[
  {"content":"\r\n\r\nجلد اول\r\nتاريخ\r\nحبيب السير\r\nفى اخبار افراد بشر\r\nتأليف\r\nغياث الدين بن همام الدين الحسينى\r\nالمدعوبه ، خواند امير\r\nمقدمه بقلم استاد جلال الدين همائى\r\nفهرست مطالب ، اعلام تاريخى و جغرافيائى ، قبايل ، كتب و ( تصحيح متن )\r\nزير نظر :\r\nدكتر محمد دبيرسياقى\r\nاز انتشارات كتابفروشى خيام\r\nتهران - خيابان شاه آباد\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nخواندمير ، غياث الدين بن همام الدين ، 880 - 942 ق .\r\nتاريخ حبيب السير فى اخبار افراد بشر / تأليف غياث الدين بن همام الدين الحسينى المدعوبه خواندمير ؛ مقدمه جلال الدين همائى ؛ زير نظر محمد دبير سياقى . - تهران : خيام ، [ 1333 
  ] .\r\n4 ج .\r\n( دوره ) ISBN 964 - 6101 - 57 - 7\r\n( ج . 1 ) ISBN 964 - 6101 - 53 - 4\r\n( ج . 2 ) ISBN 964 - 6101 - 54 - 2\r\n( ج . 3 ) ISBN 964 - 6101 - 55 - 0\r\n( ج . 4 ) ISBN 964 - 6101 - 56 - 9\r\nفهرستنويسى بر اساس اطلاعات فيپا .\r\nچاپ چهارم : 1380 .\r\n1 . ايران - - تاريخ . 2 . اسلام - - تاريخ .\r\nالف . همائى ، جلال الدين ، 1278 - 1359 . مقدمه نويس . ب . دبير سيافى ، محمد ، 1298 - . ج . عنوان . د . عنوان : حبيب السير فى اخبار افراد بشر .\r\n2 ت 9 خ / 107 DSR\r\n955\r\nكتابخانه ملى ايران\r\nمحل نگهدارى : 5736 - 49 م *\r\nنام كتاب : تاريخ حبيب السير\r\nتأليف : خواند امير\r\nناشر : انتشارات خيام 3920733\r\nنوبت چاپ : چهارم 1380\r\nچاپخانه : حيدرى\r\nتيراژ : 1500 دوره\r\nشابك : 7 - 57 - 6101 - 964\r\nISBN : 964 - 6101 - 57 - 7\r\nشابك : 4 - 53 - 6101 - 964\r\nISBN : 964 - 6101 - 53 - 4\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\n\r\n[ جلد اول 
  ]\r\n\r\nمقدمه\r\nبقلم : استاد دانشمند جلال الدين همايى\r\nبسم اللّه الرّحمن الرّحيم در خلال آن همه مصائب و بدبختى كه حملهء چنگيز و تيمور در كشور ما ببار آورد و در عوض آن همه آثار علمى و ادبى كه در تركتازيهاى مغولان از دست ما بيرون رفت و اوهام و خرافات و آداب و رسوم ناپسند خانمان برانداز جانشين عادات و سنن قويم ملى ما گرديد ، دو چيز گرانبها نصيب مملكت ما شد : يكى صنايع ظريفه ، ديگر شيوع تاريخ‌نويسى به زبان فارسى\r\nچون ايرانيان توجه مغولان و اخلاف تيمور را به اين دو امر ديدند و دريافتند كه ذوق و علاقهء آنها از ميان همهء علوم و فنون فقط بصنايع ظريفه و فن تاريخ و قصص متمايل است فرصت را غنيمت شمرده ، در برابر خرابيها كه بر مملكت ايشان وارد شده و آثار گرانبهايى كه از دست ايشان بدررفته بود برونق و تجديد اين دو امر كه اتفاقا با طبع و ذوق ايرانى نيز سازگارى داشت ، قناعت كرده در ترقى و بسط و شيوع آن كمال سعى و جد و جهد را از خود بروز دادند و قضيهء ( ما لا يدرك كله لا يترك كله ) را كار بستند - و در نتيجهء همين سعى و اهتمام ايرانيان باذوق بود كه دربار هرات بوجود آمد و تحت حمايت و توجه سلطان حسين بن منصور بن بايقرا ابن عمر شيخ ابن تيمور گوركان ( جلوس وى بتخت هرات دهم رمضان 873 قمرى موافق سوم آوريل 1468 ميلادى وفاتش در هفتاد سالگى روز دوشنبه يازدهم ذى الحجه 911 هجرى موافق پنجم مه 1506 ميلادى واقع شد ) و وزير بزرگوارش امير عليشير نوائى ( ولادتش 844 در هرات وفاتش دوازدهم جمادى الثانيه 906 موافق سوم\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nژانويه 1501 ميلادى در 62 سالگى واقع شد ) كه اتفاقا هردو از علاقه‌مندان و مروجان بزرگ ادبيات و صنايع ظريفه بوده‌اند مكتبى ممتاز بوجود آمد و بازار اين فنون رونق و شكوهى بىسابقه يافت و ارباب فن از اطراف و اكناف ايران بدان مهد ادب‌گستر ذوق‌پرور كه پناهگاه ادبا و هنرمندان بود شتافتند و بازار ادبيات و صنايع ظريفه را چندان گرم كردند كه دنبالهء رواجش بعهد مشعشع صفويه رسيد .\r\nسلاطين صفويه نيز كه از هر جهت درصدد احياء و حفظ مآثر ملى ايران بودند در صيانت آن هردو يادگار گران‌ارز و حمايت ارباب ادب و هنر كوشيدند و فن تاريخ نويسى فارسى را با صنايع ظريفه به حد اعلاى عظمت و زيبايى و ترقى و رواج رسانيدند و در تحت حمايت و توجه آن‌دو دربار بزرگ ( دربار هرات و صفويه ) شاهكارهاى نثر فارسى و صنايع ظريفه بوجود آمد كه از افتخارات عظيم ايران در دنيا محسوب مىشود و هنوز ملل راقيهء جهان دربرابر آثار باعظمت آن‌دوره سر تعظيم خم ميكنند و بر ذوق و دست هنرآفرين ايرانيان آفرين ميگويند .\r\nاز جمله مورخان معروف فارسى از استيلاى مغول تا اوايل دولت صفويه عبارتند از :\r\n1 - علاء الدين عطاملك جوينى صاحب تاريخ جهانگشا\r\n2 - خواجه رشيد الدين فضل اللّه همدانى وزير صاحب جامع التواريخ رشيدى\r\n3 - اديب عبد اللّه شيرازى مؤلف تاريخ وصاف\r\n4 - اديب فضل اللّه صاحب تاريخ معجم\r\n5 - حمد اللّه مستوفى قزوينى صاحب تاريخ گزيده و نزهة القلوب\r\n6 - قاضى بيضاوى مؤلف نظام التواريخ كه تفسير بيضاوى معروف هم ازوست .\r\n7 - قاضى احمد غفارى صاحب تاريخ نگارستان و جهان‌آرا\r\n8 - شرف الدين على يزدى صاحب ظفرنامه تيمورى\r\n9 - كمال الدين عبد الرزاق سمرقندى صاحب مطلع السعدين\r\n10 - حافظ ابرو ( شهاب الدين عبد اللّه بن لطف اللّه خوافى معروف بحافظ ابرو ) مؤلف زبدة التواريخ\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n11 - معين الدين محمد اسفزارى مؤلف روضات الجنات فى تاريخ مدينة هرات كه بنام سلطان حسين بايقرا تأليف كرده است\r\n12 - فصيح احمد بن جلال الدين محمد مؤلف كتاب مجمل فصيحى\r\n13 - مير خواند مؤلف روضة الصفا\r\nمير محمد بن سيد برهان الدين خاوند شاه ابن كمال الدين محمود بلخى معروف بمير خواند با پنج واسطه از اعقاب سيد اجل بخارى اصلش از سادات ماوراء النهر است كه رشتهء نسبشان بزيد بن على بن الحسين سلام اللّه عليه مىپيوندد\r\nمير خواند يا مير محمد بن خاوند شاه بيشتر ايام عمر خود را در هرات تحت حمايت امير عليشير نوائى گذرانيد و كتاب روضة الصفا را در هفت مجلد بنام او تأليف كرد و همانجا در 66 سالگى روز دوم ذى القعده 903 وفات يافت و در مقبرهء شيخ بهاء الدين عمر مدفون شد ( حبيب السير : مجلد 3 جزو 3 ) و همين كتاب است كه مرحوم رضا قلي خان هدايت در عهد ناصر الدين شاه قاجار سه جلد ذيل مشتمل بر تاريخ عهد صفوى و افشارى و زندى و قاجارى تا زمان ناصر الدين شاه بر آن افزوده و دورهء روضة الصفاى ناصرى را در ده مجلد پرداخته‌ست .\r\n14 - خواندمير مؤلف حبيب السير كه موضوع بحث ماست و اكنون مفصلتر بشرح حالش ميپردازيم :\r\n\r\nخواندمير مؤلف حبيب السير\r\nخواجه غياث الدين ابن خواجه همام الدين محمد ابن خواجه جلال الدين ابن برهان الدين محمد شيرازى « 1 » معروف به خواندمير از ادبا و مورخان نامدار قرن دهم هجرى مؤلف كتاب حبيب السير و دستور الوزراء و چند كتاب ديگر است كه بعدا ذكر خواهيم كرد .\r\nپدرش خواجه همام الدين محمد مدتى در دستگاه ميرزا سلطان محمود\r\n\r\n\r\n","description":"","footnote":"\r\n( 1 ) - نسب‌نامهء خود را در ضمن داستان وزارت پدرش خواجه همام الدين نوشته است ( حبيب السير : جزو 3 جلد 3 ص 237 طبع طهران )\r\n","page_name":" مقدمه 5 ","page_number":5},
  {"content":"\r\n\r\n( متوفى محرم 900 ه ) فرزند سلطان ابو سعيد گوركان پادشاه ماوراء النهر وزارت داشت .\r\nبه شرحى كه خود حبيب السير مينويسد ميرزا سلطان ابو سعيد گوركان در 22 رجب 873 بقتل رسيد ، ارشد اولادش ميرزا سلطان محمود بود كه روز پنجشنبه دوم رمضان آنسال در ايام گرفتارى پدرش بهرات آمد و از آنجا بتسخير نواحى بدخشان و ختلان و ترمد رفت و سلطان حسين بايقرا هرات را بگرفت برادر كوچكترش ميرزا سلطان احمد كه بسمرقند حكومت ميكرد در ذى القعده 899 فوت شد ، و از اين تاريخ سلطنت سمرقند و ساير بلاد ماوراء النهر يكسر بدست ميرزا سلطان محمود افتاد اما طولى نكشيد كه خود او نيز در محرم سنه 900 درگذشت .\r\nوزارت او در اكثر اوقات بخواجه همام الدين ابن خواجه جلال الدين محمد پدر صاحب حبيب السير مفوض بود « 2 »\r\nمادرش دختر مير خواند صاحب روضة الصفا بود - و به اين سبب خود را به نسبت فرزندى و او را بعنوان پدرى و ( ابوى مخدومى ) خطاب مىكرد - و همين امر موجب اشتباه بعضى شده است كه خواندمير را فرزند صلبى مير خواند توهم كرده‌اند و حال آنكه خود او در حبيب السير ( مجلد سوم جزو سوم : ص 239 طبع طهران ) در شرح‌حال سيد برهان الدين خاوند شاه پدر صاحب روضة الصفا وجه قرابت خود را با او تصريح مىكند به اين قرار كه مىگويد :\r\nاز سيد برهان الدين خاوند شاه سه پسر ماند يكى امير خواند محمد يعنى صاحب روضة الصفا « كه والد بزرگوار والدهء مسود اوراق است » ديگر سيد نظام الدين سلطان احمد كه در خدمت سلطان بديع الزمان ميرزا منصب صدارت داشت ، سوم سيد نعمة الله كه مجذوب متولد شد يعنى اختلال مشاعر داشت . . . الخ\r\n\r\n\r\n","description":"","footnote":"\r\n( 2 ) - عبارت حبيب السير اين است :\r\nوزارت او در اكثر اوقات براى صواب نماى والد مسود اوراق خواجه همام الدين ابن خواجه جلال الدين محمد ابن خواجه برهان الدين محمد شيرازى مفوض بود ( ص 237 مجلد سوم طبع طهران )\r\n","page_name":" مقدمه 6 ","page_number":6},
  {"content":"\r\n\r\nو در شرح‌حال مير خواند مىگويد :\r\n« راقم حروف نسبت به آن حضرت علاقهء فرزندى ثابت دارد و به زبان گستاخى خود را در سلك شاگردانش مىشمارد\r\n چه نسبت ذره را با مهر انور * نمىشايد خزف در عقد گوهر\r\nاگر خواهم كه باشد آبرويم * همىگويم كه من شاگرد اويم\r\nنه شاگردم غلام كمترينم * بگرد خرمن او خوشه چينم \r\nحضرت ابوى مخدومى را در اواخر ايام حيات ميل بانقطاع و انزوا شد . . الخ .\r\nجزو 3 مجلد 3 ص 302 طبع طهران »\r\nو چون در نوشته‌هاى خود او ( جزو 3 مجلد 3 ) ديديم كه نام پدر صلبى خود را خواجه همام الدين ابن خواجه جلال الدين محمد ابن خواجه برهان الدين محمد شيرازى معرفى مىكند ، به اين نتيجهء مسلم قطعى ميرسيم كه مير خواند پدر حقيقى او نبوده بلكه جد مادرى وى بوده ، و به اين مناسبت ، و نيز به علت اينكه در تحت تعليم و تربيت وى قرار داشته ، خود را بعنوان فرزندى و او را بمقام پدرى خطاب مىكرده است .\r\nبعضى با تصديق اين امر كه مير خواند جد مادرى خواندمير بوده است نوشته‌اند كه اگر برهان الدين محمد شيرازى جد خواندمير همان پدر مير خواند باشد معلوم مىشود كه صاحب حبيب السير برادرزادهء صاحب روضة الصفا يعنى مير خواند عموى خواندمير بوده است « 1 » .\r\nاين استنباط به كلى غلط و اشتباه است زيرا ممكن نيست كه خواندمير هم برادر زاده و هم نوهء دخترى مير خواند باشد ، چه لازمهء اين فرض آنست كه دختر برادر در حبالهء ازدواج برادر آيد تا هم عمو باشد و هم جد مادرى - و اين نوع ازدواج از محرمات قطعيهء اسلام است و صريح آيهء قرآن مجيد ميفرمايد  « حُرِّمَتْ عَلَيْكُمْ أُمَّهاتُكُمْ وَ بَناتُكُمْ وَ أَخَواتُكُمْ وَ عَمَّاتُكُمْ وَ خالاتُكُمْ وَ بَناتُ الْأَخِ وَ بَناتُ الْأُخْتِ »  « 2 »\r\n\r\n\r\n","description":"","footnote":"\r\n( 1 ) - حواشى كتاب از سعدى تا جامى : ص 487\r\n( 2 ) - سورهء نساء : ج 4 آيهء 22\r\n","page_name":" مقدمه 7 ","page_number":7},
  {"content":"\r\n\r\nاين اشتباه از اين جهت ناشي است كه نام خواجه جلال الدين در سلسله نسب خواندمير از قلم افتاده و برهان الدين جد اول وى فرض شده و حال آنكه جد دوم او بوده است - و بنابراين بايد گفت كه اگر همين برهان الدين ، پدر مير خواند صاحب روضة الصفا باشد خواندمير علاوه بر اينكه نوهء دخترى يعنى سبط او بوده ، نوه و حفيد برادر وى هم ميشده است به اين معنى كه پدرش خواجه همام الدين دختر عموى خود را بزنى گرفته بود - و بنابراين مير خواند هم عموى پدر و هم جد مادرى خواندمير مىشده ، و اين فرض صحيح است اما آنچه مسلم داريم فقط قسمت جد مادرى است و اينكه مير خواند عموى پدر خواندمير هم باشد هيچ دليل ندارد و ظاهرا تشابه نام برهان الدين بعضى را به اين اشتباه انداخته است !\r\nهرچه بود خواندمير در تحت تعليم و تربيت مير خواند بزرگ شد و در دورهء مشعشع امير عليشير نوائى در هرات ميزيست و از حمايت و پرورش آن وزير ادب‌پرور بهره‌مند و متمتع شده بود اما دورهء نبوغ و ظهور اثر مهمش كه كتاب حبيب السير باشد مصادف گرديد با عهد دولت شاه اسماعيل اول صفوى كه اتفاقا ظهور وى با وفات امير عليشر نوائى در سال 906 مقارن افتاد و شعرا و دانشمندان و هنرمندانى كه از اين تاريخ ببعد ظهور كرده‌اند على الظاهر متعلق بدورهء صفويه محسوب ميشوند هرچند كه مبادى تربيت و پرورش آنها مربوط بدورهء قبل بوده باشد ،\r\nنظير اين معنى در تاريخ ادبيات ما مكرر اتفاق افتاده است كه ظهور تربيت شدگان يك عهد مصادف با دوره‌هاى بعد شده ، و نمايش افتخاراتى كه از عصر سابق مايه و پايه گرفته نصيب عصر لاحق گرديده است ، چنان كه بسيارى از مفاخر عهد غزنوى تربيت‌شدگان دورهء سامانى بودند و ظهور گروهى از پرورش يافتگان دورهء غزنوى با عصر سلاجقه مقارن افتاد و همچنين نظير خواجه نصير الدين طوسى و مولوى و سعدى و امثال ايشان كه از مفاخر عهد مغول شمرده ميشوند با اينكه پايه و مايهء علمى و تربيتى ايشان مولود دوره‌هاى قبل از مغول و در حقيقت از بقاياى تمدن قرون سابقه بود كه روزگارشان با عهد مغولان مصادف و مقترن ساخت - بسيارى از تربيت‌شدگان عهد زنديه نيز ظهورشان با دورهء قاجاريان موافق افتاد - و اين خود يكى از قضاياى مسلم تاريخ تمدن است كه آثار تعليم و تربيت و تحولات علمى و اجتماعى\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nيك نسل و يك دوره ، در نسلها و دوره‌هاى بعد آشكار ميگردد .\r\nبالجمله خواندمير يكى از ادبا و مورخان بزرگ قرن 9 - 10 بود كه در دورهء سلطان حسين بايقرا و امير عليشير نوائى سرمايه گرفت و اندوخته‌هاى خود را در دورهء ظهور صفويه بخرج داد .\r\nخواندمير در حدود سال 880 هجرى قمرى در هرات ولادت يافت « 1 » و تحت تربيت و تعليم جد مادريش مير خواند مؤلف روضة الصفا درس خواند و در ظل حمايت و ترشيح سلطان حسين بايقرا و وزير دانشمندش امير عليشير نوائى پرورش گرفت ، بعد از وفات سلطان حسين در 911 از مخصوصين پسرش بديع الزمان ميرزا گرديد .\r\nدر ماه شوال 912 كه محمد خان شيبانى ( شيبك خان ) هرات را گرفت وى در رنج و زحمت آن غائله با اهالى هرات شريك و همدرد بود .\r\nدر سال 916 شاه اسماعيل صفوى محمد خان شيبانى را كشت و هرات را مستخلص گردانيد از آن تاريخ حكومت هرات و ساير اقطاع خراسان بدست حكام صفوى افتاد و امير خان از طرف شاه اسماعيل حاكم هرات گرديد و امنيت در آن ناحيه استقرار يافت تا وقتى كه عبيد اللّه خان ازبك بخراسان تاخت و در 927 هرات را محاصره كرد و دوباره امنيت آن نواحى را متزلزل ساخت .\r\nخواندمير در جريان اين قضايا ساكن هرات بود و گاهى در امنيت خاطر و زمانى در تشويش و نگرانى زندگانى ميكرد - دنبالهء اقامتش در هرات ظاهرا تا حدود 934 طول كشيد - در اين سال بهندوستان رفت و روز چهارم محرم 935 در شهر آگره بدربار بابر شاه راه يافت بعد از مرگ بابر در 927 نزد پسرش همايون شاه مقرب گرديد و كتاب همايون‌نامه يا قانون همايون را بنام وى پرداخت .\r\nوفاتش باصح اقوال در اواخر سال 942 بهندوستان اتفاق افتاد و حسب الوصيه در مزار خواجه نظام الدين اولياء نزديك امير خسرو دهلوى به خاك رفت « 2 »\r\n\r\n\r\n","description":"","footnote":"\r\n( 1 ) - دليل ولادتش در حدود 880 اين است كه خود او در مقدمهء حبيب السير كه به نوشته خودش در اوائل سنه 927 شروع كرده است مىنويسد در اين تاريخ « سنين عمر از حدود اربعين هفت هشت مرحله تجاوز كرده » يعنى حدود 47 - 48 سال داشته بنابراين ولادتش حوالى 880 مىشود .\r\n( 2 ) - رجوع شود بكتاب تاريخ فرشته و شاهد صادق\r\n","page_name":" مقدمه 9 ","page_number":9},
  {"content":"\r\n\r\n\r\nتأليفات خواند مير\r\nمهمترين تأليفات خواندمير بىشبهه همين كتاب حبيب السير است كه جداگانه دربارهء آن گفتگو خواهيم كرد .\r\nاين كتابرا بنوشتهء خودش در 927 شروع و در 930 عهد دولت شاه اسماعيل صفوى ختم كرده است .\r\nدر مقدمهء اين كتاب شش فقره از مؤلفات خود را كه قبل از 927 تأليف شده است باسامى ذيل ذكر مىكند :\r\n« خلاصة الاخبار و اخبار الاخيار و منتخب تاريخ وصاف و مكارم الاخلاق و مآثر الملوك و دستور الوزراء »\r\nكتاب دستور الوزراء به فارسى مشتمل است بر اسامى وزراء و صدور نامدار سلاطين و ملوك ايران كه بنام سلطان حسين بايقرا و يكى از بزرگان دولت وى كمال الدين محمود در سنه 906 تأليف كرده سپس در 914 در آن تجديدنظر نموده است و اين كتاب خوشبختانه بطبع رسيده است .\r\nكتاب مآثر الملوك هم به فارسى است مشتمل بر سخنان پادشاهان كه آن را هم بنام امير عليشير نوائى ظاهرا در حدود 906 تأليف كرده است\r\nخلاصة الاخبار هم بنام عليشير نوائى در 904 شروع و در 905 ختم شده و بمنزلهء تلخيصى از كتاب روضة الصفاى مير خواند است .\r\nسال تأليف سه كتاب ديگرش اخبار الاخيار و منتخب تاريخ وصاف و مكارم الاخلاق بتحقيق بر نگارنده معلوم نيست اما مسلم است كه آنها نيز از مؤلفات قبل از حبيب السير يعنى پيش از 927 هجرى قمرى است .\r\nاز جمله كتبى كه بعد از حبيب السير تأليف كرده همايون‌نامه است كه پيش ذكر كرديم و دانستيم كه اين كتاب را بنام همايون شاه پسر بابر شاه دهلى بعد از 937 كه مرگ بابر شاه است تأليف كرد .\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nغير از اينها مؤلفات ديگر هم داشته كه در مقدمهء حبيب السير بعد از ذكر شش كتاب بعبارت « و ديگر نسخ » اشاره كرده و نام نبرده است .\r\nاكنون بشرح كتاب حبيب السير كه مقصد اصلى ماست ميپردازيم :\r\n\r\nكتاب حبيب السير\r\nمعروفترين كتاب تاريخ فارسى كه بعد از عهد مغول تاكنون پس از كتاب روضة الصفا تأليف شده همين كتاب حاضر حبيب السير است كه طبع جديد آن به نظر خوانندگان محترم ميرسد .\r\nتاريخ شروع تأليف اين كتاب اوائل 927 و پايانش در ماه ربيع الاول 930 بوده است - تاريخ شروع را در مقدمه و تاريخ اختتام را در خاتمه و اثناء كتاب مخصوصا چند موضع در جزو چهارم از مجلد سوم تصريح مىكند .\r\nدر خاتمه مىنويسد « و لله الحمد و المنه كه تا غايت كه تاريخ هجرى به ماه ربيع الاول سنه ثلاثين و تسعمائه رسيده اين پادشاه مرتضوى خصال . . . الخ » « 1 »\r\nو در موضع ديگر مىنويسد « تا غايت كه تاريخ هجرى به ماه ربيع الاول 930 رسيده است » « 2 » و در پايان بخش خاتمه در عجايب و غرايب بر و بحر كه آخرين فصول كتابست دو ماده تاريخ براى ختم كتاب مىآورد يكى جملهء عربى ( آثار الملوك و الانبيا ) ديگر جملهء فارسى ( خبر از جهانيان ) كه هردو به حساب جمل 930 مىشود و بعدا عين عبارت كتاب را نقل خواهيم كرد .\r\nكتاب حبيب السير از ابتداى تأليف تاكنون پيوسته مورد توجه و مراجعهء فضلا و علاقه‌مندان بتاريخ قرار گرفته و نسخ خطى بىحد و حصر از آن موجود است كه خود از اهميت كتاب نزد فضلا و ارباب ادب حكايت مىكند .\r\n\r\n\r\n","description":"","footnote":"\r\n( 1 ) مقصودش شاه اسماعيل اول صفوى است . خاتمه جزو چهارم از مجلد سوم .\r\n( 2 ) جزو چهارم از مجلد سوم : ص 378 طبع اول\r\n","page_name":" مقدمه 11 ","page_number":11},
  {"content":"\r\n\r\n\r\nاجزاء و مجلدات حبيب السير\r\nكتاب حبيب السير مشتمل است بر يك مقدمه بنام افتتاح و خاتمه بعنوان اختتام و سه مجلد كه هر جلدى به چهار جزو بخش مىشود و بقول خودش جمعا 12 عقد است كه هر 4 عقدى در يك درج منتظم شده است .\r\nمقدمه يا افتتاح : در ذكر اول مخلوقات .\r\nخاتمه يا اختتام : در عجايب ربع مسكون كه بمنزلهء قسمت جغرافيا و كتاب مسالك و ممالك است .\r\n\r\nجلد اول\r\nدر تاريخ قبل از اسلام تا ظهور اسلام و احوال خلفاى راشدين در چهار بخش :\r\n1 - انبيا و حكماء - 2 - ملوك قديم عرب و عجم و قياصره - 3 - ظهور خاتم انبياء 4 - خلفاى راشدين .\r\n\r\nجلد دوم\r\nدر ذكر مناقب ائمه اثناعشر و حكام بنى اميه و بنى عباس و سلاطين معاصر آنها در چهار جزو يا چهار بخش :\r\n1 - فضائل ائمهء اطهار - 2 - حكام بنى اميه - 3 - خلفاى عباسى - 4 - طبقات سلاطين كه معاصر عهد اموى و عباسى بوده‌اند .\r\n\r\nجلد سوم\r\nسلاطين و حكام بعد از خلفاى عباسى شامل سلسله‌هاى مغول و تيمور و غيره تا اوايل عهد صفويه هم در چهار جزو :\r\n1 - حكومت مغولان از چنگيز و اعقابش 2 - طبقات سلاطين معاصر عهد مغولان مانند اتابكان فارس و لرستان و غيره 3 - عهد تيموريان و اخلاف تيمور و سلاطين معاصر آندوره تا ظهور دولت صفوى 4 - ظهور دولت صفوى و شرح ايام شاه اسماعيل تا ماه ربيع الاول از سنهء 930 هجرى قمرى .\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\n\r\nسرگذشت تأليف و وجه تسميهء حبيب السير\r\nسرگذشت تأليف و وجه تسميهء كتاب حبيب السير بطورى كه از نوشته‌هاى خود مؤلف در مقدمه و اثناء مطالب مستفاد مىشود بدين قرار است :\r\nاين كتاب را در اوائل سال 927 نهصد و بيست و هفت هجرى قمرى ( موافق 1521 ميلادى ) براى غياث الدين امير محمد بن امير يوسف حسينى كه از اكابر نقباى سادات و قضات و صدور هرات بود شروع بتأليف كرد - مقدمهء كتاب و قسمتى از جزو اول مجلد اول را نوشته بود كه اوضاع هرات باز برآشفت و مير غياث الدين در 56 سالگى روز چهارشنبه هفتم ماه رجب همان سال ( 927 ) بدست دشمنان داخلى كه سردستهء آنها امير خان حاكم هرات بود بقتل رسيد - و به اين سبب چند ماه كار تأليف متوقف مانده بتعويق افتاد .\r\nاوضاع هرات بعد از قتل محمد خان شيبانى ( 916 ) و تسلط شاه اسماعيل صفوى بر اين نواحى قرين آرامش و امنيت شده بود و در همين فرصت خواندمير بتأليف كتاب پرداخت .\r\nدر سال 927 عبيد الله خان اوزبك سربلند كرده بتسخير هرات لشكر كشيد و آنجا را محاصره كرد و به اين سبب باز اوضاع هرات شوريده و درهم گرديد .\r\n\r\nمير غياث الدين محمد حسينى كه حبيب السير براى وى آغاز شد\r\nمير غياث الدين به تفصيلى كه در خود حبيب السير نوشته از سادات حسينى است كه سلسلهء نسبش بحسين اصغر ابن امام زين العابدين على بن الحسين عليه السلام ميرسيد در اثر لياقت و شايستگى از مرتبهء نقابت بمقام قضاوت و صدارت ترقى كرد و امور خراسان خاصه هرات در قبضهء تدبير و كفايت وى منتظم بود .\r\nدر محاصرهء هرات بدست عبيد إله خان ازبك ، مير غياث الدين خدمتهاى بزرگ باهالى هرات انجام داد و تدبيرهاى عاقلانهء وى در جلوگيرى از تسلط ازبكان بر شهر بسيار سودمند افتاد و ليكن بعد از رفع اين غائله بطورى كه گفتيم بدست دشمنان داخلى بقتل رسيد .\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nصاحب حبيب السير در ضمن وقايع آن ايام داستان قتل وى را بتفصيل شرح ميدهد و در ضمن آن قضيه نيز بسرگذشت تأليف كتاب اشاره مىكند به اين عبارت :\r\n« چون خامهء مشكين عمامه و بنان عنبرين شمامه بنابر اشارهء عليهء آن قدوه اولاد خير البريه در تأليف اين نسخهء شريفه شروع نموده بود و در اثناء اشتغال بانتظام جواهر عقد اول از اين درج لالى انواع اكرام و انعام از آن صدر عاليمقام مشاهده فرمود در اين هنگام كه سياق كلام بذكر شهادت آن صاحب سعادت رسيد خاطر فاتر متوجه آن گرديد كه نخست صحايف اين اوراق را بتحرير شمه‌يى از احوال خجسته مآلش بيارايد آنگاه كيفيت آنواقعهء هائله را بر لوح بيان نقش نمايد . . :\r\nجزو 4 مجلد 3 ص 381 طبع اول »\r\nسپس واقعهء قتل او را شرح ميدهد و بعض مراثى و ماده تاريخها را كه در قتل او ساخته‌اند نقل مىكند - از جمله خواجه ضياء الدين ميرم گفت :\r\n چون مير محمد خلف آل عبا * زين دير فنا رفت سوى ملك بقا\r\nتاريخ شهادتش رقم كرد ضيا * و اللّه شهيد هو يحيى الموتى \r\nو شهاب الدين احمد خفرى گفت :\r\n چون كرد بتيغ جان ستان چرخ فلك * از لوح زمانه نام ميرك را حك\r\nگفتم كه حساب سال اين واقعه چيست * دل گفت كه قتل بندگان ميرك \r\n\r\nاتمام حبيب السير بنام خواجه حبيب اللّه وزير دورميش خان\r\nگفتيم كه تأليف كتاب حبيب السير بسبب قتل غياث الدين و وقايع آشفتهء هرات كه علت عمده‌اش محاصره عبيد اللّه خان اوزبك بود مدتى بتأخير افتاد ، اكنون بچگونگى اتمام آن مىپردازيم :\r\nاوضاع هرات مجددا در اثر عنايت شاه اسماعيل و حكومت دورميش خان و وزارت كريم الدين خواجه حبيب الله ساوجى قرين آرامش گرديد و خواند مير هم دوباره با اشاره و تشويق خواجه حبيب الله وزير دنبالهء تأليف را گرفت و آن\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nرا در ماه ربيع الاول 930 هجرى قمرى ( موافق 1524 ميلادى ) بپايان رسانيد و چون سبب تأليف قسمت اعظم كتاب همين خواجه حبيب اللّه بود آن را حبيب السير فى اخبار افراد البشر نام نهاد . كه قسمت دوم آن را تلخيص كرده حبيب السير ميگويند\r\nبه تفصيلى كه خود خواندمير مىنويسد در اواسط سال 927 دورميش خان از طرف شاه اسماعيل حاكم مختار همه نواحى خراسان و هرات گرديد - ابتدا وزير خود خواجه حبيب اللّه را در قم گذارده خود عازم خراسان شد و بعد از چندى خواجه حبيب اللّه به دو پيوست .\r\nخواجه حبيب اللّه روز يكشنبه ششم ماه صفر از سال 928 وارد هرات شد و روز دوشنبه هفتم همين ماه علما و سادات و صدور هرات را بحضور خواست و فرمان شاه اسماعيل را مبنى بر تفويض نواحى خراسان بدورميش خان با اختيار كامل در عزل و نصب حكام براى مردم هرات خواند و اوضاع رو بآرامش و امنيت گذارد و هرج‌ومرج و ناامنى از بين رفت .\r\nدر همين موقع بود كه خواندمير دوباره قلم بدست گرفت و تأليف خود را باتمام رسانيد\r\nاز آنچه گفتيم معلوم شد كه مدت فترت تأليف هفت هشت ماه از رجب 927 تا حوالى ماه صفر 928 طول كشيده و تمام كتاب را در مدت حدود 3 سال و 8 ماه پرداخته است .\r\nخواندمير در اثناء كتاب مكرر از خواجه حبيب اللّه نام برده و مراتب عدل و رأفت و تدبير و سياست او را بنظم و نثر ستوده است - از جمله در ورود او بهرات گويد .\r\n رسيد مژده كه آمد كريم دولت و دين * نظام ملك جلالت حبيب اهل يقين\r\nبلندمرتبه آن آصفى كه مىسزدش * تمام ملك سليمانيش به زير نگين \r\n( 1 ) و نيز در بيان مراتب عدل و رأفت وى ميگويد :\r\n كريم دين حبيب اهل بينش * خجسته در بحر آفرينش \r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\n بيمن دولت دورميش خانى * اساس عدل را گرديد بانى\r\nبرحمت چارهء بيچارگان شد * مراد خاطر آوارگان شد\r\nز رويش گشت چشم بخت پرنور * ز خويش خاطر غمناك مسرور\r\nنمود ابر كفش گوهرفشانى * نضارت يافت گلزار امانى\r\nسحاب همتش آمد درربخش * درخت بخت دهقان شد ثمربخش\r\nكنون ز انصاف او در بيشه آهو * رود با شير نر پهلو بپهلو\r\nبشاهين مرغ آبى راز گويد * كبوتر حال خود با باز گويد\r\nنلرزد برگ بيد از تندى باد * نيايد هيچكس را ياد بيداد \r\n« 1 » در مقدمهء كتاب كه چگونگى تأليف را شرح ميدهد چون بنام خواجه حبيب إله ميرسد شرحى مبسوط با عبارات منشيانهء معمول آن زمان دربارهء القاب و فضايل و كمالات علمى و اخلاقى وى مينويسد و ضمنا بدين اشعار او را مىستايد .\r\n ز رايش منتظم احوال عالم * ز كلكش گلشن اقبال خرم\r\nز عدلش عرصهء آفاق معمور * ز لطفش گشته رسم جور مهجور\r\nوجودش در درياى فضائل * كفش گوهرفشان بر فرق سائل\r\nسليمان زمانرا اوست آصف * سرير سرورى از وى مشرف\r\nسپهر جود را خورشيد انور * بباغ فضل سرو سايه‌گستر\r\nامين دولت خان زمانه * بحسن خلق در عالم فسانه\r\nافاضل پرور عالى مناصب * فضيلت‌گستر وافر مناقب\r\nارسطو فطنت كامل درايت * عطارد مكنت شامل عنايت \r\n« 2 » توضيحا اشعارى كه در اين فصل ذكر شد باستثناى دو رباعى ماده تاريخ قتل مير غياث الدين كه گويندهء آنها معلومست ، باقى همه ظاهرا از آثار طبع خود صاحب حبيب السير است كه درجهء متوسط او را در شعر و شاعرى نشان ميدهد\r\nاكنون عين عبارت او را دربارهء تاريخ و چگونگى تأليف كتاب با تلخيص و پيراستگى از حشو و زوائد اوصاف و القاب بشنويد :\r\n\r\n\r\n","description":"","footnote":"\r\n( 1 ) - جزو 4 مجلد 3 ص 384\r\n( 2 ) - مقدمه كتاب : ص 7 طبع حاضر\r\n","page_name":" مقدمه 16 ","page_number":16},
  {"content":"\r\n\r\n\r\nنوشتهء خود خواندمير دربارهء تاريخ و چگونگى تأليف حبيب السير\r\n« راقم اين حروف بندهء فقير غياث الدين بن همام الدين المدعو بخواند مير از مبادى سن رشد و تميز تا غايت كه سنين عمر عزيز از حدود اربعين هفت هشت مرحله تجاوز كرده همواره بتصحيح روايات احوال سابقه و تنقيح حكايات آثار لاحقه مايل و راغب مىبود و پيوسته بمطالعهء كتب تواريخ و ممارست صنعت انشاء اشتغال و اعتنا مىنمود .\r\nو بعد از وقوف بر اوضاع فرق بنى آدم و اطلاع بر چگونگى حالات طوايف امم گاهى بنابر اشارت عظماء ملك و ملت در شيوهء نظم و نثر مجلدات در سلك انشاء كشيده منشآت مكمل و مرتب گردانيده مانند خلاصة الاخبار و اخبار الاخيار و مآثر الملوك ( و منتخب تاريخ وصاف و مكارم الاخلاق ) « 1 » و دستور الوزراء و ديگر نسخ فوائد انتما - و بيمن عنايت الهى هريك از اين تاليفات كه از نهانخانهء ضمير بساحت ظهور آمد پرتو التفات بعضى از اهالى روزگار بر صفحات احوالش تافت و بشرف قبول طبايع زمره‌يى از ابناء اهل زمان بل فضلاء سخندان اقتران يافت .\r\nمؤيد اين حال و مؤكد اين مقال آنكه در اوائل سنهء سبع و عشرين و تسعمائه ( 927 ) خاطر خطير حضرت نقابت منقبت مملكت پناه صدارت مرتبت امارت دستگاه جامع فضائل صورى و معنوى فايز بمقاصد دنيوى و اخروى غياث الدولة و الدنيا و الدين امير محمد الحسينى روح اللّه روحه و زاد بين الشهداء فتوحه مايل بترويج فن سير و اخبار و راغب بتأليف اين ضعيف بىمقدار گشته بانشاء مجموعه‌يى كه جامع مجملى از وقايع ربع مسكون و شامل « 2 » شمه‌يى از حوادث عالم بوقلمون باشد اشارت نمودند و در باب تكميل و ترتيب آن به قدر امكان مراسم سعى و اهتمام ظاهر فرمودند - و من بنده « 3 » بموجب اشارت عليهء آن افتخار عترت نبويه بجد تمام و\r\n\r\n\r\n","description":"","footnote":"\r\n( 1 ) - ما بين دو نشان در طبع طهران سقط شده و در چاپ اول موجود است\r\n( 2 ) - شمايل : در طبع طهران تحريفست\r\n( 3 ) - بعده : طبع طهران تحريف كاتب است\r\n","page_name":" مقدمه 17 ","page_number":17},
  {"content":"\r\n\r\nجهد ما لا كلام در تأليف اين روايات شروع كردم و بهمگى همت و جملگى نهمت روى بتصنيف اين حكايات آوردم و عزم جزم نمودم كه فرايد فوايد اخبار انبياء و مرسلين و خلفا و سلاطين را از بحار مؤلفات افاضل التقاط « 1 » كرده در سلك دوازده عقد منتظم گردانم و هر چهار عقد از عقود دوازده‌گانه را در درجى درج كرده بمنصهء ظهور رسانم .\r\nچون جواهر زواهر درج اول در سلك تحرير و تزيين جلوه‌گر گشت ناگاه دست تقدير ايزدى عز و علا بساط نشاط و انبساط از بسيط خطهء خراسان درنوشت و آفتاب جهانتاب برج نقابت سر در نقاب اغتراب كشيد و گوهر گرانمايهء درج سيادت در دفينهء تراب مدفون گرديد .\r\nطايفه‌يى از ظلمه كه بواسطهء وجود فايض الجود آن مظهر رشد و رشاد مجال تسلط و بيداد نداشتند سر بفتنه و فساد برآوردند و دست باشتعال آتش جور و عناد دراز كردند .\r\nنواير نوايب و مصايب متعاقب التهاب يافت و بواعث مكارم و مراحم از نظر اصاغر و اعاظم بسرحد عدم شتافت ، مزاج روزگار از صلاح بفساد انجاميد و رواج متاع اين بىمقدار بكساد مبدل گرديد .\r\nعروسان معانى كه در كسوت الفاظ خود را آراسته باميد ديدار همچنان خواستگارى هر لحظه جلوه مىنمودند در پس پردهء حرمان مستور شدند و ابكار افكار « 2 » كه نقاب حجاب از عارض چون آفتاب برگرفته منظور انظار آن بزرگوار بودند در پس زانوى نوميدى نشسته مانند آب زندگانى در سياهى مختفى گشتند\r\n بجيب صبر زين غم چاك افتاد * نى كلك از الم برخاك افتاد\r\nعروسان سخن در پرده جستند * به روى خود در اميد بستند\r\nورقهايى كه دايم در نظر بود * سوادى كز شرف نور بصر بود \r\n\r\n\r\n","description":"","footnote":"\r\n( 1 ) - التفات : در طبع طهران غلط است\r\n( 2 ) - انكار : در طبع طهران اشتباه كاتب است\r\n","page_name":" مقدمه 18 ","page_number":18},
  {"content":"\r\n\r\n بكنج طاق نسيان كرد منزل * ز آب ديده شد آغشته در گل\r\nزبان خامه شد خشك از مركب * پريشان گشت اجزاى مرتب \r\nهرگاه انامل بىحاصل بمقتضى عادت جبلى ميل مىنمود كه اين در مكنون را كه در بحر خاطر مخزون بود در رشتهء بيان كشد غواص قلم از قبول آن امر ابا مى فرمود كه اكنون بچه اميد زبان سخن‌گزارى توان گشود و بكدام نويد زنگ حزن و ملال از آيينهء خاطر بدحال توان زدود .\r\n حاصل نشد از سعى مراد دل من * مسكين من و سعيهاى بىحاصل من \r\nچون چندگاه اوقات تيره بدين و تيره‌گذران بود و انكشاف جمال مطلوب بهيچوجه روى نمىنمود ناگاه آفتاب عنايت آلهى از افق سعادت نامتناهى طالع گشت و شب محنت‌اندوز بروز عالم‌افروز مبدل گشت ، نسايم مراحم از مهب لاتيا سوا من روح اللّه بر كشت‌زار مآرب اقارب و اجانب وزيد و شمايم مكارم از مخزن « ان للّه فى ايام دهركم نفحات » بمشام جان اقاصى و ادانى رسيد .\r\nمخلص سخن آنكه بيمن عنايت نواب كامياب آلهى ( يعنى شاه اسماعيل مؤسس دولت صفوى ) زمام ايالت خراسان به كف كفايت و قبضهء درايت عاليحضرت عدالت پناه ايالت دستگاه ابو منصور دورمش خان درآمد و بيمن اقدام خدام اين خان گردون غلام جراحات ايام سمت التيام گرفت و متمنيات طبقات انام از خواص و عوام با حسن وجهى صفت سرانجام پذيرفت\r\n برافراخت رايات عدل و كرم * برانداخت آيين ظلم و ستم\r\nشد از دولت خان حشمت قرين * فضاى خراسان چو خلد برين \r\nو صور اين سعادات نقاب از چهرهء مقصود نگشود و پيكر اين مرادات از وراء استار غيب روى ننمود مگر بتوجه راى صواب‌نماى و اصابت تدبير ملك‌آراى ممالك‌پناهى مشيد مسند ايالت و اقبال مجدد رسوم جلالت و افضال كريم الدولة و الدنيا و الدين خواجه حبيب الله اعلى اللّه تعالى معالم الاسلام بدوام ايامه و نضر رياض مطالب الانام بر شحات اقلامه\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n\r\nچون قايد توفيق اين معتكف زاويهء خمول را بآستان مكرمت آشيانش رسانيد و بشرف صحبت شريفش مشرف گردانيد و وفور ميلان طبع نقاد آن مهر سپهر سرافرازى را بتأليف فن سير و مغازى بديد آنچه از اين عقود ثمين در رشتهء تحرير منتظم شده بود به نظر كيميا اثرش رسانيد ، اشارت عليه نافذ گرديد كه تتمهء اين اجزاء باقلام اهتمام بر صحيفهء ظهور آورد و آن جواهر را بيش از اين در درج ضمير مستور نگذارد .\r\nو هرچند اين مستمند بسبب تفرق حال و توزع بال و حدوث صنوف محنت و دل‌شكستگى و وقوع وفور حيرت و سرشكستگى رقم نسخ بر تعليق اين نسخه كشيده بود و ريحان خطوط اين بوستان را برقم نسيان مرقوم گردانيده با خود محقق داشت كه يكبارگى توقيع بطلان بر رقاع انشاء كشد و ديگر زبان قلم و قلم زبان را از تحرير و تقرير اخبار و آثار معاف دارد - اما چون محاسن اوصاف ذات و مكارم اطوار صفات آن حضرت را ملاحظه نمود ، بار ديگر خامهء فصاحت گستر سخن‌گزارى آغاز كرده بنان بيان باميدوارى بىپايان روى بصوب تحرير اين حكايات دلپذير آورد .\r\nو چون اين تأليف شريف كه مشتمل است بر چگونگى سير معشر بشر بذكر اسامى و القاب حضرت ممالك پناهى حبيب الهى تزيين پذيرفت نام همايون اقسامش بر حبيب السير فى اخبار افراد البشر قرار گرفت و نوادر حكايات و بدايع روايات در ضمن افتتاحى و سه مجلد و اختتام صفت اتمام خواهد يافت و در هر مجلدى پرتو اهتمام بر ترتيب چهار جزو خواهد تافت « 1 »\r\n\r\n\r\n","description":"","footnote":"\r\n( 1 ) - ص 4 - 9 طبع حاضر .\r\n","page_name":" مقدمه 20 ","page_number":20},
  {"content":"\r\n\r\n\r\nماده تاريخ اختتام تأليف حبيب السير\r\nعلاوه بر چند موضع كه در خاتمه و اثناء مجلد چهارم تصريح بتاريخ اختتام تأليف در سنهء 930 شده است و پيش اشاره كرديم در پايان بخش خاتمهء كتاب كه تحت عنوان بدايع غرايب ربع مسكون و عجايب وقايع جهان بوقلمون مطالبى راجع بمسالك و ممالك و عجايب بر و بحر نوشته خود مؤلف دو ماده تاريخ براى تأليف خود ساخته است .\r\nيكى جملهء عربى « آثار الملوك و الانبيا » كه به حساب جمل 930 مىشود بدون ملاحظهء همزه مدى آخر ( انبياء ) .\r\nديگر جملهء فارسى « خبر از جهانيان » كه آن را بنظم هم درآورده ، و بمناسبت اينكه سخن در عجايب عالم بوده چنين نوشته است :\r\n« و از همه عجيب‌تر آنكه اين ذرهء احقر را با وجود قلت بضاعت و عدم استطاعت و دلى ناخوش و دماغ مشوش رفيق توفيق مساعدت نمود و مساعد تأييد معاونت فرمود تا در اندك زمانى معظم وقايع انبيا و ائمه و ملوك و سلاطين و مشايخ حكما و علما و فضلا را از اول آفرينش تا غايت در سلك تحرير كشيد و در تصحيح روايات و تنقيح حكايات به قدر امكان لوازم امعان بجاى آورده اين مجموعه را باتمام رسانيد .\r\n شكر كه اين نامه بعنوان رسيد * پيشتر از عمر بپايان رسيد \r\nو چون اين نامهء نامى بر آثار انبيا و ملوك محتوى است اتمامش در سالى اتفاق افتاد كه ( آثار الملوك و الانبيا ) از تاريخش خبر داد - و ايضا لفظ ( خبر از جهانيان ) از اين سال مخبر است و به اين تاريخ مشعر .\r\n چون خامه كرد قصهء اهل جهان بيان * شد سال اختتام خبر از جهانيان » \r\nدنباله آن ابياتى است به طرز مثنوى از آثار خود خواندمير مشتمل بر مدح و ستايش و دعاى خواجه حبيب اللّه كه چند بيت ذيل از آن جمله است :\r\n\r\n","description":"","footnote":"","page_name":" مقدمه 21 ","page_number":21},
  {"content":"\r\n\r\n ممالك مدارا هنر پرورا * كرم گسترا آصفا سرورا\r\nبنام تو كردم كتابى تمام * كه باقى بود تا بروز قيام\r\nبنام تو اين نامه شد نامور * از آن گشت نامش حبيب السير\r\nسه قسم است اين نامه و هركدام * چو درجى است مشحون بدر كلام\r\nكنون اى عطابخش حاتم شيم * چنان مىسزد كز كمال كرم\r\nمرا ز اهل دنيا كنى بىنياز * ز هم كسوتانم دهى امتياز\r\nخدايا كه اين نامهء دلفريب * كه از نام اين نامور يافت زيب\r\nبانظار تحسين اهل سخن * كه هستند واقف ز راز كهن\r\nهميشه بفضل تو منظور باد * عيوبش ز چشم كسان دور باد\r\nبرآور گل معرفت از گلم * منور كن از نور عرفان دلم\r\nبارقام اسلام ده اختتام * كتاب بقاى مرا و السلام \r\n\r\nبحث انتقادى دربارهء حبيب السير\r\nشرح همهء خصوصيات و مزايا و انتقادات ادبى و تاريخى كتاب حبيب السير با ذكر شواهد و امثال ، موضوع مقاله بلكه رسالهء جداگانه و محتاج بفرصت و مجال وسيعى است كه براى نگارنده در تنگناى وقت نگارش اين مقدمهء مختصر عجالة حاصل نيست - و ليكن براى اينكه از آن مطالب هم شمه‌يى ذكر كرده و مقدمهء كتاب را از آن موضوع مهم به كلى خالى نگذاشته باشيم بيادداشت چند جمله فهرست‌وار مى پردازيم .\r\n\r\n1 - جامعيت كتاب\r\nكتاب حبيب السير از جهت جامعيت و تنوع مطالب تاريخى ما بين كتب تاريخ فارسى بعد از روضة الصفاى مير خواند هيچ نظير و مانندى ندارد - و روى هم رفته جامعترين كتابى است كه تاكنون در اين موضوع تأليف شده و خوشبختانه نسخهء كامل آن از دستبرد حوادث مصون و در دسترس طالبان مستفيد قرار گرفته است .\r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\nصاحب حبيب السير تمام قصص و افسانه‌ها و اساطير مربوط بدوره‌هاى قبل از اسلام را با همه مطالب تاريخى دوره‌هاى بعد از اسلام تا زمان خودش كه مقارن با عهد سلطنت سلطان حسين بايقرا و شاه اسماعيل اول صفوى است در اين كتاب درج كرده و از اين جهت خدمتى بسيار بزرگ بتاريخ و ادبيات ايران انجام داده است .\r\n\r\n2 - تقسيم حبيب السير به دو بخش ممتاز\r\nخوانندگان محترم از روى فهرست جامعى كه خوشبختانه براى طبع حاضر تهيه و ضميهء آن چاپ شده است از جزئيات مطالب مندرج در اين كتاب اطلاع حاصل ميكنند و از اين جهت احتياجى بشرح و تفصيل نداريم .\r\nاما از نظر كلى مندرجات كتاب به دو بخش ممتاز تقسيم مىشود :\r\nقسمت اول از آغاز خلقت عالم تا ظهور حضرت ختمى مرتبت صلوات اللّه عليه كه از افتتاح تا آخر جزو دوم از مجلد اول است مشتمل بر داستان تكوين عالم و آفرينش آسمان و زمين و تعيين اول مخلوقات و چگونگى خلقت آدم و حوا و ظهور بنىآدم و قصص انبيا و حكماء سلف از قبيل حكايت طوفان نوح و نمرود و شداد و احداث روضهء ذات العماد و قضيهء حضرت ابراهيم و اسماعيل و انبياء بنى اسرائيل و قصهء يوسف و فرعون مصر و حضرت موسى و خضر و احوال لقمان و فيثاغورس و افلاطون و سقراط و ارسطو و امثال آن - و تاريخ سلاطين قديم ايران از پيشداديان و كيان و اشكانيان و ساسانيان و ملوك عرب و غيره به تفصيلى كه در خود كتاب ديده مىشود .\r\nقسمت دوم از ظهور اسلام تا اوائل عهد صفويه كه از آغاز جزو سوم از مجلد اول است تا آخر بخش چهارم از مجلد سوم شامل وقايع ايام حضرت رسول اكرم صلى اللّه عليه و سلم و خلفاء راشدين و ائمهء اطهار و دولت اموى و خلفاى عباسى و ساير طبقات سلاطين و ملوك اسلامى تا سال 930 هجرى قمرى كه اواخر عهد شاه اسماعيل مؤسس سلطنت صفويه است .\r\n\r\n","description":"","footnote":"","page_name":" مقدمه 23 ","page_number":23},
  {"content":"\r\n\r\n\r\n3 - بخش اول حبيب السير از آغاز آفرينش تا ظهور اسلام\r\nاكثر نوشته‌هاى قسمت اول كتاب حبيب السير از نوع اساطير و قصص و افسانه هاى ملى و مذهبى است كه همه ملل و اقوام عالم كم و بيش داشته و دارند .\r\nو سرتاسر مندرجات كتاب در اين قسمت تكرار مطالبى است كه در كتب تاريخ و قصص قديمتر مخصوصا روضة الصفا كه بزرگترين سند و سرمشق تأليف خواند مير بوده است درج شده و همان روايات و حكايات را با تغيير عبارات و احيانا بدون تصرف نقل كرده و غير از تفننات منشيانه چيزى بر مسطورات گذشتگان نيفزوده است .\r\nهمين مطالب بود كه پيش اسلاف ما در قرون متمادى جزو حقايق مسلم تاريخى پذيرفته شده بود و آن را بعنوان وقايع و قضاياى محققه براى يكديگر زبان به زبان و كتاب بكتاب نقل و روايت ميكردند - و در صحت اين قضايا مخصوصا رواياتى كه بوجهى از وجوه با مبادى و كتب مذهبى مانند تورات و قرآن مجيد ارتباطى داشت اصلا انكار و ترديد نداشتند تا بتحقيق و احتجاج محتاج باشند .\r\nدليل قاطع و حجت بالغهء ايشان در تصديق و نقل اين قضايا رواياتى بود كه در كتب سير الملوك و قصص انبياء و تاريخ طبرى و نوشته‌هاى اصمعى و واقدى و ابو حنيفهء دينورى و امثال آن خوانده يا از مشايخ معتمد خويش شنيده بودند - و عاليترين درجهء تثبت و تحقيقشان اين بود كه چيزى را بدون سند مشاهده يا قرائت كتب و سماع از شيوخ ننويسند و روات را جرح و تعديل كنند و موثق را از ناموثق تميز بدهند .\r\nصاحب حبيب السير در مندرجات قسمت اول كتاب آن درجه از تحقيق و تتبع را هم نداشته و فقط بنوشته‌هاى منظم مرتب قبل از خودش مخصوصا كتاب روضة الصفا اعتماد و همانها را نقل كرده و در منقولات خود نهايت امانت و درستى\r\n\r\n","description":"","footnote":"","page_name":" مقدمه 24 ","page_number":24},
  {"content":"\r\n\r\nرا بخرج داده است چندانكه خوانندهء اين كتاب چندان احتياجى بروضة الصفا نخواهد داشت ، و اگر روضة الصفا را خوانده باشد از مطالعهء اين كتاب هيچ لذت و تمتعى نخواهد برد .\r\n\r\n4 - فوايد خواندن و دانستن داستانهاى انبياء و پادشاهان قديم\r\nبا اين احوال خواندن و دانستن آن مطالب براى كسانى كه با فنون تاريخ و ادبيات سروكار دارند و در تتبع احوال و افكار ملل و اقوام كار مىكنند داراى فوائد و نتايج بسيار است كه از آنها صرف‌نظر نمىتوان كرد - چه بر فرض كه اطلاع از آن قصص و حكايات براى خود تاريخ في نفسه از نظر صحت و سقم قضايا و سرگذشت حوادث واقعى مفيد نباشد ، قدرمسلم براى تاريخ تحول افكار و شرح رموز و اسرار روايات و داستانهاى ملى و مذهبى ، و براى تاريخ خود تاريخ كاملا مفيد و سودمند بلكه از بعض جهات لازم و دربايست است .\r\nبسيارى از امثال و قصص انبياء سلف در قرآن مجيد ذكر شده و تفسير اين آيات محتاج بدانستن آن روايات است .\r\n\r\n5 - نفوذ قصص انبيا و داستانهاى قديم در ادبيات\r\nاز جهت ديگر تمام حكايات و داستانهاى ملى و مذهبى قديم به همين شكل كه در نوشته‌هاى حبيب السير و روضة الصفا و نظاير آن مىخوانيم مانند قصهء خلقت آدم و حوا و اخراج ايشان از بهشت بسبب خطاى تناول از شجرهء منهيه ، و قصهء هابيل و قابيل و هاروت و ماروت . و دعوت چند صد سالهء نوح ، و گلستان شدن آتش بر حضرت خليل ، و رياضت شاقهء ايوب ، و حكايت چوپانى كردن شعيب ، و سرگذشت موسى با فرعون و خضر و هارون ، و داستان يحيى و عيسى و امثال آن و همچنين افسانه‌هاى سيمرغ و زال ، و جنگ رستم با اسفنديار و نظاير آن ، در زبان\r\n\r\n","description":"","footnote":"","page_name":" مقدمه 25 ","page_number":25},
  {"content":"\r\n\r\nو ادبيات ما نفوذ كرده و در مدت چندين قرن چندان تكرار شده كه حالت لغات و اصطلاحات و كنايات و امثال سايرهء اصلى بومى را به خود گرفته است - و بعبارت ديگر اگر خود داستان و افسانه در اصل جزو اساطير و خرافات بوده ، از جنبهء ادبى حكم اصول و مبادى مسلمه را پيدا كرده است بطوريكه ادراك معاني و لطايف اشعار و منشآت و محاورات متداول فارسى بدون دانستن آن قصص و حكايات بهيچوجه ميسر نيست و به اين جهت احتياج فارسى زبانان به خواندن و دانستن اين بخش از كتاب حبيب السير و نظاير آن نيز قطعى و مسلم است .\r\nمحض نمونه پاره‌يى از اشعار گويندگان معروف را كه در آنها اشاره به داستانهاى انبياء سلف شده و بر سبيل نمودار عشرى از اعشار و دانه‌يى از خروار است ذكر مىكنم :\r\nناصرخسرو گويد :\r\n ورت آرزوى لذت حسى بشتابد * پيش آر ز قرآن سخن آدم و حوا\r\nاين عورت بود آنكه پيدا شد * در طاعت ديو از آدم و حوا\r\nبهارون ما داد موسى مر آن را * نبوده است دستى بدان سامرى را\r\nچو هاروت و ماروت لب خشك از آنست * ابر شط و دجله مر آن بدنشان را \r\n* * *\r\n چو هاروت ار توانستى باينجا آيى از گردون * از اينجا هم توانى شد برون چون زهرهء زهرا \r\n* * *\r\n انديشه كن از حال براهيم و ز قربان * و آن عزم براهيم كه برد ز پسر سر \r\n* * *\r\n\r\n","description":"","footnote":"","page_name":" مقدمه 26 ","page_number":26},
  {"content":"\r\n\r\n كه پسر بود دو مر آدم را * مه قابيل و كهترش هابيل\r\nمر كهين را خداى ما بگزيد * تا بكشتش بدين حسد قابيل \r\nخاقانى گويد :\r\n مريم بكر معانى را منم روح القدس * عالم ذكر معالى را منم فرمان‌روا\r\nحسن‌يوسف را حسد بردند مشتى ناسپاس * قول احمد را خطا گفتند جمعى ناسزا\r\nلشكر عادند و كلك من چو صرصر از صرير * نسل يأجوجند و نطق من چو صور اندر صدا \r\n* * *\r\n كمان گروههء گبران ندارد آن مهره * كه چار مرغ خليل اندر آورد ز هوا \r\n* * *\r\n يوسف من گرگ مست باده به كف صبح فام * وز دو لب باده رنگ سركه‌فشان از عتاب\r\nهست چو صبح آشكار كز رخ يوسف برد * ديدهء يعقوب كحل فرق زليخا خضاب\r\nعطسهء او آدم است عطسهء آدم مسيح * اينت خلف كز شرف عطسهء او بود باب \r\nجمال الدين محمد بن عبد الرزاق اصفهانى :\r\n باد شاگرد دم عيسى شده است از بهر آنك * چشم نرگس را كشد بىماء حصرم توتيا \r\nسعدى ميفرمايد :\r\n چه غم ديوار امت را كه باشد چون تو پشتىبان * چه باك از موج بحر آن را كه باشد نوح كشتىبان \r\n* * *\r\n\r\n","description":"","footnote":"","page_name":" مقدمه 27 ","page_number":27},
  {"content":"\r\n\r\n گرش ببينى و دست از ترنج بشناسى * روا بود كه ملامت كنى زليخا را \r\n* * *\r\n در كوى تو معروفم و از روى تو محروم * گرگ دهن آلوده و يوسف ندريده \r\nحافظ :\r\n پدرم روضهء رضوان به دو گندم بفروخت * ناخلف باشم اگر من بجوى نفروشم \r\n* * *\r\n جايى كه برق عصيان بر آدم صفى زد * ما را چگونه زيبد دعوى بىگناهى \r\n* * *\r\n در آسمان نه عجب گر بگفتهء حافظ * سرود زهره برقص آورد مسيحا را \r\n* * *\r\n آيينهء سكندر جام‌جم است بنگر * تا بر تو عرضه دارد احوال ملك دارا\r\nهنگام تنگدستى در عيش كوش و مستى * كاين كيمياى هستى قارون كند گدا را \r\nقسمت عمدهء مثنوى مولوى تفصيل همين قصص و حكاياتست كه در شرح‌حال پيغمبران سلف مىخوانيم\r\nپاره‌يى از مردم كوتاه‌نظر خواندن و نوشتن اين روايات را تضييع عمر مى شمارند ، و برخى برعكس توهم ميكنند كه شك و ترديد در صحت آن وقايع موجب سستى عقايد مذهبى و تزلزل در اركان دين مىشود .\r\nبعقيدهء ما اين هر دو گروه سخت در اشتباهند - دليل بطلان عقيدهء دستهء اول را از مسطورات پيش فهميديم ، و دربارهء گروه دوم مىگوييم .\r\n\r\n6 - چگونگى ورود قصص انبيا در قرآن مجيد\r\nورود قصص انبياء و اصحاب كهف و امثال آن در قرآن مجيد به منظور تاريخ‌گويى و بيان عقايد خود پيغمبر صلى اللّه عليه و سلم نبود ، تا اگر ترديدى در صحت آن قضايا برود ، نعوذ باللّه با صدق دعوت منافات داشته باشد - بلكه\r\n\r\n","description":"","footnote":"","page_name":" مقدمه 28 ","page_number":28},
  {"content":"\r\n\r\nمقصود اين بود كه از همان قصص و حكايات كه ما بين مردم آن زمان مخصوصا اهالى جزيرة العرب متداول و مشهور بود نتايج اخلاقى براى هدايت مردمان گرفته شود .\r\nو اين عمل بقول علماى منطق از مقولهء استحسانات خطايى و احتجاجات جدلى است كه بقضاياى مقبولهء مسلمه و امور مشهوره متمسك مىشوند و موقتا آن را مىپذيرند تا طرف دعوى را بقبول دعوت خويش ملزم سازند خواه آن قضايا در واقع صدق باشد يا كذب !\r\nاز باب مثال قصهء حضرت يوسف را كه در تورات و قرآن مجيد هردو آمده است بخوانيد و با يكديگر مقايسه كنيد تا معلوم شود كه قرآن مجيد بچه نظر اين داستان را بعنوان احسن القصص ذكر كرده و هر قسمتى از آن را با چه لطايف ادبى و اخلاقى آراسته و پرورش داده است !\r\nواضحتر بگويم پيغمبر اسلام صلوات اللّه عليه بدعوت مورخى قيام نكرد ، چنان كه بدعوى منجمى و مهندسى و شيمىدانى و امثال آن هم مبعوث نشد - و قرآن مجيد كتاب تاريخ و هيئت و نجوم و شيمى و فيزيك نيست تا دعوت آلهى آسمانى را كه در هر عصر و زمانى ثابت و برقرار و از دسترس تحول افكار بشرى دور است ، با فنون اكتسابى كه هر لحظه دستخوش تغيير و تبديل افكار و اوضاع بشر مىشود ، بياميزيم و توهم كنيم كه اگر مثلا مساحت كرهء زمين و محاسبهء خسوف و كسوف و فورمول شيمى و ساختن هواپيما و اتومبيل در آن نباشد نقصى در دعوت اسلام خواهد بود .\r\nمنظور و هدف اصلى اسلام تربيت اخلاقى و اصلاح نفوس و نجات دادن بشر از گمراهى و ضلالت بود و بتأييد آلهى براى همين منظور مبعوث گرديد ، و سراسر قرآن مجيد هم مبتنى بر همين دعوت است ، و اگر در ضمن آيات اشاراتى بمبانى و اصول علمى بشرى باشد باز براى تأييد همان منظور آمده و در جزو فوايد و نتايج فرعى تبعى محسوبست .\r\nبالجمله اسلام كارى براست و دروغ قصص و حكايات قديم نداشت ، مىخواست\r\n\r\n","description":"","footnote":"","page_name":" مقدمه 29 ","page_number":29},
  {"content":"\r\n\r\nاز همان قضايا كه زبانزد مردمان بود براى دعوت اخلاقى خويش نتيجه بگيرد - نتيجه هم گرفت و مقصود اصلى خود را كاملا عملى ساخت .\r\nمثنوى مولوى هم از سرچشمهء فيض‌بخش قرآن مجيد آب خورده و از همان كانون نور و مشعل هدايت اقتباس كرده و در نتيجه گرفتن از قصص انبيا و داستانهاى قديم داد تحقيق و عرفان را داده است .\r\nبارى از اصل مقصود دور افتاديم ، اكنون باز بر سر سخن اول برمىگرديم كه نوشته‌هاى قسمت اول كتاب حبيب السير ( از ابتداى خلقت تا ظهور اسلام ) هرچند از مقولهء افسانه‌ها و داستانهاى باستانى باشد خواندن و دانستنش مفيد بلكه لازم است .\r\n\r\n7 - باز نمودن روش تازه در فن تاريخ با اشاره بتحول افكار\r\nراست است كه ما اكنون در عصرى زندگانى مىكنيم كه فن تاريخ از روش نقل و روايت محض بيرون آمده و جنبه‌يى آميخته با استدلال نظرى و عقلى به خود گرفته و تحقيقات و اكتشافاتى كه مولود قرون جديده است اساس تاريخ دوره‌هاى قديم را به كلى خراب كرده و بساطى تازه گسترده است كه با دستگاه مؤلفات پيشينگان هيچ مشابهت و سازگارى ندارد و اكنون همهء آن نوشته‌ها كه مربوط بانبيا و حكما و سلاطين روزگاران قديم پيش از اسلام است در شمار افسانه‌ها و اساطير اولين قلمداد مىشود .\r\nبا اين حال باز من معتقدم كه از دانستن و خواندن اين افسانه‌ها بجهاتى كه پيش ذكر كردم چاره‌يى نيست و ناگزير آنها را هم بايد خواند و دانست .\r\nوانگهى افكار و معلومات بشر پيوسته در تحول و تبدل است ، هر روز كشفى تازه مىشود و معلومى جديد جاى مجهول قديم را مىگيرد .\r\nهمانطور كه تحقيقات و اكتشافات امروز ، بساط انديشه‌هاى ديروز را درهم نورديد ، از كجا كه اكتشافات فردا ، دستگاه علوم و فنون امروز را برهم نزند و هرچه\r\n\r\n","description":"","footnote":"","page_name":" مقدمه 30 ","page_number":30},
  {"content":"\r\n\r\nرا كه نسل معاصر جزو حقايق علمى و تاريخى مىشمارد نسلهاى بعد داخل افسانه‌ها و اباطيل قلمداد نكنند ؟ !\r\nاگر حق مطلب را بخواهيد ، بشر خوابناك هرچند صباح با افسانه‌يى سرگرم مىشود و بخواب ميرود - ديرى نميگذرد كه داستانى جانشين داستانى مىگردد و افسانه‌يى تازه جاى افسانهء كهن را مىگيرد و ما را خواه و ناخواه خواب مىكند .\r\nاما آنچه راجع بآغاز آفرينش جهان گفته‌اند حق مطلب را از مثنوى مولوى بشنويد :\r\n آسمانها و زمين يك سيب دان * كز درخت قدرت حق شد عيان\r\nتو چو كرمى در ميان سيب در * از درخت و باغبانش بىخبر\r\nپشه كى داند كه اين باغ از كى است * كو بهاران زاد و مرگش دردى است\r\nكرم كاندر چوب زاييده است حال * كى بداند چوب را وقت نهال \r\nاكنون مىپردازيم بقسمت دوم كتاب حبيب السير كه از ظهور اسلام است تا اوايل دورهء صفويه\r\n\r\n8 - بخش دوم حبيب السير از ظهور اسلام تا اوايل عهد صفوى\r\nدر بخش دوم كه مؤلف وارد مسائل و قضاياى تاريخى شده تا جايى كه در حوصلهء اطلاع و استقصاء وى بوده تاريخ همه سلسله‌ها و طبقات سلاطين و حكام معروف بعد از اسلام را تا زمان خود نوشته و در اين قسمت نيز بقول خودش از بحار مؤلفات افاضل التقاط كرده و از نوشته‌هاى پيش مخصوصا روضة الصفا مايه گرفته و مندرجات آن كتاب را با اطلاعات تازه‌تر كه مربوط بعصر زندگانى خود او مى باشد در اين كتاب درج كرده است\r\n\r\n","description":"","footnote":"","page_name":" مقدمه 31 ","page_number":31},
  {"content":"\r\n\r\n\r\n9 - مختصات حبيب السير و امتياز آن از روضة الصفا و تواريخ ديگر\r\nبراى اينكه خوانندگان از مزاياى حبيب السير و قسمتهاى اضافى اين كتاب بر روضة الصفا به خوبى اطلاع پيدا كنند بتوضيح ذيل مبادرت مى كنيم :\r\nكتاب روضة الصفاى هفت‌جلدى چاپ بمبئى ( مورخ 1263 قمرى و 1847 مسيحى ) تا آنجا كه ريختهء قلم خود مير محمد بن خاوند شاه معروف بمير خواند است بپايان جلد ششم كه در تاريخ امير تيمور و جانشيان اوست تا وفات سلطان ابو سعيد تيمورى در دوم رجب سال 873 هشتصد و هفتاد و سه قمرى و شمارهء اسامى يازده پسر او ختم مىشود .\r\nو تفصيل احوال و وقايع پسران ابو سعيد را موكول بمجلد هفتم مىكند كه اثرى از آن موجود نيست - و اگر در اين‌باره و قسمتهاى ديگر از قبيل تاريخ ايام ممدوحان و مربيان خود سلطان حسين بايقرا و امير على شير نوائى چيزى نوشته باشد شايد از سواد ببياض نيامده و اصلا از بين رفته يا مسوداتش بدست نوهء دخترى او خواندمير صاحب حبيب السير افتاده و در تأليف خود از آن استفاده كرده است - اما نگارنده معتقدم كه اصلا چيزى راجع بتاريخ بعد از 873 ننوشته بود و دليل خود را بعدا خواهم گفت\r\nهرچه گو باش ، قطعى است كه نوشته‌ها و يادداشتهاى مير خواند از ماه ذى القعده سنهء 903 نهصد و سه كه تاريخ وفات اوست تجاوز نخواهد كرد - و بعد از آن هرقدر علاوه باشد ساختهء قلم و پرداختهء فكر و اهتمام خواندمير صاحب حبيب السير و از مختصات كتاب اوست كه در اصل روضة الصفا و كتب ديگر سابقه ندارد و بعد از خواندمير نيز هركس در اين‌باره چيزى نوشته مأخذش همين كتاب حبيب السير است .\r\n\r\n","description":"","footnote":"","page_name":" مقدمه 32 ","page_number":32},
  {"content":"\r\n\r\n\r\n10 - مدت 57 سال تاريخ اختصاصى معاصر حبيب السير بعد از تاريخ اختتام روضة الصفا\r\nآن قسمت كه مربوط به زمان خود خواندمير است ، و به اين سبب آن را معتبر ترين و تازه‌ترين اجزاء كتاب بايد شمرد ، تاريخ مدت متجاوز از نيم قرن يعنى حدود پنجاه و هفت سال مىباشد از ماه رجب سنهء 873 كه سال وفات سلطان ابو سعيد گوركان و تاريخ پايان جلد ششم روضة الصفا بوده تا ماه ربيع الاول از سال 930 اواخر عهد شاه اسماعيل صفوى كه تاريخ ختم حبيب السير است چنان كه قسمت معاصر روضة الصفا كه بخشى از جلد ششم متعلق بدورهء تيموريان است مهمترين و متقن‌ترين بخشهاى آن كتاب محسوب مىشود .\r\n\r\n11 - تحقيق در تاريخ تاليف روضة الصفا و قسمت اختصاصى حبيب السير\r\nدليل اينكه قسمت اختصاصى حبيب السير را مدت 57 سال از 873 - 930 گفتيم اين است كه تاريخ ختم تأليف روضة الصفا بطورى كه خود مؤلف اتفاقا در اثناء مطالب كتاب تصريح كرده سنهء 899 هشتصد و نود و نه هجرى است به اين قرار كه :\r\nدر حوادث سنهء 813 هشتصد و سيزده ايام سلطنت شاهرخ پسر امير تيمور كه از وى بخاقان سعيد عبارت كرده است مىگويد در اين سال بناى مدرسه و خانقاه كه در شمالى قلعهء اختيار الدين طرح كرده بودند باتمام رسيد « و اكنون كه تاريخ هجرى بسنهء تسع و تسعين و ثمانمائه منتهى شده در غايت معمورى است : ص 281 جلد ششم روضة الصفا طبع بمبئى سنه 1263 قمرى » و جلوتر از آن در مجلد پنجم ضمن وقايع سلطنت اوكتاى قاآن مىنويسد « اكنون قريب بسنهء تسعمائه هجرى است :\r\nص 59 »\r\n\r\n","description":"","footnote":"","page_name":" مقدمه 33 ","page_number":33},
  {"content":"\r\n\r\nپس معلوم مىشود كه در سنهء 899 كه سه چهار سال به آخر عمر مير خواند رسيده بود بتأليف جلد پنجم و ششم اشتغال داشته و دنبالهء حوادث را تا سال 873 نوشته بوده است\r\nو از نوشته‌هاى خود او در خاتمهء مجلد ششم معلوم مىشود كه در آن ايام سخت مريض بوده و از شدت درد گرده و ضعف جگر سخت مىناليده و تاريخ وقايع جلوس شاهرخ را كه مصادف با سال 807 بعد از مرگ پدرش امير تيمور گوركان بود تا سنهء وفات سلطان ابو سعيد تيمورى يعنى 873 در حال رنجورى و ناتوانى تأليف كرده بطورى كه از شدت درد قادر بر نشستن و خاستن و تحرير يك صفحه پشت‌سرهم نبوده است « 1 » .\r\nاز طرف ديگر مىبينيم صاحب حبيب السير كه نزديكترين اشخاص به اوست در سرگذشت احوالش مىنويسد در اواخر ايام حيات ميل انزوا و انقطاع از مردم كرده از اختلاط خلايق دامن درچيد و مدت يك سال در گذرگاه بيرون شهر هرات گذرانيد و اكثر اوقات را بعبادت و كسب سعادت اخروى مصروف داشت و در ماه رمضان 902 بسبب ابتلا به مرض سوء القنيه از آن مقام به شهر مراجعت كرده بر بستر ناتوانى افتاد و مدتى بيمار بسترى بود تا در دوم ذى العقده 903 وفات يافت « 2 » .\r\nاز مجموع اين قرائن به نظر نگارنده چنين مستفاد مىشود كه صاحب روضة الصفا\r\n\r\n\r\n","description":"","footnote":"\r\n( 1 ) - چون كميت خوش خرام قلم بر ميدان جلوس خاقان سعيد ( يعنى شاهرخ پسر امير تيمور گوركان ) رسيد ضعف جگر و درد گرده بمثابه‌يى بر راقم حروف استيلا يافت كه قوت حركت بل مجال نشستن نماند و اطباى مسيحا نفس بمعالجهء اين غريب بىكس پرداخته بسلوك طريق پرهيز كه در نظر بصيرت بسيار دشوار نمودار شاد نمودند كمينه از اشارت آن جماعت تجاوز جايز نداشت و با وجود اين ضعف قوى و احتياط كه فرموده بودند در اكل و شرب از كتابت منع نكردند و مخلص اين معنى را فوزى عظيم دانسته به كار خود مشغول شد و از بدايت سلطنت خاقان سعيد تا نهايت دولت ميرزا - سلطان ابو سعيد اين ضعيف بر پهلوى راست افتاده مىنوشت و از صعوبت درد ميان نتوانست كه يك صفحه را نوشته در سلك تحرير كشد و اگر بعضى از ليالى از كتابت صحف اعراض مىنمود و باستراحت مشغول ميشد خوابهاى عظيم ديده از هول آن بيدار مىگشت يا حرارت مفرط بر مزاج مستولى شده به حال انتباه مىافتاد . . الخ : . خاتمهء مجلد ششم روضة الصفا : ص 408 طبع بمبئى .\r\n( 2 ) - جزو 3 حبيب السير - ص 302 و جلد هفتم روضة الصفا : ص 124 .\r\n","page_name":" مقدمه 34 ","page_number":34},
  {"content":"\r\n\r\nبعد از سنهء 899 كه سال اشتغال بتأليف مجلد پنجم و ششم آن كتابست تا هنگام وفات ( ذى القعده 903 ) سه چهار سال آخر عمر را پيوسته در بيمارى و نقاهت بسر مىبرده و يك سال از اين مدت را هم در انزوا و عبادت گذرانده و روىهم‌رفته در اين مدت حال تأليف و تحرير براى او دست نداده ، و در نتيجه روضة الصفاى او بمجلد ششم با ده بيست سطر از ديباچهء جلد هفتم ختم شده و بانجام دادن وعده‌يى كه در خاتمهء آن مجلد براى مجلد هفتم ميدهد و مىگويد « و آنچه بر سبيل تفصيل به نظر رسيد در مجلد سابع بعد از ارادهء قادر صانع رقم‌زدهء كلك بيان خواهد گشت » « 1 » توفيق نيافته است\r\nبه همين دليل در سابق اظهار عقيده كردم كه مؤلف روضة الصفا اصلا چيزى راجع بوقايع بعد از 873 ننوشته بود - و هرچه از اين تاريخ ببعد نوشته شده باشد مربوط به صاحب حبيب السير و از مزايا و مختصات اين كتابست .\r\n\r\n12 - تحقيق دربارهء جلد هفتم روضة الصفا\r\nاما جلد هفتم روضة الصفا كه دنبالهء شش جلد ديگر بنام محمد بن خاوند شاه مير خواند در بمبئى بسال 1263 قمرى موافق 1847 مسيحى طبع شده است مشتمل بر تاريخ ايام سلطان حسين بايقرا از هنگام ولادت تا وفات و سرگذشت اعقاب وى تا ماه ذى القعده سال 929 ( تسع و عشرين و تسعمائه ) كه حدود بيست و شش سال بعد از وفات مير خواند مؤلف روضة الصفا مىشود فقط قسمت ديباچهء كوتاهش كه حدود بيست سطر چاپى است ظاهرا از خود مير خواند و باقى عينا حرف به حرف ريختهء قلم خواندمير در كتاب حبيب السير است كه آن را بىكم زياد از روى اين كتاب نقل و جلد هفتم روضة الصفا قرار داده‌اند « 2 » .\r\nعجب اين است كه در همين مجلد صفحهء 124 شرح‌حال مير خواند مؤلف روضة الصفا با ذكر تاريخ وفاتش در دوم ذى العقده 903 همانطور كه در سطور قبل نقل كرديم\r\n\r\n\r\n","description":"","footnote":"\r\n( 1 ) - خاتمه جلد ششم روضة الصفا طبع بمبئى : ص 408\r\n( 2 ) - تمام جلد هفتم روضة الصفا كه در چاپ متداول بمبئى 144 صفحه مىشود عين كتاب حبيب السير است جزو 3 مجلد 3 صفحات 239 - 320 چاپ طهران سنهء 1271 قمرى\r\n","page_name":" مقدمه 35 ","page_number":35},
  {"content":"\r\n\r\nدرج شده « 1 » و در خاتمه نيز اشعارى كه اشاره بنام خواجه حبيب اللّه ممدوح و مشوق صاحب حبيب السير دارد آمده است .\r\n جوهر نامش ز شرف با نصيب * نزد خداوند چو ذاتش حبيب \r\n« 2 » بارى يكى از خصايص و مزاياى كتاب حبيب السير تاريخ حدود 57 سال ( 873 - 930 ) دورهء معاصر مؤلف است كه از اواسط جزو سوم از مجلد سوم شروع و بخاتمهء جزو چهارم از اين مجلد كه پايان مجلدات كتابست ختم مىشود .\r\nواضح است كه اين قسمت از نظر تاريخى بسيار معتبر و گرانبها و از قسمتهاى اول كتاب تازه‌تر و مفيدتر است .\r\n\r\n13 - تذكرهء رجال حبيب السير\r\nامتياز ديگر حبيب السير از روضة الصفا و ساير تواريخ سابق اين است كه در آخر هر دوره‌يى از ادوار تاريخ فصلى مخصوص در شرح‌حال وزرا و صدور رجال و اجلهء سادات و نقبا و مشايخ علما و فضلا و شعرا و ارباب قلم و هنرمندان معروف آن‌دوره نوشته كه از فصول ممتاز بسيار مهم و سودمند اين كتابست .\r\nو اگر اين فصول را جداگانه مرتب و مدون سازند تذكره‌يى مختصر و مفيد از كار در مىآيد كه جامع مشاهير رجال علمى و ادبى و صنعتى و ديوانى است .\r\nاما اين فصول در همه دوره‌ها و بخشهاى كتاب يكدست و همسنگ نيست بلكه هرقدر به آخر كتاب نزديكتر مىشود مايه‌اش در كميت و كيفيت بيشتر و اطلاعاتش صحيح‌تر و متقن‌تر است - و از اينجا معلوم مىشود كه اطلاع مؤلف از اسامى و احوال رجال دورهء تيمور ببعد يعنى عهد معاصر خودش بيشتر از دوره‌هاى قبل بوده است .\r\nخوشبختانه اين خوش‌سليقگى كه خواندمير در حبيب السير به كار برده سرمشق مؤلفان\r\n\r\n\r\n","description":"","footnote":"\r\n( 1 ) - اين شرح‌حال در حبيب السير چاپ طهران جزو سوم مجلد سوم ص 302 مسطور است\r\n( 2 ) - اين بيت و ابيات ديگر در حبيب السير ص 320 جزو 3 مجلد 3 مذكور است\r\n","page_name":" مقدمه 36 ","page_number":36},
  {"content":"\r\n\r\nدورهء صفوى مخصوصا صاحب عالم‌آراى عباسى واقع شده كه در پايان تاريخ هر يك از سلاطين صفويه فصلى جامع در تذكرهء مشاهير رجال معاصر وى شامل طبقات فقها و شعرا و ارباب قلم و هنرمندان و اسامى وزراء و صدور نوشته كه از قسمتهاى بسيار سودبخش متقن آن كتاب است .\r\n\r\n14 - سبك نثر و انشاء حبيب السير\r\nصاحب حبيب السير به شرحى كه پيش گفتيم در ظل تعليم و تربيت جد مادرى خود مير خواند مؤلف روضة الصفا ببار آمده بود و در حق وى هم از نظر اخلاقى و هم از جنبهء علمى و ادبى اعتقادى بسزا داشت و منشآت او را بكمال بلاغت و فصاحت مىستود « 1 »\r\n\r\n\r\n","description":"","footnote":"\r\n( 1 ) - در عنوان شرح‌حال مير خواند مىنويسد « حضرت مخدوم امجد امير خواند محمد از ساير اولاد عظام امير خاوند شاه بلكه از اكثر علماى فضايل پناه بجودت طبع سليم و سلامت ذهن مستقيم امتياز تمام داشتند و در ايام جوانى تحصيل كمالات نفسانى نموده در علوم معقول نقش مهارت بر لوح ضمير مىنگاشتند و فور وقوف آن حضرت در فن تاريخ و صنعت انشاء بمرتبه‌يى بود كه قلم سخن‌آرا تبيين آن را بعجز و قصور اعتراف دارد و كمال بلاغت آن مهر سپهر سيادت در تحرير حكايات و تقرير روايات درجه‌يى داشت كه بنان بيان فصحا توضيح آن را كما ينبغى از جملهء محالات مىشمارد ، تأليف كتاب افادت اياب روضة الصفا بر ثبوت اين دعوى برهانى است معين و تلطيف آن نسخهء فصاحت انتما بر وقوع اين معنى دليلى است مبرهن و راقم حروف نسبت به آن حصرت علاقهء فرزندى ثابت دارد و به زبان گستاخى خود را در سلك شاگردانش مىشمارد ، سبحان اللّه غلط گفتم انتساب قطره به دريا عين بىادبى است و اقتباس ذره از خورشيد و الا غايت بو العجبى - اگر كلك سخن‌گزار در اين مقام بيش از اين در ذكر مكارم اخلاق و محاسن آداب آن حضرت مبالغه كند شايد كه مردم عيب‌جوى بنابر نسبت مذكور بخودستايى حمل نمايند و گفتار اين بىمقدار را داخل لاف و گزاف دانسته زبان اعتراض بگشايند لاجرم از اطناب اجتناب نمود » ( جلد سوم جزو سوم : ص 302 )\r\nقبل از عبارت « اگر كلك سخن‌گزار » سه بيت هم آورده است « چه نسبت ذره را با مهر انور : . الخ كه چون در سابق نقل كرده بوديم اينجا تكرار نكرديم و مخصوصا عين عبارت را آورديم تا ضمنا نمونه‌يى از قسمتهاى نثر مسجع مترسلانهء كتاب كه مخصوص تراجم احوال رجال و مقدمهء كتاب و تشبيب و پيش درآمد عناوين و وقايع مهم است نقل شده باشد - نمونه‌هاى نثر سادهء معمولى كتاب را هم بعد از اين نقل خواهيم كرد .\r\n","page_name":" مقدمه 37 ","page_number":37},
  {"content":"\r\n\r\nو چون به صحت نوشته‌هاى وى در روضة الصفا اطمينان و اعتماد داشت و اسلوب انشاء او را نيز مىپسنديد آن كتاب را سرمشق تأليف خود قرار داده و تقريبا همان شيوه را در تنظيم و ترتيب و سبك تحرير و نگارش حبيب السير پيروى نموده و از شدت عنايتى كه بگفته‌ها و نوشته‌هاى استاد خود داشته است محتويات كتاب او را احيانا با همان تعبيرات كه بيش و كم تصرف در آن شده باشد يعنى با تغيير و تبديل و جابجا كردن كلمات يا ايجاز و اطناب عبارات نقل كرده است « 1 » و اين عمل از وى بعقيدهء من ناشى از كثرت ممارست و همان شدت عنايت است نه داخل باب انتحال و سرقت .\r\nبارى سبك انشاء حبيب السير بشيوهء منشيانهء معمول رايج آن زمان يعنى قرن نهم و دهم\r\n\r\n\r\n","description":"","footnote":"\r\n( 1 ) - صاحب روضة الصفا در وجه تسميهء آدم مىگويد : « چون پيكر مبارك آدم از اديم ارض يعنى روى زمين مخلوق گشت موسوم بآدم شد » .\r\nدر حبيب السير مىنويسد : « چون جسم شريف آدم از اديم ارض يعنى روى زمين مخلوق گشت موسوم به اين اسم شد » .\r\nروضة الصفا در داستان هابيل و قابيل : « ناظمان درر سخن و راويان خبر نو و كهن آورده‌اند كه حوا هر بار حامله گشتى پسرى و دخترى آوردى »\r\nحبيب السير در آن‌باره : ( ناظمان درر سخن و راويان اخبار كهن چنين آورده‌اند كه در هر نوبت كه حوا حامله مىشد بخشندهء بىمنت پسرى و دخترى به او كرامت مىكرد » .\r\nروضة الصفا در داستان هاروت و ماروت گويد : « بعضى از اصحاب اخبار گفته‌اند كه چون ادريس بمنقبت مضمون كريمهء  وَ رَفَعْناهُ مَكاناً عَلِيًّا  فايز شد و در عالم بالا مصاحب گشت او را قياس بآدم كرده گفتند » .\r\nحبيب السير در آن‌باره : « نسخ بعضى از ارباب اخبار بدين معنى اشعار دارد كه چون ادريس جليس معتكفان عالم بالا گشت به زبان زمره‌يى از ملائكه گذشت » .\r\nروضة الصفا در بيان نسب امير تيمور گوركان : « هرچند صاحبقران كامكار كه قدوهء سلاطين گردون اقتدار بود بنابر گوهر نفس و طينت پاك و علو حسب و فضيلت عنصر و سمو نسب از شرح آثار و مناقب آباء و اجداد عظام خويش كه هريك از ايشان بر سپهر رفعت و كامكارى بدر تابان و بر آسمان حشمت و بختيارى خورشيد درخشان بودند استغنايى دارد » .\r\nحبيب السير : « هرچند كه بسبب شرف نفس و كرم ذات و وفور حشمت و علو همت صاحبقران وافر مكرمت از شرح فضايل آباء كرام و نشر مناقب اجداد عظام استغناى تمام دارد »\r\nاز مقايسهء عبارات فوق معلوم مىشود كه صاحب حبيب السير تا چه‌اندازه بروضة الصفا نظر داشته است .\r\n","page_name":" مقدمه 38 ","page_number":38},
  {"content":"\r\n\r\nهجرى است كه روح صنعتگرى در ادبيات نيز نفوذ كرده پيكر نظم و نثر فارسى را بصنايع ظريفهء بديع آراسته بود .\r\nروشن‌تر بگويم : دورهء تيموريان را از نظر جامع كلى بايد عهد صنايع ظريفه شمرد - همان تكلفات و ريزه كاريها كه در فنون خط و نقاشى و تذهيب و تشعير و سوخت‌سازى و منبت‌كارى و امثال آن به كار ميرفت ، در سبك شعرا و نويسندگان نيز كم‌وبيش اثر بخشيد و شيوهء مصنوع مترسلانه كه از دوره‌هاى قبل وارد ادبيات فارسى مخصوصا قسمت نثر شده بود در آن‌دوره مورد قبول و پسند طبايع واقع شده رايج و معمول گرديد .\r\nو همين سبك منشيانه بود كه دنباله‌اش بدوره‌هاى بعد كشيد و از ايران هم بواسطهء سلاطين تيمورى بهندوستان انتقال يافت و هرچه پيش‌آمد بر تكلف و تصنع افزوده شد .\r\nاز خصايص اين سبك آوردن كلمات و جمل مترادف و آراستن عبارات بصنايع بديعى از قبيل سجع و جناس و مراعات نظير و تشبيهات و مجازات و استعارات و آوردن امثال سايره و آيات و اخبار و اشعار فارسى و عربى است كه غالبا عنصر عربى كلماتش بر فارسى نيز مىچربد ، و مخصوصا قسمت مترادفاتش گاهى باندازه‌يى طولانى و بىمزه مىشود كه آن را از مقولهء اطناب ممل و تطويل بلا طايل بايد شمرد - و اين خاصيت در منشآت اواخر عهد تيمورى ببعد در ايران ، و همچنين بعد از زمان بابر شاه در هندوستان روزافزون مىشود تا جايى كه بعض نويسندگان واقعا تطويل و اطناب را از حد بدر مىبرند و براى اداى يك جملهء كوتاه چند صفحه را از حشو و زوايد و تشبيهات و مجازات بارد پر مىكنند كه از حدود بلاغت خارج است و انصاف را از عيوب آن نوع نوشته‌ها محسوب مىشود .\r\nپاره‌يى از منشيان بىسليقه عيب تعقيد را نيز ضميمهء تطويل كرده و منشآت خود را به كلى از لطف و بلاغت انداخته‌اند .\r\nمن خود در سبك منشيانهء قديم غير از همين دو چيز ( تطويل و تعقيد )\r\n\r\n","description":"","footnote":"","page_name":" مقدمه 39 ","page_number":39},
  {"content":"\r\n\r\nعيب ديگرى نمىشناسم ، كسانى كه آن شيوه را به كلى سر تا پا تخطئه ميكنند خود دانند ؟\r\nمنشيان قديم از زبان و ادبيات فارسى و عربى اطلاع كافى داشتند و تا اين مايه را تحصيل نكرده بودند كلمهء منشى و مترسل و نويسنده برايشان اطلاق نمى شد ، و نوشته‌يى كه از آن مايه‌ها اثرى نداشت اصلا داخل آثار ادبى بشمار نمىرفت .\r\nاكنون گروهى تنك مايه بمحض ياد گرفتن زبان مادرى دست‌وپا شكسته ، قلم بدست مىگيرند و خود را نويسنده قلمداد مىكنند ، و چون از خواندن و فهميدن آثار نظم و نثر قديم عاجزند زبان طعن و طنز دراز كرده گذشتگان را بباد ناسزا مىگيرند كه چرا مطابق فهم و درجهء سواد ناقص ايشان نگفته و ننوشته‌اند !\r\nاگر گوش پند پذيرد داشته باشند عرض مىكنم بجاى خرده‌گيريهاى نابمورد ، دامن همت بكمر زنند و چندگاه تحصيل كنند و سطح معلومات خود را بالا ببرند تا دريابند كه لذت درك لطايف سخنان پيشينگان بمراتب بيشتر از عيب‌گويى و سقط راندن برايشانست و اللّه الموفق .\r\nاما نثر حبيب السير انصاف بايد داد كه از منشآت بسيار پختهء شيواى طرز مسجع معمول آن زمانست كه در اعمال صنايع بديعى و آوردن مترادفات حد بسيار متوسط را به كار برده ، پاره‌يى از مواضعش مانند مقدمه و تشبيب عناوين و پيش درآمد حوادث مهم و تراجم احوال رجال از نوع نثر مسجع مترسلانه است كه در مباحث پيش نمونهء آن را نقل كرده‌ايم - و باقى كتاب از قيد تصنعات منشيانه هم آزاد شده بسيار سليس و روان است\r\nدر قسمت مصنوع مترسلانه‌اش علاوه بر سجع بعض صنايع بديعى ديگر را نيز آورده « 1 » اما از حد اعتدال خارج نشده و روىهم‌رفته نه چندان مشكل است كه از نثرهاى مغلق شمرده شود ، و نه چندان در ايراد صنايع بديعى و تطويل\r\n\r\n\r\n","description":"","footnote":"\r\n( 1 ) - از باب مثال بعبارتى كه از خود كتاب در سرگذشت تأليف نقل كرديم مراجعه و ملاحظه شود كه براى آوردن صنعت بديعى تناسب و مراعات نظير ما بين اصطلاحات انواع خط رقاع و نسخ و تعليق و محقق و ريحان ، چگونه عبارت پردازى كرده است .\r\n","page_name":" مقدمه 40 ","page_number":40},
  {"content":"\r\n\r\nو اطناب مبالغه كرده است كه موجب ملالت و سآمت خاطر خوانندگان باشد .\r\nبا اين حال اگر سطح معلومات محصلان امروز براى فهم حبيب السير كافى و پايهء تحصيلاتشان بادراك معانى و لطايف ادبى اين كتاب رسا نباشد ، گناه از مؤلف نيست ، تقصير از قامت نارساى بىاندام ماست !\r\nاز جمله خصايص انشاء و جمله‌بندى اين كتاب آوردن افعال وصفى است است كه در نثر فارسى قرن 9 - 10 معمول و رايج شده و دنباله‌اش بعصر حاضر كشيده است « 1 » .\r\n\r\n\r\n","description":"","footnote":"\r\n( 1 ) - عبارات ذيل مشتمل بر افعال وصفى ، و ضمنا نمونه‌يى از طرز انشاء سادهء بىتكلف كتابست .\r\nاواسط كتاب در ضمن وقايع و احوال دورهء سلطنت غازان خان مينويسد\r\n« در اوايل حال كه سلاطين چنگيز خانى بر ممالك ايران استيلا يافتند بسبب عدم وقوف تميز عالم از جاهل نمىتوانستند و هركس را در زى اهل علم و صلاح مىديدند تعظيم كرده دانشمند مىدانستند و اين معنى بر طايفه‌يى از جهال ظاهر شده دراعهء وقاحت بر دوش افكندند و امراى مغول را ملازمت كرده ابواب تواضع و تملق بازگشادند و رشوتها داده منشور قضا و ديگر مناصب شرعى درست كردند و در انحطاط مراتب اعاظم كوشيده كار بجايى رسانيدند كه بزرگان صاحب ناموس دست از اعمال و اشغال شرعيه كوتاه گردانيدند » .\r\nنيز در همان فصل است .\r\n« همت عالى بر رفع دعاوى باطله گماشته حكم فرموديم كه هركس درصدد مبايعهء ملكى آيد نخست بدار القضا رفته و مرافعه نموده بشهود عدول ملكيت خود را ثابت سازند آنگاه ملك بيشترى بيع كرده اگر تمسكى داشته باشد تسليم نمايد و نزد قاضى اقرار كند و قاضى كيفيت مرافعه را مسجل ساخته مشروح بنويسد » .\r\nدر اواخر كتاب ضمن وقايع عهد شاه اسماعيل صفوى مىنويسد\r\n« چون امير نجم ثانى از جام قضاى سبحانى شربت شهادت چشيد هوس تسخير بلاد خراسان در ضمير حكام ماوراء النهر پيدا شد و نخست جانى بيك سلطان از آب آمويه جيحون گذشته متوجه هرات شد امراء و اشراف آن بلده چون بر اين حال وقوف يافتند بيشتر از پيشتر در استحكام برج و باره كوشيده احمد بيك صوفى اغلى قلعهء اختيار الدين را مضبوط ساخت و حسين بيك لله در برج ميرزا سلطان احمد كه ميان شرق و شمال شهر است رايت اقتدار برافراخت »\r\n","page_name":" مقدمه 41 ","page_number":41},
  {"content":"\r\n\r\n\r\nطبعهاى سابق حبيب السير و مزاياى طبع حاضر\r\nاين كتاب در سابق دو چاپ سنگى داشت .\r\n1 - طبع بمبئى مورخ سنهء 1263 قمرى هجرى و 1847 مسيحى كه اولين چاپ كامل حبيب السير بشمار ميرود و در همين تاريخ روضة الصفاى هفت‌جلدى نيز در بمبئى بطبع رسيده است .\r\n2 - چاپ طهران كه تقريبا هشت سال بعد در سال 1271 قمرى طبع شده است مدتى متجاوز از صد سال گذشت كه اقدامى در تجديد طبع اين كتاب نشده بود تا در زمان حاضر توفيق الهى شامل حال جناب آقاى محمد على صاحب كتابفروشى خيام گرديده بشايستگى كمر اهتمام بربست و تمام مجلدات آن را از روى طبع اول به صورت حاضر در چاپخانهء حيدرى تجديد طبع كرد و زحمت مقابله و تصحيح را هم خود مشاراليه با همدستى كاركنان كتابخانه بر عهده گرفت و از اين رهگذر خدمتى شايسته بفرهنگ ايران انجام داد و از باغ هنر ميويى شيرين تحفهء دوستان ادب ساخت كه در دورهء معاصر تازه و نوبر است .\r\nدر اين زمان كه متاسفانه دواعى علمى و ادبى رو بضعف و سستى نهاده و نوشته‌هاى پوچ بىمغز نوظهور جاى آثار گران‌ارز قديم را گرفته و طبع و نشر كتب پرمايهء جدى تقليل يافته و بيم آنست كه خداى نخواسته رغبت طبايع عامه از خواندن كتب مفيد بهزليات و افسانه‌هاى ضلالت‌انگيز منحرف گردد ، اين عمل آقاى محمد على ترقى حقيقة درخور تحسين و ستايش است ادام اللّه تعالى توفيقاته العاليه .\r\nمهمترين مزاياى طبع حاضر فهرست جامع كامل مطالب و اسامى رجال و اماكن است كه بسيار مفيد و سودمند مىباشد .\r\n\r\n","description":"","footnote":"","page_name":" مقدمه 42 ","page_number":42},
  {"content":"\r\n\r\nاگر مقدار اوقات كه هر خواننده‌يى براى جستجوى مطالب منظور خود از يك كتاب صرف مىكند در نظر بگيريم اهميت اين نوع فهارس و خدمتى كه فهرست‌نويسان براى عموم ارباب علم و ادب انجام داده‌اند به خوبى واضح مىشود و روشن ميگردد كه فهرست جامع هر كتابى بمنزلهء سالها عمر است كه بخوانندگان آن كتاب بخشيده باشند .\r\nدراين‌باره مثالى مىآورم تا مقصود من واضح‌تر شود :\r\nابن خلكان براى ضبط تاريخ وفات ابو الوفاء بوزجانى دانشمند رياضىدان معروف ( متولد 328 متوفى 387 ) مدتى متجاوز از بيست سال متحير و سرگردان بود تا اتفاقا آن را در تاريخ كامل ابن اثير يافت و از انتظار بيست ساله بيرون آمد « 1 »\r\nاگر فهرست جامعى كه اروپائيان براى اين كتاب نوشته و در دسترس ما گذاشته‌اند در دست ابن خلكان بود متجاوز از بيست سال خودش در جهل و حيرت و كتابش ناقص و تهى جاى نمىماند !\r\nاين بود معنى اينكه گفتم فهارس كامل در حكم اين است كه مدتى بر اعمار خوانندگان محقق علاوه كرده باشند .\r\nتوفيق آقاى محمد دبير سياقى كه فهرست كتاب بهمت ايشان تهيه شده است و ساير جوانان ادب دوست زحمت‌كش را در ادامهء اين نوع خدمات گرانبهاى فرهنگى از خداوند خواستارم شكر اللّه مساعيهم .\r\nدر خاتمه مطلبى را كه بارها در نوشته‌هاى خود گوشزد كرده‌ام اينجا باز تكرار مىكنم ، تا وقت نگذشته است بايد در احياء آثار مهم قديم و ايجاد تاليفات تازهء پرمغز سودمند بكوشيم كه عامهء اهل سواد خصوص طبقهء جوانان طبعا به خواندن\r\n\r\n\r\n","description":"","footnote":"\r\n( 1 ) - ذكرت تاريخ الولادة و اخليت يياضا لاجل تاريخ الوفاة لعلى اظفر به ثم انى وجدت تاريخ الوفاة فى تاريخ شيخنا ابن الاثير قد ذكرها فى هذه السنة المذكورة فالحقتها و كان بين شروعى فى هذا التاريخ و ظفرى بالوفاة اكثر من عشرين سنة ( ج 2 ص 197 طبع طهران )\r\n","page_name":" مقدمه 43 ","page_number":43},
  {"content":"\r\n\r\nكتاب رغبت دارند و روزگارشان بدون اين سرگرمى نمىگذرد ، خلاصه اينكه احتياج طبيعى مردم باسواد به خواندن كتاب مسلم است - تا نوشته‌هاى زيان‌بخش به كلى جاى كتب مفيد را نگرفته و ذائقهء جوانان اين كشور بالمره تغيير نيافته است ، كتب نغز دلچسب مفيد براى آنها تهيه كنند و غذاى لذيذ روحانى بايشان برسانند كه\r\n تا نبيند طفلكى كه سيب هست * او پياز گنده را ندهد ز دست \r\nوفقنا اللّه لطلب مرضاته به حق محمد و آله الطاهرين و السلام .\r\nبتاريخ چهارم تير ماه 1333 شمسى موافق 23 شوال 1373 قمرى هجرى\r\nجلال الدين همايى\r\n\r\n","description":"","footnote":"","page_name":" مقدمه 44 ","page_number":44},
  {"content":"\r\n\r\n\r\n[ ديباچه 
  ]\r\nبسم اللّه الرّحمن الرّحيم  ( رَبَّنا آتِنا مِنْ لَدُنْكَ رَحْمَةً وَ هَيِّئْ لَنا مِنْ أَمْرِنا رَشَداً )  لطايف اخبار لآلى نثار انبياء عالى مقدار و شرايف آثار معالى دثار سلاطين ذوى الاقتدار حميد الاثر و حبيب السير وقتى تواند بود كه موشح باشد به حمد و ثناى واجب الوجودى كه جلال صفات كمالش از وصمت هدايت مبراست و كمال صفات جلالش از منقصت نهايت معرا ذات مقدسش بيجهتى بحقيقت موجود و حقيقت هر موجودى در پرتو نور وجودش نابود رباعى\r\n اى نور وجودت بحقيقت موجود * * از جود تو عرش و فرش آمد بوجود *\r\nلطف تو اگر مساعدت ننمودى * * هرگز نشدى آدم خاكى مسجود \r\nصانعى كه چون مشيت بىعلتش بتمشيت امور ايجاد و تكوين تعلق گرفت موافق نص  ( أَعْطى كُلَّ شَيْءٍ خَلْقَهُ )  هر فرد از انواع ممكنات را بخلعتى لايق اختصاص داده پيكر بديع اثر انسانى را مطابق كلمهء  ( لَقَدْ خَلَقْنَا الْإِنْسانَ فِي أَحْسَنِ تَقْوِيمٍ )  در خوبترين صورتى از كتم عدم بعالم وجود رسانيد و افسر پر زيور  ( وَ لَقَدْ كَرَّمْنا بَنِي آدَمَ )  بر فرق معشر بشر نهاده خلعت با به جهت  ( وَ فَضَّلْناهُمْ عَلى كَثِيرٍ مِمَّنْ خَلَقْنا )  در قامت قابليت ايشان پوشانيد بيت\r\n ز فضلش وجود از عدم شد پديد * * ز فيضش فضيلت به انسان رسيد \r\nدانائيكه چون حديث  ( إِنِّي أَعْلَمُ ما لا تَعْلَمُونَ )  در مجامع صوامع ملكوت شايع ساخت متكلمان  ( أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ )  از گفتار خويش نادم شده قدم در طريق اعتذار نهادند و چون صيت  « وَ عَلَّمَ آدَمَ الْأَسْماءَ كُلَّها )  در بساط بسيط غبرا انداخت مسبحان  ( وَ نَحْنُ نُسَبِّحُ بِحَمْدِكَ وَ نُقَدِّسُ لَكَ )  جبين انابت بر زمين اطاعت سوده زبان اعتراف به كلمه  ( سُبْحانَكَ لا عِلْمَ لَنا إِلَّا ما عَلَّمْتَنا )  گشادند رباعى\r\n آنان‌كه طريق معرفت ميپويند * * پيوسته گل علم و ادب ميبويند\r\nهرگه سخن از كمال علمش گذرد * * سبحانك لا علم لنا ميگويند \r\nپادشاهى كه تا اساطين سلاطين بر درگاه جلالش از روى تضرع و ابتهال زبان حال و قال بسؤال  ( إِيَّاكَ نَسْتَعِينُ )  نگشايند منشور اقتدارشان بطغراى غراء  ( وَ اللَّهُ يُؤَيِّدُ بِنَصْرِهِ مَنْ يَشاءُ )  زينت نيابد و تا خواقين مقدرت آئين در ساحت مملكت لايزالش بپاى مسكنت سلوك طريق عبوديت نه‌پيمايند آفتاب نصرت و ظفر از مطلع  ( وَ يَنْصُرَكَ اللَّهُ نَصْراً عَزِيزاً )  بر پرچم علم شوكت ايشان نتابد  ( تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ )  نظم\r\n خدايا توئى خالق انس و جان * * به حكم تو شد ملك و دين توأمان *\r\nز صنع تو پيداست بالا و پست * * بامر تو موجود شد هرچه هست *\r\nبشر فر فرخندگى از تو يافت * * سر افسر زندگى از تو يافت *\r\nبرافراخت اعلام اقبال و جاه * * يكى شد پيمبر يكى پادشاه *\r\nترا تاجداران گردن فراز * * نمايند سجده ز روى نياز *\r\nتو بخشى هدايت بهر سرورى * دهى تاج شاهى بدين پرورى *\r\nكه سازد اساس شريعت قوى * * دهد ملت احمدى را نوى \r\n\r\n","description":"","footnote":"","page_name":" 1 ","page_number":45},
  {"content":"\r\n\r\n الهى چه ياراى فهم و خرد * * كه ره سوى كنه كمالت برد *\r\nچو غايت نباشد كمال ترا * چسان وصف گويد جلال ترا *\r\nدرين ره خرد چون ز رفتار ماند * * بنعت پيمبر گهر برفشاند \r\nآن پيغمبرى كه ذات عالى شأنش رحمت عالميان بود مصراع مختوم بخاتم نبوت كلمهء كريمه  ( وَ ما أَرْسَلْناكَ ) *  شاهد اين دعوى است و آن عالى گوهرى كه وجود ناقص الجودش مقصود ايجاد عالم كن فكان مصراع منصوب بمنصب رسالت مرويهء صحيحه ( لولاك لما خلقت الافلاك ) مؤيد اين معنى است مقدمى كه بموجب كلام معجز آئين ( كنت نبيا و آدم بين الماء و الطين ) پيش از آفرينش آسمان و زمين اعلام هدايت و رايات عنايت در فضاى عالم قدس و ساحت خطاير انس برافراخت مكرمى كه تا اختر سعادت اثر نور موفور السرورش بر طينتى كه تخمير كرده يد قدرت بود پرتو نينداخت هماى بلند پرواز روح كثير الفتوح آن منزل شريف را نشيمن عزت نساخت نظم\r\n بگلزار عالم ز روز نخست * * چو قد شريفش نهانى نرست *\r\nمحقق شده نزد هر ذى نفس * * كه مقصود ايجاد او بود و بس \r\nيعنى سيد انبياء و سيد اصفياء صدر صفه امكان محرم خلوتخانه لامكان سلطان سرير   ( إِنَّا فَتَحْنا لَكَ فَتْحاً مُبِيناً )   پادشاه تخت‌گاه  ( رَضِيتُ لَكُمُ الْإِسْلامَ دِيناً )  مؤيد مقتدا مقدم مهتدا مالك ممالك اصطفا حبيب اللّه محمد ( ص ) نظم\r\n رسول امين امى مقتدا * * سپهر شرف مهر اوج هدا *\r\nپناه عرب پادشاه عجم * * شفيع گناه جميع امم *\r\nملاذ تمام مهان و كهان * * حبيب خداوند هردو جهان *\r\nبتاج كرامت سرش سرفراز * * به پايش ملك راست روى نياز *\r\nچو نورش ز رخسار آدم نمود * * ملايك نمودند او را سجود *\r\nز علمش خبر يافته انس و جان * * بتدريس ادريس عالى مكان\r\nبه او داشت نوح نبى اختصاص * * از آن شد ز طوفان محنت خلاص *\r\nچو شد اهل دل را بسويش دليل * * ز خلقت بيفزود قدر خليل *\r\nمسيحا كه احيا نمودى دمش * * بشارت رسانيد از مقدمش \r\nصلوات اللّه و سلامه عليه و عترته سيما وصيه و وارث علمه و خليفة المكرم بتكريم ( انا مدينة العلم و على بابها ) المشرف بتشريف ( انت منى بمنزلة هرون من موسى ) مظهر العجائب و مظهر الغرايب امير المؤمنين امام المسلمين ابى الحسنين على ابن ابى طالب عليه التحيه و السلام نظم\r\n امام امم پادشاه نجف * * سپهر كرم مهر اوج شرف *\r\nسر سروران هدايت نشان چراغ حرم رهنماى جهان * * دلش شهر علم و كفش بحر جود *\r\nرخش آفتاب سپهر وجود * * بعلم لدنى چنان شد علم *\r\nكه حل كرد اشكال لوح و قلم * * ادا چون كنم وصفت اى مقتدا *\r\nكه وصف تو برتر بود از ادا * * كمال تو بيحد و غايت بود *\r\nثناى تو را كى نهايت بود * * درود فراوان نثار تو باد *\r\nبر اولاد عالى تبار تو باد \r\n( اللهم صل على المصطفى و على المرتضى و ساير ائمة المعصومين الهادين صلوة طيبة وافرة متواترة الى يوم الدين )\r\nاما بعد بر ضمير عارفان معارف سخن‌سازى و خاطر خطير واقفان مواقف نكته پردازى پوشيده و پنهان نخواهد بود كه مطالعهء فن سير و آثار زنگ حزن و ملال از مرآت جنان ناظمان مناظم فضل و كمال بزدايد و ممارست علم تاريخ و اخبار و ابواب اطلاع بر بدايع وقايع و احوال بر روى روزگار صاعدان مصاعد عزت و جلال بگشايد\r\n\r\n","description":"","footnote":"","page_name":" 2 ","page_number":46},
  {"content":"\r\n\r\nمفاخر مصنفات فصاحت صفات اين فن منيف از قوهء احتمال افزون است و مآثر مؤلفات بلاغت آيات اين علم شريف از احاطهء دايرهء خيال بيرون متون اخبارش جامع حكايات سير سلف و فنون آثارش حاوى روايات ارباب شرف سواد الفاظ گزيده‌اش چون مردمك ديده منور حدقه باصره اميد و بياض صفحات پسنديده‌اش بسان پرتو آفتاب خضرت‌بخش حديقه سعادت جاويد شمايم صحايفش مثال هواى روضهء احباب وسيله نزهت قلوب غمديده و نسايم لطايف مانند زلال عذوبت مآل واسطهء شفاى صدور ستم رسيده نفحات رياض انس از گلستان سطورش در دميدن و فيوضات گلذار قدس از بهارستان ظروف حروفش در وزيدن افتتاح كلام منظومش كه ارزشحات اقلام صراف طبع نقاد بلآلى الفاظ ترصيع يافته تاج مآثر تأليفات فضلا و سخن‌شناس و اختتام انشاء منثورش كه از قطرات ارقام وصاف ذهن وقاد بنوادر معانى تزئين پذيرفته زيب مفاخر تصنيفات بلغاء فضيلت اقتباس وقوف بر حقايق اسرار سالفه بىتصحيح رواياتش سمت سهولت نگيرد و اطلاع بر دقايق آثار سابقه بىتنقيح حكاياتش صفت ميسر نپذيرد انوار شواهد نبوت مصطفوى كه مقصد اقصى طالب آن مطالب كمال است از مشارق صحاح مروياتش طالع و آثار دلايل ولايت مرتضوى كه مطلب اعلى سالكان مسالك اقبال است از مطالع حسان منقولاتش لامع معرفت بداة راه يقين كه از مطاوى اوراقش تحقيق ميگردد موجب كشف غمه و منقبت ولاة ممالك دين كه از فحواى اجزايش بوضوح مىپيوندد و سبب هدايت طوايف ائمه عبارات راحت افزايش متضمن قصص انبياء عظام و اشارات محنت‌زدايش متكفل پيمان تذكرة الاولياء كرام ظفرنامه ملوك صاحبقران شمه از نوادر گفتارش و سير عامهء اصحاب حكم و فرمان اندكى از وقايع بسيارش فرايد فوايدش لايق گوش هوش سلاطين جهان‌گشا و موايد عوايدش حلاوت‌بخش كام حكام گيتىآراء عجائب تجارب امم از مضمون بصدق مقرونش پيدا و غرايب عواقب همم از مقتضاء فحوايش هويدا نظم\r\n چنين ياد دارم ز اهل هنر * كه علم خبر به ز درج درر *\r\nاگر حظ چشم از درر حاصل است * * بصيرت ز علم خبر كامل است\r\nبر اخبار و آثار نو و كهن * * ز تاريخ واقف شوى بىسخن *\r\nگهى باز گويد ز پيغمبران * گهى راز گويد ز نام‌آوران *\r\nخبر گويدت گه ز خير البشر * * گه از حال شاهان نمايد خبر\r\nگهى از حكيمان حكايت كند * * گهى از كريمان روايت كند *\r\nندارد در اين دير روز از مدار * چو اين علم علم دگر اعتبار *\r\nنبينى كه قرآن وافى الشرف * * بود مشتمل بر حديث سلف\r\nز افعال ارباب دين و دول * * ز اعمال اصحاب ملك و ملل *\r\nخبر مينمايد كتاب مبين * بلفظ فصيح بلاغت قرين *\r\nچو تاريخ را اين شرف حاصل است * * پسنديدهء مردم فاضل است \r\nبناء على هذا المقدمة المسلمه از به دو ايجاد جهان تا اين زمان در جميع اوقات و اوان افاضل سخن‌آفرين و اكابر فضائل آئين در علم سير و اخبار باقلام لطايف آثار ارقام فوايد انتظام بر صحايف روزگار مرقوم گردانيده‌اند و با نامل اجتهاد و اهتمام بدايع وقايع ربع مسكون و غرايب حوادث عالم بوقلمون را لباس عبارت و كسوت استعارت پوشانيده\r\n\r\n","description":"","footnote":"","page_name":" 3 ","page_number":47},
  {"content":"\r\n\r\nاند نظم\r\n هركه آمد حكايت نو ساخت * * علم و دانش از سخن پرداخت *\r\nچون بهار حيات او دى شد * * نامهء زندگانيش طى شد *\r\nدگرى گلشن سخن آراست * * داستان نو و كهن پير است *\r\nنبود اين حديث را سر و بن * * كى بپايان رسد بيان سخن \r\nو بىشائبهء تكلف و غائله تصلف اگر مشاطه خامهء اهل علم و غمامهء نبودى گوش و گردن عروسان سخن از درر الفاظ و معانى چگونه آرايش گرفتى و اگر قابلهء بنان لطافت بيان فضلاء عاليشأن سعى ننمودى چهرهء آئينهء كردار ابكار افكار از غازه عبارات و غاليهء استعارات چسان آراسته شده بر منصه ظهور نمايش پذيرفتى رباعى\r\n چون بكر سخن روى نكو آرايد * * وز معنى دلفريب حسن افزايد *\r\nگر كلك بنان اهل انشاء نبود * * برقع ز جمال خود چسان بگشايد \r\nناظم اين عقود شاهوار و راقم اينحروف درر نثار بنده فقير و ذره حقير غياث الدين بن همام الدين الحسينى المدعو بخواند امير ( رب يسر عليه كل عسير ) كه خوشه‌چين خرمن آن طبقه عظيم الشان و ريزه‌خوار خوان احسان آن طايفه متعالى مكان است بحسب مناسبت ازلى بلكه بمحض ارادت لم يزلى از مبادى سن رشد و تميز تا غايت گه سنين عمر عزيز از حدود اربعين هفت هشت مرحله تجاوز كرده همواره بتصحيح روايات احوال سابقه و تنقيح حكايات آثار لاحقه مايل و راغب مىشود و پيوسته بمطالعه كتب تاريخ و ممارثت صنعت انشاء اشتغال و اعتناء مينمود بعد از وقوف بر اوضاع فرق بنى آدم و اطلاع بر چگونگى حالات طوايف امم گاهى بنابر اشارت عظماء ملك و ملت و احيانا بر سبيل رسم و عادت در شيوه نظم و نثر مجلدات در سلك انشاء كشيد و منشآت مكمل و مرتب گردانيد مانند خلاصة الاخبار و اخبار الاخيار و منتخب تاريخ وصاف و مكارم الاخلاق و مآثر الملوك و دستور الوزراء و ديگر نسخ فوايد انتما و بيمن عنايت الهى و فيض فضل نامتناهى هريك از اين تأليفات كه از نهان‌خانه ضمير بساحت ظهور آمد پرتو التفات بعضى از اهالى روزگار بر صفحات احوالش تافت و بشرف قبول طباع زمرهء از ابناى زمان بل فضلاى سخندان اقتران يافت مثنوى\r\n بلبل كلك من بگلشن راز * * كرد از هر چمن سخن آغاز *\r\nفيض روح القدس مدد فرمود * * زين سبب هركه نغمه‌اش بشنود *\r\nشد بنقد روان خريدارش * * گشت از اول محب گفتارش \r\nمؤيد اينحال و مؤكد اين مقال آنكه در اوائل سنهء سبع و عشرين و تسعمائه خاطر خطير و ضمير مهر تأثير حضرت نقابت منقبت مملكت پناه صدارت مرتبت امارت دستگاه جامع فضايل صورى و معنوى قايد مقاصد دنيوى و اخروى مظهر آيات عزت و جلال مظهر عنايات دولت و اقبال نظم\r\n سپهر مهر علم و اوج بينش * * گرامى در بحر آفرينش *\r\nمنور شمعى از نور ولايت * * ضيابخش شبستان هدايت \r\nحاوى كمالات نفسانى مطلع انوار عواطف ربانى افضل و اشرف النقباء باليقين العلمى و العينى غياث الدولة و الدنيا و الدين امير محمد الحسينى روح اللّه روحه و زاد بين الشهداء فتوحه مايل بترويج فن سير و اخبار و راغب بتأليف اين ضعيف بيمقدار گشته بانشاء مجموعهء كه جامع مجملى از وقايع ربع مسكون و شامل شمهء از حوادث عالم بوقلمون باشد اشارت نمودند و در باب تكميل و ترتيب آن\r\n\r\n","description":"","footnote":"","page_name":" 4 ","page_number":48},
  {"content":"\r\n\r\nبه قدر امكان مراسم سعى و اهتمام ظاهر فرمودند و من بنده بموجب اشارت عليهء آن افتخار عترت نبويه بجد تمام و جهد لاكلام در تأليف اين روايات شروع كردم و بهمگى همت و جملگى تهمت روى بتصنيف اين حكايات آوردم و عزم جزم نمودم كه فرايد فوايد اخبار انبياء مرسلين و خلفاء سلاطين را از بحار مؤلفات افاضل فصاحت قرين التفاط كرده در سلك دوازده عقد منتظم گردانم و هر چهار عقد از عقود دوازده‌گانه را در درجى درج كرده بمنصهء ظهور رسانم و چون جواهر زواهر درج اول در سلك تحرير و تبيين جلوه‌گر گشت ناگاه دست تقدير ايزد عز و جل بساط نشاط و انبساط از بسيط خطهء خراسان درنوشت آفتاب جهان تاب برج نقابت سر در نقاب اغتراب كشيده و گوهر گرانمايهء درج سيادت در دفينهء تراب مدفون گرديد محمد سيرتى كه رواج نقد هنر بسبب توجه ضمير انور او بوده از ستم زمانهء غدار روى بعالم عقبى نهاد و يوسف طلعتى كه فراغ فضلاء سخنور از فروغ آفتاب جمالش روى مينمود از جفاى اخوان مردم آزار در چاه هلاك افتاد نظم\r\n آن يوسف مصر عز و اقبال * * خورشيد سپهر فضل و افضال *\r\nاز اوج سرير عزت و جاه * * در چاه فنا فتاد ناگاه \r\nو طايفهء از كلمه كه بواسطه وجود فايض الجود آن مظهر رشد و رشاد مجال تسلط و بيداد نداشتند سر بفتنه و فساد برآوردند و دست باشتعال آتش جور و عناد دراز كردند نواير نوايب و مصايب متواتر و متعاقب التهاب يافت و بواعث مكارم و مراحم از نظر اصاغر و اعاظم بسرحد عدم شتافت مزاج روزگار از اصلاح بفساد انجاميد و رواج مطاع اين بىمقدار بكساد مبدل گرديد خانه عنبرين عمامه غرقه به خون گشته بر زير خاك افتاد و دوات مشكين رشحات از غايت تنگدلى سياه پوشيده بيرون خود را بسان درون از سواد مداد لباس سوگوارى داد ساحت كاغذ بواسطه سيلان سرشك دمادم چون رخسار خوبان ساده عذار از نقوش خط پاك گرديد و ديدهء خون‌فشان اين صفحات پريشان را بسان منصهء صوامع صرافان از عقود لعل و مرجان پر گردانيد عروسان معانى كه در كسوت الفاظ خود را آراسته باميد ديدار همچنان خواستگارى هر لحظه جلوه مينمودند در پس پرده حرمان مستور شدند و ابكار افكار كه نقاب حجاب از عارض چون آفتاب برگرفته منظور انظار آن بزرگوار مىبودند در پس زانوى نوميدى نشسته مانند آب زندگانى در سياهى مختفى گشتند نظم\r\n بجيب صبر زين غم چاك افتاد * * نى كلك از الم بر خاك افتاد *\r\nدوات از غصه شد با دوده دمساز * * دهانش ماند از بهر فغان باز *\r\nتعجب گشته غالب آنچنانش * * كه انگشت قلم شد در دهانش *\r\nدرونش چون برونش گشت بىنم * * زبان خامه شد زين درد ابكم *\r\nسرشگ از روى كاغذ نقش خط شست * * ز خون ديده لاله از زمين رست *\r\nعروسان سخن در پرده جستند * * به روى خود در اميد بستند *\r\nورقهائى كه دايم در نظر بود * * سوادى كز شرف نور بصر بود *\r\nبكنج طاق نسيان كرده منزل * * ز آب ديده شد آغشته در گل *\r\nزبان خامه شد خشك از مركب * * پريشان گشت اجزاى مرتب \r\nو هرگاه انامل بيحاصل بمقتضاء عادت جبلى ميل مينمود كه اين در مكنون را كه در بحر خاطر محزون بود در رشتهء بيان كنند غواص\r\n\r\n","description":"","footnote":"","page_name":" 5 ","page_number":49},
  {"content":"\r\n\r\nقلم از قبول اين صورت ابا فرمود به زبان حال مضمون اين مقال به گوش هوش ميرسانيد كه عمرى مخدرات ضمير را به خون جگر پروردم و مدتى رياض آمال را به آب ديده دربر آوردم و قبل از آنكه ديدهء غمديده از ديدار آن بتان خورشيد عذار تمتعى نبيند و دل ستم كشيده از آن بساتين حضرت آئين بدست آرزو ميوهء مراد چيند بسبب روش ناهموار چرخ غدار و بجهة گردش ناهنجار زمانه ستمكار ماه رخسار آن لعبتان حورسرشت بعقده خسوف گرفتار شد و ساحت باراحت آن گلزار بهجت آثار از حبوب سموم غموم بمحنت وصول حريف خريف مبتلا آمد اكنون بچه اميد زبان سخن‌گذارى توان گشود و بكدام نويد رنك حزن و ملال از آئينهء خاطر بدحال توان زدود نظم\r\n از آب الم سرشته آمد گل من * * وز آتش عشق حل نشد مشكل من *\r\nحاصل نشد از سعى مراد دل من * * مسكين من و سعىهاى بيحاصل من * \r\nو چون چند ماه اوقات تيره بدين و تيره‌گذران نمود انكشاف جمال مطلوب بهيچوجه روى ننمود ناگاه آفتاب عنايت الهى از افق سعادت نامتناهى طالع گشت و شب محنت‌اندوز بروز عالم افروز مبدل شده چرخ جفاكار از سر آزار ابناء روزگار درگذشت و نصايح مراحم و رأفت از مهب  ( وَ لا تَيْأَسُوا مِنْ رَوْحِ اللَّهِ )  بر كشت‌زار مآرب اقارب و اجانب وزيد و نساميم مكارم و عاطفت از مخزن ( ان للّه فى ايام دهركم نفحات ) بمشام جان اقاصى و ادانى رسيد از رشحات سحاب عدل و انصاف در روضه زندگانى اكابر و اشراف كه از صرصر جور و بيداد مانند وادى غير ذى زرع بود گلهاى امانى بشكفت و از فيضان غمام نصفت و انعام درخت بخت خواص و عوام كه در خشك سال ظلم و عناد از صفت خضرت عارى مينمود سمت نشو و نما پذيرفت زبان فرخنده بيان روزگار نداى غم‌زداى  ( فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها )  ادا نمود و گوش هوش صغار و كبار نواى فرح افزاى   ( فَإِنَّ مَعَ الْعُسْرِ يُسْراً إِنَّ مَعَ الْعُسْرِ يُسْراً )   استماع فرمود نظم\r\n از پرتو مهر اوج اقبال * * شد رشك فلك رياض آمال *\r\nوز فيض غمام لطف و احسان * * شد همچو بهشت گلشن جان *\r\nهست اين سخنان منشيانه * * در وصف عدالت زمانه آن به كه ز غايت هدايت *\r\nگويم بصريح اين حكايت \r\nملخص سخن آنكه بيمن عنايت نواب كامياب شاهى بلكه بمحض مكرمت نامتناهى الهى زمام ايالت و سرافرازى و عنان عدالت و بنده‌نوازى در ولايات خراسان به كف كفايت و قبضه درايت عالى مكانى درآمد كه طليعهء سپاه دولتش بهر جانب كه روى آورده صبح اقبال از مطلع امانى و آمال طالع شده و جناح هماى شوكتش بدهر ديار كه سايه گسترده آفتاب فتح و ظفر از اوج اقتدار لامع گشته سرپنجهء شير شكارش مفتاح ابواب امن و امان و شعشعهء شمشير بديع آثارش سرانجام اسباب نصرت را ضمان سنان جان ستانش باملاء  ( نَصْرٌ مِنَ اللَّهِ )  زبان تيز و پرچم لواى كشورگشايش بنساميم  ( وَ فَتْحٌ قَرِيبٌ )  دلاويز نظم\r\n روز هيجا كه بخت بيدارش * * خواب بخت عدو كند تعبير\r\nتيغ خون ريز او گشاده زبان * * آيت فتح مىكند تفسير \r\n. لطفش قوافل آمال را بمنازل آرزوى اوليا فرود آورده و قهرش رواحل آجال را بمراحل اعداء راهنمونى كرده عدل كاملش تمهيد مبانى دين و دولت و حزم شاملش ضامن تشييد قواعد ملك و ملت نظم\r\n\r\n","description":"","footnote":"","page_name":" 6 ","page_number":50},
  {"content":"\r\n\r\n جوان‌بختى كه دوران كهن سال * * به دو داده نويد فتح و اقبال *\r\nبخلق خوش جهانى زنده كرده * * رسوم دين و دانش زنده كرده * \r\nمقرب بارگاه عالم پناه شاهى انيس الدوله البهية الباهره جليس الحضرت العليه القاهره متمثل فرمان  ( إِنَّ اللَّهَ يَأْمُرُ بِالْعَدْلِ وَ الْإِحْسانِ )  المؤيد بتائيد اللّه المستعان معين السلطنة و الخلافة ابو المنصور درمش خان جعل اللّه الايام تابعة لاحكامه و الاجرام السماويه سايرة على وفق مرامه و بيمن اقدام خدام اين خان گردون غلام جراحات جارحات ايام سمت التيام گرفت و متمينات طبقات انام از خواص و عوام باحسن وجهى صفت سرانجام پذيرفت و قسوم رسوم مذموم از صحايف روزگار انعدام يافت و نقوش صور ظلم و بيداد از اوراق ليل و نهار روى برتافت نظم\r\n برافراخت رايات عدل و كرم * * برانداخت آئين و ظلم و ستم *\r\nشد از دولت خان حشمت قرين * * فضاى خراسان چو خلد برين * \r\nنه آهو را از چنك پلنك نهيبى و نه طيهو را از خجلت عقاب آسيبى باد صرصر را ياراى آن نه كه غبارى بكس رساند و باز بلند پرواز را زهرهء آن نه كه هواى صيد كبوترى بخاطر گذراند نظم\r\n شد از انصاف خاقان سرافراز * * بصحرا شير با نخجير همراز *\r\nنلرزد برك بيد از باد صرصر * * كند با باز دمسازى كبوتر \r\nو صور اين سعادات نقاب از چهرهء مقصود نگشود و پيكر اين مرادات از وراء ايسار غيب روى ننمود مگر بتوجه رأى صواب نماى و اصابت تدبير ملك‌آراى ممالك پناهى كه تا پرتو انوار ضمير خورشيد تأثيرش بر چمن مملكت تافته حديقهء امانى اهل دولت و كامرانى بشكفتن انواع ازهار كواكب آثار سمت اضائت گرفته و تا رشحات سحاب احسان فراوانش بر گلشن جلالت فايض گشته در روضهء آمال اصحاب فضل و كمال اصناف رياحين نضارت آئين صفت نمايش پذيرفته نهال قامت با استقامتش تا در جويبار اقبال سر كشيده ستم‌ديدگان زمان در ضلال نصفت غنوده‌اند و غمام دست درر نثارش تا بر گلزار افضال نازل گشته محنت رسيدگان دوران التقاط فرايد فوايد نموده‌اند اعتدال خلق جان‌فزايش هواى ربيعى را قوت طبيعى بر احياء بخشوده و لطايف كلام دلگشايش ابواب مرام بر روى معتكفان زواياى ناكامى گشوده بيت\r\n تا دم جان‌بخش او مژده رسان در رسيد * * مرده صد ساله را جان به بدن دردميد \r\nتفوق او بر صنا ديد آفاق از وصمت تشبه و ارتياب محروس و مصون و پايهء اقتدارش در اشاعت انوار و احسان از منزلت آفتاب بلند خباب افزون تدبير صايبش حارث حدود ملك و ملت و ضمير ثاقبش مدبر امور دين و دولت نظم\r\n ز رايش منتظم احوال عالم * * ز كلكش گلشن اقبال خرم *\r\nز عدلش عرصه آفاق مأمور * * ز لطفش گشته رسم جور مهجور *\r\nوجودش در درياى فضايل * * كفش گوهرفشان بر فرق سايل *\r\nسليمان زمان را اوست آصف * * سرير سرورى از وى مشرف *\r\nسپهر جود را خورشيد انور * * بباغ فضل سرو سايه‌گستر *\r\nامين دولت و خازن زمانه * * بحسن و خلق در عالم فسانه *\r\nافاضل پرورى عالى مناصب * * فضيلت‌گسترى وافر مناقب *\r\nارسطو فطنت كامل درايت * * عطارد مكنت شامل عنايت *\r\nمشيد مسند ايالت و اقبال مجدد رسوم جلالت * * و افضال مظهر آيات حشمت و \r\n\r\n","description":"","footnote":"","page_name":" 7 ","page_number":51},
  {"content":"\r\n\r\n كامكارى * * ناصب رايات عظمت و نامدارى \r\nكامل شامل عطا جامع رأفت وافر سخا ملاذ جمهور اكابر عالم مرجع افاضل اعاظم بنى آدم آصف نصفت غالى مناصب خورشيد عطيت وافر مناقب مستخدم اصحاب يقظه و انتباه كريم الدولة و الدنيا و الدين خواجه حبيب اللّه اعلى اللّه تعالى معالم الاسلام بدوام ايامه و نضر رياض مطالب الانام برشحات اقلامه بىشايبه تكلف سخن‌ورى و غائله تصلف مدح‌گسترى اين مهر سپهر سرورى بنابر اقتضاى عادت جبلى بلكه بمقتضاى سعادت لم يزلى همت بلند نهمت بر ترفيه حال عامه رعايا بل كافهء برايا مصروف داشته سوختگان نايرهء بيداد را در ظلال تربيت و رعايت جاى داد و بانامل عنايت فراوان ابواب مرحمت و احسان بر روى مظلومان شكسته بال باز گشاد چنانچه بايد و شايد بتدارك اختلال احوال سادات و علما و فضلا پرداخت و جميع اهل فضل و هنر و هنروران فضيلت اثر را متمول الطاف و اعطاف بيكران ساخت نظم\r\n برافراخت اعلام انصاف و داد * باحسان دل خلق را كرد شاد *\r\nبدرگاه او كس نكرد التجا * * مگر آنكه حاجات او شد روا\r\nنيفكند بر بينوائى نظر * * مگر آنكه كردش غنى از گهر *\r\nبهر گوشهء مستمندى كه بود * ز انعام عامش براحت غنود *\r\nز اهل هنر هركه آمد برش * * بگسترد ظل كرم بر سرش\r\nجهانى شد از رأفتش بهره‌ور * * به تخصيص ارباب فضل و هنر \r\nو چون قايد توفيق معتكف زاويهء خمول را بآستانش رسانيده و بشرف ادراك صحبت شريفش مشرف گردانيده روحى ديد در بدن مصور و ملكى يافت در صورت بشر طبع مشكل گشايش از فنون فضايل واقف و ذات معالى صفاتش باصناف كمالات متصف صور حقايق معانى در آئينه ضمير عكس‌پذيرش بقلم تحقيق تصوير پذيرفته و نقوش دقايق نكته‌دانى بر صحيفه خاطر تنويرش بخامه توفيق صورت تحرير گرفته و كالشمس فى وسط السماء ظاهر و هويدا گشته كه اين صاحب حشمت صايب تدبير و آصف نصفت صافى ضمير باوجود توافر اسباب مكنت و كامكارى و اجتماع مواد عظمت و نامدارى هرگاه از تنظيم امور حكمت و تنسيق مهام مملكت فراغت مىيابد منتبع سنن سنيه سلف نموده اوقات خجسته ساعات را بر تحصيل مسائل دينى و تحقيق معارف يقينى و استكشاف سير و اخبار نبوى و استنباط مغازى و آثار مصطفوى و استخبار سلوك ائمه ابرار و استطلاع باحوال سلاطين ذوى الاقتدار مصروف ميدارد و از حكايات سير سلف و روايات اكابر خلف و اعمال ستودهء متقدمين و شيم رضيه مفاخرين و محاسن اطوار علماء كبار و احاسن آثار فضلاى بزرگوار آنمقدار بر لوح خاطر خطيرش مرتسم گشته كه عقل دورانديش تذكار آن را محال ميشمارد و بنابر وفور ميلان طبع نقاد آن مهر سپهر سرافرازى بتأليف فن سير و مغازى هم در آن ايام آنچه ازين عقود و در ثمين در رشته تحرير منتظم شده بود به نظر كيميا اثرش رسيد و اشارت عليه نافذ گرديد كه تتمه اين اجزا را باقلام اهتمام بر صفحهء ظهور آورد و آن جواهر زواهر را بيش از اين در درج ضمير كسير مستور نگذارد و هرچند اين مستمند بسبب تفرق حال و توزع بال و حدوث صنوف محنت و دلشكستگى و وقوع وفور حيرت و سرگشتگى و تجرع اقداح قصص\r\n\r\n","description":"","footnote":"","page_name":" 8 ","page_number":52},
  {"content":"\r\n\r\nروزگار و تتابع آلام قصص محنت آثار رقم نسخ بر تعليق اين نسخه كشيده بود و ريحان خطوط اين بستان را برقم نسيان مرقوم گردانيده باخود محقق داشت كه يكبارگى توقيع بطلان بر رقاع انشا كشد و ديگر زبان قلم و قلم زبان را از تحرير تقرير اخبار و آثار معاف دارد شعر\r\n نگردد بگرد سخن‌پرورى * * كشد خط بر آئين مدحت‌گرى *\r\nنيارد برون تيغ نطق از نيام * * نيايد دگر در مصاف كلام \r\nاما چون محاسن اوصاف ذات و مكارم اطوار صفات و شمول اعطاف شمايل و عموم الطاف خصايل آنحضرت را ملاحظه نمود دست در عروهء وثقاى اقبال مصون از انتقالش زده و در ظلال دولت خجسته مآلش پناه جسته بار ديگر خامهء فصاحت‌گستر سخن‌گذارى آغاز كرد و بنان بيان باميدوارى بىپايان روى بصوب تحرير اينحكايات دلپذير آورد شعر\r\n بود در دست غم چرخ اثير * * بلبل طبع سخنگوى اسير *\r\nاز خزان ستم دهر خموش * * وز فراق گل احسان مدهوش *\r\nناگهان باد بهارى بوزيد * * نكهت گلشن لطف تو رسيد *\r\nگشت محنت‌كده چون گلزارش * * از دل زار برون شد خارش *\r\nآمدش بار دگر ياد سخن * * كرد در مدح تو بنياد سخن *\r\nدارم اميد كه اين طرفه كلام * * كه چو عقد گهر آمد بنظام *\r\nبنمايد بمددكارى غيب * * پيش ارباب هنر دور از عيب *\r\nلطف بىغايت اسباب كرم * * كند اصلاح خلل‌هاى قلم *\r\nتبيين نام اين نامه نامى \r\nو تفصيل اقسام اين صحيفه گرامى بر ضمير انور فضلاى سخن‌ور و خاطر از هر بلغاى هنرپرور در نقاب ارتياب مستور نماند كه چون اين تأليف شريف كه مشتمل است بر چگونگى سير معشر بشر بذكر اسامى و القاب خصومت ممالك پناهى حبيب الهى تزئين پذيرفت نام همايون اتسامش بر حبيب السير فى اخبار افراد بشر قرار گرفت و نوا در حكايات و بدايع روايات حبيب السير در ضمن افتتاحى و سه مجلد و اختتامى صفت اتمام خواهد يافت و در هر جلدى پرتو اهتمام بر ترتيب چهار جزو خواهد تافت برين موجب كه مرقوم ميگردد و كيفيت اين اجمال به تفصيل ميپيوندد .\r\n\r\n[ جزء اول ذكر اول مخلوقات و تاريخ انبياء عظام 
  ]\r\n\r\nافتتاح در ذكر اول مخلوقات حضرت جهان آفرين\r\nو كيفيت آفرينش آسمان و زمين و بيان سلوك جان و بنى الجان و رياست ابليس در ميان ايشان مجلد اول در بيان احوال انبياء عظام و حكماء گرام و سلاطين كه فرمانفرما بوده‌اند پيش از ظهور اسلام و ذكر شمهء از سير حضرت سيد المرسلين و وقايع زمان خلفاء راشدين بر چهار جزو جزو اول در ذكر انبياء مرسلين و سالكان مسالك يقين و بيان مجملى از احوال حكماء اعنى المؤمنين منهم رحمه اللّه تعالى عنهم جزو دوم در ذكر ملوك عجم و سلاطين عرب جزو سوم در بيان شمهء از سير حضرت خاتم الانبياء عليه من الصلاة انماها و ازكاها جزو چهارم در تبيين وقايع ايام خلفاء راشدين مجلد دوم در ذكر مناقب و مفاخر ائمه اثنىعشر سلام اللّه عليهم الى يوم المحشر و بيان وقايع زمان حكام بنى اميه و بنى عباس و پادشاهان كه معاصر عباسيان بوده‌اند و در اطراف جهان حكومت نموده‌اند محتوى\r\n\r\n","description":"","footnote":"","page_name":" 9 ","page_number":53},
  {"content":"\r\n\r\nبر چهار جزو جزو اول در ذكر وقايع فضايل و مآثر ائمه اثنىعشر سلام اللّه عليهم ( ما طلعت الشمس و القمر ) جزو دوم در ذكر وقايع ايام حكام بنى اميه جزو سوم در ذكر احوال زمان خلفاى عباسيه جزو چهارم در ذكر حالات بعضى از طبقات سلاطين كه معاصر عباسيان بوده و در اطراف جهان بنفاذ فرمان اتصاف داشته‌اند و رايات استيلا و استقلال افراشته‌اند مجلد سوم در توضيح وقايع ايام حكومت طوايف سلاطين و خواتين كه بعد از انقضاء زمان استيلاى عباسيان در اقطار امصار پادشاهى كرده‌اند و مراسم جهانبانى و كشورستانى بجاى آورده‌اند و ذكر طلوع آفتاب اقبال شاهى بفيض فضل نامتناهى الهى بر چهار جزو جزو اول در ذكر خاقان تركستان و بيان حكومت چنگيز خان و اولاد او در بلاد جهان جزو دوم در ذكر حالات زمان طبقات ولات كه معاصر چنگيز خانيان لباس پادشاهى پوشيده‌اند و كاس عنايت بىنهايت الهى نوشيده‌اند جزو سوم در ذكر ظهور صاحبقران امير تيمور گوركان و بيان وقايع ايام سلطنت آنحضرت و اولاد بزرگوارش تا اين زمان جزو چهارم در ذكر كشورگشائى و فرمان‌روائى نواب كامياب حضرت شاهى و اختصاص يافتن خلايق در ظلال رايات اقبالش باصناف الطاف نامتناهى اختتام در ذكر بدايع و غرايب ربع مسكون و عجايب و غرايب جهان بوقلمون و بر طباع آفتاب شعاع مطالعه‌كنندگان اين كلمات بى سامان پوشيده و پنهان نخواهد ماند كه مجملى در ذكر احوال بعضى از مشاهير صحابه و اكابر تابعين و اعاظم سادات و علماء و فضلاء و شعراء و امرا و وزراء در اثناء بيان اخبار ملوك و خلفاء سمت گذارش خواهد يافت و پرتو جد و اهتمام راقم اين ارقام به قدر امكان بر تصحيح حكايات و تنقيح روايات خواهد تافت و بتوفيقات سبحانى و تأييدات ربانى كليات واقعات را بعبارات لايقه و اشارات رايقه در سلك تحرير خواهد كشيد و از تكلفات مترسلانه و ايراد الفاظ غير مانوس اجتناب واجب خواهد ديد ( و من اللّه الاعانة و التوفيق انه هو القادر على ما يشاء بالتحقيق ) افتتاح در ذكر آنكه اول مخلوقات چيست و افضل موجودات كيست و بيان كيفيت آفرينش عالم و شمه از حال جان و بنى الجان تا زمان ظهور خليفهء اعظم\r\n\r\nگفتار در بيان اول چيزى كه خلعت خلقت پوشيده و در بزم هستى جام فرح انجام محبت نوشيد\r\nبر ضماير فطنت مآثر اهل دانش و بينش و خواطر خبرت مداثر واقفان كارخانه آفرينش مختفى و مستتر نخواهد بود كه برطبق حديث صحيح ( كان اللّه و لم يكن معه شيىء ) در ازل ذات عز و جل موجود بود و هيچ‌چيز ديگر بر منصهء هستى جلوه ظهور نمىنمود و چون ارادت كامله الهى بمقتضاى فحواى ( كنت كنزا مخفيا فاحببت ان اعرف فخلقت الخلق لاعرف ) اقتضاى آفرينش ممكنات عالم علوى و سفلى نمود نخستين چيزى كه از مطلع سپهر خلقت طلوع كرد نور فايض السرور محمدى بود زيرا كه از شاه ولايت و پناه اهل هدايت اسد اللّه الغالب امير المؤمنين على ابن ابى طالب كرم اللّه وجهه مرويست كه\r\n\r\n","description":"","footnote":"","page_name":" 10 ","page_number":54},
  {"content":"\r\n\r\nروزى از حضرت خاتم الانبياء عليه من الصلاة افضلها پرسيد كه اول مخلوقات چيست آنحضرت جوابداد كه ( نور نبيك ) و اين حديث از طريق جابر بن عبد اللّه انصارى نيز سمت ورود يافته و مع ذلك بسيارى از اكابر علما در اول مخلوقات ايزد تعالى اختلاف كرده‌اند و منشأ اختلاف ظاهر آنست كه درين باب احاديث ديگر به ثبوت پيوسته ( كما قال اول ما خلق اللّه القلم و قال ايضا اول ما خلق اللّه نورى و قال اول ما خلق اللّه العقل فقال له اقبل فاقبل و قال له ادبر فادبر فقال عزتى و جلالى بك اعطى و بك امنع و بك اثيب و بك اعاقب ) و علماى فن حديث و سير در باب جمع و توفيق ميان احاديث مذكوره بر تقدير صحت همه چند وجه گفته‌اند و اكثر افاضل متأخرين اين توجيه را پسنديده‌اند كه مراد حضرت خير البشر از عبارات ثلثه يكجوهر است و آنجوهر باعتبار صفات و حيثيات مختلفه باسماء متعدده موسوم شد مصراع\r\n ز انكه كرده نام باشد يك حقيقت را \r\nرواست و تفصيل اين تأويل آنست كه گويند جوهرى كه نخستين مصنوعات است از آن حيثيت كه به خود ظاهر بود و مظهر غير و فيضان كمالات از بارگاه واهب العطايات بتوسط وى بر ذات مقدس نبوى واقع گشت آنحضرت آن را نور گفته اضافت به خود فرموده باعتبار آنكه نقاش علومست و بر لوح محفوظ يا بر صحايف نفوس معتبر بقلم گشت و از آنجهة كه وجود و مبدأ خويش و ساير اشيا را تعقل كرد بعقل اتسام يافت بروايت عبد اللّه بن عباس رضى اللّه عنهما اول چيزى كه بعد از قلم مخلوق شد لوح محفوظ بود و نخست كلمه كه قلم بفرمودهء ايزد تعالى بر لوح نوشت ( بسم اللّه الرحمن الرحيم انى انا اللّه لا إله الا اللّه محمد رسولى من استسلم لقضائى و صبر على بلائى و شكر على نعمائى و رضى بحكمى كتبته صديقا و بعثته يوم القيامة مع الصديقين و من لم يستسلم لقضائى و لم يصبر على بلائى و لم يشكر على نعمائى و لم يرض بحكمى فليختر الها سوائى ) بعد از آن آنچه در علم اللّه مقدر بود در شأن مخلوقات تا روز قيامت قلم به حكم حضرت عزت بر صفحات لوح مثبت گردانيد و در بعضى از نسخ معتبر به نظر اين ذره احقر درآمده كه فياض على الاطلاق نور محمدى را كه زمرهء از فضلا آن را جوهر بيضا گويند منقسم به دو قسم ساخت قسمى در غايت لطافت و قسمى ديگر درين اوصاف دون مرتبه اولى از قسم نخستين كه موسوم بنور بود ارواح انبيا و رسل و اوليا و اشخاص شريفه علويه را آفريد و از قسم ثانى كه آن را نار مىگفتند جان و بنى الجان و ساير اجسام سفليه را موجود گردانيد و ازين مقدمه بوضوح مىپيوندد كه اقدم و افضل مخلوقات نور حضرت رسالت‌پناه است زيرا كه ما سوى اللّه بواسطه آن نور صفت خلقت يافته‌اند و جميع كائنات از پرتو آن شمع جهان‌افروز بسر منزل وجود شتافته‌اند بيت\r\n چه عرش و چه فرش و چه بالا چه پست * * طفيل وجودش بود هرچه هست \r\n\r\nذكر خلق شدن طبقات آسمان و زمين بمحض ارادت رب العالمين\r\nواقفان حقايق عالم بالا و عارفان دقايق ساحت غبرا روايت كرده‌اند كه صانع بيچون\r\n\r\n","description":"","footnote":"","page_name":" 11 ","page_number":55},
  {"content":"\r\n\r\nعز و علا از بعضى اقسام نور خير الانام عليه الصلاة و السلام جوهرى مانند ياقوت خضرا كه طول آن ده هزار ساله راه بود خلق نمود پس به نظر هيبت بر آن جوهر تجلى فرمود و او بر خود لرزيد به تمام آب شد پس عرش را موجود گردانيد در آنزمان غير عرش اعظم و آب چيزى موجود نبود چنانچه آيه  ( وَ هُوَ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ وَ كانَ عَرْشُهُ عَلَى الْماءِ )  مفيد اين معنى است بعد از آن كرت ديگر آب را منظور نظر عزت ساخت آب بر خود بجوشيد و دخانى و كفى از آن حاصل شد و اجزاى كف در ميان جهان كه حالا كعبه معظمه در آن مكانست جمع آمد بارى سبحانه و تعالى از آن كف زمين را آفريد و از آن دخان آسمان را مخلوق گردانيد و كلمهء كريم كريمه  ( ثُمَّ اسْتَوى إِلَى السَّماءِ وَ هِيَ دُخانٌ )  شاهد اين دعوى است فرد\r\n يك بحر بود ز اول خلقت كه موج زد * * موجش جبل بخار سما كف تراب شد \r\nعلماء معالم تنزيل و عرفاء موافق تأويل بر طبق نص كلام  ( وَ لَقَدْ خَلَقْنَا السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ وَ ما مَسَّنا مِنْ لُغُوبٍ )  اتفاق دارند كه طبقات سماوات و ارضين و ساير اجرام علوى و سفلى در شش روز آن جهانى كه هر روزى عبارت از هزار سال است از كتم عدم بعالم وجود آمد اما اين مسئله مختلف فيه است كه آفرينش كدام روز بوده و در هر روزى كدام اشياء در كسوت هستى ظهور نموده محى السنة ابى محمد حسين بن مسعود در تفسير معالم التنزيل آورده است كه جمعى از يهود به مجلس شريف صاحب مقام محمود عليه شرايف الصلاة و لطايف التحيات آمده گفتند كه يا محمد خبر ده ما را از آنچه خداى تعالى آفريده است در ايام سته آنحضرت فرمود كه خالق كن فيكون روز يكشنبه و دوشنبه زمين را آفريد و جبال و معادن را در روز سه‌شنبه مخلوق گردانيد و روز چهارشنبه امصار و انهار و اقوات را پديدار آورد و سموات و ملائكه را از بامداد پنجشنبه تا سه ساعت روز جمعه خلق كرد و ايضا حضرت عزت در ساعت اول روز جمعه آجال را و در ساعت ثانيه آفات را و در ساعت ثالثه آدم را عليه السلام موجود ساخت يهود گفتند ( صدقت ان اتممت قال رسول اللّه صلى اللّه عليه و آله و سلم و ما ذاك قالوا ثم استراح يوم السبت و استلقى على العرش ) پس حق سبحانه و تعالى اين سخن را بر ايشان رد كرده آيت كريمه مذكوره را نازل گردانيد و در بعضى از كتب احاديث بروايت ابو هريره رض مرويست كه گفت ( اخذ رسول اللّه صلى اللّه عليه و آله و سلم بيدى فقال خلق اللّه البرية يوم السبت و خلق الجبال فيها يوم الاحد و خلق الشجر فيها يوم الاثنين و خلق المكروه يوم الثلثاء و خلق النور يوم الاربعاء و بث فيها الدواب يوم الخميس و خلق الادم يوم الجمعه آخر الخلق فى آخر ساعات الجمعة فيها بين العصر الى الليل ) در متون الاخبار مذكور است كه اصحاب تورية اخبار نموده كه خالق على الاطلاق روز يكشنبه آسمان را خلق نمود در ميان دو آب مافوقها و ماتحتها و روز دوشنبه زمين و آنچه در آنست از اشجار و اثمار و جبال و معادن و عيون و انهار پديد آورد و در روز سه‌شنبه ماه و آفتاب و ساير كواكب سيارات و ثابتات و آنچه جوهر است از اين باب موجود گردانيد و روز چهارشنبه انواع دواب را از وحوش و طيور و باقى حيوانات برى و بحرى آفريد و\r\n\r\n","description":"","footnote":"","page_name":" 12 ","page_number":56},
  {"content":"\r\n\r\nخلقت آدم و حوا سلام اللّه عليهما روز پنجشنبه بوقوع پيوست و تكميل آفرينش جميع اشياء روز جمعه روى نمود و ايضا در كتاب مذكوره مزبور است كه بزعم اهل توريت ابتداء خلقت روز يكشنبه واقع شد و روز فراغ و استواء بر عرش روز شنبه بود و از اين جهة روز شنبه را تعظيم كرده‌اند و عيد خود ساخته‌اند و اعتقاد اهل انجيل آنست كه آغاز آفرينش روز دو شنبه است و روز استوى روز يكشنبه است و لهذا آنطائفه يكشنبه را عيد اعتبار نموده عظيم شمرند اما اجماع اهل اسلام برآنست كه مبدأ خلق روز شنبه بود و روز جمعه را كه سابع آن ايام است مكرم داشته عيد مؤمنان ميخوانند و در بعضى از شروح مشارق الانوار مشروح گشته كه چون روز شنبه حق تعالى از خلق ارض و سما فارغ گشته بود يهود آن روز را از براى اشتغال بعبادت و ترك اهتمام سرانجام امور دنيوى اختيار نمودند و نصارى روز يكشنبه را كه ابتداى آفرينش در آن روز واقع شد جهة شكرگذارى بطاعت حضرت بارى صرف كردند و بنابر آنكه خلق آدم عليه السلام در روز جمعه بوقوع پيوست هادى توفيق رفيق اهل اسلام گشت تا آن روز را به صرف طاعات و اداى وظايف عبادات انسب و اولى داشتند و حكمت در آنكه خلق اشياء بتدريج سمت حدوث يافت آنست كه فرق عباد متنبه شوند كه تأنى در مهام از جمله سنن سنيهء حضرت سبحانيست و شتاب در امور داخل وسواس شيطانى و هواجس نفسانى و الا خداى تعالى قادر بر آنكه به طرفة العينى تمامى مخلوقات را موجود گرداند و بيك لحظه جميع ممكنات را لباس هستى پوشاند  ( فَتَبارَكَ اللَّهُ أَحْسَنُ الْخالِقِينَ  رب العالمين )\r\n\r\nذكر مجملى از احوال جان و بنى الجان و بيان حكومت و رياست ابليس در ميان ايشان\r\nبر طبق آيت كريمه هدايت نشان  ( وَ الْجَانَّ خَلَقْناهُ مِنْ قَبْلُ مِنْ نارِ السَّمُومِ )  حضرت حى قيوم پيش از آفرينش آدم عليه السلام از آتش خلقى آفريد و به حكم  ( وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ )  آنطايفه را شريعتى كرامت كرده و بعبادت خويش مأمور گردانيد و بروايت ابن عباس رضى اللّه عنه اسم ابو الجن سوماست و جان لقب اوست اما حضرت مخدومى ابوى مرحومى السيد السند الامجد امير خواند محمد رحمه اللّه در كتاب بلاغت انتماى روضة الصفا از مترجم اسفار آدم ابو عيسى جعفر بن يعقوب الاصفهانى نقل كرده‌اند كه جان موسوم بطارنوس بود و اولاد و اعقاب او مادام كه اوامر و نواهى الهى را مطيع و منقاد بودند در غايت رفاهيت روزگار ميگذرانيدند و چون يكدور ثوابت نزديك بانتها رسيد آغاز عصيان و طغيان نمودند منتقم جبار بعد از الزام حجت اكثر ارباب معصيت را بدار البوار فرستاد و بقيه ايشان را كه ربقهء اطاعت در ربقه داشتند بتجديد شريعتى عطا فرمود و حليائيس را كه هم از آن قوم بود بر ايشان والى ساخت و چون يكدورهء ديگر بر اين قضيه بگذشت بنى الجان كرت ديگر قدم در وادى نافرمانى نهادند و ثانيا بعقوبت ايزدى معاقب گشته\r\n\r\n","description":"","footnote":"","page_name":" 13 ","page_number":57},
  {"content":"\r\n\r\nجمعى از صلحا كه بر صراط مستقيم راسخ بودند بازماندند و شخصيكه بلميقا نام داشت بر ايشان حاكم و فرمانروا شد و چون دورهء ثالثه انقضا يافت ديگرباره آنجماعت از جاده دين قويم انحراف نموده بسخط الهى مبتلا گشتند و حكومت بقيه آن طبقه بر ماهوس كه جمال حالش بر نور فضل و صلاح آراسته بود تعلق گرفت و او تا زمان انتقال بعالم بقا بامر معروف و نهى منكر ميپرداخت و بعد از فوتش اشرار بنى الجان باز آغاز فتنه و فساد كردند و بارى تعالى رسولان جهة هدايت و ارشاد برايشان فرستاد و آن گمراهان اصلا متنبه نگشتند تا دورهء رابعه منتهى شد و حكمت حضرت عزت اقتضاى تجددى كرده طايفهء از ملائكه عظام بمقاتلهء ارباب ظلم و ظلام شتافتند و اكثر ايشان را بقتل آورده ابليس را كه بقول اصح از آن ملاعين بود و عزازيل نام داشت با فوجى از صبيان اسير ساختند و ابليس با ملائكه به آسمان رفته نشو و نما يافت و در طاعت و عبادت بمرتبهء مبالغه نمود كه مقرب درگاه حضرت احديت شده برتبهء تعليم فرشتگان مشرف گشت و چون بنى الجان از مواضع اختفا بيرون آمده بحسب طول زمان نوبت ديگر بسيار شدند و بدستور طريق غوايت مسلوك داشتند ابليس هدايت و ارشاد ايشان را از خالق بلاد و عباد مسألت نموده با فوجى از ملائكه از آسمان بر زمين شتافت و جمعى از مطيعان بنى الجان به دو پيوسته عزازيل يكى از ايشان را كه موسوم بود بهلوت بن بلامت برسم رسالت نزد علماء ارباب جهالت فرستاد تا ايشان را از نافرمانى جناب كبرياء سبحانى تحذير نمايد و آنقوم بىباك آن شخص را هلاك ساختند چون از موعد مراجعت او مدتى درگذشت ابليس ديگرى را بدان امر نامزد كرد و آن گروه ناپاك او را نيز كشته اين قضيهء شنيعه بار ديگر تكرار يافت و كرت آخر يوسف بن ياسف بفرمودهء عزازيل بميان ايشان رفته آنقوم قصد قتل او نيز كردند عاقبت يوسف بلطايف الحيل از زخم گرگ اجل امان يافته خود را بابليس رسانيد و كيفيت حادثه را معروض گردانيد و عزازيل بعد از استجازه از ملك جليل اكثر آن گمراهان را كشته در بسيط زمين رايت حكومت برافراشت و بخار عجب و پندار بكاخ دماغ او تصاعد نموده خود را از جميع مخلوقات اعلم و افضل پنداشت ابيات\r\n ز راه تفاخر بفوج ملك * * گهى بر زمين بود و گه بر فلك *\r\nنبود آگه از كار و كردار خويش * * كه خواهد غلط كرد هنجار خويش \r\nپيوسته در مجالس ملائكه مقربين بحسب ظاهر بر كمال فضيلت خويش دلايل و براهين اقامت كرده باطنا باخود مخمر نمود كه اگر منصب خلافت از بارگاه الوهيت بشخصى ديگر مفوض گردد گردن بمتابعتش در نياورد بلكه در هلاك او شرايط سعى و اهتمام مرعى دارد و در خلال آن احوال جمعى از فرشتگان كه بمشاهدهء لوح محفوظ رفته بودند در غايت حزن و ملال بازآمده با عزازيل گفتند كه امروز از ملاحظهء لوح چنان معلوم كرديم كه عنقريب يكى از مقربان جناب جلال سبحانى بلعنت ابدى مخصوص خواهد گشت و ما هريك از عاقبت كار خود هراسانيم اميد آنكه دعا كنى كه تا هيچ‌كس از ما بدان بليهء عظمى مبتلا نگردد ابليس بر زبان آورد كه اين نايبه بما و شما نسبت ندارد و مدتى مديد است كه من برين قضيه مطلع گشته‌ام و با كس\r\n\r\n","description":"","footnote":"","page_name":" 14 ","page_number":58},
  {"content":"\r\n\r\nنگفته‌ام القصه شيطان بسخن فرشتگان چندان التفاتى نكرد و بتضرع و استغفار اشتغال ننمود بنابرآن بخذلان ابدى و خسران سرمدى گرفتار گشت نعوذ باللّه منها و در اثناء آن اوقات صداى كوس خلافت آدم در جهان افتاد و نداى  ( إِنِّي جاعِلٌ فِي الْأَرْضِ خَلِيفَةً )  به گوش هوش عالميان رسيد ملائكه از روى تعجب گفتند  ( أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ )  حضرت علام الغيوب در جواب ايشان فرمود كه  ( إِنِّي أَعْلَمُ ما لا تَعْلَمُونَ )  و فرشتگان از استماع اين جواب بر جرأت خويش متنبه شده بقدم اعتذار و سلوك طريق استغفار پيش‌آمدند اما ابليس همچنان مغرور بوده بر انكار اصرار نمود و هو الغفور الودود .\r\n\r\nمجلد اول در بيان احوال انبياء عظام و حكماء كرام و سلاطينى كه فرمانفرما بوده‌اند پيش از ظهور اسلام\r\nو ذكر شمهء از سير حضرت سيد المرسلين و وقايع زمان خلفاء راشدين مشتمل بر چهار جزو جزو اول در ذكر انبياء مرسلين و سالكان مسالك يقين و بيان مجملى از احوال حكماء اعنى المؤمنين منهم رحمهم اللّه تعالى ( گفتار ) در ايراد كميت عدد انبياء عظام در بيان مراتب نبوت بقول افاضل كرام و علماء ذوى الاحترام\r\nبلبل‌نوايان چمن روايت و نغمه‌سرايان انجمن حكايت آورده‌اند كه ابو ذر غفارى رضى اللّه عنه روزى از مخبر صادق و پيغمبر حضرت خالق عليه الصلاة و اكمل التحيات پرسيد كه عدد انبيا چند بوده است آنحضرت جواب فرمود كه صد و بيست و چهار هزار باز سؤال كرد كه از اين جمله چند نفر مرسل بوده‌اند خير البشر گفت سيصد و سيزده نفر ( قال الراوى فقلت من كان اولهم قال آدم قلت نبى مرسل قال نعم ثم قال يا ابا ذر اربعة هرمانيون آدم و شيث و اخنوخ و هو ادريس و هو اول من خط و خاط و نوح و اربعة من العرب هود و صالح و شعيب و نبيك يا ابا ذر و اول انبياء بنى اسرائيل موسى و آخر هم عيسى ع قلت كم انزل اللّه من كتاب قال مأته صحيفة و اربعة كتب على شيث خمسين صحيفة و على اخنوخ ثلثين و على ابراهيم عشر صحايف و على موسى قبل التوراة عشر صحايف و انزل التورية و الزبور و الانجيل و الفرقان ) و بروايتى عوض موسى آدم عليهما السلام مذكور گشته و اللّه تعالى اعلم و بر ضمير فضلاء سخندان پوشيده و پنهان نخواهد بود كه نبى به اعتقاد جمعى از مورخان كسى استكه بصفات حميده و سمات پسنديده آراسته بود و به مجرد خواب يا الهام رب الارباب بدعوت قومى مأمور شود و پيغمبر مرسل كسيست كه بتوسط فرشته وحى بر وى نازل گردد و امت را بمشايعت شريعتى مأمور گرداند اعم از آنكه صاحب صحيفه و كتاب باشد يانى و بقولى اولو العزم پيغمبريست كه واضع شريعتى بود و برين تقدير آدم و نوح و ابراهيم و موسى\r\n\r\n","description":"","footnote":"","page_name":" 15 ","page_number":59},
  {"content":"\r\n\r\nو عيسى ( ع ) و محمد مصطفى صلواة اللّه عليهم اجمعين اولو العزم باشند و طائفهء گفته‌اند كه مراد اولو العزم رسوليست كه واضع شريعتى مجدد و ناسخ ملت ما قبل بود و بنابراين سخن آدم عليه السلام اولو العزم نباشد و بزعم بعضى از مورخان ظاهر كلمه  ( وَ لَمْ نَجِدْ لَهُ عَزْماً )  مؤيد اين قولست و حضرت افضل الانامى مولانا نور الدين عبد الرحمن جامى در شواهد النبوة از فتوحات مكيه نقل فرموده كه نبى عبارت از كسى است كه بر وى شريعتى فرود آمده باشد من عند اللّه بطريق وحى كه متضمن باشد آن شريعت بيان كيفيت پرستش وى مر خداى را عزوجل و چون مأمور شود كه آن شريعت را به غير خود رساند او را رسول گويند و اولو العزم رسولى است كه مأمور باشد بقتال و جهاد جمعى كه ايمان نياوردند بخلاف نبوت و رسالت كه در آن اين شرط نيست و باصطلاح علماء متكلمين رسول عبارت از پيغمبريست كه صاحب كتاب باشد و اولو العزم كنايت از رسولى است كه مأمور بجهاد بود و باتفاق ائمه اخبار خاتم پيغمبريست كه شريعت او هرگز منسوخ نگردد و بعد از وى ديگرى بنبوت مبعوث نشود و از فحواى اين كلمات بوضوح مىپيوندد كه مراتب پيغمبران منقسم به چهار قسم است اول نبوت و اين قسم عموم دارد زيرا كه جميع انبياء مرسلين درين مرتبه شريك‌اند دوم رسالت و اين قسم خصوص دارد زيرا كه نبى غير مرسل را شامل نيست سيم اولو العزم و اين قسم از مرتبهء ثانيه خصوصيت بيشتر دارد چهارم خاتميت و اين قسم اخص اقسام است و غير از ذات كاملة الصفات محمدى عليه افضل الصلاة و اكمل التحيات هيچ‌كس بوصول اين مرتبهء عليه مشرف نگشته صلى اللّه عليه و آله المهديين الهاديين و على ساير الانبياء و المرسلين الى يوم الدين .\r\n\r\nگفتار در بيان آن‌كه از زمان خلقت آدم عليه السلام تا اوان ظهور حضرت خير الانام صلى الله عليه و سلم الى يوم القيمة چند سال منقضى شده\r\nمستحفظان وقايع ايام و مستخبران حوادث شهور و اعوام درين باب اختلاف بسيار كرده‌اند و در مؤلفات خود بر سبيل اجمال و تفصيل روايات متعدده در قلم آورده چنانچه شمهء ازين معنى صورت تحرير مييابد و پرتو اهتمام بر ايراد بعضى از روايات مختلفه ميتابد محمد بن جرير الطبرى كه از ساير سالكان مسالك سخنورى بمزيد اعتبار اشتهار دارد در يك محل از مؤلف خويش مرقوم كلك بيان گردانيده كه چنانچه در شاهنامهء بزرگ منقولست از وقت ظهور آدم تا زمان حضرت خاتم عليهم الصلاة و السلام شش هزار و سيزده سال بوده و پنجهزار و نهصد نيز گفته‌اند و در موضع ديگر تحرير فرموده كه بقول علماء يهود از روزگار آدم تا ايام هجرت سيد عالم چهار هزار و چهل سال و سه ماه بوده و بروايت اخبار نصارى پنجهزار و صد و هفتاد و دو سال و ايضا از عبد اللّه بن عباس رضى اللّه عنهما در مؤلف مذكور مرويست كه از زمان آدم تا طوفان نوح عليهم السلام دو هزار و دويست و پنجاه و شش سال بود و از طوفان تا بوقت ابراهيم عليه التحية و التسليم هزار و هفتاد و نه\r\n\r\n","description":"","footnote":"","page_name":" 16 ","page_number":60},
  {"content":"\r\n\r\nسال و از روزگار خليل الرحمن تا هنگام موسى ( ع ) پانصد و شصت و پنجسال بود و از ايام موسى تا زمان سليمان عليهم الجنة و الغفران پانصد و سى و شش سال و از وقت سليمان تا اوان ذو القرنين رومى هفتصد و هفده سال و از هنگام سكندر تا زمان عيسى ( ع ) سيصد و شصت و نه سال و برين تقدير از روزگار آدم تا ايام عيسى ( ع ) پنجهزار و پانصد و بيست و دو سال باشد و ابو الفتح ناصر بن محمد الحصيبى كه مؤلف معارف است و از معارف علماء مؤلف بدين معنى تنبيه نموده كه بروايت وهب بن منبه عمر آدم ( ع ) هزار سال بود و از انتقال ابو البشر تا وقوع طوفان دو هزار و دويست و چهل و دو سال و از طوفان تا فوت نوح سيصد و پنجاه سال و از وفات نوح تا انتقال ابراهيم دو هزار و دويست و چهل سال و ميان ابراهيم و موسى هفتصد سال و از موسى تا داود پانصد سال و از داود تا عيسى هزار و صد سال و از رفع عيسى ( ع ) تا ولادت خاتم الانبيا ششصد و بيست سال و برين تقدير از خلقت آدم تا زمان ميلاد سيد عالم صلى اللّه عليه و سلم هشت هزار و هفتصد و پنجاه و هشت سال باشد و حمزة بن الحسن اصفهانى كه از ناظمان منتظم سخندانى بمزيد اعتماد استثنا دارد روايت كرده كه از روز خلقت آدم تا مولد نوح ( ع ) هزار و پنجاه و شش سال بود و از ولادت نوح تا ميلاد ابراهيم هزار و هشتصد و نود و دو سال و از تولد ابراهيم تا زمان رسيدن يعقوب بمصر دويست و نود سال و از رسيدن يعقوب بمصر تا وقت وفاتش هفده سال و از فوت اسرائيل تا بناء بيت المقدس چهار صد و هفتاد سال و از بناء بيت المقدس تا هنگام تخريب آن چهار صد و ده سال و از خرابى بيت المقدس تا زمانيكه عمر بن الخطاب آن را مفتوح ساخت هزار و پانصد و پنجاه و چهار سال و بدين روايت از زمان خلقت ابو البشر تا اوان هجرت شفيع روز محشر قريب پنجهزار و ششصد و نود سال بود و افضل المتأخرين مولانا كمال الدين حسين خوارزمى در مقصد اقصى آورده‌اند كه از وقت ولادت خاتم الانبيا تا عيسى ( ع ) ششصد و بيست بيست سال بود و از عيسى ( ع ) تا داود هزار و دويست سال و از داود تا موسى پانصد سال و از موسى تا ابراهيم هفتصد و هفتاد سال و از ابراهيم تا طوفان نوح هزار و چهار صد و بيست سال و از طوفان تا آدم دو هزار و دويست و چهل سال و برين تقدير از ميلاد حضرت خاتم تا وقت خليفه اعظم صلواة اللّه عليهما شش هزار و هفتصد و پنجاه سال بوده باشد و در اين باب روايت ديگر نيز سمت ورود يافته اما چون راقم حروف بعدم اطناب مامور است بايراد آن اقوال مبادرت ننمود و عنان بيان را بذكر مجملى از احوال مشاهير انبيا و مرسلين صلواة اللّه عليهم اجمعين انعطاف داد ( هو موفق بسلوك طريق السداد و ملهم بطريق الرشد و الرشاد ) .\r\n\r\nذكر آدم عليه السلام\r\nجمعى كثير از اهل تفسير و جمعى عفير از علماء تحرير فرموده‌اند كه آدم اسمى است عجمى مانند آذر و شالخ و آن را اشتقاق نيست و فرقهء از عبد اللّه بن عباس رضى اللّه عنه\r\n\r\n","description":"","footnote":"","page_name":" 17 ","page_number":61},
  {"content":"\r\n\r\nنقل نموده‌اند كه چون جسم شريف آدم از اديم ارض يعنى روى زمين مخلوق گشت موسوم به اين اسم شد و زمرهء گويند بجهة سمرة لون خليفهء اعظم را آدم گفتند و برين تقدير لفظ آدم مأخوذ از ادمه باشد و بعضى گفته‌اند كه لفظ آدم مشتق بود از آدمه ( بين الشين اذا خلطت بينهما ) و صاحب تفسير تيسير چنين تقرير نموده ( و يجوزان يكون من الادمة بفتح الهمزة و الدال و هى باطن الجلد و البشرة ظاهرها ) و اين اقوال دلالت بر آن مىكند كه آدم عربى باشد و آنچه امام نورى در تهذيب الاسماء اللغات نقل كرده كه نام همه پيغمبران عجمى است الا چهار كس آدم و صالح و شعيب و محمد صلى اللّه عليه و سلم مؤيد اين اقوال است و باتفاق اصحاب اخبار كنيت آن جناب ابو محمد و ابو البشر بود و لقب شريفش صفى اللّه و آدم عليه السلام اول افراد انسانيست و نخستين بشريست كه افسر نبوت بر سر نهاده در بهشت درآمد و شريعت ابو البشر مشتمل بود بر خداپرستى و صلوة و صيام و قربان و اجتناب از شرب خمر و گوشت خنزير و كتاب آن جناب بقولى محتوى بود بر چهل صحيفه و بيست و يك نيز گفته‌اند و مضمون صحف او اسرار حكمت طبيعى و معرفت منافع و مضار ادويه و كيفيت تسخير جن و شياطين بود و مورخان را در تعيين جنت آدم عليه السلام اختلافست زيرا كه جماعتى از صحابه و تابعين گويند كه بهشت آدم جنت المأوى بوده و طايفهء گفته‌اند كه آن جنت را حق سبحانه و تعالى جهة آدم خلق نموده بود و هريك از فريقين در اثبات مدعاء خود دلايل معقوله و براهين منقوله اقامت فرموده‌اند و باز طائفهء ثانيه كه بهشت آدم را غير جنت مخلده اعتقاد دارند اختلاف كرده‌اند كه آن بهشت در آسمان بوده يا در زمين چه فرقهء بر آن رفته‌اند كه آن جنت در سپهر برين بوده و زمرهء ديگر جانب حضيض گرفته‌اند چنانچه ابو الحسن فاريابى در كتاب اسولهء جامعه آورده است جنة آدم در ديار فلسطين بود ( و هى كان بستانا كثيرة المخضرة يؤيد هذا انه صار مامورا و منهيا و الامر و النهى لا يكون الا فى الدنيا ) و آنچه قاضى ناصر الدين بيضاوى در اوايل تفسير خويش در باب جنت آدم نقل نموده مؤيد اين قول است و بر هر تقدير بروايت ابن عباس رضى اللّه عنهما آدم در بهشت نبود مگر ما بين عصر و غروب آفتاب از ايام آنجهانى و بعضى از علما گويند كه آن جناب نيمروز كه عبادت از پانصد سال است در بهشت اقامت داشت بعد از آن بتلبيس ابليس با كل ثمرهء شجره ممنوعه مبادرت نموده از بهشت بيرون افتاد و مدت هزار سال عمر يافته صنعت دهقنت و رشتن و بافتن و استخراج آهن و فن هندسه و بقولى علم طب و موسيقى در ايام حيات آن جناب سمت اختراع پذيرفت و بروايتى خانهء كعبه را آدم عليه السلام بنا كرده و ابو البشر از عالم رحلت ننمود تا عدد اولاد و احفاد او بچهل هزار نرسيد اما فرزندان صلبى از بيست پسر و نوزده دختر بودند و بعضى برآنند كه بيست و يك پسر و بيست دختر از صلب آدم عليه السلام بوجود آمد و اللّه تعالى اعلم\r\n\r\n","description":"","footnote":"","page_name":" 18 ","page_number":62},
  {"content":"\r\n\r\n\r\nگفتار در بيان كيفيت آفرينش آدم و حوا و ذكر مجملى از احوال ايشان در جنت اعلى و خطهء غبرا\r\nبثبوت پيوسته كه چون ارادت صانع بيچون و مثبت خالق كن فيكون بآفرينش خليفهء اعظم يعنى آدم تعلق گرفت جبرئيل امين بفرمان رب العالمين از سدرة المنتهى پرواز نموده به بسط غبرا آمد و قصد كرد كه يك قبضه خاك از طبقات زمين برگيرد و خاك از كيفيت حال پرسيد جبرئيل جوابداد كه بارى سبحانه و تعالى ميخواهد كه از تو شخصى موجود گرداند و بر سرير خلافت بنشاند خاك گفت پناه ميگيرم از تو به خداوند كه از سر اين امر درگذرى چه ممكن است كه از من شخصى بوجود آيد و بشيوهء نافرمانى اقدام نمايد و بدين واسطه از عالم بالا بلا نازل گردد و من تحمل سخط الهى و غضب پادشاهى ندارم روح الامين بر عجز و بيچارگى زمين ترحم كرد و مراجعت نمود و صورت واقعه را عرض فرمود بعد از آن ميكائيل و اسرافيل بدين خدمت مأمور گشته مانند جبرئيل بىنيل مقصود بازآمدند پس عزرائيل بدين مهم نامزد شده به زمين شتافت استغاثه و سوگند زمين را نپذيرفت و يك قبضهء خاك در الوان و صفات مختلف و متفاوت از تمام روى زمين برگرفت و در ميان مكه وظايف تا فضاى در بهشت ريخت و بواسطهء اين حركت از عزرائيل صفت قلت رحم بوضوح انجاميده قبض روح بنى آدم برو قرار يافت و بر طبق حديث ( خمرت طينة آدم بيدى اربعين صباحا ) دست قدرت در عرض چهل روز طينت آدم ( ع ) را تخمير فرمود و چون قالب ابو البشر خشك شده بمرتبهء صلصالى رسيد مدتى مديد در يكى از موضعين مذكوره افتاده بود و در آن اوقات ملايكهء عظام بنظارهء آن پيكر بديع ميرفتند و روزى ابليس بدانجا رسيده دست بر شكم آدم زد و آوازى مسموع او شده گفت اين شخص ميان تهى است و زود باشد كه ببلاى جوع مبتلا شود پس از فرشتگان پرسيد كه اگر حضرت حق شما را بطاعت آدم مأمور سازد چه ميكنيد جوابدادند كه ما از فرمان الهى گردن نه پيچيم و سر بتابعت او درآوريم ابليس گفت مناسب چنين است اما بخاطر گذرانيد كه اگر باطاعت آدم عليه السلام مأمور گردد بقدم فرمان‌بردارى پيش نيايد و هرگاه برو دست يابد از پا پيش درآرد نقلست كه چون تخمير خلقت آدم عليه السلام باتمام انجاميد و تعديل و تناسب اعضاى او بانجام رسيد و وقت آنشد كه صبح زندگانى خليفهء اعظم از افق عواطف ربانى دميدن گيرد و لوامع انوار حيات از مطالع آن بينه فايض البركات سمت درخشيدن پذيرد هماى روح مقدس مصحوب روح القدس بجانب آن قالب شتافته از طرف سر مباركش آغاز دخول نمود و بهرجا كه رسيد آن سفال به گوشت و پوست متحول ميشد در آن اثنا ابو البشر عطسهء زد و بالهام ربانى زبان بشكر مهيمن هنان گشاده گفت ( الحمد للّه ) و از سابقهء عنايت لم يزلى بجواب ( يرحمك ربك ) مشرف گشت و چون روح به تمام بدن آدم درآمد برطبق كريمهء  ( وَ عَلَّمَ آدَمَ الْأَسْماءَ كُلَّها )  بتعليم جميع اسماء مسميات حتى القصعة و القصيعه دانا شده\r\n\r\n","description":"","footnote":"","page_name":" 19 ","page_number":63},
  {"content":"\r\n\r\nگفته‌اند تكلم بلغات مختلفه آن جناب را معلوم شد و درين باب وجوه ديگر نيز مرويست كه ايراد آن لايق بسياق اين مختصر نيست القصه بعد از آنكه خليفهء اعظم بتشريف تعليم اسماء سرافراز شد حق سبحانه و تعالى مسميات اسما را بر ملايكه عرض كرده از اسامى آنها سؤال فرمود ايشان از جواب عاجز شده آدم ( ع ) از عهده بيرون آمده قائلان  ( أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ )  به زبان اعتذار گفتند كه  ( سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ )  آنگاه ملائكه عظام بسجود آن ذات كاملة الصفات مأمور شدند و مجموع بقدم انقياد پيش‌آمدند مگر ابليس كه پيشانى فرمان‌بردارى بر زمين ننهاد لاجرم از دخول بهشت ممنوع گشته مردود و ملعون ابدى شد و آدم عليه السلام ببهشت خراميده خاطرش بانيسى همدم و جليسى محرم مايل گرديد و در آن اثناء داور بيدار وحى لا منام سلطان منام را بر شهرستان حواس آن جناب استيلا داده حوا را از استخوان پهلوى چپش بيافريد و چون آدم بيدار شد او را ديد پرسيد كه تو چه‌كسى حوا جوابداد كه مرا حق عزوجل از براى تو مخلوق گردانيده و آدم متبشر گشته عقد زوجيت ميان ايشان وجود گرفت و بروايت اشهر از خوردن گندم ممنوع شدند و ابليس از فراغت آدم عليه السلام و حوا در رياض انس و خطا بر قدس خبر يافته نايرهء حقد و حسد در باطن ناپاك او اشتعال يافت و قصد اغوا كرده بپاى مردى طاوس و دستيارى مار ببهشت درآمد و هيأت خود را متغير ساخته بآدم و حوا ملاقات نمود و بتسويلات شيطانى و تخيلات نفسانى ثمرهء شجرهء ممنوعه را در نظر ايشان جلوه داد و چندان وسوسه كرد كه با كل آن مبادرت فرمودند و هنوز آن ميوه در معدهء آدم و حوا قرار نيافته بود كه لباسهاى بهشتى از سر و تن هردو افتاده عريان شدند و عورت خود را ببرگ درخت انجير پوشيده بر طبق خطاب  ( اهْبِطُوا بَعْضُكُمْ لِبَعْضٍ عَدُوٌّ ) *  آدم و حوا عليهما السلام و شيطان و طاوس و مار از بهشت بيرون افتادند باتفاق اكثر مورخان آدم بكوه سرانديب نزول نمود و حوا بجده و شيطان بملتان و طاوس بهندوستان و مار باصفهان و چون آدم بعالم محنت فرجام رسيد از نافرمانى جلال سبحانى بيشتر از پيشتر نادم گشته بتوبه و زارى و ناله و بيقرارى مشغول گرديد و بعد از انقضاى سيصد سال يا دويست سال بالهام ملهم الرشاد كلماتى را كه موجب قبول توبه او شد بر زبان راند و جبرئيل امين بشارت مغفرت رسانيده محنت براحت تبديل يافت اما باوجود اين حال آثار انفعال از صفحات احوالش لايح بود و از بهشت و مجالست ملائكه بسيار ياد مينمود وجهة اطمينان خاطر مباركش كريم عطا بخش بيت المعمور را كه خانه‌ايست از يكدانهء ياقوت سرخ از آسمان بدينموضع كه حالا خانهء كعبهء معظمه است فرستاد و آدم را بطواف آن مأمور گردانيد و آدم عليه السلام از سرانديب به طرف آن مقام لازم الاحترام در حركت آمده اثر قدم شريفش بهر زمين كه رسيد بمرور ايام معمور گشته بلاد و امصار در آن مواضع حدوث يافته و بعد از وصول بمكهء مباركه از جبرئيل تعليم گرفته بمناسك حج پرداخت آنگاه باشارت روح الامين بكوه عرفات شتافته در طلب حوا جد نمود اتفاقا حوا نيز از جده بدان حدود ميآمد و هردو بر زير آن جبل\r\n\r\n","description":"","footnote":"","page_name":" 20 ","page_number":64},
  {"content":"\r\n\r\nيكديگر را ديده و نشناخته جبرئيل سبب معرفت ايشان شد و بدين جهة آن كوه را به عرفات موسوم ساختند و آدم و حوا عليهم السلام بعد از استجازه از بارگاه احديت بجانب سرانديب رفته بامريكه مستلزم بقاى نسل تواند بود پرداختند ذكر قابيل و هابيل ناظمان دررسخن و راويان اخبار كهن آورده‌اند كه هر نوبت كه حوا حامله ميشد بخشندهء بىمنت يك پسر و يك دختر به او كرامت ميكرد و آدم عليه السلام بموجب وحى سماوى دختر بطنى را با پسر بطن ديگر در سلك ازدواج ميكشيد و چون قابيل با توام خود اقليما متولد شد و بعد از وى هابيل با لبودا در وجود آمد و مجموع به حد بلوغ رسيدند ابو البشر اقليما را نامزد هابيل كرد و لبودا را بزوجيت قابيل منسوب گردانيد قابيل از قبول اين امر سر باز زده گفت تو بنابر آنكه هابيل را از من دوستر ميدارى ميخواهى كه خواهر مرا كه بمزيد حسن و جمال مستثنى است بوى دهى و حال آنكه من هرگز مفارقت او اختيار نخواهم نمود و آدم عليه السلام فرمود كه اين امر بر فرمان بارى سبحانه و تعالى وقوع مييابد محبت هابيل را درين قضيه دخلى نيست و چون قابيل بر سخن خود اصرار نمود آن جناب او را گفت كه تو و هابيل قربان كنيد تا قربانى هر كه قبول افتد اقليما او را باشد و در آن اوان طريقهء قربان چنان بود كه هركس از جنس مأكولات چيزى در قربانگاه نهادى و آتشى از آسمان بيامدى و آن قربانرا مساس كردى اگر مقبول بودى از جنس خود ساختى و الا همچنان بگذاشتى القصه قابيل خوشه گندمى و هابيل گوسفندى بقربانگاه آوردند و آتش ظاهر شده از قربان هابيل اثر نگذاشت و قربان قابيل را همچنان رها كرد و قابيل از اينمعنى متغير گشته هابيل را بكشتن تهديد نمود هابيل گفت ايزد تعالى قربان از اهل تقوى قبول نمايد و اگر تو به قصد قتل من دست دراز كنى من دست خود نگاه دارم زيرا كه از حضرت حق عز و علا ميترسم در اين اثنا آدم عليه السلام جهة طواف ركن و مقام متوجه مكه مباركه شده قابيل وقتى كه هابيل را بر سر كوهى در خواب يافت به زخم سنگى او را چنان ساخت كه تا قيامت بيدار نگردد و چون نميدانست كه با ميت چه بايد كرد او را برداشته چند روز در كوه و دشت ميگشت تا دو غراب در نظر قابيل نزاع نمودند و يكى مر ديگريرا كشته بمنقار خويش زمين را بكند و كلاغ مرده را در زير خاك پنهان كرد و قابيل از مشاهده اين صورت متنبه شده بدفن برادر پرداخت و هابيل بيست ساله بود كه شربت شهادت چشيد و مقتل او بروايتى كه در تفسير كازرونى مذكور است زمينى بود كه مسجد جامع بلدهء بصره آنجا تعمير يافته از امام عاليمقام جعفر الصادق عليه السلام منقولست كه گفت چون آدم و حوا سلام اللّه عليهما از بهشت بيرون آمدند حوا را دخترى متولد شد عناق نام وعوج پسر اوست و بر عقب عناق قابيل تولد نمود و بعد از قابيل هابيل بوجود آمد و بعد از آنكه قابيل بمرتبه بلوغ رسيد حقتعالى پرى آفريد به صورت آدميان حنانه نام و بزنى بوى داد و چون سن هابيل از سر حد صبى درگذشت حورى در كسوت بشريت ظاهر شده بوى متعلق گشت و ازين جهة ميان برادران منازعت انفاق افتاد القصه چون آدم عليه السلام از طواف بيت اللّه الحرام مراجعت\r\n\r\n","description":"","footnote":"","page_name":" 21 ","page_number":65},
  {"content":"\r\n\r\nكرد و احوال عالم را متغير ديده هابيل را نيافت دانست كه حال چيست لاجرم بر قابيل لعنت نمود و بروايتى قصد قصاصش فرموده و قابيل از پدر متوحش گشته و اقليما را برداشته به جانب يمن رفت و بپرستش آتش پرداخت چه شيطان با او گفت كه آتش قربان هابيل را بجهة آن قبول كرد كه بعبادتش اشتغال مينمود\r\nو اولاد قابيل در آن سرزمين بسيار شدند و بارتكاب فسق و فجور مشغول گشتند به صحت پيوسته كه چون آدم نسبت بهابيل دلبستگى تمام داشت كلمهء چند در مرثيهء قرة العين خويش انشا فرموده آن را بساير فرزندان ياد داد و وصيت كرد كه بطنا بعد بطن آن را بر اعقاب خود خوانده لوازم مصيبت هابيل بجاى آورند و چون آن كلمات بروايت اصح منشور بود بلغت سريانى بيعرب بن قحطان بن هود البنى عليه السلام رسيد به زبان عربى همه را كسوت نظم پوشانيد و اول آن ابيات اينست شعر\r\n تغيرت البلاد و من عليها * * و وجه الارض مغبر قبيح \r\nو آن روايت كه اشعار مذكوره را آدم عليه السلام در سلك نظم انتظام داده ضعيف و مرجوح است زيرا كه صاحب كشاف و جمعى كثير از علماى نيكو اوصاف بدين معنى تصريح نموده‌اند كه دامن عصمت انبيا عليهم السلام از تهمت گفتن شعر مبرا بوده و العلم عند اللّه تعالى\r\n\r\nحديث استخراج ذريت ابو البشر و انتقال آن جناب و حوا بعالم ديگر\r\nآدم صفى عليه السلام من الملك الوفى روزى بعد از آنكه از طواف بيت اللّه فراغت يافت بوادى النعمان شتافته بخواب رفت و درين حين حضرت رب العالمين ذريت آن جناب را به تمام از پشتش بيرون آورده بوى نمود و ندائى از عالم بالا به گوش ذريات آدم رسيد كه  ( أَ لَسْتُ بِرَبِّكُمْ )  مجموع گفتند كه  ( قالُوا بَلى )  كه پروردگار ما توئى و آدم عليه السلام بجانب يمين نظر كرده اشخاص نورانى ديد و در طرف شمال اشباح ظلمانى مشاهده نمود و در آنزمان كه بدست راست متوجه بود جوانى بچشمش درآمد كه بسيار ميگريست از جبرئيل پرسيد كه اين كيست و سبب گريه‌اش از چيست روح الامين جوابداد كه داود پيغمبر است و موجب بكاى او ذلتى است كه از وى صدور خواهد يافت آدم از مدت عمر داود سئوال فرمود جبريل گفت مقرر چنانست كه داود شصت سال در دنيا باشد آدم عليه السلام بسبب قلت ايام حيات بر داود ترحم كرده گفت الهى از عمر من چهل سال بردار و اضافهء حيات او نماى مسئلت بعز اجابت رسيده زمان زندگانى داود صد سال مقرر شد و آدم عليه السلام بعد از اين قضيه بمقتضاى وحى آسمانى بديار يمن رفته قابيل و اولاد او را بسلوك طريق هدى دعوت و از عبادت آتش نهى فرمود بعضى از آنقوم متابعت جد بزرگوار اختيار كردند و بقيه آن طايفه همچنان در وادى كفر و عصيان بسر بردند و چون نهصد و شصت سال از عمر آدم گذشت عزرائيل بملازمتش رسيده قصد قبض روح مطهرش نمود آدم گفت وقت اين كار نيست زيرا كه خالق موت و حيات مدت اقامت مرا در دنيا هزار سال مقرر فرموده ابو يحيى\r\n\r\n","description":"","footnote":"","page_name":" 22 ","page_number":66},
  {"content":"\r\n\r\nجوابداد كه تو از عمر خويش چهل سال بداود بخشيدهء آدم بنابر نسيان اين واقعه را انكار فرمود عزرائيل صورت حال را معروض بارگاه لايزال گردانيد حكم شد كه آدم را تا گذشتن چهل سال ديگر ازين تصديع معاف دارد و داود را نيز صد سال در اين منزل پرملال بگذارد و چون مدت مذكور نيز مصراع\r\n بگذشت چنان كه بگذرد باد بدشت \r\nمرضى بذات حميده صفات خليفه اعظم طاريشد و باشارت جبرئيل شيث را كه حامل نور محمدى بود وصى ساخته و شرط وصيت بجاى آورده روز جمعه طاير روح پرفتوحش بحظاير قدس پرواز نمود و روح الامين بتجهيز و تكفين آن جناب پرداخته شيث عليه السلام بر وى نماز گذارد و بدن بىبديلش را در كوه ابو قبيس دفن فرموده حوا بعد از فوت آدم بيك سال يا هفت سال على اختلاف الاقوال از عالم انتقال نمود و در جنب آن جناب مدفون شد سلام اللّه عليهما و على جميع الانبياء و المرسلين الى يوم الدين\r\n\r\nذكر شيث عليه السلام\r\nشيث لفظى است سريانى مرادف هبة اللّه و اول كسيست كه بتعليم حكمت و درس علوم پرداخت بنابراين حكما او را اورياء اول گفتند چه معنى اوريا بلغت سريانى معلم است و تولد شيث بعد از هابيل به پنجسال روى نمود و بروايت صاحب معالم التنزيل در آنوقت آدم عليه السلام را صد و سى سال بود شيث عليه السلام جهة اكرام نور محمدى صلى اللّه عليه و سلم بىتوام بوجود آمد چنانچه در روضة الصفا مسطور است شيث نخستين كسى است كه جمال حالش بحليه لحيه محلى شد و انساب جميع خلايق بدان جناب منتهى مىشود زيرا كه نسل بقيه اولاد آدم ( ع ) در طوفان و بعد از آن انقطاع يافت و شيث عليه السلام اكثر اوقات در زمين شام بسر ميبرد و پس از فوت پدر افسر نبوت بر سر نهاده پنجاه صحيفه بر وى نازل گشت و آن صحف اشتمال داشت بر علوم حكمى و رياضى و الهى و صنعت مسكله چون اكسير و غيره و شريعتش موافق ملت ابو البشر بود\r\nو شيث در زمان نبوت بموجب فرمان حضرت عزت بميان اولاد قابيل كه بسيار شده بودند رفته ايشان را بسلوك طريق هدايت دلالت نمود و اندكى از ايشان بوى گرويده بقيه در صحراى ضلالت سرگردان ماندند و چون بيت المعمور را بعد از فوت آدم به آسمان برده بودند شيث در همان موضع خانه كعبه را به سنگ و گل معمور گردانيد و بعد از آنكه نهصد و دوازده سال در دنيا بسر برد روى بعالم عقبى آورد انوش ارشد اولاد شيث بود و مادر او بروايتى حورى بود كه ايزد تعالى بيواسطهء ابوين او را آفريده بشيث ارزانى داشت و انوش در وقتى كه شيث عليه السلام ششصد و پنجاه ساله بود تولد نمود و معنى انوش صادق است و او پس از وفات پدر بموجب وصيت قايم مقامش كشته بسردارى طوايف انام پرداخت در تاريخ جعفرى مسطور است كه اول كسى كه صدقه داد و امر بتصدق نمود انوش بود باتفاق حمد اللّه مستوفى و مؤلف تاريخ بنا كتى انوش نخستين شخصى است كه\r\n\r\n","description":"","footnote":"","page_name":" 23 ","page_number":67},
  {"content":"\r\n\r\nدرخت خرما نشاند مدت حيات او بروايت اخبار يهود و نصارى نهصد و شصت و پنجسال بود و بزعم اين جوزى نهصد و پنجاه سال بود و بقول قاضى بيضاوى ششصد سال و اللّه اعلم بحقيقت الحال\r\nقينان بن انوش بعد از فوت پدر بموجب وصيت متعهد رياست بنى آدم شد و معنى قينان بلغت عربى مستولى است و بقول صاحب گزيده آغاز عمارت بابل او كرد باتفاق محمد بن جرير الطبرى و حافظ ابرو مدت عمرش ششصد و چهل سال و بروايت ابن جوزى نهصد و ده سال\r\nمهلائيل بن قينان باشارت والد خود متصدى امر امارت گشت و در زمين بابل قرار گرفت و به بناى شهر سوس قيام نمود و مهلائيل مرادف ممدوح است مدت حياتش بروايت طبرى نهصد و بيست و شش سال و بقول ابن جوزى هشتصد و نود و پنج سال بود\r\nبرد بن مهلائيل برد بباى موحده و باء منقوطه به دو نقطه تحتانيه وارد گشته و بقول بعضى نام او يا رد بوده و بر هر تقدير چنان كه در درج الدرر در سلك بيان منتظم گشته معنى آن اسم ضابط است و برد بموجب وصيت پدر در ميان اولاد ابو البشر حاكم گشت و به اعتقاد صاحب تاريخ جعفرى جويها از رودخانه بيرون آورد و خوردن گوشت مرغ و ماهى اختراع كرد و خداى تعالى او را چهل پسر بخشيد و ( برد ) خوردترين اولاد خود را كه موسوم بخنوخ بود و از اشوت تولد نموده بود وليعهد گردانيد مدت حيات برد بروايت ابن جوزى كه در اعمار الاعيان بيان كرده نهصد و شصت و هفت سال بود\r\n\r\nذكر ادريس عليه السلام\r\nاسم شريف آن جناب خنوخ يا اخنوخ بود و ادريس لقب اوست و بقول بعضى از علماء ادريس و خنوخ دو اسم عجمى است و اعتقاد زمره آنكه خنوخ سريا نيست و ادريس عربى ( و انما سمى ادريسا لكثرة دراسته الصحف ) در روضة الصفا مسطور است كه اورياء ثالث كه مشهور است در كلام حكما عبارت از ادريس است و او در ميان يونانيان بطرسمين و ارمس مشهور است و اعراب آن جناب را هرمس و المثلث بالنعمة خوانند و از هرمس مراد عطارد است و از نعمة در كلمهء مذكوره نبوت و حكمت و حكومت است و مولد ادريس عليه السلام منف است از ديار مصر و آن جناب در وقت وفات آدم عليه السلام صد ساله بود و بعضى سيصد و شصت ساله گفته‌اند و ادريس در اوايل حال نزد عاذيمون مصرى كه ملقب باورياء ثانيست و در سلك انبياء يونان انتظام داشت تلمذ مىنمود و معنى عاذيمون نيك‌بخت است و ادريس بعد از فوت ابو البشر به دويست سال مبعوث گشت و سى صحيفه به او نازل شد و آن صحف اشتمال داشت براسرار سماويات و تسخير روحانيات و علوم عجيبه و فنون غريبه و معرفت طبايع موجودات و غير ذلك و ادريس ( ع ) صد و پنجسال يا صد و بيست سال بدعوت خلايق پرداخته و جمعى كثير از سرگشتگان باديهء عصيان بسبب هدايت آن جناب از ظلمات غوايت نجات يافته بانوار\r\n\r\n","description":"","footnote":"","page_name":" 24 ","page_number":68},
  {"content":"\r\n\r\nايمان و ايقان فايز شدند و گروهى بنابر قساوت قلب راه بسرچشمهء مقصود نبردند و بسلوك باديهء كفر و ضلال اصرار كردند و عودت آن پيغمبر بزرگوار اقرار بوحدانيت حضرت پروردگار بود و عمل بعدل و امر ميفرمود بنمازى كه در شريعتش مقرر بوده و به روزه داشتن در ايام معلومهء هر ماهى و بجهاد و زكات اموال و غسل از جنابت و حيض و مس موتى و نهى مينمود از خوردن گوشت خوك و شتر و حمار و كلب و از گل باقلا و اشياء مضره بدماغ مانند مسكرات و مخدرات منع ميكرد و سنت جهاد و سبى ذريات كفار از جملهء سنن سنيه آن پيغمبر عاليمقدار است صنعت كتابت بوساطت قلم و حرفت خياطت از نتايج طبيعت پاكيزه اوست و آن جناب اول كسى است كه علم نجوم را دانسته به وضع اسامى بروج و كواكب و ثوابت و سيار پرداخت و شرف و هبوط و دست ؟ ؟ ؟ و و بال و نظرات سيارها پديد آورد و در تاريخ حكما مذكور است كه ادريس ( ع ) خلايق را به هفتاد و دو نوع لغت دعوت فرمود و صد شهر بنا كرد كه كوچك‌ترين آنها شهر رهاست و بناء اهرام مصر منسوب بآنجناب است و ايضا در تاريخ مذكور مزبور است كه ادريس عليه السلام امت خود را از عدد پيغمبرانى كه بعد از او مبعوث گشتند اعلام نمود و از واقعهء طوفان اخبار فرمود و آن جناب بروايتى وقت رفتن به آسمان هشتصد و شصت و پنج ساله بود و بقول بعضى چهار صد و پنج ساله بود و العلم عند اللّه الودود .\r\n\r\nذكر رفع ادريس عليه السلام به آسمان\r\nدر روضة الصفا مسطور است كه ادريس على نبينا و عليه السلام در طاعات و عبادات بمرتبهء مبالغه ميفرمود كه اعمال خير او باعمال تمامى بنى آدم برابرى ميكرد و عزرائيل ازين معنى وقوف يافته بعد از استجازه از درگاه احديت بملازمت ادريس شتافت و چون شرايط مصاحبت بينهما منعقد شد جناب نبوى از ملك الموت التماس فرمود كه روح مرا قبض نماى و عزرائيل باذن ملك جليل او را تلخى مرگ چشانيده باز روحش به بدن درآورده ادريس بار ديگر ازو التماس نمود كه مرا بر احوال دوزخ مطلع گردان عزرائيل اين ملتمس را نيز مبذول داشته نوبت ديگر ادريس پيغمبر ازو توقع رؤيت بهشت فرمود و ملك الموت باذن ملك اكبر او را بر پر خويش نشانده بجنت برد و چون ادريس لحظهء به تماشاى حور و قصور و اشجار و انهار پرداخت عزرائيل گفت وقت بيرون رفتن است ادريس ازين حركت ابا نموده خود را بيكى از درختان جنان متعلق گردانيد و هرچند عزرائيل در باب مراجعت مبالغه كرد به جائى نرسيد در خلال اين قال حضرت ذو الجلال فرشتهء را بمحاكمه ايشان فرستاد و آن فرشته از كيفيت حال پرسيد عزرائيل گفت من بنابر التماس اين شخص روحش را قبض كرده باز بجسدش درآوردم و دوزخ را بوى نمودم و او را به بهشت رسانيدم تا لحظهء نظاره فرموده بيرون رود اكنون نميخواهد كه معاودت نمايد ادريس بر زبان الهام بيان گذرانيد كه بموجب كلمهء  ( كُلُّ نَفْسٍ ذائِقَةُ الْمَوْتِ ) *  من شربت مرگ چشيده‌ام\r\n\r\n","description":"","footnote":"","page_name":" 25 ","page_number":69},
  {"content":"\r\n\r\nو به حكم  ( إِنْ مِنْكُمْ إِلَّا وارِدُها )  بر دوزخ گذشته‌ام و بمقتضاى آيت  ( وَ ما هُمْ مِنْها بِمُخْرَجِينَ )  كه درباره بهشتيان واقع است از اينجا بيرون نميروم آنگاه نداى الهى در رسيد كه مزاحم ادريس مشويد كه حق بجانب اوست و بعضى از علما آيهء كريمهء  ( وَ رَفَعْناهُ مَكاناً عَلِيًّا )  را كنايت از وصول ادريس عليه السلام به اين درجه عليه داشته‌اند و در تاريخ گزيده مذكور است كه ادريس چنانچه با عزرائيل شرط كرده بود از بهشت بيرون آمد باز ببهانهء آنكه نعلين فراموش كرده‌ام بازگشت و همانجا قرار گرفت و در تاريخ طبرى مسطور است كه بعد از رفع ادريس پسرش متوشلخ برياست بنى آدم پرداخت و مدت سيصد و هفت سال عمر يافته چون بجهان جاويد شتافت ولدش لمك بعضى ازو بلمكان و زمرهء بلامك تعبير كرده‌اند و فرقهء نامش را لامخ گفته‌اند قايم‌مقام پدر شد و مدت عمرش هفتصد و هشتاد سال بود .\r\n\r\nذكر ابتداء پرستش اصنام در ميان ذريت آدم عليه السلام\r\nصاحب متون الاخبار از شرح اين معنى اخبار نموده كه ادريس ( ع ) را دوستى بود كه پيوسته به مجلس شريف او آمدوشد نمودى و به صيقل كلمات حكمت آياتش زنگ اندوه از آينهء دل زدودى و بعد از رفع آن جناب آن عزيز بواسطهء حرمان از مصاحبتش اضطراب بسيار كرده در غايت حزن و ملال اوقات ميگذرانيد ابليس مجال شيطنت يافته به صحبت آنعزيز رفت و گفت اگر ميخواهى مشابه ادريس از براى تو ترتيب نمايم تا بجهة رؤيت آن ترا اطمينان حاصل شود دوست ادريس اين صورت را مستحسن شمرده ابليس وعدهء خود بوفا رسانيد آنعزيز را از ديدن آن پيكر غم و الم كمتر گشت و آن صنم را در خانهء كه غير ازو كسى بدانجا نرفتى نهاده هر صبح و شام بملازمتش قيام نمودى اتفاقا آنعزيز در آنخانه به علت فجأه رخت به منزل ديگر كشيد و چون چند روزى مردم او را نديدند بدان خانه درآمده نزديك آن بت مرده‌اش يافتند و خلايق از ملاحظهء آن صورت متعجب شده شيطان به هيأت انسان در ميان ايشان ظاهر گشت و گفت ادريس و اين عزيز كه از جمله مخصوصانش بود اين صنم را كه خداى زمين است ميپرستيدند بنابرآن دعاى ايشان بعز اجابت ميرسيد وسوسهء شيطان در آن مردمان اثر كرده هركس توانست شبيه آن بت صورتى تراشيد و بعبادت آن مشغول گرديد روايت ديگر درين باب آنكه بعد از فوت آدم و قبل از ظهور ادريس عليهما السلام جمعى صلحاء مستجاب الدعوة بودند موسوم بود و سواع و يغوث و يعوق و نسر هريك از اين گروه كه از عالم انتقال مينمودند متعلقان او جهة تسلى بمثال او تمثالى ميساختند و بمحافظت آن ميپرداختند و چون ايام حيات اوايل منقضى شد ابليس با اولاد و احفاد آنجماعت گفت كه اين اصنام آلهه شمااند و بپرستش سزاوار ايشان سخن شيطان را بسمع قبول شنوده بعبادت اصنام قيام نمودند و اين بتان در طوفان نوح مفقود گشته ابليس همه را بدست آورده وود را به بنى كلب\r\n\r\n","description":"","footnote":"","page_name":" 26 ","page_number":70},
  {"content":"\r\n\r\nو سواع را بهذيل و يغوث را بمدلج و يعوق را بخزاعه و نسر را بحمير داد تا معبود خود ساختند و بدين واسطه اين رسم مذموم تا زمان ارتفاع اعلام اسلام شايع بود و درين باب اقوال ديگر نيز ورود يافته اما چون راقم حروف در مقام اختصار است بدان روايات تعرض ننمود .\r\n\r\nذكر هاروت و ماروت\r\nنسخ بعضى از ارباب اخبار بدين معنى اشعار دارد كه چون ادريس عليه السلام معتكفان عالم بالا گشت بر زبان زمرهء از ملايك گذشت كه چه مىكند اين خاطى در ميان طائفه كه هرگز منقصت معصيت منسوب نشده‌اند و اين سخن در بارگاه احديت ناپسند نموده خطاب آمد كه اگر شما بمنزلهء ايشان شويد هرآينه مرتكب معاصى گرديد و بنابرآن كه حقيقت اينحال بر شما ظاهر گردد حكم حكيم على الاطلاق صادر شد كه اختيار كنيد از اخيار قوم خود جمعى را تا بميان آدميان رفته بامر حكومت بر نهج عدالت اقدام نمايند مقيمان عالم علوى برحسب فرموده عزا و غزا به او عزازيل و بقولى عزائيل را بجهة تمشيت اين مهم نامزد كردند و آنعزيزان در زمين شتافته در اكل و شرب و ساير شهوات نفسانى در روز با طوايف افراد انسانى سمت مشاركت مييافتند و در شب به آسمان رفته صفات بشريت از ايشان زايل مىشد و آن سه فرشته مامور بودند بعبادت الهى و اجتناب از قتل ناحق و شرب خمر و ارتكاب زنا القصه بعد از چند روزى عزائيل به تهييج غبار فتنه متنبه گشته از امر حكومت استعفا نموده و مسؤل او بشرف قبول رسيده بمقام اصلى خود بازگرديد و دو عزيز ديگر كه ملقب بهاروت و ماروت بودند بدستور معهود بر مسند ايالت متمكن بودند در خلال آن احوال روزى جميلهء كه در حسن صورت خورشيد مثال بود و او را به عربى زهره و بسريانى ناهيد و به فارسى بيدوخت ميگفتند و چنانچه در معالم التنزيل مسطور است ملكهء بلدى از بلاد فارس بود جهة سرانجام مهمى نزد آن‌دو ملك رفت و ايشان از مشاهدهء طلعت آن مشترى ماهيت در عشق او بيطاقت گشته كيفيت حال را از يكديگر پنهان داشتند و از منزل او شرط استفسار بجاى آورده گفتند تو بخانهء خود بازگرد تا مادر اين امر تامل نموده در انتظام آن لوازم اهتمام بتقديم رسانيم و زهره بازگشت و هاروت و ماروت چون از مجلس حكم برخاستند هريك پنهان از ديگرى بوثاق زهره خراميدند و بر در خانهء زهره يكديگر را ديده بحسب ضروريات اظهار ما فى الضمير كردند و از زهره رخصت دخول طلبيده بوثاق او درآمدند و لوازم تعشق و نياز بجاى آورده طالب مواصلت شدند زهره گفت ملت شما مخالف كيش منست تا بت مرا سجده ننمائيد مقصود خود از من حاصل نتوانيد كرد فرشتگان گفتند اين فعل از ما چگونه صادر شود  ( إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ ) *  زهره گفت اگر بت نمىپرستيد اسم اعظم را كه ببركت آن شما را عروج بر طبقات سماوات ميسر است به من آموزيد\r\n\r\n","description":"","footnote":"","page_name":" 27 ","page_number":71},
  {"content":"\r\n\r\nايشان از قبول اين ملتمس نيز ابا نموده زهره گفت كنيزكى صاحب جمال دارم او را عوض خود بشما دهم دست از من بازداريد هريك از ايشان در جواب اين سخن مضمون اين بيت بر زبان آوردند بيت\r\n من و فكر تو چه بينم بجمال دگران * * كه خيال تو مرا به ز وصال دگران \r\nزهره گفت ظرفى شراب ناب دارم بارى آن را بياشاميد تا بمطلوب خود رسيد هاروت و ماروت گفتند ارتكاب خمر از ساير ملتمسات آسان‌تر است و چون قدحى چند تجرع كردند و از بخار مى ارغوانى غليان سكر در ايشان تأثير كرد آنچه مدعاى زهره بود از تعظيم بت و تعليم اسم اعظم بتقديم رسانيدند درين حال شخصى بر آن منزل عبور كرده از حركات شنيعهء فرشتگان وقوف يافت زهره با ايشان گفت اين شخص بر فضايح اعمال و قبايح افعال شما مطلع شد انسب آنست كه او را بقتل آوريد تا در ميان طوايف انسان ملوم و معاقب نشويد هاروت و ماروت از كمال بيهوشى آن بيچاره را كشتند زهره به قوت اسم اعظم به آسمان رفت ( قال صاحب متون الاخبار فمنعت و مسخت كوكبا فى السماء فهى الزهرة من الكواكب السبعة السيارة التى اقسم اللّه بها فلا اقسم بالخنس و التى فتنت هاروت و ماروت امراة لانت تسمى زهرة لجمالها فلما بغت مسخها اللّه شهابا ) القصه چون اين افعال سيئه از هاروت و ماروت صدور يافت پادشاه ملك و ملكوت با ملائكه خطاب فرمود كه ملاحظهء احوال كسانى نمايند كه مختار شما بودند ايشان گفتند ( ربنا انت اعلم بعبادك ) و چون هاروت و ماروت از خواب مستى بيدار گشتند بهلاك خود متيقن شده آغاز گريه و زارى نمودند و در آن اثنا جبرئيل امين از بارگاه منتقم جبار نزد ايشان رفته در گريه موافقت فرموده گفت بارى سبحانه و تعالى شما را مخير گردانيد ميان عذاب دنيا و عقاب عقبى ايشان تعذيب دنيويرا اختيار كرده هردو را در غار كوه بابل سرنگون آويختند و صبح و شام بامر الهى معذب گشته تا قيام ساعت روزگار تيره برين و تيره خواهند گذرانيد و سخت‌ترين عذاب‌هاى ايشان آنست كه گاهى چنان مغلوب شهوت ميگردند كه مزيدى بر آن متصور نيست گويند كه جبرئيل آن‌دو فرشته را كلمهء تعليم كرد كه در وقت طغيان شهوت آن را بر زبان آورند بدان جهة اندك تسكينى يابند و روايتى آنكه قضيهء مذكوره در زمان بعثت ادريس سمت وقوع پذيرفت و بشفاعت آن جناب مهم هاروت و ماروت بر تعذيب دنيوى قرار گرفت در روضة الصفا مسطور است كه شخصى در علم سحر مهارت بينهايت داشت چون وفات يافت پسرش را هوس تعليم آن فن شده او را به پيرى ساحر دلالت كردند چون جوان به نظر پير رفت و ما فى الضمير خود را ظاهر كرد پير گفت تا با هاروت و ماروت ملاقات ننمائى مقصود تو بحصول نه پيوندد و آنگاه باتفاق بغارى كه در ميان دو كوه بود رفتند و پير جوان را گفت بايد نزد هاروت و ماروت نام حق عز اسمه بر زبان تو جريان نيابد جوان اين سخن را بسمع قبول جاى داده باشارت پير قدم در غار نهاد و چون قرب هفتصد پايه طى كرد آواز مهيب سهمناك به گوش او رسيده بترسيد و در آن اثنا چشمش بر دو شخص بردار افتاد كه ايشان را سرنگون آويخته بودند و چشمهاى ايشان بسان مشعلها افروخته\r\n\r\n","description":"","footnote":"","page_name":" 28 ","page_number":72},
  {"content":"\r\n\r\nبود لاجرم عنان اختيار از دست بداده گفت ( لا إله الا اللّه محمد رسول اللّه ) ملكين از استماع كلمات طيبه برخود لرزيده گفتند ايجوان مدتيست كه اين كلام هدايت انجام به گوش ما نرسيده مگر حالا ساكنان بساط غبرا بدين كلمه تكلم مينمايند جوان گفت آرى هاروت و ماروت او را تحيت گفته سبب آمدنش پرسيدند جوان صورت واقعه را عرض كرد فرشتگان او را بنصايح سودمند از مقام تعليم سحر گذرانيدند و گفتند فرج ما نزديك آمد زيرا كه قيامت قريب شد و جوان از آن مقام تايب مراجعت نمود ( و التوفيق من اللّه المعبود )\r\n\r\nذكر نوح عليه السلام\r\nوالد بزرگوار آن پيغمبر عاليمقدار لمك ابن متوشلخ ابن ادريس است و مادرش مستورهء بود بناموس مسماة بقينوس و اسم شريف نوح عليه السلام ساكن بوده و بعضى ساكت و سكت و يشكر نيز گفته‌اند و آدم ثانى و شيخ الانبياء و نجى اللّه از جملهء القاب آنجنابست بسيارى از افاضل در مؤلفات خود ثبت كرده‌اند كه نجى اللّه را بجهة كثرت اشتغال نوحه و زارى و گريه ملقب گردانيدند و در روضة الصفا مسطور است كه برين تقدير لازم مىآيد كه نوح از نوحه مشتق باشد و حال آنكه ارباب عربيت اتفاق دارند كه نوح اسم عجمى است و نوحه عربى نميتواند بود كه كلمهء عجمى را از عربى اشتقاق نمايند مگر آنكه بعربيت نوح قائل شوند و اين معنى خلاف ظاهر است ( و العلم عند اللّه تعالى ) و باتفاق تمامى علماء فن سير و تفسير نوح عليه السلام اول پيغمبريست كه نسخ شريعت ما قبل نموده امت را از عذاب بيم كرد و نخستين رسوليست كه اهل ضلالت بدعاى او هلاك شدند و اول كسى كه بعد از خاتم الانبيا عليه السلام انماها در روز جزا سر از خاك بردارد نوح عليه السلام خواهد بود و آن جناب بقول بعضى از اصحاب اخبار بهدايت و ارشاد كافه عباد مبعوث گشت و عموم طوفان تمام اطراف جهان را مؤيد اين قولست و زمره را اعتقاد آنكه رسالت نوح عليه السلام و التحية باهل بابل و توابع آن اختصاص داشت و ظاهر آيهء  ( وَ لَقَدْ أَرْسَلْنا نُوحاً إِلى قَوْمِهِ ) *  تائيد اين عقيده مينمايد و در تاريخ طبرى مسطور است كه نوح عليه السلام جهة هدايت ضحاك و اتباع او كه بت‌پرستان بيباك بودند مبعوث بود و در نظام التواريخ مزبور است كه ابراهيم عليه التحية و التسليم در عصر ضحاك بامر دعوت اشتغال نمود و حضرت مخدومى مرحومى در روضة الصفا قول ثانى را ترجيح كرده‌اند و جهة اثبات آن معنى دليل پسنديده در قلم آورده القصه نوح عليه السلام بعد از وفات آدم ( ع ) به صد و بيست و شش سال تولد نمود و در وقت بعثت بروايتى صد و پنجاه ساله و بمذهبى دويست و پنجاه ساله و بقولى سيصد و پنجاه ساله بود و بر طبق نص  ( فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً )  مدت نهصد و پنجاه سال بامر دعوت اشتغال داشت و بعد از طوفان دويست و پنجاه سال يا سيصد و پنجاه سال ديگر عمر يافت و زمرهء برآن رفته‌اند كه نوح عليه السلام پنجاه ساله مبعوث شده و نهصد و پنجاه سال بدعوت اهل ضلال پرداخت و همانسال كه از كشتى بيرون آمد برياض جنان\r\n\r\n","description":"","footnote":"","page_name":" 29 ","page_number":73},
  {"content":"\r\n\r\nخراميد و در متون الاخبار مسطور است كه بقول بعضى از روات تولد نوح در زمان حيات آدم در هزار سال اول از آفرينش وقوع يافت و در هزار سال ثانى در وقتى كه چهارصد و پنجاه ساله بود مبعوث شد و نهصد و پنجاه سال بدعوت اشتغال نموده بعد از هلاك قوم به پنجاه سال از عالم انتقال فرمود و على كل التقادير نوح عليه السلام دراز عمرترين جميع انبيا بود .\r\n\r\nگفتار در بيان مجملى از عناد اهل عصيان و صفت كشتى نوح و وقوع طوفان\r\nنقلهء اخبار انبياء عظام و حملهء آثار اصفياء كرام مرقوم خامهء اهتمام گردانيده‌اند كه چون بعد از رفع ادريس ( ع ) اكثر طوايف انام طريق ضلالت و طغيان و سبيل غوايت و عصيان مسلوك داشتند و از عبادت معبود حقيقى گردن پيچيده اعلام فسق و فساد و رايات كفر و عناد برافراشتند حضرت كبرياء سبحانى نوح عليه السلام را مرتبه بلند رسالت عنايت كرده بهدايت و ارشاد فرق عباد مأمور ساخت و نوح عليه السلام هرچند سرگشتگان باديهء غوات را از پرستش اصنام و سلوك طريق تباهى منع كرد و بانقياد احكام و اوامر و نواهى الهى امر فرمود مفيد نيفتاد و در آن مدت زياده از هشتاد نفر كسى بآنجناب ايمان نياورد و فجرهء كفره همواره به قدر امكان در ايذا و اضرار آن پيغمبر عاليمقدار ميكوشيدند و مواعظ سودمند و نصايح دلپسند آن جناب را بر جنون حمل ميكردند و چون نوح عليه السلام از ايمان اهل ظلم و ظلام نوميد شد دست دعا برآورده بر زبان معجز بيان گذرانيد كه  ( رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً )  و اين مسألت بعز اجابت اقتران يافته وحى بر آن جناب نازل گشت كه درخت ساج بنشان و بعد از رسيدن آن به ترتيب كشتى اشتغال نماى كه ما خرمن حيات اين خاكساران را از رهگذر آب بباد فنا خواهيم داد و مجموع را به آتش دوزخ فرستاد منقولست كه نهال ساج را جبرئيل ( ع ) به نظر آن پيغمبر عالى گهر آورده نوح عليه السلام آن را در زمين فرو برد و بعد از چهل سال آن نهال به حد كمال رسيد آن را بريده و خشك ساخته باتفاق اولاد عظام خويش يافت و سام و حام عليهم السلام و اجيرى در بريهء بهما از صحارى كوفه بتراشيدن كشتى مشغول گشت و در آن ايام بر طبق آيهء هدايت انجام معجز نظام  ( وَ يَصْنَعُ الْفُلْكَ وَ كُلَّما مَرَّ عَلَيْهِ مَلَأٌ مِنْ قَوْمِهِ سَخِرُوا مِنْهُ )  هرگاه اهل ظلام بر آن پيغمبر عاليمقام ميگذشتند تمسخر و استهزا كرده ميگفتند كه حال اين ديوانه را مشاهده نمائيد كه از مرتبهء پيغمبرى بدرجهء درودگرى رسيده در وقتى كه آب كم‌يابست به ترتيب سفينه ميپردازد و نوح عليه السلام در جواب ايشان بر زبان وحى بيان ميگذرانيد كه چون بحر عذاب رب الارباب در تلاطم آيد و مجموع غريق گرداب فنا گشته به آتش دوزخ پيونديد هرآينه استهزا و تمسخر بر شما از جانب ما مناسب نمايد همچنانكه حالا شما بر ما استهزا ميكنيد القصه كشتى نوح عليه السلام مشتمل بر سه طبقه صورت اتمام يافت و در طول و عرض آن مورخان اختلاف بسيار كرده‌اند چنانچه طول آن را از هزار و دويست گز تا هشتاد\r\n\r\n","description":"","footnote":"","page_name":" 30 ","page_number":74},
  {"content":"\r\n\r\nزرع گفته‌اند و عرض آن را از ششصد گز تا پنجاه زرع و ارتفاعش سى گز تا چهل گز بود و بيرون و درون آن سفينه بقير و زفت تطليه يافت و جهة بقاء نوع مقرر شد كه از هر جنس از اجناس حيوانات جفتى بكشتى درآورند طبقهء اعلى جهة مأوى طيور تعين پذيرفت و طبقهء سفلى براى وحوش و دواب و طبقهء اوسط مسكن نوح و اولاد و اتباع او گشت و نوح عليه السلام بموجب وحى سماوى جسد آدم را در تابوتى نهاده بكشتى درآورد و بحسب اتفاق در آن اوقات كواكب سبعهء سياره در برج سرطان كه طالع جهانست اجتماع نموده بودند و پس از آن باندك زمانى بموجب كلمهء  ( حَتَّى إِذا جاءَ أَمْرُنا وَ فارَ التَّنُّورُ )  آب از تنور نان‌پزى نوح عليه السلام كه بروايت جمهور در كوفه بود در فوران آمد و مدت چهل شبانه‌روز آب از زمين برميجوشيد و از آسمان بارانهاى بزرگ قطره ميباريد و نوح عليه السلام با متابعان و اصناف حيوان به ترتيبى كه سبق ذكر يافت در اوايل ماه رجب بكشتى درآمد و جهان را سراسر آب فروگرفت و به صحت پيوسته كه نوح را پسرى بود در دخول كشتى با نوح عليه السلام اتفاق ننمود و آن جناب هرچند ولد خود را از آب تحذير فرمود بسمع قبول نشنود و گفت  ( سَآوِي إِلى جَبَلٍ يَعْصِمُنِي مِنَ الْماءِ )  لاجرم آن پسر با مادر در نظر نوح ( ع ) غريق فنا گشتند نوح عليه السلام گفت  ( رَبِّ إِنَّ ابْنِي مِنْ أَهْلِي وَ إِنَّ وَعْدَكَ الْحَقُّ وَ أَنْتَ أَحْكَمُ الْحاكِمِينَ )  خطاب آمد كه او از اهل تو نبود زيرا كه بارتكاب اعمال غيرصالح قيام نمود در روضة الصفا مسطور است كه چون آب از تنور نوح برجوشيد يكى از اهل توحيد نزد صغردوس كه حاكم آن ديار بود رفته او را بر كيفيت حال اطلاع داد و صغردوس بهدايت ملك قدوس فى الحال نزد نوح عليه السلام رفته از صورت واقعه تفتيش كرد آن جناب جوابداد ( ايها الملك قد جاء امر ربك ) و صغردوس متوهم گشته بكشتى درآمد و نجات يافت مصراع\r\n چه‌باك از موج بحر آن را كه باشد نوح كشتيبان \r\nباتفاق مورخان طغيان طوفان بمرتبهء رسيد كه از قلهء بلندترين جبال آب موازى چهل گز درگذشت و مع ذلك از آينهء زانوى عوج بن عنق كه در حداثت سن بود تجاوز ننمود اما ساير كفار خاكسار از رهگذر آب به آتش دوزخ پيوستند و در باب اطفال آن بادپيمايان ميان مفسران خلافست بعضى را عقيده آنكه قبل از طوفان بچهل سال هيچ زنى از نسوان كافران حامله نشد بنابرآن در وقت طوفان در ميان ايشان اصلا كودكى نبود و زمرهء گفته‌اند كه صبيان كفار پيش از طوفان بنابر اقتضاى قضاى ملك المستعان باجل طبيعى مرده بودند نقلست كه چون كشتى نوح در جريان آمد بمكهء شريفه شتافته هفت كرت گرد زمين حرم گشت و اطراف آفاق را سير كرده بعد از پنج ماه بر قلهء كوه جودى قرار گرفت و يك ماه ديگر بر سر آن جبل ساكن بود و پس از آنكه نوح عليه السلام دانست كه وقت خروج نزديكست غراب را فرستاد تا از كيفيت حال و كميت آب خبرى بيارد غراب پرواز نمود بمردارى دوچار خورد و به خوردن آن مشغولشده باز نيامد نوح عليه السلام بر وى لعنت كرده دعا فرمود كه مردود خلايق بود و روزى او از جيفه مهيا باشد آنگاه كبوتر را جهت آن\r\n\r\n","description":"","footnote":"","page_name":" 31 ","page_number":75},
  {"content":"\r\n\r\nمهم ارسال داشت و كبوتر ورق زيتون در منقار گرفته بازآمد نوح ( ع ) دانست كه آب گمشده اشجار پديدار گشته در حق كبوتر دعاى خير كرد كه پيوسته مطبوع طباع آدميان باشد چون بوضوح پيوست كه وقت خروج از كشتى است در روز عاشورا خلايق از كشتى بيرون آمدند و در پايان كوه جودى قريه بنا كرده آن را سوق الثمانين نام نهادند زيرا كه ساكنان آن زياده از هشتاد نفر نبودند و بعد از انقضاى اندك فرصتى از آن هشتاد نفر نوح و سه پسر او يافث و سام و حام و عورات ايشان مانده ساير آن مردم بدار بقا پيوستند و نوح عليه السلام تمامت ربع مسكون را منقسم بسه قسم ساخته هر قسمى را به يكى از اولاد عظام خود مخصوص گردانيد چنانچه از سياق كلام آينده بوضوح خواهد انجاميد و چون ذكر يافث بن نوح عليه السلام درين اوراق به محل خود مسطور خواهد گشت حالا خامهء پسنديده ارقام به بيان شمهء از حال سام و حام قيام مينمايد و بنابر اقتضاى سوق سخن جام در ذكر تقديم مييابد ( و من اللّه الاعانة و التوفيق )\r\nحام عليه السلام بقول فرقهء از علماء اسلام در سلك انبياء عظام انتظام داشت و نوح عليه السلام در زمان تقسيم ربع مسكون ديار مغرب و زنج و حبشه و هندوستان و سند و اراضى سودان را بحام تفويض نمود و حام بدان مقام شتافته حق سبحانه و تعالى او را نه پسر كرامت فرمود هند سند زنج نو به كنعان كواش قبط بربر و حبش و در سبب تغيير لون ذرياتش مورخان وجوه متعدده گفته‌اند از جمله آنكه روزى نوح عليه السلام در خواب بود و عورتش مينمود حام بر آن بگذشت و نپوشيد و بعقيده صاحب گزيده بخنديد و اين سوء ادب موجب آنشد كه رنگ اولادش سواد پيدا كرد و پيغمبرى از نسلش منقطع گرديد و وجه ديگر آنكه نوح عليه السلام در كشتى اولاد و اتباع خود را از مباشرت نسوان منع كرد و حام مخالفت فرمود پدر جايز داشته با منكوحهء خويش نزديكى نمود و نوح برين واقعه مطلع شده دعا كرد كه ( اللهم غير نطفته ) و تير اين مسألت بهدف اجابت رسيده اولاد حام سياه فام متولد شدند نقلست كه چون ذريهء حام بسيار گشت بتقدير ايزدى هر فرقهء تكلم بلغتى نمودند لاجرم از صحبت يكديگر متنفر شده هر گروهى به طرفى رفتند و به تعمير موضعى پرداختند .\r\nسام عليه السلام چنانچه صاحب مقصد اقصى مرقوم خامهء بلاغت انتما گردانيده كه مادر سام عموريه است بنت بر اخيل بن ادريس النبى و بروايت مقدسى و بعضى ديگر از مورخان آن جناب از كبار انبياء مرسل بود و بكثرت كياست و وفور فراست و صلاح نفس و نجابب ذات از ساير اولاد نوح عليه السلام امتياز داشت لاجرم آنحضرت او را بوصايت ولايت عهد خويش تعيين نمود و در وقت تقسيم اراضى عالم شام و جزيره و عراق و فارس و خراسان را بوى داد و بروايتى حضرت واهب العطايا سام را نه پسر بخشيد ارفخشد كه ابو الانبياست و كيومرث كه پدر ملوك عجم است و اسود كه بقول صاحب بناكتى شهر نينوى و رحبه و مداين از بناهاى اوست و يقن و شام و روم پسران اويند و نورج كه ميان\r\n\r\n","description":"","footnote":"","page_name":" 32 ","page_number":76},
  {"content":"\r\n\r\nمورخان ازو جز نامى نمانده و لاود كه فراعنه مصر از نسل او پيدا گشتند و عيلم كه تعمير خوزستان بوى منسوبست و ارم كه قوم عاد از جمله احفاد اويند و نورد كه بزعم حمد اللّه مستوفى چهار پسر داشت آذربيجان و آران و ارمن و موغان و چون سام عليه السلام پانصد سال و بقولى ششصد سال در دار فنا بقا يافت بعالم آخرت شتافت و اولاد و احفاد او در اطراف آفاق متفرق گشتند\r\n\r\nذكر هود نبى عليه السلام\r\nآن جناب را بعضى از ثقات علماء ولد شالخ بن ارفخشد بن سام بن نوح عليه السلام شمارند و برخى گويند هود ابن عبد اللّه بن رباح بن حارث بن عاد بن عوص بن ارم بن سام و مادر هود بقول صاحب مقصد اقصى بكيه است بنت عويلم بن سام و هود لفظى است عربى و اسم شريف او بعبرى عابر است و هود عليه السلام بعد از هشتصد سال از فوت نوح بهدايت و ارشاد قوم عاد كه در ولايت يمن در موضعى كه آن را احقاف ميگفتند ساكن بودند مبعوث گشت و مدت پنجاه سال اهل عناد را بشريعت نوح عليه السلام دعوت كرد كسى از ايشان بوى نگرويد مگر اندكى و بعد از هلاك اصحاب كفر و فساد هود عليه السلام با اهل ايمان بناحيهء حضرموت شتافته پنجاه سال ديگر زندگانى يافت آنگاه بحظاير قدس خراميد و چنانچه حضرت امير المؤمنين على عليه السلام روايت فرموده بموضع مذكور در تلى سرخ مدفون گرديد مدت حياتش بقولى چهارصد و شصت سال بود و به اعتقاد عامه مفسران صد و پنج سال و اللّه اعلم بحقيقت الحال\r\n\r\nگفتار در بيان تمرد و عناد قوم عاد و ابتلاى ايشان بغضب خالق\r\nچون اولاد عاد بن عوص بن ارم بن سام كه به طول قامت و ضخامت جثه از ساير ذريات آدم امتياز تمام داشتند بشدت بطش و كثرت قوت خود مغرور گشته اعلام كفر و فساد برافراشتند و بعبادت اصنام كه يكى از آن جمله را صمودا و ديگرى را صمدا مىگفتند پرداخته خط كان لم يكن بر احكام شرايع انبياء عظام كشيدند و هود عليه السلام براهنمائى ايشان مبعوث شد و چنانچه مذكور گشت مدت پنجاه سال آنفرقهء ضلال را بسلوك طريق رشد و رشاد و ترك شرك و فسق و فساد دلالت فرمود و از آنجماعت غير از مرثد بن سعد بن نمير و لقمان بن عاد و اندكى از ضعفا كسى بآنجناب نگرويد و بقبول احكام شريعتش موفق نشد و آن‌دو تن نيز از بيم قوم ايمان خود را پنهان ميداشتند و چون هود عليه السلام از هدايت اهل غوايت مأيوس گشت و از ايذا و اضرار كفار خائف شد برايشان دعا كرد و مسؤل او عز قبول يافته مدت هفت سال يا سه سال عاديان از فيضان سحاب عنايت رب الارباب محروم گشتند و بلاء قحط و غلاء باكمل وجهى شايع شده قوم بعد از تقديم مشورت چنانچه در آنزمان معهود بود قيل بن نمير و لقمان بن عاد و لقيم بن هزال و مرثد بن سعد بن غير و يك\r\n\r\n","description":"","footnote":"","page_name":" 33 ","page_number":77},
  {"content":"\r\n\r\nدو كس ديگر را جهة دعاء استسفا بمكهء مباركه فرستادند و چون آنگروه بحريم حرم رسيدند در خانهء معاوية بن بكر كه داخل عمالقه بود و با ايشان خويشى داشت فرود آمدند و مدت يك ماه بعيش و تنعم گذرانيده از غايت شعف ببسط بساط نشاط از ابتلاء ياران و طلب باران فراموش كردند بالاخره بتنبيه معويه از مجلس عشرت برخواسته لقمان و مرثد باظهار ايمان خود مبادرت جستند و قيل باهم كيشان چند شتر و گوسپند قربان كرده بلوازم استسقا پرداختند و مقارن دعاى ايشان سه قطعه ابر در هوا هويدا گشت سرخ و سفيد و سياه هاتفى آواز داد كه اى قيل يكى ازين قطعات سحب را اختيار كن قيل ابر سياه را اختيار كرد صدائى به گوش او رسيد كه عجب خاكسترى مهلك بقوم خود فرستادى كه يكى از ايشان را زنده نخواهد گذاشت آنگاه آنغمام سياه متوجه قوم عاد شد چون چشم عاديان بر آن ابر افتاد بتصور فيضان باران شادمان گشتند و كيفيت حال را هود عليه السلام دانسته با متابعان از ميان عاصيان بيرون رفت و در روضة الصفا مسطور است كه اول شخصى از عاديان كه بر آن قضيهء هايله اطلاع يافت زنى بود مهدد نام كه چون چشم او بر آن ابر افتاد نعرهء زد و بيهوش گشت و بعد از آنكه به حال خود آمد از او پرسيدند كه چه واقع شد جوابداد كه چيزى مىبينم مانند آتش درخشنده و جمعى مهيب مشاهده ميكنم كه آن را به طرف ما مىآرند آنگاه از آن ابر صرصرى عظيم در اهتزاز آمد و قوم شدة جنبش باد را ديده در عقبهء اموال و اهالى خود را جمع ساختند و مردان دستهاء يكديگر را گرفته به اعتقاد قوت خويش بايستادند نقلست كه قوهء آنجماعت بمرتبهء بود كه اگر خواستندى دست در كمر كوه زده آن را بجنبانيدندى و طول قامت ايشان از شصت گز تا صد گز بود القصه آن صرصر عقيم مدت هشت روز و هفت شب برايشان وزيده نخست جهات و عيال و اطفال عاديان را در ربود و بعد از آن ايشان را نيز نيست و نابود نمود و اين واقعه در ماه شوال بود بهنگام ايام عجوز كه اهل تنجيم آن را در اواخر تقاويم مينويسند و سبب تسميهء آن اوقات بايام عجوز آنكه عجوزهء از آنقوم از بيم باد در زير زمين بخانهء رفته قرار گرفت و روز هشتم آن اثر صرصر به آن پيره‌زن رسيده او را بيارانش ملحق گردانيد القصه قيل و اصحاب او در اثناء راه اين واقعه را شنيده هم از آنجا متوجه قعر جهنم گشتند در تاريخ طبرى مسطور است كه مرثد بن سعد و لقمان بن عاد كه مؤمن بودند چون ازينحال واقف گشتند از غيب آوازى شنيدند كه هريك از شما حاجتى كه داريد طلب نمائيد تا باسعاف مقرون شود مرثد گفت خدايا مرا آن مقدار گندم عنايت كن كه تا زنده باشم كفايت كند و لقمان گفت يا رب مرا عمر هفت كركس كرم فرماى و هردو مسألت بشرف اجابت اقران يافته مرثد در مكهء مباركه مقيم شد و منعم حقيقى ابواب رزق بر وى مفتوح گردانيد و لقمان كركس بچگان متعاقب هم ميپرورد و هريك هشتاد سال زنده بوده بعالم ديگر پرواز ميكرد و چون كركس هفتم كه موسوم به لبد بود جان شيرين تسليم نمود مرغ روح لقمان از آشيانهء بدن طيران فرمود مصراع\r\n آنكه پاينده و باقيست خدا \r\n\r\n","description":"","footnote":"","page_name":" 34 ","page_number":78},
  {"content":"\r\n\r\n خواهد بود \r\nاز عجايب آنكه حمد اللّه مستوفى لقمان مذكور را كه صاحب نسور است لقمان حكيم پنداشته و در تاريخ گزيده باينمعنى تصريح كرده و حال آنكه اين لقمان باتفاق مورخان از قوم عاد است و لقمان حكيم معاصر داود عليه التحية و التسليم بوده و در مبادى احوال در سلك مماليك يكى از بنى اسرائيل انتظام داشته چنانچه كتب معتبره بذكر اينحكايت ناطق است ( فسبحان اللّه لا يسهو )\r\n\r\nذكر شديد و شداد و بيان احداث روضه ذات العماد\r\nبه ثبوت پيوسته كه شديد و شداد پسران عاد بن عملاق بن لاود بن سام عليه السلام بودند و قوم عمالقه بدين عملاق كه بعضى ازو بعمليق تعبير كرده‌اند منسوبند و شديد در شام بفرمان‌فرمائى فرق انام قيام مينمود و هود عليه السلام گاهى بمجلس شديد رفته او را بقبول دين قويم و سلوك صراط مستقيم دعوت ميفرموده شديد اگرچه بسعادت ايمان فايز نشد اما در عدل و داد باقصى الغايت ميكوشيد و هرگز دربارهء هيچ متنفسى ظلم و تعدى نمىپسنديدند و چون او فوت شد شداد حاكم عباد گشته هود عليه السلام او را نيز باسلام دعوت كرد شداد گفت اگر من متابعت تو نمايم حضرت سبحانى به من چه انعام فرمايد هود عليه السلام جوابداد كه بهشت عنبر سرشت و ثمهء ؟ ؟ ؟ از صفات جنت در تحت عبارت آورد شداد گفت اين سهل چيزيست من در همين جهان جنانى براى خود بسازم و برين عزيمت عازم شده نزد ضحاك بن علوان كه خواهرزادهء او بود و ديگر حكام اطراف ايلچيان روا نكرد تا از جنس زر و نقره و گوهر و مشك و عنبر و ساير اجناس نفيسه در هرجا هرچه يابند بپاى تخت رسانند و آن بدبخت بعد از حصول نقود نامعدود و جواهر فرمود تا در موضعى خوش آب و هوا از منزهات شام باغى وسيع مشتمل بر قصر بديع طرح انداختند و جدار آن را خشتى از سيم و خشتى از زر ساختند و فرمود تا هريك از سرهنگان او كه عدد ايشان بهزار ميرسيد در آن بستان از براى خود كوشكى تعبيه نمايند و آن گلستان در مدت پانصد سال بر وجهى صورت اتمام يافت كه بقول بعضى از مفسران آيت   ( ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ )   از كمال تكلف و عظم شان آن حكايت مىكند و شداد در نواحى حضرموت اينخبر شنيده بر جناح استعجال بدانجانب توجه نمود در اثناء راه آهوئى در نهايت زيبائى به نظر او درآمد شداد بطمع صيد اسب برانگيخته چون از سپاه خود دور افتاد سوارى مهيب ديد كه متوجه اوست شداد متوهم گشته سوار نزديك رسيده پرسيد كه بسبب اين عمارت كه ساختى از چنگ اجل امان يافتى شداد از مهابت اين سخن بر خود بلرزيد و گفت كه تو كيستى جوابداد كه ملك الموتم و بقبض روح تو آمده‌ام شداد گفت مرا چندان امان ده كه يك نظر برين گلستان بهشت نشان اندازم عزرائيل گفت رخصت نيست آنگاه شداد از اسب افتاده فارس روحش از مركب تن پياده گشت و سپاهش از جانب آسمان آوازى هايل شنيده بنار جهنم و اصل شدند و آنعمارت عالى از\r\n\r\n","description":"","footnote":"","page_name":" 35 ","page_number":79},
  {"content":"\r\n\r\nعيون مردم پنهان ماند نقلست كه نوبتى از عزرائيل پرسيدند كه درين مدت كه بقبض ارواح اشتغال مينمائى بر هيچ‌كس ترحم نمودهء جوابداد بلى مرا بر عجز و بيچارگى دو كس رحم آمد اول بر طفلى كه در كشتى متولد شد و همان لحظه سفينه غرق گشته آن كودك بر تخته پارهء مانده باد مخالف هر نفس او را به طرفى ميبرد و ديگر بر شداد كه مدت پانصد سال زحمت كشيده چنان گلستانى ساخت و بعد از اتمام از ديدن آن محروم گشت و چون اين سخن از عزرائيل سر برزد نداى الهى در رسيد كه اى عزرائيل بعزت و جلال من كه آن كودك بيچاره شداد بود كه من بمحض قدرت خود او را از آن امواج بلا نجات داده صاحب تخت و تاج گردانيدم چون طريق كفران نعمت مسلوك داشته بقهر و سخط ما مبتلا گشت ( نعوذ باللّه من غضب اللّه ) در تاريخ طبرى مسطور است كه در زمان معاوية ابن ابى سفيان كه والى شام بود شخصى شترى گم كرده بود در بعضى از بيابانهاى آنولايت بطلب گمشدهء خود ميگشت ناگاه بوستانى بنظرش درآمد كه هرگز مثل آن گمان نبرده بود بدانجا شتافته هرچند سعى كرد از جواهرى كه بر جدار و اشجار آن تعبيه كرده بودند چيزى تصرف كند نتوانست نمود بالاخره از آنچه بجاى سنگ‌ريزه در تك نهار و حياض ريخته بودند مقدارى برداشت و نزد معاويه آورد حاكم شام متعجب شده اين قضيه را با كعب الاحبار كه اخبار سالفه را نيك دانستى در ميان نهاد كعب الاحبار گفت آن بهشت شداد است و در كتب سلف ديده‌ام كه شخصى موصوف بصفات كذا از امت خاتم الانبيا بدان‌جا رسيده و چون آن شخص را حاضر ساختند آنصفات در چهرهء او موجود بود معاويه در طمع افتاده جمعى را با آن عرب همراه كرد تا ايشان را بدان بوستان برد و آنجماعت هرچند سعى كردند و مسافت پيمودند آنعمارت را باز نيافتند معاويه و اعرابى را مصحوب عبد اللّه بن قلامه نزد امير المومنين عليه السلام و التحية ارسال داشته و كيفيت واقعه را معروض گردانيد آنحضرت پيغام فرستاد كه آنچه كعب الاحبار در اين باب تو را اخبار نموده مطابق واقع است و ديگر هيچ آفريدهء را ديده بر آن موضع نيفتند\r\n\r\nذكر صالح پيغمبر عليه السلام\r\nصالح نبى عليه التحية و الدعاء بر طبق آيهء كريمهء  ( وَ إِلى ثَمُودَ أَخاهُمْ صالِحاً ) *  از نسل ثمود بن عابر بن ارم بن سام بود و صاحب متون الاخبار گويد صالح بن عبد بن حاثر بن ثمود و به اعتقاد حمد اللّه مستوفى پدر صالح عليه السلام عبيد بن عابر بن ثمود و به اعتقاد بعضى اسف بن ناصح بن عبيد مذكوره بود و بر هر تقدير صالح عليه السلام در سن چهل سالگى بپوشيدن خلعت نبوت مشرف گشته بارشاد قوم ثمود كه در ديار حجر مقيم بودند مبعوث شد و بروايت اقل مدت چهل سال آنفرقه ضلال را بشريعت نوح عليه السلام دعوت نمود و جندع بن عمرو و اندكى از ضعفاى آنقوم بعد از اظهار معجزه ناقه به دو ايمان آوردند و بقيه همچنان در كفران مانده پس از سى سال كه آن شتر در ميان ايشان بود قدار بن\r\n\r\n","description":"","footnote":"","page_name":" 36 ","page_number":80},
  {"content":"\r\n\r\nسالف ناقه را بكشت و شتر بچه از نظر ثمود ناپديد شده عذاب الهى بر آن سالكان طريق تباهى نازل گشت و صالح عليه السلام با صد و ده كس كه ايمان آورده بودند به مكه رفت و در آن مكان متبرك اوقات را بطاعت و عبادت ميگذرانيد تا زمانيكه متوجه بارض جنت گرديد صنعتش تجارت بود و مدت حياتش دويست و پنجاه و هشت سال و بروايتى دويست و هشتاد سال مرقد منورش بقول صاحب گزيده بمكهء مكرمه در دار الندوه است و بعضى ميان ركن و مقام گفته‌اند\r\n\r\nگفتار در بيان كفر و طغيان قوم ثمود و تولد نمودن ناقهء صالح از حجرى كه در حجر بود\r\nبروايت اكثر اهل خبر قوم صالح را بجهة آنكه از نسل ثمود بن عابر بن سام بودند باعتبار پدر قبيلهء ثمود ميگفتند و ابو البركات عبد اللّه ابن احمد نسفى در تفسير مدارك آورده كه ( قيل و سميت ثمودا لقلة بايها من الثمد و هو الماء القليل ) و مساكن آنجماعت حجر بود كه در ميان حجاز و شام واقعست و ثمود بعد از هلاكت عاديان استيلاى تمام يافته بسلوك طريق شرك و عبادت اوثان در غايت بدعت و ظلم و لوازم طغيان قيام و اقدام نمودند و از بارگاه الوهيت صالح عليه السلام بهدايت ايشان مبعوث گشته زبان الهام بيان بنصيحت آن سرگشتگان باديهء غوايت بگشاد اما غير از اندكى از ضعفاء قوم كسى بدانجناب ايمان نياورده و عبدهء اصنام از گفت و شنيد و تهديد و وعيد صالح عليه السلام بتنگ آمده روزى گفتند اى صالح اگر تو در دعوى كه ميكنى صادقى بيا تا روز عيد بصحرا رفته بدعا و نياز اشتغال نمائيم و حقيقت هر ملت كه بتحقيق پيوندد مجموع آن كيش را اختيار فرمائيم صالح عليه السلام بدين همداستان شده در روزى كه در آنزمان عيد بود اهل ايمان و اصحاب كفران بعيدگاه رفتند . نخست مشركان پيش بتان روى بر زمين ماليده دعا كردند كه مدعاء صالح بحصول نرسد پس مقتداى آنطايفه كه موسوم بجندع بن عمرو بود باتفاق رؤساء قوم گفت ايصالح اگر تو ميخواهى كه ما بوحدانيت ايزد تعالى و نبوت تو قايل شويم بايد كه دعا كنى تا ازين سنگ كه در برابر ماست ناقهء بزرگ كه حامله باشد بيرون آيد و هم در ساعت وضع حمل نمايد و آن شتر بچه مثابه مادر باشد صالح عليه السلام دست نياز بدرگاه قادر كارساز برداشته مدعاء قوم ثمود را عرضه نمود و آنسنگ از آنچه بود بزرگتر شد و برخود لرزيده شكافته گشت و از آن ميان ناقهء عظيم خلقت بيرون آمده فى الحال از آن ناقه شترى در بزرگى مانند مادر متولد شد و جندع بن عمرو و جمعى از خواص او كه معجزهء چنان مشاهده كردند بسعادت ايمان فايز شدند و بقيهء آنطائفه صالح را بسحر نسبت نموده همچنان در بيابان كفران ماندند آورده‌اند كه ناقهء صالح بعد از وضع حمل روى بعلف‌زارها آورده بچريدن مشغول گشت و چنين مقرر شد كه آب چاهى كه اغنام و مواشى ثمود از آن آب مىآشاميدند روزى ناقه را باشد و روزى چهار\r\n\r\n","description":"","footnote":"","page_name":" 37 ","page_number":81},
  {"content":"\r\n\r\nپايان ايشان را و صالح قوم را از اضرار ناقه منع فرمود و گفت مادام كه اين شتر در ميان شما باشد عذاب الهى نازل نگردد ايشان گفتند معاذ اللّه كه از ما نسبت به اين شتر قصدى واقع شود صالح عليه السلام بموجب وحى سماوى گفت آنكس كه قاصد خون اين ناقه خواهد بود در اين ماه از عدم بوجود مىآيد ثمود و قوم باخود قرار دادند كه هر پسرى كه در آن ماه متولد شود بقتل آورند و ده پسر در آن ماه متولد شد نه نفر را كشتند و بنابر آنكه سالف كه والد ولد دهم بود بكشتن پسر خود تن در نداد دست ازو باز داشتند و سالف آنشقى را قدار نام نهاده بتربيتش اقدام مينمود و چون آن بداختر بسن شباب رسيد بمواعيد غيره و صدوف كه دو كافر مالدار بودند و بسبب آنكه چراگاه بر اغنام و مواشى ايشان تنگ شده بود و چندان آب نيز به سهولت ميسر نميشد كينهء ناقه در دل داشتند فريفته شده باتفاق جندع بن عمرو و هفت بىسعادت ديگر در وقتى كه ناقه متوجه آب بود سر راه بر او گرفتند و نخست مصدع به زخم تيرى ناقه را مجروح ساخته قدار كه بزرقت عين و قصر قامت موصوف بود شتر را پى كرد و ديگران رسيده كارش به آخر رسانيدند و صالح ( ع ) از اين واقعه آگاهى يافته بميان قوم شتافت رؤساء قوم بقدم اعتذار پيش آمده گفتند چون اين قضيه بىوقوف ما سمت وقوع پذيرفته اميد ميداريم كه معاتت نگرديم صالح گفت سعى كنيد كه شتر بچه بميان شما درآيد چه به آن واسطه از سخط الهى ايمن مانيد قوم ثمود از عقب بچهء ناقه كه بقلهء كوهى رفته بود شتافته كوه سر بفلك اخضر كشيد و چشم شتر بچه بر صالح افتاد سه نوبت بانگ كرد كه يا صالح وا اماه و از نظر همگنان غايب گشت صالح عليه السلام قوم را گفت بعدد هر آواز يكروز شما را مهلت است بعد از آن به عذاب جبار منتقم گرفتار خواهيد شد ايشان به زبان سخريت گفتند علامت صدق اين سخن چه باشد صالح عليه السلام فرمود كه نشانهء عذاب آنست كه فردا رنگ رخسارهء شما زرد گردد و روز دوم سرخ شود و سوم روز مجموع سياه روى شده روز چهارم بعقوبت الهى معاقب شويد و چنانچه بر زبان مبارك صالح عليه السلام گذشت در ايام ثلثه وجوه قوم ثمود هر روز برنگى برآمده در آن اثنا قاصد جان صالح عليه السلام گشتند و آن جناب با اهل اسلام بطريق نهانى از ميان اصحاب عصيان بيرون رفته در منزل نفيل نامى كه از اعاظم ثمود بود و باوجود شرك حمايت موحدان مينمود نزول فرمود و در صبح روز چهارم از موعد كه چهارشنبه بود آوازى از طرف آسمان به گوش گمراهان ثمود رسيد كه از مهابت آن نفرى جان نبرد  ( فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ) *  در تفسير كازرونى مزبور است كه از آنقوم هيچكس زنده نماند مگر دختركى ضريعه نام كه او نيز كافره بود و بعد از هلاك قوم بوادى القرى شتافت و مردم آنجاى را از كيفيت حال آگاهى داد آنگاه آب طلبيد و مقارن آنطلب ابرى پيدا شده باران باريد و ضريعه از آب باران آشاميده فى الحال بياران ملحق گرديد پوشيده نماند كه باتفاق اكثر مورخان بعد از طوفان تا زمان بعثت خليل الرحمن غير هود و صالح عليهما السلام پيغمبرى مبعوث\r\n\r\n","description":"","footnote":"","page_name":" 38 ","page_number":82},
  {"content":"\r\n\r\nنگشته اما در تاريخ گزيده بعد از ذكر صالح عليه السلام قصه اصحاب رس و حنظلة بن صفوان مذكور است و در روضة الصفا احوال ذو القرنين اكبر قبل از ذكر ابراهيم عليه التحية و التسليم مزبور و راقم حروف را سلوك طريق تتبع آن‌دو كتاب مناسب نموده نخست بذكر حنظله و ذو القرنين پرداخت آنگاه حكايت ابراهيم عليه السلام را مرقوم قلم اهتمام ساخت\r\n\r\nذكر اصحاب رس و بعثت حنظله بن صفوان جهة ارشاد ايشان قال الله تعالى كذبت قبلهم قوم نوح و اصحاب الرس\r\nصاحب صحاح گويد كه رس نام جائيست كه بقيه قوم ثمود را بود و در متون الاخبار مسطور است كه بقول بعضى از اهل تفسير رس قومى بودند از يمامه كه خداى تعالى پيغمبرى را كه نامش حنظله بود و بروايتى يس نام داشت بهدايت ايشان مبعوث گردانيد و آنگروه بيعاقبت تكذيب پيغمبر خود كرده او را در چاهى حبس فرمودند و بسنگى عظيم كه جمعى از برداشتن آن عاجز بوده سر آن چاه را استوار ساختند و غلامى سياه فام كه به آن پيغمبر عاليمقام ايمان آورده بود به پشت خود هيزم كشيده و فروخته از بهاى آن طعام ميخريد و از شكاف آن حجر در چاه مىانداخت تا موجب سد رمق حنظله ميشد و چون مدت دو سال حال برين منوال بگذشت منتقم جبار آن كفار را هلاك گردانيد و فرشتهء ارسال داشت تا سنگ را از سر چاه برگرفته حنظله را بيرون آورد و به او وحى فرستاد كه آنغلام سياه رفيق تو در بهشت خواهد بود و روايتى آنكه حق سبحانه و تعالى بسبب حسن‌نيت و صفاى طويت آنغلام را آنمقدار قوت كرامت كرد كه سنگ را از سر چاه برداشته و ريسمانى فرو گذاشته حنظله را بالا كشيد اما در تاريخ گزيده حكايت اصحاب رس و حنظله بدين طريق مسطور است كه در زمين مغرب از قوم ثمود پادشاهى بود موسوم برس و اين ملك در اوايل حال به پرستش معبود حقيقى قيام مينمود و چون زمان سلطنتش امتداد نمود عجب و غرور به خود راه داده دعوى الوهيت كرد و مردان آنقوم لواطه كردندى و با چهارپايان جمع آمدندى و زنان آلتى از پوست دوخته استعمال نمودندى اكنون آن نوع نسوان را رس خوانند و گاهى پى از آن آلت خود را برهم ماليدندى و حالا مثل آنعورات را سترى گويند و چون جرايم و آثام اهل كفر و ظلام از حد اعتدال تجاوز كرد كريم متعال حنظلة بن صفوان را كه از نسل فهر ابن قحطان بود بدعوت ايشان مبعوث گردانيد و حنظله مدتى بهدايت ارباب غوايت پرداخته فايدهء بران مترتب نشد لاجرم هلاكت آنقوم را از حضرت احديت مسألت نمود و تير دعاى او بهدف اجابت رسيده باريتعالى آب باران را از ايشان بازگرفت و رس و اتباع او از قحط و تنگى غله بتنگ آمده و اين معنى را از حنظله دانسته او را تير باران كردند اما بحسب تقدير تير بازگشته بر مقتل تيرانداز مىآمد و اكثر لشگرش كشته رس بقلعه رفت و قابض ارواح متعاقب بدانجا شتافته او يك سال امان طلبيد تا ايمان آورد\r\n\r\n","description":"","footnote":"","page_name":" 39 ","page_number":83},
  {"content":"\r\n\r\nملك الموت باذن الهى رس را ايمن گردانيده او در آن اوقات به تشييد بروج مشيده از آهن و روى و ارزيز قيام نمود ليكن بر طبق آيه كريمه  ( أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ )  نتيجه بر آن ترتب نيافت و بعد از انقضاى مدت مذكور آن بيعاقبت بجانب جهنم شتافت و اللّه اعلم بالصواب\r\n\r\nذكر ذو القرنين اكبر عليه السلام\r\nبروايت مشهور بين الجمهور اسم شريفش اسكندر است و اين اسكندر بقول بعضى از مفسران و اكثر اهل خبر غير اسكندر رومى فيلقوس است و زمرهء بران رفته‌اند كه ذو القرنين بجز اسكندر رومى كه مالك ممالك دنيا گشت كسى نيست و بروايت اول در نسب ذو القرنين اختلافست چه طايفهء گفته‌اند كه او پسر عجوزه فقيرهء بود كه بخشندهء بى منت او را بدرجه بلند سلطنت رسانيد و در روضة الصفا مسطور است كه نسب ذو القرنين اكبر بيافث بن نوح عليه السلام مىپيوست و همچنان وجه تسميهء او بذو القرنين مختلف فيه است بعضى گفته‌اند كه چون ذو القرنين طرفى دنيا را كه عبارت از مشرق و مغرب است طواف نمود به اين لقب ملقب گشت و برخى را عقيده آنكه او كريم الطرفين بود ابا و اما بنابر آنش ذو القرنين گفتند ( و قال صاحب متون الاخبار سمى ذو القرنين لانه كان صفحتا رأسه من صفر و قيل من نحاس و قيل حديد و قيل من ذهب ) و مذهب زمرهء آنكه او را دو ضفيره يعنى دو گيسوى بافته بود و از مالك ممالك ولايت على المرتضى عليه السلام در تفسير مدارك مرويست كه ( انه ليس يملك ولايتى و لا كن كان عبدا صالحا ضرب على قرنه الايمن فى طاعة اللّه فمات ثم بعث اللّه فقرب قرنه الايسر فمات صبغة فسمى ذو القرنين ) و ايضا صاحب متون الاخبار از آن مقتداى اخيار نقل نموده كه ( لانه كان نبيا بعثه اللّه الى قوم فكذبوه و ضربوه على قرنى راسه فقتلوه فاحياه اللّه تعالى فسمى ذو القرنين ) و بنابرين دو حديث در نبوت ذو القرنين نيز اختلافست و در روضة الصفا مسطور است كه مجاهد از عبد اللّه بن عمر روايت نموده كه ذو القرنين اكبر از جمله انبياء مرسلست زيرا كه حق عزوجل او را بخطاب خويش مشرف گردانيده ميفرمايد قلنا يا ذو القرنين الاية و اين خطاب مخصوص نتواند بود مگر بذوات كاملة الصفات انبياء عظام عليهم السلام و مؤلف مدارك در تفسير آيهء كريمه مذكوره نوشته كه ( ان كان نبيا فقد اوحى الى بنى قاهرة النبى ) و ايضا وقت ظهور ذو القرنين مختلفه فيه است از سخن مترجم تاريخ طبرى چنان معلوم مىشود كه ذو القرنين با ابراهيم عليه السلام معاصر بوده و بعضى گفته‌اند زمان ذو القرنين بعد از موسى بوده و فرقهء پس از زمان عيسى گفته‌اند و در روضة الصفا مسطور است كه ذو القرنين اكبر باوجود استقلال در امر سلطنت و بسطت مملكت زنبيل بافتى بوقوف نفس و نفقهء عيال از آن عمر حاصل فرمودى زمان سلطنتش بروايتى چهل سال بوده سير كردن او ربع مسكون را بيست و هشت سال در اعمار الاعيان مزبور است كه ( عاش ذو القرنين الفا و ستمائه و اهل الكتاب يقولون عاش ثلثة آلاف سنة و اللّه اعلم بالصواب\r\n\r\n","description":"","footnote":"","page_name":" 40 ","page_number":84},
  {"content":"\r\n\r\n\r\nگفتار در بيان نهضت ذو القرنين باقطار و امصار و مشاهده بعضى از عجايب روزگار و غرايب اطوار\r\nدر كتب راستان اين داستان از سنان بن ثابت الاصبحى بدينسان مرويست كه ذو القرنين اكبر بعد از صالح عليهما السلام مبعوث گشته در ديار فرنگ اقامت مينمود و همواره بجهاد كفار قيام و اقدام مينمود و چون بموجب الهام ربانى داعيه سير بلاد و كشورستانى در خاطرش پيدا شد نخست بديار مغرب رفته مدت يكسال در آنجانب بفتح بلاد پرداخت و هر كس از جاده قويمه شريعت و طريقه مستقيمه اطاعت گردن پيچيد سرش از تن جدا ساخت و از آنولايات به بيت المقدس آمده بعد از چندگاه ببلاد مشرق رفت در آنسفر نيز در لوازم غزو و جهاد مراسم سعى و اجتهاد بتقديم رسانيد و در آن اثنا بشهرى كه مساكن يأجوج و ماجوج در حدود آن بود رسيد و پادشاه آن بلده باستقبال ذو القرنين شتافته بقبول دين اسلام موفق شد و با رعايا و سپاه باصناف الطاف اختصاص يافت و به هنگام مجال شمهء از اختلال احوال خود بسبب تعرض يأجوج و مأجوج كه از ذريات منشج بن يافث‌اند معروض داشت و ذو القرنين جهة تعمير سد اعلام سعى و اهتمام برافراشت و چنانچه قرآن مجيد بذكر آن ناطقت طريق فساد ياجوج و مأجوج را مسدود گردانيد و در تفسير مدارك مسطور است كه ما بين السدين صد فرسخ بود و بعضى از مورخان صد و پنجاه فرسخ گفته‌اند و ارتفاعش را دو هزار و هشتصد ارش تعيين كرده‌اند\r\nو محمد بن جرير الطبرى و بعضى ديگر از اهل تاريخ سد يأجوج و مأجوج را از آثار ذو القرنين رومى شمرده‌اند و العلم عند اللّه تعالى در متون الاخبار مسطور است كه ذو القرنين در اثناء اسفار خود بطايفه از صلحاء بنى آدم رسيد و نزد او بتحقيق پيوست كه آنجماعت بيوجود حاكمى با يكديگر در كمال عدالت زندگانى مينمايند و آنچه از هر ممر بدست مىآورند بسويت تقسيم ميفرمايند و بر سرايهاى خود در نه نشانده‌اند و هريك بر در سراى خود قبرى كنده‌اند و در ميان ايشان قحط و غلا و خصومت و نزاع واقع نميشود لاجرم تعجب نموده پرسيد كه بچه سبب در ابواب بيوتات خود قبور حفر كرده‌ايد جوابدادند كه براى آنكه از مرگ فراموش نكنيم باز سئوال فرمود كه چرا سرايهاى شما در ندارد جوابدادند كه در ميان ما كسى كه ازو خيانت در وجود آيد موجود نيست و استحكام ابواب بيوتات براى دفع مضرات خاين مىباشد ذو القرنين ديگر كرت پرسيد كه چرا كسى را بامارت خود نصب نكرده‌ايد گفتند ما با يكديگر ظلم و تعدى روا نميداريم و تعيين امير براى رفع جور و حيف مىباشد باز اسكندر سئوال فرمود كه چونست كه در ميان شما توانگر نيست جوابدادند كه جهة آنكه مادر تكثير اموال سعى نمينمائيم باز پرسيد كه چرا در ميان شما نزاع و اختلاف واقع نميشود گفتند بواسطه تأليف قلوب ما با يكديگر ذو القرنين باز سئوال كرد كه بچه جهت در ميان شما هيچ‌كس فقير و حاجتمند نيست جوابدادند كه به جهت\r\n\r\n","description":"","footnote":"","page_name":" 41 ","page_number":85},
  {"content":"\r\n\r\nآنكه هرچه در دست ما مىافتد بسويت تقسيم مينمائيم باز پرسيد كه چون است در ميان شما قحط و غلا بوقوع نميانجامد گفتند براى آنكه از استغفار در هيچ‌حال غافل نميباشيم اسكندر باز سئوال كرد كه چون است كه هيچ‌كس از شما غمناك و محزون نميبينم گفتند براى آنكه ما دل بر نزول بلايا نهاده‌ايم باز پرسيد كه سبب چيست كه آفاتى كه مردم را مىباشد بشما نميرسد جواب دادند كه براى آنكه توكل و يقين ما بر كرم ايزد تعالى درستست ذو القرنين بازگفت كه مرا خبر دهيد كه آبا و اجداد شما نيز به همين طريق پسنديده اوقات مىگذرانيده‌اند گفتند بلى بلكه پدران ما در اين صفات از ما بهتر بودند نقلست كه ذو القرنين در اوقات سير بلاد و امصار حديث چشمهء حيات استماع كرده بجانب ظلمات نهضت فرمود . خضر ( ع ) كه بقول صاحب مدارك وزير و پسر خاله‌اش بود در مقدمهء او روا نشد و بروايت صاحب متون الاخبار الياس ( ع ) نيز در آنسفر با او مرافقت فرمود و ايشان به آب حيوان رسيده و از آن آشاميده جاويد زنده ماندند و تا زمان وصول ذو القرنين همانجا قرار گرفتند و چون اسكندر به آنجا رسيده از سبب توقف پرسيد كيفيت حال باز گفتند ذو القرنين فرمود كه جامى آب به من دهيد تا بياشامم و خضر و الياس عليهما السلام بموضع چشمه شتافته آن را باز نيافتند و اسكندر باتفاق آن‌دو پيغمبر هرچند در طلب مبالغه نمود پى بسر كوى مقصود نبرد لاجرم مأيوس مراجعت كرد بيت\r\n ابحيوان كه سكندر طلبش ميفرمود * * روزى خضر نبى گشت و از آنشد خشنود \r\nدر روضة الصفا مسطور است كه ذو القرنين در اواخر ايام حيات سپاه را اجازت داده در دومة الجندل رخت اقامت انداخت و باداى طاعات و عبادات قيام مينمود تا آن زمان كه مرغ روحش از قفس قالب پرواز كرده رياض قدس را منزل ساخت شعر\r\n چنين است آئين اين خاكدان * * بقاى جهان كى بود جاودان \r\n\r\nذكر ابراهيم عليه التحية و التّسليم\r\nاز لفظ صدق آثار گوهر نثار عاليمقداريكه باعث شروح در ترتيب اين اوراق توجه رأى آفتاب اشراق او بود استماع افتاده كه افضل المتبحرين فخر الملة و الدين امام فخر الدين الرازى در بعضى از مؤلفات خود مرقوم قلم حقيقت رقم گردانيده كه در باب پدر ابراهيم عليه السلام دو روايتست اول آنكه پدرش مؤمن و موحد بجوار مغفرت احديت انتقال نموده و آزر كه او را تارخ نيز گويند عم آنحضرت بوده كه ملازمانش را تربيت ميفرموده و جمعيكه بدين قول قايلند متفرق به دو فرقه‌اند زمرهء ميگويند كه آزر والدهء ابراهيم را بعد از فوت پدرش بحبالهء نكاح درآورده بود و طايفهء را عقيده آنكه ميان ايشان عقد زوجيت منعقد نشده روايت دوم آنكه آزر پدر حقيقى ابراهيم عليه التحية و التسليم بوده اين قول موافق مذهب اهل سنت و جماعت است زيرا كه نزد ايشان مؤمن بودن جميع آبا و اجداد خير العباد صلى اللّه عليه و آله و سلم شرط نيست و ظاهر كلام\r\n\r\n","description":"","footnote":"","page_name":" 42 ","page_number":86},
  {"content":"\r\n\r\nمعجز اثر  ( وَ إِذْ قالَ إِبْراهِيمُ لِأَبِيهِ آزَرَ )  و ديگر آيات بينات ربانى كه در قصهء خليل الرحمن نازل گشته تائيد اين قول مينمايد و روايت اول مختار علماء مذهب عليهء اماميه است بجهة آنكه نزد ايشان به ثبوت پيوسته كه جميع آبا و اجداد و امهات حضرت خاتم تا آدم متحلى بحليهء ايمان بوده‌اند و باتفاق تمامى علماء آزر كافر از عالم رفته و آنكه ابراهيم عليه التحية و التسليم از وى پدر تعبير ميفرموده منافى اين قول نيست چه در قرآن مجيد امثال اين اطلاق واقعست از جمله در اين آيت كريمه كه  ( أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ إِذْ قالَ لِبَنِيهِ ما تَعْبُدُونَ مِنْ بَعْدِي قالُوا نَعْبُدُ إِلهَكَ وَ إِلهَ آبائِكَ إِبْراهِيمَ وَ إِسْماعِيلَ وَ إِسْحاقَ إِلهاً واحِداً وَ نَحْنُ لَهُ مُسْلِمُونَ )  و حال آنكه اسمعيل عم يعقوب بوده نه پدرش و به صحت رسيده كه حضرت مقدس نبوى صلوات اللّه و سلامه عليه در شأن عباس فرموده كه ( عم الرجل صنوابيه ) و در تاريخ طبرى مسطور است كه نام پدر ابراهيم به عربى آزر بوده و بعبرى و پهلوى تارخ و برخى را عقيده آنكه يكى ازين دو اسم لقب او بود و پدر آزر باتفاق مورخان ناخور نام داشت و بروايتى كه حضرت مخدومى استادى ملاذى سيدى سندى جمال الحق و الحقيقة و الدين در كتاب افادت انتساب روضة الاحباب مرقوم رقم بلاغت مآب گردانيده‌اند كه در ميان ناخور و ارفخشد بن سام بن نوح عليه السلام پنج كس واسطه بوده‌اند و بعضى از مورخان كمتر ازين گفته‌اند و چون اسامى آنجماعت مختلف فيه و غير مصحح است قلم شكسته رقم بتحرير آن مبادرت ننمود و مادر ابراهيم ( ع ) بروايتى نونا نام داشت و بقولى اذنبا بنت برير بن فالغ و مولد شريفش بمذهبى بلدهء سوس است از بلاد اهواز و بقول اصح آنحضرت در كوثار يا قريهء بابل تولد نمود و ابراهيم اسمى است عجمى مرادف اب رحيم يعنى پدر مهربان و لقب آنحضرت خليل است و خليل الرحمن و كنيت او ابو الانبيا و ابو محمد و ابو الصفيان است و ابراهيم عليه التحية و التسليم بعد از تولد مدت پانزده سال در غارى يا سردابهء كه مادرش ازو هم نمرود جهة او مرتب گردانيده بود بسر برد و چون از موضع اختفا بيرون خراميد در سن شانزده سالگى يا بيست و هفت سالگى نمرود و متابعانش را بملت حنيف دعوت فرمود و بر آنحضرت دو صحيفه كه محتوى بر حكمت و موعظت بود نازل گشت و چون كفار آن پيغمبر بزرگوار را در منجنيق نهاده به آتش انداختند و نيران به روى گل و ريحان شد پس از انقضاى سه روز يا هفت روز بالتماس نمرود از آن مكان بيرون آمده در سن سى و هشت سالگى از بابل هجرت فرمود و در هشتاد سالگى بسنت ختان كه قبل از آن معهود نبود قيام نموده در صد و پنجاه سالگى سفيدى در محاسن مباركش پديد آمد و حال آنكه پيش از آن بياض در لحيه افراد انسان ظاهر نگشته بود بنابرآن ابراهيم عليه السلام اظهار اضطراب كرده حقيقت آنحالت از بارگاه احديت سؤال نمود خطاب آمد كه اى ابراهيم اين وقاريست كه به تو ارزانى داشته‌ايم و آنحضرت مسرور شده گفت ( اللهم زدنى وقارا ) و ابراهيم اول پيغمبريست كه در راه خداوندى هجرت فرمود و اول كسى را كه روز جزا حله خواهند پوشانيد او خواهد بود قتال بشمشير و قسمت غنيمت و گستردن سفرهء ضيافت\r\n\r\n","description":"","footnote":"","page_name":" 43 ","page_number":87},
  {"content":"\r\n\r\nو قطع موى لب و مسواك و مضمضه و استنشاق و فرق موى سر و كندن موى بغل و ستردن شعر عانه و چيدن ناخن و استنجا به آب و پوشيدن سراويل از جملهء سنن آن پيغمبر عالى جنابست و شريعت آنحضرت ناسخ ملت نوح عليه السلام بود و صنعتش دهقنت بود و در تعمير قرى و بلاد اهتمام تمام ميفرمود مدت حياتش بقول مشهور دويست سالست و بروايت مسعود رازى صد و نود و پنجسال مدفن همايونش مزرعه جيرونست از توابع شام صلى اللّه عليه و آله و سلم على نبينا و عليه و على ساير الانبيا الى يوم القيام\r\n\r\nگفتار در بيان عصيان و تمرد نمرود\r\nنزد جمهور مورخان نمرود ولد كنعان بن سام بن نوح است و معنى لفظ نمرود لم يمت است و آن كافر مشهور مالك ممالك شرق و غرب گشت بلكه بقول اكثر ارباب اخبار تمامى ربع مسكون را در تحت تصرف آورد و در متون الاخبار و بعضى ديگر از كتب فضلاء خبرت آثار مسطور است كه هيچ‌كس از ملوك تمامى روى زمين را تصرف ننمود مگر چهار كس دو مؤمن و دو كافر مؤمنان سليمان و ذو القرنين بودند عليهما السلام و كافران نمرود و بخت النصر اما تسخير بخت النصر جميع بلاد را نزد اهل تحقيق به ثبوت نه پيوسته بلكه اكثر متقدمين و متأخرين آن روايت را تضعيف نموده‌اند باتفاق ارباب اخبار نمرود اول كسى است كه اختراع تاج كرده آن را بر سر نهاد و علم تكبر و تجبر برافراشته زبان بدعوى الوهيت گشاد و آن بدكيش بتان بمثابهء صورت خويش تراشيده به اطراف ولايات فرستاد و مردمرا بعبادت آنها مأمور گردانيد و در اثناء فتنه و فساد آن سرخيل اهل عناد روزى جمعى از منجمان و كاهنان بملازمتش رفته عرض كردند كه از اوضاع فلكى ما را چنان معلوم شده كه امسال در دار الملك تو شخصى متولد گردد كه چون اندك زمانى از عمر او بگذرد مردم را بقبول دينى مجدد ترغيب نمايد و اساس پادشاهى تو را منهدم سازد و نمرود از استماع اين سخن متغير گشته هژده كس را از مردم بابل بمعتمدى سپرد تا ايشان را از مصاحبت زنان مانع آيد و امر فرمود عورات قابله بىتحاشا بخانها درآيند و از حال نسوان حامله واقف بوده هر پسرى كه از كتم عدم بعالم وجود قدم نهد بازش معدوم گردانند كسائى گويد كه در وقتى كه آن لعين اين حكم كرده بود صد هزار طفل بقتل رسيدند و در روزيكه منتهى بشبى ميشد كه آن نطفهء مطهره در رحم مادر قرار يابد نمرود بواسطهء اخبار اهل نجوم اين حال را معلوم نموده فرمود تا جميع مردان از شهر بيرون رفتند و بر در دروازه‌ها معتمدان گماشت كه كسى را در شهر نگذارند و زنان را نيز بيرون راه ندهند اتفاقا نمرود را در آن شب مهمى ضرورى پيش‌آمد و بنابر اعتمادى كه بر پدر ابراهيم ( ع ) داشت او را جهة كفايت آنكار به شهر فرستاد و او بقصر پادشاه رفته و مهم را ساخته در حين مراجعت چشمش بر نونا افتاد كه بتماشاء قصر نمرود آمده سير ميكرد آتش شهوتش اشتغال يافته بامرى كه مستلزم انتقال آن نطفهء پاك بود قيام نمود مادر ابراهيم\r\n\r\n","description":"","footnote":"","page_name":" 44 ","page_number":88},
  {"content":"\r\n\r\nحامله شد و حمل خود را از مردم نهان ميداشت و چون نزديك به آن رسيد كه روى زمين از فر وجود خليل رب العالمين زيب و زينت پذيرد مادرش چنانچه در متون الاخبار مسطور است بسردابهء كه جهة اختفاء فرزند خود در زير زمين ترتيب نموده بود يا بغارى كه در بيرون شهر بود رفته وضع حمل نمود بطريقى كه كسى برين سر اطلاع نيافت و ابراهيم در آن موضع پرورش يافته هرگاه كه مادرش ديرتر بدانجا مىرسيد انگشتان خود را مكيده از يكى شير و از ديگرى عسل بيرون مىآمد و موجب تغذيه و تسليه نفس نفيس او ميشد و بعد از انقضاى پانزده سال خليل ملك متعال شبانگاه از زاويه اختفا بيرون خراميد و چشمش بر زهره افتاده بر سبيل استفهام گفت ( هذا ربى ) چون زهره آغاز غروب كرد ازو اعراض فرموده در ماه نگريست و گفت ( هذا ربى ) و قمر نيز غارب گشت و شب درگذشت چون خورشيد انور برزد علم جهان‌فروزى ابراهيم گفت  ( هذا رَبِّي هذا أَكْبَرُ )  و بعد از آنكه زوال آفتاب را نيز مشاهده نمود بر زبان الهام بيان گذرانيد كه  ( إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ )  آورده‌اند كه بعد از بيرون آمدن ابراهيم ع نونا آنحضرت را به خانه برده بآزر نمود و تا زمانيكه خليل الرحمن بطعن بتان زبان نگشوده بود آزر نسبت به او شفقت ميفرمود و چون ابراهيم عليه السلام بهدايت و ارشاد فرق انام مأمور گشته خواص و عوام را بدين حق دعوت فرمود و از عبادت اصنام نهى كرد چند كرت ميان آنحضرت و آزر مناظره و مجادله واقع شد چنانچه قرآن مجيد بذكر آن ناطقست و بعد از شيوع اين قضيه كيفيت واقعه بسمع نامبارك نمرود رسيده باحضار ابراهيم فرمان داد و خليل الرحمن ببارگاه نمرود شتافته مانند ديگران سر بسجدهء او فرو نياورد نمرود پرسيد كه مرا چرا سجده نكردى ابراهيم عليه السلام فرمود كه من غير پروردگار خود ديگرى را سجده نكنم نمرود گفت پروردگار تو كيست ابراهيم گفت پروردگار من آنكس است كه ميميراند و زنده ميگرداند نمرود گفت من به اين صفت موصوفم آنگاه دو زندانى را حاضر ساخته يكى را كشت و ديگرى را رها كرد و گفت اينك ميرانيدم و زنده گردانيدم ابراهيم ازين سخن اعراض نمود و دست در برهانى روشن زده گفت خداى من آفتاب را از مشرق بيرون مىآرد اگر مىتوانى از مغرب بيرون آر  ( فَبُهِتَ الَّذِي كَفَرَ )  نمرود از معارضه عاجز آمد و ابراهيم عليه السلام از آن معركه بازگشته از سر اهتمام و اجتهاد خلايق را بقبول ملت بيضا خواندن گرفت و چون خواست كه عجز و انكسار اصنام بر فرق انام ظاهر شود و در روز عيدى كه اهالى بابل بعيدگاه ميرفتند ببهانهء سقم در شهر توقف كرده بعد از غيبت كفار در بتخانه را بگشاد و اكثر بتان را درهم شكسته تبر بر گردن بت بزرگ نهاد و مردم از صحرا بازگشته به عادت معهود به بتخانه درآمده از مشاهده آنصورت فرياد و فغان برآوردند و نمرود را از كيفيت حادثه آگاه گردانيدند و جمعى كه در وقت توجه بعيدگاه از ابراهيم عليه السلام شنيده بودند كه آهسته ميگفت  ( تَاللَّهِ لَأَكِيدَنَّ أَصْنامَكُمْ بَعْدَ أَنْ تُوَلُّوا \r\n\r\n","description":"","footnote":"","page_name":" 45 ","page_number":89},
  {"content":"\r\n\r\n مُدْبِرِينَ )  اين سخن بعرض نمرود رسانيدند و آنكافر متهور باحضار ابراهيم فرمان داد چون حاضر شد گفت تو كردهء اين فعل را بمعبودان ما حضرت فرمود كه بزرگتر ايشان اين كار كرده پس گفت بپرسيد از اصنام خود اگر تكلم توانند نمود مشركان در غايت خجالت سرها در پيش انداختند و گفتند تو ميدانى كه ايشان سخن نتوانند گفت و ابراهيم بار ديگر آنطائفه را مخاطب ساخته بر زبان گوهرافشان گذرانيد كه   ( أَ فَتَعْبُدُونَ مِنْ دُونِ اللَّهِ ما لا يَنْفَعُكُمْ شَيْئاً وَ لا يَضُرُّكُمْ أُفٍّ لَكُمْ وَ لِما تَعْبُدُونَ مِنْ دُونِ اللَّهِ أَ فَلا تَعْقِلُونَ )   و آتش قهر نمرود مردود از ملاحظهء آنحال و استماع آن مقال التهاب و اشتغال يافته بعد از تقديم مشورت خاطر بر سوختن ابراهيم قرار داد و حكم كرد تا محوطهء وسيعه مرتب گردانيدند و هيمهء بسيار در آنجا جمع آورده آتش در آن زدند و بتعليم شيطان منجنيق ساخته ابراهيم عليه السلام را دست و پا بسته در منجنيق نهادند و به آتش انداختند و چون ابراهيم از منجنيق جدا شد افغان از ملايكهء مقربين امين خود را به او رسانيد و گفت هيچ حاجتى دارى جواب داد مرا به تو حاجتى نيست جبرئيل گفت بآنكس كه دارى مسئلت نماى ابراهيم عليه السلام گفت ( حسبى ربى من سؤالى علمه بحالى ) درين اثنا خطاب حق سبحانه و تعالى در رسيد  ( يا نارُ كُونِي بَرْداً وَ سَلاماً عَلى إِبْراهِيمَ )  و چون ابراهيم در ميان آتش فرود آمد اصناف ازهار و رياحين شكفته سبزه‌زار و چشمهء آب خوشگوار ظاهر گشت و فرشتهء به صورت انسان جهة موانست خليل الرحمن در آن مكان پيدا شد بعد از سه روز يا هفت روز نمرود براى تفتيش حال ابراهيم بر موضعى مرتفع رفته و بجانب آتش نگريسته ديد كه ابراهيم با شخصى ديگر بر زير سبزه خرم نشسته و در اطراف او گل شكفته و ريحان رسته از مشاهدهء آنحالت دود حيرت بكاخ دماغ نمرود صعود نمود و فرياد برآورد كه يا ابراهيم از آتش بدين عظمت چگونه خلاصى يافتى خليل الرحمن عليه السلام فرمود كه اين عطيهء عظمى از فضل ايزد تعالى است نمرود گفت توانى كه بنزديك ما آئى جواب داد آرى و فى الحال برخاسته و قدم بر اخگر نهاده نزد نمرود رفت و آنمردود را نوبت ديگر بعبادت ملك اكبر دعوت نمود نمرود گفت ايمان آوردن من متعذر است اما جهة پروردگار تو قربانى عظيم ميكنم خليل الرحمن صلوات اللّه عليه فرمود كه اگر تو بوحدانيت الهى اعتراف ننمائى قربانى كه كنى بعز اجابت اقتران نخواهد يافت و نمرود بر امضاء آن نيت مصر بوده چهارپاى بسيار كه از آن جمله چهار هزار گاو بود قربان نمود\r\n\r\nگفتار در بيان صعود نمرود و كيفيت هلاك آن مردود\r\nچون كمال اقتدار حضرت پروردگار چند بار در قضيهء ابراهيم عليه التسليم مشاهده نمرود گشت به خيال قتال يا رؤيت جمال ملك متعال داعيه كرد كه به آسمان رود بنابرآن منارهء در غايت رفعت ساخته و بر آنجا رفته آسمانرا همچنانكه از روى زمين ميديد به نظر درآورد و شرمسار از آن منار پائين آمده و مناره افتاده آوازى هايل به گوش اهالى\r\n\r\n","description":"","footnote":"","page_name":" 46 ","page_number":90},
  {"content":"\r\n\r\nبابل رسيد چنانچه بيهوش گشتند و بعد از افاقت تبليل در السنهء ايشان پديد آمد بنابر آن بلده را بابل گفتند باوجود اينحال نمرود نكبت مآل متنبه نشد و به خيال رفتن به آسمان فرمان داد تا چهار كركس بچه را پروردند و چون كركسان بزرگ شدند صندوقى كه گنجايش دو كس داشت و بر دو در مشتمل بود ترتيب دادند و روزى چند طعمهء كركسان را باز گرفت و با يكى از خواص در صندوق نشست و چهار قطعهء گوشت بر چهار گوشه صندوق تعبيه كرد در هر پايه‌اش يكى از نسور مذكور را بربست و كركسان قطعات گوشت را بر زبر سر ديده صندوق را برداشتند و به قوت هرچه تمامتر بجانب علو پرواز نمودند و بعد از سه شبانه‌روز كه بالا پريدند نمرود به طرف آسمان نگريست فلك را همچنان ديد كه از روى زمين ميديد و سوى زمين نگاه كرده غير از ظلمت چيزى بچشمش درنيامد لاجرم توهم نموده با جليس خود گفت كه گوشت‌ها بجانب اسفل بياويزد آنشخص به موجب فرموده عمل كرده كركسان بازگشتند و نمرود در غايت انفعال از آسمان به زمين رسيد بعضى از ارباب اخبار آورده‌اند كه نمرود بعد ازين واقعه از ابراهيم عليه السلام استدعاء حرب نمود و خليل الرحمن اين التماس را بعز قبول مقرون گردانيده در روز موعود با سپاه بسيار بصحرا شتافت و ابراهيم تنها در برابرش بايستاد و نمرود و جنود نامعدود او از كمال تهور آنحضرت متحير شده ناگاه بفرمان الهى لشگر پشه در رسيد و سر و روى نمروديان را گزيدن گرفت چنان كه مجموع منهزم شدند و چون نمرود متعجب و مبهوت بقصر خويش درآمد پشهء در غايت حقارت لبش را بگزيد بعد از آن بدماغش بالا رفته آنجا منزل گزيد و طايفهء برآنند كه اين قضيه پيش از صعود نمرود و بعد از مخلص ابراهيم از آتش دست داد و در تاريخ طبرى مسطور است كه پس از قضيه رفتن نمرود به جانب آسمان و هجرت خليل الرحمن از بابل حق سبحانه و تعالى فرشتهء را فرستاد مصور به صورت بشر بنزد نمرود و آن ملك زبان بنصيحت آن مردود گشاده گفت بيش ازين جرأت منماى و بارتكاب معاصى اقدام مفرماى پيغمبر خدايرا عز و علا به آتش افكندى و ازين بلده عذر خواسته بغربت فرستادى و آهنگ آسمان كرده ابواب تعب بر روى خود گشادى ازين اطوار ناپسنديده توبه كن و الا منتقم جبار بضعيف‌ترين مخلوقى ترا هلاك سازد نمرود جواب داد كه من غير از خود إله و پادشاهى ندانم و اگر تو درين سخن كه ميگوئى صادقى پادشاه آسمان را بگوى كه سپاه خود را بفرستد تا با يكديگر حرب نمائيم فرشته گفت لشگر بمعركه حاضر ساز كه جنود ملك اكبر مهياست و نمرود سه روز مهلت خواسته بعد از اجتماع سپاه بسيار بصحرا رفت بروجهيكه مذكور شد از جيوش پشه انهزام يافته پشهء در كاخ دماغ او مأوى گزيد و مغز سرش مىخورد و او را تعذيب مينمود و نمرود مدت چهل سال در غايت مرض و ملال اوقات گذرانيد آنگاه بدوزخ شتافت و مدت سلطنتش بروايت مشهور بين الجمهور چهارصد سال بود و ايضا در تاريخ مذكور مزبور است كه چون نمرود هلاك شد پادشاهى بابل بيكى از اقرباء او نبط نام داشت انتقال نموده و\r\n\r\n","description":"","footnote":"","page_name":" 47 ","page_number":91},
  {"content":"\r\n\r\nنبط صد سال حكومت كرده پس از فوت او ولدش هشتاد سال پادشاه بود و چون او نيز نماند پسرش بيست سال بسلطنت گذرانيد آنگاه بعضى از قرابتان او سيصد سال در اقبال بسر بردند بعد از آن ايالت بابل منتقل گشت بملوك عجم و روايت مؤلف تحفة الملكية آنكه بعد از نمرود شخصى فمورش نام زمام امور ملك بابل بدست آورد و اختراع دار الضرب و ابداع دراهم و دنانير و حلى از طلا و نقره در ايام دولت او وقوع يافت و چون هشتاد و پنجسال باقبال بگذرانيد بعالم ديگر منزل گزيد ضامرش ملك آن ملك شد و در زمان ضامرش رسم مكائيل و موازين پيدا گشت و او هفتاد و دو سال پادشاهى كرد آنگاه اطركركس بر وى خروج نموده غالب شده او را قتل فرمود و پوست سرش دباغت داده بر سر نهاد و بسبب آنكه دو گيسو از آن پوست سر آويخته بود اطركركس را ذو القرنين گفتند و او چهل سال باستقلال گذرانيد پس ازو ارفحشاط پادشاه شد و قصد كرد كه عم ابراهيم عليه السلام حصرون بن ناخور را بكشد و حصرون برين معنى وقوف يافته بحيلهء كه دانست ارفحشاط را بقتل رسانيد بدين واسطه اضطراب در آن مملكت پيدا شد و بعد از انقضاى پنجسال جماعتى كه ايشان را ثوريان ميگفتند در موصل والى شده بابل را نيز بحيطهء ضبط درآوردند و پس از انقضاى ايام دولت ثوريان اين ملك منتقل گشت بملوك عجم و اللّه اعلم و احكم .\r\n\r\nذكر هجرت ابراهيم عليه السلام و توطن نمودن در بعضى از حدود شام\r\nثقات روات مرقوم اقلام اهتمام گردانيده‌اند كه چون ابراهيم عليه السلام از حرقت آتش نمرود نجات يافت و آزر بعالم ديگر شتافت نمرود خليل را در خلوتى طلبيده گفت بواسطهء اين ملت محدث كه پيدا كردهء خلل بمهمات ملكى راه مييابد بايد كه از مملكت من هجرت كنى زيرا كه اينچنين پروردگارى كه تو دارى دست از محافظت تو باز نخواهد داشت ابراهيم اين معنى را قبول فرموده با برادرزادهء خود لوط بن هاران و ساره بنت لومر ابن ناخور كه دختر عمش بود و هردو در سلك اهل ايمان انتظام داشتند بجانب شام رفتند و در اثناء راه بقصبهء حران ساره را كه بحسب حسن و جمال از ساير نسوان امتياز و استثنا داشت و بروايتى در آنوقت سى و هفت ساله بود در حبالهء خويش آورد و چون بنواحى مصر نزول كردند حاكم آنديار كه بقبول زمرهء سنان بن علوان و بعقيدهء فرقهء صادوف نام داشت خبر يافت كه مردى غريب بدان حدود آمده و عورتى جميله همراه دارد كس فرستاده ابراهيم عليه السلام را طلبيد و پرسيد كه ضعيفهء كه همراه دارى چه كس تست خليل الرحمن از خوف آنكه بزوجيت اعتراف نمايد آن ظالم قاصد جان او شود يا بطلاق تكليف كند جواب داد كه خواهر منست يعنى در دين و آن لعين كسى مصحوب خليل رب العالمين ارسال داشت تا ساره را نزد او فرستد و چون ساره بحضور او رفت و دست بطرفش دراز كرد دستش خشك شده لاجرم تضرع نمود ساره را گفت اگر\r\n\r\n","description":"","footnote":"","page_name":" 48 ","page_number":92},
  {"content":"\r\n\r\nدست من بدعاء تو صحت يابد دست از تو بازدارم و بنابر مسألت ساره دستش نيك شد تا سه نوبت اين قضيه تكرار يافت پس كنيزكى بساره بخشيد و گفت ( ها اجرك على دعائك لى ) و او را رخصت معاودت داد در آن زمان حجاب از پيش چشم ابراهيم مرتفع شده بود و كيفيت واقعه را مشاهده مينمود القصه خليل الرحمن از آن مكان بنواحى فلسطين شتافته در بيابانى پى آب چاهى كند و بر سر آنچاه ساكن گشت چون طعامى كه همراه داشت تمام شد جوالى برگرفت و بطلب گندم متوجه خانه يكى از دوستان خود شد و بعد از يأس از وجدان گندم جهة تسلى خاطر ساره و هاجر جوال را پر ريگ ساخته بازآمد و از غايت حزن بخواب رفت و ساره و هاجر جوال را پر گندم ديده مقدارى بدست آس آرد كرده نان پختند و چون ابراهيم عليه السلام بيدار شد پرسيد كه اين طعام از كجا ميسر شده ساره جوابداد كه از اين گندم كه از خانه خليل خود آوردهء ابراهيم فرمود بلكه از خزانه عنايت خداى كه خليل منست اين رزق بدست افتاده بنآء على هذا آن جناب را خليل اللّه لقب دادند و ابراهيم عليه السلام لوازم شكر و سپاس بتقديم رسانيده بعضى از آن گندم بزراعت مصروف داشت و باندك زمان در گرد خليل الرحمن خلق بسيارى جمع آمده آنموضع را بابراهيم‌آباد نام نهادند و مكنت و استعداد ابراهيم صفت تزايد پذيرفته سنت ضيافت در ميان آورد و بالاخره از مردمى كه در آن منزل مجتمع گشته بودند برنجيد و از ميان ايشان بيرون رفته هم در آنحدود و در موضعى كه آن را قبط ميخواندند يا در مزرعه جيرون كه اكنون بقدس خليل اشتهار يافته منزل گزيد و تا آخر عمر عزيز آنجا گذرانيد\r\n\r\nذكر تولد اسمعيل و اسحق عليهما السلام بعنايت خلاق\r\nبر صفحه ضمير دانش‌پذير فضلاء انام مرقوم اقلام بلاغت انتظام گشته كه چون ابراهيم خليل الرحمن را از ساره فرزندى متولد نشد و ساره فهم كرد كه خاطر خطير آنحضرت مايل به آنست كه بخشنده بيمنت او را فرزندى كرامت فرمايد هاجر را بوى بخشيد و ابراهيم بملك يمين در هاجر تصرف كرده آن مستوره حامله گشت و بعد از انقضاى مدت حمل اسمعيل تولد نموده خليل الرحمن را نسبت بدان دلدار شد محبتى مفرط پيدا شد و ساره را عرق رشك و غيرت در حركت آمده آغاز اضطراب فرمود و سوگند ياد كرد كه سه عضو از اعضاى هاجر را قطع كند و هاجر در گوشه اختفا منزل گزيده آخر الامر بنابر شفاعت ابراهيم عليه السلام مهم بر آن قرار يافت كه دو نرمهء گوش هاجر را سوراخ كرده و يكى از اعضاى نهانى او را مقطوع گرداند و هاجر از كنج انزوا بيرون آمده ساره بدان طريقه سوگند خود را راست گردانيد و سنت سوراخ كردن گوش و اختتان در ميان زنان از آنزمان باز پيدا شد و باوجود آنحال نايرهء غيرت ساره صفت انطفا نپذيرفت و ابراهيم را گفت اين كودك را با مادرش به جائى بر كه از آب و آبادانى دور باشد و چون خليل الرحمن بموجب فرمان ملك منان باسترضاء خاطر ساره مأمور بود هاجر و اسمعيل\r\n\r\n","description":"","footnote":"","page_name":" 49 ","page_number":93},
  {"content":"\r\n\r\nرا به مكه برده باشارت جبرئيل ايشان را آنجا ساكن گردانيد و سه روز در حرم بوده و حين مراجعت به نظر مرحمت در هاجر و پسر نگريست و گفت  ( رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ )  و بعد از غيبت ابراهيم عليه السلام و تشنه گشتن اسمعيل چشمه زمزم از اثر مقدمش در زمين حرم پيدا شد و در آن اثنا قبيلهء جرهم و قطورا كه از جانب يمن به طرف شام ميرفتند بدان مقام شريف رسيده و از پديد آمدن آب زمزم وقوف يافته باجازت هاجر همانجا رحل اقامت انداختند و بر زبان حال مضمون اين مقال ورد خود ساختند مصراع\r\n مردن اينجا به كه بودن زنده در جاى دگر \r\nو اسمعيل در ميان آنقوم نشو و نما يافته ابراهيم در سالى يكنوبت به مكه مىآمد و هاجر و پسر را ديده بى آنكه از پشت يراق فرود آيد بازميگرديد و بثبوت پيوسته كه ساره پس از تولد اسمعيل همواره بتضرع و زارى از حضرت بارى فرزندى طلبيد و بروايت اصح بعد از پنجسال از ولادت اسمعيل دعاء ساره بشرف اجابت رسيد و جبرئيل امين روزى با جمعى از فرشتگان متوجه استيصال قوم لوط بود نخست به منزل شريف خليل الرحمن آمد و آنحضرت و ساره را بر وجهيكه كلام ايزد تقدس و تعالى بذكر آن ناطقست به وجود اسحق و يعقوب بشارت داد كه  ( فَبَشَّرْناها بِإِسْحاقَ وَ مِنْ وَراءِ إِسْحاقَ يَعْقُوبَ )  و ساره متعجب و مبتهج گشته بعد از هفت روز از شنيدن اين بشرى حامله شد و چون اسحق تولد نمود ابراهيم عليه السلام زبان الهام بيان به حمد و ثناء حق سبحانه و تعالى گشاده گفت  ( الْحَمْدُ لِلَّهِ الَّذِي وَهَبَ لِي عَلَى الْكِبَرِ إِسْماعِيلَ وَ إِسْحاقَ إِنَّ رَبِّي لَسَمِيعُ الدُّعاءِ ) \r\n\r\nذكر لوط عليه السلام\r\nلوط بن هارون كه برادرزاده خليل الرحمن بود چون در ملازمت عم بزرگوار خويش از بابل هجرت فرموده بموضع حران رسيد بهدايت و ارشاد اهالى مؤتفكات كه پنج شهرستان بود در نواحى اردن از بلاد شام مبعوث گشته بدانجا شتافت و اسامى آن بلاد بروايتى اينستكه مثبت ميگردد « سدوم » « عمود » « اصبوايم » « ازوما » « صفر » و لفظ مؤتفكات مرادف مكذبانست و در هريك از آن پنج شهرستان زياده بر صد هزار مرد مقاتل بودند و آن ملاعين باوجود بت‌پرستى بقطع طريق و فعل شنيع لواطه كه بروايت اصح پيش از آن از هيچ طايفه سر بر نزده بود اقدام مينمودند و لوط عليه السلام بدانجا رفته و عورتى از آنقوم در حباله نكاح آورده مدت بيست سال يا سى و هفت سال على اختلاف الاقوال ايشان را بدين قويم و ملت ابراهيم دعوت فرموده و از عذاب و ايزدى ترسانيد و در آنمدت غير بنات مكرمات و نباير آن جناب كسى بوى نگرويد و بروايت طبرى عدد متابعانش به چهارده رسيد و لوط عليه السلام بعد از هلاكت متوطنان مؤتفكات با اتباع خود به خدمت خليل الرحمن صلواة اللّه عليه شتافت و چون مدت هفت سال از آن قضيه منقضى شد در روز چهارشنبه دهم ربيع الاول بجوار مغفرت ايزد متعال انتقال فرمود و اوقات حياتش هشتاد\r\n\r\n","description":"","footnote":"","page_name":" 50 ","page_number":94},
  {"content":"\r\n\r\nو دو سال بود و آن جناب در ايام زندگانى بصفت دهقنت و زراعت اشتغال مينمود\r\n\r\nذكر مبتلا شدن كفار مؤتفكات به معظم‌ترين آفات و بليات\r\nبروايت اعاظم روات و اكابر ثقات به صحت پيوسته كه چون فسق و فساد و كفر و عناد ساكنان مؤتفكات از حد اعتدال تجاوز نمود و لوط عليه السلام از متابعت آنفرقه ضلال نوميد گشت دست نياز بدرگاه كريم كارساز برآورده گفت  ( رَبِّ نَجِّنِي وَ أَهْلِي مِمَّا يَعْمَلُونَ )  و حضرت مجيب الدعوات دعاء پيغمبر خود را بشرف اجابت مقرون گردانيده جبرئيل امين را با جمعى از ملائكه مقربين بهلاك آنقوم ناپاك مأمور ساخت و ايشان به صورت جوانان زيبا منظر نخست به منزل ابراهيم عليه السلام رفته و بشارت تولد اسحق و نجات لوط از اهل شقاق را بدانحضرت رسانيده از آنجا بجانب مؤتفكات در پرواز آمدند و بروايتى كه مختار بعضى از اهل تفسير و تحقيق است لوط عليه السلام را بر سر مزرعه يافتند و شرط تحيت بجاى آورده لوط جوابداد و ايشان را از جنس افراد انسان پنداشت و فرشتگان تا وقت غروب آفتاب در مصاحبت لوط عليه السلام بسر برده كرم ذاتى او چنان اقتضا فرمود كه ايشان را ضيافت فرمايد اما بسبب آنكه اشرار كفار آن نبى عالىمقدار را از مهماندارى منع مينمودند و قصد جوانان ساده عذار ميكردند محزونشد و با فرشتگان گفت آيا بسمع شما نرسيده كه شرارت نفس و افعال ناپسنديده اين قوم بچه مرتبه است و من ازين گروه طايفهء بدتر گمان نميبرم و چون ملائكه از بارگاه احديت چنان مامور گشته بودند كه بعد از آنكه سه نوبت لوط بر شرارت آنجماعت گواهى دهد ايشان را هلاك سازند جبرئيل كه آن سخن را از لوط شنيد گفت اين شهادت نخستين است آنگاه لوط فرشتگان را مردمى خانه كرده باتفاق روان گشتند و بدروازه شهر رسيده باز لوط همان كلمات را اعاده كرد و جبرئيل گفت ( هذه شهادت ثانيه ) و چون بدر سراى لوط رسيدند نوبت ديگر لوط همان قول را بر زبان آورد روح الامين گفت ( هذه شهادة ثالثه ) و لوط عليه السلام مهمانان را به خانه برده با منكوحهء خود كه از جمله آنقوم بود و جمال حالش بحليه ايمان تحلى نداشت گفت طعامى جهت اين مردم مرتب گردان و كسى را بر اينحال اطلاع مده و آن مكاره در اثناء پختن طعام ببهانه از خانه بيرون رفته اقربا خود را از كيفيت حسن مهمانان اعلام نمود و رؤساء كفره ده كس بطلب ايشان نزد لوط عليه السلام فرستادند و رسولان پيغام قوم را بلوط رسانيده آن جناب جوابداد كه مرا نزد اين مهمانان شرمنده مسازيد تا دختران خود را با شما در سلك ازدواج كشم ايشان گفتند ما را بدختران تو ميلى نيست و تو ميدانى كه غرض ما از طلب مهمانان چيست و لوط از تسليم جوانان ابا فرموده دو كس از رسولان بخانهء كه فرشتگان نشسته بودند درآمدند و دست دراز كردند تا يكى از ايشان را گرفته بيرون برند روح الامين بادى در چشمهاى ايشان دميده آن‌دو لعين كور گشتند و آن ده كس مراجعت نموده كلانتران خود را ازين حادثه آگاه\r\n\r\n","description":"","footnote":"","page_name":" 51 ","page_number":95},
  {"content":"\r\n\r\nكردند كفار بار ديگر كس نزد لوط فرستادند و پيغام دادند كه تا غايت بهر نوع كه خواستى در ميان ما معاش كردى و اكنون ساحران را در خانه خود راه داده تا جهان‌بين مردم ما را كور ميكنند ميبايد كه امشب ازين ولايت بيرون روى و گرنه فردا هردو چشم تو را كور خواهيم كرد و لوط انديشناك شده پنداشت كه فرشتگان جاودانند و ملائكه توهم لوط را ملاحظه فرموده حقيقت حال و سبب آمدن خويش را ظاهر كردند و لوط عليه السلام مبتهج و مسرور گشته با اصحاب و متعلقان همان شب از ميان آن مخذولان بيرون رفت و هنگام سحر كه قرين شام نكبت اعدا بود از سرحد مؤتفكات گذشته متوجه منزل ابراهيم شد و بوقت دميدن صبح جبرئيل پر مبارك در زمين فرو برده آن پنج شهرستانرا برداشت و آنمقدار بالا برد كه آواز خروس ايشان را ملائكه سموات شنودند پس نگون‌سار كرد كما قال عز و علا  ( فَلَمَّا جاءَ أَمْرُنا جَعَلْنا عالِيَها سافِلَها )  و روايتى آنكه اهالى چهار شهرستان از مؤتفكات به عذاب رب الارباب گرفتار گشته متوطنان صفر بسبب عدم ارتكاب فعل شنيع لواطه از آن بليه سالم بودند نقلست كه در آن سحر كه لوط و متابعانش از سرحد مؤتفكات مىگذشتند زوجهء او بنابر قرابت و قرب ملت كه به آن قوم داشت هر لحظه بازپس مينگريست كه ناگاه سنگى بسرش رسيده او را به راه عدم روان گردانيد ( نعوذ باللّه من سخط اللّه و غضبه )\r\n\r\nگفتار در بيان بناء بيت الحرام و ذكر قربان كردن ابراهيم اسمعيل را عليهما السلام\r\nبروايت اصح اول كسى كه ببناء كعبه اشتغال نمود شيث بن آدم بود عليه السلام و طوفان نوح آن بنا را ويران كرد و تا زمان خليل الرحمن آنخانه معمور و آبادان نشده بود و چون مشيت حضرت عزت چنان اقتضاء فرمود كه شرف آن بناء متبركه خليل الرحمن و اولاد او را باشد ابراهيم عليه السلام باشارت جبرئيل از ولايت شام به مكه مكرمه شتافته بتعليم روح الامين و مدد اسمعيل ببناء بيت اللّه قيام نمود و ملائكه حجر الاسود را كه آدم عليه السلام از بهشت همراه آورده بود و در وقت طوفان در كوه ابو قبيس وديعت نهاده بودند آورده ابراهيم آن را بجايش استوار ساخت و بعد از اتمام آن مقام واجب الاحترام ابراهيم و اسمعيل عليهما السلام گفتند  ( رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ )  و جبرئيل نازل گشته و بشارت قبول رسانيده پدر و پسر بوجهى كه جبرئيل ايشان را تعليم نمود شرايط مناسك حج بجاى آوردند و قصه قربان كردن ابراهيم فرزند ارجمند خود را بمذهب زمرهء از روات بعد از تشييد بناى كعبه بوده و بعقيده‌اى آنواقعه پيش از تعمير خانه بوده و ايضا در ميان فضلا ملت و عظماء امت اختلاف است كه ذبيح اسمعيل بوده يا اسحق و چون از ملاحظه دلايل فريقين رجحان سخن جمعى كه اسمعيل را ذبيح گفته‌اند سمت توضيح دارد و چنانچه در روضة الصفا مسطور است امام ائمة الهدى جعفر الصادق\r\n\r\n","description":"","footnote":"","page_name":" 52 ","page_number":96},
  {"content":"\r\n\r\nعليه سلام اللّه تعالى برين مذهب بوده جواد خوش‌خرام خامه عنان بيان بدانصوب معطوف داشته باز مينمايد كه ابراهيم عليه السلام نذر كرده بود كه چون واهب بىمنت او را فرزندى كرامت فرمايد قربة الى اللّه او را قربان نمايد و اسمعيل و اسحق كه متولد شدند آن نذر بر خاطر عاطر پدر ايشان فراموش گشت تا شبى در منا بعالم رؤيا مشاهده نمود كه شخصى با وى ميگويد كه فرمان ملك منان چنانست كه ولد خود را قربان كنى چون خليل اللّه بمقام بقظه و انتباه آمد متفكر گشت كه آيا اين رؤيا رحمانيست يا از قبيل اضغاث احلامست بنابرآن آن روز بترويه موسوم شد و شب دوم نيز همين خواب ديده او را عرفان حاصل آمد كه آن رؤيا صالحه است و آن روز بعرفه اتسام يافت و شب سوم باز همانخواب ديده عزم نحر اسمعيل كرد لاجرم آن روز را يوم النحر گفتند و در آن صباح هاجر بموجب اشارت ابراهيم سر اسمعيل را شسته و روغن در موى مشكبويش ماليده ابراهيم و اسمعيل بمرافقت يكديگر بجانب شعب روان گشتند و خليل الرحمن صلواة اللّه عليه در وقت توجه اسمعيل را گفت كه كارد و ريسمان بردارد كه هيزم خواهيم آورد و در اثناء راه ابليس نزد ابراهيم و اسمعيل عليهما السلام رفته آغاز فريب و تلبيس نموده خواست كه بوسوسه آنخواب را شيطانى فرا نمايد و ابراهيم را از طاعت حكم الهى و اسمعيل را از فرمان حضرت نبوت پناهى بگذراند اما پدر و پسر از شر او ايمن مانده شيطان از جناب ايشان نوميد گشت و به صورت پيرى پيش هاجر رفت و گفت هيچ ميدانى كه ابراهيم پسر تو را كجا برده است گفت آرى ميخواهد كه هيمه به خانه آرد ابليس گفت كه غلط كردهء ميخواهد كه او را قربان كند هاجر گفت ابراهيم از آن رحيم‌تر است كه نسبت به فرزند خود قتل روا دارد ابليس گفت او گمان برده است كه اينخواب موافق امر يزدانيست هاجر گفت ما حكم ربانى را قبول داريم لاجرم آن مدبر خائب و خاسر بازگشت و چون ابراهيم بشعب درآمد اسمعيل را گفت اى پسرك من بتحقيق كه من ديدم در خواب كه تو را ذبيح ميكنم پس نظر كن كه چه چيز مىبينى اسمعيل جوابداد كه اى پدر من بجاى آر امرى كه به آن مأمور شدهء  ( سَتَجِدُنِي إِنْ شاءَ اللَّهُ مِنَ الصَّابِرِينَ )  آنگاه اسمعيل ابراهيم را گفت دست و پاى مرا ببند تا اگر در وقت قربان گشتن اضطراب نمايم جامهء همايون تو پرخون نشود و مرا در روى خوابان تا چشم مباركت بر چهرهء من نيفتد و بواسطه حركت عرق شفقت ابوت در فرمان‌بردارى جناب جلال پروردگارى اهمال بوقوع نيانجامد و پيراهن مرا بهاجر رسان تا از استشمام آن تسلى حاصل نمايد و ابراهيم عليه السلام دست در حبل متين اصطبار زده دست و پاى اسمعيل را بست و كارد بر حلق مباركش كشيد اما هرچند بيشتر سعى كرد كمتر بريد و اين صورت سه نوبت تكرار يافته ابراهيم عليه السلام متعجب شد در آن اثنا آوازى شنيد كه اى ابراهيم بدرستى كه راست گردانيدى خواب خود را و ابراهيم بازپس نگريست كبشى به نظر آمد و به روايت ابن عباس آن كبشى بود كه هابيل قربان كرده بود و ايزد تعالى او را زنده گردانيده درينمدت بمرغزار بهشت ميچريد القصه چون چشم خليل الرحمن بدان گوسپند\r\n\r\n","description":"","footnote":"","page_name":" 53 ","page_number":97},
  {"content":"\r\n\r\nافتاد متوجه گرفتنش شد و كبش گريخته ابراهيم از عقبش بشتافت و نزديك هر جمرهء از جمرات هفت سنگ به طرف او انداخت در جمرهء كبرى آن را بگرفت و در منا قربان فرمود و در بعضى از تفاسير به نظر اين حقير درآمده كه در وقت كشتن گوسفند جبرئيل گفت ( اللّه اكبر اللّه اكبر ) و اسمعيل فرمود ( لا إله الا اللّه و اللّه اكبر ) و ابراهيم بر زبان راند كه ( اللّه اكبر و للّه الحمد ) و در خلال آن احوال جبرئيل دست‌وپاى اسمعيل را گشاده گفت هرچه ميخواهى از حضرت الهى مسألت نماى كه وقت اجابت دعاست اسمعيل دست نياز بدرگاه مهيمن بنده‌نواز برآورده بر زبان الهام بيان راند كه يا رب جميع بندگان خود را كه مؤمن بدار جزا نقل كرده‌اند بيامرز و جرايد جرايم ايشان را بزلال غفران شسته گردان و بروايتى ابراهيم فرمود كه ( لا إله الا اللّه و اللّه اكبر ) و اسمعيل گفت ( اللّه اكبر و للّه الحمد ) و بر هر تقدير سنت تكبير در وقت ذبح از آنزمان پيدا شد در روضة الصفا از مناهج الطالبين منقولست كه چون ابراهيم را قربان ساختن اسمعيل دست نداد ابواب ملالت بر روى وى بگشاد و ايزد تعالى وحى فرستاد كه چون اسمعيل حامل نور خاتم الانبياست كارد تو بر وى كارگر نيايد آنگاه علو درجات سيد ابرار و آل بزرگوار او بر خليل الرحمن منكشف گشت و ابراهيم صلوات اللّه عليه در آن ميان درجهء حسين بن على رضى اللّه عنهما را مشاهده كرده گفت يا رب اين چه‌كس است كه به اين مرتبه رسيده ملك جليل فرمود كه اين حسين است كه از جملهء احفاد اسمعيل و اولاد خير العباد خواهد بود ابراهيم گفت الهى من حسين را از اسمعيل دوست‌تر ميدارم ملك اكبر فرمود كه ما او را بفداى اسمعيل قبول كرديم پس بدين روايت كه از صادق آل محمد به صحت رسيده است در آيت  ( وَ فَدَيْناهُ بِذِبْحٍ عَظِيمٍ )  ذبح عظيم كنايت از حسين است نه از آن كبش زيرا كه گوسفندى را آنمقدار عظيم نيست كه حضرت پروردگار او را ذبح عظيم گويد ( و العلم عند اللّه الفرد الصمد )\r\n\r\nذكر حج گذاردن ابراهيم و اسمعيل و ساره عليهما السلام و بيان انتقال ايشان بجوار مغفرت خالق البرية\r\nواقفان اخبار انبياء مرقوم اقلام بلاغت انتما گردانيده‌اند كه چون ابراهيم از بناء كعبه معظمه زادها اللّه تعالى تعظيما فراغت يافت اسمعيل عليه السلام را بخلافت خود در آن مقام شريف گذاشته بجانب شام شتافت و سال ديگر باتفاق ساره و اسحق احرام حج بسته باز بمكهء مباركه تشريف برد و بعد از اقامت مراسم طواف رفقاء ثلاثه اسمعيل را وداع كرده روى توجه بجانب شام نهادند و به ثبوت پيوسته كه چون سن شريف ساره از صد و سى سال درگذشت بجوار رحمت حق انتقال نموده در مزرعهء جيرون مدفون گشت و ابراهيم عليه السلام بعد از فوت ساره مخدرهء از اهل كنعان مسماة بقطورا بنت يقطن بجبالهء نكاح در آورد و چنانچه در متون الاخبار مسطور است آنحضرت را از آن عورت شش پسر\r\n\r\n","description":"","footnote":"","page_name":" 54 ","page_number":98},
  {"content":"\r\n\r\nدر وجود آمد اما هيچ‌يك از آن پسر بشرف نبوت نرسيد و يكى از ايشان مدين نام داشت و اسامى پنج نفر ديگر صفت تصحيح نپذيرفت بنابرآن مرقوم نگشت اكثر اهل خبر آورده‌اند كه ابراهيم عليه السلام از خالق موت و حيات مسألت نموده بود كه تا من طالب مرگ نشوم بدن مرا از لباس زندگانى عريان نگردان و اين دعا بعز اجابت اقتران يافته چون زمان رحلتش نزديك رسيد ملك الموت مصور به صورت پيرى ضعيف به مجلس شريف خليل الرحمن تشريف آورد و ابراهيم عليه السلام بنابر سنت سنيهء خود طعامى پيش او نهاده دست ابو يحيى برداشتن لقمه در لرزه آمد و آن را باهتمام تمام گاهى بسوى گوش و گاهى بجانب دهن ميبرد ابراهيم از وى پرسيد كه اى عزيز اين چه حالتست كه ملاحظه ميكنم عزرائيل گفت اين همه عجز و ضعف كه مىبينى بجهة كبر سن است ابراهيم عليه السلام باز سؤال كرد كه چند ساله باشى ملك الموت به دو سال عمر خود را از ابراهيم زياده گفت خليل الرحمن فرمود كه تو دو سال از من بزرگترى آيا بعد از گشتن اين مدت ناتوانى من به اين مرتبه خواهد رسيد ابو يحيى گفت بلى ابراهيم ازين جهة مايل بدار بقا گشته گفت الهى مرا بلقاء خود مشرف گردان و همان لحظه عزرائيل بامر ملك جليل بقبض روح ابراهيم پرداخت و عالم فانى را از بركت وجود همايونش عارى ساخت و آنحضرت در مزرعهء جيرون كه اكنون بقدس خليل اشتهار دارد در پهلوى ساره مدفون شد\r\n\r\nذكر اسمعيل عليه السلام\r\nدر معالم التنزيل مسطور است كه چون ابراهيم در وقت طلب فرزند مناجات كرده بر زبان آورد كه اسمع يا ايل ولد ارشدش باسمعيل موسوم شد و ايل بلغت عبرى ايزد تعالى را گويند و كنيت اسمعيل عليه السلام ابو العرب بود و به اعتقاد بعضى از مورخان اول كسى كه به عربى تكلم كرد اسمعيل بود اما اكثر اهل تحقيق گفته‌اند كه ( اول من تكلم بالعربية يعرب بن قحطان بن هود عليه السلام ) و توفيق بين الروايتين بدينطريق ممكن است كه گويند اول كسى كه از اهل يمن به عربى تكلم كرد يعرب بن قحطان بود و نخستين شخصى از موطنان مكه كه بدان لغت سخن گفت اسمعيل بود عليه السلام القصه چنانچه سابقا مسطور گشت هنوز از سن شريف اسمعيل دو سال نگذشته بود كه ابراهيم او را به مكه مكرمه برده ساكن گردانيد و اسمعيل ميان قبيلهء جرهم و قطورا كه از ذريات سام بن نوح بودند نشو و نما يافته چون ده ساله گشت قضيهء قربان كردن آن جناب و فدا فرستادن رب الارباب واقع شد و پس از آنكه پانزده سال از عمر شريف او درگذشت هاجر در وقتى كه نود ساله بود بجوار مغفرت حى اكبر پيوست و اسمعيل عليه السلام عمرة بنت اسعد بن اسامه را كه از قوم عمالقه بود در حبالهء نكاح آورد و مقارن آنحال در زمانى كه اسمعيل در شكار بود ابراهيم خليل جهة ملاقات قرة العين خود به مكه شتافته چون بدر وثاق پسر رسيد و عمره را ديد جمال حالش را از حليهء انسانيت عارى يافت لاجرم او را گفت هرگاه\r\n\r\n","description":"","footnote":"","page_name":" 55 ","page_number":99},
  {"content":"\r\n\r\nشوهر تو بيايد او را بگوى كه آستانه خانهء خود را تغيير ده و بعد از مراجعت ابراهيم اسمعيل به خانه آمد و از كيفيت آن گفت و شنود وقوف يافته دانست كه ابراهيم اطوار عمره را نه پسنديده لاجرم او را طلاق داد و سيده بنت مضاض بن عمرو الجرهمى را بخواست و بار دگر كه ابراهيم بديدن اسمعيل تشريف آورد اتفاقا باز اسمعيل به شكار رفته بود و ابراهيم ع با سيده سواره ملاقات نموده پرسيد كه تو چه‌كسى جوابداد كه امراة اسمعيل ام ابراهيم گفت معاش شما بر چه‌سان گذرانست سيده زبان بشكر و سپاس الهى گشاده ابراهيم را گفت فرود آى تا لوازم ضيافت بتقديم رسانم ابراهيم گفت مجال ندارم سيده گفت موى همايون تو را گردناك و ژوليده ميبينم رخصت فرماى كه بشويم ابراهيم اجازت داد سيده سنگى آورد و ابراهيم پاى راست بر آن سنگ نهاده پاى چپ همچنان در ركاب نگاه داشت تا نصف ايمن سر او شسته گشت بعد از آن سيده سنگ را به طرف ايسر برد و ابراهيم پاى چپ را بر آن سنگ نهاد تا آن نيمه سرش نيز مغسول گشت و اثر قدم همايونش بر آن سنگ بماند و بعضى از مفسران مقام ابراهيم را عبارت از آن سنگ داشته‌اند و چون سيده از شستن سر ابراهيم عليه السلام فارغ شد مقدارى پنير بر طبقى نهاده پيش آورد تا تناول كرد و ابراهيم احوال سيده را مزين بزيور تقوى و مكارم اخلاق ديده فرمود كه چون شوهر تو بازآيد به او بگوى كه عتبهء خانهء تو بغايت مناسبست آن را متغير نگردانى و عنان مراجعت بجانب شام انعطاف داد و پس از آنكه اسمعيل به خانه آمد از كيفيت حال واقف شد سيده را گفت بشارت باد تو را كه پدرم بمراقبت تو وصيت فرموده و اسمعيل مادام الحيوة بمفارقت او رضا نداد نقل استكه اسمعيل در وقت وفات ابراهيم صلواة اللّه عليه نود ساله بود و بروايتى هم در ايام حيات پدر بزرگوار بارشاد اهالى حضرموت مبعوث گشت و محمد بن جرير الطبرى گويد بعد از فوت ابراهيم بهدايت بعضى از ساكنان حدود يمن مامور شد پنجاه سال يا چهل و هفت سال اصحاب ضلال را بقبول ملت ابراهيم و سلوك طريق مستقيم دعوت فرمود و كسى از آن گمراهان بوى نگرويد لاجرم بحريم حرم بازگشت و آنجا وفات يافت صنعت آن جناب تير ساختن و تير انداختن بود و مدت عمر عزيزش صد و سى سال و بعضى هفت سال ازين زياده گفته‌اند مرقد همايونش در حجر قريب بقبر هاجر است و عدد اولاد ذكور آن جناب به دوازده نفر رسيده بود از آن جمله ثابت و قيدار مشهورند و اسامى بقيه ايشان در كتب تاريخ غير مذكور و العلم عند اللّه الغفور\r\n\r\nذكر سبب ظهور عبادت اصنام در ميان احفاد اسمعيل عليه السلام\r\nدر متون الاخبار و برخى ديگر از مؤلفات اخيار مسطور است كه چون كثرت احفاد اسمعيل بمرتبهء رسيد كه زمين حرم را گنجايش ايشان نماند بعضى از آنجماعت بعزم توطن در ديار عرب از مكه مكرمه بيرون رفتند و هركس از آنقوم كه عازم سفر ميشد سنگى از احجار حجاز با خود ميبرد و در منزل اقامت آنسنگ را در جاى پاك نهاده به دستور زيارت بيت اللّه آن را طواف ميكرد و بالاخره اينمعنى منجر به آن شد كه هر سنگى\r\n\r\n","description":"","footnote":"","page_name":" 56 ","page_number":100},
  {"content":"\r\n\r\nكه در نظر ايشان مستحسن مينمود آن را برداشته بزيارتش ميپرداختند و بعد از چندگاه بتلبيس ابليس احكام شريعت خليل الرحمن را بر طاق نسيان نهاده آغاز بت‌پرستى كردند اما در فيصل بعضى از قضايا بر آن ملت عمل نموده تعظيم حريم حرم بجاى مىآوردند و طايفهء گفته‌اند كه موجب عبادت اصنام در ميان ذريت اسمعيل عليه السلام آنشد كه اساف و نايله كه مردى و زنى بودند از بنى جرهم بواسطه كمال شرارت نفس و اشتعال نايرهء شهوت در نفس خانه كعبه باهم مباشرت نمودند و جبار شديد الانتقام هردو را سنگ گردانيده مردم آن‌دو جسد سنگين را از بيت اللّه بيرون آوردند اساف را بر سر كوه صفا و نايله را بر مروه نصب كردند و بمرور ايام شهور و اعوام ساكنان مكه مباركه بپرستش آنها مشغول گشتند و به اعتقاد زمرهء آنكه نخست شخصى كه ملت حنيف ابراهيم را تغيير داده مردم را بعبادت اساف و نايله مامور گردانيد عمرو بن طى خزاعى بود و ايضا عمرو هبل را كه اعظم اصنام قريش بود از شام به مكه آورده فرق انام را به پرستيدن آن امر كرده و بعد از وقوع اين حركت از آن ضال مضل طريقه ناپسنديده بت‌پرستى در ميان قبايل عرب سمت شيوع يافت و تا زمان ارتفاع اعلام اسلام آن شيوه ناستوده صفت استمرار پذيرفت\r\n\r\nذكر اسحق عليه السلام\r\nبعد از تولد اسمعيل به پنج سال يا چهارده سال على الاختلاف الاقوال جمعى از ملائكه در وقتى كه متوجه تعذيب قوم لوط بودند به خانه خليل الرحمن رفته آنحضرت را بوجود اسحق بشارت دادند و چون بروايت صاحب مدارك در آنزمان ساره نود ساله بود و ابراهيم صد و بيست ساله از شنيدن آن بشرى عظمى در شگفت مانده گفت ( يا ويلتىء الدوانا عجوز و هذا بعلى شيخا ان هذا لشيىء عجيب ) ملائكه گفتند از كمال قدرت بخشنده بىمنت امثال اين امور غريب نيست و پس از انقضاى هفت روز از اين صورت ساره حامله شد و چون وضع حمل نمود آن فرزند ارجمند را باسحق موسوم گردانيدند و اسحق لفظى است عربى مرادف ضاحك و اسحق عليه السلام در زمان حيات پدر عاليشان بارشاد اهالى كنعان مبعوث گشته از حدود فلسطين بدان سرزمين شتافت و بلوازم امر نبوت قيام نموده رفقا بنت ناخور بن تارخ را كه دختر عمش بود در حباله نكاح آورد و اسحق را از رفقا دو پسر بيك شكم متولد شد يعقوب و عيص و اسحق عليه السلام در كبر سن از مشاهده اشيا به چشم سر محروم گشته چون عمر عزيزش بروايت محمد بن جرير الطبرى به صد و بيست سال و بقول مؤلف اعمار الاعيان به صد و شصت سال رسيده و بمذهب بعضى ديگر از مورخين به صد و هشتاد سال پيوسته از عالم فنا بسراى بقا رحلت فرموده يعقوب و عيص بتجهيز و تكفين پدر بزرگوار پرداخته بدن بىبديلش را در قدس خليل دفن نمودند\r\n\r\n","description":"","footnote":"","page_name":" 57 ","page_number":101},
  {"content":"\r\n\r\n\r\nذكر يعقوب عليه السلام\r\nباتفاق جمهور ارباب اخبار ولادت باسعادت آن پيغمبر عاليمقدار در زمان حيات ابراهيم و ساره بوقوع انجاميد و بقول علماء فن تفسير و سير وجه تسميه آن مولود عاقبت محمود بدين اسم آن بود كه آن جناب متعاقب عيص تولد نمود و در آنوقت دست بر عقب عيص داشت و راقمرا در حين تحرير اين حكايت چنان بر ضمير كسير گذشت كه چون ملائكه مبشرين بوجود اسحق ابراهيم و ساره را بولادت يعقوب نيز بشارت داده گفتند كه از عقب اسحق پسر بلند اختر ديگر متولد خواهد گشت كما قال سبحانه و تعالى  ( فَبَشَّرْناها بِإِسْحاقَ وَ مِنْ وَراءِ إِسْحاقَ يَعْقُوبَ )  ميتواند بود كه همين معنى سبب تسميه يعقوب عليه السلام شده باشد و العلم عند اللّه تعالى اما لقب يعقوب اسرائيل است و اسرائيل بقول اكثر ائمه تفسير مرادف عبد اللّه است چه اسرا بلغت عبرى عبد را گويند و ايل اللّه را و بعضى گويند كه اسرائيل و صفوة اللّه يك معنى دارد و در تاريخ طبرى و روضة الصفا مسطور است كه يعقوب بعد از هجرت از وطن مالوف به اين لقب ملقب گشت ( لانه اسرى باليل ) و اسرائيل از كبار انبياء عالى مقدار است و مرسل بهدايت اهالى كنعان و اكثر انبياء كه بعد از آن جناب مبعوث گشتند از نسل پاك او بودند و مدت دعوت يعقوب عليه السلام پنجاه سال بود و آن جناب در نود سالگى بهجران يوسف گرفتار شد و بعد از چهل سال كه در كنج بيت الاحزان در غايت حزن و ملال گذرانيد بار ديگر آفتاب جمال يوسفى از مطلع وصال طلوع كرده در خطه مصر پدر و پسر بديدار يكديگر مبتهج و مسرور گشتند و چون يعقوب بروايت اكثر و اشهر مدت هفده سال و بقول ابو الفتوح رازى بيست و چهار سال در مصر بكام دل بگذرانيد گلشن حيات را بدرود كرده برياض رضوان منزل گزيد و يوسف عليه السلام جسد همايونش را بعد از تقديم تجهيز و تكفين در تابوتى كرده از مصر بقدس خليل رسانيد و همان لحظه جنازه عيص نيز از روم بدان مرز و بوم رسيده آن‌دو در گرانمايه در يكصدف مدفون گشتند مدت حيات ايشان صد و چهل و هفت سال بود\r\n\r\nگفتار در بيان سبب رنجش خاطر عاطر عيص از يعقوب و رفتن اسرائيل نزد ليان و مراجعت نمودن برحسب مطلوب\r\nنزد كبار اصحاب اخبار به صحت رسيده كه اسحق عليه السلام عيص را از يعقوب دوستر ميداشت و رفقا را با يعقوب محبت بيشتر بود و در ان اوقات كه اسحق بديده ظاهر چيزى نميديد روزى عيص را گفت بزغاله كوهى صيد كرده و بريان ساخته نزد من رسان تا دعا كنم كه ايزد تعالى از صلب تو انبياء بيرون آرد و عيص بجانب صيدگاه توجه نموده رفقا يعقوب را از حديث آگاه اسحق گردانيد و گفت مناسب آنست كه تو در اين امر سبقت نمائى تا دعاى مذكور در شان تو صدور يابد و يعقوب فى الحال بزغاله فربه بريان كرده به نظر پدر\r\n\r\n","description":"","footnote":"","page_name":" 58 ","page_number":102},
  {"content":"\r\n\r\nآورد و بوى بريان بمشام اسحق عليه السلام رسيده پرسيد كه اين چيست رفقا گفت كه بريانيست كه از پسر خود طلب نموده بودى و اسحق بعد از اكل طعام زبان سئوال گشاده گفت خدايا بركت و نبوة نصيب اولاد اين فرزند من گردان كه با طعام من قيام نمود و تير دعا بهدف اجابت رسيده بروايتى هفتاد هزار كس از نسل يعقوب بمرتبه شريف نبوت مشرف شدند بثبوت پيوسته كه عيص نيز مقارن دعا شكارى بريان پيش پدر برده گفت آنچه مطلوب تو بود آوردم اسحق دانست كه درين باب صورت خديعتى روى نموده لاجرم جواب داد كه آن دعا درباره يعقوب واقع شد اما دعا كنم تا پادشاه على الاطلاق ذريت تو را بسيار گرداند و ملوك ذوى الاقتدار را از نسل تو ظاهر سازد و برينموجب بتقديم رسانيده عيص دختر اسمعيل را در حباله نكاح آورد و او را از آن منكوحه اولاد امجاد تولد نمودند از آن جمله يكى روم نام داشت و روم در زمينى كه حالا موسوم برومست ساكن گشته بروايت اصح و اشهر قياصره از صلب او ظاهر شدند و روميان را بنى الاصفر بجهة آن گفتند كه رنك روم بن عيص مايل بصفرت بود و در تاريخ طبرى مذكور است كه كثرت اولاد و احفاد عيص به جائى رسيد كه تمامى بلاد اسكندريه و مغرب از ايشان پر گشت القصه چون دعاء اول درباره يعقوب واقع شد عيص را ازين معنى دل برآشفته قصد ايذا و اضرار برادر نمود و يعقوب همواره ازو متوهم ميبود و بعد از فوت اسحق آن هراس بيقياس شده يعقوب شبى از كنعان بيرون آمد و بجانب قدان كه مسكن خال او ليان بود شتافت و دختر ليان را كه مسماة براحيل بود خواستگارى فرمود ليان جوابداد كه اگر هفت سال خدمت كنى دختر خود را به تو دهم و يعقوب بموجب فرموده عمل نموده بعد از انقضاى مدت مذكور ليان ليا را كه دختر بزرگتر او بود در حباله نكاح يعقوب درآورد و چون آنحال بر يعقوب ظاهر شد زبان به تشنيع و سرزنش خال گشاده گفت مرا بعد از ارتكاب چندين مشقت فريب دادى ليان گفت عيب است كه چون دختر كلان در خانه باشد خورد را به شوهر دهند اگر خاطر تو براحيل متعلق است هفت سال ديگر خدمت كن تا او را نيز به تو دهم و اسرائيل اين معنى را قبول فرمود و شرط شبانى بجاى آورده راحيل را نيز بخواست و ليان دو كنيزك كه يكى مسماة بفلهه بود و ديگرى بزلفه به خانه يعقوب فرستاد و يعقوب را از ليا شش پسر بوجود آمد و اسامى ايشان اينست روبيل شمعون يهودا لاوى زيالون يشجر و بعضى عوض يشجر يشتاجر گفته‌اند و از راحيل يوسف و بنيامين متولد شدند و برخى ابن يامين نوشته‌اند و فلهه از يعقوب دو پسر آورد دان و ثعثالن و از زلفه نيز دو پسر تولد كردند كاد و اشير و بروايتى جاد و اشر و اسباط در كلام مجيد عبارت از اين دوازده پسر يعقوب است و چون اسرائيل بموجب حديث حب الوطن خواست كه بكنعان مراجعت كند ليان گفت يكسال ديگر اينجا باش تا اغنام خود را دو قسم ساخته يك بخش را نامزد تو گردانم و هر بره نر كه از آن گوسفند بوجود آيد به تو بخشم يعقوب اين ملتمس را اجابت فرموده بعنايت الهى هر بره كه در آن سال از\r\n\r\n","description":"","footnote":"","page_name":" 59 ","page_number":103},
  {"content":"\r\n\r\nآن رمه تولد نمود نر بود و ليان از مشاهده اينحالت در تعجب افتاده يعقوب را گفت كه يك سال ديگر توقف نماى تا هر ميشى كه از آن قسم ديگر امسال ماده بوجود آيد ترا باشد اسرائيل اين سخن را بسمع رضا جا داد و در آن سال از تمامى گوسفندان برهاى ماده بظهور آمد و يعقوب با عيال و اطفال و اغنام و اموال بكنعان رفت چون عيص را نظر بر روى برادر افتاد بيهوش گشت و پس از لحظهء به خود آمده اخوان بديدار يك ديگر اظهار استبشار نمودند آنگاه عيص سلوك طريق مسافرت اختيار كرده بديار روم رفت و چون يك سال از مدت اقامت يعقوب در كنعان بگذشت بنيامين از راحيل متولد شد و همان زمان راحيل طبل رحيل كوفته بعالم بقا شتافت و بدان واسطه اين مولود بابن يامين موسوم گشت زيرا كه بلغت عربى مادر مرده را بنيامين يا ابن يامين گويند\r\n\r\nذكر يوسف عليه السلام\r\nدر روضة الصفا مسطور است كه يوسف لفظى عجمى است و فرقهء بران رفته‌اند كه اين اسم شريف عربيست مأخوذ از اسف و اسيف غمزده را گويند و مملوك را نيز اسيف نامند گوئيا يوسف را بجهة آن موسوم بدين اسم گردانيدند كه هم ذل رقيت كشيد و هم زهر اندوه چشيد و در يكى از تفاسير به نظر فقير رسيده كه يوسف بلغت عبرى مرادف فيروز است و آن جناب را بحسب لقب صديق ميگفتند و باتفاق اكثر اهل تحقيق يوسف صديق دو ساله بود كه مادرش راحيل بجوار رحمت ملك جليل انتقال فرمود و چون سن شريفش بهفده رسيد بمحنت مفارقت والد بزرگوار خود گرفتار گشت و بنابر قصد اخوان در چاه كنعان افتاد چنانچه قاضى بيضاوى در تفسير خويش تصريح نموده در آنچاه بوحى سماوى فايز شد و بعد از آنكه قايد قضا او را بمصر رسانيد و بقيد رقيت مقيد گرديد شش سال در خانهء عزيز مصر بسر برده بواسطهء تعشق زليخا در حبس افتاد و مدت هفت سال در زندان ماند و در سن سى سالگى از محبس بيرون آمده و بر مسند عزت مصر نشست و در سى و دو سالگى زليخا را به عقد خود درآورد و بروايت اول چون مدت مفارقت يعقوب بچهل سال كشيد بين الجانبين صورت مواصلت روى نمود چنانچه سابقا مسطور گشت هفده سال ديگر يعقوب ديده بديدار يوسف عليه السلام روشن گردانيد آنگاه ببهشت جاودان منزل گزيد و يوسف پس از فوت اسرائيل بيست و سه سال در اقبال بسر برده فوت شد و بدين روايت مدت حيات يوسف نود و هفت سال باشد اما در مدارك و تفسير ابو الفتوح رازى و بعضى از كتب تاريخ مدت عمر آن جناب را صد و بيست سال گفته‌اند و طايفهء بران رفته‌اند كه مدت مفارقت ميان يعقوب و يوسف عليهما السلام هفتاد سال بود و العلم عند اللّه\r\n\r\n","description":"","footnote":"","page_name":" 60 ","page_number":104},
  {"content":"\r\n\r\n\r\nگفتار در بيان شمهء از بدايت آن مهر سپهر خوبى و دور افتادن او بجهة خديعت اخوان از افق تربيت يعقوبى\r\nرباعى\r\n از قول اهل صدق و يقين بل ز روى نص * * شد وقت آنكه عرض كنم احسن القصص *\r\nمرغ زبان بگلشن اخبار يوسفى * * چون عندليب نغمه سرايد درين قفص \r\nقصهء را كه حضرت كبرياى سبحانى احسن القصص خواند قلم زبان بكدام عبارت شرح آن تواند كرد و حكايتى را كه سورهء از سور قرآنى بذكر غرابت آن مشحون باشد زبان قلم بكدام استطاعت بر صفحهء بيان تواند آورد\r\n الر تلك آيات را * * بخوان تا بدانى حكايات را \r\nمجملى ازين روايت بديع آيت آنكه يوسف صديق باليقين و التحقيق بحسب صورت اجمل اهل عالم بود و از حيثيت سيرت افضل اشراف بنى آدم رخسار آفتاب كردارش چراغى بود شبستان خاندان خليل الرحمن را روشن گردانيده و قامت طوبى مثالش سروى بود از بوستان دودمان انبياء عالى مكان بر مفارق همايون سايه گسترانيده شعر\r\n نهالى بود قدش سر كشيده * * ز گلزار خليل اللّه دميده *\r\nگل رويش ببستان رسالت * * چو شمعى در شبستان جلالت *\r\nجمالش خوبتر از هرچه گويم * * نميدانم ازين بهتر چه گويم *\r\nكمالش تا به حدى بود ظاهر * * كه كلكم از بيانش گشت قاصر \r\nو آن در درج نبوت هنوز در سن دو سالگى بود كه مادرش راحيل از عالم فانى رحلت نموده بجوار مغفرت خداوند جليل انتقال فرمود و خواهر بلند اختر يعقوب كه عمهء آن جناب بود مهر و محبتش را در صميم دل جاى داده بتربيتش لوازم اهتمام مبذولداشت بيت\r\n دل عمه بمهرش شد چنان بند * * كه نگسسته ازو يكلحظه پيوند \r\nو دل‌بستگى آن مستوره بجمال خورشيد مثال يوسف بمرتبهء انجاميد كه چون يعقوب داعيه كرد كه منزل اشرف خود را صدف آن گوهر بحر نبوت سازد آنعورت كمر اسحق را در زير جامه بر ميان يوسف بست بيت\r\n چنان بست آن كمر را بر ميانش * * كه آگاهى نشد قطعا از آنش \r\nبعد از آن زبان به فرياد و فغان گشاده گفت كمر پدرم غايب گشته آغاز جست‌وجوى نمود و چون كمر از ميان يوسف بيرون آمد بعرض برادر رسانيد كه اكنون بموجب شريعت ابراهيم بايد كه اين پسر مدت دو سال كمر عبوديت من بر ميان بندد و يعقوب بالضرورت دل برين معنى نهاده چون خواهرش فوت شد قرة العين را به خانه برد و در حجره عطوفت جاى داده بهمگى همت در تربيتش لوازم اجتهاد بجاى آورد نظم\r\n به پيش رو چو يوسف قبلهء يافت * * ز فرزندان ديگر روى برتافت *\r\nبلى هرجا كزان سان مه بتابد * * اگر خورشيد باشد ره نيابد * \r\nو هم در آن اوقات تنسيم صباصبى يوسف در عالم رؤيا مكرر واقعات مشاهده كرده بحسب تعبير مشير بود با آنكه عنقريب اختر بخت بلندش از مطلع نبوت و رسالت طالع شود و كوكب ارجمندش از افق سعادت و جلالت لامع گردد و ساير اخوان غاشيهء متابعت و مطاوعتش بردوش گيرند و هربار كه كيفيت واقعه را بعرض رسانيد آن جناب\r\n\r\n","description":"","footnote":"","page_name":" 61 ","page_number":105},
  {"content":"\r\n\r\nبر تعبير خواب اطلاع يافته و از رشك و حسد ساير فرزندان انديشه كرده يوسف را باخفاء آن صورت وصيت ميفرمود و در باب محبت و رعايتش مهما امكن مبالغه مينمود و چون اسباط نهايت مودت والد بزرگوار خود را نسبت ببرادر كهتر مشاهده كردند و كيفيت رؤياء يوسف را شنودند نايرهء غيرت و عصبيت در بواطن ايشان اشتعال يافته قاصد ايذاء و اضرار برادر عاليمقدار گشتند و جزء اخير خواب علت قصد اخوان شد كه شبى يوسف عليه السلام در خواب ديد كه يازده ستاره با ماه و آفتاب او را سجده كردند و صباح اين رؤيا را بعرض يعقوب عليه السلام رسانيده آن جناب بار ديگر قرة العين خود را بكتمان آنواقعه از اخوان امر فرمود و برادران ازين خواب نيز واقف گشته بجد هرچه تمامتر متوجه آنشدند كه يوسف را از نظر يعقوب عليه السلام دور اندازند آنگاه نزد پدر آمده بابرام تمام ازو رخصت طلبيدند كه يوسف عليه السلام را بگشت صحرا برند يعقوب دست رد بر سينهء ملتمس ايشان نهاد و فرمود كه ميترسم كه اگر يوسف را همراه شما بصحرا فرستم او را گرگ بخورد مثنوى\r\n از آن ترسم كزو غافل نشينيد * * ز غفلت صورت حالش نه بينيد *\r\nدرين ديرينه دشت محنت‌انگيز * * كهن گرگى برو دندان كند تيز \r\nبعضى از علماء آورده‌اند كه اين سخن بنابران از يعقوب صادر شد كه در بيابان كنعان گرگان درنده بسيار بودند و برخى گفته كه آن جناب بخواب ديده كه ده گرگ قصد يوسف كرده هلاكش ساختند و بر هر تقدير چون كرت اول ملتمس اسباط مبذول نيافت پيش يوسف رفته و بانواع سخنان محبت‌آميز و كلمات مودت‌انگيز آن جناب را فريفته بتماشاى صحرا مايل گردانيدند و باز به خدمت يعقوب عليه السلام شتافته و التماس خود را مكرر ساخته يعقوب كرت ديگر آنسخن را بسمع قبول جاى نداد اما در آن اثنا يوسف بمجلس شريف پدر آمده و بمبالغه تمام رخصت طلبيده آنمقدار الحاح نمود كه يعقوب عليه السلام طوعا و كرها او را شرف اجازت ارزانى داشت و اسباط صباحى كه فضاى سپهر خضرا از نور طلعت يوسف زرين لقاء خورشيد منور شد يوسف را مصحوب خود گردانيده متوجه صحرا گشتند و چون مقدارى مسافت طى كردند به قدر مقدور در جور و جفا و تعذيب و ايذاء آن آفتاب عالم‌آرا كوشيده قصد جانش فرمودند و بالاخره بنابر استصواب يهودا آن در درياى اصطفا را برهنه ساخته در چاهى كه سه فرسخى كنعان بود و بقول اكثر هفتصد گز و بروايت اقل هفتاد گز عمق داشت انداختند و سر آن را به سنگ گران محكم ساختند نظم\r\n برون از آب درچه بود سنگى * * نشيمن ساخت يوسف بيدرنگى *\r\nچه دولت يافت آخر بنگر آن سنگ * * كه كان گوهرى شد بس گران سنگ \r\nو جبرئيل امين بفرمان رب العالمين از اوج سدرة المنتهى به حضيض آنچاه شتافته بتسلى خاطر همايون يوسف پرداخت و بدن بىبديلش را به پيراهن ابراهيم كه يعقوب آن را مانند تعويذ بر كتف يوسف بسته بود به پوشيد بيت\r\n بتسكين دادن جان حزينش * * نديم خاص شد روح الامينش \r\nو اسباط در وقت مراجعت بجانب كنعان پيراهن يوسف را به خون\r\n\r\n","description":"","footnote":"","page_name":" 62 ","page_number":106},
  {"content":"\r\n\r\nگوسفندى آلوده بيگاه‌تر متوجه منزل پدر شدند و يعقوب چون در آن روز مشاهده نمود كه آمدن اولاد امجاد از دستور معهود تجاوز نمود آغاز اضطراب فرموده باستقبال ايشان روانگشت و بر بالاى تلى توقف كرده انتظار ميكشيد و پس از آنكه آفتاب مانند رخسار عالمتاب يوسف در چاه مغرب منزل گزيد و جهان بسان سراچهء دل عاصيان تاريك گرديد اسباط نزديك پدر رسيده فرياد وايوسفا به گوش متوطنان عالم بالا رسانيدند و يعقوب از ملاحظهء اينحال و استماع اينمقال بيهوش گشته از پاى درافتاد و چون آن جناب را فى الجمله افاقتى دست داد يوسف را طلبيده برادران باتفاق گفتند كه ما باسب تاختن و تير انداختن مشغول شديم و يوسف را نزديك متاع خود گذاشته بوديم كه ناگاه گرگى قصد جان او نموده بدن نازنينش را بخورد يعقوب كه اينخبر محنت اثر را شنيد در بحر اندوه افتاده آنشب تا صباح بناله و زارى و گريه و بيقرارى اشتغال داشت و چون پيراهن خون آلود يوسف را پيش اسرائيل آوردند در آن نگريسته ديد كه مطلقا پاره نشده لاجرم اولاد را مخاطب ساخته گفت غريب گرگى بوده كه يوسف را خورده پيراهنش را ندريده  ( بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ وَ اللَّهُ الْمُسْتَعانُ عَلى ما تَصِفُونَ )  و بروايتى برادران يوسف گرگى را گرفته و دهنش را به خون ملوث كرده پيش يعقوب آوردند و او را به خون يوسف متهم ساختند اسرائيل عليه السلام در آن گرگ نگريسته گفت توئيكه ثمرة الفؤاد مرا خوردهء گرگ به زبان فصيح و بيان صريح گفت يا نبى معاذ اللّه كه از من اين عمل صادر شده باشد و چون ما را يار او مجال آن نيست كه بحوالى رمهء تو آمده در گوسفندان تو تصرف نمائيم چگونه به خون فرزند عزيزت دهن آلائيم لاجرم يعقوب عليه السلام زبان بعتاب فرزندان گشاده گرگ را مطلق العنان ساخت القصه چون يوسف عليه السلام سه شبانه‌روز در آنچاه بسر برد كاروانى كه از مدين بمصر ميرفتند و رئيس ايشان مالك بن ذعر خزاعى بوده راه گم كرده قائد قضا آن سوداگران را بسر آنچاه آورد و بنابر آنكه روز به آخر انجاميده بود همانجا نزول نمودند نظم\r\n چو چارم روز ازين فيروز خرگاه * * برآمد يوسف شب رفته در چاه \r\nغلام مالك كه بشير نام داشت جهة كشيدن آب دلو در آنچاه فرو گذاشت بيت\r\n بيوسف گفت جبريل امين خيز * * زلال رحمتى بر تشنگان ريز \r\nو يوسف خورشيد لقا را از حضيض چاه ببرج دلو تحويل نمود و بشير بامداد روح الامين او را بركشيد و چون چشمش بر روى يوسف افتاد چگويم كه چه ديد لاجرم فرياد از ميان جانش برآمده گفت بيت\r\n بشارت كز چنين تاريك‌چاهى * * برآمد بس جهان‌افروز ماهى \r\nو اهالى كاروان برو جمع گشته در شكل و شمايل يوسف عليه السلام واله و حيران شدند و منبهى كه اسباط در آن نواحى بازداشته بودند تا اگر حاملهء زمين آنچنين مشترى جبين را ظاهر كند ايشانرا مطلع گرداند به تعجيل هرچه تمامتر اينخبر را ببرادران يوسف رسانيده و اسباط مانند برق و باد بجانب كاروان شتافته و با مالك بن ذعر و كاروانيان ملاقات نموده گفتند اين شخص بندهء ماست و چند روز است كه گريخته و ما هرچند او را جسته‌ايم تا غايت نيافته‌ايم كاروانيان نخست از قبول اين سخن گردن پيچيدند و چون اسباط درين\r\n\r\n","description":"","footnote":"","page_name":" 63 ","page_number":107},
  {"content":"\r\n\r\nباب مبالغه نمودند و يوسف از وهم ايشان آن مدعا را انكار نكرد بلكه زبان الهام بيان باقرار گشاد اهل كاروان آن دعوى كاذب را آخر الامر مقرون بصدق پنداشتند و اخوان در صدد بيع يوسف آمده مالك بن ذعر آن افتخار احرار را بدرمى چند ناسره كه عدد آن بروايت اقل ده و بقول اكثر صد و بيست و بمذهب مشهور هفده بود بيع نمود و شمعون در آن باب تمسكى نوشته تسليم مالك فرمود بيت\r\n وزان پس كاروان محمل به‌بستند * * به قصد مصر در محمل نشستند \r\nو پس از طى مراحل و قطع منازل در حوالى آنديار نزول كرده چون از رنج راه برآسودند در عاشر محرم الحرام به شهر درآمدند و پس از انقضاى سه روز مالك بن ذعر يوسف را بمعرض بيع درآورد وصيت كمال حسن و جمال صديق در مصر اشتهار يافته بلكه تمام آن شهر از پرتو نور جبين خورشيد قرينش سمت اضاءت پذيرفته ساعت بساعت خريدارانش در ازدياد بودند و لحظه بلحظه مشتريان در بهاء آنماه تابان مىافزودند نظم\r\n يكى شد زان ميانه اول كار * * بيك بدره زر سرخش خريدار *\r\nخريداران ديگر رخش راندند * * بمنزلگاه صد برده رساندند *\r\nبر آن افزود دولتمند ديگر * * به قدر وزن يوسف مشك اذفر *\r\nبدين قانون ترقى مينمودند * * ز انواع نفايس ميفزودند \r\nبالاخره قطفير كه نايب وزير پادشاه مصر ريان بن الوليد بود و او را عزيز ميگفتند بتحريك منكوحهء خويش زليخا قيمت آن گوهر بىبها را مضاعف ساخته بيت\r\n خريداران ديگر لب ببستند * پس زانوى نوميدى نشستند \r\nو چون عزيز صديق را بخريد مالك بن ذعر كه بر شرف نسب و وفور حسب آن جناب اطلاع يافته بود دست و پايش را ببوسيد و مراسم اعتذار بتقديم رسانيد و يوسف عليه السلام تمسك برادران خود را از مالك ستانده و او را وداع كرده روى به خانه عزيز آورد\r\n\r\nگفتار در بيان اسم و نسب زليخا و قصهء تعشق او نسبت به آن در درياى اصطفى\r\nبروايت اكثر علماء زليخا راعيل نام داشت و پدرش را كه از اعيان مصر بود رعاعيل ميگفتند و بقولى زليخا مسمى بفكا و پدرش موسوم به بيوش بود اما حضرت جناب افضل الانامى مولانا عبد الرحمن جامى در يوسف زليخا مرقوم كلك بلاغت انتما گردانيده‌اند مثنوى\r\n چنين گفت آن سخن‌دان سخن‌سنج * * كه در گنجينه بودش از سخن گنج *\r\nكه در مغرب زمين شاهى بناموس * * هميزد كوس شاهى نام طميوس *\r\nزليخا نام زيبا دخترى داشت * كه با او از همه عالم سرى داشت \r\nو باتفاق جميع ائمه اخبار زليخا در كمال حسن و جمال بود و بصباحت رخسار و ملاحت گفتار از ساير پرى پيكران آنزمان ممتاز مينمود نظم\r\n قدش نخلى ز رحمت آفريده * * بگلزار لطافت سركشيده *\r\nز بستان ارم رويش نمونه * درو گلها شكفته گونه گونه *\r\nنظربازان بجان كرده پسندش * * ز گل جان ساخته تعويذ بندش \r\n\r\n","description":"","footnote":"","page_name":" 64 ","page_number":108},
  {"content":"\r\n\r\n سهى سروان هواداريش كرده * * پريرويان پرستاريش كرده \r\nو شوهر زليخا كه بروايت اشهر و اصح قطفير نام داشت و بقول طبرى عامر يوسف را خريده به خانه برد با زليخا گفت كه اين غلام را گرامى دار و بمنزلى نيكو فرود آر شايد كه ازو منفعت گيريم يا او را بفرزندى در پذيريم  ( عَسى أَنْ يَنْفَعَنا أَوْ نَتَّخِذَهُ وَلَداً ) *  و زليخا چون نظر بر طلعت آن آفتاب سپهر اجتبا انداخت و از شوهر آن رخصت يافت گرامىترين منزل خانهء دل را دانسته سلطان مهر و محبت يوسف را در ميان جان جا داد و بهمگى همت در استرضاى خاطرش كوشيده ابواب رعايت و نوازش به روى روزگارش بگشاد ابيات\r\n چو دولت‌گير شد دام زليخا * * فلك زد سكه بر نام زليخا *\r\nنظر از آرزوهاى جهان بست * * بخدمتگارى يوسف ميان بست *\r\nز زركش جامهاى خز و ديبا * * بقدش همچو قدش چست و زيبا *\r\nبسر تاج و ميان زرين كمرها * * مرصع هريك از رخشان گهرها *\r\nچو روز سال هريك سيصد و شصت * * مهيا كرد و فارغبال بنشست \r\nو هر روز آنسرو بستان اعتدال را كه در جويبار الطاف ملك متعال پرورش يافته بود بلباسى ديگر و خلعتى غير مكرر زيب و زينت ميداد و هرلحظه بجد هرچه تمامتر تحفهء در غايت نفاست بدست آورده و بر طبق عرض نهاده به نظر انور آن مهر اوج نبوت ميفرستاد و هر ساعت عارض مرغوب خود را كه از عيوب پيراسته بود بنوعى آراسته ببهانهء با يوسف ملاقات مينمود و بطريقهء ايما و اشارت طالب وصال و مرافقت ميبود شعر\r\n بلى نظاره‌گى كايد سوى باغ * * ز شوق گل چو لاله سينه پرداغ *\r\nنخست از روى گل ديدن شود مست * * ز گلديدن به گل چيدن برد دست \r\nو چون يوسف اينمعنى را از زليخا فهم كرد از صحبتش به قدر امكان اجتناب و احتراز فرمود و از ملاحظه اين صورت ميل و رغبت زليخا بيفزود بيت\r\n آنجا كه منتهاى كمال ارادتست * * هرچند جور بيش محبت زيادت است \r\nلاجرم زليخا بواسطهء بيواسطه تصريح ما فى الضمير خود را با يوسف اظهار كرد و صديق از ارتكاب آن امر ناصواب سر باز زده زبان الهام بيان به نصيحتش بگشاده بالاخره زليخا باستصواب دايهء خويش قصرى در غايت تكلف بنا نمود و فرمود كه در و ديوار و سقف و جدار آن خانه را بكشيدن صورت او و چهرهء يوسف مصور ساختند و آن‌دو مشترى ماهيت زهره طلعت را متصل يكديگر باوضاع مختلفه تصوير نمودند و زليخا روزى در نهايت زيب و زينت بآنخانه كه هفت دربند داشت يوسف را ببهانهء طلبيد و ابواب خروج و دخول مسدود گردانيد و چون صديق عليه السلام در آنمقام درآمد بهر طرف نظر كرد و صورت خود را در مقارن صورت زليخا مشاهده فرمود بيت\r\n اگر در را دگر ديوار را ديد * * بهم جفت آن دو گل رخسار را ديد \r\nلاجرم چشم از آن صور برگرفته بجانب زليخا نگريست و زليخا به آن التفات اميدوار گشته بتضرع بسيار در باب حركتى كه مقتضى طبيعت بشريت است شرايط مبالغه و الحاح بجاى آورد و يوسف صديق از آن فعل شنيع ابا نموده بين الجانبين قال و قيل بسرحد تطويل كشيده بر طبق آيت  ( وَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ )  نزديك به آن رسيد كه خيال امريكه مناسب رتبه نبوت نيست در خاطر يوسف قرار گيرد\r\n\r\n","description":"","footnote":"","page_name":" 65 ","page_number":109},
  {"content":"\r\n\r\nامام جعفر الصادق عليه الرحمة و الرضوان كلمهء  ( وَ لَقَدْ هَمَّتْ بِهِ وَ هَمَّ بِها )  را اين معنى فرموده است كه چون زليخا در قصد مباشرت با يوسف مبالغه نمود و صديق قاصد قتل او شد و همچنين علماء تفسير در باب رؤيت يوسف برهان سبحانى را وجوه متعدده گفته‌اند قول اشهر آنكه در آنخلوت نظر يوسف بر پردهء افتاد كه در يكى از اطراف آنخانه كشيده بودند و از زليخا پرسيد كه آن پرده از بهر چيست زليخا جواب داد كه آن پرده را بر روى بتى كه معبود منست كشيده‌ام تا مرا درين كار كه مىبينى نه‌بيند و يوسف از زليخا اعراض كرده گفت تو از بتى كه نه سمع دارد و نه بصر شرم ميدارى من چگونه از حى اكبر شرم ندارم و قولى آنكه ندائى به گوش حضرت يوسف رسيد ( كه انت مكتوب فى زمرة الانبيا فتعمل عمل السفهاء ) و بر هر تقدير يوسف بعد از ظهور برهان ملك قدير خود را از دست زليخا خلاص كرده از آنحجره بيرون دويد و زليخا از عقبش روان گشته بدربند هفتم بوى رسيد و پيراهن يوسف را گرفته چنان كشيد كه پاره شد در آنحال عزيز را در بيرون دربند نشسته يافتند و زليخا از غايت انفعال فرياد برآورد كه ايعزيز چه باشد جزاى كسى كه بحرم تو بدى انديشد مگر آنكه بزندان برده شود يا بعذابى دردناك تعذيب كرده آيد و عزيز انگشت حيرت بدندان گزيده صديق جهة رفع تهمت كيفيت واقعه را براستى تقرير فرمود و عزيز سخن يوسف را حمل بر غرض كرده خواست كه آن جناب را متأذى سازد اما در آن اثنا بالهام ايزد تعالى كودكى شيرخواره بسخن درآمد و گفت اگر پيراهن يوسف از پيش دريده گناه اوست و اگر از پس پاره شده جرم زليخا است و عزيز احتياط پيراهن نموده چون ديد كه از پس دريده است صديق را عذر خواهى كرد و نسبت بزليخا سخنان ملامت‌آميز بر زبان آورد و اين قصه در ميان نسوان مصر شهرت يافته زبان طعن و تشنيع بر زليخا گشادند شعر\r\n كه شد فارغ ز هر ننگى و نامى * دلش مفتون عبرانى غلامى *\r\nعجب تركان غلام از وى نفور است * * ز دمسازى و همرازيش دور است *\r\nزليخا چون شنيد اين داستان را * * فضيحت خواست آن ناراستان را \r\nو جشنى عظيم ترتيب داده عوراتى را كه در حبالهء نكاح ساقى و خوانسالار و حاجب و مير اخور و صاحب السجن پادشاه بودند با جمعى ديگر از نسوان مصريان احضار فرمود و بعد از كشيدن و خوردن اطعمهء فراوان و جمع آوردن سفره و دستار خوان زليخا در دست هريك از آن زنان نارنجى و گزلكى نهاد شعر\r\n بديشان گفت پس كى نازنينان * * ببزم نيكوئى بالا نشينان *\r\nچرا داريد زينسان تلخ كامم * * بطعن عشق عبرانى غلامم *\r\nاجازت گر بود آرم برونش * برين انديشه گردم رهنمونش *\r\nهمه گفتند كز هر گفت و گوئى * * بجز وى نيست ما را آرزوئى \r\nلاجرم زليخا فرمان داد تا يوسف از خانه بيرون آيد و آن محفل را از پرتو رخسار آفتاب آثار بيارايد و چون صديق بيرون خراميده نقاب از چهرهء عالمتاب برافكند طاعنان زليخا متفق اللفظ و المعنى او را معذور داشته بجاى ترنج دستهاى خود را بريدند و فرياد بر آوردند ( ما هذا الا ملك كريم ) آنگاه آنزنان كف بريده و گريبانهاء دريده بمنازل خويش مراجعت نمودند و دو نفر از ايشان ساعتى در منزل زليخا توقف كردند و نزد يوسف\r\n\r\n","description":"","footnote":"","page_name":" 66 ","page_number":110},
  {"content":"\r\n\r\nرفته بمواصلت زليخا به قدر امكان ترغيب نمودند و بزندان تهديد دادند صديق از قبول آن ملتمس سر باز زد و گفت مرا زندان از كيد و مصاحبت زنان خوشتر است و ايشان مأيوس از خدمت يوسف پيش زليخا آمده گفتند مناسب چنان مينمايد كه او را بزندان فرستى تا چندگاهى محنت و رياضت كشيده گردنش نرم شود و سر بحيز متابعت تو درآورد و زليخا اين سخن را بسمع رضا اصغا نموده بانواع وسوسه و فريب عزيز را برآنداشت كه يوسف را بزندان فرستاد و صديق آنخانهء ظلمانى را بيمن مقدم شريف نورانى گردانيد شعر\r\n چو مردان در مقام صبر بنشست * * بشكر آنكه از كيد زنان رست \r\nو هرگاه كه از اداى وظايف طاعات فراغت مييافت بدلجوئى زندانيان و تعبير خوابهاى ايشان مشغول ميشد بيت\r\n شدند از مقدم آنشاه خوبان * * همه زنجيريان زنجيركوبان \r\nاما زليخا چون از آن آفتاب عالم‌آرا دور افتاد از حبس يوسف پشيمان گشته آغاز اضطراب و بىطاقتى كرد بيت\r\n چو خالى ديد از آن گل گلشن خويش * * چو غنچه چاك زد پيراهن خويش \r\nو در غايت حزن و ملال اوقات ميگذرانيد تا آنزمان كه بشرف مواصلت يوسف عليه السلام رسيد .\r\n\r\nگفتار در بيان مخلص يوسف عليه السلام از زندان و نشستن بر سرير عزت مصر و نيابت ملك ريان و ذكر تزويج زليخا\r\nبروايتى كه مشهور است بين العلماء كيفيت اين حكايت چنانست كه در آن اوان كه يوسف بزندان درآمد شرابدار و خوان سالار پادشاه مصر ريان بن وليد كه از قبيلهء عمالقه بود بجريمه‌اى متهم گشته هردو را به آن مجلس آوردند و آن‌دو جوان چون مشاهده كردند كه گاهى بتعبير خواب مىپردازد و آنچه ميگويد موافق تقدير مىافتد از براى امتحان هريك خوابى ساختند و نزد صديق آمده شرابدار گفت من در واقعه ديدم كه سه خوشهء انگور به نظر درآمده آن را فشردم و خوانسالار عرض نمود كه من مشاهده كردم كه خوانى پر نان بر سر دارم و مرغان هوا آن نان را از من مىربايند و يوسف افشاى تعبير اين دو خواب را تأخير انداخته سخن ديگر در ميان آورد و بعد از الحاح و مبالغه گفت كه خواب ساقى دلالت بر آن مىكند كه پس از انقضاى سه روز از حبس خلاص شده نوبت ديگر بعز نيابت ملك فايز گردد و خواب خوانسالار مشعر است به آنكه او را بردار كشند آن‌دو تن بعد از استماع اين سخن گفتند كه ما اين واقعات را ساخته بوديم صديق جواب داد كه قلم قضا برين منوال جارى گشته و اين تعبير تغيير نخواهد يافت و چون سه روز بگذشت خوانسالار را بردار كشيدند و شرابدار باز بمنصب خود رسيده بملازمت ريان شتافت و يوسف در وقت وداع با ساقى گفت مرا نزديك پادشاه خود يادآور و بنابر آنكه صديق استعانت از غير كرد هفت سال اين ملتمس بر خاطر ساقى فراموش گشت و چون ايام مشقت يوسف بنهايت انجاميد شبى ريان بن الوليد در خواب ديد كه هفت گاو فربه پيدا شده متعاقب هفت گاو لاغر نيز\r\n\r\n","description":"","footnote":"","page_name":" 67 ","page_number":111},
  {"content":"\r\n\r\nظاهر شده گاوان لاغر هفت گاو فربه را فرو بردند و همچنين هفت خوشهء سبز مشاهده نمود كه هفت خوشهء خشك بر آن پيچيد و از سنبلات خضرا اثر نگذاشت و ريان معبران و منجمان را احضار فرموده كيفيت واقعه را با ايشان گفت و طالب تعبير شد و مجموع از تعبير آنخواب عاجز گشته ساقى را از يوسف ياد آمد و ملك را تنبيه نموده بزندان شتافت و واقعهء مذكوره را معروض داشته از تعبير آن سئوال كرد صديق عليه السلام گفت هفت گاو فربه و خوشهاى سبز اشارت بسالهاى پرنعمت است كه مردم برفاهيت باشند و گاوان لاغر و هفت خوشهء خشك كنايت از هفت سال است كه قحطى شده مردم بعسرت و محنت گذرانند و تدبير اين كار آنست كه در هفت سال آينده كه رشحات سحاب عنايت الهى فايز خواهد بود مهما امكن بامر زراعت قيام نمايند و بعد از رفع محصول دانه با خوشه بگذارند مگر اندكى را كه بخورند و در سنوات قحط و غلا آنچه ذخيره نهاده باشند تناول فرمايند شراب‌دار مراجعت نموده تعبير خوابرا عرض داشت پادشاه باحضار يوسف فرمان داد و ساقى بتعجيل تمام بزندان بازگشته از صديق التماس نمود كه ببارگاه پادشاه شتابد و يوسف از قبول اين ملتمس ابا فرموده گفت نزديك ملك رو و بپرس كه چه بود حال آنزمان كه دستهاى خود را بريدند تا عدم خيانت من ظاهر شود و شرابدار تنها بنزد ريان رفته آنحديث را بازگفت پادشاه متعجب شد و از كما هى احوال يوسف تفتيش نموده فرمود تا زليخا را با آن زنان حاضر كردند و ايشان بر طهارت ذيل يوسف اداء شهادت نموده گفتند كه بيت\r\n ز يوسف ما بجز پاكى نديديم * * بجز عزو شرفناكى نديديم \r\nو زليخا نيز بعصمت يوسف عليه التحية و السلام معترف گشته بيت\r\n بجرم خويش كرد اقرار مطلق * * برآمد زو صداى حصحص الحق \r\nلاجرم بيگناهى آن مظهر لطف الهى بر همگنان ظاهر گرديد و ملك ريان بر زبان آورد كه يوسف را بياوريد كه من او را جهة خاصهء خويش اختيار ميكنم و يكى از مقربان بزندان رفته صديق را بمجلس پادشاه آورد و ريان بن الوليد نسبت به او شرايط اعزاز و احترام بجاى آورده نوبت ديگر از تعبير آن واقعهء مذكوره استعلام نمود و صديق عليه السلام تعبير و تدبير آن را بروجهيكه مسطور شد تقرير كرده گفت اگر ضبط اين مهم در عهدهء من باشد بموجب راستى بتقديم رسانم و ريان اين ملتمس را مبذولداشته يوسف را بانواع اصطناع اختصاص داده و زمام تمشيت آن امر خطير را در قبضه درايتش نهاد و بعد از اندك روزگارى از وقوع اين قضيه عزيز كه باتفاق مورخان مصراع\r\n بوقت كامرانى سست رك بود * \r\nازين عالم انتقال نمود و منصب او نيز مفوض بيوسف شده صديق بالتماس ريان بن الوليد بلكه بفرمان ملك مجيد بيت\r\n زليخا را به عقد خود درآورد * * به عقد خويش يكتا گوهر آورد \r\nو از قادر متعال معاودت روزگار جوانى و سرسبزى نهال كامرانيش را مسألت نمود بيت\r\n جمال مرده‌اش را زندگى داد * * رخش را طلعة فرخندگى داد \r\nو زليخا پس از چهل سالگى هيجده ساله شد و شجرهء آمالش بثمرهء اقبال بارور گشت و بحجرهء خاصهء يوسف\r\n\r\n","description":"","footnote":"","page_name":" 68 ","page_number":112},
  {"content":"\r\n\r\nكه حجلهء مرادش بود درآمد نظم\r\n پرستاران همه پيشش دويدند * * سر و افسر همه پيشش كشيدند *\r\nخروشان از جمال دلفريبش * * بزركش جامها دادند زيبش * \r\nچو فراش سپهر فيروزه فام پردهء مشكين شام را نقاب رخسار عروس آفتاب گردانيد و مشعلهء ماه و شموع انجم را مانند مردم ديده و ديدهء مردم برافروخته ساخت و اين سبز طارم روشن گرديد يوسف آن حجله را بنور حضور خود بسان روز منور ساخته و زليخا را بر فراش اختصاص جاى داد و به نظر مرحمت در آن جمال خورشيد مثال نگريسته بكليه مهر حقهء سيمينش برگشاد بيت\r\n چو يوسف گوهر ناسفته را ديد * * ز باغش غنچهء نشكفته را چيد *\r\nبه دو گفت اين گهر ناسفته چون ماند * * گل از باد سحر نشكفته چون ماند\r\nبگفتا جز عزيزم كس نديد است * * ولى او غنچه باغم نچيده است \r\nو اين معنى موجب ازدياد مودت و اتحاد يوسف عليه السلام شده بخشندهء بىمنت او را از زليخا دو پسر كرامت كرد افرائيم و ميشا  ( ذلِكَ فَضْلُ اللَّهِ يُؤْتِيهِ مَنْ يَشاءُ ) * \r\n\r\nگفتار در بيان ظهور قحط در ميان مردم و تشريف آوردن اسباط به مصر جهة طلب گندم\r\nنقلهء غرايب روايات و حملهء عجايب حكايات چنين آورده‌اند كه يوسف صديق عليه السلام در آن هفت سال كه ابواب مرحمت و مكرمت حضرت ذو الجلال مفتوح بود در اجتماع غلات و حبوبات به قدر طاقت و سعى اهتمام فرمود و چون ايام وسعت معيشت بنهايت رسيد و روزگار راحت و فرحت منقضى گرديد بلاء قحط و غلا بمرتبهء شايع گشت كه هرگز بنى آدم بدان شدت حالتى مشاهده نكرده بودند و محنت جوع و گرسنگى بمثابهء استيلا يافت كه از به دو ايجاد عالم طوايف امم بدان صعوبت بليهء بخاطر نياورده بودند نظم\r\n غوغاى غلا بسر برآمد * * قحط از در آهنين درآمد *\r\nنى قحط مگو كه اژدهائى * * بر هر طرفى ازو بلائى \r\nرعاياى ريان بلكه تمام مصريان در سال اول ذخاير خود را صرف نمودند و در سال دوم هرچه از جنس طلا و نقره و جواهر و ساير اشياء نفيسه داشتند بيوسف عليه السلام داده گندم عوض ميستاندند و آخر الامر مهم منجر به آن شد كه در سنهء سادسه و سابعه زن و فرزند خويش را در معرض بيع آوردند بلكه نفوس خود را در بهاى گندم بصديق فروخته خط بندگى ميدادند بيت\r\n آنچنان تنگ شد برايشان كار * * كادمى شد چو گرگ مردم‌خوار \r\nو چون در كنعان نيز زحمت جوع در معده‌ها شيوع يافت و اولاد يعقوب شنيدند كه عزيز مصر در انبار باز كرده گندم بمردم ميفروشد از پدر اجازت طلبيده جزوى بضاعت برداشته بمصر آمدند و در روزيكه يوسف عليه السلام بر تخت عزت و حكومت نشسته بود و مانند ملوك مصر اثواب حرير و ديبا پوشيده و عصابهء مرصع به پيشانى بسته بعز دستبوس معزز گشتند و صديق اخوان را شناخته ايشان بنابر طول مدت\r\n\r\n","description":"","footnote":"","page_name":" 69 ","page_number":113},
  {"content":"\r\n\r\nو تغيير هيأت او را نشناختند بعد از آنكه در مجلس قرار گرفتند يوسف از برادران پرسيد كه شما از كجائيد و بچه مهم رنجه شده آمده‌ايد جوابدادند كه ما در ديار شام ميباشيم و جهة استماع بذل و احسان تو بدين ولايت آمده‌ايم غرض آنكه فى الجمله قوت بدست آورده باز گرديم گفت ظاهرا شما از پيش حاكم شام به تجسس آمده‌ايد اسباط آواز برآوردند كه معاذ اللّه كه ما جاسوس باشيم بلكه از اولاد پيغمبرانيم و پدر مادر سلك احفاد ابراهيم خليل اللّه انتظام دارد و موسوم بيعقوبست و ملقب باسرائيل و ما دوازده برادر و برادريكه بحسب صورت و سيرت بر ما رتبهء تقدم داشت در چنگ گرگى گرفتار شده برحمت الهى پيوست و چون اينخبر محنت اثر به گوش پدر رسيد پس از فزع و افغان فراوان به قضا رضا داده و از ما كنار گزيده در خانهء تنگ و تاريك در فراغ پسر بسر ميبرد ليكن از مادر آن ولد گمشده پسر ديگر دارد كه بديدنش فى الجمله تسلى او را دست ميدهد يوسف بالهام حضرت الهى رعايت ناموس پادشاهى كرده بيان كلمات چندان التفات نكرد و بر زبان معجز بيان آورد كه من دست از تفحص باز ندارم تا بوضوح پيوندد كه غرض شما از اين سفر چيست و باعث بر توجه بجانب مصر كيست اكنون صلاح در آنست كه چون عزم معاودت نمائيد يكى از برادران در ظل انعام و احسان ما توقف كند و شما به زودى بازآمده برادر كهتر خود را بياوريد تا صدق سخنانيكه بعرض رسانيده‌ايد بسرحد يقين رسد و اخوان اينمعنى را قبول نموده صديق ايشان را در مكانى مناسب فرود آورد و در اعزاز و اكرام ايشان مبالغه تمام اظهار كرد و اسباط روز ديگر جهة خريدن گندم بمجلس يوسف آمده بضاعت خود را معروض گردانيدند صديق فرمود كه هرچند اين بضاعت لايق خزانه نيست اما چون جمال حال شما بحليه اصالت زينت دارد و مسافت بعيد پيموده‌ايد امتعهء خود را در بازار بها كرده عوض آن غله بستانيد و اخوان بموجب فرموده عمل نموده تمامى رخوت ايشان را به دويست دينار بها كردند و يوسف ده شتر گندم ببرادران داده محرمى را فرمود تا بضاعتى را كه آورده بودند پنهان در ميان بار ايشان نهاد در وقت رخصت در باب آوردن بنيامين مبالغه نموده شمعون را در مصر نگاهداشت و بتفقد و خاطرجوئى او پرداخت و چون اسباط طى منازل و مراحل نموده بكنعان رسيدند و بشرف ملاقات والد بزرگوار خود مشرف گرديدند وقايع و حالات آنسفر را به تمام معروض گردانيدند و يعقوب مجلس اولاد امجاد را از شمع رخسار شمعون بىنور يافته از سبب غيبت او تفتيش فرمود برادران جهة توقف او را شرح داده اسرائيل گفت چرا سر خود را نزد عزيز مكشوف ساختيد جوابدادند كه بواسطهء تهمت جاسوسى يعقوب ساكت گشت چون اسباط سر بارها را باز گشادند و بضاعت خود را در آنجا يافتند گفتند اى پدر ستم نمىكنيم و ما دروغ نميگوئيم در مكارم اخلاق عزيز مصر تامل فرماى كه آنچه ما برده بوديم عوض گندم عنايت كرده و امتعهء ما را نيز در بار باز نهاده يعقوب عزيز را دعاى خير گفت و اولاد او فرصت يافته گفتند اميد چنانست كه\r\n\r\n","description":"","footnote":"","page_name":" 70 ","page_number":114},
  {"content":"\r\n\r\nاين نوبت بنيامين را همراه ما گردانى تا صدق مقالات ما نزد عزيز به تحقيق پيوندد و چنانچه وعده كرده يك شتروار گندم زياده بما دهد و شمعون را بمارد فرمايد و ما قبول مينمائيم كه در محافظت بنيامين به قدر امكان سعى فرمائيم و اگر او را همراه نبريم ديگر عزيز غله بما انعام نخواهد كرد اسرائيل عليه السلام از قبول اين التماس ابا فرمود و پس از مبالغه فراوان بر زبان آورد كه قواعد ميثاق و پيمان بايمان مؤكد سازيد كه در مراقبت بنيامين از خود به تقصير راضى نشويد تا او را مصاحب شما گردانم و ايشان بر آن موجب عملنموده يعقوب آن التماس را بعز اجابت مقرون گردانيد و گفت  ( فَاللَّهُ خَيْرٌ حافِظاً وَ هُوَ أَرْحَمُ الرَّاحِمِينَ )  آنگاه ايشان را وداع كرده جهة دفع اصابه عين الكمال فرمود كه چون بمصر رسيد همه از يك دروازه به شهر در نيائيد ( لا تدخلوا من باب واحد و ادخلو من ابواب متفرقه ) و يعقوب عليه السلام درين نوبت رقعه بعزيز مصر نوشته دستاريرا كه از ابراهيم عليه السلام ميراث يافته بود برسم هديه ارسال داشت و اسباط روى به راه آورده چون به مقصد رسيدند بنابر فرموده پدر متفرق به شهر درآمدند و به همان سراى شمعون نزول كرده صباح روز ديگر هر يازده برادر بدرگاه يوسف رفتند و صديق از وصول برادران و آوردن كتابت و تحفهء از نزد مقيم بيت الاحزان خبر يافته نظم\r\n ز شادى برافروخت رويش روان * * چو گل در بهاران بخنديد از آن \r\nو فى الحال اشارت فرمود كه اخوان را درآورده در مجلس مناسب بنشاندند و مراسم پرسش و نوازش مرعى داشته از مطالعه مكتوب پدر بزرگوار و مشاهده دستار جد عاليمقدار بغايت مبتهج و مسرور گشت و چون وقت كشيدن طعام شد يوسف عليه السلام به پس پرده خراميده فرمود تا هردو نفر از برادران را بر يك مايده نشاندند و بنيامين تنها مانده يوسف او را پيش خود طلبيد و در خوان خاصه شريك ساخت و بقولى خود را بر وى ظاهر گردانيده گفت من جهة نگاه داشتن تو فكرى بصواب خواهم كرد و ابن يامين اظهار فرح و سرور بسيار نموده صديق او را باخفاء آنصورت وصيت فرمود و در تاريخ حافظ ابرو مسطور است كه در كرت ثانى كه اسباط بمصر آمده بعز ملاقات يوسف فايز شدند صديق روزى بديشان گفت من خطى دارم بلغت عبرى و از مصريان كسى به خواندن آنعالم نيست طريقهء آنكه آن مكتوب را مطالعه نموده مضمونش را بيان كنيد برادران انگشت قبول بر ديده نهاده يوسف عليه السلام تمسك بيع خود را كه از مالك بن ذعر ستانده بود بديشان نمود اولاد يعقوب چون در آن كاغذ كه بحقيقت روزنامه عمل ايشان بود نظر كردند انفعال عظيم باحوال ايشان راه يافته بيت\r\n نى خطى زان خط توانستند خواند * * نى حديثى نيز دانستند راند \r\nالقصه چون اسباط از رنج راه برآسودند يوسف عليه السلام خلع فاحره و غلة وافره بايشان ارزانى داشته يكى از محرمان را گفت تا صاع را پنهان دربار بنيامين نهاد و همه را اجازت معاودت داد و بعد از آنكه اسباط از مصر اندك مسافتى بجانب كنعان طى كردند جمعى از خدام صديق از عقب رسيده آواز برآوردند  ( أَيَّتُهَا الْعِيرُ إِنَّكُمْ لَسارِقُونَ )  يعنى اى كاروانيان شما دزدانيد اخوان از شنيدن اين سخن در تحير افتاده گفتند چه ميگوئيد\r\n\r\n","description":"","footnote":"","page_name":" 71 ","page_number":115},
  {"content":"\r\n\r\nو از ما چه ميجوئيد جوابدادند كه صاع ملك را گم كرده‌ايم و هركه آن را بما آرد يك شتر وار گندم به او دهيم  ( تَاللَّهِ لَقَدْ عَلِمْتُمْ ما جِئْنا لِنُفْسِدَ فِي الْأَرْضِ وَ ما كُنَّا سارِقِينَ )  فرستادگان يوسف فرمودند كه اگر اين صاع از ميان متاع يكى از شما پيدا شود جزاى آنكس چه باشد جوابدادند كه از بار هركس كه صاع بيرون آيد جزاء آن خيانت را او كشد و چند گاه در خدمت صاحب مال باشد بعد از آن مصريان نخست اوعيه برادران بنيامين را طلبيدند بالاخره صاع را از بار او بيرون آوردند و اسباط سر خجالت پيش افكنده خدام يوسف بنيامين را باز گردانيدند تا بطريق شريعت ابراهيم دو سال در مقام رقيت او را نگاه دارند و برادران نيز بحسب ضرورت مراجعت نموده در مجلس صديق بر زبان آوردند  ( إِنْ يَسْرِقْ فَقَدْ سَرَقَ أَخٌ لَهُ مِنْ قَبْلُ )  و علما در باب سرقت يوسف وجوه متعدده گفته‌اند از آن جمله يكى قضيه كمر است بر وجهى كه در بدايت اينحكايت مسطور گشت ديگر آنكه برخى بران رفته‌اند كه نوبتى آن جناب گوسفندى از رمه بگرفت و بمستحقى داد القصه اگرچه بر خاطر عاطر يوسف عليه السلام آن سخن گران آمد اما چيزى از آن معنى ظاهر نكرد و گفت  ( أَنْتُمْ شَرٌّ مَكاناً وَ اللَّهُ أَعْلَمُ بِما تَصِفُونَ )  آنگاه اسباط به زبان تضرع و زارى و نياز عرض داشتند كه اى عزيز پدر ما پيريست در غايت بزرگى و مدتيست كه بسبب مفارقت يك فرزند در كنج تنهائى نشسته و ابواب فرح و سرور بر روى خود بسته و ما با او عهد پيمان در ميان آورده‌ايم كه بنيامين را بسلامت به دو رسانيم حالا اگر او را اينجا گذاشته به خدمت او رويم بكدام چشم در او نگاه توانيم كرد اميد آنكه يكى از ما را عوض بنيامين نگاهدارى و او را اجازت مراجعت فرمائى يوسف فرمود معاذ اللّه كه بىگناهى را بجاى گناه‌كارى بگيرم و من همان كس را مؤاخذه مىنمايم كه متاع خود را دربار او يافته‌ام و چون مهم اخوان بتواضع و حلم از پيش نرفت آغاز خشونت و غلظت نموده روبيل كه بزرگترين ايشان بود پيش رفت و حال آنكه از غايت استيلاء غضب مويها بر اندامش راست ايستاده از پيراهنش سر بيرون كرده بود و نزديك يوسف عليه السلام رسيده گفت ايعزيز خشم بمثابهء بر من مستولى شده كه اگر صيحهء زنم تمام شنوندگان در زمره مردگان انتظام يابند بنيامين را به من تسليم كن و الا از من امرى صادر شود كه تدارك‌پذير نباشد و چون صدق سخن او بر ضمير صديق ظاهر بود با او آغاز چرب‌زبانى فرمود تا بنشست آنگاه پسر خود افرائيم را اشارت نمود كه آهسته از عقب اعمام خود درآمده دست بر پشت روبيل ماليد چه خاصيت اولاد يعقوب آن بود كه هرگاه يكى از آنقوم دست به بدن ايشان رساندى غضب‌شان انطفا پذيرفتى و چون يوسف ديد كه صورت حرارت روبيل تسكين يافت فرمود كه من بنيامين را باز ندهم هرچه ميخواهى ميكن روبيل قصد كرد كه آوازى برآرد مطلقا آوازش برنيامد و حيرت بر وى غالب گشته گفت ظاهرا شخصى از آل ابراهيم دست به بدن من رسانيده كه نايره غضب من فرو نشست در تاريخ طبرى مسطور است كه چون صاع را نزد يوسف آوردند و اسباط حاضر شدند صديق دست بر آن جام زده گفت اين صاع ميگويد شما دوازده برادر بوديد و يكى\r\n\r\n","description":"","footnote":"","page_name":" 72 ","page_number":116},
  {"content":"\r\n\r\nرا از آن جمله فروخته‌ايد و بنيامين اين سخن شنيده التماس نمود كه اى عزيز ازو سئوال كن كه آن برادر زنده است يا نه يوسف كرت ديگر دست بر صاع زده گفت ميگويد زنده است و تو او را خواهى ديد و باز بنيامين درخواست كرد كه از وى بپرس كه تو را كه دزديده بود صديق باز بر صاع دست زده فرمود كه صاع در خشم است و ميگويد چون ميدانيد كه مرا از بار كه بيرون آورده‌ايد اين چه سئوال است القصه چون اسباط از بردن بنيامين مايوس شدند روبيل نيز در مصر توقف نموده و بقيت اخوان روى بكنعان آورده بعد از وصول صورت واقعه را با ساكن بيت الاحزان در ميان نهادند و مضمون اين مقال مناسب حال او آمد كه شعر\r\n هر دم زمانه داغ غمم بر جگر نهد * * يك داغ نيك ناشده داغ دگر نهد *\r\nهر داغ كاورد قدرى رو به بهترى * * آنداغ را گذارد و داغ دگر نهد \r\nو روى از اولاد برتافته در هجر آن‌دو نور ديده چندان اشك افشاند كه چشمهايش از نور بينائى عاطل ماند\r\n\r\nگفتار در بيان مراسله يعقوب و يوسف و نجات يافتن اسرائيل از موجبات حزن و تأسف\r\nدر روضة الصفا مسطور است كه چون يعقوب عليه السلام مدت ديگر در فراق آن دو پسر بسر برد مكتوبى محتوى بر تعداد بليات آباء و اجداد خود در قلم آورد و قصهء فقدان يوسف را در آن كتاب درج نمود و التماس مخلص بنيامين فرمود و آن رقعه را مصحوب فارض بن يهودا نزد عزيز مصر فرستاد و يوسف بعد از مطالعه نامه پدر در جواب نوشت كه مكتوب مرغوب مبنى از بيان مصايب آباء و اجداد تو رسيد و مضمونش بوضوح پيوست اولى و انسب آنست كه چنانچه ايشان در طريق مصابرت سلوك نمودند تو نيز شكيبائى را شعار خود سازى تا به مقصود خود فايز گردى و السلام و فارض را بواجبى نواخته رخصت مراجعت ارزانى داشت و چون فارض آن رقعه را بيعقوب عليه السلام رسانيده آن جناب را بر فحوايش مطلع گردانيد گفت اين كلمات بسخنان پيغمبرزادگان ميماند و روى به اولاد آورده گفت به زودى متوجه مصر شويد و تفتيش احوال اخوان خود كنيد و از رحمت الهى نوميد مباشيد و اسباط كرت ديگر يراق سفر كرده و محقر بضاعتى برداشته بمصر شتافتند و بعد از وصول بمجلس شريف عزيز عرض نمودند كه ايعزيز درياب ما و اهل بيت ما را از ضرر جوع و آورده‌ايم بضاعتى اندك وافى و كامل گردان از براى ما كيل گندم را و تصدق كن بر ما كه البته خداى تعالى جزا ميدهد صدقه‌دهندگان را يوسف عليه السلام را از اين كلام رقتى تمام دست داده و بيطاقت گشته نقاب از رخسار چون آفتاب برانداخت و ايشان را مخاطب ساخت كه  ( هَلْ عَلِمْتُمْ ما فَعَلْتُمْ بِيُوسُفَ وَ أَخِيهِ إِذْ أَنْتُمْ جاهِلُونَ )  برادران امعان نظر بجاى آورده با آنكه بعضى از نشانيهاى جمال يوسف را ديدند و سخن تعريض‌آميز\r\n\r\n","description":"","footnote":"","page_name":" 73 ","page_number":117},
  {"content":"\r\n\r\nاو را شنيدند بر سبيل استفهام گفتند  ( أَ إِنَّكَ لَأَنْتَ يُوسُفُ )  صديق جوابداد كه  ( قالَ أَنَا يُوسُفُ وَ هذا أَخِي )  و اسباط در مقام اعتذار و استغفار آمده يوسف گفت  ( لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ )  بعد از آن صديق از حال پدر بزرگوار شرايط تفتيش و استفسار بجاى آورده چون او را بر كما هى واقعات اطلاع افتاد فرمود كه صباح پيراهن مرا بر داشته بكنعان بريد و بر روى پدر من افكنيد تا چشمهاى او بينا شود و آن جناب را بدين جانب آوريد يهودا ملتزم اين خدمت شده روز ديگر به طرف كنعان روانشد و در بيرون دروازه مصر آن پيراهن را افشانده باد باذن مرسل الرياح بويش بمشام يعقوب رسانيد و اسرائيل هم در آن نفس استشمام رايحه وصال نموده باهل بيت خود گفت  ( إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ )  يعنى به تحقيق من بوى يوسف مىشنوم اگر مرا بعدم عقل منسوب نداريد ايشان جوابدادند كه  ( تَاللَّهِ إِنَّكَ لَفِي ضَلالِكَ الْقَدِيمِ )  بيت\r\n دماغت را نه از يوسف نسيم است * * ولى دل در ضلالات قديم است \r\nو بعد از گذشتن روزى چند يهودا بملازمت پدر رسيده و بشارت سلامتى يوسف رسانيده پيراهنش را بر روى يعقوب انداخت و فى الحال چشم اسرائيل بدستور پيشتر نورانى گشت و مقيم بيت الاحزان فرحناك و شادمان گشت با جميع اولاد و احفاد و اهل بيت كه هفتاد نفر بودند بجانب مصر شتافت و چون يوسف از قرب وصول پدر خبر يافت بمراسم استقبال استعجال نموده بعد از آنكه چشمش بر يعقوب افتاد از اسب پياده گشت و پيش دويده يعقوب ابتدا بتحيت و سلام كرد و پدر و پسر يكديگر را در كنار گرفته چندان گريستند كه بيهوش شدند و چون به حال خود آمدند يوسف يعقوب را نزد ريان بن وليد كه او نيز به استقبال آمده بود برد و ريان دست‌وپاى اسرائيل را بوسيده لوازم اخلاص بتقديم رسانيد آنگاه باتفاق بدرون مصر شتافته صديق و يعقوب و ليا و اسباط را در قصر مخصوص فرود آورد و پدر بزرگوار و خاله را بر تخت نشانده خود نيز پيش ايشان بنشست و در آنحال اسرائيل و ليا و يازده برادر يوسف عليهم التحية و السلام را سجده و تحيت و تعظيم كردند و صديق فرمود كه  ( يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا )  بعد از آن يوسف بتعداد نعم نامتناهى الهى كه متعاقب شدايد و محن كه درباره او بوقوع انجاميده بود قيام نمود و سرگذشت خود را مشروح معروض داشت و در فراغبال و رفاه حال بنى اسرائيل كوشيده به قدر امكان در باب رعايت جانب اخوان مراسم لطف و احسان بتقديم رسانيد بيت\r\n بدى را بدى سهل باشد جزا * * اگر مردى احسن الى من اسا \r\n\r\nذكر انجام روزگار يوسف عليه السلام\r\nبه ثبوت پيوسته كه بعد از فوت اسرائيل بچندگاه پادشاه مصر ريان بن الوليد كه به نبوت يوسف عليه السلام گرويده بود ازين دار ملال به ملك بىزوال ارتحال فرمود و كافرى فاجر از بنى اعمامش كه قابوس بن مصعب نام داشت بر سرير فرماندهى نشسته بتجديد رسوم كفر و عناد و ظلم و بيداد پرداخت و هرچند صديق او را بدين قويم و ملت\r\n\r\n","description":"","footnote":"","page_name":" 74 ","page_number":118},
  {"content":"\r\n\r\nابراهيم دعوت كرد بقدم اطاعت و انقياد پيش نيامد اما آن جناب را از منصب عزت معزول نساخت و چون يوسف از ايمان قابوس مأيوس گشت حزن و ملال بر ضمير انورش استيلا يافته اشتياق وصول بدرجات تقرب ايزد متعال بر خاطر هدايت مآثرش غالب شد و فوت خود را در اثناء مناجات سئوال كرده بعد از ظهور آثار اجابت آن مسألت اسباط را طلب داشت و شرايط وصيت بجاى آورده يهودا را وصى گردانيد و ايشان را از تسلط فرعون و بعثت موسى عليه السلام خبر داده هماى بلند پرواز روح مطهرش برفراز آشيانهء عرش منزل گزيد و يهودا باتفاق اخوان قالب مطهرش را بآئين خليل و دين يعقوب تجهيز و تكفين نموده در موضع مناسب دفن فرمود نظم\r\n ولى داناى اين شيرين حكايت * * كه دارد از كهن پيران روايت *\r\nچنين گويد كه از هر جانب از نيل * * كه جسم پاك يوسف يافت تحويل *\r\nبديگر جانبش قحط و و با خاست * * بجاى نعمت انواع بلا خاست *\r\nبدين آخر قرار كار دادند * كه در تابوتى از سنگش نهادند *\r\nشكاف سنگ قيرانداى كردند * * ميان قعر نيلش جاى كردند \r\nدر كتاب تحفة الملوك مسطور است كه ساختن كاغذ از جملهء مخترعات يوسف عليه السلام است ( و العلم عند اللّه الملك العلام )\r\n\r\nذكر اسباط عليه السلام\r\nاسباط جمع سبطست و بحسب لغة سبط عبارت از ولد ولد است و باتفاق اهل تفسير اين لفظ در قرآن مجيد مشير به اولاد امجاد يعقوبست و ايشان بروايت اكثر مورخان در سلك انبياء عظام انتظام دارند و مبعوث بوده‌اند بارشاد اولاد و اعقاب خود و هيچ‌يك از ائمهء اخبار از احوال اسباط بتفصيل اخبار ننموده‌اند و بر تعداد اولاد ايشان اختصار فرموده‌اند برين موجب كه مسطور ميگردد روبيل چهار پسر صلبى داشت و در وقت خروج موسى عليه السلام از مصر كثرت ذريت او بمرتبهء انجاميده بود كه عدد زمرهء كه سن ايشان ما فوق بيست و مادون پنجاه سالگى بود بچهل و شش هزار رسيد و در آنزمان بزرگتر احفادش ايل بن صورى بن شدى بود يهودا پنج پسر صلبى داشت و ذريت او در شمارهء اول بهفتاد و چهار هزار و چهارصد مرد مقاتل ترقى نمود و در آن زمان پيشواى ايشان يهوأ بن مرى بود و در تحفة الملكيه مسطور است كه از اولاد ارخ بن يهودا مرى و ايشان و حاكول و ميمون و ذرواع قبل از بعثت موسى عليه السلام بمرتبهء نبوت فايز شدند ( و العلم عند اللّه تعالى ) شمعون عدد اولاد صلبى او به وضوح نه پيوست اما عدد اعقاب او در آن شماره پنجاه و نه هزار و سيصد مرد كارى بقلم درآمد و ايالت احفادش در وقت خروج بنى اسرائيل از مصر تعلق بشلومى بن صورى داشت لاوى عدد اولاد صلبى او نيز معلوم نيست ليكن در شمارهء مذكور عدد ذرياتش به بيست و دو هزار رسيد و كلان‌تر ايشان در آنزمان الصافان بن عربائيل بود دان دو پسر داشت و مرجع ذرياتش اخى عير بن عمى شداى\r\n\r\n","description":"","footnote":"","page_name":" 75 ","page_number":119},
  {"content":"\r\n\r\nبود و عدد ايشان در آن شماره به شصت و دو هزار و ششصد سپاهى رسيد زيالون اولاد صلبى او سه نفر بودند عدد ذريت او در آنوقت پنجاه و پنج هزار و چهارصد مرد مقاتل بمفصل درآمد و رياست آنقوم تعلق بآلى او بن حيلون داشت يشجر پسرانش چهار نفر بودند اما احفاد او در شمارهء مذكوره چهل و يكهزار و پانصد مرد بودند و مهمتر ايشان در آن اوان بنيائيل بن صوعار بود ثعثالن چهار پسر داشت و ذريت ايشان در آنوقت به پنجاه و سه هزار و چهارصد نفر رسيد و رئيس آنقوم حراع بن عيان بود كاد اولاد صلبى او شش نفر بودند و اعقاب ايشان بوقت شمارهء مذكوره چهل و يكهزار و پنجاه مرد مبارز بقلم آمد و مقتداى ايشان يا ساف بن اعوائيل بود اشير چهار پسر داشت و در وقت شماره چهل و يكهزار و پانصد مرد جنگى از نسل او موجود بود و برعائيل بن عمران سردارى ايشان مينمود اما يوسف دو پسر و يك دختر يادگار گذاشت و عدد اولاد و احفادش در آن شماره بهفتاد هزار و پانصد نفر رسيد و سردارى آنخاندان ميان شلاع بن عمهود و كلى بن بداصور مشترك بود بنيامين عدد اولاد صلبى او بسيزده نفر رسيد در آن شماره آنچه از ذريت او مفصل شد سى و پنج هزار و چهارصد مرد بود و فرمانفرمائى ايشان متعلق بمعهود بود ( و العلم عند اللّه المعبود )\r\n\r\nذكر ايوب صبور عليه السلام\r\nپدر بزرگوار آن پيغمبر عاليمقدار بروايت اكثر ارباب اخبار موص بن عيص بن اسحق عليه السلام بود و قولى آنكه موص ولد روبيل بود و او در روزيكه ابراهيم عليه السلام از آتش نمرود نجات يافته از باديهء غوايت بسرچشمه هدايت شتافت و مادر ايوب در سلك بنات لوط انتظام داشت و ايوب عليه السلام جهة ارشاد متوطنان قريهء كه در ميان رمله و دمشق بود مبعوث گشت و قريهء مذكوره ثنيه يا ثانيه يا جاثيه نام داشت و آن جناب مدت بيست و هفت سال فرقهء ضلال را بملت حنيف ابراهيم دعوت نموده و در آن اوقات زياده از سه نفر بوى نگرويدند و آن سه كس نيز در وقت ابتلا از درگاه نبوت او روى گردانيدند و مدت بليهء ايوب بقول اشهر هفت سال بود و بمذهب وهب بن منبه سه سال و بعقيدهء انس بن مالك هژده سال و اوقات حيات ايوب بروايتى نود و سه سال و بعضى دويست سال و صد و چهل سال نيز گفته‌اند و در متون الاخبار مسطور است كه ايوب عليه السلام بعد از رفع ابتلا هفتاد سال زندگانى نمود و خلايق را به راه راست دعوت نمود و العلم عند اللّه الخبير الودود\r\n\r\nگفتار در بيان بليات ايوب شكور عليه التحية و السلام و ذكر نجات يافتن آن جناب بعنايت ذو الجلال و الاكرام\r\nنزد جمهور اهل خبر به ثبوت پيوسته كه ايوب پيغمبر بوفور جهات مكنت و كثرت موجبات فراغت و بسيارى اغنام و مواشى و افزونى خدام و مواشى و ضياع معموره و مستغلات\r\n\r\n","description":"","footnote":"","page_name":" 76 ","page_number":120},
  {"content":"\r\n\r\nموفوره و اولاد و امجاد و اعقاب پاك اعتقاد از جميع متوطنان شام منفرد بود و همواره صبح و شام باطعام مساكين و فقرا و رعاية ايتام و ضعفا قيام و اقدام ميفرمود و در وظايف شكرگذارى و رواتب سپاس دارى حضرت بارى بمثابهء مبالغه ميكرد كه زياده از آن بخاطر نتوان آورد و در لوازم طاعات و مراسم عبادات بمرتبهء مشغولى مينمود كه شرح شمهء از آن بامداد قلم و بنان ثبت نتوان كرد بنابراين مقدمات نايرهء حقد و حسد در باطن شيطان لعين التهاب يافته كمر عداوت آن جناب بر ميان بست و در آن اثنا ندائى از سراپردهء كبريا به دو رسيد كه اى ملعون ايوب پيغمبريست شكرگذار و بنده‌ايست فرمان بردارد و تو را استطاعت اغوا و اضلال او نيست ابليس گفت يا رب چگونه شكر نعمت تو بجاى نياورد و بچه تأويل لوازم عبادت تو را مرعى ندارد كه اين همه اموال و ثروت به دو ارزانى داشتهء و ديدهء او را بديدار فرزندان ارشد آثار روشن گردانيدهء اگر آنچه به او انعام فرمودهء باز ستانى معلوم نيست كه هرگز بر سجادهء اطاعت و بندگى تو بنشيند خطاب الهى نازلشد كه اى ابليس ظن تو دربارهء برگزيدهء ما خلاف واقع است شيطان مناجات كرد كه الهى مرا بر اموال و اولاد او مسلط گردان تا معلوم شود كه ايوب چگونه سالك طريق معاصى ميگردد و پادشاه بىنياز اين ملتمس او را اجابت فرمود ابليس با اعوان و انصار خود باندك زمانى تمام اموال ايوب را از اغنام و مواشى و ضياع و مزارع و مداخل و منافع نابود ساخت و خانهء را كه مسكن اولادش بود منهدم گردانيد تا مجموع برحمت الهى پيوستند و بعد از وقوع هريك از آن مصائب شيطان مصور به صورت بشر به نظر آن پيغمبر عالى گهر درمىآمد و كيفيت حادثه را باز ميگفت و آن جناب ملتفت بتلبيس ابليس نميگشت و بدستور معهود لوازم شكر و سپاس بتقديم ميرسانيد و چون شيطان ازين ممر بر ايوب دست نيافت كرت ديگر مناجات كرده گفت الهى ايوب ميداند كه آنچه از اموال و اولادش تلف شده عوض كرامت خواهى نمود اكنون مرا بر بدنش استيلا ده تا به بينى كه حال بكجا منجر مىشود خطاب رسيد كه تو را بر جسد او مسلط كردم اما پيرامن زبان و چشم و دل و گوش او مگرد و شيطان بادى در بينى ايوب دميده حرارتى مفرط بمزاج شريفش راه يافت و تمامى اعضاى مباركش مجروح شده كرم در آن افتاد و منتن گشت و ساكنان آنقريه از رايحهء تعفن تنفر نموده در بيرون ديه محقر جائى مرتب كرده ايوب را بدانجا فرستادند و درين بليه نيز آن جناب بمرتبهء طريقهء مصابرت را مرعى داشت كه ايزد سبحانه و تعالى در شأن او فرمود  ( إِنَّا وَجَدْناهُ صابِراً نِعْمَ الْعَبْدُ إِنَّهُ أَوَّابٌ )  به صحت پيوسته كه در اوقات مرض ايوب رحمه بنت افرائيم بن يوسف كه حرم شريفش بود به قدر طاقت در تعهد و بيمار دارى او لوازم شفقت و مهربانى بتقديم مىرسانيد و در باب سرانجام غذا و ما يحتاج مزاجش مطلقا از خود بتقصير راضى نميكرديد در آن اوان ابليس لعين پيوسته آن مستوره را وسوسه كرده از عمل پسنديده منع مينمود و رحمه كلمات او را بعرض ايوب عليه السلام رسانيده آن جناب او را ميگفت كه زنهار اين سخنان را بسمع رضا ندهى كه قايل آن شيطانست در تاريخ\r\n\r\n","description":"","footnote":"","page_name":" 77 ","page_number":121},
  {"content":"\r\n\r\nحافظ ابرو مسطور است در روزيكه رحمه در طلب قوت بسيار گشته بود و چيزى به دستش نيفتاده ابليس به صورت زنى كوتاه موى خود را بر وى ظاهر ساخت و گفت اگر هردو گيسوى خويش را بريده به من دهى ما يحتاج يك روزهء ايوب را تسليم نمايم و رحمه بالضرورت بر آنموجب عمل نموده آن ملعون پيش از وى بنزد ايوب آمده گفت امروز منكوحهء تو را بحركتى ناشايسته منسوب كردند و هردو گيسوى او را بريدند و چون رحمه پيدا شد و مويهاى او مفقود بود ايوب دانست كه آن امر بنابر شيطنت ابليس واقع شده لاجرم سوگند خورد كه چون از مرض صحت يابد او را صد چوب زند نقلست كه در اواخر ايام اسقام ايوب ابليس به صورت فرشتهء خود را بمردم آنقريه نموده گفت من يكى از ملائكه مقربينم و آمده‌ام تا شما را از امرى عظيم آگاه گردانم بايد كه آنچه گويم بسمع قبول بشنويد و آن امر عظيم اينست كه ايوب سابقا در سلك انبياء عظام انتظام داشت اما حالا مغضوب درگاه علام الغيوب شده نامش را از جريدهء پيغمبران محو كرده‌اند مناسب آنكه او را ازين قريه دور اندازيد تا اثر غضب الهى بشما سرايت نكند و اينحديث به گوش ايوب رسيده دست مناجات برآورد و بر زبان الهام بيان راند كه  ( أَنِّي مَسَّنِيَ الضُّرُّ وَ أَنْتَ أَرْحَمُ الرَّاحِمِينَ )  پوشيده نماند كه در باب سبب سوگند ايوب جهة تأديب رحمه و موجب مناجات آن جناب مورخان وجوه متعدده مختلفه گفته‌اند و چون راقم اين سطور در مقام اختصار است بر ايراد يك روايت كه مختار اكثر اصحاب اخبار است قناعت نمود اميد آن‌كه بزرگان خرده بر خردان نگيرند القصه چون دعاء مذكوره بر زبان همايون ايوب صبور جارى گشت كه زمان زحمت منتهى شده وقت راحت رسيد جبرئيل امين بامر حضرت رب العالمين نزول نموده فرمود  ( ارْكُضْ بِرِجْلِكَ هذا مُغْتَسَلٌ بارِدٌ وَ شَرابٌ )  و آن جناب قدم شريف بر زمين زده از زير پايش چشمه آب بر جوشيد و ايوب عليه السلام اندام خود را در آن چشمه شست و از آن آب آشاميده تمامى امراض ظاهرى و باطنى او به صحت تبديل يافت محمد بن جرير الطبرى گويد كه هنوز آن چشمه برجاست و هر بيمارى كه از آن آب مياشامد سقم او بشفا تبديل مييابد و من در سال سيصد و سى بدان چشمه رسيده‌ام و از آن آب آشاميدم القصه مقارن تندرستى ايوب رحمه كه جهة سرانجام مهمى بدان قريه رفته بود بازآمده ايوب را نشناخت و پرسيد كه آيا حال آنمريض كه درين ويرانه افتاده بود چه شد جبرئيل فرمود كه اگر صحت يافته او را به‌بينى بشناسى ايوب عليه السلام خندان گشت رحمه دانست كه آن جناب صحت يافته لاجرم مبتهج و مسرور شد و ايوب بمقتضاى وحى سماوى صد چوب باريك برهم بسته بريدن رحمه زد تا در سوگندى كه خورده بود حانث نشود و كريم خطاپوش عطابخش نوبت ديگر اموال بيقياس و اولاد امجاد بدان پيغمبر شكور عنايت فرمود و روايتى آنكه همان فرزندانش را به حال حيات آورد و در خانه آن جناب از وقت عصر تا هنگام شام ملخ طلا باريد و در تاريخ طبرى مسطور است كه ايوب در اواخر ايام حيات از جمله اولاد خود حزقيل را وصى ساخت و خرقيل بمرتبه نبوت رسيده ذو الكفل\r\n\r\n","description":"","footnote":"","page_name":" 78 ","page_number":122},
  {"content":"\r\n\r\nلقب يافت و نيز ايوب را پسرى بود بشير نام داشت و او نيز بدرجه بلند پيغمبرى مرتقى شده هفتاد و پنجسال عمر يافت ( و اللّه تعالى اعلم بالصواب )\r\n\r\nذكر شعيب عليه السلام\r\nشعيب اسميست عربى و بلغت سريانى آن جناب را يثروب ميگفتند و طلاقت لسان و فصاحت بيان آن پيغمبر عاليمقام بمرتبه‌اى بود كه ملقب بخطيب الانبيا گشت در تفسير ابو الفتوح رازى مسطور است كه پدر شعيب نويب نام داشت و بقول اكثر مورخين نسب شريفش بمدين بن ابراهيم عليه التحية و التسليم مىپيوست و مادرش در سلك بنات لوط عليه السلام منتظم بود مسماة بميكا و بعضى گفته‌اند كه شعيب از اولاد صالح پيغمبر است و بر هر تقدير آن جناب بهدايت و ارشاد اهل مدين كه ايشان را اصحاب ايكه نيز ميگفتند مبعوث شد و زمان دعوتش مدت پنجاه و هفت سال امتداد يافته بعد از هلاك قوم بملاقات موسى عليه السلام فايز گشت و چون بين الجانبين مفارقت بوقوع انجاميد شعيب هفت سال و چهار ماه ديگر حيات يافته در سن دويست و بيست سالگى برياض جنت شتافت و بعضى از مورخان عمر آن پيغمبر عاليشان را صد و چهل سال گفته‌اند و ( و العلم عند اللّه )\r\n\r\nگفتار در بيان شمهء از ضلالت اصحاب مدين و هلاكت ايشان بعقوبت حضرت ذو المنن\r\nاكثر علماء اخبار و انبياء بزرگوار آورده‌اند كه اهل مدين و اصحاب الايكه يك فرقه‌اند و ايكه بلغت عربى موضعى را گويند كه مشتمل بر اشجار و مرغزار بسيار باشد و در تفسير كازرونى ره از ابو عبد اللّه البجلى مرويست كه ابجد هوز حطى كلمن سعفص قرشت اسامى سلاطين مدين است و بعثت شعيب عليه السلام در زمان سلطنت كلمن بوقوع پيوست و باتفاق مورخان اصحاب ايكه باوجود بت‌پرستى در مكائيل و موازين سبيل ناراستى مسلوك داشتندى و دراهم و دنانيز مغشوش خرج كرده اعلام قطع طريق برافراشتندى و چون شعيب عليه السلام ايشان را بدين قويم و ملت ابراهيم عليه السلام دعوت فرمود جمعى كه از صفت فراست و كياست بهرور بودند ايمان آورده متابعتش نمودند و اكثر در مقام معارضه و مجادله راسخ دم و ثابت قدم گشته پيوسته بسخنان درشت خاطر شريف جناب نبوى را مىآزردند و چون شعيب عليه السلام ايشان را از عذاب منتقم جبار ميترساند تمسخر نموده تقاضاى نزول عذاب ميكردند لاجرم خطيب الانبياء دست دعا برآورده گفت  ( رَبَّنَا افْتَحْ بَيْنَنا وَ بَيْنَ قَوْمِنا بِالْحَقِّ وَ أَنْتَ خَيْرُ الْفاتِحِينَ )  و حضرت مجيب الدعوات اين مسألت را بشرف اجابت اقتران داده در مدين گرمائى عظيم روى نمود چنانچه قوم بيطاقت گشته\r\n\r\n","description":"","footnote":"","page_name":" 79 ","page_number":123},
  {"content":"\r\n\r\nبه فضاى صحرا شتافتند و نظر ايشان برابر پاره‌اى افتاد از تاب آفتاب بسايه سحاب التجا بردند و آتشى از آن ابر بر مفارق گمراهان باران شده همه را خاكستر گردانيد و جمعى از ضعيفان اهل طغيان كه در شهر مانده بودند از استماع آواز صيحهء جبرئيل بنار جهنم پيوستند و شعيب و متابعانش كه هزار و هفتاد نفر بودند از شرر شر آنقوم بداختر نجات يافته هم در آن ديار رحل اقامت انداختند و باندك زمانى آن مكان را معمور و آبادان ساختند\r\n\r\nذكر موسى و هارون عليهما الصلاة و السلام\r\nباتفاق مفسران دانش و رو مستخبران خبرت سير موسى پيغمبر در سلك انبياء اولو العزم منتظم بود و برادرش هارون نيز تاج و هاج رسالت بر سر نهاده جناب موسى را معاونت و معاضدت ميفرمود و بلغت عبرى آب را مو گويند و درخت راشى بشين معجمه و چون جناب موسوى را چنانچه مسطور خواهد گشت در حين طفوليت كنيزكان فرعون در ميان آب و درخت يافتند نامش را بر موشى قرار دادند و در كلام عرب شين منقوطه بسين مهمله مبدل گشت و لقب موسى كليم اللّه است اما هرون بلفظ عبرى سرخ و سفيد را گويند و چون هرون بدين دو صفت موصوف بود موسوم به اين اسم شد و لقب هارون وزير و امام و خليفه است و پدر اين دو پيغمبر عمران بن فاهث بن لاوى بن يعقوب بود و قيل عمران بن يصحر بن فاهث و ايضا نسب مادر موسى كه لوهام نام داشت بلاوى مىپيوست و هرون يكسال يا دو سال على الاختلاف الاقوال از موسى بزرگتر بود و موسى كليم عليه التحية و التسليم از مبادى ايام رضاع تا وقت هجرت از مصر در حجر تربيت آسيه امرأة فرعون بسر برده در كمال دولت و اقبال روزگار ميگذرانيد اما بنابر مناسبت جبلى بطريقه پنهانى رعايت جانب بنى اسرائيل كرده بخلاف رأى فرعون ضمنا بامر معروف و نهى منكر ميپرداخت و در آن اوقات بحمايت يكى از اسرائيليان قبطى را مشتى زد و آن شخص فى الحال افتاده روى به بئس المهاد نهاد و اينمعنى بر فرعون ظاهر گشته قصد موسى نمود و آن جناب از مصر هجرت كرده بمدين رفت و مدت ده سال در خدمت خطيب الانبيا زندگانى فرموده يكى از بنات مكرمات او را در حباله نكاح آورد و بعد از آن مراجعت كرده در وادى ايمن بدرجه ارجمند نبوت رسيد و بهدايت فرعون و قبطيان مبعوث گشت هرون در آن امر عظيم الشان با وى شريك و سهيم شد و در آن‌وقت بروايتى از سن شريف حضرت كليم چهل و نه سال و سى و هفت روز گذشته بود القصه چون موسى از وادى ايمن بمصر تشريف برد با هرون ملاقات نموده هردو برادر باتفاق يكديگر مدت بيست سال فرعون و اتباع او را بوحدانيت حق سبحانه و تعالى دعوت فرمودند و آيات باهره و معجزات ظاهره بديشان نمودند و پس از آنكه از ايمان فرعون و فرعونيان مأيوس گشتند با تمامى بنى اسرائيل از مصر بيرون رفته از رود نيل يا قلزم عبور كردند و فرعون با سپاه خود از عقب\r\n\r\n","description":"","footnote":"","page_name":" 80 ","page_number":124},
  {"content":"\r\n\r\nايشان در آب رانده مجموع غريق بحر فنا شدند و بعد از هلاك فرعون و قبطيان واقعهء ميقات و نزول الواح و تورية و قصه بقره و رفتن موسى بجنگ جبابره و كشته شدن عوج و فرو رفتن قارون و تلاقى موسى و خضر و قضيه تيه بوقوع انجاميد و هرون در سنه ثلثين از حادثه تيه وفات يافت و موسى در سنه ثلاث و ثلثين برياض جنت شتافت مدت عمر عزيز كليم اللّه به اتفاق ارباب انتباه صد و بيست سال و شريعتش نسخ ملت ابراهيم عليهما السلام نمود -  ( وَ هُوَ الْغَفُورُ الْوَدُودُ ) \r\n\r\nگفتار در بيان شمه‌اى از طغيان فرعون و قبطيان شقاوت فرجام و ذكر كيفيت ولادت هارون و ماجراى ايشان\r\nبروايت زمره‌اى از ارباب تحقيق و اصحاب توفيق در ازمنه سابقه ملوك عمالقه را فرعون ميگفته‌اند همچنانكه پادشاهان روم را قيصر ميخوانده‌اند و سلاطين حبشه را نجاشى و اول فراعنه مصر سنان بن علوان بن عبيد بن عوج بن عمليق بود و سنان آن كسيست كه دست تعدى بساره زوجهء ابراهيم خليل الرحمن دراز كرده بود و بالاخره از آن معصيت رجوع نمود و فرعون ثانى ريان بن الوليد است كه نسبش بعمر بن عمليق مىپيوست و او يوسف را عزيز مصر كرد و بوى ايمان آورد و فرعون ثالث قابوس بن مصعب بود كه در اواخر ايام حيات يوسف بر تخت سلطنت مصر صعود نمود و باحياى مراسم كفر و عصيان و اماتت لوازم اسلام و ايمان پرداخته ابواب ظلم و عناد بازگشود و چون بنى اسرائيل كيش و ملت او را نپذيرفتند در غضب شده ذل رقيت و غل عبوديت بر گردن ايشان نهاد و همواره آنطايفه را بارتكاب اعمال شاقه و افعال فوق الطاقه مأمور مىگردانيد و پس از آنكه قابوس رخت بزاويه هاويه كشيد برادرش كه وليد نام داشت و فرعون موسى عبارت ازوست رايت سلطنت افراشته بيشتر از برادر در ايذاء و اضرار ذريات يعقوب كوشيد و با آنكه رجال آنقوم را بندگى ميفرمود نسوانرا نيز بمطالبهء خراج ميرنجانيد و چون مدت پنجاه سال آنملعون كه از فرعون الهى بىبهره بود به تشييد مبانى ظلم و عناد و تمهيد قواعد كفر و فساد پرداخت جمعيتى ساخته زبان بدعوى الوهيت بگشاد و نداى  ( أَنَا رَبُّكُمُ الْأَعْلى )  به گوش هوش صغير و كبير رسانيد و قبطيان كه متوطنان مصر بودند بقدم عبوديت پيش‌آمده احفاد اسباط از قبول آن امر ابا و امتناع فرمودند و فرعون اقوياى آنطايفه را به نقل احجار از جبال و امثال آن مهم دشوار بازداشت و ضعفا را فرمود كه مزدورى كرده اجرت عمل خود را هر روز قبل از غروب آفتاب بخزانه رسانند و در ايامى كه آن ملعون باهانت و تذليل بنى اسرائيل همت نامبارك صرف مينمود شبى در خوابديد كه آتشى از جانب ديار شام اشتعال يافته تمامت حصون و قلاع و بيوت و بقاع قبطيان را محترق گردانيد و اثر آن بقصر خاص او نيز رسيد و از هيبت آنواقعه هايله بر خود بلرزيد بيدار شد و باحضار كاهنان و معبران فرمانداده كيفيت خوابرا تقرير كرد و طلب تعبير نمود جواب گفتند كه غالبا شخصى از بنى\r\n\r\n","description":"","footnote":"","page_name":" 81 ","page_number":125},
  {"content":"\r\n\r\nاسرائيل ظاهر شود كه در اعدام و افناء قبطيان كوشش نمايد و در انهدام اساس پادشاهى توسعى و اهتمام فرمايد بناء على هذا فرعون حكم كرد كه هر پسرى كه از نسوان بنى اسرائيل متولد شود فى الحال بقتل آورند و بعد از انقضاى پنجسال از اين فرمان و كشته شدن اطفال فراوان بلاء و با در ميان ذريات يعقوب ( 4 ) پيدا شده قبطيان بعرض رسانيدند كه مردان بنى اسرائيل به علت و با از پا درميايند و پسران ايشان حسب الحكم سر بباد فنا ميدهند اگر حال بر اين منوال گذرد و دست از قتل اطفال بازندارند باندك زمانى نسل ايشان منقطع شود و ما را مرتكب امور دشوار بايد شد فرعون اين سخن را بسمع قبول جاى داد و از كمال بلاهت حكم كرد كه يكسال اولاد بنى اسرائيل را بكشند و يكسال نكشند و در سال اطلاق هرون در وجود آمد و در سال قتل موسى متولد گشت بعضى از روات اخبار آورده اند كه روزى منجمان بعرض فرعون رسانيدند كه اوضاع نجومى دلالت بر آن مىكند كه امشب آن نطفه پاك از صلب پدر به شكم مادر انتقال نمايد بنابرين فرعون فرمانداد كه منادى كردند كه تمامى بنى اسرائيل از شهر بصحرا روند كه ملك از سر جريمه ايشان گذشته درباره آنطائفه اصناف الطاف بظهور خواهد آمد و اسرائيليان بخرمى هرچه تمامتر از شهر بيرون رفته آنشب بخاطر فرعون رسيد كه با منكوحهء خود آسيه بنت مزاحم كه بروايتى از بنى اسرائيل و بقولى از اعقاب ريان بن الوليد بود مباشرت نمايد باميد آن كه آن مولود عاقبت محمود از صلب او در وجود آيد و به اين عزيمت عمران پدر موسى را كه در سلك مقربانش انتظام داشت مصحوب گردانيده به شهر درآمد و او را بحراست در قصر سلطنت تعيين فرمود چون عروسان شبستان آسمان آغاز جلوه‌گرى كردند والده موسى كه بطريق سير بدانجا آمده بود نزد عمران رسيد و او بنابر استيلاء شهوت منكوحه خود را نگاهداشته با وى در فراش قربت تكيه فرمود و حرم عمران حامله شد اما آثار آن معنى بر وى ظاهر نگشت و پس از انقضاى مدت حمل موسى از كتم عدم بصحراى وجود قدم نهاد و مادرش از وهم فرعونيان نجاريرا كه بعقيده محمد بن جرير الطبرى موسوم بود بحزئيل از آل فرعون و بروايتى از بنى اسرائيل بود طلبداشت تا صندوقى به صورت تابوت تراشيد و ام موسى فرزند ارجمند خود را در آن تابوت گذاشته و سر تابوت را استوار كرده برود نيل انداخت عنصر آب بفرمان رب الارباب آنصندوق را بباغ فرعون برد و كنيزكان آسيه تابوت را گرفته نزد او رسانيدند آسيه چون سر تابوت بگشاد از مشاهده جمال موسى مهرى عظيم در دل او افتاد و فرعون را ازين امر خبر داد و آن لعين بدان خانه درآمده و موسى را ديده به محبتش مايل شد در روضة الصفا مسطور است كه فرعون را دخترى بود مبتلا ببلاى برص و جمعى از اطباى كهانت پيشه بعد از تأمل و انديشه با وى گفتند كه علاج اين مرض منحصر است در لعاب دهان طفلى كه در اوان دولت تو از رود نيل بيرون آيد و چون موسى بدست كنيزكان فرعون افتاد آندختر لعاب دهان مباركش را بر عضو معلول ماليده فى الحال شفا يافت امرا و مقربان فرعون از صورت واقعه آگاه شده عرض\r\n\r\n","description":"","footnote":"","page_name":" 82 ","page_number":126},
  {"content":"\r\n\r\nكردند كه شخصى كه در هلاك قبطيان خواهد كوشيد و انتقام اسرائيليان از ايشان خواهد كشيد اين كودكست لاجرم فرعون قاصد قتل كليم اللّه گشت باز بسبب التماس آسيه از سر اين حركت درگذشت و امرأة فرعون جناب موسى را بفرزندى قبول كرده زنان شيردار از براى تعهد او حاضر كرد و موسى پستان هيچكس را در دهان نگرفت و خواهر موسى مريم كه جهة استخبار بدان‌جا آمده بود گفت من شما را باهل بيتى دلالت نمايم كه از عهده تكفل او بيرون آيد و آسيه براه‌نمائى مريم والده موسى را طلبيده آن غنچه گلبن رسالت را در كنارش نهاد و موسى فى الحال پستان او را بمكيد و آسيه موسى را به دو سپرده مقرر فرمود كه هفته يكنوبت او را بقصر سلطنت آورد و بعد از انقضاى يك يا دو سال روزى آسيه موسى را در كنار فرعون نهاده موسى ريش آن بدكيش را گرفته بكشيد چنانچه موئى چند بركنده شد و نايره خشم فرعون اشتعال يافته حكم بقتل موسى فرمود آسيه گفت اين حركت بنابر عدم خرد ازين كودك صادر گشت بفرماى تا يك طشت از ياقوت و ديگرى از اخگر افروخته حاضر سازند اگر موسى دست بياقوت برد در سياست او تأخير منماى و اگر به طرف اخگر دست دراز كند صدق سخن من بر تو روشن شود او را مقتول گردان و چون برين موجب عملنمودند جبرئيل امين دست موسى را بجانب آتش برد تا اخگرى برگرفت و به دهان رسانيد و زبان مباركش سوخته عقده پيدا كرد و فرعون از مقام انتقام گذشت مادر موسى او را به خانه برد چون كليم اللّه بسن رشد و تميز رسيد آسيه نوكران و خدمت‌كاران بملازمتش بازداشته جناب موسى در خانه حشمت و تجمل اوقات ميگذرانيد چنانچه مصريان او را پسر فرعون ميخواندند و موسى در سن سى سالگى باستصواب آسيه جميله‌اى را در حبالهء نكاح درآورده آن جناب را از آن منكوحه دو پسر در وجود آمد خرشون و تبيعا\r\n\r\nحكايت هجرت موسى عليه السلام و رسيدن بصحبت خطيب الانبيا\r\nبه صحت پيوسته كه جناب موسى را بنابر مناسبت جبلى همواره خاطر عاطر برعايت جانب بنى اسرائيل راغب و مايل ميبود و پنهان از فرعون درباره اينطايفه مكرمت و التفات ميفرمود و در آن اثنا روزى كه تنها براهى ميگذشت ديد كه قبطى دست در اسرائيلى زده برو تعدى مينمايد نزديك بديشان رفته مشتى بر قبطى زد كه دست از اين شخص باز دارد و آن نابكار به مجرد يك مشت از پاى درافتاده روى بصدر جهنم نهاد و موسى از ارتكاب آن امر پشيمان شده به خانه مراجعت نمود و در آن روز هيچكس ندانست كه قبطى را كه كشت و روز ديگر موسى پيغمبر جهت استعلام اخبار خوفناك از منزل همايون بيرون آمد و همان اسرائيلى را با قبطى در زد و خورد ديد متوجه او شده گفت چه شوم كسى تو كه هر روز با ديگرى مخاصمت ميكنى اسرائيلى چون ضرب دست موسى را ديده بود و يافت كه بجانب او توجه مينمايد متوهم شده گفت ميخواهى كه مرا بكشى همچنانكه\r\n\r\n","description":"","footnote":"","page_name":" 83 ","page_number":127},
  {"content":"\r\n\r\nديروز كسى را بقتل آوردى قبطى بعد از استماع اين سخن دست از اسرائيلى بازداشته بجانب درگاه فرعون شتافت و كيفيت واقعه را بعرض رسانيد و فرعون حكم بقصاص فرموده شمعون باجزئيل نجار موسى را از آن حال اخبار كرد و آن جناب از مصر بيرون شتافته بصوب مدين خراميد و بعد از وصول بسر چاه آنقريه مشاهده نمود كه جمعى كثير از رعات با اغنام و مواشى بر سر چاه جمع آمده جهة كشيدن آب ازدحام عام بوقوع انجاميد و دو ضعيفه با گوسپندان خود دور تر ايستاده انتظار تفرق ميبردند و آن راعيان اغنام و چارپايان خود را سيراب ساخته سنگى بر سر چاه نهادند و التفات بدانعورتان نكردند و موسى بدان دو زن ترحم نموده از حال ايشان استفسار نمود جوابدادند كه ما دختران شعيب پيغمبريم و بسبب تعدى ساكنان اين قريه هر روز از فضلهء آب مراعى مردم دفع تشنگى اغنام خود ميكنيم موسى متأثر گشته بر سر چاه رفت و سنگ را برداشته و دلو در چاه فرو گذاشته گوسفندان آن زنان را سيراب گردانيد و بنفس نفيس رخت اقامت بسايهء درختى كشيد و چون بنات شعيب بخانهء خود رسيده كيفيت حال بعرض پدر بزرگوار رسانيدند و دختر بزرگتر را بطلب موسى فرستاد و كليم اللّه اجابت نموده و شعيب از حركات و سكنات موسى امارت سعادت و اقبال تفرس فرمود و او را بمناكحت اجمل بنات خود اميدوار ساخت و كابين آن عفيفه را بر هشت ساله خدمت مقرر كرد و گفت اگر آن خدمت بده سال رسد از جانب جناب موسى مكرمتى باشد كليم اللّه ميان بخدمتكارى بسته بعد از گذشتن هشت سال دختر مهتر و بهتر شعيب را كه مسماة بصفورا بود بحبالهء نكاح در آورد و دو سال ديگر در مقام شبانى بسر برده آنگاه موسى عليه السلام عزم مراجعت كرد و شعيب شرف رخصت ارزانى داشته رمه‌اى گوسپند بموسى انعام داد و اشارت بخانه‌اى نموده گفت آنجا عصاهاست يكى را جهة خود بردار از باب اخبار آورده‌اند كه پيش از وصول موسى بمدين فرشته‌اى به صورت انسان نزد شعيب آمده عصائى بوديعت نهاد آن عصا را شعيب با چند عصاى ديگر در آنخانه مضبوط ساخته بود و درين وقت كه موسى را به برداشتن عصا امر نمود كليم اللّه به خانه درآمده عصاى مذكور به دستش افتاد و چون به بيرون تشريف آورد شعيب كه چشمهاى مباركش حليهء بينائى نداشت آنچوب را مساس كرده گفت اين عصا را همانجا بنه كه امانت شخصى است و ديگرى برگير موسى باز به خانه رفته و آن عصا را گذاشته خواست كه ديگرى بردارد اتفاقا باز همان عصا به دستش در آمد . و شعيب ازين صورت واقف گشته و گفت تو به تصرف اين عصا انسب و اولى مينمائى برخيز و در ضمان سلامت روان شو و بعضى از مورخان را عقيده آنكه عصاى مذكور بر نهج مسطور در آن اوان كه شعيب موسى را بشبانى بازداشت بدست مباركش افتاد و برخى در اين باب روايت ديگر ايراد كرده‌اند كه تفصيل آن موجب تطويل است و ايضا طول عصاى موسى و آنكه آن چوب از كدام درخت بوده مختلف فيه است در روضة الصفا بروايت عبد اللّه بن عباس رضى اللّه عنه مرويست كه آن عصا دو سر داشت و طول\r\n\r\n","description":"","footnote":"","page_name":" 84 ","page_number":128},
  {"content":"\r\n\r\nآن ده گز بود از چوب آس و آدم عليه السلام در وقت هبوط از جنت آن را همراه آورده بود و شعيب عليه السلام را معلوم بود كه آنچوب نصيب يكى از انبياى بنى اسرائيل خواهد شد و كعب الاحبار گويد عصاى موسى از درخت عوسج بود و درخت عوسج اول شجره‌ايست كه بر جويبار نمو بالا كشيده و ( العلم عند اللّه تقدس و تعالى )\r\n\r\nگفتار در بيان وصول موسى بوادى ايمن و بمرتبهء ارجمند نبوت و رسالت و فايز شدن\r\nچون جناب موسى شعيب نبى عليه السلام را وداع فرمود و متوجه مصر گشته پنج روز مسافت پيمود شب ششم در وادى ايمن فرود آمد و در آن منزل ابرى سياه در فضاى هوا هويدا شده شدة برودت موسى و متعلقانش را دريافت و منكوحهء آن جناب هر چند سعى كرد كه آتشى برافروزد ميسر نشد و در آن اثنا در جانب طور سينا روشنائى به نظر كليم اللّه درآمده اصحاب را بتوقف امر كرد و خود بتصور وجدان آتش عصا بر گرفت و چون باد بدانجانب در اهتزاز آمد در روضة الصفا مسطور است كه از منزل موسى تا محلى كه سواد بصر فرخنده اثرش بر بياض آن روشنى محيط شد دوازده فرسخ بود و آن جناب بوسيلهء كمال نفسانى و قابليت روحانى آنمسافة را بطرفة العينى طى نموده چون نزديك بدان روشنى رسيد آتشى عظيم ديد كه از شاخ درخت سبز سر بكرهء اثير كشيده است و موسى هرچند اهتمام فرمود كه قدرى از آن آتش فراگيرد نتوانست لاجرم قصد مراجعت كرد مقارن آنحال آوازى شنيد كه ( يا موسى ) كليم اللّه كلمه لبيك بر زبان آورده بهر جانب كه نگريست هيچكس را نديد و آن ندا بتكرار انجاميده در كرت سوم موسى گفت تو چه‌كسى كه كلام تو ميشنوم و تو را نمىبينم خطاب رسيد كه  ( إِنِّي أَنَا اللَّهُ رَبُّ الْعالَمِينَ  و انا ربك يا موسى ) و كليم اللّه به سجده افتاده چون سر برآورد آوازى آمد كه پيشتر آى اى موسى كليم اللّه از غايت دهشت بجانب درخت روان شده بخلع نعلين مأمور گشت و در باب خلع نعلين و سبب آن اهل تفسير اقاويل مختلفه در سلك تحرير كشيده‌اند كه ايراد آن لايق بسياق اين مختصر نيست القصه حق سبحانه و تعالى موسى را در وادى طور سينا مشمول نظر لطف و مكرمت گردانيده لباس نبوتش پوشانيده و آيات بينات و معجزات ظاهرات ارزانى داشته نخست پرسيد كه چيست در دست راست تو اى موسى كليم اللّه جواب داد  ( هِيَ عَصايَ أَتَوَكَّؤُا عَلَيْها وَ أَهُشُّ بِها عَلى غَنَمِي وَ لِيَ فِيها مَآرِبُ أُخْرى )  پس خطاب آمد كه عصا را بيفكن و موسى آن عصا را انداخت اژدهائى عظيم مهيب خلقت شد و موسى توهم نموده ندا رسيد كه مترس و او را بگير كه باز به صورت اصلى معاودت مىكند و كليم اللّه بآستين پشمين گردن اژدها بگرفت باز عصا شد بعد از آن قادر بيچون بمعجزهء واضحهء ديگر خاطر موسى پيغمبر را اطمينان\r\n\r\n","description":"","footnote":"","page_name":" 85 ","page_number":129},
  {"content":"\r\n\r\nداد و آن نورى بود كه هرگاه دست در جيب بردى و برآوردى از كف دست حق‌پرست او در لمعان آمدى چنانچه بر پرتو آفتاب غالب گشتى و چون نفس نفيس موسى قوت تمام و تمكن لا كلام يافت بهدايت و ارشاد فرعون و قبطيان مأمور گشت و التماس طلاقت لسان و فصاحت بيان و انشراح صدور و انفساح ضمير و بودن هرون در امر نبوت شريك و وزير كرده جميع ملتمسات بشرف اجابت اقتران يافت و موسى بر جناح استعجال بجانب اهل و عيال شتافته هنگام سحر بديشان ملحق شد و فى الحال متوجه مصر گرديد و روايتى آنكه هرون بحسب وحى سماوى از قرب وصول برادر آگاهى يافته باستقبال شتافت و در بيرون مصر اخوين ديده بديدار يكديگر روشن كرده به شهر در رفتند و قولى آنكه قريب بشام موسى عليه السلام بمصر درآمده در خانه والده نزول نمود و هرون را از حقيقت حال اعلام فرمود و صباح روز ديگر هردو برادر بدر قصر خاصه فرعون شتافتند و در روضة الصفا مسطور است كه هفتاد سور محيط مدينه فرعون بود و در ميان هردو سور قرى و مزارع معمور موجود بود و هفتاد هزار مرد جرار در هريك از آن مواضع بسر ميبردند و در گرد باغ و قصر خاصهء فرعون انهار و اشجار بسيار بود و سباع ضاره در آنجا مسكن داشتند و آن باغ يكراه داشت كه ممر آمدوشد مردم بود و اگر كسى از آنطريق اندك انحرافى مينمود بچنگال شيران ژيان گرفتار ميگشت و چون موسى و هرون بدروازهء اول آنشهر رسيدند آن را بسته يافته موسى عصا بر در زد و فتح الباب ميسر گشت و نسبت بساير ابواب همين عمل بجاى آورد و بعد از وصول بدرختان گرد باغ مجموع سباع از مهابت آواز موسى منهزم شده هريك به بيشهء گريختند و موسى و هرون بدر قصر خاص فرعون رسيده عصاى اقامت بر زمين انداختند در تفسير ابو الفتوح رازى مسطور است كه چون موسى و هرون بدرگاه فرعون آمده بار نيافتند موسى عصا را بر در كوشك زد صدائى مهيب ظاهر شده از خوف آن موى سر و ريش فرعون سفيد گشت و بتعليم هامان كه وزيرش بود خضاب كرده رسم خضاب لحيه از آن زمان پيدا آمد بروايت وهب بن منبه موسى عليه السلام در چهارم ذو الحجه بباب القصر رسيده در روز نحر خبر او را فرعون از مسخرهء خود شنيد و بقول محمد بن اسحق بعد از آنكه دو سال موسى و هرون آنجا بودند فرعون بر كيفيت حادثه اطلاع يافت ( و على كل التقديرين ) در محلى كه هامان و عظماى امرا و اعيان در مجلس فرعون حاضر بودند باحضار آن‌دو پيغمبر بزرگوار فرمان داد و چون موسى عليه السلام بدان مقام درآمد فرعون آن جناب را شناخته گفت تو آن نيستى كه در خانهء ما پرورش يافتى و بيگناهى را كشته بصوب هزيمت شتافتى موسى فرمود كه من قصد قتل آن شخص نداشتم و ندانستم كه به مجرد مشتى كه به او رسد از پاى در خواهد آمد آنگاه كليم اللّه فرعون را بوحدانيت ايزد تعالى دعوت فرموده از ايذا و اضرار بنى اسرائيل نهى نمود و بين الجانبين قيل و قال و جواب و سؤال بوقوع انجاميده چون موسى گفت كه حق سبحانه و تعالى آيات باهره و معجزات ظاهره به من كرامت كرده فرعون گفت  ( فَأْتِ بِها إِنْ كُنْتَ مِنَ الصَّادِقِينَ ) \r\n\r\n","description":"","footnote":"","page_name":" 86 ","page_number":130},
  {"content":"\r\n\r\nو موسى عصا انداخت فى الحال آنچوب اژدهائى در نهايت مهابت شد و آغاز رفتار كرده مردم روى بانهزام آوردند و بر زبر يكديگر افتادند چنانچه بروايت وهب بن منبه بيست و پنج هزار كس در آن ازدحام جام محنت فرجام هلاكت در كشيدند و فرعون در تحت تخت گريخت و از كليم اللّه دفع آن بليه را مسألت نمود مشروط به آنكه بپاى متابعت پيش آمده دست از ايذاى بنى اسرائيل باز دارد موسى عليه السلام اژدها را گرفته آن ثعبان به حالت اصلى معاودت كرد و كليم اللّه يد بيضا را نيز ظاهر ساخته چشمهاى مجلسيان تاب نظارهء آن نياورد چنانچه بر روى در افتادند و التماس اخفاء آن نمودند و موسى و هارون عليهما السلام آن روز فرعونرا مهلت داده مراجعت فرمودند و فرعون بامرا و اركان دولت شرايط مشورت بجاى آورده همگنان موسى را بسحر منسوب ساختند و صلاح در آن دانستند كه سحرهء آن مملكت را جمع كنند تا در مقام معارضهء جناب موسوى آمده او را مغلوب گردانند و بعد از جمع مهرهء سحره كه بروايت اكثر هفتاد هزار و بقول اقل هفتاد و دو نفر بودند فرعون كيفيت واقعه را با ايشان در ميان نهاد و گفت شما را با موسى مجادله بايد كرد تا بانعامات پادشاهانه اختصاص يابيد امراء سحره كه بعقيدهء محمد بن جرير الطبرى چهار نفر بودند شابوت و حابوت و خطخطه و مصغر نام داشتند با اتباع انگشت قبول بر ديده نهادند و در صدد معارضه شدند و چنانچه در تفسير ابو الفتوح مسطور است هفتاد هزار چوب به شكل مار تراشيدند و مجوف ساختند و درون آن را پر سيماب كردند و در روز عاشورا كه عيد قبطيان بود فرعون با امر او اركان دولت و ساحران بل اكثر مصريان بصحرا رفت و موسى و هارون در برابر آمده نخست سحره را بقبول ملت بيضا دعوت كردند و آنجماعت را از وضع احوال و استماع مقال آن‌دو بزرگوار تردد پيدا شد كه ايشان ساحر باشند و در جواب سخنان موسى و هرون بر زبان آوردند كه اگر غلبه شما را باشد ما غاشيهء متابعت بر دوش گيريم و اگر ما غالب گرديم فرعون خود داند كه چه ميبايد كرد و بعزت فرعون اميدواريم كه استيلا ما را باشد آنگاه از موسى دستورى خواسته عصاهاى خود را در آن صحرا انداختند و تاب آفتاب در سيماب اثر كرده آنچوبها را متحرك ساخت و خلايق را از مشاهدهء آن وهم عظيم روى نموده پاى در طريق هزيمت نهادند و جناب موسى ترسيد كه مردم معجزهء او را نيز از آن جنس تصور كنند لاجرم خطاب آمد كه   ( لا تَخَفْ إِنَّكَ أَنْتَ الْأَعْلى وَ أَلْقِ ما فِي يَمِينِكَ )   و موسى عصا را افكنده بدستور معهود اژدها شده جميع چوبها و رسنهاء سحره را فرو برده قصد قبهء فرعون نمود و آن مخذول متحير و سراسيمه گشته فرار برقرار اختيار كرد و خلقى بينهايت بر زبر يكدگر افتادند و لگدكوب اقدام بلا و محنت شدند و چون موسى عصا برداشت و سحره از تعبيهاى خود اثر نديدند حقيقت دين اسلام و بطلان اهل كفر و ظلام بر ضماير ايشان ظاهر شده سعادت ايمان دريافتند و چنانچه قرآن مجيد بذكر آن ناطق است به حكم فرعون شربت شهادت چشيده بجنت شتافتند بيت\r\n مىندانم هيچكس در كون يافت * * دولتى كان سحرهء فرعون يافت \r\n\r\n","description":"","footnote":"","page_name":" 87 ","page_number":131},
  {"content":"\r\n\r\n\r\nگفتار در بيان شهيد شدن آسيه بنت مزاحم و گرفتارى فرعونيان ببعضى از عقوبات جبار منتقم\r\nدر نسخ معتبر به نظر اين ذره احقر درآمده كه چون فرعون بر طبق كلمهء كريمهء  ( لَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ وَ لَأُصَلِّبَنَّكُمْ أَجْمَعِينَ )  مؤمنان سحره را دست و پا بريده شهد شهادت چشانيد زوجه‌اش آسيه كه تا آنزمان ايمان خود را پنهان ميداشت با فرعون در آن باب لجاج كرده باتيان احتجاج در نبوت موسى و هرون قيام نموده فرعون را بقبول ملت بيضا تحريص فرمود و فرعون كينهء كه از آن ضعيفه به واسطه تربيت موسى در سينه داشت ظاهر كرده بتعذيب او فرمانداد و چون اشتداد عقوبت ظلمه دربارهء آسيه درجهء كمال يافت به زبان حال و قال مناجات فرموده گفت ( رب ابن لى عندك بيتا فى الجنة و نجنى من فرعون و عمله و نجنى من القوم الظالمين ) و اين مسألت شرف قبول يافته ملائكه عظام روح پرفتوحش را محفوف بانوار مغفرت حضرت رؤف غفور بمقام راحت و سرور رسانيدند و چون فرعون خاطر شوم از جانب آن مرحومه جمع ساخت و ديد كه جمعى كثير از قبطيان بموسى ايمان آوردند ساير قبطيان كافر را فرمود كه بنى اسرائيل را بيشتر از پيشتر تعذيب نمايند و كفره بموجب فرموده عمل نموده بنى اسرائيل نزد موسى عليه السلام آمدند و زبان باستغاثه گشادند و جناب كليم اللّه از انقياد و تسليم فرعون و قبطيان مأيوس گشته برايشان دعا كرد و لاجرم وفور بلايا از حضرت خالق البرايا متعاقب و متوالى شد و نخست مدت سه سال كفار ببليهء قحط و غلا مبتلا گشتند بعد از آن هفت روز به عذاب طوفان كه بروايت اكثر و اشهر كثرت بارندگى بود معذب شدند آنگاه هفت روز ببلاى ملخ و هفت روز به محنت قمل كه عبارت از شپش است در تعذيب افتادند و بعد از آن بمشقت هجوم ضفادع گرفتار گشتند و چون به مجرد مشاهدهء معجزات عناد و استكبار كفار تسكين نيافت آب نيل برايشان خون شد بمثابه كه از يك طرف اسرائيلى آب صافى آشاميد و طرفى ديگر قبطى خون ناب مىچشيد بيت\r\n جام مى و خون دل هريك به كسى دادند * * در دايره قسمت اوضاع چنين باشد \r\nو هريك از اين آيات كه ظاهر ميشد فرعون و اتباعش بموسى پيغام مى فرستادند كه اگر بدعاى تو اين از ما دفع شود مجموع ايمان آوريم و چون بموجب مسألت موسى عليه السلام و التحية آنگروه بيعاقبت عافيت مىيافتند بدستور معهود در كفر و ضلالت غلو مينمودند آورده‌اند كه نوبتى فرعون بتحريك هامان بر قتل موسى جازم گشت و آن جناب ازين عزيمت آگاهى يافته دعا فرمود تا تمامى اموال ايشان متبدل به سنگ شد و ديگرباره فرعونيان كليم اللّه را بآوردن ايمان وعده كرده موسى عليه السلام دعا فرمود تا آن احجار به حالت اصلى معاودت نمود و آن سنگين دلان همچنان بر كفران ثابت قدم بوده گفتند\r\n\r\n","description":"","footnote":"","page_name":" 88 ","page_number":132},
  {"content":"\r\n\r\nاى موسى هرچند تو ازين گونه آيات و معجزات بما نمائى مرتكب متابعت تو نخواهيم شد و بعضى گويند هرگاه فرعون قصد اطاعت موسى مينمود هامان مانع گشته ميگفت شرم ندارى كه بعد از آنكه سالها دعوى الوهيت كرده باشى گردن بطوق عبوديت درآرى و فرعون بسخن او از جاده مستقيم دور افتاده به عذاب جحيم گرفتار گشت بروايت اصح و اشهر بليات مذكوره در مدت سه سال و يازده ماه سمت ظهور يافته و بناء صرح هم در آن ايام بوقوع پيوسته و كيفيت اين قضيه چنان بود كه فرعون بر زبان آورد كه من ميخواهم كه به آسمان روم و از خداى موسى خبرى يابم و اين انديشه در خاطر نامباركش قرار گرفته هامان باشارت آن بىسر و سامان به بناء عمارتى در غايت رفعت مشغول گشت و خشت پخته اختراع نموده بعد از اتمام آن موضع كه بقول صاحب جعفرى هزار و دويست ارش ارتفاع داشت فرعون برآنجا صعود نموده آسمان را همچنان ديد كه از روى زمين ملاحظه كرده بود لاجرم خائب و خاسر بپايان آمد و همان لحظه صرح بجهة رسيدن پر جبرئيل قطعه قطعه گشته هر پارهء به جائى افتاد و هر استاد و مزدور كه در آن بنا كار كرده بود روى به بئس المهاد نهاد\r\n\r\nذكر بيرون رفتن موسى از مصر با بنى اسرائيل و غرقه شدن فرعون و متابعانش در بحر نيل\r\nچون ظلم و تعدى فرعون و اهل ظلام روزبروز در تزايد بود موسى عليه السلام بخروج از مصر مأمور شده رؤسا و اشراف اسباط را بيراق سفر امر فرمود بنى اسرائيل تا مدت يك ماه هرچند تهيهء بيرون رفتن ميكردند مانعى دست ميداد و جناب موسى از جهة توقف استفسار نموده چنين به وضوح پيوست كه سبب عدم تيسير سفر آنست كه يوسف صديق عليه السلام وصيت كرده كه هرگاه بنى اسرائيل از مصر بيرون روند تابوت مرا همراه برده در مقبرهء آبا و اجداد دفن كنند و بنابر آنكه معلوم نبود كه مدفن يوسف كجاست در بحر تفكر افتادند بالاخره بدلالت عجوزهء كهن سال تابوت صديق را در رود نيل يافتند و بجد تمام استعداد سفر نموده پيرايهاى قبطيان را ببهانهء عروسى عاريت كردند وجهة علامت خروج هريك از بنى اسرائيل فراخور حال ذبحى بجا آورده كف خون بر در خانها كشيدند و در نيمشب نهم ماه محرم از مصر بيرون رفتند و بعقيدهء علماء يهود آن شب شب پنجشنبه بود پانزدهم نيسان و چون اسرائيليان از كمال اشتغال جهة توشه نان فطير پخته بودند روز پنجشنبه‌اى را كه قريب بمنتصف نيسان باشد عيد الفطير خوانند و تعظيم آن را لازم دانند القصه موسى بعد از خروج از مصر بعرض سپاه قيام نموده بقول طبرى سيصد و بيست هزار مرد محارب درشمار آمد آنگاه در طى مسافت سرعت فرموده در منزلى كه موسوم بفارمو بود و قريب بكنار نحر نيل فرود آمدند و صباح روز نهم محرم الحرام\r\n\r\n","description":"","footnote":"","page_name":" 89 ","page_number":133},
  {"content":"\r\n\r\nكه كفار شقاوت فرجام از خواب غفلت بيدار گشتند و از اسرائيليان اثر نديدند بواسطهء فقدان زيورهاى خويش فرياد و فغان باوج آسمان رسانيدند و كيفيت حادثه را معروض فرعون گردانيدند فرعون به اجتماع سپاه فرمانداد و بجهة وبائى كه در آن روز در ميان بنات قبطيان واقع شد نتوانست كه على الفور موسى را تعاقب نمايد اما صبح روز عاشورا كه بحقيقت نزديك بشام نكبتش بود با لشگرى بيقياس كه بروايتى عدد ايشان هزار بار هزار و هفت صد هزار نفر مىرسيد از عقب بنى اسرائيل متوجه گرديد و بسرعت هرچه تمامتر در حركت آمده بعد از قرب وصول بموسى كليم اللّه بموجب وحى عصا بر دريا زد و فى الحال بحر بعدد اسباط منقسم به دوازده كوچه شده آب از مواضع خود مرتفع گشت و بنى اسرائيل بسلامت عبور نموده متعاقب آنحال فرعون بكنار دريا رسيد و آب را بدان منوال ديده انديشه مراجعت كرد و باز باضلال هامان اسب در نيل راند و جبرئيل عليه السلام بر ماديانى سوار در مقدمهء سپاه او به دريا درآمد و چون تمامى جنود فرعون به دريا درآمدند اجزاء آب بهم پيوسته مجموع غريق بحر فنا گشتند و در آنحالت كه فرعون صورت موت را مشاهده نمود گفت  ( آمَنْتُ أَنَّهُ لا إِلهَ إِلَّا الَّذِي آمَنَتْ بِهِ بَنُوا إِسْرائِيلَ )  و بنابر آنكه ايمان يأس مقبول بارگاه احديت نيست جبرئيل مشتى خاك در دهانش ريخت و گفت  ( آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ )  در لباب التفاسير مسطور است كه در ايام سلطنت فرعون نوبتى آب نيل نقصانى تمام يافت قبطيان نزد فرعون رفتند و تزايد آب را مسألت نمودند و فرعون در كنار رود نيل از خدم و حشم جدا شده تنها بگوشهء رفت و روى نياز برخاك نهاده از كريم بنده نواز افزونى آب را سؤال نمود و بارى تعالى ملتمس او را اجابت فرموده جبرئيل نزد وى آمد و گفت ايفرعون چه باشد سزاى آن بنده كه در كنف احسان پروردگار خود بزرگ شود و بعد از آن بكفران نعمت اقدام نموده دعوى الوهيت كند فرعون در جواب اين سؤال صحيفه‌اى نوشت بر اين منوال كه ( هذا ما يقول ابو العباس الوليد بن مصعب من آل ريان ان جزاء العبد الابق من طاعة سيدة الخالق ان يغرق فى البحر ) و جبرئيل آن نوشته را از وى ستانده در حين غرقه شدن بنظرش درآورد بالجمله در آنزمان كه فرعونيان از ممر آب به آتش دوزخ رسيدند و بنى اسرائيل نجات يافتند ده ساعت از روز عاشورا گذشته بود و چون تا آنزمان موسى و متابعانش هيچ نخورده بودند نيت روزه كرده بقيهء روز را بامساك گذرانيدند و جسد فرعون و ابدان قبطيان بموجب دعاء موسى كه بالتماس بنى اسرائيل صادر شد بساحل بحر افتاده ملابس و تجملات ايشان را اسرائيليان تاراج نمودند و هرچند موسى ايشان را ازين فعل منع كرد ممتنع نگشتند در متون الاخبار مسطور است كه فرعون اشقر اللون بود بسان بقر احمر و اقرع و ازرق بود و كوتاه قامت و اعرج و باوجود عيوب مذكوره علت برص نيز داشت و به شكل حيوانات دمدار موى بسيار از نشستگاه او برآمده بود و معذلك آن كم سعادت دعوى الوهيت نمود نقلست كه چون خاطر انور جناب موسى از جانب فرعونيان فارغ شد در دوازدهم محرم يوشع بن نون ر\r\n\r\n","description":"","footnote":"","page_name":" 90 ","page_number":134},
  {"content":"\r\n\r\nبمصر فرستاد تا جهات و متملكات قبطيان را در حيطهء ضبط آورد و يوشع بن نون آن مهم را برحسب دلخواه فيصل داده شخصى را هم از آن قوم والى آن بلده ساخت و مراجعت كرده بموسى عليه السلام پيوست آنگاه موسى با اتباع از آن موضع كوچ نموده بر كنار نيل قطع منازل ميفرمودند و در روز قطعهء ابر پيدا شده بر سر آنقوم سايه مىانداخت و بشب عمودى از نور در مقدمه ايشان سمت ظهور مييافت و بدان وسيله طى مسافت برايشان آسان ميشد در اثناء راه آن بنى اسرائيل بجمعى از عمالقه رسيدند كه به صورت گاو و گوساله بتان ساخته ميپرستيدند و پس از مشاهده آنصورت نزد موسى آمده گفتند ما را نيز مثل اين خدايان بايد تا بعبادت قيام نمائيم كليم اللّه از شنيدن اين سخن غضبناك شده گفت ( اغير اللّه ابعيكم الها و هو فضلكم على العالمين ) و آن جاهلان از ملتمس خويش پشيمان گشته مراسم اعتذار بتقديم رسانيدند\r\n\r\nذكر رفتن موسى ( ع ) بطور سينا و نزول الواح بعنايت حق سبحانه و تعالى\r\nبنى اسرائيل بكرات و مرات بعرض موسى رسانيدند كه ما را شريعتى مجدد ميبايد تا بمقتضاى آن عمل نمائيم و آن جناب اينمعنى را معروض بارگاه احديت گردانيد خطاب آمد كه بطور سينا شتافته سى روز روزه‌دار تا اين مسؤل عز قبول يابد و موسى هرون را بخلافت خويش در ميان قوم گذاشته ايشان را بجانب بريه سينين گسيل فرمود و با هفتاد تن از صلحاى بنى اسرائيل به طرف طور در حركت آمد و بعد از وصول به مقصد از غره ذى القعد تا سلخ ماه مذكور به روزه گذرانيد و بموجب وحى الهى عشر ذو الحجه را به آن منضم گردانيد ( كما قال عز و علا  واعَدْنا مُوسى ثَلاثِينَ لَيْلَةً وَ أَتْمَمْناها بِعَشْرٍ )  و كليم اللّه در صبح چهل و يكم با آن هفتاد نفر بكوه طور بالا رفته موسى بر قوم سبقت گرفت و ابرى رقيق ميان او و اسرائيليان حايل شده حضرت ملك علام بيزبان و كام با جناب كليم عليه التسليم در تكلم آمد و الواحى كه تورية بر آنجا مكتوب بود ارزانى فرمود و موسى در اثناء مناجات طالب ديدار پروردگار گشته خطاب رسيد كه  ( لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي )  و موسى بجانب كوه نگريسته و پرتو جمال لا يزال بر جبل تجلى فرموده كوه از هيبت پاره‌پاره شده و موسى از هوش رفته چون افاقت يافت بقدم انابت و استغفار پيش‌آمد در اكثر كتب تواريخ مسطور است كه بعد از رفع حجاب آن هفتاد نفر با موسى گفتند كه مقصود بنى اسرائيل از فرستادن ما بدين مقام آن بود كه ما نيز باستماع كلام حضرت عزت فايز گرديم و نزد قوم اداء شهادت نمائيم و كليم اللّه ملتمس ايشان را معروض داشته باز ابرى رقيق پيدا آمد و موسى را با هفتاد رفيق احاطه نمود و مجموع بشنيدن كلام الهى سرافراز گشتند و چون حجاب مرتفع شد رفقا با موسى گفتند كه تا معاينه خدايرا\r\n\r\n","description":"","footnote":"","page_name":" 91 ","page_number":135},
  {"content":"\r\n\r\nنه بينيم به نبوت تو اعتراف ننمائيم و بعد از جريان اين حديث بر زبان ايشان صاعقهء دررسيد همه را خاكستر گردانيد موسى عليه السلام چون اينحال مشاهده فرمود ترسيد كه بنى اسرائيل او را بقتل آنجماعت تهمت نمايند لاجرم حيات ايشان را از ايزد تعالى مسئلت فرموده گفت كه  ( رَبِّ لَوْ شِئْتَ أَهْلَكْتَهُمْ مِنْ قَبْلُ وَ إِيَّايَ )  يعنى اى پروردگار من اگر ميخواستى هلاك ميكردى ايشان را پيش از بيرون آمدن ما از ميان قوم و مرا نيز هلاك ميكردى بنابر آنكه موسى عليه السلام با اخبار خداوند عالم دانسته بود كه اكثر بنى اسرائيل در غيبت او باضلال سامرى گوساله‌پرست شده‌اند باز در مقام مناجات گفت  ( أَ تُهْلِكُنا بِما فَعَلَ السُّفَهاءُ مِنَّا )  آيا هلاك ميكنى ما را بسبب آنچه كرده‌اند بيخردان از قوم ما يعنى عبادت گوساله و بعضى از مفسران گفته‌اند كه مراد از فعل سفها درين آيت جرأت آن هفتاد نفر است در طلب رؤيت  ( إِنْ هِيَ إِلَّا فِتْنَتُكَ )  نيست اين كردار از ايشان مگر آزمايش و ابتلاءتو مر بندگانرا يعنى اين هفتاد كس را كلام خود شنوانيدى تا طمع در رؤيت كردند و از گوسالهء سامرى آوازى پديد آوردى تا او را بنى اسرائيل بالوهيت قبول نمودند القصه حضرت عزت آنجماعت را بدعاء موسى به حال حيات بازآورد و ايشان از گفتار خويش نادم شده زبان استغفار گشودند و چون موسى از طور سينا بازگشت بسبب گوساله پرستيدن بنى اسرائيل غضبناك با ايشان ملاقات نموده تفصيل اين اجمال آنكه سامرى بروايت طبرى شخصى بود موسوم بموسى بن ظفر از اهل عراق و قوم او بعبادت اصنام قيام و اقدام مينمودند و او در زمان نبوت موسى عليه السلام بمصر آمده سعادت ايمان دريافت و در آنوقت كه بنى اسرائيل از موسى التماس كردند كه  ( اجْعَلْ لَنا إِلهاً كَما لَهُمْ آلِهَةٌ )  سامرى كمال بلاهت اسرائيليان را دانسته بخاطرش گذشت كه آن مردم را به سهولت در وادى ضلالت ميتوان انداخت و چون موسى از آنچه با قوم وعده فرموده بود چند روزى زياده در كوه طور توقف نمود بنى اسرائيل مضطرب شده هرون را گفتند خلف در وعدهء موسى به وقوع انجاميد و نميدانيم كه كلان‌تران ما را كجا برد و از آن مىانديشم كه ايشان را كشته باشد سامرى كه اين سخنان را شنيد مجال شيطنت يافته گفت ايقوم من ميدانم كه موسى چرا دير مىآيد بنى اسرائيل گفتند آنچه ميدانى بگوى سامرى گفت بسبب ملابس و اسلحه و حلى فرعون و قبطيان كه شما بخلاف راى موسى متصرف گشتيد خاطر آن جناب رنجش تمام پيدا كرده و از ميان شما كناره گرفته تا اگر بشآمت نافرمانى قوم بلائى نازل گردد اينجا نباشد اكنون مصلحت آنست كه از سر آن اموال درگذريد بىشبهه چون برين موجب عمل نمائيد كليم اللّه مراجعت فرمايد يهود اين سخن را بسمع قبول جاى داده آنچه از غنايم قبطيان گرفته بودند در چاهى انداختند و سر آنچاه را استوار ساختند و بعد از دو سه روز كرت ديگر سامرى با بنى اسرائيل گفت كه موسى بميان شما نخواهد آمد تا وقتى كه آن اموال را نگذاريد و نسوزيد يهود ثانيا رأى سامرى را مستصوب شمرده سر آنچاه را باز كردند و آنچه از غنايم سوختنى بود در آتش انداختند و اجناس گداختنى را تسليم سامرى نمودند تا بصناعت صياغت كه ميدانست\r\n\r\n","description":"","footnote":"","page_name":" 92 ","page_number":136},
  {"content":"\r\n\r\nبگدازد و آن ضال مضل طلا و نقره را برهم گداخته گوساله ساخت و كف خاكى كه از زير سم اسب روح الامين برداشته بود در جوف آن گوساله ريخت و فى الحال از گوسالهء زرين صدائى ظاهر شد و بقولى اجزاء آن هيكل متحول به گوشت و پوست و پى و استخوان گشت و چون اين صورت غريب روى نمود سامرى اسرائيليان را گفت اين گوساله خداى شما و موسى است او را عبادت كرده التماس نمائيد كه موسى را بميان شما بازگرداند و يهود فريب يافته كمر گوساله‌پرستى بر ميان بستند مگر دوازده هزار نفر از اسباط يوسف و بنيامين كه از آن فعل مذموم اجتناب نمودند و هرون هرچند اهل ظلام را از آن امر شقاوت انجام منع فرمود مفيد نيفتاد و چون موسى عليه السلام بميان قوم رسيد نخست هرون را معاتب ساخته از غايت غضب الواح را چنان بر زمين زد كه بعضى از آنها بشكست و سر و محاسن برادر را گرفته پيش خود كشيد و هرون بيگناهى خود را ظاهر گردانيد موسى عذر او را پذيرفت و دست بدعا درآورد كه  ( رَبِّ اغْفِرْ لِي وَ لِأَخِي وَ أَدْخِلْنا فِي رَحْمَتِكَ وَ أَنْتَ أَرْحَمُ الرَّاحِمِينَ )  و گوساله‌پرستان منفعل شده زبان اعتذار و استغفار برگشادند و موسى عليه السلام سامرى را طلبيده و مخاطب گردانيده دعا فرمود تا عقلش زائل گرديد و سر ببيابان نهاده مدت عمر با هيچكس انس نگرفت در يكى از تفاسير به نظر اين ذره حقير درآمده كه موسى ( ع ) نخست قصد قتل سامرى فرمود اما جهة صفت سخاوت وجود كه در ذات سامرى موجود بود حضرت بارى عز و علا جناب موسوى را از كشتن او منع فرمود آنگاه موسى سامرى را گفت كه  ( فَاذْهَبْ فَإِنَّ لَكَ فِي الْحَياةِ أَنْ تَقُولَ لا مِساسَ )  لاجرم بر فرق ناس ملاقات و مكالمه و مؤالفه سامرى حرام گشت و اگر بىاختيار كسى را با سامرى بلا سبب اتفاق ملاقات افتادى هر دو در تب شدندى و بعضى گفته‌اند كه اين خاصيت تا غايت در ميان ذريت او باقيست القصه گوساله‌پرستان بعد از ملاقات موسى عليه السلام از ارتكاب آنفعل شنيع ملوم شدند و طلب آمرزش كرده حكم الهى صدور يافت كه طائفه كه بدان فعل مذموم نپرداخته‌اند گوساله‌پرستان را بقتل آورند تا بگناه ايشان آمرزيده شود و زمرهء از آنجماعت منكر شدند گوساله را بسوخت و خاكسترش را به دريا انداخته امر كرد تا تمامى بنى اسرائيل از آب دريا آشاميدند و بنابر مشيت الهى هركس كه گوساله پرستيده بود نقطهء زرين بر زبان او پيدا شد و آن دوازده هزار نفر بفرمان حى اكبر شمشير كشيده آغاز سرافشانى كردند و موسى و هرون با جمعى از صلحا به سجده افتاده عافيت آنجماعت را از حضرت كبرياى سبحانى مسئلت نمودند و بقول اكثر سيصد و بيست هزار نفر و بروايت اقل هفتاد هزار كس كشته گشته بعد از آن تيغهاى قاتلان كار نكرد و كيفيت واقعه را بموسى عليه السلام عرض كرده كليم اللّه دانست كه عفو الهى شامل حال بقية السيف شده لاجرم اشارت فرمود تا دست از قتل بازداشتند پوشيده نماند كه روايتى آنست كه الواحى كه در نوبت اول كه موسى بطور رفته بود نازلشد غير توريه است و آن عطيه در دوازدهم تشرين الاول شرف نزول يافت و آن روز را يهود يوم الكبور خوانند و بصوم گذرانيده تعظيم كنند و بعد از آن\r\n\r\n","description":"","footnote":"","page_name":" 93 ","page_number":137},
  {"content":"\r\n\r\nتوريه در چهل مجلد نازل گشت در روضة الصفا مسطور است كه بروايت اصح موسى عليه السلام سه كرت بكوه طور شتافته هربار اربعينى بعبادت گذرانيد و در اربعين سيوم الواح نزول يافته مباسطت كليم اللّه در بارگاه احديت زياده گشت بنابرآن در خاطرش خطور نمود كه نوبت ديگر بكوه طور رفته طالب ديدار پروردگار گردد و اين عزيمت را از حيز قوت بفعل رسانيده چون در آن مقام شريف باظهار ما فى الضمير قيام نمود بر وجهى كه سابقا مسطور گشت جواب يافت و از پرتو تجلى انوار لايزالى آنكوه پاره‌پاره شد انس بن مالك رضى اللّه عنه گويد كه آن جبل شش قطعه گشته سه قطعه از آن بمدينه افتاد و آن احد و رقاء و رضويست و سه قطعه به مكه نازلشد و آن ثور و زبير و حراء است القصه چون جناب موسوى از آن التماس اظهار ندامت نموده و بانامت اشتغال فرمود خطاب آمد كه  يا مُوسى إِنِّي اصْطَفَيْتُكَ عَلَى النَّاسِ بِرِسالاتِي وَ بِكَلامِي فَخُذْ ما آتَيْتُكَ وَ كُنْ مِنَ الشَّاكِرِينَ )  آنگاه تورية در نه لوح كه مجسم از زمرد اخضر بود بموسى كرامت شد و آن جناب مشرف بشرف اصطفا و مكرم بحليه اجتبا بجانب قوم مراجعت فرمود و مجمعى ساخته و الواح تسعه را ظاهر گردانيده اوامر و نواهى الهى را بر آن جمع خواند و ايشان را بانقياد و اطاعت دعوت فرمود بنى اسرائيل را قبول آن احكام شاق آمده گفتند ( سمعنا و عصينا ) و موسى عليه السلام محزون و غمناك شده كيفيت عصيان قوم را معروض بارگاه كبريا گردانيد و جبرئيل امين بموجب حكم رب العالمين كوهى از جبال فلسطين كنده بر بالاى سر اسرائيليان باز داشت و موسى روى برايشان آورده گفت ايقوم اگر احكام خداوندى را بقدم فرمان‌بر دارى پيش آئيد ازين بليه رهائى يابيد و الا اين كوه بر زبر شما افتاده هلاك شويد و يهودان امتناع نموده بهر طرف دويدن گرفتند چون مفرى نيافتند اظهار انقياد كرده سر به سجده نهادند اما بيك نيمه روى بجانب جبل نظر ميكردند تا اگر از سر ايشان باز شود نوبت ديگر در مقام گردن‌كشى و تمرد آيند و هنوز يهود بدين طريق سجود مينمايند القصه چون بنى اسرائيل رضا به قضا داده اوامر و نواهى تورية را پذيرفتند موسى دعا فرمود تا بعضى از آن امور دشوار برايشان آسان شد و تمامى احكام بششصد و سيزده حكم باز آمد آنگاه كليم اللّه بنى اسرائيل را به حوالى بلاد مصر برد و تمامى آن اراضى از مشرق تا مغرب برايشان مسلم گشت كما قال تبارك و تعالى  ( وَ أَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الْأَرْضِ وَ مَغارِبَهَا الَّتِي بارَكْنا فِيها ) \r\n\r\nقصه بقره\r\nروات اخبار آورده‌اند كه در ميان بنى اسرائيل مردى متمول بود موسوم بعاميل دو برادرزاده مفلوك داشت و ايشان را كما ينبغى رعايت نمينمود لاجرم برادرزادگان بطمع اموال عم را بقتل رسانيدند و در ميان دو قريه يا دو قبيله انداختند و بر پلاس ماتم نشسته باهتمام تمام در مقام پيدا كردن قاتل گشتند و چون اين قضيه بسمع موسى عليه السلام\r\n\r\n","description":"","footnote":"","page_name":" 94 ","page_number":138},
  {"content":"\r\n\r\nو التحيه رسيد و بوضوح نينجاميد كه آنقتل از كه صادر شد حسب الشرع حكم بقسام فرمود بدين جهة اختلاف در ميان يهود افتاده از كليم اللّه التماس نمودند كه دعا كن تا عالم الغيب و الشهادة خونى را ظاهر گرداند و بعد از دعاء موسى وحى آمد كه گاوى را كشته مقدارى از گوشتش بر مقتول زنند تا زنده شده كشندهء خود را نشان دهد و چنانچه كلام معجز نظام سبحانى بذكر آن ناطقست بنى اسرائيل آغاز لجاج كرده در تفحص صفات گاو چندان مبالغه نمودند كه فرمان الهى صادر گشت كه گاوى پيدا كنيد كه نه پير باشد و نه جوان و رنگش زرد بود و زراعت نكرده و آب نكشيد و كار سخت نديده باشد و در موضع ناپاك نچريده بود يهود بعد از تك‌وپوى و جست‌وجوى گاوى متصف به اين اوصاف يافتند و آن را از صاحبش كه جوانى فقير و پرهيزكار بود خريدارى نموده در آن امر نيز آنمقدار مبالغه و مضايقه كردند كه بهايش بر آن قرار گرفت كه پوست آن را پرزر كنند و بدين قيمت اسرائيليان بقره را خريده كشتند و مقدارى از گوشت او بر عاميل زده مقتول زنده شد و بنشست و چون موسى سئوال كرد كه كشنده تو كيست جوابداد كه برادرزادگان و كليم اللّه قاتلان را قصاص فرموده همان لحظه عاميل جان بقابض ارواح تسليم نمود بعضى از اهل اخبار گويند كه بعد از آن بقره را سوخته خاكسترش را به اولاد هرون كه خلافت موسى عليه السلام تعلق بديشان ميداشت سپردند تا هرگاه مثل آنواقعه دست دهد از آن خاكستر قدرى بر مقتول زنند تا قاتل معلوم گردد و مدتى مديد آن معجز در ميان بنى اسرائيل باقى بود و العلم عند اللّه المعبود\r\n\r\nذكر عصيان قارون و فروبردن زمين او را باذن قادر بيچون\r\nقارون كه بلغت عبرى او را قاروج ميگفتند و بسبب وفور حسن صورى منورش ميخواندند و بروايتى پسر عم جناب موسوى بود و در اوايل غاشيهء اطاعت آن جناب بر دوش گرفته بقرائت تورية و اداى وظايف عبادات قيام و اقدام مينمود و صنعت كيميا كه تا آن غايت غير از موسى عليه السلام هيچكس ندانسته بود آموخته بدان وسيله كثرت اموال او بمرتبهء رسيد كه چهل اشتر مقاليد صناديق خزاين او را مىكشيدند آنگاه قارون بمقتضاى كلمهء كريمه   ( إِنَّ الْإِنْسانَ لَيَطْغى أَنْ رَآهُ اسْتَغْنى )   علم بىنيازى افراشته در اداء زكات كه بر وى واجب بود طريق اهمال مسلوك داشت و باظهار مخالفت موسى عليه السلام مبادرت جسته احكام تورية را كان لم يكن انگاشت و جمعى از جهال بنى اسرائيل را با خود متفق ساخته هرچند جناب موسوى او را نصيحت فرمود بسمع رضا نشنود و بالاخره زانيه را طبق زر و جواهر داده با وى مقرر كرد كه چون موسى عليه السلام به موعظت و نصيحت مشغول گردد و علماء و اشراف بنى اسرائيل در مجلس حاضر شوند برخواسته كليم اللّه را متهم بزنا گرداند و چون موعد سخن گفتن موسى عليه السلام رسيد و مجلس منعقد گرديد قارون بتجمل و حشمت بىنهايت بدان انجمن آمده در برابر موسى بنشست و آغاز\r\n\r\n","description":"","footnote":"","page_name":" 95 ","page_number":139},
  {"content":"\r\n\r\nاستهزا كرد و آن زن فاسفه نيز در گوشهء قرار گرفته چون مجلس گرم گشت برخواست تا بموجب وعدهء كه با قارون كرده بود عملنمايد اما قادر بيچون بر زبان او جارى گردانيد كه قارون مرا مبلغى رشوت داده كه بگويم كه موسى با من زنا كرده و اكنون من گواهى مىدهم كه موسى پيغمبر برحق است و از هر بدى كه از من در وجود آمده توبه ميكنم كليم اللّه از استماع اين سخنان بر كمال شقاوت قارون اطلاع يافته غضبناك شد و دست مناجات بر آورده بر قارون دعا كرد و همان لحظه جبرئيل عليه السلام نازل گشته فرمان الهى رسانيد كه ما زمين را مطيع تو ساختيم كه هرچه خواهى درباره قارون بتقديم رسانى و موسى عليه السلام مبتهج و مسرور گشته با بنى اسرائيل گفت حق سبحانه و تعالى مرا بر قارون مسلط ساخته هركه پيرو اوست با وى باشد و آنكه متابع نيست از وى دورى جويد اسرائيليان متوهم گشته از قارون تبرا نمودند الا دو كس كه يكى داثان نام داشت و ديگرى ايزان آنگاه كليم اللّه نزد قارون رفته گفت ( يا ارض خذيه ) و زمين تا كعب قارون را بگرفت و قارون خندان شده بر زبان آورد كه باز اين چه سحر است كه مىكنى موسى عليه السلام باز ارض را گفت بگير او را تا زانو قارون فرورفته آغاز اضطراب كرد و نوبت ديگر زمين را بگرفتن او امر كرد تا ميان قارون در خاك فرو رفت و او آغاز تضرع و زارى نموده گفت يا موسى مرا خلاص كن تا ديگر مطلقا از فرمودهء تو تجاوز نكنم و موسى عليه السلام باز به زبان آورد كه ( يا ارض خذيه ) و تا گردن قارون فرورفته بيشتر از پيشتر لوازم نياز و زارى بتقديم رسانيد اما فايدهء نداد و بنابر فرموده كليم اللّه زمين او را به تمام فرو برد و اموال او نيز بموجب دعاء موسى عليه السلام در تحت الثرى نابود شد اعتقاد علماء يهود آنست كه در آن قضيه از معارف و رؤساى بنى اسرائيل چهارده هزار و هفتصد نفر تلف شدند ( نعوذ باللّه من غضب اللّه و سخطه )\r\n\r\nذكر شمهء از حال خضر نبى و بيان مصاحبت او با حضرت موسوى على نبينا و عليه السلام\r\nدر بعضى از كتب معتبره بروايت صحيحه و عبارت فصيحه صفت تصريح و سمت تصحيح يافته كه اسم شريف خضر بلياست بموحده مفتوحه و لام ساكنه و مثناه من تحت و كنيت آن جناب ابو العباس است و خضر كه لقب اوست بفتح خاو كسر ضاد است و سكون ضاد را با كسر و ضم خا نيز تجويز كرده‌اند و بدانجهة آن جناب بدين لقب ملقب گشت كه نوبتى بر زمين بيضا نشست و فى الحال سبزه از اطراف او رسته آنسرزمين رشك سپهر خضرا گشت در تفسير ابو الفتوح رازى مزبور است كه بروايت ابو هريره بليا را بجهة آن خضر گفتند كه كه بر پوستين سفيد بنشست و ببركت مقدم او سبز شد و بقول مجاهد هرگاه كه نماز گذاردى پيرامن آن گياه رسته صفت حضرت پذيرفتى و پدر خضر عليه السلام ملكان نام داشت بفتح ميم و سكون لام و بعقيدهء بعضى از اكابر علماء فن اخبار نسب شريف آن\r\n\r\n","description":"","footnote":"","page_name":" 96 ","page_number":140},
  {"content":"\r\n\r\nمقتداى اخيار بسام بن نوح مىپيوندد برين موجب كه بليا بن ملكان بن قالع بن عابر بن شالخ بن ارفخشد بن سام و علماء اسلام را در باب ثبوت نبوت خضر عليه السلام اختلافست و قول اصح آنكه آن جناب بشرف نبوت موصوفست و بكثرت علم و فطانت معروف و در ميان جمعيكه به نبوتش اعتراف دارند باز خلاف واقع شده در اينمعنى كه آن جناب نبى مرسل است يا غير مرسل و ثعلبى در باب زمان بعثت خضر سه قول ايراد نموده يكى آنكه آن جناب در زمان ابراهيم عليه السلام مبعوث گشته و ديگر آنكه بعد از فوت خليل الرحمن باندك زمانى تاج نبوت بر سر نهاده سوم آنكه ميان ابراهيم و بعثت آن جناب مدتى ممتد بوده و باتفاق جمهور فضلاء موفورة الاستحقاق خضر عليه السلام تا غايت زنده است و فوت نشود مگر در اواخر ايام انقضاء عالم فنا و چنانچه در ضمن حكايت ذو القرنين اكبر سبق ذكر يافت بقول مشهور خضر در سفر ظلمات مقدمه او بود و بآشاميدن آب حيوة فايز گشته آنصورت سبب طول حيات اوقات شريفش شد و موجب ملاقات موسى با خضر عليهما السلام آن بود كه روزى كليم اللّه بموعظه و نصيحت بنى اسرائيل قيام نموده بتعداد نعم و الطاف سبحانى كه درباره او بوقوع انجاميده بود ميپرداخت در آن اثنا شخصى برخواسته گفت يا كليم اللّه مرا خبر ده كه امروز در روى زمين حضرت رب العالمين را از تو بندهء عالم‌تر هست يا نى موسى جوابداد كه گمان من آنست كه حالا خدايرا در بسيط غبرا بندهء اعلم از من نباشد و متعاقب اين سخن جبرئيل از درگاه پادشاه بىنياز خطاب عتاب‌آميز رسانيد كه ايموسى تو چه دانى كه ما هريك از بندگان خود را چه مقدار علم و كمال ارزانى داشته‌ايم و اينك مرا بنده ايست در مجمع البحرين داناتر از تو جهد كن تا بشرف مصاحبتش فايز گردى كليم اللّه گفت خدايا مرا كه راه نمايد وحى آمد كه طعام تو تو را رهنما باشد آنگاه موسى با يوشع بن نون سلام اللّه عليهما مقدارى نان و ماهى بريان برداشته روان شدند و بعد از سه روز قريب بمجمع البحرين بكنار چشمهء لحظهء آسوده در وقت توجه زنبيل طعام را در آن مقام فراموش كردند و از اثر فيض خضر ماهى حيات يافته خود را در آب انداخت و روز ديگر موسى از يوشع طعام طلبيد يوشع گفت دوش كه نزديك به آن صخره مأوى گزيديم ماهى را فراموش كرديم ( و ما انسانيه الا الشيطان ) و موسى عذر يوشع را قبول فرموده باتفاق مراجعت نمودند و خضر را آنجا ديده بعد از تقديم لوازم تحيت و تسليم موسى عليه السلام التماس مرافقت كرد خضر گفت كه تو با من صبر نتوانى كرد زيرا كه ممكنست كه من از روى علم بامرى قيام نمايم كه بحسب ظاهر مكروه باشد و حقيقت متضمن خير و صلاح بود و تو ملاحظهء نمايش آنفعل كرده از مآل حال غافل باشى و بقدم انكار و اعتراض پيش آئى موسى گفت  ( سَتَجِدُنِي إِنْ شاءَ اللَّهُ صابِراً وَ لا أَعْصِي لَكَ أَمْراً )  خضر فرمود كه اگر ميل مصاحبت من دارى بايد كه از سوانح وقايع اصلا سئوال نكنى تا من ابتدا بذكر آن نمايم آنگاه آن‌دو پيغمبر بزرگوار بر كنار دريا روان شده بقول جمهور علماء يوشع بجانب بنى اسرائيل بازگشت و موسى و خضر عليهما\r\n\r\n","description":"","footnote":"","page_name":" 97 ","page_number":141},
  {"content":"\r\n\r\nالسلام بكشتى درآمده خضر آن را سوراخ كرد و فرياد برآورد كه اى قوم بر سبيل استعجال مرمت سفينه بجاى آريد و كشتىبانان چوب پارهء را بر آن سوراخ دوخته موسى به زبان اعتراض گفت كشتى مردم را معيوب ساختن و چندين كس را در تفرقه انداختن چه معنى دارد خضر عليه السلام گفت من نگفتم كه تو با من صبر نتوانى كرد كليم اللّه بلوازم اعتذار قيام نموده گفت اين سئوال بنابر نسيان از من صدور يافت و چون از دريا بيرون آمدند كودكى حسن الصورت كه بروايتى حيسون نام داشت نمودار گشت و خضر او را گرفته بقتل رسانيد و جناب موسوى باز بر زبان انكار فرمود كه نفسى پاكيزه را كه هنوز مكلف نشده بكدام تأويل توان كشت خضر فرمود كه  ( أَ لَمْ أَقُلْ لَكَ إِنَّكَ لَنْ تَسْتَطِيعَ مَعِيَ صَبْراً )  و كليم اللّه نوبتى ديگر بمعذرت قيام نموده گفت كه اگر ديگر امثال اين سئوالات كنم بگسيختن عقد مصاحبت اقدام فرماى بعد از آن بقريهء رسيدند و با آنكه از اهل آنقريه طعام طلبيدند و هيچكس با طعام ايشان موفق نشد . در بيرون آنقريه ديوارى كه ؟ ؟ ؟ پيش‌آمده خضر پيغمبر عليه السلام به تعمير آن پرداخت كليم اللّه بر زبان آورد كه چون بتجديد عمارت اين ديوار اشتغال مينمودى بارى اجرت ميبايست گرفت تا ببهاى طعام صرف شدى خضر گفت  ( هذا فِراقُ بَيْنِي وَ بَيْنِكَ )  پس به بيان حقايق آن افعال اشتغال فرموده گفت كشتى حق جمعى از مساكين بود و گذر او بر ملكى ظالم كه اگر آن سفينه بىعيبى به او رسيدى البته به غصب بگرفتى و من آن را معيوب ساختم تا در دست خداوندانش بماند و آن پسر كافر بود و مادر و پدرش در سلك اهل اسلام انتظام دارند و اگر او زنده بودى امكان داشت كه بسبب طغيان در كفر دست بقتل ايشان دراز كردى لاجرم او را كشتم و اميد ميدارم كه ايزد تعالى ابوين او را ولدى رشيد كرامت كند و اما ديوار از دو كودك يتيم است كه پدر ايشان از جملهء صلحا بود و در زبر آن جدار گنجيست كه جهة اولاد خود نهان كرده است و اگر حالا گنج ظاهر شدى بدست ديگران افتادى و من به تعمير آن پرداختم تا آن گنج محفوظ بماند و چون كودكان كلان شوند ميراث خويش باز يابند پوشيده نماند كه اهل تفسير و تاريخ را خلافست كه پدر بىواسطهء آن صبيان كه بروايتى اصرم و صريم نام داشتند صالح بوده يا آنكه يكى از اجداد ايشان بصفت صلاح اتصاف داشته و بر تقدير شق ثانى باز خلاف واقعست كه آن كودكان به چند واسطه بدان شخص صالح ميرسيده‌اند و نيز اين مسئله مختلف فيه است كه آن گنج در و جوهر بوده يا چيزى ديگر و از امام جعفر عليه السلام مرويست كه فرمود آن گنج لوحى بود مجسم از طلاء احمر و بر آنجا نقش كرده بودند كه ( عجبت لمن يؤمن بالقدر كيف يحزن و عجبت لمن يؤمن بالرزق كيف يتعب و عجبت لمن يؤمن بالموت كيف يفرح و عجبت لمن يؤمن بالحساب كيف يفعل و عجبت لمن يعرف الدنيا و تقلبها كيف يطمئن اليها لا إله الا اللّه محمد رسول اللّه ) و درين باب روايات ديگر نيز وارد است كه تفصيل آن لايق بسياق اين مختصر نيست بالجمله چون موسى عليه السلام هژده روز در مصاحبت خضر عليه السلام\r\n\r\n","description":"","footnote":"","page_name":" 98 ","page_number":142},
  {"content":"\r\n\r\nو التحية گذرانيد و بر حقيقت اسرار مذكوره مطلع گرديد آنجنابرا وداع فرموده بجانب بنى اسرائيل بازگشت و بقول اصح در آنوقت اسرائيليان ببليه تيه مبتلا بودند و روايتى آنقصه قبل از ابتلاء تيه بوقوع انجاميده ( و اللّه اعلم بحقايق الامور )\r\n\r\nذكر توجه موسى و بنى اسرائيل بجانب ديار شام و بيان بليه تيه و كشته شدن عوج بر دست موسى عليه السلام\r\nبروايت بسيارى از علماء افادت مآب در روز هشتم از ماه آب فرمان رب الارباب بكليم اللّه رسيد كه با بنى اسرائيل ببلاد شام توجه نماى و اراضى مقدسه را از تصرف جباران و اهل ظلام انتزاع فرماى و جناب موسى بعد از عرض لشكر بجانب آن مملكت روان گشته چون قريب به مقصد نزول فرمود نقباء اسباط بنى اسرائيل را كه دوازده نفر بودند باستصواب قوم جهة تجسس به نواحى آن بلاد فرستاد و نقبا نزديك بدار الملك جباران شام رفته عوج بن عنق كه از غايت شهرت حاجت بتعريف ندارد و برايشان باز خورد و بنابر آنكه عوج شنوده بود كه سپاهى از مصر متوجه آن بلده‌اند و گمان برد كه نقبا از آن طايفه‌اند فى الحال ايشان را برگرفته در آستين يا بغل نهاد و پيش پادشاه خويش برده بر زمين انداخت و گفت اى ملك اينجماعت از آن لشگراند كه بجنگ ما مىآيند و جبابره نخست قصد قتل نقبا نموده آخر الامر بمصلحت آنكه بنى اسرائيل را از طول قامت و ضخامت جثهء ايشان آگاه گردانند رخصت انصراف دادند و نقبا در راه با خود مقرر ساختند كه حديث عظم خلقت جباران را با قوم در ميان ننهند چون ببنى اسرائيل ملحق شدند دو نفر باخفاء آنصورت موفق شده ده تن ديگر كيفيت حال را با يهود تقرير كردند و ايشان از كمال خوف از امضاء آنعزيمت ابا نموده ميل مراجعت فرمودند هرچند موسى و هرون اسرائيليان را بنصرت و فيروزى اميدوار ساختند و يوشع و كالوب كه از جملهء نقباء دوازده‌گانه بودند محاربهء جبابره را سهل و آسان فرا نمودند به جائى نرسيد و با موسى خطاب كردند  ( فَاذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ )  و موسى از عناد و لجاج قوم غضبناك شده گفت  ( رَبِّ إِنِّي لا أَمْلِكُ إِلَّا نَفْسِي وَ أَخِي فَافْرُقْ بَيْنَنا وَ بَيْنَ الْقَوْمِ الْفاسِقِينَ )  بعد از آن موسى و هرون عليهما السلام بجانب اهل كفر و ظلام توجه فرمودند و بنى اسرائيل به طرف مصر بازگشته از صباح تا شب مسافت پيمودند اما پس از امعان نظر خود را در همان منزل يافتند روز ديگر بر عقب موسى شتافته از وقت طلوع آفتاب تا هنگام غروب راه رفتند ليكن فايدهء بر آن مترتب نگشت و بهيچ‌وجه از آن بيابان كه در ميان فلسطين و ايله و اردن و مصر بود و طول آن دوازده فرسخ پى بدر نبردند لاجرم دل بر ابتلاء تيه نهاده از دغدغهء ارتحال خلاص شدند و چون موسى بديار جباران نزديك رسيد عوج بن عنق پيش آمد و كليم اللّه جستنى كرده سر عصا بر كعبش زد و عوج به همان زخم از پا\r\n\r\n","description":"","footnote":"","page_name":" 99 ","page_number":143},
  {"content":"\r\n\r\nدرآمده روى به بئس المهاد نهاد موسى عليه السلام بميان قوم بازگشت و كيفيت واقعه را باز نموده نوبتى ديگر بنى اسرائيل را بامر جهاد ترغيب نمود يهود شرح سرگردانى و صورت حال ارتحال خويش بعرض رسانيدند و كليم اللّه محزون و متأسف شده ابتلاء اسرائيليان ببلاء تيه مدت چهل سال امتداد يافت و چون قوت ايشان در آن بيابان بپايان رسيد رزاق على الاطلاق من و سلوى كرامت فرمود من عبارتست از ترنجبين كه بهيأت ملخ از وقت دميدن صبح تا زمان طلوع آفتاب بر خار بنان آن بيابان ميباريد و بعضى گفته‌اند كه من بترنجبين مشابه بود اما حقيقت ديگر داشت و سلوى كنايتست از مرغابى كه بكبك يا كرك مشابهت داشتند و نزديك به بنى اسرائيل مىنشستند تا آنها را گرفته بدل ما يتحلل ميساختند ( و قيل هى طير كالحمام يضرب الى الحمرة متكون بناحية اليمن ) به صحت پيوسته كه در اوقات تيه جامه‌هاى بنى اسرائيل كهنه و پاره نشد و هر فرزندى كه متولد ميگشت با جامه بود و چنان كه نشو و نما مييافت جامه نيز موازى قامت او مى افزود و چون عطش بر يهود غالب گشت طالب آب گشتند موسى عليه السلام بموجب وحى سماوى صخره را كه همواره همراه ميداشت بر موضعى معين نهاده عصا بر آن زد و بعدد اسباط دوازده چشمه آب از آن در جريان آمد و هر سبطى چشمهء به خود اختصاص داده از محنت تشنگى خلاصى يافتند و در مدارك مسطور است كه مردميكه ببليهء تيه ابتلا داشتند شش صد هزار نفر بودند و باوجود آن كثرت باعجاز موسوى از آن سنگ آن مقدار آب بر ميجوشيد كه آن جماعت و دواب ايشان را در روز سيراب ميگردانيد و در تفسير كازرونى مذكور است كه چون يهود در تيه از حرارت آفتاب بىتاب شدند حضرت مسبب الاسباب بدعاء جناب موسوى موازى طول و عرض لشگر اسرائيليان هر روز ابرپارهء ميفرستاد كه سايه برايشان ميگسترد و ايضا در شبهاى تاريك عمودى از نور در آن لشگرگاه ظهور مىنمود چنانچه تمامى منازل اسرائيليان را روشن ميساخت و در روز آن عمود غايب ميبود\r\n\r\nذكر وفات هرون و موسى عليهما السلام\r\nاكثر علماء اتفاق دارند كه در سال سىام از بليهء تيه موسى را به وحى الهى معلوم شد كه وفات هرون در آن ايام روى خواهد نمود و در كدام منزل آنواقعه جان گسل دست خواهد داد و هم در آن اوان روزى آن‌دو برادر عاليشأن از ميان بنى اسرائيل بيرون رفته در اطراف آندشت ميگشتند ناگاه درختى كه در سايهء آن تختى زده بودند به نظر درآمد هرون گفت ايموسى مرا آرزو مىكند كه برين تخت لحظهء بياسايم اما ميترسم كه صاحبش بيايد و بر من غضب نمايد كليم اللّه گفت تو بر تخت خواب كن تا من واقف بوده اگر خداوندش پيدا شود بلوازم اعتذار پردازم و تو را آگاه سازم و هرون بر سرير تكيه زده فى الحال بجوار مغفرت ايزد متعال انتقال فرمود و آن تخت با هرون ناپديد گشت و چون موسى\r\n\r\n","description":"","footnote":"","page_name":" 100 ","page_number":144},
  {"content":"\r\n\r\nبميان قوم آمده كيفيت واقعه را باز نمود يهود آن جناب را بقتل هرون متهم داشتند و كليم اللّه دعا كرد تا سرير با هرون بآنجماعت ظاهر شد و ملاحظه كردند كه هيچ عضو از اعضاى او مجروح نيست و بروايتى هرون بسخن آمده گفت من بمرگ طبيعى از جهان رحلت نموده‌ام ( و على كلا التقديرين ) بعد از آن اسرائيليان ديگر زبان طعن بموسى نگشودند و منصب ولايت هرون و خلافت موسى بالغاز بن هرون تفويص نمودند و بعد از سه سال از فوت هرون عزرائيل بر موسى كليم اللّه ظاهر گشته قصد قبض روح مطهرش كرد موسى عليه السلام متغير شده طپانچه بر روى ملك الموت زد چنانچه يك چشمش بيرون افتاد و عزرائيل بدرگاه حى لا يموت رجوع نموده گفت الهى مرا نزد بندهء فرستادى كه مرگ را مكروه ميشمارد و حق سبحانه و تعالى چشم ابو يحيى را صحت داده فرمود كه برو نزد موسى و بگوى كه اگر حيات دنيا مطلوب تست دست خود را بر پشت گاوى نه تا بعدد هر موئى كه مساس كف تو شود يكسال زندگانى يا بى و چون عزرائيل اين حديث را بسمع شريف كليم اللّه رسانيد موسى گفت بالاخره مهم بچه خواهد انجاميد عزرائيل گفت آخر الامر از مرگ چارهء نيست موسى عليه السلام گفت پس همين زمان بامريكه مأمور گشته‌اى قيام نماى در بعضى از تفاسير مسطور است كه چون موسى عليه السلام را معلوم شد كه وقت رحلت است مجلسى عظيم ساخته در حضور اكابر و اشراف بنى اسرائيل يوشع را وصى گردانيد و شرط وصيت بجاى آورده با يوشع از ميان قوم بيرون آمد و بعد از طى اندك مسافتى بادى نرم از جانب مغرب وزيده و يوشع موسى را در كنار گرفت و كليم اللّه از ميان پيراهن غايب گشته يوشع ملول و محزون مراجعت نموده قوم را از وفات كليم اللّه خبر داد و يهود كه طينت ايشان بر كذب و بهتان مجبول بود او را به خون موسى تهمت كرده موكلان بر يوشع گماشتند تا بعد از ثبوت اجراء قصاص نمايند و موكلان شب در خواب ديدند كه شخصى ميگفت يوشع از خون موسى مبراست بنابرآن روز ديگر بقدم اعتذار پيش‌آمده دست از وى بازداشتند\r\n\r\nصفت عصاى موسى عليه السلام\r\nچون عصاى موسى كليم عليه التحية و التسليم مظهر معجزات غريبه بود ذكر بعضى از اوصاف او درين محل مناسب نمود نقلست كه طول آن عصا با طول قامت موسى موافقت داشت و قد آن جناب بروايت اشهر چهل گز بوده و زمرهء سى ذراع گفته‌اند و آن عصا از آدم بطريق توارث بشعيب ( ع ) رسيده بود و بروجهى كه سابقا مسطور گشت بدست موسى افتاد و پايان آن چوب بسر نيزه آهنين تزئين داشت در روضة الصفا مسطور است كه در سفرها هرگاه كه بسبب بعد مسافت جناب موسوى را ضعف دريافتى بر وى سوار شدى و او مانند اسب تارىنژاد در رفتار بر باد سبقت گرفتى و آن عصا در ليالى مظلمه چون چراغ نورافشان گشتى و هرگاه موسى آن را جهة آب در چاه فروگذاشتى به قدر احتياج\r\n\r\n","description":"","footnote":"","page_name":" 101 ","page_number":145},
  {"content":"\r\n\r\nطول پيدا كرده در سر آن دلو ظاهر شدى و آب بالا آوردى و هرگاه موسى گرسنه شدى بهر ديواريكه به وى اشارت كردى طعام يكروزه از آنجا بيرون آمدى و اگر بوى خوش مطلوب بودى رايحهء مشك و عنبر از وى فاتح گشتى و چون جناب موسوى را رغبت ميوه شدى آن را بر زمين فرو بردى و آنچوب خشك نضارت پيدا كرده هر ثمرهء كه مرغوب بودى بار آوردى و اگر موسى قصد اعدا كردى آن را بر زمين افكندى ثعبانى شدى در غايت سواد و در دهان وى دوازده دندان بحدت سيف و سنان بنمودى و آتش از حلق وى جستى و چشمانش بسان برق بدرخشيدى و از منخرهء وى باد سموم بوزيدى و ما بين المنكبين او هشتاد ذراع بودى و بر اندام او مويها بسان خار مغيلان راست بايستادى و هرچند سنگ صلب در راه افتاده بودى از مضرت قوايمش درست نماندى و چون سر برافراشتى مثال مناره سياه در نظر آمدى و ضخامت جثه‌اش برابر اشترى بزرگ كوهان بودى و حضرت كبرياى سبحانى در ضمن آيات فرقانى در محال متعدده اشارت به آن عصا فرموده و كيفيت ثعبان شدنش را باز نموده و به غير آنچه مذكور شد از آن عصا خصايص نقل كرده‌اند و چون تفصيل جميع آنها موجب تطويل بود بر همين مقدار اختصار افتاد ( و اللّه الهادى الى سبيل الرشاد )\r\n\r\nبيان چگونگى تابوت سكينه\r\nچون بدايت غرابت تابوت سكينه در زمان بعثت موسى عليه السلام و التحية بوقوع انجاميده و در اثناء بيان حكايات آية بعضى از حالات آن مذكور خواهد گرديد درين مقام تحرير كيفيت ترتيب آن مناسب نمود ( و الاعانة من اللّه الودود ) در معالم التنزيل و بعضى كتب معتبره مسطور است كه چون آدم عليه السلام از روضات دار السلام بعالم محنت فرجام نزول فرمود حضرت واهب العطايا تابوتى كه سه گز طول داشت و دو گز عرض و از چوب شمشاد ساخته شده بود و صور جميع انبيا در آن موضوع بود بجهة اطمينان خاطر شريفش فرو فرستاد و تا آخر ايام حيات در حيطهء تصرف آدم بود و بعد از فوت خليفه اعظم بشيث ميراث رسيده بدين قياس از آباء بطريقهء توارث به اولاد منتقل ميشد تا بابراهيم عليه التحية و التسليم انتقال يافت و از خليل الرحمن باسمعيل كه اسن فرزندانش بود رسيد و پس از فوت اسمعيل پسرش قيدار آن را در تحت تصرف آورد و بنى اسحق آن را از قيدار طلبيده قيدار دست رد بر سينهء ملتمس ايشان نهاده و بين الجانبين غبار نزاع ارتفاع يافته آخر الامر شبى قيدار از هاتفى شنيد كه اين تابوت را به پسر عم خويش يعقوب تسليم نماى و قيدار تابوت را بر گردن نهاده بكنعان برده باسرائيل سپرد و همچنين از يعقوب عليه السلام به اولاد امجادش انتقال مييافت تا آنكه بدست موسى كليم اللّه افتاد و موسى در اواخر ايام زندگانى بمقتضاى وحى ربانى فرمود تا آن‌دو لوح را كه در حين غضب بر زمين زده شكسته بود يا دو لوح ديگر كه بعد از آن كرامت شده بود و طشتى كه ملائكه قلوب انبياء\r\n\r\n","description":"","footnote":"","page_name":" 102 ","page_number":146},
  {"content":"\r\n\r\nرا در آن مىشستند و نعلين و عمامه و اثواب و عصاء هرون و يك ظرف از من كه در تيه نزول مييافت در آن تابوت نهادند و ايضا موسى عليه السلام وصيت فرمود كه عمامه و نعلين او را بعد از وفاتش در آن تابوت نهند و بنى اسرائيل براينجمله بتقديم رسانيدند و روايتى آنكه عصاى موسى را نيز بموجب وصيتش در آن تابوت گذاشتند و اين قول بغايت ضعيف مينمايد زيرا كه عصاى موسى بروايت اكثر چهل گز و بقول اقل ده گز طول داشت و درازى تابوت بموجبى كه نوشته شده زياده از سه گز نبوده و محمد بن جرير الطبرى و بعضى ديگر از سالكان مسالك سخن ورى آورده‌اند كه تابوت سكينه را موسى عليه السلام از فلزات ساخته اشياى مذكوره را در آن نهاده بود و همچنين در باب سكينه مورخان اختلاف كرده‌اند روايتى آنكه سكينه صورتى بود مشابه آدمى كه چون امرى حادث گشتى آن آن تابوت در تكلم آمده اسرائيليان را بدانچه متضمن صلاح ايشان بودى راه نمودى و زمرهء گفته‌اند كه سكينه جانورى بود سر و دم او مانند سر و دم گربه و بر هر دو كتف خود دو جناح داشت و بعضى گفته‌اند كه آن‌دو بال از زمرد و زبرجد بود و هرگاه كه بنى اسرائيل در معارك قتال آواز او را مىشنيدند ايشان را بوجدان فتح و ظفر يقين ميشد و فرقه‌اى بر آن رفته‌اند كه آنجا نور دو سر داشت و گروهى از سكينه بريح هفافه و روح متكلم و نور ساطع تعبير كرده‌اند و بر هر تقدير تابوت سكينه در نزول حوادث و حدوث وقايع موجب اطمينان قلوب و سبب تسكين كروب بنى اسرائيل بود و هرگاه يهود را سفرى پيش آمد آن تابوت را در پيش مينهادند و او در سير آمده چون به منزل ميرسيد قرار ميگرفت و بنى اسرائيل در حركت و سكون متابع او بودند و آن تابوت گاه بدست انبيا و احيانا در خزاين ملوك و گاه به تصرف عظماء و عباد بنى اسرائيل مىبود تا وقتى كه بنى اسرائيل از حكام عمالقه شكست يافته آن عطيه را كفا ؟ ؟ ؟ دند و بيان آنكه بچه طريق بار ديگر بدست اسرائيليان افتاد اگر توفيق رفيق گردد در ذكر نبوت اشموئيل عليه السلام و سلطنت طالوت عنقريب مذكور خواهد شد در معالم التنزيل از ابن عباس رضى اللّه عنه منقولست كه تابوت سكينه و عصاى موسى در بحيرهء طبريه موجود است و آن‌دو چيز غريب قبل از قيام قيامت نوبت ديگر سمت ظهور خواهد يافت ( و العلم عند اللّه تعالى )\r\n\r\nذكر يوشع سلام الله عليه\r\nباتفاق علماء فن تاريخ و سير لفظ فنى كه در آيت  ( وَ إِذْ قالَ مُوسى لِفَتاهُ لا أَبْرَحُ حَتَّى أَبْلُغَ مَجْمَعَ الْبَحْرَيْنِ )  عبارت از يوشع است ( و هو يوشع بن نون بن افرائيم بن يوسف ) و آن جناب وصى و خواهرزادهء موسى و از اعاظم انبيا بود و صورت فتح اريحا و ايليا و بلقا و بعضى ديگر از بلاد عمالقه بيمن اهتمام و حسن اجتهادش روى نمود در منتظم اين جوزى مذكور است كه يوشع چهل و دو ساله به خدمت موسى عليه السلام پيوست و صد ساله بود كه كليم اللّه از عالم انتقال نمود و مدت بيست و هفت سال بامر نبوت و خلافت پرداخت آنگاه رياض\r\n\r\n","description":"","footnote":"","page_name":" 103 ","page_number":147},
  {"content":"\r\n\r\nرضوان را منزل ساخت و بدين روايت مدت حيات يوشع صد و بيست و هفت سال باشد و در روضة الصفا از اهل كتاب منقول است كه اوان زندگانى يوشع صد و ده سال بود و زمان دعوتش بيست و يكسال ( و العلم عند اللّه المتعال )\r\n\r\nگفتار در بيان توجه يوشع و بنى اسرائيل از تيه بجانب بلاد شام و قصهء بلعم باعور و كشته شدن بسيارى از اهل ظلام\r\nعظماء و اشراف بنى اسرائيل چون از تعزيت موسى عليه السلام باز پرداختند زمام رتق و فتق و حل و عقد مهام را بقبضهء اختيار يوشع داده غاشيهء متابعتش را شعار خود ساختند و در سال هفتم از فوت كليم اللّه يوشع عليه السلام بمقتضاى وحى سماوى سپاه بلا انتها مرتب گردانيده متوجه فتح بلاد شام گرديد و به آب اردن رسيده اجزاى آب از هم جدا شد و زمين خشك پديد آمد تا بنى اسرائيل بيدغدغه از آن بحر بگذشتند و بعد از عبور ايشان باز بهم اتصال يافت و يوشع نخست باريحا شتافته يك هفته آن بلده را محاصره كرد آنگاه با تابوت سكينه كه آن را صندوق الشهادة نيز گويند هفت بار گرد شهر گشته و دعا خوانده بر آن شهر دميد فى الحال حصار و باروى آن از هم فروريخته فتح ميسر شد و بنى اسرائيل دست بقتل و نهب دراز كرده بسيارى از ملاعين را به زخم شمشير آبدار دفين خاك ساخت و جميع غنايمرا يوشع جمع كرده در آتش انداخت تا بسوخت چه در آن اوان غنيمت بر مؤمنان حلال نبود و يوشع بعد از فراغ بال از مهم اريحا متوجه ايليا گشت و آن را نيز مفتوح گردانيده و طايفه عمالقه را كشته از آنجا بشهرستان بلقاء شتافت و دار الملك عمالقه در آن زمان بلقا بود و پادشاه ايشان را بالق مىگفتند و بلعم باعور در بلقا توطن داشت و اين بلعم كه او را بلعام نيز گويند و به اعتقاد اهل اسلام مؤمن و موحد بود پيوسته بعبادت حضرة احديت قيام مينمود و ببركت اسم اعظم كه بر لوح خاطرش منقش بود دعاى او بعز اجابت مقرون ميشد القصه چون بنى اسرائيل بحوالى بلقا رسيدند بالق در شهر متحصن گشت بواسطه كمال حصانت و متانت آن بلده مدة محاصره امتداد يافت و چون نزديك به آن رسيد كه صورت فتح و ظفر در آينه مراد جلوه‌گر شود بالق نزد بلعم رفته التماس كرد كه دعا كن تا يوشع و سپاه او انهزام يابند بلعام نخست از قبول اين سخن ابا نموده و بالاخره دعا فرمود و بنى اسرائيل منهزم گشته يوشع عليه السلام به زبان نياز از مهيمن كار ساز سبب انهزام سپاه اسلام را استعلام نمود خطاب آمد كه اى يوشع مرا در ميان اهل بلقا بنده‌ايست كه اسم اعظم ميداند و هرگاه مرا بدان اسم ميخواند دعاى او را مستجاب ميسازم يوشع گفت الهى چون اين مسألت او بىموقع واقع شده آن اسم را از صحيفه ضميرش محو گردان و اثر اجابت دعا بر يوشع ظاهر شده با بنى اسرائيل بنواحى بلقا مراجعت فرمود و در امر محاصره لوازم سعى و اهتمام بجاى آورده ملك بالق كرت ديگر از بلعم التماس دعا كرده چون اسم اعظم بيادش نيامد عاجز شد و حيلهء انديشيده ملك را گفت زنان فاحشه را به معسكر بنى اسرائيل\r\n\r\n","description":"","footnote":"","page_name":" 104 ","page_number":148},
  {"content":"\r\n\r\nفرست كه اگر يك نفر از ايشان زنا كند نصرت ما را باشد و بالق بموجب فرموده عمل نموده زمرى بن شلوم كه نبيرهء شمعون و يكى از نقباء اسباط بود زانيه را به خانه برد و همان لحظه بليه طاعون در ميان سپاه يوشع بن نون شيوع يافت و فنحاص بن غير از بن هرون كه در سلك عظماء اسرائيليان انتظام داشت ازين قضيه واقف گشته سر زمرى و آن زن را بر سرنيزه كرده و گرد لشگرگاه برآورده ندا نمود كه هركه با عورت فاحشه صحبت دارد سزاى وى اين باشد لاجرم يهود ترك آن فعل شنيع كردند در تفسير كازرونى مذكور است كه از وقت وقوع طاعون تا زمانيكه فنحاص آن دو فاسق را بسزا رسانيد هفتاد هزار كس از اسرائيليان به آن علت رحلت نموده بودند القصه روز ديگر كه از ايام جمعه بود بنى اسرائيل بمحاربه پرداخته قريب بشام آن بلده را مفتوح ساختند و بنابر آنكه امت موسى شب و روز شنبه به غير عبادت حضرت احديت اشتغال نميفرمودند يوشع از ايزد تعالى مسئلت نموده تا آفتاب راجع شده چندان بايستد كه بنى اسرائيل از قتل كفار فراغت يابند و تير دعا بهدف اجابت رسيده يهود اكثر جباره را به تيغ بيدريغ بگذرانيدند و بالق و بلعم را بدست آورده مقتول گردانيدند پوشيده نماند كه آنچه در باب رد خورشيد مرقوم كلك بيان گرديد منقول از كتب تواريخ است و اينحديث در صحاح اخبار برين وجه به ثبوت پيوسته كه يوشع بحسب وحى سماوى مامور بود به آنكه قبل از غروب آفتاب بلقا را فتح نمايد و چون خورشيد نزديك بافق مغرب رسيد و هنوز صورت فتح روى ننموده بود يوشع عليه السلام دعا كرد تا آفريننده افلاك و انجم آفتاب را در آن موضع حبس نمود تا وقتى كه فتح ميسر گشت القصه يوشع مدت هفت سال كمر جهاد بر ميان بسته بسيارى از اهل كفر و عناد را بقتل رسانيد و اكثر بلدان شام و ديار مغرب را مفتوح گردانيد و بعضى از حكام آنمواضع مانند ملك بارق كه والى قلعهء سلم بود اظهار اسلام نموده بجان و مال امان يافتند و بعد از اين حروب و فتوحات يوشع عليه شرايف التحيات تا آخر عمر بدرس تورية و عبادت حقتعالى قيام مينمود و چون زمان حلول اجل طبيعى نزديك رسيد مرض بر ذات فايض البركاتش عارض گشته در آن اثنا خبر ارتداد ملك بارق و خلايق كوه سلم متواتر شد و چون يوشع عليه السلام بنا بر استيلاى بيمارى نتوانست كه متوجه قطع مادهء فساد آنطايفه گردد لاجرم برايشان دعا كرده كالوب بن يوفنا را كه شوهر مريم خواهر موسى بود وصى و وليعهد خود گردانيده شرايط وصيت بجا آورده ببهشت عدن خراميد\r\n\r\nذكر كالوب بن يوفنا سلام الله عليه\r\nاكثر مورخان آن جناب را پيغمبر مرسل شمارند و نسب شريفش را منتهى بشمعون بن يعقوب دارند و كالوب بعد از فوت يوشع عليهما السلام متصدى سرانجام مهام بنى اسرائيل گشته بر سر ملك بارق لشگر كشيد و بين الجانبين محاربه بوقوع انجاميده سپاه اسلام به فتح و ظفر اختصاص يافتند و بارق در پنجه تقدير اسير و دستگير شده اكثر اتباعش بقتل رسيدند\r\n\r\n","description":"","footnote":"","page_name":" 105 ","page_number":149},
  {"content":"\r\n\r\nو بقية السيف متفرق گشته هر طايفه به طرفى گريختند نقلست كه در زندان بارق هفتاد نفر از ملوك بودند كه انگشتان ايشان را بموجب فرموده آن لعين قطع نموده بودند تا هنگام خوردن طعام بسان كلاب بر روى در افتند و چون كالوب برين صورت اطلاع يافت اشارت كرد تا با وى همين عمل بجا مىآوردند و پس از وقوع اين فتح نامدار كالوب با بعضى از بنى اسرائيل بمصر مراجعت فرموده بقيت ايام حيات را بفراغبال بگذرانيد و طائفه ديگر از اسرائيليان در ولايت شام توطن نمودند و بعمارت و زراعت اشتغال فرمودند\r\n\r\nذكر حزقيل النبى عليه السلام\r\nپدر بزرگوار آن پيغمبر عاليمقدار بروايت صاحب متون الاخبار بورا نام داشت و حمد اللّه مستوفى گويد نسب حزقيل بلاوى بن يعقوب عليه السلام مىپيوست و چون والدهء حزقيل در كبر سن او را تولد نمود آن جناب مشهور بابن العجوز گشت در روضة الصفا مسطور است كه پدر حزقيل را دو منكوحه بود و از يك زن ده پسر داشت و از مادر حزقيل اصلا او را فرزندى در وجود نيامده بود و پدر حزقيل در آن زمان صاحب قربان بنى اسرائيل بود و طريقهء صاحب قربان در آنوقت چنان بود كه مقدارى آهن طولانى كه بر سر آنصورت دو كلب ساخته بودند در گوشت قربان فرو بردندى هر مقدار از گوشت كه به آن دو صورت متعلق شدى صاحب قربان آن را جهة خود تصرف كردى و پدر حزقيل هربار كه گوشت قربانى آوردى يازده قسم بوالدهء اولاد خود دادى و قسم واحد بمادر حزقيل و ازين جهت آنعورت بر مادر حزقيل تفاخر كردى و آنعجوزه ملول و محزون گشته شبها بطاعت و عبادت بروز آوردى و از بخشندهء بىمنت فرزندى صالح التماس نمودى و بالاخره دعاء او مستجاب گشته آنعورت كهن‌سال حايض شد و جمال او طراوت ايام جوانى يافته بحزقيل حامله گرديد و مردم ازين صورت تعجب نموده چون حزقيل تولد نمود او را ابن العجوز گفتند و بعد از آنكه ابن العجوز بدرجه بلند نبوت رسيد اسرائيليان را بحرب كفار ترغيب فرمود و ايشان از قبول آن امر سر باز زده حضرت جبار منتقم يهود را ببليه طاعون گرفتار ساخت و فوجى از آنطايفه كه بروايت اكثر هشتاد هزار و بقول اقل چهار هزار بودند از او باز گريخته و يك ميل راه قطع كرده بسبب استماع آوازى هايل سفر آخرت اختيار نمودند و بعد از آنكه ابدان ايشان منتفخ و متعفن شده بود بدعاى حزقيل عليه السلام حياتى مجدد يافتند اما بوى ناخوش از آن گروه مىآمد و اين علت به اولاد و اعقاب ايشان ميراث رسيد و حزقيل در آخر عمر به زمين بابل تشريف برده در آنولايت برياض جنت انتقال كرد قبرش در ميان حله و كوفه است به ثبوت پيوسته كه بعد از فوت حزقيل بعضى از بنى اسرائيل آغاز سلوك طريق فسق و عصيان كرده بقتل انبياء و اولاد اصفيا جرات نمودند و فرقه‌اى از ايشان بدستور معهود سالك شارع دين قويم و صراط مستقيم بودند تا آنكه حق سبحانه و تعالى الياس را لباس نبوت پوشانيد و بتجديد ملت موسوى مأمور گردانيد\r\n\r\n","description":"","footnote":"","page_name":" 106 ","page_number":150},
  {"content":"\r\n\r\n\r\nذكر الياس نبى عليه السلام\r\nبر طبق آيت هدايت آئين  ( وَ إِنَّ إِلْياسَ لَمِنَ الْمُرْسَلِينَ )  الياس عليه السلام از جمله انبياء مرسلست و نام پدر بزرگوارش بقول بعضى از مفسرين و صاحب تاريخ طبرى ياسين بوده و بروايت مؤلف متون الاخبار نسى و بزعم حمد اللّه مستوفى قصى و باتفاق ارباب اخبار والد آن پيغمبر بزرگوار پسر فنحاص بن الغير از بن هرون است عليه السلام و الياس مبعوث بود بتقويت دين موسى و هدايت اهالى بعلبك كه ملك ايشان اجب نام داشت و بعد از چندگاه كه الياس بلوازم امر نبوت قيام فرموده از ايمان قوم نوميد گشت مفارقت ايشان را از بارگاه كبريا مسألت نمود و آن دعا بشرف اجابت اقتران يافته در روزيكه بمرافقت اليسع بن اخطوب بكوهى رفته بود اسبى با اسباب سوارى مجموع مجسم از آتش ظاهر شد و الياس پاى در ركاب آورده اليسع را بخلافت خويش تعيين كرد و در قباب عزت و نقاب كرامت از نظر امت نهان شد و همان لحظه شهوات نفسانى و تعلقات شهوانى از آن جناب منقطع گشت محل اقامت الياس صحارى و بيابانها باشد و سرگشتگان و گمشدگان را راه نمايد و بعضى از اهل تاريخ گويند خضر و الياس هر سال روز عيد اصخى در مسجد قبا با يكديگر ملاقات مينمايند و ساعتى صحبت داشته بتمشيت اشعار خود قيام ميفرمايند\r\n\r\nذكر ضلالت و گمراهى اجب و گرفتارى كفار بعلبك بانواع تعب\r\nبموجب روايت مورخان وافر حسب فرمان‌فرمائى بعلبك اجب صنمى داشت مجسم از طلابعل نام كه طول آن بيست گز بود و چهار رو داشت و شيطان از تجاويف آن بت با مردم تكلم مينمود بنابرآن اهالى آن بلده بعل را پرستيدند و چهارصد خادم بحراستش بازداشته بودند و آنجماعت بعل را پيغمبر مرسل پنداشته تعظيم مينمودند و آن شهر را نخست بك ميگفتند بعد از آن لفظ بعل را با بك تركيب كرده بعلبك خواندند و قول بعضى از مفسران آنست كه بعل اسم زنى صاحب جمال بود كه اهالى بعلبك از كمال ضلالت بربوبيتش اعتقاد داشتند و زمره‌اى بر آن رفته‌اند كه حاكم آن بلده در اوايل حال بشريعت موسى عليه السلام عمل مينمود اما او را زنى بود اربيل نام كه هفت نفر از ملوك بنى اسرائيل را شوهر كرده هفتاد پسر داشت و آن مديره همواره با انبيا در مقام عداوت بوده مردم را بعبادت اصنام ترغيب مينمود واجب بنابر اغواى آن صاحبه ناجنس از طريق هدايت دور افتاده بپرستش بعل مشغول شد و چون الياس لباس رسالت پوشيده طرح اساس دعوت انداخت اجب و اربيل دفع آن جناب را واجب تصور كرده جمعى را قاصد جان آن پيغمبر عاليمكان گردانيدند و الياس بقلل جبال تحصن نموده مدت هفت سال در مغاره كوهى فردا وحيدا اقامت فرمود هرچند اجب و اربيل اشرار كفار را بطلب آن پيغمبر بزرگوار ميفرستادند قادر مختار شر ايشان را كفايت ميكرد و بعد از انقضاء مدت مذكور\r\n\r\n","description":"","footnote":"","page_name":" 107 ","page_number":151},
  {"content":"\r\n\r\nمرضى بر ذات پسر ملك بعلبك طاريشده اجب نزد بعل جهة شفاء آن مريض آغاز تضرع و نياز نموده فايده بر آن مترتب نگشت خدام بتخانه گفتند بعل از تو در قهر است كه چرا الياس را زنده گذاشته‌اى بنابرآن پسر ترا از مرض نجات نميدهد اجب گفت حالا خاطر من به بيماردارى مشغولست و چون از آن امر فارغ شوم الياس را بدست آورده بانهدام اساس حياتش خواهم پرداخت سكنهء بتخانه گفتند مناسب آنست كه كسان را به اطراف بلاد شام فرستى تا از ديگر اصنام شفاء پسر تو را مسألت نمايند و آن بداختر چهارصد نفر از ملاعين بيدين را بدين مهم نامزد كرده آنجماعت در اثناء قطع مسافت بپايان كوهى كه مسكن الياس بود رسيدند و الياس عليه السلام بموجب وحى سماوى با ايشان ملاقات فرموده گفت با ملك بگوئيد كه حق سبحانه و تعالى ميفرمايد كه اى اجب منم آنخدائى كه غير از من هيچ احدى سزاوار الوهيت نيست و مقاليد ابواب احيا و اماته در قبضهء قدرت منست و تو از غايت شقاوت بپرستش بتى كه نفع و ضرر ازو متصور نيست قيام مينمائى بعزت و جلال خود كه عنقريب فرزند تو را بميرانم و تو را در خشم گردانم و آن چهار صد نفر از استماع اين سخنان ترسيده و بر خود لرزيده بازگرديدند و كيفيت حال را معروض اجب گردانيدند و ضلالت آن بداختر بيشتر از پيشتر شده چند كرت متهوران بيباك بدان كوه فرستاد تا الياس را گرفته هلاك سازند بارى سبحانه و تعالى هر نوبت فرستادگان اجب را به آتش غضب محترق و نابود ساخت و كرت اخير آن لعين جمعى كثير جهة گرفتن الياس تعيين كرده وزير خود را كه ضمنا بدان جناب ايمان آورده بود بسردارى آنجماعت مقرر فرمود و چون آنفرقه بحدود آن كوه رسيدند الياس بمقتضاى وحى سماوى همراه ايشان به بعلبك رفت و در آن روز مرض پسر ملك اشتداد پذيرفته هيچ آفريدهء مجال تعرض بالياس نيافت و آن جناب كرت ديگر بدان كوه شتافت و بعد از چندگاه خاطر خطيرش بعمرانات مايل شده به شهر تشريف برد و در خانه والدهء يونس عليه السلام نزول كرده شش ماه آنجا گذرانيد و يونس در آن اوقات طفلى رضيع بود و چون الياس از طول اقامت در آنخانه ملول گشت باز بصحرا رفت يونس وفات يافت و مادرش در مفارقت پسر بيطاقت شده سر درپى الياس نهاد و هفت روز مسافت پيموده بآنجناب رسيد و صورت عجز و بيچارگى خود را معروض گردانيده التماس نمود كه يونس را زنده گردان الياس از آن معنى استبعاد جسته گفت ( انما انا عبد مامور اعمل بما يأمرنى ربى و لم يامرنى بهذا ) و آن ضعيفه در خاك غلطيده آنمقدار ناله و زارى نمود كه الياس را بر وى رحم آمد و در مرافقت مادر يونس بازگشته بعد از چهارده روز كه از فوت او در گذشته بود الياس آنخانه را بيمن مقدم شريف مشرف ساخت و دعا فرمود تا يونس به حال حيات بازآمد و نوبت ديگر بر آنكوه مراجعت نمود به ثبوت پيوسته كه بعد از تمادى ايام ضلالت اهل بعلبك الياس عليه السلام در حق ايشان دعا كرد و مدت سه سال ابواب فيض مسبب الاسباب بر آنفرقهء ضلال مسدود شده باران نباريد و در آن اوقات الياس عليه السلام در خانهء ارامل و ايتام بسر برده بهرجا منزل ميساخت بيمن مقدم شريفش صورت رفاهيت\r\n\r\n","description":"","footnote":"","page_name":" 108 ","page_number":152},
  {"content":"\r\n\r\nوسعت در امر معيشت روى مينمود و بدين واسطه كفار از مسكنش آگاه شده قصد آنخانه ميكردند و الياس فرار نموده به منزل ديگر ميرفت در آن اثنا شبى بخانهء والده اليسع بن اخطوب تشريف برد و اليسع كه ضعف و عارضهء قوى داشت بدعاء آن جناب شفا يافته ملازمتش اختيار كرد القصه بعد از انقضاى مدت مذكوره الياس با مشركان ملاقات فرموده گفت مدتيست كه شما عبادت اصنام بجا مىآريد اكنون بتان خود را به صحرا برده التماس باران كنيد اگر حاجت شما روا شود ما ديگر شما را به ترك پرستش اصنام تكليف ننمائيم و اگر بدعاء ما كشت‌زار اميد همگنان از رشحات سحاب عنايت ملك وهاب ناضر و سيراب گردد شما بوحدانيت حضرت عزت اعتراف نمائيد و كفار خاطر بر اينمعنى قرار نموده الههء باطلهء خود را بصحرا بردند اما هرچند دعا كرده روى بر زمين ماليدند بر طبق مقال  ( وَ ما دُعاءُ الْكافِرِينَ إِلَّا فِي ضَلالٍ ) *  فايدهء بر سؤال ايشان مترتب نشد آنگاه الياس دست نياز بدرگاه كريم كارساز برآورده همان لحظه غمام انعام الهى فايض گشت و باران فراوان باريد ليكن باوجود معجزهء چنين هيچكس از آن ملاعين بوى نگرويدند و الياس را از ملاقات آنگروه جاهل ملالت افزوده اليسع را وليعهد گردانيد و بموجبى كه سابقا مسطور گشت از نظر خلق پنهان گرديد در روضة الصفا مسطور است كه بعد از مفارقت الياس منتقم قهار ملكى جبار بر آن كفار مستولى ساخت تا تمامت آنقوم را به تيغ بيدريغ گذرانيده بنياد حيات همه را برانداخت ( لا مرد لقضاء اللّه و لا معقب لحكمه )\r\n\r\nذكر اليسع بن اخطوب عليه السلام\r\nدر تفسير قاضى بيضاوى مسطور است كه اليسع اسميست اعجمى و درآمدن لام تعريف بر آن مانند لاميست كه بر يزيد درآمده است در اين مصراع\r\n ( رأيت الوليد اليزيد مباركا ) \r\nو به اعتقاد صاحب گزيده نسب شريف آن پيغمبر برگزيده بافرائيم بن يوسف عليه السلام ملحق ميشد و آن جناب بعد از غيبت الياس بشرف نبوت مشرف گشته بهدايت و ارشاد بنى اسرائيل مشغولى فرمود و هرگاه كه كفار قصد ديار اسرائيليان مىنمودند ايشان را خبردار ميگردانيد تا مستعد جنگ و پيكار ميشدند و در خلال آن احوال يكى از ملوك ضال كه پيوسته با اهل ايمان عداوت مينمود و در هر چندگاه لشگر بسر بنى اسرائيل ميكشيد روزى با خواص خود گفت آيا اين طايفه را از قصد و عزيمت ما كه خبردار مىكند و اسرار ما را در ميان ايشان كه اشتهار ميدهد جواب دادند كه اخبار از امور مخفيه كار اليسع پيغمبر است و آن پادشاه غضبناك شده با سپاهى بيباك متوجه بنى اسرائيل گشت و بيك دفعه ناگاه بر سر ايشان رسيده اليسع را دستگير كردند و در آن محل اليسع دعا فرمود تا منتقم جبار چشمهاى كفار را از نور بينائى عاطل ساخت و بدان جهت از شر ايشان ايمن گشته نجات يافت در روضة الصفا مسطور است كه چون بنى اسرائيل گاهى بمتابعت اليسع ميپرداختند و گاهى رايت مخالفت مىافراختند آن جناب به حضرت بارى مناجات\r\n\r\n","description":"","footnote":"","page_name":" 109 ","page_number":153},
  {"content":"\r\n\r\nكرده از صحبت يهود دورى جست و ذو الكفل را بخلافت خويش مقرر نموده بجوار رحمت ارحم الراحمين پيوست\r\n\r\nذكر ذو الكفل عليه السلام\r\nزمرهء از مورخان گمان برده‌اند كه ذو الكفل لقب اليسع بوده و فرقهء را عقيده آنكه حزقيل را ذو الكفل ميخوانده‌اند و اصح روايات آنكه ذو الكفل وصى اليسع بن اخطوبست و چون آن جناب متكفل درس تورية و ارشاد بنى اسرائيل گشته بود ملقب بدين لقب شد و در متون الاخبار در باب وجه تسميه و كيفيت قصه آن پيغمبر بزرگوار وجوه متعدده سمت تحرير پذيرفته و چون اين مختصر گنجايش تعداد تمامى آن روايات ندارد خامهء مشگين شمامه بر ايراد يك قول اختصار مينمايد نقلست كه حضرت كبرياى سبحانى ذو الكفل را خلعت نبوت كرامت فرموده بهدايت كنعان و متابعان او كه در سلك ملوك عمالقه انتظام داشت و دعوى الوهيت ميكرد مأمور ساخت و ذو الكفل در آن مملكت از وهم كنعان پوشيده و پنهان طوايف ايشان را بقبول دين كليم و سلوك طريق مستقيم دعوت ميفرمود و ملك ازين معنى وقوف يافته ذو الكفل را طلبيده گفت اين چه نوع سخنانست كه از تو به من مىرسانند آن جناب جوابداد كه من خدايرا بيگانگى ميپرستم و مردم را بوحدانيت آنحضرت ميخوانم كنعان در غضب رفته ذو الكفل را بقتل تهديد كرد آن جناب گفت ايملك آتش خشم خود را به آب حلم منطفى ساز و لحظه‌اى بشنودن سخن من پرداز و ملك او را اجازت تكلم فرموده ذو الكفل بعد از اداء حمد و ثناء ربانى تعالى گفت ايملك تو كه دعوى الوهيت ميكنى مهم از دو صورت بيرون نيست يا خود را خداى جميع خلق گمان بردهء يا خداى همين قوم كه تابع امر و نهى تواند بر تقدير شق ول بايستى كه تمامى متوطنان اقطار جهان مطيع و منقاد فرمان تو بودندى و حال آنكه همچنين نيست و بر تقدير شق ثانى بيان فرماى كه خداى ساير معاشر بشر كيست و كنعان از جواب اين سخنان هدايت نشان عاجز گشته ذو الكفل را گفت تو چه ميگوئى آن جناب گفت من ميگويم كه پروردگار تو و جميع افراد انسانى صانعى است كه طبقات سماوات برافراشتهء يد قدرت اوست و صورت شمس و قمر و ساير كواكب نورگستر نگاشتهء كلك حكمت او بساط و بسيط زمين را فراش صنعش مبسوط گردانيده و تمامى دواب و حيوانات برى و بحرى را اقسام لطفش روزى رسانيده ايملك حذر كن از عقاب او و بپرهيز از عذاب او كنعان گفت چه باشد جزاى آنكس كه عبوديت اين آفريدگار نمايد و ابواب توبه و استغفار بر روى خود بگشايد ذو الكفل جواب كنعان داد كه بهشت رحمت سرشت و شمهء از اوصاف درجات جنت بيان كرد كنعان باز پرسيد كه چيست سزاى آن بندهء كه نسبت بدين پروردگار طريق عصيان مسلوك دارد و خود را از جملهء بندگانش نشمارد و ذو الكفل جواب داد كه نار جحيم و عذاب اليم و مجملى از صفات دركات دوزخ در حيز تعداد آورده كنعان را از استماع اين سخنان رقت بينهايت دست داده ذو الكفل را گفت\r\n\r\n","description":"","footnote":"","page_name":" 110 ","page_number":154},
  {"content":"\r\n\r\nتو متكفل ميشوى كه اگر من بوحدانيت حضرت عزت و نبوت تو اعتراف نموده سالك سبيل عبادت گردم خداى تعالى مرا به اين بهشت رساند ذو الكفل گفت بلى و بالتماس ملك درين باب وثيقه نوشته تسليم فرموده آنگاه كنعان غسل كرده و جامهاى پاك پوشيده و كلمهء طيبه شهادت بر زبان رانده و بتعليم احكام شريعت پرداخته صيام ايام و قيام ليالى را شعار و دثار خود ساخت بلكه هم در آن چند روز از سر ملك و مال درگذشت و پنهان از قوم باحبار و رهبانيين و سالكان طريق يقين ملحق گشت و بعضى از امرا و لشگريان از عقب كنعان شتافته و او را دريافته بدستور معهود پيش روى او سر نياز بر خاك سودند كنعان ايشان را از آن حركت منع نموده گفت بدانيد كه من بيگانگى پروردگار عالميان ايمان آورده‌ام بايد كه شما نيز متابعت من نمائيد تا راه راست يابيد و آنجماعت نصيحت او را بسمع رضا اصغا نموده زبان بكلمهء توحيد جارى گردانيدند و هم در آن اوان كنعان پهلو بر بستر ناتوانى نهاده كتابتى را كه ذو الكفل به دو نوشته بود و ضمان بهشت جاودان شده بملازمان خود سپرده وصيت نمود كه آن صحيفه را با او در قبر نهند و چون ملك فوت شد آنجماعت بموجب وصيتش عمل نموده فرشته‌اى همان روز بفرمان الهى آن نوشته را از قبر بيرون آورده بذو الكفل كه از وهم كفار در زاويه اختفا بود رسانيده گفت ايزد تعالى ميفرمايد كه ما به محض عنايت خود بدانچه از كنعان متكفل شده بودى وفا كرديم و بجميع اولياء و اهل اطاعت خويش برينموجب بتقديم ميرسانيم بعد از آن ذو الكفل بميان مردمان رفته فى الحال جمعى از متابعان كنعان آن جناب را گرفته گفتند كه تو اعتقاد پادشاه ما را بفساد آورده با او غدر كردى ذو الكفل جواب داد كه من ملك را از طريق غوايت بجاده هدايت رسانيده متكفل آنشدم كه خداى تعالى او را بجنت رساند و كنعان درين روز فوت شده و ملازمان او بموجب وصيتش صحيفه‌اى را كه در باب تكفل خود نوشته بودم با او در قبر نهادند و حضرت غافر الذنوب چنانچه كفيل شده بودم كنعان را ببهشت رسانيده آن صحيفه را به من باز فرستاد آنگاه آن نوشته بآنمردم نمود و گفت شما از اضرار من دست بازداريد تا وقتى كه اصحاب شما كه از عقب ملك رفته‌اند بازآيند اگر بعد از آمدن ايشان صدق سخن من بر شما ظاهر شود متابعت من نمائيد و الا آنچه مقتضاى راى شما باشد بتقديم رسانيده آن جماعت را اين سخن معقول افتاده ذو الكفل را در مجلس بازداشتند تا مردمى كه از عقب كنعان رفته بودند بازآمدند و آنطايفه چون كيفيت فوت ملك را چنانچه واقع بود از ذو الكفل شنودند و آن صحيفه را ديدند گفتند آنچه ذو الكفل ميگويد حق و راستست و اين همان كتابتست كه با او در قبر نهاده بوديم لاجرم آن مردم بقدم اعتذار پيش‌آمده در آن روز صد و بيست هزار كس بذو الكفل گرويدند و دست در دامان متابعتش زده ترك عبادت اصنام و اوثان كردند و ايضا ذو الكفل وصول آنطايفه را بجنت اعلى تكفل نمود و ايشان را تعليم شرايع و احكام اسلام فرمود و بدين اسباب ايزد تعالى آن جناب را ذو الكفل خواند و آنقوم را بجنات عدن رساند مدت عمر ذو الكفل عليه السلام هفتاد و پنج سال بود .\r\n\r\n","description":"","footnote":"","page_name":" 111 ","page_number":155},
  {"content":"\r\n\r\n\r\nذكر مغلوب شدن بنى اسرائيل و بيان ولادت و نبوت شمويل\r\nدر تاريخ طبرى مذكور است كه بعد از فوت اليسع بنى اسرائيل بسلوك طريق فسق و فساد اشتغال نمودند و احكام اوراق تورية را بر طاق نسيان نهادند و ابواب ظلم و عناد بر روى روزگار خود بگشودند بنابرآن مالك الملك على الاطلاق يكى از ملوك عمالقه را بر آن داشت كه از جانب مغرب لشگرى بر سر يهود كشيد و ايلاق كه در آن زمان حاكم اسرائيليان بود سپاهى يراق كرده با تابوت سكينه بمقاتلهء اهل بغض و كينه نامزد فرمود و اسرائيليان شكست يافته تابوت سكينه بدست دشمنان دين افتاد و چون اينخبر محنت اثر بايلاق رسيد از وفور غم و الم جسد او منشق شده روى بعالم آخرت نهاد لاجرم بنى اسرائيل بغايت خار و ذليل گشته مدت چهارصد و شصت سال در كمال پريشانى و اذلال روزگار ميگذرانيدند و در آن اوقات هر چندگاه پادشاهى بر ايشان استيلا مىيافت و اصناف ظلم و بيداد و انواع فتنه و فساد در ميان اين طايفه بوقوع مىانجاميد و در آن ايام صلحاء يهود همواره بتضرع و زارى از حضرت بارى پيغمبرى مرسل مسألت مينمودند تا باستظهار او بر اعداد معاندان غالب آيند و بالاخره تير دعاء آنجماعت بهدف اجابت رسيد در وقتى كه عالى نام امام مدبر بنى اسرائيل بود اشمويل عليه السلام متولد گشت باتفاق ائمه اخبار نسب آن پيغمبر بزرگوار بلاوى بن يعقوب عليه السلام مىپيوست اما در نام پدر عالى مقامش خلافست محمد بن جرير الطبرى گويد نام پدر اشمويل ريان بن علقمه بود و حمد اللّه مستوفى و زمره‌اى ديگر از مورخين اسم او را بلقانا گفته‌اند و مادر اشمويل عجوزهء بود عقيم مسماة بحنه و چنانچه در معالم التنزيل مسطور است پيوسته آن عجوزه از حضرت واهب العطايا ولدى رشيد ميطلبيد و در اواخر عمر مسالت او باجابت رسيده باشمويل حامله شد و چون در درج نبوت از صدف وجود او تولد نمود حنه گفت ( سمع اللّه دعائى ) و اين لفظ بلغت عبرى مرادف اشمويل است لاجرم آن جناب به اين اسم موسوم شد و چون مدت چهل سال از عمر اشمويل عليه السلام درگذشت بوصول مرتبه بلند رسالت مشرف گشت و بنى اسرائيل در غايت سرور و بهجت بوى گرويدند و بتجديد احكام شريعت موسوى پرداختند و از اشمويل عليه السلام التماس نمودند كه براى ما پادشاهى تعيين فرماى تا در ركاب او با جباران شام و كافران خون‌آشام جهاد و قتال كنيم و اشمويل بعد از آن‌كه يازده سال مقتداى بنى اسرائيل بود بموجب وحى سماوى طالوت را بسلطنت موسوم گردانيد و طالوت بمقاتله جالوت كه در آنزمان حاكم اهل طغيان بود رفته جالوت به زخم سنگ داود عليه السلام بقتل رسيد و طالوت مظفر و منصور مراجعت فرمود و مدت دعوت اشمويل بروايت امام محى السنه چهل سال و بقول طبرى سى سال و بعقيدهء حمد اللّه مستوفى دوازده سال بنابروايت اول عمر عزيزش هشتاد سال باشد و بقول ثانى هفتاد سال و بروايت ثالث پنجاه و دو سال ( و اللّه اعلم بحقايق الامور و الاحوال )\r\n\r\n","description":"","footnote":"","page_name":" 112 ","page_number":156},
  {"content":"\r\n\r\n\r\nگفتار در بيان سلطنت طالوت و پيدا شدن تابوت سكينه و ظفر يافتن بنى اسرائيل بر جالوت و اهل كفر و كينه\r\nبه ثبوت پيوسته كه چون بنى اسرائيل با اشمويل عليه السلام گفتند كه ( ابعث لنا ملكا نقاتل فى سبيل اللّه ) اشمويل التماس قوم را بدرگاه ملك جليل جل جلاله عرض كرد و بمقتضاى خبر جبرئيل دانست كه طالوت بن قيس بن ضرار بن انس بن يحرف بن بنيامين بن يعقوب ( ع ) را ايزد تعالى بسلطنت بنى اسرائيل سرافراز ميسازد يهود را ازين واقعه آگاه گردانيد و بنابر آنكه پادشاهى بنى اسرائيل پيوسته متعلق به سبط يهودا ميبود و نسبت طالوت به بنيامين ميرسيد و او از غايت فقر بسقائى يا دباغى روزگار ميگذرانيده قوم نخست از قبول آن امر سر باز زده بر زبان آوردند كه ( انى يكون له الملك علينا و نحن احق بالملك منه و لم يؤت سعة من المال ) اشمويل گفت مالك الملك على الاطلاق او را از ميان شما بسلطنت برگزيده بسبب ازدياد علم و جسم  ( وَ اللَّهُ يُؤْتِي مُلْكَهُ مَنْ يَشاءُ )  بنى اسرائيل گفتند با ما بگوى كه علامت پادشاهى طالوت چه باشد اشمويل گفت علامت امارت او آن است كه تابوت سكينه باز به تصرف شما درآيد و در وقت ظهور او روغن قدس بجوشد و روغن قدس بقول مترجم تاريخ طبرى روغنى بود كه از يوسف عليه السلام بحسب ارث بانبياء بنى اسرائيل ميرسيد و آن را در يكى از قرون بقره محفوظ ميداشتند بالجمله طالوت روز ديگر بر مجموع يهود عبور نموده روغن قدس در غليان آمده و اشمويل عليه السلام مقدارى از آن روغن بر سر طالوت ريخته او را تهنيت منصب سلطنت گفت و مقارن آنحال تابوت سكينه نيز پيدا گشت و كيفيت وجدان تابوت بطريق مختلفه در كتب تواريخ سمت گذارش پذيرفته و راقم حروف خوفا عن الاطناب بر ايراد يك روايت قناعت مينمايد در بعضى از نسخ معتبره مسطور است كه چون كفار عمالقه تابوت سكينه را بديار خود رسانيدند آن را بتخانه‌اى برده در زير قدم صنمى نهادند و روز ديگر كه بدان خانه درآمدند تابوت را بر سر آن بت موضوع يافتند و از ديدن اين صورت متعجب شده بار ديگر تابوت را بر زمين افكندند و صنم را بر زير آن نهاده پايهايش را بر تابوت دوختند و باز صباح پايهاى بت را بر زمين ديده تابوت را بر فرقش مشاهده نمودند و سكنهء بتخانه كيفيت واقعه را بعرض پادشاه خود رسانيده و بعضى از حاضران گفتند ما با خداى بنى اسرائيل طاقت مقاومت نداريم پس آن تابوت را در مزبلهء يكى از قرى انداختند و تمام ساكنان آن قريه را درد گردن يا علت ناسور عارض شد و آنمردم متحير و عاجز گشته عجوزهء از عجايز بنى اسرائيل بديشان گفت علاج مرض شما آنست كه اين تابوت را به بنى اسرائيليان رسانيد و آنجماعت سخن آنضعيفه را بسمع رضا شنوده تابوت را بر گردونى نهادند و گردون را بر دو بقره بسته به راه بيت المقدس كه وطن يهود بود روان كردند و ملايكه\r\n\r\n","description":"","footnote":"","page_name":" 113 ","page_number":157},
  {"content":"\r\n\r\nگاوان را ميراندند تا به زمين بيت المقدس رسيد القصه چون چشم بنى اسرائيليان بر تابوت سكينه افتاد دل بر متابعت طالوت نهاده او را بر تخت سلطنت نشاندند و نام طالوت به اعتقاد صاحب معالم التنزيل شاول بود و بروايتى كه در روضة الصفا مسطور است شارك و طالوت جهة طول قامت به اين لقب ملقب گشته بود و او بروايت مؤلف تحفة الملكية بعد از فوت موسى به چهار صد و هشتاد و نه سال بامر سلطنت قيام نمود و چون زمام مهام ذريات يعقوب بقبضهء اقتدار طالوت درآمد بغزو حاكم فلسطين جالوت كه چند كرت لشگر بر سر بنى اسرائيل آورده مراسم قتل و غارت بتقديم رسانيده بود عازم شد و با هشتاد هزار نفر از يهود متوجه آنجانب گشته از آن جمله هفتاد و شش هزار از راه برگشتند و سبب آن بود كه در بيابانى كه تشنگى بر لشگر غلبه كرده بود طالوت با ايشان گفت كه چون به آب رسيديد زيادت از جرعه‌اى نياشاميد و آن هفتاد و شش هزار كس بعد از وصول بنهر اردن يا فلسطين على اختلاف القولين خلاف قول طالوت كرده هرچند آب بيشتر تجرع كردند تشنه‌تر گشتند لاجرم مراجعت نمودند چهار هزار نفر ديگر در مرافقت طالوت طى مسافت نموده و جالوت با صد هزار كس در برابر ايشان آمده و بنى اسرائيل افغان  ( لا طاقَةَ لَنَا الْيَوْمَ بِجالُوتَ وَ جُنُودِهِ )  برآوردند و اكثر بصوب هزيمت شتافتند بلكه زياده از سيصد و سيزده كس كه مطابق عدد جيش است كسى نماند و ايشان از سبط يهودا با دوازده پسر يا هفت پسر داخل آن لشگر بودند در تاريخ طبرى مسطور است كه در وقتى كه طالوت متوجه حرب جالوت گشت اشمويل عليه السلام زرهى تسليم او كرده گفت اين جيبه بر قد هركس راست آيد كشنده جالوت خواهد بود و چون هردو لشگر نزديك بيك ديگر رسيدند طالوت فرمود تا ندا كردند كه هركس كه بر قتل جالوت اقدام نمايد ملك او را در ملك شريك ساخته دختر خود را باوى در سلك ازدواج كشد و چون داود عليه السلام كه بحسب سن و جثه خردترين اولاد ايشان بود اين ندا شنود با اخوان خويش گفت چرا شما بمقاتله جالوت نميرويد تا بشرف مصاهرت طالوت و شركت در امر سلطنت مشرف شويد ايشان در اين امر استبعاد نموده گفتند هيچكس را طاقت مقاومت با جالوت نيست داود گفت من مبارزت نمايم و او را بقتل رسانم آنگاه نزد طالوت رفته بقبول قتال با جالوت زبان گشاد طالوت آن جناب را حقير الجثه ديده گفت اين مهم مشكل كه بر دست تو تمشيت پذيرد داود گفت امتحان فرماى و طالوت زرهى را كه اشمويل عليه السلام تسليم او نموده بود حاضر ساخته چون آن جيبه بر قد آن جناب راست آمد طالوت دانست كه كشنده جالوت داود خواهد بود لاجرم او را بحرب جالوت تحريص فرمود و به ازدواج يكى از بنات خود و شركت در امر سلطنت وعده داد و فرمود تا اسب و صلاح مناسب آورده بداود تسليم نمودند آن جناب فرمود كه مرا به اين اشيا حاجت نيست و من با همين فلاخن كه در دست دارم با جالوت مقاتله خواهم كرد نقلست كه قبل از مقاتله طالوت و جالوت بعضى از علامات بر داود عليه شرايف التسليمات ظاهر گشته بود كه دلالت بر آن ميكرد كه جالوت بر دست\r\n\r\n","description":"","footnote":"","page_name":" 114 ","page_number":158},
  {"content":"\r\n\r\nاو مقتول خواهد گشت بنابرآن در آن روز بقبول آن امر خطير مبادرت فرمود و يكى از آن امارات آن بود كه روزى داود در اثناء قطع مسافت از سنگى آوازى شنود كه اى داود مرا بردار كه من حجر موسوىام كه يكى از اعداى خود را بواسطه من بقتل رسانيد و از سنگى ديگر صدائى به گوش او درآمد كه من حجرىام كه هرون فلان دشمن خويش را بسبب من از پاى درآورده بود و همچنين از حجر ديگر ندائى مسموع او شد كه من سنگ داودم كه جالوت را بوسيلهء من خواهد كشت و داود آن سنگها را برداشته و در توبرهء انداخته هرسه به يكديگر متصل شدند و قولى آنكه اشمويل عليه السلام با داود ملاقات كرد و از وى تفتيش احوال نموده گفته بود كه جالوت بر دست تو مقتول خواهد گشت چون داود با جامهء پشمين و فلاخنى و توبرهء پرسنگ در برابر جالوت رفت جالوت از ضعف بنيه و حقارت جثه و غرابت صورت آن جناب تعجب نموده پرسيد كه بچه كار آمدهء داود گفت آمده‌ام تا تو را بقتل آورم جالوت آغاز تمسخر و استهزا كرده داود آن سه سنگ را كه بهم اتصال يافته بود در فلاخن نهاده بجانب آن كافر متهور انداخت و آن سنگ در فضاى هوا سه پاره گشته و باد خود جالوت را از سرش ربوده يكقطعه سنگ بر پيشانيش رسيد و دو حجرهء ديگر به طرف ميمنه و ميسره ميل كرد و جالوت از اسب درافتاده سپاهش منهزم گشته بنى اسرائيل آغاز قتل و غارت نمودند و داود سر جالوت را بريده به نظر طالوت رسانيد به صحت پيوسته كه نسب جالوت بعمليق بن عاد ميرسد و نامش كليات بود ( و انما سمى جالوت لجولانه ) و آن كافر متهور كه بعظم خلقت موصوف و بوفور بسالت معروف بود چنانچه خودى كه بر سر خود مينهاد سيصد رطل وزن داشت القصه چون طالوت مظفر و منصور به بيت المقدس مراجعت فرمود داود عليه السلام نزد او رفته التماس نمود كه مواعيد خود را وفا نمايد و طالوت نخست از قبول آن امر ابا نموده بالاخره بنابر ملامت اشمويل و علماء بنى اسرائيل يكى از بنات خود را با داود در سلك ازدواج كشيد و محبت آن جناب در دل خاص و عام قرار گرفته فرق انام عتبه عليه‌اش را مرجع و ملاذ خود دانستند و ازين جهة نايرهء رشك و حسد در باطن طالوت اشتعال پذيرفته بخاطر گذرانيد كه رشتهء حيات نبوى را بشعلهء قهر بسوزد اما تا اشمويل در قيد زندگانى بود مكنون ضمير خود را ظاهر نتوانست نمود و بعد از فوت اشمويل عليه السلام طالوت كمر قصد داود بر ميان بسته آن جناب از حقيقت حال وقوف يافته باستصواب منكوحهء خويش كه دختر طالوت بود بموجب كلمهء ( الفرار مما لا يطاق ) عمل فرمود و طالوت در طلب مبالغه نموده علماء بنى اسرائيل زبان طعن برو دراز كردند و طالوت بقتل اهل علم مثال داده بعد از چندگاه از خواب غفلت بيدار شد و بر قباحت افعال خود مطلع گشته فرمود كه عالمى پيدا كنيد تا از وى بپرسم كه توبهء من بكدام عمل خير درجهء قبول مييايد و چون تمامى علماء بنى اسرائيل را بفرمان او كشته بودند هيچكس را نيافت كه بحل مشكل او قيام نمايد بالاخره حاجب طالوت را بعجوزه مستجاب الدعوات نشان داد طالوت آن ضعيفه را طلبيده به زبان تضرع و نياز از وى پرسيد كه چكنم كه\r\n\r\n","description":"","footnote":"","page_name":" 115 ","page_number":159},
  {"content":"\r\n\r\nتوبه من مقبول بارگاه افتد عجوزه گفت مرا مهلت ده تا به زيارت يكى از انبيا رفته حاجت ترا عرض نمايم و آنچه بر من ظاهر شود با تو بگويم آنگاه آن ضعيفه بسر قبر يوشع يا اليسع يا اشمويل على اختلاف الاقوال رفته و باداء نماز و عرض نياز قيام و اقدام نموده در خواب شد و آن پيغمبر را در خواب ديد كه با او ميگويد كه توبه طالوت وقتى مقبول مىافتد كه باده پسر خود بجهاد جباران رود و چندان حرب نمايد كه نخست اولاد او تمام در نظرش شهيد شوند و خود نيز دست از جنگ باز ندارد تا بدرجهء شهادت رسد و چون ضعيفه از خواب درآمده كيفيت واقعه را با طالوت در ميان نهاد طالوت اولاد خود را طلبيده و ايشان را با خود موافق ساخته بحرب كفار شتافت و جنگ ميكرد تا تمامى پسران او كشته شدند و خود نيز درجهء شهادت يافت مدت عمرش بروايت مؤلف تحفة الملكيه پنجاه و دو سال بود و زمان اقبال از دوازده سال تا چهل سال گفته‌اند ( و اللّه اعلم بحقيقت الاحوال )\r\n\r\nذكر داود النبى صلوات الله عليه\r\nبعد از فوت اشمويل و شهادت طالوت بعنايت پادشاه ملك و ملكوت امر نبوت و ايالت بنى اسرائيل بر داود قرار گرفت و زبور كه فنون مواعظ و حكم در آن مزبور بود بر آن جناب نزول نمود و آوازه حسن صوت او بمسامع انس و جن و وحش و طير رسيده اصناف مخلوقات كمر اخلاص و محبتش بر ميان جان بستند و هرگاه داود عليه السلام زبور خواندى اجناس آدمى و پرى و دواب و بهايم و سباع و طيور در گرد او مجتمع گشتندى و چون تسبيح گفتى شجر و مدر با او اتفاق نمودندى و يكى ديگر از مواهب عليه و عطاياء سنيهء كه حضرت واهب العطيه بداود عليه السلام و التحية انعام فرمود آن بود كه آهن در دست حق پرستش مانند موم نرم شدى تا آن جناب بيدستيارى پتك و سندان بساختن ذره قيام مينمود و باوجود بسطت مملكت و استقلال در امر سلطنة وجه معاش اهل‌وعيال را از آن ممر بهم ميرسانيد و داود عليه السلام ايام حيات خود را منقسم به چهار قسم كرده بود روزى با علماء و اهل درس و فتوى صحبت داشته بنشر علوم پرداختى و روزى در ديوان حكم نشسته قطع و فصل مهمات برايا را مطمح نظر انور ساختى و روزى در محراب عبادت خلوت گزيده خاطر عاطر را بر اداى وظايف طاعات گماشتى و روزى با نسوان و اهل بيت خود صحبت داشتى و داود عليه السلام مدت چهل سال بامر نبوت و تقويت دين موسى عليه السلام اوقات فرخنده ساعات را صرف گردانيد و چون صد سال از عمر عزيزش بگذشت برياض جنت منزل گزيد\r\n\r\nگفتار در بيان آنكه سبب ذلت و فتنه داود عليه السلام چه بود و ذكر بعضى از وقايع كه در آن اوان روى نمود\r\nدر بسيارى از كتب تاريخ و اخبار مرقوم اقلام صدق آثار گشته كه روزى داود در اثناء مناجات گفت يا رب در تورية خوانده‌ام كه انبياء سابق را بدرجات بلند رسانيده\r\n\r\n","description":"","footnote":"","page_name":" 116 ","page_number":160},
  {"content":"\r\n\r\nمراتب ارجمند كرامت كرده‌اى مرا نيز از امثال آن عطايا بهره‌ور گردان خطاب آمد كه اى داود آن پيغمبران را نخست بانواع بلا مبتلا گردانيدم و چون ايشان مصابرت نمودند باصناف الطاف اختصاص يافتند داود گفت الهى بليهء بر من نازل گردان تا در آن شكيبائى نمايم و شايستهء عطيهء تو گردم و اين مسؤل مقبول افتاده بعد از چندگاه روزى داود در صومعهء خويش بعبادت قيام ميفرمود كه ناگاه مرغى به صورت كبوتر اما از هرچه تصور كنند زيباتر به نظر او درآمد و آن جناب از وعدهء رب الارباب فراموش كرده ترك عبادت نموده بگرفتن آن مرغ دست دراز كرد و كبوتر بر بام پريده داود نيز بالا برفت و به اطراف و جوانب مينگريست تا معلوم نمايد كه طاير بكدام سو پريده در آن اثنا چشمش به جميلهء افتاد كه اندام خود را ميشست و چون آن مستوره سايه كسى در آب ملاحظه نمود مويهاى خويش را پريشان ساخت تا تمامى بدن او پوشيده گشت و خاطر جناب نبوى مايل به آن عورت شده از محرمى تفتيش حالش نموده آنشخص گفت منكوحهء او رياست كه بجانب انطاكيه جهة اقامت مراسم جهاد رفته و بعد از شنيدن اين سخن در دل داود عليه السلام گذشت كه اگر اوريا در آن جنگ شهيد شود زوجهء او را بحبالهء نكاح خود درآورد و ذلت آن جناب بروايتى همين بود و قول ديگر كه بعضى از مفسران فضيلت اثر آورده‌اند كه در زمان نبوت و خلافت داود طريقهء مواسات و محبت در ميان سالكان مسالك ملت بمرتبهء مرعى بود كه اگر منكوحهء شخصى در نظر ديگرى مستحسن نمودى و از ناكح التماس طلاق فرمودى آنشخص بيشائبه كلفت زوجه خود را مطلقه ساختى و بخانه‌اش فرستادى و داود عليه السلام بعد از ميلان بامراة اوريا اين معنى را با اوريا در ميان نهاد اوريا از غايت شرم و حيا سخن داود را رد نفرمود و منكوحه خود را طلاق داده تا داود او را بحباله نكاح درآورد و ذلت داود اين بود كه در آن باب قهر نفس و هوا و شيوه مصابرت را شعار روزگار فرخنده آثار نساخت و باوجود كثرت زوجات مطهرات از شخصى كه يك زن داشت آن التماس فرمود و بعضى گفته‌اند كه ذلت داود آن بود كه بعد از آنكه اوريا آنعورت را خطبه كرده بود او خواستگارى فرموده بوى بازنگذاشت و آنچه در تواريخ مشهور مسطور است كه جناب نبوى اوريا را بمصلحت آنكه شهادت يابد مرة بعد اخرى صاحب تابوت سكينه ساخته بجنگ قلعهء از قلاع كفار مأمور ساخت و چند نوبت او را ظفر ميسر شده در كرت اخير شهيد گشت و چون داؤد اين خبر شنيد منكوحهء مذكوره را عقد فرمود و نزد اهل تحقيق اين روايت ضعيف و مردود است و از امير المؤمنين على كرم اللّه وجهه به صحت پيوسته كه نوبتى بعضى از اصحاب خود را فرموده كه هركس قضيهء ذلت داود عليه السلام را بطريق قصاص نزد شما حكايت كند او را صد و شصت تازيانه زنيد زيرا كه حد افترا بر انبيا عليه السلام اين است القصه چون داود كس بخواستگارى آن عفيفه فرستاد جوابداد كه به شرطى رضا مىدهم كه اگر از من پسرى بوجود آيد وليعهد باشد و داود اين ملتمس را قبول فرموده عقد نكاح بينهما منعقد شد و سليمان عليه السلام\r\n\r\n","description":"","footnote":"","page_name":" 117 ","page_number":161},
  {"content":"\r\n\r\nازو تولد شد و چون مدتى برين مناكحه گذشت و داود بر ذلت خويش مطلع نگشت روزيكه در محراب عبادت نشسته بود و حاجبان تعيين كرده كه هيچكس را به پيش او راه ندهند ناگاه دو شخص بدان خانه درآمدند و جناب نبوى متوهم گشته ايشان گفتند خوف به خود راه مده كه ما را با يكديگر مخاصمتيست پس ميان ما براستى حكم فرما داود گفت چه خصومتى است شما را يكى از ايشان گفت اين برادر مرا نود و نه ميش است و مرا يك ميش بيش نيست پس وى اين يك نعجه را از من طلبيد و بر من غلبه كرده آن را بستد داود گفت صاحب نود و نه ميش بر تو ظلم كرده است كه نعجهء تو را با نعاج خود منضم ساخته و بعد از آنكه داود اين حكم فرمود ايشان در يكديگر نگريسته بخنديدند و بر زبان بگذرانيدند كه اين مرد بنفس خود حكم كرد و فى الحال ناپيدا شدند و داود عليه السلام چون غير از مادر سليمان نود و نه زن داشت دانست كه آن‌دو شخص فرشتگان بودند كه او را بدين ذلت تنبيه نمودند لاجرم بقدم اعتذار و استغفار پيش‌آمده چهل شبانه‌روز سر از سجده برنداشت مگر جهة نماز يا تجديد وضو و آن مقدار اشك افشاند كه در سجده‌گاهش گياه رست و حضرت غافر الذنوب توبهء داود را قبول فرموده جبرئيل بشارت مغفرت آورد و در تاريخ طبرى مسطور است كه چون داود سر از سجده برآورد از جبرئيل پرسيد كه اگر اوريا در روز جزا با من مخاصمه نمايد حكم آن‌چه باشد روح الامين گفت من اين سؤال را از پيش خود جواب نتوانم داد از حاكم عادل پرسم و بازآيم كرت ديگر داود پيغمبر بگريه و زارى و ناله و بيقرارى اشتغال فرموده جبرئيل بازآمده گفت يا نبى اللّه ايزد تعالى ميفرمايد كه من روز قيامت چندان نعيم جنت و حور و قصور باوريا بخشم كه از خصومت تو ياد نيارد بعد از آن داود عليه السلام تسلى يافت نقلست كه در زمان خلافت داود وباى عظيم ميان بنى اسرائيل پيدا شده بليهء طاعون شيوع پذيرفت و جناب نبوى باصلحاء قوم بصخرهء بيت المقدس آمده سرها به سجده نهادند و به زبان تضرع و ابتهال از پادشاه متعال رفع آن بليه را سؤال نمودند و در آخر همان روز كه بلاء و با شايع گشته بود آن مسألت بعز اجابت رسيد و داود سر از سجده برآورده اخيار و علماء را بشارت نجات رسانيد و در آن روز بقول بعضى از مورخان صد و هفتاد هزار نفر از بنى اسرائيل نقد حيات بقابض ارواح سپردند و بعد از تسكين طاعون جناب نبوت مآب با قوم گفت چنين مناسب مينمايد كه بشكرانه نجات خويش مسجدى در اين مكان بنا نهند و بنى اسرائيل اظهار مطاوعت نموده باتفاق داود آغاز تعمير مسجد اقصى كردند و چون ديوار آن معبد به مقدار طول قامتى بلند شد خطاب مفتح الابواب در رسيد كه شكر شما مقبول افتاد اكنون دست از اتمام اين عمارت بازداريد كه مقدر چنانست كه باهتمام يكى از اولاد داود عليه السلام زينت اختتام يابد و اسرائيليان ترك آنشغل داده تعمير و تزئين مسجد اقصى در زمان سليمان عليه السلام باتمام انجاميد در بعضى از كتب تواريخ مسطور است كه داود را پسرى بود از دختر طالوت شلوم نام و در آن ايام كه داود دست از تمشيت امور سلطنت\r\n\r\n","description":"","footnote":"","page_name":" 118 ","page_number":162},
  {"content":"\r\n\r\nبازداشت از حضرت عزت مسألت مغفرت ذلت خود مينمود جمعى از اشرار بنى اسرائيل نزد شلوم آمده گفتند پدر تو ترك سرانجام مهم پادشاهى گفته امور مملكت روى باختلال آورده چون بزرگتر اولاد توئى مناسب چنان ميدانيم كه از مردم بيعت بنام خود ستانده بضبط مهمات ملك و مال‌پردازى و شلوم بفريب آن مردم از راه رفته اساس جهانبانى طرح انداخت و رايات حكومت و كشورگشائى برافراخت و بنابر آنكه داود به استغفار و انابت مشغول بود باثواب و يكى از وزراى خود كه باصابت رأى و تدبير اشتهار داشت از ميان مردم بيرون رفت و سفيهى از جهلاى يهود به او رسيده گفت ( الحمد للّه الذى نزع الملك منك و فرق جندك ) و ثواب قصد قتل آن شخص نموده داود او را از آن حركت مانع آمده بعد از روزى چند وزير خود را نزد شلوم فرستاد تا بنصايح سودمند و مواعظ دل‌پسند او را از مقام مخالفت در گذرانيده بشارع موافقت آورد و مقارن آن حالت بشارت قبول توبه داود شيوع يافت آن شخص كه بر نزع ملك از جناب نبوى شماتت كرده بود از وهم بقتل نفس خود مبادرت نمود و شلوم از وقوع اين صورت انديشناك شده فرار برقرار اختيار كرد داود عليه السلام ثواب را عقب شلوم فرستاده او را گفت زينهار كه بقتل فرزند من جرات ننمائى و ابواب الطاف و اشفاق بر روى او بگشائى و بتحقيق بدانى كه اگر خلاف اين صورت از تو امرى صادر گردد مؤاخذ خواهى بود ثواب شلوم را تعاقب نموده چون شلوم او را ديد از غايت خوف اسب ميان درختى مجوف راند و اسب توسنى كرد و شلوم از بارگير جدا شده خود را به آن شجره متعلق گردانيد و ثواب به دو رسيده و طريق ثواب از دست داده از وصيت داود غافل گشت و شلوم را بكشت و مراجعت نموده خبر اينواقعه بداود رسانيد آن جناب خواست كه او را قصاص فرمايد و باز بملاحظه آنكه ثواب مردى بود در غايت شجاعت و پيوسته با اهل ضلال بجهاد اشتغال نموده بظفر و نصرت اختصاص مييافت روزى چند قتل او را در حيز تأخير انداخت و در وقت مرض موت وصيت فرمود تا سليمان عليه السلام ثواب را بعالم آخرت روان ساخت به ثبوت پيوسته كه ده سال از ملك داود گذشته بود كه صورت فتنه مذكوره روى نمود و بعد از آن به پنجسال بليه و به او بناء مسجد اقصى اتفاق افتاد و چون بيست و پنجسال ديگر از آن قضيه منقضى شد داود عليه السلام و التحيه روى بجنت المأوى نهاد\r\n\r\nذكر سليمان عليه التحية و الغفران\r\nواقفان قصص و آثار انبيا و راويان سير و اخبار اصفيا آورده‌اند كه سليمان عليه السلام بعد از قبول توبهء داود از بنت حنانا كه پيش از آن منكوحه اوريا بود متولد نمود و به روايت طبرى آن مستوره شايع نام داشت و پدرش الياس و باتفاق علماء علام هنوز سليمان عليه السلام در صغر سن بود كه ملك منان بر طبق آيت  ( فَفَهَّمْناها سُلَيْمانَ )  جمال حالش را به حليه فهم و فطنت و زيور علم و حكمت مزين و محلى گردانيد بنابرآن داود عليه السلام\r\n\r\n","description":"","footnote":"","page_name":" 119 ","page_number":163},
  {"content":"\r\n\r\nميخواست كه آن ثمرهء شجره رسالت را بولايت خود تعيين نمايد اما از جهة رعايت جانب اولاد ديگر اين معنى را ظاهر نمينمود آخر الامر جبرئيل امين نگينى و صحيفه‌اى مشتمل بر سئوالات نزد داود آورده گفت فرمان الهى چنانست كه هركه از فرزندان تو اين مسايل را جواب گويد نگين را در انگشت اقتدار او درآرى و او را وليعهد خويش گردانى داود عليه السلام در مجمعى كه رؤسا و علماء يهود حاضر بودند آن صحيفه را ظاهر كرده ساير اولاد او از جواب آن سئوالات عاجز گشتند و سليمان همه را بر وجه صواب جواب گفت لاجرم داود نگين را بسليمان سپرده او را بولايت عهد خود معين ساخت و سليمان در زمان حيات پدر نيز بقطع و فصل قضايا و مهمات مىپرداخت داود عليه السلام در بسيارى از احكام به مقتضاى راى صوابنمايش عمل نموده فرمان خود را تغيير ميداد چنانچه از تفسير آيت كريمهء داود و سليمان  ( إِذْ يَحْكُمانِ فِي الْحَرْثِ إِذْ نَفَشَتْ فِيهِ غَنَمُ الْقَوْمِ )  اين معنى بوضوح مىپيوندد و چون پانزده سال از عمر عزيز سليمان درگذشت داود وفات يافته منصب نبوت و خلافت بر آن جناب مقرر گشت و بروايت مشهور فرمان سليمان در جميع بلاد جهان نافذ گرديد و قولى آنكه ولايت شام و فارس در تحت تصرف آن جناب بود و ساير امصار و بلاد را مسخر نگردانيد و چون مدت بيست سال از سلطنت و استقلال سليمان انقضا يافت در فتنه افتاده و چهل روز صخر جنى بجاى آن جناب بر مسند كامرانى نشست و پس از گذشتن ايام مذكوره بار ديگر ملك به زير نگين سليمان درآمده ابواب فتنه را بربست و بيست سال ديگر بامر نبوت و سلطنت پرداخت آنگاه بواسطه حلول اجل طبيعى رياض رضوان را منزل ساخت مدت عمر عزيزش پنجاه و پنجسال بود ( الملك و البقا للّه الملك المعبود )\r\n\r\nذكر بعضى از قضايا كه در زمان حيات داود روى نمود و سليمان در باب فيصل آن دخل فرمود\r\nعلماء اعلام باقلام صحت ارقام در باب تحرير اين حكايت برين وجه لوازم اهتمام مرعى داشته‌اند كه در زمان داود عليه السلام يوحنا و ايليا كه از مشاهير بنى اسرائيل بودند و در همسايگى بسر ميبردند شبى بيك ناگاه گوسپندان يوحنا بحرث ايليا درآمده نقصان فراوان بدان مزرعه رسانيدند و چون بسبب طلوع آفتاب عالمتاب مراعى كواكب از كشت‌زار سپهر دوار غايب گشت ايليا يوحنا را نزد داود برده برو دعوى كرد كه شب اغنام را بىراعى گذاشتهء و بدان واسطه مزروع من نابود شده و تقصير يوحنا به ثبوت پيوسته داود فرمود كه مقومان ذرع و گوسفندان را قيمت نمودند بعد از آن حكم كرد كه تتمهء زرع را يوحنا تصرف نمايد و گوسفندانرا در عوض نقصان بايليا دهد و متخاصمين از محكمه بيرون آمده سليمان از ايشان پرسيد كه قضيهء شما چگونه فيصل يافت و ايشان صورت حال معروض داشته سليمان فرمود پيغمبر خداى تعالى حكمى پسنديده كرده است اما اگر مرا در\r\n\r\n","description":"","footnote":"","page_name":" 120 ","page_number":164},
  {"content":"\r\n\r\nميان شما حكم ميگردانيد حكمى ميكردم كه مرضى جانبين ميبود و اين سخن بسمع شريف داود رسيده ولد ارشد را طلبداشت و از وى در باب آن قضيه استفسار نمود و سليمان نخست بسبب رعايت ادب از جواب امتناع فرموده بالاخره گفت كه اغنام را به صاحب حرث ميبايد داد تا از نتايج آن منتفع شود و حرت را به صاحب گوسپند تسليم بايد كرد تا بمرتبه اولش رساند آنگاه ايليا كشت خود را ستاند و يوحنا اغنام را تصرف نمايد و داود از استماع اين حكم مسرور گشته گفت ( لا ينزع اللّه عقلك يا بنى و زادك فهما ) و متخاصمين راضى و شاكر شده برين موجب عملنمودند ديگر آنكه روزى دو عورت كه هريكى كودكى داشتند جهت جامه شستن به فضاى صحرا شتافتند و از فرزندان غافل شده يك طفل را گرگ در ربود و آن‌دو ضعيفه در طفل باقى منازعت كرده هريك بر زبان آوردند كه اين فرزند از منست و بالاخره نزد داود رفته آن جناب بمقتضاى آنكه يكى از آن‌دو عورت طفل موجود را متصرف بود و خصم گواه نداشت حكم فرمود كه طفل تعلق بذو اليد ميدارد و چون خصمين از محكمه بيرون رفتند سليمان را چشم بر ايشان افتاده پرسيد كه پيغمبر خداى مهم شما را چگونه فيصل داد و ايشان كيفيت واقعه را معروض داشتند سليمان كاردى طلبيده كودك را بگرفت و چون سئوال كردند كه با اين طفل چه خواهى كرد جوابداد كه او را دو نيم كرده بهريك از شما نصف جسد او را تسليم مينمايم يكى از آن‌دو زن برين موجب راضى شده ديگرى در گريه افتاد و گفت اين كودك را برفيق من تسليم كن كه من نميخواهم كه او را دو قطعه سازى سليمان فرمود كه فرزند از عورتى است كه بتقطيع او رضا نداد و اين حديث بعرض داود رسيده از كمال كياست ولد رشيد خود متعجب گرديد ديگر آنكه روزى در اثناء سير گذار داود و سليمان عليهما التحية و الغفران بر قومى افتاد كه كودكى در ميان ايشان بود و او را ابن الدم ميگفتند و داود از نام اصلى آن صبى پرسيده جوابدادند كه غير ازين نامى ندارد سليمان عليه السلام با پدر گفت اگر اجازت باشد من حقيقت حال اين كودك را معلوم نمايم داود فرمود كه اختيار تراست و سليمان به منزل شريف مراجعت فرموده باحضار آن قوم اشارت نمود و بعد از تفتيش و تفريق آنفريق بوضوح پيوست كه آن پسر بنابر وصيت پدر موسوم به اين اسم گشته و كرت ديگر سليمان در باب استكشاف آن پسر مراسم اهتمام به جاى آورده چنان معلوم شد كه آنقوم پدر او را بطمع اموال كشته‌اند و او در وقت سكرات عورت خود را كه حامله بوده وصيت كرده كه اگر از تو پسرى در وجود آيد او را ابن الدم نام كن و الا بنت الدم و سليمان داود را بر كيفيت واقعه مطلع گردانيده آن جناب فرمود تا اموال مقتول را از آن مردم ستاند و تسليم ورثه كردند و آن گروه ناپاك را بقصاص رسانيدند\r\n\r\n","description":"","footnote":"","page_name":" 121 ","page_number":165},
  {"content":"\r\n\r\n\r\nگفتار در بيان جلوس سليمان بر سرير سلطنت و سرورى و ذكر شمه‌اى از وفور مكنت و حشمت آن مهر سپهر پيغمبرى\r\nبمقتضاى كلام مجيد ربانى حيث قال عز و علا  ( رَبِّ اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي )  حضرت سليمان بعد از انتقال داود از عالم فانى بر سرير نبوت و كامرانى نشسته مناجات كرد كه يا رب سلطنتى نصيب من گردان كه بعد از اين احدى را مانند آن ملكى نباشد و اين مسئول بعز قبول رسيده انس و جن و وحش و طير كمر اطاعت و خدمت كارى او بر ميان بستند و باد نيز منقاد گشت و سليمان عليه التحية و الغفران ديوان را فرمود تا بساطيكه گنجايش سپاه آن جناب داشت يافتند و هرگاه سليمان عزم سفر كردى بفرمودى تا آنچه محتاج عليه كارخانه پادشاهى است بر آن بساط نهند و لشگريان در پايهء سرير خلافت مصير صف كشند آنگاه باد را مأمور گردانيدى تا بساط را برگرفته به مقصد برد و به اين طريق در شبانه‌روزى دو ماهه راه مطوى گشتى كما قال عز و علا ( عذوها شهر و رواحها شهر ) در روضة الصفا مسطور است كه سليمان عليه السلام بعد از وصول بمرتبه سلطنت متصل بايوان خويش ميدانى مسطح ساخت دوازده فرسخ در دوازده فرسخ و فرمان داد تا آن را بخشت سيم و زرش فرش انداختند و هر روز تختى از طلاء احمر مرصع بدر و گوهر در اين ميدان مينهادند و كرسى بسيار از نقره و طلا در برابر تخت نصب ميكردند و آصف بن برخيا بر كرسى كه بتخت نزديكتر بود نشسته به تنسيق مهمات ميپرداختند و بر ديگر كرسيها چهار هزار نفر از احبار يهود قرار ميگرفتند و در عقب سرير چهارصد كس از خواص با چهار هزار ديو و چهار هزار پرى در مقام فرمان‌بردارى مىايستادند و مرغان بالاى سرير سليمان پر در پر بافته سايه ميكردند منقولست كه شياطين دو صورت شير ساخته بودند كه تخت سليمان عليه السلام بر پشت آن شيران موضوع بود و طلسمى ترتيب كرده بودند كه هرگاه سليمان قصد صعود بر تخت نمودى آن‌دو شير دستها برداشته باهم متصل ميساختند تا سليمان پاى مبارك بر آن مينهاد و بر بالاء آن سرير ميرفت و بعد از فوت سليمان يكى از ملوك را هوس آن شد بر زبر آن تخت نشيند و يكى از آن‌دو شير چنان دست برپاى ملك زد كه ساقش بشكست شعر\r\n تكيه برجاى بزرگان نتوان زد بگزاف * * مگر اسباب بزرگى همه آماده كنى \r\nروايتست كه سليمان عليه السلام هر روز از وقت طلوع آفتاب تا هنگام زوال بمجلس حكم نشستى و بعد از آن بايوان مراجعت كرده باوجود اين همه عظمت و حشمت زنبيل بافتى و وجه معاش از آن ممر بهم رسانيدى و با آنكه هر روز در مطبخ او هفت صد گردون آرد نان مىپختند خود بنان جو گذرانيدى به صحت پيوسته كه سليمان پيغمبر عليه التحية و الغفران بعد از فوت پدر در اتمام مسجد اقصى و تعمير بلدهء بيت المقدس سعى و اهتمام تمام فرموده استادان چابك دست بموجب حكم شهرى مشتمل بر\r\n\r\n","description":"","footnote":"","page_name":" 122 ","page_number":166},
  {"content":"\r\n\r\nدوازده سور از سنگ رخام بنياد نهادند و طوايف انس و جن بدان كار اشتغال نموده به اندك زمانى بيت المقدس صورت اتمام يافت و پس از آن ديوان ايام حيات سليمان عليه التحية و الغفران باتمام رسيد و التوفيق من الحميد المجيد\r\n\r\nذكر ضيافت سليمان عليه السلام طوايف مخلوقات را و حديث نمل\r\nچون حشمت و مكنت سليمان عليه السلام درجهء كمال يافت داعيه نمود كه اصناف خلايق را مهماندارى كند و بعد از استجازه از درگاه رزاق على الاطلاق جهة تمشيت اينمهم صحراى وسيع كه يك طرفش به دريا پيوسته بود اختيار فرموده طوايف جن و معشر بشر در آن بيابان مجتمع گشتند و پس از مدتى كه اطعمهء گوناگون از هرچه در حوصله خيال گنجد افزون آماده مهيا شد دابهء از بحر بيرون خراميده نزد سليمان آمده گفت ( اطعمى يا سليمان ) آن جناب فرمود كه بمطبخ رو و آن مقدار طعام كه خواهى بخور آن جانور بمطبخ رفته جميع آن طعامات را به كار برده به خدمت سليمان بازگشت و طلب طعام نمود و سليمان عليه السلام از مشاهده آنحال در بحر تحير افتاده آن دابه گفت ايسليمان از وظيفه هر روزه خود ثلثى يافته‌ام بقيه را حواله بكه ميكنى سليمان عليه السلام فرمود كه طعامهائيكه به مدت مديد پخته شده بود بيك لحظه خوردى ديگر از عهدهء اطعام تو كه بيرون تواند آمد دابه گفت كسى كه از عهدهء راتبه يك روزه جانورى نتواند بيرون آيد چه ضرورتست كه خود را در معرض مهمانى تمامى مخلوقات ربانى آرد و سليمان عليه السلام ازين سخن متنبه گشت و باعتذار و استغفار اقدام فرمود نقلست كه روزى گذر سليمان عليه السلام بر وادى كه مسكن مورچگان بود افتاد و مهتر آن موران بساط سليمان را در فضاى هوا مشاهده فرموده فرياد برآورد كه اى مورچگان بخانهاى خود درآئيد كه ناگاه سليمان و سپاه او شما را پايمال نكنند و باد اينحديث را به گوش سليمان عليه السلام رسانيده آن جناب متبسم شد و فرمود تا باد بساط را بر زمين نهد و شاه موران را طلبيده از وى پرسيد كه تو ندانستى كه پيغمبر پروردگارم و هرگز مورى را نيازام جواب داد كه يا نبى اللّه برين معنى مطلع بودم اما شفقت مهتران بر كهتران واجبست من ترسيدم كه بىوقوف تو مورى در زير پاى كسى آزرده گردد فرمانفرماى انس و جان را ازين جواب خوش آمد چون عزم رحلت فرمود شاه موران گفت زمانى توقف نماى تا فراخور حال ما حضرى در نظر آرم و مقبول او مسئول افتاده نصف پاى ملخى حاضر ساخت بيت\r\n پاى ملخى پيش سليمان بردن * * عيب است و ليكن هنر است از مورى \r\n\r\nقصهء بلقيس\r\nفضلاء سخن‌پرداز اين حكايت غريب را چنين آغاز كرده‌اند كه روزى گذر سليمان عليه السلام بر ديار يمن افتاد و جهة آسايش سپاه در مرغزارى بىآب نزول اجلال دست\r\n\r\n","description":"","footnote":"","page_name":" 123 ","page_number":167},
  {"content":"\r\n\r\nداده هدهدى كه پيوسته ملازم سرير سليمانى بودى برسم سير پرواز نموده در شهرستان سبا بيكى از ابناء جنس بازخورد و حالات بلقيس را به تمام از وى استعلام فرمود و در وقت غيبت هدهد لشگر به آب محتاج شدند و سليمان هدهد را جهة آنكه خبر كند كه در كدام موضع آب بر روى زمين نزديكتر است طلبداشت و او را غايب يافته بنابر احتياج خلايق به آب و عدم وجدان آن آتش خشم سليمان اشتعال يافت و بر زبان مبارك راند كه اگر هدهد بر غيبت خويش دليلى روشن نيارد او را عذابى سخت كنم يا بقتل رسانم و چون هدهد پيدا شد جناب سليمانى سر او را در ميان دو انگشت مبارك خويش گرفته پيش كشيد و پرسيد كه كجا بودى هدهد جواب داد كه يا نبى اللّه مرا چيزى معلوم گشت كه علم تو بدان محيط نشده و آن خبرى است كه از جانب سبا آورده‌ام سليمان از تفصيل اين اجمال سئوال فرموده هدهد گفت كه چون درين ديار پرواز نمودم شهرى ديدم مشتمل بر بساتين و اشجار و محتوى بر عمارات و نعم بسيار و عورتى بلقيس نام كه پدرش از نسل يعرب بن قحطانست و موسوم بشراحيل و بسلطنت ديار يمن قيام مينمود و مادرش در سلك بنات ملوك جن انتظام داشته فرمانفرماى خلايق اين خطه است و خداوند عز شانه همه اسباب حشمت و شوكت بوى ارزانى داشته از آن جمله تختى دارد كه به خوبى آن در عالم كم‌توان يافت ليكن آن ملكه و اتباع او بپرستش آفتاب قيام و اقدام مينمايند سليمان عليه السلام گفت چرا سجده نميكنند خداى را كه ظاهر ميگرداند چيزهائى را كه مستور است در آسمان و زمين آنگاه هدهد را مخاطب ساخت كه به بينم آنچه بر زبان آوردى راستست يا دروغ و اشارت فرمود تا آصف نامهء قلمى كرد بدين منوال كه   ( إِنَّهُ مِنْ سُلَيْمانَ وَ إِنَّهُ بِسْمِ اللَّهِ الرَّحْمنِ الرَّحِيمِ أَلَّا تَعْلُوا عَلَيَّ وَ أْتُونِي مُسْلِمِينَ )   پس سليمان مكتوب را بهدهد داده گفت اين رقعه را ببر و بسوى ايشان افكن و بنگر كه چه ميگويند و بازگرد و هدهد به شهر سبا رفته صباحى كه هنوز بلقيس اركان دولت را بار نداده بود نامه را بر كنارش افكند و بلقيس ازينحالت در بحر حيرت افتاده مدبران ملك را طلب فرموده مكتوب را بديشان نموده بعد از استشاره و استخاره جمعى را برسالت با يك خشت طلا و يكى نقره و بقول طبرى دو عدد خشت طلا و دو عدد خشت نقره و صد غلام و كنيزك كه همه جامهاى مردانه پوشيده بودند و درجى كه در آنجا ياقوت ناسفته بود بدرگاه سليمان فرستاد خيالش آنكه اگر سليمان هديه را رد نمايد و كنيزكان و غلامان را از هم جدا كند و او را معلوم باشد كه در حقه چيست و سفتن آن چگونه است به نبوتش اعتراف نموده در طريق متابعت سلوك نمايد و اگر مهم برعكس بود بموجبى كه صلاح دانند عمل نموده شود هدهد بدرگاه سليمان عليه السلام بازگشته آنچه معلوم كرده بود بعرض رسانيده آن جناب امر فرمود تا ميدانى عريض وسيع را بخشت طلا و نقره فرش انداختند و جاى دو خشت بازگذاشتند و در روزيكه رسولان بلقيس نزديك رسيدند مجلسى عظيم ترتيب داده سليمان بر سرير حشمت قرار گرفت و چون\r\n\r\n","description":"","footnote":"","page_name":" 124 ","page_number":168},
  {"content":"\r\n\r\nچشم فرستادگان بر آن ميدان افتاد از انفعال خشتها را كه آورده بودند در آن موضعى كه خالى بود افكندند و بدهشت تمام به مجلس سليمان رسيده آن جناب نخست از خشتها پرسيد پس از آن غلامان و كنيزكان را از هم جدا گردانيد و گفت در آن حقه ياقوتيست ناسفته و عفريتى را طلبيده تا بالماس آن جواهر را سوراخ ساخت آنگاه هدايا را رد فرمود و گفت با بلقيس و اتباعش بگوئيد كه ايمان آورند و الا عنقريب با لشگرى بدان صوب توجه نمايم كه طاقت مقاومت ايشان نداشته باشيد و بعد از آنكه فرستادگان به خدمت بلقيس بازگشته كيفيت حال را بعرض رسانيدند ميل اسلام در خاطر ملكهء سبا پيدا شده عازم ملازمت فرمان‌فرماى انس و جان گشت و تخت خود را در خانه نهاده در آن را مقفل ساخت و جمعى بمحافظت آن بازداشت و چون بلقيس نزديك معسكر سليمان رسيد صباحى كه آن جناب ازين معنى آگاه شد روى بطوايف انس و جن آورده گفت كيست از شما كه پيش از آمدن بلقيس تخت او را حاضر گرداند ديوى گفت من آن سرير را بياورم قبل از آنكه از مجلس حكم برخيزى بنابر آنكه سليمان تا وقت زوال در ديوان مظالم مىنشست بر زبان آورد كه زودتر ازين ميخواهم آصف بن برخيا گفت من بياورم تخت ملكهء سبا را پيش از چشم برهم نهادن و بازكردن پس حضرت مجيب الدعوات را باسم اعظم خوانده التماس اتيان تخت بلقيس نموده بطرفة العين آنسرير به نظر سليمان رسيد و آن جناب فرمانداد كه بعضى از اوضاع تخت بلقيس را متغير گردانيدند و در برابر سرير خاصه نهادند و چون ملكه سبا بسعادت ملاقات سليمان فايز شد آن جناب پرسيد كه اين تخت تست بلقيس گفت كانه هو گوئيا همانست ازينجواب سليمان را خردمندى بلقيس معلوم شده او را در حرم خويش جاى داد و بعد از آن ارباب حسد بسمع سليمان رسانيدند كه بر ساق ملكهء سبا موى بسيار است و آن جناب جهة استكشاف اين صورت بساختن صرح ممرد اشارت فرمود و آن خانهء بود كه از آبگينهء صافى ترتيب داده بودند چنانچه در نظر بيننده آب مينمود و سليمان در جائى كه صرح ممرد بر ممر آن بود قرار گرفت و بلقيس را طلبيد و ملكه سبا به آنجا رسيده خيال كرد كه آبست جامها بر كشيد و سليمان ساقهاء او را به نظر درآورده و گفت اين آب نيست بلكه آبگينه است و بلقيس منفعل گشته بقدم اعتذار پيش‌آمد و چون بشرف ايمان مشرف گشت سليمان او را به عقد نكاح درآورد و ديوان جهة ازالهء موى پاى بلقيس اختراع حمام و نوره كردند .\r\n\r\nذكر فتنهء سليمان عليه صلوات الله المنان\r\nقال اللّه تبارك و تعالى  ( وَ لَقَدْ فَتَنَّا سُلَيْمانَ وَ أَلْقَيْنا عَلى كُرْسِيِّهِ جَسَداً ثُمَّ أَنابَ )  علماء فن تفسير و سير در باب فتنه سليمان و القاء جسد بر سرير خلافت مصير آن جناب وجوه متعدده گفته‌اند از آن جمله بايراد دو روايت مبادرت نموده مىآيد اول آنكه جمعى از مفسرين و محدثين اعتقاد نموده‌اند كه جسد بلقى بر كرسى سليمانى جسد ولد ميت او بود و از آن جهة سليمان را صورت فتنه روى نمود و كيفيت اينحكايت چنانست كه ابو هريره رضى اللّه\r\n\r\n","description":"","footnote":"","page_name":" 125 ","page_number":169},
  {"content":"\r\n\r\nعنه از حضرت خاتم الانبيا عليه افضل الصلاة انماها روايت كرده كه سليمان را سيصد منكوحه و هفتصد سريه بود و روزى با خود گفت كه امشب با جميع نسوان خويش مباشرت نمايم تا همه حامله شده از هريك پسرى متولد گردد كه در راه خدا جهاد كنند و اين سخن را متعلق بمشيت ايزد سبحانه و تعالى نگردانيد لاجرم از آن عورات غير از يك نفر بار نگرفت و ازو نصف انسانى تولد گرديد كه يك چشم و يك گوش و يك دست و يك پاى نداشت و سليمان عليه السلام از مشاهده آن صورت متاثر گشته آصف وقتى كه والدهء آن پسر نزد سليمان حاضر بود گفت مناسب آنست كه هريك سريرا كه در ميان ما و ايزد تعالى است و غيرى را بر آن اطلاع نيست بر زبان آورده دعا كنيم تا بخشندهء بىمنت اين كودك را صحت كرامت فرمايد و برين جمله بتقديم رسانيده بعنايت ملك منان آن پسر صحيح الاركان شد و محبت او در دل سليمان جاىگير شده اراده كرد كه تكفل و تعهد او را در عهدهء كسى كند و جمعى از جن متعهد تربيت آن پسر شده و سليمان او را بديشان سپرده اين صورت مقبول درگاه احديت نيفتاد و در آن اوقات ملك الموت بامر خالق موت و حيات روح آن كودك را قبض كرده جسد ميت را بر كرسى سليمان انداخت فذلك قوله تعالى  ( وَ لَقَدْ فَتَنَّا سُلَيْمانَ وَ أَلْقَيْنا عَلى كُرْسِيِّهِ جَسَداً )  روايت ثانى آنكه ابن عباس رضى اللّه عنه و بسيارى از ائمه اخبار بر آن رفته‌اند كه مراد از القاء جسد بر سرير سليمان جلوس صخرهء جنى است بر تخت سلطنت و دور افتادن آن جناب مدت چهل روز از مسند خلافت مجملى از اينواقعه آنكه سليمان يكى از ملوك جزاير را كه بعبادت اصنام قيام مينمود بقتل رسانيده دختر او را كه در غايت صباحت و ملاحت بود عقد فرمود و آن جميله پيوسته در فراق پدر قلق و اضطراب ميكرد بالاخره يكى از شياطين صورتى مشابه پدر او تراشيده منكوحهء سليمان آن بت را در خانه نهاده بپرستش آن مشغول شد و چهل روز اين صورت متمادى گشته آصف بر كيفيت حال اطلاع يافته سليمان را تنبيه نمود و آن جناب على الفور به خانه دختر ملك جزيره رفته صنم را درهم شكست و بقدم اعتذار و استغفار پيش‌آمده در صومعهء بر زبر خاكستر نشست و در آن ايام در وقتى كه بقضاء حاجت ميرفت بدستور معهود انگشترى خود را بجراده كه در سلك كنيزكان حرم انتظام داشت سپرد و صخرهء جنى مصور به صورت سليمان بر جراده ظاهر گشته خاتم را از وى ستاند و بر تخت سليمان قرار گرفت و چون سليمان از مستراح بيرون آمده انگشترى طلبيد و بتقدير الهى بشرهء او در نظر جراده متغير نمود گفت خاتم بسليمان تسليم كردم و آن جناب اكنون بر تخت نشسته است سليمان دانست كه بواسطهء كردار ناپسنديدهء دختر ملك جزيره مالك الملك على الاطلاق خاتم سلطنت را بانگشت ديگرى درآورده لاجرم ترك طالب انگشترى كرده سرگردان شد و پس از روزى چند با جمعى از صيادان در آميخته بصيد ماهى اوقات ميگذرانيد تا قادر مختار بار ديگر خاتم را بوى رسانيد بيان اين سخن آن است كه در آن اوان كه صخرهء جنى بر سرير سلطنت نشسته بود مخالف شرع و عرف از وى احكام صادر ميشد خلايق\r\n\r\n","description":"","footnote":"","page_name":" 126 ","page_number":170},
  {"content":"\r\n\r\nازين معنى متعجب گشته شمهء بعرض آصف رسانيدند جناب آصفى گفت گمان من چنانست كه اين شخص سليمان نيست آنگاه باتفاق بعضى از علماء بنى اسرائيل نزد صخرهء مارد رفته آغاز قرائت تورات نمودند و آن ملعون تحمل استماع كلام الهى نياورده غايب شد و خاتم را در دريا انداخت و بالهام حق عز و علا ماهى آن را طعمهء خويش ساخت و آن ماهى در شست صيادانى كه سليمان معاونت ايشان ميفرمود گرفتار گشته بدست آن جناب افتاد و چون شكم ماهى را چاك كرد انگشترى را يافته همان لحظه طوايف انس و جن به خدمت مبادرت نمودند و ديوان بفرمان سليمان صخرهء مارد را پيدا كرده و مقيد گردانيده به دريا افكندند\r\n\r\nذكر حديث رد خورشيد و انتقال سليمان عليه السلام ببهشت جاويد\r\nبه ثبوت پيوسته كه سليمان عليه التحية و الغفران نوبتى بنظارهء اسبى چند كه برو عرض ميكردند مشغول شد و در آن اثناء آفتاب غروب كرد و نماز عصر از آن جناب فوت گشته اين صورت بر خاطر سليمان گران آمد بروايت امير المؤمنين على كرم اللّه وجهه دست بر گردن و ساقهاء اسبان كشيده همه را بمجاهدان و غازيان بخشيد و قادر مختار آفتابرا از مغرب بجانب مشرق بازگردانيد تا سليمان عليه السلام نماز را بوقت ادا فرمود و چون زمان رحلت سليمان بجانب روضه رضوان در رسيد و آن جناب را بموجب وحى سماوى اين معنى معلوم گرديد شرائط وصيت بجاى آورده دعا فرمود كه الهى فوت مرا از عفاريت آنمقدار مخفى دار كه مهماتيكه بعهدهء ايشان كرده‌ام سرانجام نمايند و اثر اجابت اين مسألت ظاهر شده سليمان در معبدى كه از آبگينه ساخته بودند درآمد و بر عصائى تكيه زده بجوار مغفرت الهى انتقال فرمود و ديوان آن پيغمبر عاليشان را از بيرون آبگينه ايستاده ميديدند گمان ميبردند كه به نماز قيام مىنمايد و بعد از انقضاء يكسال كه مهم ايشان باتمام انجاميد بواسطهء خوردن ارضه عصاى سليمان شكسته آن جناب بيفتاد و خبر فوتش در عالم اشتهار يافت صاحب گزيده و جعفرى برانند كه قبر سليمان عليه السلام در جزيره اوقيانوس است ( و العلم عند اللّه تعالى )\r\n\r\nذكر نبوت و سلطنت بعضى از اولاد سليمان عليه الرحمة و الغفران\r\nدر تاريخ طبرى مسطور است كه چون سليمان بجوار مغفرت ايزدى پيوست ولد ارشد او رجعيم كه بشرف نبوت مشرف بود مدت هفده سال در بعضى از بلاد شام حكومت نمود و بعد از فوت وى پسرش ابنا لواى رياست افراشته در ميان سبط ابن يامين و يهودا مدت سه سال بايالت گذرانيد و اين ابنا دست از دين موسى بازداشته بت پرستيدى و بنى اسرائيل را بدان شيوهء ناستوده ترغيب كردى و چون ابنا رخت بزوايهء هاويه كشيد پسرش آسا قايم‌مقام گشت و بتجديد شريعت موسى پرداخته فرق انام را بقبول احكام تورات دلالت نمود و بسيارى از بنى اسرائيل سخن‌آسا را بسمع رضا اصغا فرموده ترك عبادت\r\n\r\n","description":"","footnote":"","page_name":" 127 ","page_number":171},
  {"content":"\r\n\r\nاصنام دادند و برخى از مردم شام كه سالك طريق ضلالت بودند از بيت المقدس بهندوستان رفته ملك آن ملك را كه موسوم بزخ بود يا برزخ و به پرستش ماه و آفتاب قيام مينمود برانداشتند كه با لشگرى بسيار و سپاهى بعدد قطرات امطار متوجه بيت المقدس گشت و چون مقاومت با آن جنود نامعدود مقدورآسا نبود به مسجد اقصى رفته بتضرع و زارى از حضرت بارى هلاك دشمنان دين را مسألت نمود و تير دعا بهدف اجابت رسيده آسا بوصول مرتبه نبوت معزز گشت و بوعدهء ظفر و نصرت سرافراز شده بموجب وحى سماوى باندك مردمى در برابر برزخ رفته بر زبر پشته بايستاد و برزخ جمعى از لشگريان را فرستاد تا ايشان را تيرباران كردند و جبار منتقم اهل اسلام را بملائكه عظام مدد فرمود تا سهام ارباب كفر و آثام را بديشان رد نمودند و بدين واسطه جمعى كثير از لشگر برزخ بدوزخ شتافته آن كافر متهور بترسيد و اتباع خود را جمع ساخته گفت اين شخص اگرچه اندك مردمى دارد اما سحر ميداند و ميخواهد كه ما را به آن وسيله بقتل رساند و در آن اثنا ملائكه با تيغهاى كشيده به نظر برزخ درآمدند و هراس او بيقياس شده روى بوادى فرار آورد و با قرب صد هزار كس كه از لشگر او باقى مانده بودند در كشتى نشست تا از آب عبور نموده بمملكت خود رود و چون كشتى بميان دريا رسيد سفينهء حيات برزخ و اتباع او بگرداب ممات فرورفته تمام هلاك شدند و آسا سالما غانما به بيت المقدس مراجعت فرموده چون مدت بيست سال از ايالت او بگذشت بروضهء قدس خراميد و ولدش هوشا بيست و پنجسال قايم‌مقام پدر گشت و بعد از او عورتى غلبا نام زمام امارت بنى اسرائيل بدست آورده هفت سال پادشاهى كرد و بعضى از ملكزادگان را بقتل آورد و چون زمان اقبال آنظالم بسر آمد انوش نامى چهل سال باستقلال گذرانيد و پس ازو مصبا نامى بيست و نه سال والى بود در تحفة الملكية مذكور است كه در زمان سلطنت مصبا هوشا فوط بن اوشا و اموص پدر شعيا بمرتبهء نبوت رسيدند و بعد از مصبا پسرش عورنا پنجاه و دو سال منصب فرمانفرمائى يافت پس پسرش ثويانا شانزده سال حكم راند و بعقيده مؤلف تحفة الملكيه هوشع و عاموس و اشعيا و متحا در ايام ايالت ثويانا بنزول وحى فايز گشتند و بعد ازو پسرش اجان شانزده سال ديگر جهانبان بود آنگاه سلطنت بنى اسرائيل بولد اجان حريفان كه بروايتى ملقب بصديقه بود و در پاى خويش قصورى داشت منتقل شد و ذكر حكومت صديقه بعد از ذكر يونس عليه السلام مرقوم قلم اهتمام خواهد گشت انشاء اللّه تعالى\r\n\r\nذكر يونس بن متى عليه سلام الله تعالى\r\nبروايت جمهور بعد از چندگاه از وفات سليمان عليه السلام در ميان اولاد عظام او مخالفت اتفاق افتاده ملوك اطراف طمع در تسخير ممالك شام كردند و از آن جمله والى نينوى كه بقول صاحب مدارك داخل اراضى موصل است و بروايتى در سلك بلاد جزيره انتظام دارد لشگر به بيت المقدس كشيد و با يهود محاربه نموده غالب آمد و طايفه‌اى از بنى اسرائيل\r\n\r\n","description":"","footnote":"","page_name":" 128 ","page_number":172},
  {"content":"\r\n\r\nرا اسير كرد و حق سبحانه و تعالى بيكى از انبياء آن زمان وحى فرستاد كه حاكم اسرائيليان را بگوى كه پيغمبرى ذو قوت كه در اجراى احكام الهى در غايت صلابت باشد به نينوى فرستد تا ساكنان آنجا را بدين موسى دعوت كرده در استخلاص اسارى سعى نمايد و ملك بنى اسرائيل درين باب با عقلا مشورت نموده قرعهء اختيار از براى اين كار بر يونس بن متى افتاد و آن جناب بمادر منسوب است و پدرش در سلك احفاد لاوى بن يعقوب انتظام داشت القصه يونس عليه السلام نخست از رفتن بجانب نينوى ابا كرده بالاخره بنابر الحاح پادشاه بدان بلده شتافت و مدتى اهالى آنجا را بانقياد اوامر و نواهى الهى دعوت فرموده فايدهء بر آن مترتب نشد بلكه همواره مشركان در ايذا و اضرار آن پيغمبر عاليشان ميكوشيدند و يونس از ايمان قوم مأيوس شده دست بدعا برآورد و گفت ( يا رب ان قومى كذبون فانزل عليهم نقمتك ) و اثر اجابت اين مسألت بر آن جناب ظاهر گشته از نينوى با اهل و عيال عازم جبلى از جبال آن نواحى شد به نيت آنكه اگر بعد از ظهور آثار عذاب قوم او را جهة دعا طلبند نيابند و پس از انقضاء سه روز از غيبت يونس ابرى كه آتش از آن ميدرخشيد بر بالاى سر آنجماعت ظاهر گشت و قوم را بر صدق سخن يونس تيقن تمام حاصل شده به اضطراب هرچه تمامتر آن پيغمبر عالى گهر را طلبيدند تا بوى گرويده التماس رد بلا كنند و چون آن جناب را نيافتند بارشاد يكى از علماء در غرهء ذو الحجة بر زبر پشتهء برآمدند و سرها برهنه كردند و اطفال را از امهات و نتايج را از اغنام جدا ساخته بتضرع تمام و نياز مالا كلام دفع آنحادثه عظمى را مسألت نمودند و بعد از چهل روز كه بناله و زارى و گريه و بيقرارى گذرانيدند در روز عاشورا توبهء ايشان مقبول افتاده لباس عافيت پوشيدند و اين خبر بسمع شريف يونس رسيده از وهم آنكه مبادا قوم نوبت ديگر او را تكذيب نمايند بكنار دريا رفت و در آن دريا كه بقولى دجلهء بغداد بود كشتى ديده از اهالى آن التماس فرمود كه او را با توابع بسفينه راه داده از آب بگذرانند آن مردم جواب دادند كه كشتى ما گران است بعضى از مردم خود را باينجا درآور و برخى را در سفينهء ديگر كه از عقب متوجه است درآر و يونس زمرهء از متعلقان را در آن كشتى نشانده خود با دو پسر منتظر كشتى ديگر بر كنار دريا بايستاد و پس از لحظهء سفينهء بنظرش درآمده متوجه آنجانب شد و در آن حين پاى يك پسرش لغزيده در آب افتاد و كشتى حيات را بطوفان ممات داد و پسر ديگرش را گرگ در ربود يونس كه اين مصيبت عظمى را مشاهده نمود دانست كه فرار او از مردم نينوى مقبول بارگاه كبريا نبوده و در كشتى نشست تا بمتعلقان خود ملحق گردد و آن سفينه در گردابى از جريان بازايستاده اهالى كشتى مضطرب گشتند يونس عليه السلام فرمود كه اگر ميخواهيد كه زورق زندگانى شما ازين غرقاب بلا بساحل نجات رسد مرا در دريا اندازيد آن مردم چون دانستند كه آن جناب بشرف نبوت مشرف است گفتند يا نبى اللّه معاذ اللّه كه از ما مثل اين امرى بظهور آيد بلكه اميد چنانست كه ببركت وجود شريف\r\n\r\n","description":"","footnote":"","page_name":" 129 ","page_number":173},
  {"content":"\r\n\r\nتو ازين بليه خلاص شويم آنگاه قرعه زدند تا بنام هركس برآيد او را در آب اندازند و سه نوبت قرعه بنام يونس برآمده آن جناب خود را در بحر افكند و ماهى بالهام الهى او را فروبرده يونس مدت چهل روز در آن زندان محبوس بود و باعتذار و استغفار قيام نموده كلمهء  ( لا إِلهَ إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ )  بر زبان ميراند بعد از آن توبهء آن جناب شرف قبول يافته ماهى بكنار دريا شتافت و يونس را از دهان بيرون انداخت و در آن موضع فى الحال درخت كدو رسته سايه بر سرش افكند و آهوئى بشير دادن آنحضرت مأمور گشت و چون صاحب الحوت قوت رفتار پيدا كرد بجانب نينوى رفته نخست خود را بر چوپانى كه در حوالى آن بلده بود ظاهر نمود و چوپان به شهر دويده خبر يونس را بمردم رسانيد لاجرم فرق انام باستقبال آن پيغمبر عاليمقام شتافتند و آن جناب را باعزاز و اكرام تمام به نينوى درآوردند و يونس پس از چند سال كه در ميان ايشان بوده بتعليم احكام تورية و احكام قواعد شريعت موسى عليه السلام پرداخت ميل سياحت فرمود قبرش در حدود كوفه است\r\n\r\nذكر حكومت صديقه و نبوت شعيا و بيان خرابى كه در بيت المقدس وقوع يافت\r\nچون ايالت بنى اسرائيل بصديقه كه از اولاد سليمان عليه السلام بود و در پاى خويش قصورى داشت منتقل شد بسبب ضعف و عجز او ملوك اطراف طمع در تسخير آن مملكت كردند نخستين حاكمى كه لشگر به بيت المقدس كشيد ملك جزيره بود لنگر نام و چون او از غايت غوايت بپرستش زهره قيام مينمود نذر كرد كه اگر بر يهود غالب آيد پسر خود را جهة زهره قربان كند و بروايتى بخت نصر كاتب لنگر بود و چون با لشگر شقاوت اثر بر ظاهر بيت المقدس نزول نمود قادر مختار بادى فرستاد تا مجموع سپاه او را هلاك ساخت و لنگر و بخت نصر غائب و خاسر بجزيره بازگشته پسر لنكر كه از نذر پدر خبر يافته بود او را بقتل آورد و بخت نصر بحيله ملك‌زاده را از ميان برداشته مملكت را بىمنازعى متصرف شد و بعد از فرار لنكر پادشاه موصل و والى آذربيجان بىوقوف يكديگر لشگر به بيت المقدس كشيده در نواحى آن بلده تلاقى فريقين دست داد و مهم از مقابله بمقاتله انجاميده بىسعى و اهتمام بنى اسرائيل مصراع\r\n شر اعداء دين كفايت شد \r\nو بعد از وقايع مذكوره يهود آغاز فسق و فساد و ظلم و بيداد كردند بنابرآن حضرت كبرياء سبحانى بخت نصر را برايشان گماشت تا در بيت المقدس دست بقتل و غارت برآورده هفتاد هزار خروار و بروايتى صد هزار خروار از حلى آن بلده و مسجد اقصى به زمين بابل نقل كرد محمد بن اسحق صاحب مغازى گويد كه در زمان حكومت صديقه شعيا بن را موسا كه نسبش بسليمان ميپوست بارشاد و هدايت بنى\r\n\r\n","description":"","footnote":"","page_name":" 130 ","page_number":174},
  {"content":"\r\n\r\nاسرائيل مبعوث گشته بظهور عيسى بن مريم و بعثت حضرت خاتم الانبياء طوايف امم را بشارت داد و يهود در نافرمانى احكام شريعت ربانى كوشيده هرچند شعيا و صديقه زبان به نصيحت ايشان گشادند فايدهء بر آن مترتب نگشت و آنقوم جاهل دست از ارتكاب معصيت باز نداشتند در خلال آن احوال سخاريب ملك بابل با ششصد هزار مرد جرار عازم استيصال آن فرقه ضلال شده بر ظاهر بيت المقدس نزول نمود و در آنوقت درد و زحمت پا بر صديقه استيلا داشت و شعيا او را از كيفيت واقعه آگاهى داده گفت شرط وصيت بجاى آر كه روز حيات تو بشام وفات نزديك رسيده صديقه بموجب فرموده عمل نموده بخلوتخانه درآمده از حضرت بارى بتضرع و زارى نجات بنى اسرائيل را از خيل سخاريب مسألت نموده و دعايش مستجاب گشته بر شعياى عليه السلام وحى نازلشد كه با صديقه بگوى كه مسئول تو را بعز قبول مقرون گردانيدم و تو را بر اعدا مظفر و منصور ساختم و باستعمال فلان دوا مرض تو را شفا دادم و بر عمر تو پانزده سال افزودم و شعيا اين بشارت را بملكه رسانيده صديقه بعد از تقديم لوازم حمد و ثناى بارى تعالى درد پاى را بدان دوا علاج كرد و صبح دوشنبئى خبر يافت كه تمامى دشمنان مرده‌اند مگر سخاريب و پنج نفر ديگر و صديقه بگرفتن آن شش تن كه بخت نصر از آن جمله بود اشارت فرمود و بنى اسرائيل همه را اسير و دستگير كرده صديقه بعد از هفتاد روز كه ايشان را مقيد و محبوس داشت همت بر قتل ايشان گماشت اما شعيا بفرمان ايزد تعالى او را گفت كه سخاريب و اتباع او را معزز و محترم رخصت انصراف ميبايد داد تا ساير متهوران را از كيفيت واقعه اعلام نمايند و صديقه اطاعت مرعى داشته چون سخاريب ببابل رسيد هفت سال زنده بوده فوت شد و بخت نصر به حكم وصيت قايم‌مقام گشت و پس از آنكه صديقه بملك جاويد انتقال فرمود بنى اسرائيل كرت ديگر در وادى ظلم و ضلال افتاده هر چند شعيا ايشان را از ارتكاب افعال ناشايسته منع فرمود به جائى نرسيد بلكه آخر الامر قاصد قتل آن جناب گشتند لاجرم شعيا از شهر بيرون رفته در ميان درختى پنهان شد و اهل عصيان براه‌نمونى شيطان او را يافته در ميان شجره باره دو پاره كردند و بيشتر از پيشتر سالك مسالك غوايت و نافرمانى گشتند لاجرم حضرت جبار منتقم بخت نصر را بديشان مسلط ساخت تا بتخريب بيت المقدس پرداخت\r\n\r\nذكر شمه‌اى از مبادى حال و كيفيت احوال بخت نصر و بيان ويرانى بيت المقدس و مسجد اقصى در زمان نبوت ارميا\r\nدر باب نسب و ابتداء احوال بخت نصر در ميان ارباب تاريخ و خبر اختلاف بسيار است و ايراد جميع اقوال موجب اطناب و اكثار لاجرم بر تحرير بعضى از روايات كه بمزيد اشتهار امتياز دارد اقتصار كرده خواهد شد بروايت محمد بن جرير الطبرى بخت\r\n\r\n","description":"","footnote":"","page_name":" 131 ","page_number":175},
  {"content":"\r\n\r\nنصر در سلك اولاد گودرز كه سپهسالار كيخسرو بود انتظام داشت و نوبتى بفرمان لهراسب لشگر به بيت المقدس كشيده يهود را مغلوب گردانيده مراسم قتل و اسر و غارت بتقديم رسانيد و كرت ديگر در اوقات سلطنت بهمن بن اسفنديار بدان ديار شتافت از آبادانى آثار و از طوايف انسانى ديار نگذاشت و سبب استيلاء اعداى دين بر بيت المقدس بقول بعضى از مورخان قتل شعيا بود و بزعم بعضى كشته شدن يحيى بن زكريا و سوق كلام اكثر فضلاء ذوى الاحترام دلالت بر آن مىكند كه بعد از شهادت هريك از دو پيغمبر عاليشان در بيت المقدس قتل و غارت وقوع يافته و ميتواند بود كه آيت  ( وَ قَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الْأَرْضِ مَرَّتَيْنِ )  كنايت از آن‌دو فساد باشد و العلم عند اللّه تعالى در متون الاخبار مسطور است كه دانيال اكبر از جملهء صلحاء آل يعقوب پيغمبر بود روزى در اثناء قرائت توريه بآيتى رسيد كه از تخريب بيت المقدس خبر ميداد از اين جهت محزون گشته مناجات فرمود كه الهى بيت المقدس را كه خراب گرداند در خواب او را تنبيه نمودند كه ويران‌كننده اين بلده يتيمى باشد در ولايت بابل موسوم ببخت نصر و دانيال با مال وافر ببابل رفته بعد از جست‌وجوى بسيار بخت نصر را در كوچهء بيمار يافت و او را به منزل خود برده به تفقد و تربيتش پرداخت و چون مرض بخت نصر به صحت مبدل شد دانيال او را بوصول مرتبهء بلند سلطنت و ظفر بر بنى اسرائيل نويد داده جهة خود امان نامهء طلبيد بخت‌نصر در اول اين سخن را بر تمسخر حمل نموده آخر امان‌نامهء براى دانيال در قلم آورد و آن جناب خاطر بخت نصر را بانعام بيست هزار درهم خرم ساخته به بيت المقدس مراجعت فرمود و بخت نصر آنوجه را بمصالح بعضى از جوانان مصروف داشته بدرگاه سخاريب آغاز آمد شد كرد و ملك از ناصيه احوالش امارت اقبال ديده او را برتبه تربيت رسانيد تا كار به جائى رسيد كه چنانچه سابق مسطور گشت و بعد از فوت سخاريب بخت نصر اعلام پادشاهى مرتفع گردانيد و در آن اوقات حكومت بنى اسرائيل بر ناشيه بن اموس قرار گرفت و ارميا به نبوت مبعوث گشت و بروايت طبرى ارميا آن پيغمبريست كه آيت كريمه  ( أَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها )  از حال او خبر ميدهد و نامش بعبرى ارميا بوده و به عربى عزير و بقول ابو الفتح رازى ارميا ولد خلفنا بوده از سبط هرون عليه السلام القصه در زمان بعثت ارميا فسق و فساد يهود بيشتر از پيشتر شده هرچند آن جناب بسلوك طريق هدايت دلالت نموده از عذاب الهى بترسانيد مفيد نيفتاد و بخت نصر از طغيان اسرائيليان خبر يافته با لشگر بسيار بجانب بيت المقدس در حركت آمد و ارميا عليه السلام از آن حال آگاهى يافت بنى اسرائيل را گفت اگر دست از نافرمانى اوامر سبحانى باز نداريد عنقريب جمعى از كفار برين بلده استيلا يافته دمار از روزگار شما برآورند يهود التفات به اين كلمات نكرده از غايت شقاوت ارميا را محبوس گردانيدند و مقارن آنحركت بخت نصر به ظاهر بيت المقدس رسيده آن بلده را گرفته از مراسم قتل و غارت و تخريب شهر و\r\n\r\n","description":"","footnote":"","page_name":" 132 ","page_number":176},
  {"content":"\r\n\r\nولايت دقيقه‌اى نامرعى نگذاشت و چون دانيال اكبر بعالم ديگر انتقال فرموده بود دانيال ابن حزقيل كه بقول اكثر مورخان در سلك انبياء عاليشان انتظام دارد امان نامه او را پيش برد لاجرم بخت نصر اهل بيت دانيال اكبر را از سخط خويش ايمن گردانيد و از احوال ارميا و نصيحت كردن او يهود را خبر يافته باطلاقش حكم كرد و با اموال فراوان دانيال بن حزقيل و جمعى كثير از اسرائيليان كه باسيرى گرفته بود و از آن جمله بروايت صاحب متون الاخبار هفتاد هزار ملك‌زاده بودند متوجه دار الملك بابل گرديد و ارميا با بقيهء قوم بجانب مصر شتافته اثر سخط بخت نصر بدان ديار نيز رسيد و بعضى ديگر از بنى اسرائيل و مردم مصر را اسير گردانيد و روايتى درين باب آنكه هنوز بخت نصر در ولايت شام بود كه بقاياء بنى اسرائيل در خدمت ارميا بمصر شتافتند و در ظل عنايت نويفل نامى كه در آن زمان فرعون مصر بود آرام يافتند و بخت نصر مكتوبى بنويفل نوشته پيغام نمود كه جمعى از بندگان من گريخته پناه به تو برده‌اند بايد كه ايشان را گرفته بجانب ما فرستى و الا مصر در ويرانى حكم بيت القدس خواهد گرفت نويفل جوابداد كه اين جماعت از جملهء اشراف و احراراند و در مذهب مروت جايز نيست كه ايشان را به تو سپارم و در آن اثنا بار ديگر بنى اسرائيل بارتكاب ملاهى و مناهى جسارت نموده ارميا ايشان را گفت كه قدم در وادى توبه و استغفار نهيد و الا عنقريب بخت نصر لشگر بدينجانب كشيده اثر سخط او بشما خواهد رسيد بنى اسرائيل گفتند بخت نصر قوت مقاومت با ملك مصر ندارد و هرگز اين انديشه بخاطر نمىآورد و ارميا با قوم بكنار نيل رفت و چهار سنگ قريب يكديگر در زير خاك نهان كرده گفت چون بخت نصر برين ديار استيلا يابد سرير خود را درين موضع نصب كند چنانچه چهارپايهء سرير او محاذى اين چهار حجر باشد و چون جواب نويفل ببخت نصر رسيد متوجه مصر گرديد و ميان او و نويفل محاربه وقوع يافته حاكم مصر كشته شد و بخت نصر بنى اسرائيل را اسير كرده ارميا را در آن ميان ديده به زبان عتاب گفت نه من با تو احسان نموده از آنچه بقومت رسيد تو را مستثنا گردانيدم چرا با دشمنان من موافقت كرده بدينجا آمدى ارميا فرمود كه من بكرات ايشان را نصيحت كرده گفتم تو برين ديار استيلا خواهى يافت و علامت صدق اين سخن آنكه چهار سنگ درين موضع مدفون ساخته‌ام و اسرائيليان را تنبيه نموده كه قوايم سرير تو منطبق بر آن احجار خواهد شد و بخت نصر در مقام تفحص گشته بعد از تحقيق از صدق سخن ارميا تعجب كرد و باطلاق آن جناب حكم فرمود القصه چون بخت نصر از آن سفر مراجعت نموده در خطهء بابل نزول نمود در اعلاء شان و سمومكان دانيال عليه التحية و الغفران يوما فيوما ميافزود چنانچه اركان دولت بر آن جناب حسد برده بخت نصر را گفتند دانيال در دين مخالف تست و بخت نصر پس از تحقيق اين سخن دانيال را محبوس گردانيد و در آن ايام آن سر خيل اهل ظلام خوابى هولناك ديده كيفيت واقعه را فراموش كرده معبران و كاهنان از تقرير و تعبير آن عاجز آمدند و دانيال ازين قضيه وقوف يافته به بخت نصر پيغام فرستاد كه\r\n\r\n","description":"","footnote":"","page_name":" 133 ","page_number":177},
  {"content":"\r\n\r\nمرا بر خواب تو و تعبير آن اطلاع تمام هست و بخت نصر فى الحال دانيال را طلبيده از آن رؤيا استعلام نمود آن جناب فرمود كه در واقعه صنمى مشاهده كردى كه سرش از زر بود و گردنش از نقره و ميانش از مس و ساقهاى پاى او از آهن و قدمهايش از سفال و سنگى از آسمان آمده آن بت را درهم شكست و بادى وزيده هر ذره از اجراى آن صنم را به طرفى برد و آن سنگ بزرگ شده بساط زمين از وى پر گشت بخت نصر استحسان كرده گفت خواب مرا راست بيان فرمودى اكنون در تعبير آن شروع نماى دانيال گفت صنم نمودار ملك است و سر زرين او مانند ملك آرميده تو و گردن سيمين آن كنايت از حكومت پسر تست و ميان آن بت اشارت بملك روميانست و ساقهاى او مشعر بحكومت فارسيان و قدمهاى او مشير به دو عورت كه حكومت روم و فارس كنند و آن سنگ كه بت را فرو كوفت دينى است كه در آخر الزمان بتوسط نبى عربى صلواة اللّه عليه و سلم ظاهر گردد و آن شريعت ناسخ همه اديان باشد و روى زمين را فروگيرد و بخت نصر از دانيال ممنون گشته اركان دولت و اعيان حضرترا برعايت جانب او وصيت كرد و دانيال نوبت ديگر بر معارج دولت و اقبال صعود نموده باز نايرهء رشك و حسد امراء بخت نصر در اشتعال آمده با وى گفتند كه اين اسرائيلى گمان ميبرد كه او را خدائيست مطلع بر امور مخفيه و اكنون ما داعيه داريم كه اگر اجازت فرمائى براى تو معبودى سازيم اعظم از إله او تا از اسرار تو را آگاه گرداند و در سوانح مهمات معاونت نمايد بخت نصر گفت اگر از عهده اين كار بيرون ميتوانيد آمد مضايقه نيست و آن گروه نادان صناعرا جمع كرده بتى عريض طويل از معدنيات ترتيب دادند و افسرى ارزر مرصع بدر و گوهر بر سر آن صنم نهادند و آتشى بلند افروخته خلايق را به سجده بت تكليف كردند و هركس كه ابا نمود به آتش افكندند لاجرم خرمن حيات جمعى كثير از بنى اسرائيل در آن روز بشعلهء بيداد اهل شر و فساد محترق شد در روزيكه عيد نام نهاده بودند و جهت آن بت قربان مينمودند دانيال را بيرخصت بخت نصر با سه نفر ديگر از اهل بيت دانيال اكبر در آتش انداختند و بخت نصر از بام قصر به آنجانب نظر افكنده پنج كس در ميان آتش مشاهده كرد كه يكى از ايشان مانند مرغان دو بال داشت و چهار نفر ديگر را باد ميكرد از ديدن آنصورت رعبتى تمام بر خاطرش استيلا يافته آواز داد كه از ميان آتش بيرون آئيد و رفقاء اربعه بسلامت نزد او رفته بخت نصر پرسيد كه آن شخص كه شما را باد ميكرد كجا رفت دانيال گفت او فرشته بود كه بامر ايزدى ضرر آتش از ما دفع ميفرمود بخت نصر گفت چرا وقتى كه قوم متعرض شما گشتند مرا تنبيه ننموديد كه ايشان را از تعرض مانع آيم گفتند بسبب آنكه كمال قدرت حضرت عزت بر ايشان ظاهر شود و دانند كه قادر مختار دوستان خود را از شر دشمنان چگونه حراست مينمايد و بخت نصر متنبه گشته در اعزاز و اكرام دانيال و رفقاء او بيشتر از پيشتر مبالغه كرد روايتست كه بعد از چندگاه نوبتى ديگر بخت نصر خوابى هايل ديده چون بيدار شد عظماء بابل را كه دعوى كهانت ميكردند طلبيد و از كيفيت واقعه\r\n\r\n","description":"","footnote":"","page_name":" 134 ","page_number":178},
  {"content":"\r\n\r\nو تعبير آن پرسيد و بعد از عجز ايشان دانيال را حاضر ساخته از خواب فراموش گشته و تعبير آن استعلام نمود و دانيال را بالهام ربانى آنواقعه مكشوف شده بر زبان آورد كه در خواب درختى بلند ديدى كه طيور بر شاخهاى او مأوى گزيده بودند و در سايه‌اش وحوش آرميده و در اين‌حال كه تو از حسن و نضارت آن شجره تعجب ميفرمودى فرشته‌اى كه تبرى در دست داشت پيدا شد و قصد كرد كه آندرخت را از پاى درآورد ناگاه آوازى آمد كه اين درخت را از بنياد ميفكن اما شاخهايش را بينداز و ملك شاخهاى آن دوحه را بريده وحوش و طيور را متفرق گردانيد و تغييرى فاحش باصل آندرخت راه يافت بخت نصر گفت واقعه من همين بود كه بيان فرمودى اكنون تعبير آن را نيز تقرير فرماى دانيال بر زبان آورد كه درخت توئى و طيور اهل و ولد و لشگر تواند و سباع و وحوش رعايااند و بنا بر عبادت اصنام كه از تو و اتباع تو صدور مييابد غضب الهى متوجه شده فرشته مامور گشته كه تو را هلاك سازد و بعضى از نسل ترا روزى چند بگذارد اما تا ترا معرفت كمال قدرت حضرت احديت حاصل شود هفت سال متصور بصور جميع مخلوقات بر سبيل بدليت خواهى شد بعد از آن نوبت ديگر به شكل شبه برآمده وفات خواهى يافت و پس از انقضاى هفته‌اى از تعبير اينخواب ناگاه بتقدير رب الارباب بخت نصر پر برآورده و منقار پيدا كرده مصور به صورت عقاب گشت و پرواز نموده جميع طيور را مسخر ساخت و همچنين در مدت مذكور هرچند روز به شكل يكى از مخلوقات ظهور ميگرد و بالاخره بهيأت پشهء به خانه خويش درآمده قادر بيچون صورت اصلى به دو كرامت فرمود\r\nمصراع\r\n اين طرفه حديثى است اگر راست بود \r\nوهب بن منبه گويد كه چون بخت نصر بهيات بشر معاودت نمود غسلى بجا آورده شمشيرى بدست گرفته بصفه بارگاه خراميد امرا و اركان دولت و سپاهى و رعيت را طلبيده گفت من پيش ازين جمادى را ميپرستيدم كه نفع و ضررى ازو متصور نبود اكنون بوحدانيت حضرت عزت قايل گشته بخداى بنى اسرائيل گرويدم بايد كه شما نيز متابعت من كنيد و فرا موحد و مؤمن نزد من آئيد و بدانيد كه هر كس ازين حكم تخلف ورزد پيكر او را به تيغ تيز ريزريز خواهم كرد و بخت نصر امثال اين سخنان گفته بخلوتخانه درآمد و همان شب از عالم رحلت نمود و بقول طبرى از بدايت ظهور بخت نصر تا وقت وفاتش سيصد سال بود و بعد از وفات بخت نصر پسرش بجاى پدر بنشست و طريق تكبر و عصيان مسلوك داشت و چون او بنارسقر پيوسته ديگرى لواى سلطنت برافراشت دانيال ابن حزقيل و اسيران بنى اسرائيل را رخصت داد تا به بيت المقدس مراجعت فرموده آنچه را از حلى و زيور مسجد اقصى بخت نصر غارت كرده بود همراه برند و در تعمير آن بقعه شرط سعى و اهتمام مرعى دارند اما در اكثر كتب مغازى و سير مسطور است كه ابو موسى اشعرى در زمان امير المؤمنين عمر خطاب رضى اللّه عنه در بلد سوس بخانه‌اى رسيد كه سنگ بزرگ منقور بهيأت حوضى در آن خانه بود و مردى بلند قامت در ميان آن بر آستان افتاده ابو موسى از مردم آنجا پرسيد كه اين كيست جوابدادند كه اين\r\n\r\n","description":"","footnote":"","page_name":" 135 ","page_number":179},
  {"content":"\r\n\r\nدانيال حكيم است كه ملك بابل بالتماس يكى از سلاطين اين سرزمين بدينجانب فرستاده بود ابو موسى باز پرسيد كه سبب طلب او چه بود جوابدادند كه نوبتى قحطى درين ديار روى نمود و پادشاه ما از والى بابل درخواست كرد كه كسى بدينجا فرست كه بيمن مقدم او از بلاى غلا خلاص شويم و حاكم بابل دانيال را فرستاده بدعاى آن جناب رشحات سحاب عنايت الهى بر كشت‌زار اميد ما باران گشت و چون دانيال عليه السلام وفات يافت بدين طريقه كه مشاهده ميكنى او را اينجا گذاشتيم و هرگاه بليه متوجه اين بلده ميگردد بدينجا آمده بدعا و زارى اشتغال مينمائيم تا آن حادثه مرفوع مىشود ابو موسى بعد از استجازه از امير المؤمنين عمر رضى اللّه عنه دانيال را هم در آن ديار بطريقهء سنت مدفون گردانيد و در متون الاخبار مسطور است كه يكى از ملوك همدان كورش نام از والده خود كه از جمله سباياى بنى اسرائيل بود بعد از وقايع مذكور كيفيت عظم شأن و رفعت مكان بيت المقدس و مسجد اقصى را شنيد و بر چگونگى احوال اسرائيليان مطلع شده با اموال بيقياس و سى هزار نفر از استادان بنا و ساير هنرپيشه‌گان به بيت المقدس شتافت و همت بر تعمير آن بلده و ارتفاع بقاع آن گماشته در عرض سى سال مجموع آنچه بخت نصر ويران كرده بود معمور و آبادان ساخت و اللّه تعالى اعلم و احكم\r\n\r\nذكر عزير عليه السلام\r\nدر تفسير مدارك مذكور است كه عزيز اسمى است عجمى و بعجميه و تعريفه امتنع صرفه و چنانچه سابقا مسطور است بقول طبرى ارميا و عزير عبارت از يك پيغمبر است و ارميا عبريست و بعضى ديگر از مورخين را اعتقاد آنكه عزير غير ارميا است و پدرش موسوم بشر خيا بوده و آن جناب را در صغر سن بخت نصر اسير كرده ببابل برد و چون سنين عمر عزير بسرحد اربعين رسيد و از قيد بخت نصر خلاص گرديد حق سبحانه او را به شرف نبوت مشرف گردانيد و آن جناب در ايام ويرانى مساكن بنى اسرائيل در وقتى كه بر جمارى سوار بود و قدرى انجير و انگور و عصير و شير همراه داشت به بيت المقدس يا دير سايرآباد يا دير هرقل رسيد و بار از پشت حمار فروگرفته مركب را بربست و بنشست و بجانب سقفهاء فرود آمده و جدار افتاده نظر كرده گفت  ( أَنَّى يُحْيِي هذِهِ اللَّهُ بَعْدَ مَوْتِها )  و بخواب رفت خداى تعالى در خواب روح جناب نبوت مآب را قبض فرمود و بعد از انقضاء صد سال باز او را زنده گردانيده فرشته‌اى را فرستاد تا از عزير سئوال كرد كه چه مقدار درنگ نمودى در خواب جواب داد كه  ( لَبِثْتُ يَوْماً أَوْ بَعْضَ يَوْمٍ )  آن ملك گفت  ( بَلْ لَبِثْتَ مِائَةَ عامٍ فَانْظُرْ إِلى طَعامِكَ وَ شَرابِكَ لَمْ يَتَسَنَّهْ وَ انْظُرْ إِلى حِمارِكَ )  و چون عزير عليه السلام بجانب استخوانهاى پوسيده آن درازگوش نگريست ديد كه عظام بهم التيام يافته سمت التحام پذيرفت و پوست بر زبر گوشت رسته حمار زنده گشت آنگاه عزير بر چهارپاى خويش نشسته بميان قوم آمد و كيفيت حال را تقرير كرده بنى اسرائيل نخست سخن آن جناب را تصديق ننمودند و اولاد امجاد عزير نشانيهاى بدن مباركش را ملاحظه فرموده او را\r\n\r\n","description":"","footnote":"","page_name":" 136 ","page_number":180},
  {"content":"\r\n\r\nشناختند و ساير اسرائيليان گفتند كه تورية را بعد از هرون هيچكس محفوظتر از عزير نداشت و در وقت بخت نصر آن كتاب ضايع شده است اگر تو در دعوى خود صادقى تورية را بخوان تا ما بنويسيم و عزير عليه السلام تورية را از بر خوانده آنجماعت به قيد كتابت در آوردند آنگاه توراتيكه بعضى از علماء بنى اسرائيل پنهان كرده بودند بدست ايشان افتاده هردو را باهم مقابله نمودند اصلا تفاوت ظاهر نگشت و يهود سالك طريق ضلالت گشته گفتند عزير پسر خداست و تعالى اللّه عما يقول الظالمون علوا كبيرا روايتست كه عزير در سن پنجاه سالگى فوت شده بود و چون زندگانى مجدد يافت اولاد او پيران معمر بودند و او نسبت بايشان در غايت جوانى مينمود عزير عليه السلام پنجاه سال ديگر در دار دنيا بسر برده بروضهء رضوان انتقال فرمود از غرايب آنكه او را برادرى بود عزر نام كه توامان متولد شده بودند و هردو به يك روز فوت گشتند و عمر عزير صد سال و مدت حيات عرز دو دويست سال بود چنانچه از سياق اين حكايت بوضوح مىپيوندد\r\n\r\nذكر شمه‌اى از حال زكريا و بيان ولادت مريم و يحيى سلام الله تعالى عليهم\r\nمحرران اخبار انبياء عظام مرقوم اقلام اهتمام گردانيده‌اند كه زكريا بن ازان بن مسلم بن صدوق كه نسبش بسليمان بن داود مىپيوست در آن زمان پيغمبر و مقتدا و صاحب قربان بنى اسرائيل بود و پيوسته در مسجد اقصى بعبادت بارى سبحانه و تعالى قيام مينمود و آن جناب را پسر عمى بود موسوم بعمران بن ماثان و اين عمران پدر مريم است و او را دخترى ديگر بود از مريم بزرگتر اشياع نام كه در فراش زكريا عليه السلام مىغنود و منكوحه عمران راحنه بنت قافوذ مىگفتند و اين حنه در كبر سن و هنگام ياس از ولادت روزى در سايهء درختى نشسته بود ناگاه ديد كه مرغى بيضهء شكافته بچه‌اى بيرون آورد و او را از مشاهده اين صورت آرزوى توالد و تناسل در خاطر افتاده همان زمان حايض گشت و بعد از وقوع طهر حامله شده باتفاق عمران نذر كرد كه چون آن فرزند متولد گردد محرر باشد و معنى محرر آنست كه بشغل دنيا اشتغال ننمايد و همواره بعبادت ايزد تعالى و خدمت مسجد اقصى قيام فرمايد و بحسب اقتضاى قضا از حنه دخترى تولد نموده چون اناث را بواسطه عذرى كه دارند قابليت تحرير نيست عمران و حنه متفكر و متحير شدند پس وحى الهى جهة قبول آن دختر و جواز محرر بودن او بر زكريا نازلشد و عمران دختر خود را مريم نام نهاد و مريم بروايت اكثر مفسران بمعنى خادم است و بعضى از متأخرين گفته‌اند كه لفظ مريم امة اللّه است يعنى كنيزك خدا القصه چون عمران مريم را به مسجد اقصى فرستاد احبار يهود را به تكفل و تعهد او رغبت بينهايت پيدا گشت زكرياء عليه السلام فرمود كه چون همشيره مريم در خانه من بسر ميبرد انسب آنست كه كفالت او به من حواله نمائيد و\r\n\r\n","description":"","footnote":"","page_name":" 137 ","page_number":181},
  {"content":"\r\n\r\nاحبار از قبول اين سخن ابا نموده بالاخره مهم بر آن قرار گرفت كه اسامى خود را بر اقلامى كه جهت كتابت تورية مقرر بوده نويسند و پرده‌اى بر زبر قلمها پوشيده كودكى نا رسيده را گويند كه دست در زير پرده برده قلمى را بيرون آورد و نام هركسى بر آن قلم مكتوب بود تربيت مريم به دو تعلق داشته باشد و بيست و نه نفر از احبار دانشور برين موجب عملنموده قلمى كه اسم شريف زكريا بر آن مكتوب بود برآمد مع ذلك احبار سر از خط قرار پيچيده گفتند اقلام را در آب روان مياندازيم مقرر آنكه هر قلمى كه در تك آب نشيند صاحبش بحفظ مريم اولى باشد و بروايت سدى بكنار نهر اردن رفته و آن قلمها را در آب انداخته قلم زكريا در قعر جوى نشست و باقى را آب ببرد باز يهود آغاز مناقشه كرده گفتند كه نوبت ديگر اقلام را در آب مياندازيم تا قلم هركس را كه آب برد متعهد محافظت مريم گردد و چون بدينموجب عمل نمودند قلم زكريا عليه السلام را آب برد و باقى اقلام در تك جوى ايستاد آنگاه احبار به قضا رضا داده زكريا مريم را به خانه خود برد و همت عالى بتربيت او مصروف داشته چون مريم قابليت خدمت مسجد پيدا كرد جهة او غرفهء در آن مسجد تعمير نمود و او را بدانجا آورد و هرگاه زكريا از مسجد اقصى بيرون ميرفت در غرفه مريم را قفل ميفرمود و در بعضى اوقات كه نزد مريم ميآمد در زمستان ثمار صيفى و در تابستان ميوه‌هاى شتوى نزديك او مشاهده مينمود بنابرآن در خاطر عاطرش گذشت كه قادرى كه ثمار در غير محل بمريم ارزانى ميدارد ميتواند بود كه مرا نيز در حالت پيرى فرزندى بخشد پس روى به قبله دعا آورده گفت  ( رَبِّ هَبْ لِي مِنْ لَدُنْكَ ذُرِّيَّةً طَيِّبَةً إِنَّكَ سَمِيعُ الدُّعاءِ )  و ايزد سبحانه و تعالى اين مسئول را بعز قبول اقتران داده در وقتى كه زكريا نماز ميگذارد ملائكه او را بوجود يحيى بشارت دادند  ( فَنادَتْهُ الْمَلائِكَةُ وَ هُوَ قائِمٌ يُصَلِّي فِي الْمِحْرابِ أَنَّ اللَّهَ يُبَشِّرُكَ بِيَحْيى )  و چون اين مژده به گوش هوش زكريا رسيد با آنكه خود طالب فرزند گشته بود تعجب نموده گفت  ( رَبِّ أَنَّى يَكُونُ لِي غُلامٌ وَ كانَتِ امْرَأَتِي عاقِراً وَ قَدْ بَلَغْتُ مِنَ الْكِبَرِ عِتِيًّا )  آنگاه زوجه زكريا اشياع در نود و هشت سالگى حايض گشت و پس از طهر بيحيى حامله شد و بزعم كلبى زكريا در آنوقت نود و دو ساله بود و بروايت ابن عباس صد و بيست ساله و بر طبق آيهء كريمهء  ( أَلَّا تُكَلِّمَ النَّاسَ ثَلاثَةَ أَيَّامٍ إِلَّا رَمْزاً )  بعد از حمل اشياع يحيى مدت سه روز زكريا بر تكلم قادر نگشت بالجمله بعد از انقضاى مدت حمل يحيى تولد نموده چشم ابوين بديدار بهجت اثرش روشن شده لوازم شكر الهى بتقديم رسانيدند\r\n\r\nذكر شهادت زكريا عليه السلام\r\nروايت اكثر و اشهر درين باب آنست كه چون مريم عذرا بعيسى حامله گشت و غير از زكريا كسى با او ملاقات نمىنمود يهود كه طينت ايشان بر بهتان و افترا مجبول بود جناب نبوى را بزنا متهم داشته قاصد قتل او شدند و زكريا اين معنى را فهم كرده بطريق فرار از ميان آن اشرار بيرون رفت و در اثناء راه از درختى آوازى شنيد كه يا نبى اللّه\r\n\r\n","description":"","footnote":"","page_name":" 138 ","page_number":182},
  {"content":"\r\n\r\nبجانب من بيا و زكريا نزديك آندرخت رفت و درخت شق شده زكريا را در جوف خود جاى داد و باز اجزايش بهم متصل گشت شيطان گوشهء جامهء او را بگرفت تا از درخت بيرون ماند و جمعى كه از عقب زكريا متوجه بودند شيطان را به صورت انسان ديده پرسيدند كه پيرى به اين صفات درين راه به نظر تو درآمد ابليس جوابداد كه من شخصى ساحرتر از آن پير نديدم زيرا كه بسحر اين شجره را شكافت و در جوف آن پنهان شد و اينك گوشهء جامه او بيرون مانده و قوم بتعليم آن لعين زكريا عليه السلام را با درخت باره دو پاره كردند اما اعتقاد وهب بن منبه آنست كه شعيا عليه السلام برينموجب كشته گشته و زكريا بمرگ طبيعى درگذشته و العلم عند اللّه تعالى\r\n\r\nذكر يحيى على نبينا و عليه من التحيات اشملها و من التسليمات اكملها\r\nبمقتضاى آيهء با عنايت  ( يا زَكَرِيَّا إِنَّا نُبَشِّرُكَ بِغُلامٍ اسْمُهُ يَحْيى لَمْ نَجْعَلْ لَهُ مِنْ قَبْلُ سَمِيًّا )  پيش از يحيى عليه السلام هيچكس از افراد انام يحيى نام نداشته چنانچه قدوة المتأخرين مولانا كمال الدين حسين الواعظ الكاشفى در تفسير خويش نوشته‌اند يحيى را بدان جهت موسوم به اين اسم گردانيدند كه نام پدر به دو زنده شد يا دين بوجود او حيات يافت و بر طبق كريمهء  ( وَ آتَيْناهُ الْحُكْمَ صَبِيًّا )  يحيى را حق تعالى در صغر سن علم و حكمت كرامت فرمود و او را حصور گردانيد و حصور كسى را گويند كه از غايت عفت از صحبت زنان اجتناب نمايد نه بواسطه فقدان شهوت به صحت پيوسته كه يحيى عليه السلام در مبادى ايام صبى به لباس رهبانين متلبس گشته به مسجد الاقصى تشريف برد و همگى اوقات خجسته ساعات را باداى طاعات و عبادات مصروف داشته همواره از اختلاط با اهل دنيا احتراز مىنمود و از خوف و خشيت ايزد سبحانه و تعالى پيوسته بگريه و زارى اشتغال ميفرمود و بروايتى يحيى هم در زمان حيات زكريا عليه السلام بشرف نبوت مشرف شد و بقولى بعد از شهادت زكريا در سن سى سالگى بدان مرتبهء عليه رسيد و به حكم آيت  ( مُصَدِّقاً بِكَلِمَةٍ مِنَ اللَّهِ )  يحيى بعد از بعثت عيسى عليه السلام و التحيه به خدمت آنحضرت شتافت و بتصديق رسالتش زبان الهام بيان گشاده طوايف انسان را بقبول احكام شريعت مسيحا ترغيب فرمود و شهادت يحيى عليه السلام بعد از رفع عيسى به آسمان روى نمود بيان اين سخن آنكه در آن اوقات در ميان بنى اسرائيل پادشاهى بود كه بروايت طبرى او را هردوس مىگفتند و بقول صاحب متون الاخبار نامش اجب بود و آن ملك زنى داشت كهن سال كه آن زن را از شوهر ديگر دختر جميله بود و آن ملعونه مفسده بتوهم آنكه مبادا ملك به تزويج بيگانه رغبت نمايد از وى التماس نمود كه دختر مرا به حباله نكاح خويش درآور پادشاه جواب داد كه درين باب استفتا كنم اگر بحسب شرع جايز باشد ملتمس تو مبذولست و آن سخن را با يحيى بن زكريا عليه السلام در ميان نهاده آن جناب جوابداد كه اين دختر ربيبهء تست و\r\n\r\n","description":"","footnote":"","page_name":" 139 ","page_number":183},
  {"content":"\r\n\r\nبهيچ‌وجه ترا ازدواج او حلال نيست و ملك حديث يحيى را با منكوحه خويش گفته آن خبيثه كينهء يحيى مظلوم را در دل گرفت در وقتى كه پادشاه مست بود دختر خود را آراسته پيش او فرستاد ملك قصد مباشرتش نموده دختر گفت من فرمان ترا نمىبرم تا يحيى بن زكريا را بقتل نرسانى و پادشاه در غلو مستى بر طبق مدعاء آن بداختر حكم فرموده دختر مفسدى ارسال داشت تا سر مبارك يحيى را از بدن جدا كرده در طشتى نهاده بمجلس آورد و سه نوبت از آن سر آوازى به گوش ملك رسيد كه اين دختر حلال نيست ترا و بروايتى زمين آن ملعونه را با پادشاه فروبرد و قول اصح آنكه خون يحيى عليه السلام از زمين ميجوشيد تا آنزمان كه جبار شديد الانتقام يكى از توابع ملوك فرس را كه خردوس نام داشت بر بنى اسرائيل مسلط گردانيد و اين خردوس در بيرون بيت المقدس نزول نموده يكى از سرهنگان خود را كه موسوم بفيروز بود به شهر فرستاد او را گفت كه چندان كس از اسرائيليان بقتل رسان كه خون يحيى از جوش نشيند و خون كشتگان بلشگرگاه من رسد و فيروز در بيت المقدس تيغ كين از نيام انتقام بيرون آورده آغاز قتل كرده چون هفتاد هزار كس كشته شد خون يحيى از جوش بنشست و فيروز كيفيت حال را بخردوس پيغام كرد ملك فرمود كه دست از قتل باز مدار تا خون بمعسگر من رسد فيروز بر بقية السيف ترحم نموده از دواب و مواشى بنى اسرائيل آن مقدار كشت كه مدعاء خردوس بحصول پيوست و مدت عمر يحيى عليه السلام بروايتى چهل و پنجسال و بروايت ابن جوزى چهل سال بود و العلم عند اللّه المعبود\r\n\r\nذكر حمل مريم بنت عمران بن ماتان و بيان ولادت عيسى عليه صلوة الرحمن\r\nمجملى از كيفيت اين حكايت صحت آيت آنست كه مريم در سن سيزده سالگى روزى در سراى خواهر خود اشياع پردهء آويخته غسل محيض بجا مىآورد كه ناگاه جبرئيل به صورت جوانى ساده‌عذار نيكوديدار بر وى ظاهر شد و مريم دغدغه بخاطر راه داده گفت  ( أَعُوذُ بِالرَّحْمنِ مِنْكَ إِنْ كُنْتَ تَقِيًّا )  يعنى پناه ميگيرم از تو به خداوند اگر تو پرهيزكار باشى جبرئيل گفت من نيستم كسى كه تو از من وهم به خود راه دهى  ( إِنَّما أَنَا رَسُولُ رَبِّكِ لِأَهَبَ لَكِ غُلاماً زَكِيًّا )  مريم از شنيدن اين سخن در تعجب افتاده گفت چگونه مرا ولد شود و حال آنكه دست هيچ شوهرى به من نرسيده جبرئيل گفت امثال اين امور بنزد حضرت ربانى در غايت آسانيست و بعد از اين گفت و شنيد جبرئيل بمريم نزديك رفته بادى در آستين يا در جيب يا در موضع تولد فرزند دميد و همان لحظه صدف وجود مريم به آن در درج رسالت آبستن شد و اول كسى كه از حمل مريم آگاه شد پسر خال او يوسف نجار بود و يوسف محزون و اندوهناك با مريم ملاقات نموده بعد از ترتيب مقدمات شايسته\r\n\r\n","description":"","footnote":"","page_name":" 140 ","page_number":184},
  {"content":"\r\n\r\nپرسيد كه هرگز هيچ فرزندى بىپدر بوجود آمده است مريم جواب داد كه بىمادر هم آمده چه آدم و حوا صلوات اللّه عليهما نه پدر داشتند و نه مادر و يوسف تصديق نموده گفت ميخواهم كه مرا بحقيقت حال خويش اطلاع دهى مريم گفت   ( إِنَّ اللَّهَ يُبَشِّرُكِ بِكَلِمَةٍ مِنْهُ اسْمُهُ الْمَسِيحُ عِيسَى ابْنُ مَرْيَمَ وَجِيهاً فِي الدُّنْيا وَ الْآخِرَةِ وَ مِنَ الْمُقَرَّبِينَ وَ يُكَلِّمُ النَّاسَ فِي الْمَهْدِ وَ كَهْلًا )   به صحت پيوسته كه چون زمان ولادت عيسى ( ع ) نزديك شد مريم به مقتضاى الهام رب العالمين و رهنمائى جبرئيل امين از بيت المقدس بيرون رفته بعد از طى دو فرسخ در موضعى كه آن را بيت اللحم مىگفتند پشت به نخل يا بس بازنهاده بنشست و عيسى عليه السلام آنجا متولد شده از يمن مقدم همايونش چشمه آب خوشگوار ظاهر گشت و آن شجر خرما بار آورد و جبرئيل مريم را گفت ازين رطب بخور و ازين آب بياشام و چشم بديدار عيسى روشن كن و مريم از روح الامين پرسيد كه اگر كسى از من سئوال كند كه اين فرزند را از كجا پيدا كردهء چه جواب دهم گفت اشارت نماى كه از عيسى بپرسيد كه من نذر كرده‌ام كه ( تقربا الى اللّه ) امروز سخن نكنم و مدت حمل مريم را بعيسى بعضى از مورخان هفت ماه و برخى ششماه گفته‌اند و زمرهء را عقيده آنكه عيسى هشت ماه در شكم مادر بود و هيچ مولودى كه هشت ماهه تولد نموده باشد نزيسته مگر عيسى عليه السلام و طايفه‌اى گفته‌اند كه در همان ساعت كه مريم بعيسى آبستن شد وضع حمل نموده در تحفة الملكيه مسطور است كه تولد عيسى در شب سه‌شنبه يا چهارشنبه بود و در بيست و پنجم كانون الاول سال سيصد و چهار از جلوس اسكندر رومى و از فوت موسى تا ولادت عيسى عليه السلام هزار و هفتصد و هيجده سال و چهار روز بود و زعم طبرى آنكه عيسى عليه السلام در سال سيصد و نه از تاريخ اسكندرى در زمان سلطنت اغطس رومى تولد نمود القصه چون بنى اسرائيل از غيبت مريم خبر يافتند به تعجيل تمام از عقبش شتافتند و او را در پاى درخت خرما با عيسى ديده به زبان خشونت گفتند كه پدر تو بدكردار و مادر تو زناكار نبود اكنون بگوى كه اين ولد از كجا آوردى و مريم بموجب تعليم جبرئيل عمل نموده يهود در غايت اضطراب بر زبان آوردند كه با ما تمسخر ميكنى كودكى كه در مهد باشد چگونه تكلم نمايد آنگاه روح اللّه بقدرت ايزدى در سخن آمده گفت  ( إِنِّي عَبْدُ اللَّهِ آتانِيَ الْكِتابَ وَ جَعَلَنِي نَبِيًّا  الايه ) يهود چون اين امر بديع مشاهده نمودند زبان طعن در كام خاموشى كشيده بازگرديدند\r\n\r\nذكر نبوت عيسى بن مريم صلوات الله و سلامه عليه\r\nمؤلف تفسير تيسير تحرير نموده كه بلغت عبرى عيسى بشين معجمه است ( من العيش الذى هو الحياة ) و بلسان عرب شين منقوطه بسين مهمله تبديل يافته و اگر در اصل عيسى بسين غير معجمه بوده باشد ( فهو مأخوذ من العيس الذى هو البياض ) و قاضى ناصر الدين بيضاوى در تفسير خويش آورده است كه عيسى معرب ايشوعست اما معنى اين لفظ را بيان\r\n\r\n","description":"","footnote":"","page_name":" 141 ","page_number":185},
  {"content":"\r\n\r\nنكرده و گفته كه اشتقاق عيسى از اين اسم تكلفى است كه فايدهء بر آن مترتب نميشود و لقب عيسى بقول صحيح روح اللّه است و مسيح و در معنى مسيح اقاويل مختلفه سمت ورود پذيرفته قولى آن‌كه مسيح فعيلى است بمعنى مفعول و چون آن جناب ممسوخ القدمين بود يعنى تمامى كف پاى مباركش بر زمين مىنشست يا آنكه جبرئيل بپر خويش او را مس كرده بود تا شيطان را بر وى دستى نباشد به اين لقب ملقب گشت و قولى ديگر آنكه مسيح فعيلى است بمعنى اسم فاعل و برين تقدير فرقه‌اى گفته‌اند كه آن جناب را بجهة آن مسيح خواندند كه دست بر بيماران مىكشيد و همه شفا مىيافتند و زمره‌اى بر آن رفته‌اند كه چون عيسى سياحت مىفرمود ملقب بمسيح شد ( و قيل المسيح الجميل و المسيخ بخاء المعجمه القبيح ) و قاضى بيضاوى در تفسير خويش آورده است كه اصل مسيح به زبان عبرى مشيحا است و معنى مشيحا مبارك و بروايت اكثر ائمه تاريخ بعد يك ماه از ولادت عيسى عليه السلام مريم باتفاق يوسف نجار قرة العين خود را برداشته بجانب دمشق برد و در غوطه يا قريه ديگر از قراى آنولايت ساكن ميبود تا آنزمان كه انجيل بر عيسى ع نازلشد و بهدايت بنى اسرائيل مأمور گشت و روايتى آنكه مسيحاء سيزده ساله بود كه انجيل نزول يافته به بيت المقدس مراجعت كرد و قولى آنكه آن جناب در آنوقت سى ساله بود و بر هر تقدير چون عيسى عليه السلام به بيت المقدس شتافته يهود را بدين قوم و ملت مستقيم دعوت فرمود از وى معجزه طلبيدند روح اللّه ايشان را از آنچه خورده بودند و ذخيره نهاده و از كل هيأت مرغى ساخته باد در وى دميد تا حيات يافته پرواز نمود و بيشتر مورخان بر آن رفته‌اند كه آن مرغ به شكل خفاش بود و ايضا عيسى عليه السلام اكمه و ابرص را علاج كرد و چون يهود زبان بطلب معجزهء ديگر بگشادند روح اللّه فرمود كه  ( وَ أُحْيِ الْمَوْتى بِإِذْنِ اللَّهِ )  در معالم التنزيل بروايت ابن عباس رضى اللّه عنهما منقولست كه بدعاء عيسى عليه السلام چهار مرده زنده گشت اول عازر كه دوست او بود دوم ابن العجوز سيم بنت العاشر چهارم سام بن نوح عليهما السلام و باوجود ظهور اين معجزات ظاهره غير حواريون كسى بدانجناب ايمان نياورد ( قال اللّه تعالى  فَلَمَّا أَحَسَّ عِيسى مِنْهُمُ الْكُفْرَ قالَ مَنْ أَنْصارِي إِلَى اللَّهِ قالَ الْحَوارِيُّونَ نَحْنُ أَنْصارُ اللَّهِ )  و حواريان بقول اكثر مورخان گازران بوده‌اند و چون بحسب لغت تجويز تبيض است و ايشان اثواب را از وسخ پاك و سفيد ميساختند به اين لقب ملقب شدند و بعضى گفته‌اند كه خواص اصحاب انبيا را حواريون گويند زيرا كه ايشان از هر عيبى پاكند ( و قيل سمى حواريون لصفاء قلوبهم ) و حواريون باتفاق مورخان دوازده نفر بودند و اسامى ايشان بروايتى اينست : فليس - يحيى - شمعون - تومان - يوقنا - مريوس - قطرس - نخلس - يعقوب - اندرانيس - يعقوس - سرحبيس - آورده‌اند كه اول چيزى كه عيسى عليه السلام بدعوت آن مأمور شد گفتار بتوحيد بود آنگاه اقرار به نبوت حضرت محمد مصطفى صلى اللّه عليه و سلم قال سبحانه و تعالى  ( وَ إِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّهِ إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ )  و عيسى عليه السلام\r\n\r\n","description":"","footnote":"","page_name":" 142 ","page_number":186},
  {"content":"\r\n\r\nبروايت اصح پيغمبر اولو العزم بود و شريعتش بعضى از احكام تورية را نسخ نمود و به صحت پيوسته كه چون مسيح از ايمان يهود مأيوس گشت سياحت اختيار فرمود و چندگاه در اطراف جهان سير كرده در اثناء اسفار نزول مايده واقع شد و در كرت ثانى كه بموجب حكم ربانى به بيت المقدس مراجعت فرمود و حاكم آن بلده كه ظالمى بود فرعون وش همت بر قتل روح اللّه گماشت و حق سبحانه و تعالى جمعى از ملائكه را فرستاد تا در شب قدر كه داخل ليالى ماه مبارك رمضان بود آنجنابرا از چنگ ظلمه نجات داده به آسمان بردند در معالم التنزيل مسطور است كه شصت و پنجسال از استيلاى اسكندر در زمين بابل گذشته بود كه عيسى ع تولد نمود و چون سن شريفش بسىسالگى رسيد مبعوث گشت و در سى و سه سالگى از بيت المقدس بجانب وادى قدس مرفوع شد و بدين روايت مدت دعوت عيسى عليه السلام سه سال باشد و در معارف حصيبى مذكور استكه روح اللّه دوازده ساله بود كه انجيل نزول نمود و بهدايت بنى اسرائيل پرداخت و در چهل و دو سالگى آن جناب را به آسمان بردند و بدين قول مدت دعوتش سى سال باشد و بروايت حسن بصرى در سيزده سالگى مبعوث شد و در سى و سه سالگى مرفوع گشت و بدين قول اوقات نبوت آن جناب بيست سال بود و بعقيدهء صاحب معارف انجيل در قريهء ناصره از اعمال اردن بر آن جناب فرود آمد بنابرآن امتش را نصارى گويند ( و قيل سموابه لنصر هم عيسى ) و العلم عند اللّه تعالى\r\n\r\nذكر زنده شدن سام بن نوح عليه السلام بدعاى عيسى ع و بيان بعضى از معجزات آن برگزيدهء ايزد تعالى\r\nدر تاريخ طبرى مسطور است كه چون عيسى عليه السلام بر زبان معجز بيان گذرانيد كه  ( وَ أُحْيِ الْمَوْتى بِإِذْنِ اللَّهِ )  يهود بعد از تأمل و انديشه خاطر بر آن قرار دادند كه از آن جناب التماس نمايند كه سام بن نوح را كه مدت چهار هزار سال از فوت او گذشته بود زنده گرداند آنگاه نزد روح اللّه آمده گفتند كه مناسب آنست كه باحياء سام بن نوح كه پدر ما و تست قيام نمائى و چون ايشان را از تورية معلوم شده بود كه قبر سام در كدام واديست عيسى عليه السلام را آنجا بردند و مسيحا بعد از اداء دو ركعت نماز و عرض نياز بدرگاه كريم كارساز بسر مرقد سام رفته گفت ( يا سام قم باذن اللّه ) و همان لحظه زمين لرزيد و شكافته شخص ابيض الرأس و اللحيه از خاك سر برزد و گفت لبيك يا روح اللّه بنى اسرائيل گفتند كه اين سام نيست زيرا كه در زمان سام بياض موى سر و لحيه معهود نبود و عيسى سر اين معنى را از سام عليهما السلام پرسيد جوابداد كه چون آواز تو را شنيدم پنداشتم كه قيامت قايم شده باشد و از هول روز رستخيز موى من سفيد گشت آنگاه سام عليه السلام به بنى اسرائيل گفت كه اين شخص عيسى بن مريم است و بوصول درجهء بلند نبوت سرافراز گشته مىبايد كه دست در دامن متابعتش زنيد تا نجات يابيد بعد از آن مسيحا سام را فرمود كه اگر\r\n\r\n","description":"","footnote":"","page_name":" 143 ","page_number":187},
  {"content":"\r\n\r\nخواهى از خداى تعالى براى تو درخواست كنم كه زندگانى كرامت كند سام گفت حيات فانى را نميخواهم و با آنكه چهار هزار سال از فوت من گذشته هنوز تلخى سكرات موت در حلق منست ملتمس آنست كه دعا كنى كه بجوار مغفرت ايزدى معاودت نمايم و عيسى دعا كرده سام بقبر درآمد و اجزاى خاك باهم اتصال يافت و بنى اسرائيل باوجود مشاهدهء معجزهء چنين بعيسى عليه السلام نگرويدند و آن جناب را بسحر منسوب گردانيدند اما صاحب متون الاخبار و بعضى ديگر از راويان آثار گفته‌اند كه سام را مسيح در نصيين زنده گردانيد و پس از ظهور آن معجزهء غريبه پادشاه آنولايت با اركان دولت بشرف ايمان مشرف گشت و اللّه تعالى اعلم بحقايق الامور منقولست كه چون عيسى عليه السلام مدت دو سال بهدايت بنى اسرائيل پرداخت و غير از حواريون كسى متابعت آن جناب را پيش نهاد همت نساخت باتفاق مريم در طريق مسافرت قدم نهاد و اكثر اوقات فرخنده ساعات را بسياحت گذرانيد در روضة الصفا مسطور استكه در اثناء بعضى از اسفار يهودى مرافقت روح اللّه اختيار كرد و عيسى او را گفت اگر درين طريق رفيق ما خواهى بود بايد كه هر توشهء كه ما را و تو را باشد مشترك بود يهودى بقبول اين سخن زبان گشاد و حال آنكه او دو رغيف داشت و مسيحا يك رغيف و چون جهود را اين معنى معلوم شد پنهان يك نان را به كار برد و صباح عيسى يهوديرا گفت طعام خود را به نظر آورد و او يك قرص ظاهر كرده عيسى عليه السلام فرمود كه تو دو نان داشتى ديگرى چه شد يهود گفت همين بيش نداشتم مسيح خاموش گشته باتفاق طى مسافت نمودند تا بموضعى رسيدند كه شخصى گوسفندى چند داشت عيسى گفت يا صاحب الغنم بيك شاة ما را ضيافت كن و اين سخن در دل راعى اثر كرده گفت رفيق خود را بگوى تا گوسفندى بكشد و يهودى باشارت عيسى گوسفندى كشته بريان ساخت و مسيحا در وقت اكل آن فرمود كه استخوان اين شاة را نبايد شكست و چون از آن طعام سير خوردند عيسى استخوانهاى گوسفند را در پوستش جمعكرده و عصا بر آن زده فرمود كه ( قم باذن اللّه ) و برفور گوسفند زنده شده مسيحا راعى را گفت بگير شاة خود را و راعى تعجب نموده عيسى از يهود پرسيد كه تو دو گرده همراه داشتى يكى را چه كردى يهودى سوگند ياد كرد كه يك رغيف بيش نداشتم و عيسى عليه السلام زبان در كام كشيده از آن منزل نيز روان شدند و در اثناء سير بشخصى رسيدند كه بچرانيدن گاوى چند اشتغال داشت عيسى از آن شخص گوساله ستانده و آن را بريان ساخته و خورده باز زنده گردانيد و از يهود رغيف مفقود را پرسيده همان جواب شنيد بعد از آن بشهرى رسيده هركدام بگوشهء رفتند و بحسب اتفاق در آن ايام والى آن بلده را مرضى صعب روى نموده اطباء از معالجه عاجز گشتند و بسياست رسيدند و يهود ازين معنى واقف شده عصائى بسان عصاى عيسى بدست آورده بدر قصر ملك رفت و گفت بامر خداى من بيمار شما را شفا مىبخشم و اگر مرده باشد زنده ميگردانم ايشان او را بسر بالين پادشاه برده يهود بتقليد عيسى ع عصاى چند برپاى پادشاه زد كه ( قم باذن اللّه ) و ملك در آن حال از عالم انتقال نمود خواص\r\n\r\n","description":"","footnote":"","page_name":" 144 ","page_number":188},
  {"content":"\r\n\r\nپادشاه يهوديرا گرفتند و سرنگون از در آويختند و عيسى عليه السلام بر كيفيت حال اطلاع يافته بدان موضع رسيد و ديد كه آن مردم عزم قتل يهودى دارند اركان دولت ملك را گفت اگر غرض شما حيات پادشاه است يار مرا بگذاريد ايشان جوابدادند كه اگر باهتمام تو فرمانفرماى ما حيات مجدد يابد او را رها كنيم مسيحا اين معنى را از ذو الجلال و الاكرام مسألت نموده ملك زنده شد و ملازمانش دست از يهود بازداشتند و او بملازمت عيسى عليه السلام شتافت و گفت حقى بر ذمت من ثابت كردى كه مدت العمر از خدمت تو مفارقت اختيار نكنم روح اللّه فرمود كه تو را سوگند مىدهم بدان خدائى كه گوسفند و گوساله را بعد از آنكه كشتيم و بريان كرده خورديم زنده گردانيد و بدان كريمى كه ملك را پس از مرگ حيات بخشيده تو را از دار فروگرفت كه در اول حال كه مرافقت ما اختيار كردى چند گرده همراه داشتى يهود سوگند خورد كه زياده از يك نان نداشتم و عيسى خاموش گشته در راه افتادند و بحسب اتفاق به جائى رسيدند كه گنجى در زير زمين مينمود و تا آن غايت كسى بر آن اطلاع نيافته بود يهودى بعرض جناب نبوى رسانيد كه مناسب آنست كه اين اموال را تصرف نمائيم عيسى عليه السلام فرمود كه مقدر چنانستكه بر سر اين گنج جمعى هلاك شوند و چون يهود مجال خلاف نداشت در ملازمت آن جناب روان شد و بعد از غيبت ايشان چهار شخص بر سر گنج رسيده و دو كس از ايشان جهة آوردن طعام و شراب و تهيهء اسباب نقل گنج به شهر رفتند و اين دو تن كه توقف نموده بودند باهم مقرر كردند كه هرگاه ياران رفته بازآيند ايشان را بقتل رسانيده اموال را مناصفه قسمت نمايند و آن‌دو شخص نيز به همين خيال زهر قاتل در طعام تعبيه كرده مراجعت نمودند و به زخم تيغ بيدريغ هلاك شدند و كشندگان ايشان نيز بعد از تناول طعام مسموم راه سقر بيش گرفتند و كيفيت حال بر ضمير فياض عيسى عليه السلام پرتو انداخته با يهودى بر سر گنج رفته و آن مال را منقسم بسه قسم ساخته بخشى را بيهود عنايت كرد و دو حصهء ديگر را منسوب به خود گردانيد جهود گفت يا روح اللّه طريق عدالت مقتضى آنست كه اموال مناصفه تقسيم يابد عيسى گفت ازين گنج ثلثى متعلق به من است و ثلثى مخصوص به تو و قسم ثالث مخصوص به صاحب رغيف مفقود يهودى گفت اگر تو را به صاحب رغيف مفقود نشان دهم بخش او را به من عنايت ميفرمائى عيسى فرمود كه بلى جهود گفت كه صاحب آن منم روح اللّه فرمود تمامت اموال را برگير كه نصيب تو از دنيا و آخرت همين است و آن بىسعادت گنج را باز كرده چون اندك مسافتى قطع نمود زمين او را با آنچه داشت فرو برد و از عجايب معجزات كه از عيسى در اثناء اسفار صفت اصدار يافت يكى آنست كه روزى آن جناب با بعضى از اصحاب بمزرعى رسيدند كه نزديك بحصاد بود زحمت جوع بر ياران استيلا يافته از روح اللّه رخصت طلبيدند كه قدرى از آن زرع به كار برند و وحى در باب اذن آنجماعت نازل گشته گرسنگان آغاز خوردن كردند در آن اثنا صاحب زرع نعره زنان رسيد كه اين مزرعه از آباء من بر سبيل ارث به من انتقال نموده شما ملك مرا باذن كه ميخوريد روح اللّه را اين مناقشه\r\n\r\n","description":"","footnote":"","page_name":" 145 ","page_number":189},
  {"content":"\r\n\r\nبر خاطر شريف گران آمده دعا فرمود تا جميع كسانى كه در ازمنهء سالفه مسالك و متصرف آن زمين بودند زنده شدند و بعدد هر خوشه مردى يا زنى برپاى ايستاده مجموع فرياد برآوردند كه مال ما را شما باذن كه ميخوريد و آن مرد متحير و مبهوت گشته پرسيد كه اين واقعهء غريب بدعاى كه وقوع يافته گفتند اين معجزهء عيسى ابن مريم است عليهما السلام آنگاه بقدم اعتذار نزد روح اللّه شتافته گفت معذور فرمائيد كه من شما را نشناختم و اكنون حاصل اين زرع را بر ياران شما حلال كردم عيسى فرمود كه بحسب حقيقت اين زمين و حاصل آن حق تو نيست چه پيش از تو اين جماعت بملكيت درين مزرعه تصرف نموده‌اند و بحسرت بازگذاشته و زود باشد كه آن‌چه برايشان وارد گشته پيش تو آيد به صحت پيوسته كه روح اللّه همواره پياده سير فرمودى و بوقت استراحت بسترش زمين و ساده‌اش حجر بودى نوبتى حواريون مركبى جهة آن جناب بدست آوردند و روح اللّه يك روز سوارى كرده چون شب شد خاطر مباركش متعلق به آب و علف مركب گشت بنابرآن چهارپا را بياران رد كرده گفت من بيزارم از چيزى كه دل مرا بجانب خود مشغول گرداند روزى از وى التماس نمودند كه يا روح اللّه اجازت فرماى تا جهة تو خانهء بنا كنيم جوابداد كه من چه كنم از منزلى كه اگر عمر من دراز باشد خراب گردد و اگر كوته بود ديگرى در آنجا نشيند و از بدايع وقايع كه بدعاء مسيحا وقوع يافت يكى قضيهء غريبهء نزول مايده است بر وجهى كه مجملى از آن مرقوم كلك بيان ميگردد و من اللّه الاعانة و المدد\r\n\r\nحكايت نزول مايده\r\nدر متون كتب تواريخ و اخبار مرقوم اقلام بدايع آثار گشته كه نوبتى گذار مسيح عليه السلام با جمعى كثير از اصحاب هدايت و ارباب غوايت بر زمين اندلس افتاد و خلايق از فقدان نان بجان آمده از حواريان التماس نمودند كه عيسى را بر آن آورند كه دعا فرمايد كه از آسمان خوانى پرطعام نازل گردد و حواريون ملتمس قومرا مبذولداشته معروض آن جناب گردانيدند روح اللّه فرمود كه  ( اتَّقُوا اللَّهَ إِنْ كُنْتُمْ مُؤْمِنِينَ ) *  و حواريون كرت ديگر از جانب مردم مبالغه و الحاح نموده عيسى ع دست بدعا برآورد و مناجات كرد كه  ( اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ تَكُونُ لَنا عِيداً لِأَوَّلِنا وَ آخِرِنا وَ آيَةً مِنْكَ وَ ارْزُقْنا وَ أَنْتَ خَيْرُ الرَّازِقِينَ )  و متعاقب دعا حق سبحانه و تعالى وحى فرستاد بعيسى كه من مسؤل تو را قبول مينمايم ليكن بعد از نزول مايده هركس كه كفران نعمت نمايد او را عذابى كنم كه هيچكس از جهانيان را چنان عذابى نكرده باشم و مسيحا اين سخن را با قوم درميان نهاده ايشان گفتند هركه نعمت منعم حقيقى را انكار نمايد مستحق عذابى چنين باشد آنگاه فرق انام بجانب آسمان نگريسته ديدند كه خوانيكه سفرهء سرخ بر آن پوشيده بودند بتدريج فرود آمده نزد عيسى و حواريون قرار گرفت و روح اللّه سفره از روى طعام برداشته صلاى عام در داد و بر\r\n\r\n","description":"","footnote":"","page_name":" 146 ","page_number":190},
  {"content":"\r\n\r\nآن خوان ماهى بريان بود و دوازده گردهء نان و مقدارى نمك سوده و غير سير و پياز و گندنا جميع بقول آنجا يافت ميشد القصه جمعى كثير از غنى و فقير از آن مايده پرفايده خوردند و طعام همچنان بر حال خود بود و آخر روز آنخوان به آسمان معاودت نمود و سه روز پياپى كه عبارت از يكشنبه و دوشنبه و سه‌شنبه است اين صورت تكرار يافته بعضى از ملاعين معجزهء چنين را بر سحر حمل كردند لاجرم به عذاب موعود مؤاخذ گشته صباحى از جاى خواب بهيأت خوك برخواستند و آن خنازير كه سيصد و سى و سه نفر بودند سه روز گرد مزبلها برآمده بعد از آن بصحراى عدم بلكه بقعر جهنم شتافتند\r\n\r\nذكر رفتن مسيحا بسپهر خضرا\r\nچون بارادت ربانى جناب عيسوى كرت ثانى بيت المقدس را بيمن مقدم شريف نورانى گردانيد حاكم آن بلده كه بزعم طبرى هردوس الاصفر نام داشت باتفاق يهود همت بر قتل روح اللّه گماشت و مسيح عليه السلام با حواريون در گوشهء پنهان شده در آن مقام به مقتضاى وحى سماوى دانستكه بر طبقات سموات عروج خواهد فرمود و حواريون را براين قضيه تنبيه نموده شمعون بخلافت آن جناب تعيين يافت و عيسى گوش هوش آنجماعت را بدرر نصايح و مواعظ گران بار گردانيد و مخالفان براهنمونى يهودى كه سابقا بعيسى ايمان آورده بود و مرتد شده بسر آن جناب آمدند و نخست آن يهود به آن خانه دررفته حضرت عزت او را مشابه مسيحا ساخت و طايفه‌اى از ملايك ارسال داشت تا عيسى را از چنگ ظلمه نجات داده به آسمان بردند و چون يهود او را مشابه مسيحا ديدند فى الحال در وى آويختند و او هرچند فرياد زد كه من عيسى نيستم بلكه آن كسم كه شما را دلالت بدين منزل كرده‌ام به جائى نرسيد و او را بردار كشيدند و بروايت طبرى كسى كه شبيه عيسى بود و مصلوب گشت اشيوع نام داشت و در آن زمان پيشواى بنى اسرائيل بود و زعم ابو الفتوح رازى آنكه آن شخص را قطياطوس گفته‌اند و جلاد حاكم بنى اسرائيل بود و بعضى از مفسران نام آن بىناموس را طيطانوس گفته‌اند القصه بعد از آنكه آن شخص كشته شد و يهود انتظار بسيار كشيده يار خود را باز نيافتند در شك افتاده گفتند اگر اين مصلوب مسيحاست يار ما كجاست و اگر يار ماست عيسى چرا ناپيداست كما قال سبحانه و تعالى  ( لَفِي شَكٍّ مِنْهُ ما لَهُمْ بِهِ مِنْ عِلْمٍ إِلَّا اتِّباعَ الظَّنِّ )  در بسيارى از كتب معتبره مسطور است كه بعد از انقضاى شش روز ازين قضيه در شب هفتم آفريننده افلاك و انجم عيسى عليه السلام را بر زمين فرستاد تا يحيى ابن زكريا و مريم و بعضى از حواريون را ملاقات فرموده نوبت ديگر لوازم وصيت بجاى آورد و اشارت فرمود تا هريك از حواريون جهة دعوت جهانيان به طرفى از اطراف ولايت روند و فرق انام را بقبول احكام انجيل ترغيب نمايند و باز عيسى به آسمان مراجعت فرموده قادر مختار او را از طبع بشرى عارى گردانيد و طبيعت فرشتگان ارزانى داشت و مريم بعد از شش سال از رفع مسيح بجنت اعلى انتقال\r\n\r\n","description":"","footnote":"","page_name":" 147 ","page_number":191},
  {"content":"\r\n\r\nفرمود مدت عمرش بروايت صاحب تحفة الملكية پنجاه و سه سال بود و بر طبق صحاح اخبار نزد علماء ملت سيد ابرار صلى اللّه عليه و على آله الاخيار بيقين پيوسته كه بعد از ظهور مهدى عليه السلام از آسمان نزول خواهد نمود و در نماز اقتدا به آن امام عاليمقام كرده در ترويج دين اسلام و دفع ارباب كفر و ظلام مساعى جميله بتقديم خواهد رسانيد و چهل سال در جهان فانى زندگانى نموده متوجه عالم باقى خواهد گرديد صلى اللّه على نبينا و على ساير الانبياء و المرسلين صلوة طيبة وافرة متواترة الى يوم الدين\r\n\r\nذكر شمه‌اى از احوال بعضى از حواريان و شيوع ملت عيسوى در ميان جهانيان\r\nنقلهء اخبار و حمله آثار آورده‌اند كه بعد از رفع مسيح عليه السلام يهود حواريون را گرفته بتعذيب و ايذاء ايشان مشغولشدند و پادشاه روم كه در آن زمان شاميان نيز مطيع او بودند از ظلم و بيداد يهود خبر يافته كسان فرستاد و حواريون را از چنگ الم و محنت نجات داد و از اوضاع ملت عيسوى شرط استفسار بجاى آورده بوحدانيت ايزد تعالى و مسيحا بگرويد و چون حواريون مطلق العنان شدند شمعون بموجبى كه عيسى عليه السلام فرموده بود قطراس را بروم و اندرائيس را ببلاد مغرب و مريوس را ببابل و فليس را بقيروان و افريقيه و تحنس را ببلده افسوس و يوقنا را به زمين حجاز و يعقوب را بجانب بربر فرستاد تا خلايق را بدين قويم دعوت نمايند و يعفوس در بيت المقدس توقف نمود و يحيى و تومان متوجه انطاكيه گشتند و هريك از آنجماعت مذكوره در همان روز بلغت مردم ناحيهء كه متوجه آن بودند عالم شدند از آن جمله چون يحيى و تومان بانطاكيه رسيدند با حاكم آنجا در شكارگاه ملاقات نموده او را بقبول دين مبين خواندند و غضب بر ملك مستولى شده هريك را صد تازيانه زده محبوس گردانيد و شمعون بالهام قادر بيچون از كيفيت واقعه وقوف يافته به صورت نجار بدانصوب شتافت و با اركان دولت طريق مصاحبت مسلوك گذاشته باندك زمانى همه را مريد و معتقد خود گردانيد و به مجلس پادشاه نيز آمد شد نموده و در آن ايام بعرض رسانيد كه چنان شنيدم كه قبل از وصول من بشرف ملازمت خدام بارگاه سلطنت دو نفر آمده‌اند و بقبول دين وحدانيت دعوت ميكرده‌اند بتازيانه تاديب فرموده حبس نموده‌اند من ميخواهم كه در مجلس عالى با ايشان مناظره نمايم ملك رخصت داده شمعون فرمود تا يحيى و تومان را حاضر ساختند و ايشان را مخاطب گردانيده گفت شما چه كسانيد و بچه مهم در اين شهر آمده‌ايد جوابدادند كه ما فرستادگان حضرت خداونديم سبحانه و تعالى و سبب آمدن ما بدين ديار آنست كه خلايق را از تيه ضلالت نجات داده بشارع ملت قويم و دين مستقيم رسانيم و شمعون از ايشان طلب اعجاز عيسوى كرده يحيى و تومان شخصى را كه اكمه بود باذن باريتعالى بينا گردانيدند و\r\n\r\n","description":"","footnote":"","page_name":" 148 ","page_number":192},
  {"content":"\r\n\r\nملك آن معجزه را بر سحر حمل كرده شمعون ياران خود را گفت اگر شما ميتى را كه هفت روز از فوت او تجاوز نموده باشد و از مظنه سكته در گذشته به حال حيات باز آريد دين شما را ميتوان قبول كرد يحيى و تومان متقبل احياء همچنان مرده شده پسر حبيب نجار را كه پيش از آن بهفت روز مرده بود بفرموده ملك از قبر بيرون كشيدند و به مجلس رسانيدند و يحيى و تومان بحسب ظاهر و شمعون در سر حيات او را از ايزد عز و علا مسألت نموده آن ميت زنده شد و كيفيت عذاب جهنم و سبب احياء خود را بواسطه دعاء حواريون مشروحا تقرير نمود و فى الحال باتفاق پدر خود بدين مسيح عليه السلام ايمان آورد و به روايتى ملك نيز با جمعى از خواص زبان به كلمه طيبه توحيد جارى گردانيد و بقيه كفره تيغ خلاف از غلاف بركشيده پسر حبيب نجار را بعز شهادت رسانيدند و حضرت كبرياء سبحانى او را در جنت جاودانه جاى داده حبيب گفت   ( يا لَيْتَ قَوْمِي يَعْلَمُونَ بِما غَفَرَ لِي رَبِّي وَ جَعَلَنِي مِنَ الْمُكْرَمِينَ )   و شمعون بمرافقت اهل ايمان همان شب از انطاكيه بيرون رفته در وقت دميدن صبح جميع كفار از استماع آواز صيحهء روح الامين باسفل السافلين پيوستند و در باب قضيه انطاكيه روايتى ديگر نيز ورود يافته چنانچه متن متون الاخبار از شرح آن اخبار مىنمايد فليطالغ\r\n\r\nذكر شمه‌اى از كيفيت مدينه حاضورا و كشتن اهالى آنجا حنظلهء صادق را\r\nنقادان غث و سمين سخن آورده‌اند كه حاضورا شهريست در مملكت يمن و ساكنان آن بلده در زمان فترت يعنى بعد از رفع مسيحا و پيش از بعثت خاتم الانبياء عليهما من الصلاة اتمها و انماها بنا فرمانى و اوامر و احكام ربانى جسارت نمودند و پاكيزه روزگارى از مردم آنديار موسوم بحنظلة الصادق بهدايت آنجماعت مبعوث گشته بعضى از ايشان بحليه ايمان متحلى شدند و طايفه‌اى بر عصيان مصر بوده حنظله را كشتند و مؤمنان بمقابله و مقاتله كفره قيام نموده مغلوب گشتند و بعد از اندك زمانى منتقم جبار ملكى از ملوك بابل را بر آن گمراهان استيلا داد بلكه جهت استيصال ايشان فرشتگان نيز نزول فرموده در حاضورا قتلى بافراط كردند و اشرار كفار در آنحال كه ملائكه را با تيغهاى آخته بر خود مسلط ديدند از افعال ناهموار ياد آورده گفتند كه   ( يا وَيْلَنا إِنَّا كُنَّا ظالِمِينَ فَما زالَتْ تِلْكَ دَعْواهُمْ حَتَّى جَعَلْناهُمْ حَصِيداً خامِدِينَ )  \r\n\r\nذكر شمه‌اى از احوال يونس جهود و بيان آنكه سبب ضلالت امت عيسى عليه السلام چه بود\r\nاز عبد اللّه بن عباس رضى اللّه عنهما مرويست كه امت عيسى بعد از رفع او بسپهر فيروزه فام مدت هشتاد و يكسال بر جاده شريعت راسخ دم و ثابت قدم بودند و بعد از آن با ضلال\r\n\r\n","description":"","footnote":"","page_name":" 149 ","page_number":193},
  {"content":"\r\n\r\nيولس جهودى كه بعضى از اوبيونس تعبير كرده‌اند روى بوادى ضلالت نهادند بيان اين سخن آنست كه يولس يهودى كه خود را در سلك حاشيه‌كشان شيطان انتظام داده بود در لباس رهبانيين بميان نصرانيان رفته اظهار زهد و ورع كرده مدت چهار ماه با كسى اختلاط ننموده و چون دانست كه آنجماعت را نسبت به او اعتقاد تام پيدا شده بديشان پيغام فرستاد كه چند نفر از علماء خويش پيش من فرستيد كه با هريك سرى از اسرار الهى در ميان نهم و نصارى نسطورا و مار يعقوب و ملكا را نزد آن ضال مضل فرستادند و يولس يهود با يكى از ايشان خلوت گزيده گفت من فرستاده مسيحم و يقوم پيغام آورده‌ام ميبايد كه آنچه با تو بگويم بىزياده و نقصان بايشان رسانى آنگاه گفت كه عيسى باحياء موتى قيام مينمود و اين فعل از غير خداوند تعالى و تقدس صادر نمىگردد اكنون بدانكه عيسى پروردگار عالميانست كه از آسمان فرود آمده و مهمات زمين را فيصل داده باز به آسمان رفت و با عالم دوم گفت كه از مسيحا امرى چند بحيز ظهور آمد كه از قدرت بشر بيرونست مىبايد كه همچنين اعتقاد كنى كه عيسى پسر خداست و با حبر سيوم گفت كه عيسى خداى زمين است كه چون قوم قصد قتل وى نمودند پنهان شد و باز بميان بنى اسرائيل مراجعت خواهد كرد و دانشمندان نصارى بازگشته يولس ناكس همان لحظه خود را بكشت و چون نصرانيان از علماء استفسار نمودند كه يولس با شما چه گفت هريك سخنى بر زبان آورده ايشان به زبان حال گفتند مصراع\r\n حكمت شنيدن از لب لقمان صواب‌تر \r\nو متوجه منزل يولس گشتند و بدانجا كه رسيده آن ملعون را كشته يافته هر فرقه مذهبى از مذاهب باطله ثلثه اختيار كردند كما قال سبحانه و تعالى  ( فَاخْتَلَفَ الْأَحْزابُ مِنْ بَيْنِهِمْ ) *  در معالم التنزيل مسطور است كه بعد از اضلال يولس شقاوت مآل نصارى متفرق به چند فرقه شدند مار يعقوبيه و ملكائيه و نسطوريه و مرقوسيه ( فقالت المار يعقوبيه عيسى هو اللّه و كذلك الملكائيه و قالت النسطورية عيسى ابن اللّه و قالت المرقوسيه ثالث ثلثه ) و بعضى گفته‌اند كه عقيده ملكائيه آنست كه عيسى خداست و اعتقاد مار يعقوبيه آنكه پسر خداست و مذهب نسطوريه آنكه ثالث ثلثه است و تعالى اللّه عما يقول الظالمون علوا كبيرا\r\n\r\nذكر مجملى از حال رجال اصحاب كهف\r\nنغمه سنجان گلستان غرايب اخبار و دستان‌سرايان بستان عجايب آثار در باب عدد و اسامى اصحاب كهف و سبب ايمان و نام بلدهء ايشان اختلاف كرده‌اند و اكثر در قلم آورده‌اند كه اصحاب كهف شش نفر بودند در سلك بزرگزادگان بلده افسوس كه در شمال بلاد روم است انتظام داشتند و در آنزمان شهريار آن ديار پادشاهى بود دقيانوس نام و دقيانوس با تمامى مردم افسوس بعبادت اصنام قيام و اقدام مينمود و حضرت مقلب القلوب بمقتضاى آيت ( من يهد اللّه فلا مضل له ) قفل غفلت از سراچه دل آن شش تن برداشت تا ظاهر و باطن خود\r\n\r\n","description":"","footnote":"","page_name":" 150 ","page_number":194},
  {"content":"\r\n\r\nرا بنور توحيد ايزدى مجلى و آراسته گردانيدند و اسامى ايشان بروايتى كه صاحب مدارك از حضرت شاه ولايت مرتضى على كرم اللّه وجهه نقل كرده اينست كه نوشته مىشود تمليخا - مكسلمينا - متشلنينا - مرنوس - ديرنوس - شاذريوس و چون خبر بسمع دقيانوس رسيد كه آن شش تن صاحب تائيد از عبادت اصنام گردن پيچيده بپرستش آفريننده فرق انام قيام و اقدام مينمايند در روز عيدى كه جهة معبود باطل خويش ذبايح و قربانيها كرده حكم فرموده بود كه هركس روى نياز پيش آن بت بر زمين ننهد او را قطعه‌قطعه سازند آن جوانان را طلب نموده چون حاضر شدند پرسيد كه شما كه را مىپرستيد جوابدادند كه خداى ما صانع زمين و آسمانست و ما غير از او خدائى نداريم و اگر جز اين كلمه بر زبان آريم سخنى باطل گفته باشيم دقيانوس گفت امشب شما را امان دادم با خود بينديشيد و فردا حاضر شده بدين ما درآئيد و الا شما را بسياست رسانم جوانان بازگشته بعد از تقديم مشورت همان شب از آن شهر فرار نمودند و در اثناء راه بشبانى كه ديمنوس نام داشت بازخورده شبان از كيفيت حال ايشان شرط استفسار بجاى آورد و آن جوانان پس از اخذ عهد و پيمان صورت واقعه را با او درميان نهاده ديمنوس نيز بوحدانيت حضرت عزت اقرار كرد و ايشان را بغارى كه آن را رقيم ميگفتند دلالت نموده با سگى قطمير نام در مصاحبت ياران روانشد اصحاب ديمنوس را گفتند اين سگ را بازگردان كه ناگاه بواسطه آواز او كسى پى به منزل ما برد شبان هرچند سنگ به طرف قطمير انداخت بازنگشت و آخر الامر بسخن درآمده گفت عجب حالتى است كه من پروردگار عالميان را پيش از ايشان شناخته‌ام و ميخواهند كه مرا بضرب سنگ بازگردانند جوانان را از شنيدن اين سخن خجالت روى نموده بمرافقت قطمير تن در دادند و بغار دررفته حضرت مسبب الاسباب خواب بر ايشان گماشت و بمقتضاى  ( وَ كَلْبُهُمْ باسِطٌ ذِراعَيْهِ بِالْوَصِيدِ )  قطمير نيز دستها دراز كرده سر بر آن نهاده در خواب شد روز ديگر دقيانوس هرچند در طلب ايشان سعى نمود پى بسر كوى مقصود نبرد و مدت سيصد و نه سال خواب اصحاب كهف امتداد يافته فرشتهء در سالى يك بار روز عاشورا ايشانرا ازين پهلو بر آن پهلو ميگردانيد تا زمين اندام خفتگان را نخورد و بقولى هر سال دو نوبت اين صورت وقوع مىپذيرفت و بروايت طبرى رفتن اصحاب كهف بغار بعد از رفع مسيحا عليه السلام واقع گشت و زمرهء از مورخين بر آن رفته‌اند كه قرار آن جوانان بغار پيش از بعثت عيسى عليه السلام بود و ظهور ايشان بعد از رفع آن جناب روى نمود القصه چون دقيانوس كوس رحلت بجانب جهنم فرو كوفت و چند كس ديگر بنوبت افسر حكومت بر سر نهادند زمام امور پادشاهى افسوس در قبضهء اقتدار پادشاهى بناموس كه بوحدانيت ايزد تعالى و به نبوت عيسى ايمان داشت قرار گرفت و در زمان دولت او اصحاب كهف از آنخواب گران بيدار گشتند و نخست مكسلمينا كه بعضى از او بمكشلينا تعبير نموده‌اند برخواسته بانگ بر ياران زد تا به حال يقظه و انتباه بازآمدند آن گاه يكى از ايشان گفت آيا چه مقدار درنگ نموديم در خواب ديگرى جوابداد كه روزى\r\n\r\n","description":"","footnote":"","page_name":" 151 ","page_number":195},
  {"content":"\r\n\r\nيا بعضى از روز بعد از آن تمليخا كه بصفت جلادت اتصاف داشت باتفاق اصحاب هيئت خود را تغيير داده و از درمهاى دقيانوسى چندى برگرفته جهة آوردن طعام متوجه شهر گشت و در راه و اطوار و اوضاع مردم و عمارات تفاوتى فاحش بازيافته متحير شد و بدكان خبازى رسيده براى خريدن نان درم دقيانوسى بخباز داد چون خباز مثل آن درمى هرگز نديده بود تمليخا را بيافتن گنج تهمت نمود و تمليخا از اين سخن اعراض فرموده بين الجانبين قال و قيل بسرحد تطويل كشيد درينحال جمعى از ملازمان پادشاه افسوس كه بعقيده مؤلف تحفة الملكيه ابو اليس نام داشت پيدا شدند و از كيفيت واقعه آگاهى يافته تمليخا را به طرف بارگاه بردند و او در اثناء راه ميگفت كه همين ساعت كه چشم دقيانوس بر من مىافتد كشته مىشوم مردم گفتند تو مگر ديوانه‌اى كه اين سخن ميگوئى چه سالهاى بسيار است كه دقيانوس در صدر جهنم مأوى گزيده تعجب تمليخا متزايد گشته چون پيش تخت ملك رسيد جوانى بر سرير نشسته ديد كه بذكر معبود حقيقى اشتغال داشت و ملك از احوال او سئوال كرده تمليخا صورت حال بر سبيل راستى بعرض رسانيد و چون پادشاه اين قضيه را در انجيل مطالعه نموده بود دانست كه اصحاب كهف ايشانند لاجرم تمليخا را آگاه كرد كه از زمان دقيانوس سيصد و نه سال است و ما حالا ايزد سبحانه و تعالى را ميپرستيم و به نبوت عيسى عليه السلام ايمان داريم و بعد از آن احبار و علما را طلبيده اين قضيه غريبه را بسمع ايشان رسانيده باتفاق متوجه غار رقيم گشتند و تمليخا پيشتر بغار در آمده اصحاب را از امور مذكوره واقف كرد و ايشان شكر نعماى الهى بجا آورده دعا فرمودند تا به حال سابق معاودت نمايند و اين مسئول مقبول افتاده چون ملك بر كيفيات واقعه اطلاع يافت گفت تا بر در غار كنيسهء ساختند و احوال اصحاب كهف را مشروح بر لوحى نگاشته آن را در ديوار معبد مضبوط كردند و روايتى آنكه ملك و متابعان او با آن جوانان ملاقات نموده ايشان را زنده ديدند و سخنان ايشان شنيدند آنگاه اصحاب كهف بخوابگاه خود شتافتند و دعا كرده وفات يافتند و حق عز و علا آن سعادتمندان را با غار از نظر خلايق پنهان گردانيد و بقول جمهور مورخان ديگر آن غار را كسى نديد در تفسير ابو الفتوح رازى مسطور است كه حضرت خاتم الانبياء من الصلاة افضلها بعد از اطلاع بر حال غرابت مآل اصحاب كهف مناجات كرد كه الهى من آن جوانان را توانم ديد يا نى وحى آمد كه مشيت ازلى مقتضى آن نيست كه تو ايشان را به بينى اما وصى خود را با جمعى از صحابه بفرست تا آن جوان مردان را بدين اسلام دعوت كنند آنحضرت فرمود كه اينجماعت بچه طريق پى بدانجا توانند برد وحى آمد كه صحابهء خود را بر بساطى نشان تا باد باذن آفريننده بلاد ايشان را بدان غار رساند و حضرت مقدس نبوى صلواة اللّه و سلامه عليه امير المؤمنين ابو بكر و عمر و سلمان و ابو ذر ( رض ) را بر چهارگوشه بساط متمكن گردانيد و امير المؤمنين على ( رض ) را در ميان آن جاى داد و صحابه بر زبان آوردند كه يا رسول اللّه حكم الهى اينست كه وصى خود را بدانجا فرستى ازين پنجكس وصى\r\n\r\n","description":"","footnote":"","page_name":" 152 ","page_number":196},
  {"content":"\r\n\r\nتو كيست آنحضرت جوابداد كه وصى من كسى است كه چون بر اصحاب كهف سلام كند جواب شنود و هركس وصى من نباشد با وى سخن نگويند بعد از آن باد آن بساط را برگرفته بدر غار اصحاب كهف برد و ابو بكر و عمر و سلمان و ابو ذر يكى پس از ديگرى به ترتيب مذكور برخواسته سلام كردند اما هيچكدام جواب نشنيدند آنگاه امير المؤمنين على برخواسته گفت السلام عليكم ايها الفتيه از غار آواز آمد كه و عليكم السلام و رحمة اللّه پس حضرت امير گفت من رسول پيغمبر خدايم محمد مصطفى بسوى شما و ميخوانم شما را بدين اسلام و ملت خير الانام جوابدادند كه ( مرحبا بك آمنا و صدقنا ) باز على مرتضى گفت رسولخدا بر شما سلام مىكند جوابدادند كه على ( محمد رسول اللّه السلام مادامت السموات و الارض و عليك بما بلغت ) آنگاه گفتند رسولخدايرا از جانب ما سلام و صلوات برسان و بگوى كه ما بخوابگاه خود رفتيم تا وقتى كه مهدى عليه السلام خروج كند و ما در زمرهء او باشيم امير المؤمنين على گفت چرا ياران ما را جواب نداديد آواز آمد كه ما را گفته‌اند كه جواب ندهيم مگر پيغمبريرا يا وصيى پيغمبريرا و باز گفتند كه ما بخوابگاه خود رفتيم و تو را وداع كرديم آنگاه شاه ولايت پناه با رفقا به همان ترتيب بر بساط نشسته باد آن را برداشت و بمدينه رسانيد و رسول چون ايشان را ديد بر زبان معجز بيان گذرانيد كه يا على كيفيت واقعه را من بگويم يا تو ميگوئى امير المؤمنين على فرمود كه يا رسول اللّه همان بهتر كه اصحاب هدايت انتساب آن حكايت را از لفظ درربار تو بشنوند و بعد از آن نبى آخر الزمان آن قضيه غريبه را به شرحى كه مسطور گشت تقرير فرمود ( و العلم عند اللّه المعبود )\r\n\r\nذكر جريح راهب\r\nبه صحت پيوسته كه بعد از رفع مسيحا و پيش از ظهور خاتم الانبيا صلواة اللّه عليهما جوانى پاكيزه روزگار موسوم بجريح در ميان بنى اسرائيل ظاهر شد در سن سيزده سالگى و بسلوك راه حق مشغول گشته از خلق كناره گرفت و او را مادرى بود در غايت صلاح و عفت كه جهة او طعام و شراب بصومعه مىآورد نوبتى در شب باران مادر بدر خلوت پسر آمده آواز داد تا در را بگشايد جريح بنابر آنكه در نماز بود جواب نداد و در را نگشاد و آن مستوره بازگشته روز ديگر بدر صومعه آمده پسر را ندا كرد بحسب اتفاق در آن زمان نيز جريح باداء نماز اشتغال داشت و آن عورت بىآنكه ازو جوابى شنود مراجعت نموده روز سيوم نيز اينحال واقع شد و مادر جريح ملول گشته گفت ( اللهم لا تميته حتى ينظر الى وجوه المومسات ) يعنى خدايا او را مميران تا وقتى كه نظر كند در روى زنان زناكار و تير دعا بهدف اجابت رسيده جمعى از اشرار كمر عداوت جريح برميان بستند و زانيه كه در حسن و جمال ضرب المثل بود از آن فسقه قبول نمود كه راهب را در فتنه اندازد و آن فاجره شبى بدر صومعه جريح رفت و حلقه در را بجنبانيد جريح گفت چه‌كسى جوابداد كه ضعيفه بيچاره‌ام\r\n\r\n","description":"","footnote":"","page_name":" 153 ","page_number":197},
  {"content":"\r\n\r\nو از راه دور مىآيم و از بيم فاسقان نميخواهم كه شب در صحرا باشم لطف فرموده در را بگشا تا امشب درين مقام بسر برم جريح بر آن عورت رحم فرموده در باز كرد و زن در صومعه درآمده زاهد در نماز ايستاد و در آنشب آنعورت چند نوبت خود را در نظر جريح جلوه داد طلب مباشرت نمود از نار جحيم ترسيده ملتمس او را اجابت نفرمود و آن زانيه نزد شبانى كه در جوار صومعه جريح بود رفته از آن شبان حامله شد و پسرى ازو تولد كرده آن ملعونه ولد خود را به نظر آنجماعت كه كينه جريح در سينه داشتند رسانيد و گفت جريح با من زنا كرده و اين كودك از وى حاصل گشته و فجره بهدم صومعه عابد پرداخته او را كشان‌كشان ببارگاه پادشاه زمان رسانيدند و جريح از سبب تعرض پرسيده اشرار جواب دادند كه با فلانه زناه كرده‌اى و او پسرى از تو دارد عابد فرمود كه آن ولد را حاضر سازيد و دست از من بازداريد تا در طهارت ذيل خود بينه‌اى بشما بازنمايم و آنجماعت زانيه را با پسر بمجلس آورده جريح بعد از اداء نماز و عرض نياز دست بر شكم طفل زده گفت ايها الغلام پدر تو كيست طفل بآواز بلند جوابداد كه فلان شبان حضار مجلس از استماع اين كلام در حيرت مانده ديگر متعرض جريح نشدند بلكه بلوازم اعتذار قيام نموده گفتند اگر خواهى براى تو صومعهء از طلاى احمر بنا كنيم جريح گفت مناسب آنست كه عبادتخانه مرا چنانچه بود تعمير نمائيد و ايشان بر آنموجب بتقديم رسانيدند پوشيده نماند كه در باب قصهء جريح و تكلم طفل مذكور اقوال ديگر نيز ورود يافته چون راقم حروف در مقام اختصار است بر ايراد همين روايت كه نزد بعضى از اهل حديث به ثبوت پيوسته اقتصار نمود  ( وَ هُوَ الْغَفُورُ الْوَدُودُ ) \r\n\r\nذكر جرجيس عليه السلام\r\nباتفاق اكابر مورخان آفاق جرجيس از جمله شاگردان حواريون بود و در ديار فلسطين اقامت مينمود و گاهى بتجارت مشغولى كرده آنچه حاصل ميشد به فقرا و مساكين قسمت ميفرمود نوبتى بموصل رسيده ديد كه پادشاه آنجا كه بقولى دادويه و بروايتى داد يا نه نام داشت آتش بلند افروخته خلايق را بسجدهء بت خود كه موسوم بافلون بود تكليف مينمايد و هركس كه گردن از آن امر مىپيچيد او را به نيران بيداد ميسوزد لاجرم نايره غيرت اسلام در باطن جرجيس اشتعال يافته بدان مجلس شتافت و بآواز بلند گفت ايها الملك لحظهء متوجه من شو و نصيحت مرا بسمع رضا بشنو ملك بجانب او نگريسته جرجيس او را به وحدانيت حقتعالى و متابعت دين عيسى دعوت نموده از شرك و عبادت اصنام نهى فرمود دادويه گفت تو چه‌كسى و بدين سخن چه مهم دارى جرجيس جوابداد كه من كمترين بنده از بندگان خداوندم و آمده‌ام تا تو را به راه راست دلالت نمايم و ميان جرجيس و ملك قال و قيل بسرحد تطويل انجاميد آخر الامر آن ملعون حكم كرد تا بشانهاى آهنين گوشت بدن مباركش را فرو تراشيدند و ازين تعذيب جرجيس نمرد بلكه هيچ المى بذات\r\n\r\n","description":"","footnote":"","page_name":" 154 ","page_number":198},
  {"content":"\r\n\r\nشريفش نرسيد و دادويه ازين قضيه متعجب شده فرمانداد تا ميخهاى آهنين آوردند و آنها را در آتش سرخ ساخته بر سر جرجيس كوفتند چنانچه بدماغش رسيد و اين عذاب نيز سبب هلاك او نشد پس ملك فرمود حوضى را از مس پر كردند و آن مس را گداخته جرجيس را در آن‌جا انداختند و سرپوشى بر روى حوض پوشيدند و بعد از آن‌كه معلوم نمودند كه نحاس فسرده گشته سرپوش را برگرفتند و جرجيس را زنده يافتند تعجب ملك زياده شد پرسيد كه موجب نجات تو از اين عقوبات چيست جرجيس جوابداد كه خداى بر همهء اشيا قادر است و او مرا ازين بلايا خلاص ميگرداند دادويه متوهم گشته حكم كرد تا جرجيس را بزندان بردند و به روى افكنده دست‌وپاى مباركش را به زمين دوختند و بر پشت وى ستونى نصب كردند و همانشب فرشته‌اى بامر حق سبحانه بسوى جرجيس آمده سرش را بتاج نبوت بلند گردانيد و بندها را دور انداخت و گفت حضرت خداوند ميفرمايد كه هفت سال تو را بچنگ مشركان گرفتار خواهم ساخت و تقدير چنانستكه در آن مدت چهار نوبت بقتل تو مبادرت نمايند و هر نوبت من بمحض قدرت خود تو را زنده گردانم و در نوبت پنجم بروضهء جنانت رسانم و روز ديگر جرجيس پيغمبر از بارگاه دادويه درآمده آغاز نصيحت فرمود و آن مخذول در غضب شده فرمانداد تا جناب نبوى را پاره‌پاره كرده بنزد شيران گرسنه انداختند و شيران بالهام ربانى دهان بدانجانب نبردند و قطعهاى بدن جرجيس فراهم آمده زنده گشت و همچنين سه نوبت ديگر بانواع غير مكرر و عقوبت هرچه تمامتر آن بداختر جرجيس پيغمبر را كشت و هر كرت حضرت واهب العطيات او را حيات بخشيد و در آن مدت جرجيس معجزات غريبه بدادويه نمود و هيچ فايده بران مترتب نشد و همه را مشركان بر سحر حمل كردند و در آن اوقات روزى با اركان دولت خود در دفع جرجيس شرط مشورت بجاى آورده خاطر بر آن قرار دادند كه جناب نبوى را بگرسنگى تعذيب كنند لاجرم او را در خانهء عجوزه‌اى كه پسرى كور و گنگ و لنگ و كر داشت مقيد گردانيدند و چون جرجيس گرسنه شد دعا فرمود تا ستونى كه در آن خانه بود خضرت و نضارت پيدا كرده ميوه بار آورد و پيره‌زن اينحالت را ديده بحليهء ايمان متحلى گرديد التماس شفاء پسر خود نمود و جرجيس آب دهان مبارك در چشم و گوش آن معيوب افكنده شنوا و بينا گشت عجوزه گفت نظر عنايت از زبان و پاى پسر من دريغ مدار جرجيس فرمود كه صحت آن‌دو عضو حوالت بروز ديگر است و دادويه ازين معنى واقف شده متحير و مبهوت گشت و آخر الامر جرجيس را طلبيده گفت اگر در يك كار متابعت من كنى دست تعرض از تو كوتاه كنم و در جميع امور مطاوعت تو نمايم جرجيس پرسيد كه آن كار كدامست ملك گفت سجود افلون جرجيس دادويه را بدان امر اميدوار گردانيده آنشب با او بسر برد روز ديگر باتفاق به بتخانه رفتند و مردم بسيار جهة نظاره مجتمع شدند و عجوزهء مذكوره ازين واقعه خبر يافته پسر معيوب خود را بر دوش نهاده به بيت الصنم آمد و جرجيس را معاتب ساخته گفت شرم نميدارى كه باوجود اين همه الطاف كه از حضرت\r\n\r\n","description":"","footnote":"","page_name":" 155 ","page_number":199},
  {"content":"\r\n\r\nبارى نسبت به تو صدور يافته ميخواهى كه پيش غير او سر فرود آرى جرجيس گفت پسر خود را بر زمين نه كه در اينجا حكمتى است و پيره‌زن بموجب فرموده جرجيس با آن كودك اعرج ابكم گفت برو بتان را بگوى كه جرجيس شما را ميطلبد و پاى پسر روان و زبانش گويا شده پيغام آن جناب را باصنام كه بروايت طبرى هفتاد و يك عدد بودند رسانيد و بتان بجرجيس نزديك آمده جناب نبوى پاى خود بر زمين زد تا مجموع اصنام بتحت الثرى شتافتند و دادويه در بحر حيرت افتاده زبان بخطاب جرجيس گشاده گفت مرا فريب دادى و مقارن آنحال بدعاء آن برگزيده ايزد متعال ابرى آتش‌بار بر زبر سر كفار پديدار گشت و مشركان بعد از مشاهده اين بلا شمشيرها كشيده جرجيس را شهيد گردانيدند و آتش تمامى مشركان را سوخته سى و سه هزار كس كه بجرجيس ايمان آورده بودند از آن بليه سالم ماندند و بروايت محمد ابن جرير ايشان نيز با جرجيس كشته گشتند و اللّه اعلم بالصواب\r\n\r\nذكر شمسون عابد زاهد\r\nشمسون عابد زاهدى بود رومى الاصل و بعنايت واهب العطيات چندان قدرت و قوت داشت كه بهرچيز كه او را مىبستند از هم ميگسيخت و صومعه آن جناب قريب بديار كفار بود و شمسون همواره با مشركان جهاد ميفرمود و بروايتى غير از استخوان شتر سلاحى بدست نميگرفت و چون كفار از پيكار شمسون بتنگ آمدند حاكم ايشان منكوحه شمسون را بمواعيد بفريفت تا در اخذ آن جناب او را امداد كند و آن ناقص عقل در محلى كه شمسون در خواب بود دست و گردنش بر سنى محكم ببست و شمسون بيدار شده آن ريسمان را به زور بازو بگسيخت و از آن ملعونه پرسيد كه چرا چنين كردى جوابداد كه قوت ترا امتحان ميكردم و كرت ديگر آن بداختر شوهر را بزنجيرى مضبوط گردانيد و شمسون از خواب درآمده آن قيد را نيز بگسست و از موجب آنحركت تفحص نموده گفت ميخواستم بدانم كه اين سخن راستست كه مردم ميگويند شمسون را بهرچيزيكه به‌بندند به زور بازو خود را خلاص گرداند شمسون فرمود كه اين خبر مطابق واقع است و ليكن اگر مرا به موى من مقيد سازند آن را نتوانم كه بگسلانم و كرت ثالث آن مكاره موئى چند از محاسن مبارك شمسون بريده انگشتان ابهام او را برهم بست و مشركان را خبر كرد جمعى از ايشان بر سر شمسون آمده او را گرفته نزد حاكم خود بردند و ملك بعد از اجتماع خلايق فرمانداد تا جهة صلب شمسون در برابر منظرى كه نشسته بود دارى زدند در آن حين شمسون مناجات فرمود كه الهى اگر من حيات خود را از براى جهاد اعداى دين ميخواهم مرا ازين مهلكه نجات كرامت فرماى و مقارن اين دعا فرشته‌اى بامر ايزد تعالى بر وى ظاهر شده بندش را بگشاد و گفت كه ستونهاى ملك را بكش شمسون بموجب فرموده عمل نموده منظر با خاك برابر گشت و ملك با اتباع بنار جهنم پيوست و شمسون از آن ورطه بسلامت بيرون آمده بصومعهء خويش معاودت نمود و آنزن را طلاق\r\n\r\n","description":"","footnote":"","page_name":" 156 ","page_number":200},
  {"content":"\r\n\r\nداد و بعضى از مورخان گويند كه شمسون در آن معبد هزار ماه بصيام نهار و قيام ليل اقدام فرمود و العلم عند اللّه الودود\r\n\r\nذكر خالد بن سنان العبسى\r\nنسب خالد بن سنان بقول بعضى از مورخان بعدنان كه از جملهء اجداد نبى آخر الزمان است مىپيوست و خالد در زمان جهانبانى انوشيروان در ميان عرب ظاهر شده قوم خود را گفت فرشته‌اى كه خازن آتش است نزد من مىآيد و از بهشت و دوزخ و ساير احوال آخرت اخبار مينمايد و در آن اوقات در ديار عبس شبها آتشى عظيم از سنگستان پيدا ميشد و در روز غير دود در آن مكان چيزى نمىنمود و چون خالد سخن مذكور را با قوم درميان نهاد گفتند اگر تو درين دعوى صادقى اين آتش را به آب حكمت فرونشان و خالد آهنگ اطفاء نار فرموده عصاى خويش را بر آن ميزد تا بچاهى فرورفت و خالد به آن چاه درآمده پس از لحظهء با جامه‌هاى نمناك بيرون آمد و ديگر آن آتش را كس نديد و بعد از وقوع اين قضيه خالد قوم را گفت كه من سفر آخرت اختيار ميكنم و چون سه روز از فوت من بگذرد حمارى وحشى بر سر قبر من ظاهر شده بانگ خواهد كرد بايد كه او را گرفته بكشيد و شكمش را چاك ساخته بر قبر من زنيد تا من از خاك برخاسته شما را از وقايعى كه تا قيامت واقع شود خبر دهم و چنانچه بر زبان مباركش گذشته بود پس از وفاتش بسه روز گورى بسر گورش آمده بانگ كرد و چون مردم خواستند كه بموجب فرموده عمل نمايند خويشان خالد منع نموده گفتند شايد كه زنده نشود و از ارتكاب اين امر عارى بما عايد گردد و در معارف حصيبى مسطور استكه دختر خالد در كبر سن نزد رسول صلى اللّه عليه و سلم آمده آنحضرت او را بر رداى مبارك خود نشاند و آن ضعيفه سورهء اخلاص را از حضرت مقدس نبوى صلى اللّه عليه و سلم شنيده گفت پدر من اين سوره را قراءت ميفرمود و اللّه تعالى اعلم بصحته بر ضمير آفتاب اشتراق عالى منزلتى كه باعث بر تلفيق اين اوراق توجه رأى عقده‌گشاى اوست پوشيده نماند كه چون شمه‌اى از كليات اخبار هدايت آثار مشاهير انبيا و جماهير اصفيا عليهم السلام مرقوم قلم اهتمام شد وقت آن رسيد كه عنان بيان بصوب ذكر حكماء عظام انعطاف يابد و پرتو سعى و اجتهاد در تحرير حالات و كمالات ايشان تابد و منه الاعانة و التأييد\r\n\r\nگفتار در بيان شمهء از احوال حكماء عظام بر سبيل اجمال\r\nامام شمس الدين محمد سهروردى كه مؤلف تاريخ حكماست آدم و شيث و ادريس عليهما السلام را داخل اهل حكمت داشته و افتتاح بذكر ايشان فرموده و چون سابقا شمهء از حالات آن پيغمبران عالى گهر درين مختصر سمت گذارش يافته قلم خجسته رقم از عيب\r\n\r\n","description":"","footnote":"","page_name":" 157 ","page_number":201},
  {"content":"\r\n\r\nتكرار انديشيد و ذكر حكما را بقصهء لقمان حكيم كه قرآن عظيم از عظم شأن او اخبار مينمايد مصدر گردانيد و التوفيق منه الحميد المجيد\r\n\r\nذكر لقمان عليه التحية و الغفران\r\nبروايت وهب بن منيه و بعضى ديگر از علماء آن قدوهء حكما حبشى الاصل بود و بقول سعيد بن مسيب و زمره‌اى از فضلاء لقمان در سودان مصر تولد نمود و باتفاق اكثر اهل خبر آن حكيم عالىگهر در مبادى احوال در سلك مماليك يكى از بنى اسرائيل انتظام داشت و بنابر صفاى طويت و كثرت قابليت مقبول درگاه احديت شده ميان نبوت و حكمت و حكومت مخير گشت و حكمت را اختيار فرموده حكيم على الاطلاق ابواب علم و دانش بر روى روزگار خجسته آثارش مفتوح گردانيد چنانچه افضل و اعلم حكماء زمان و علماء دوران گرديد و در سبب آزادى آن قدوهء احرار ارباب اخبار وجوه متعدده گفته‌اند يكى از آن جمله آنكه روزى مالك لقمان آن جناب را به ذبح گوسفندى امر فرمود و فرمود كه بهترين اعضايش را به نظر من رسان لقمان شاة را كشته دل و زبانش را نزد خواجه برد و پس از چند روز كرت ديگر آن حكيم عالىگهر را بكشتن گوسفندى مأمور گردانيد اما اين نوبت گفت كه بدترين اجزايش را بياور لقمان باز دل و زبانش آورد و چون اين دو فعل برحسب ظاهر نقيض يكديگر بود خواجه لقمان در دل انكار كرده زبان اعتراض بر آن جناب بگشاد لقمان گفت اگر دل و زبان با يكديگر موافقست بهترين اعضاست و اگر مخالفست بدترين اجزاست و اسرائيلى را اين سخن پسنديده افتاده رقبهء لقمان را از ربقهء رقيت آزاد گردانيده لقمان با داود عليه السلام معاصر بود و پيوسته بعتبهء عليهء نبويه رفته كلمات حكمت آيات عرض مينمود در متون الاخبار مسطور است كه بزعم بعضى از مورخان لقمان حكيم درودگرى كردى و برخى گفته‌اند بخياطت روز گذرانيدى و زمره‌اى بر آن رفته‌اند كه برعى اغنام قيام نمودى در وقتى كه پايهء قدر و منزلت آن جناب بدرجهء بلد علم و فطنت ارتقا يافت در روزيكه جمعى كثير به مجلس شريفش مجتمع بودند و بصيقل كلمات حكمت آياتش زنگ ملال از آئينه خاطر مىزدودند يكى از عظماى بنى اسرائيل به آن محفل رسيده پرسيد كه جهة اين جمعيت چيست گفتند لقمان حكيم اينجا تشريف دارد و اسرائيلى پيش رفته و نظر بر لقمان افكنده آن جناب را بشناخت و از پس پشتش درآمده گريبانش را بكشيد و گفت توئى لقمان حكيم جوابداد كه بلى اسرائيلى گفت تو آن نيستى كه قبل ازين در فلان مكان بمراسم شبانى اقدام مينمودى لقمان گفت آرى من همان كسم اسرائيلى پرسيد كه چه‌چيز ترا به اين مرتبه رسانيد آن جناب جوابداد ( صدق الحديث و اداء الامانة و ترك مالا يغنى ) اسرائيلى زبان بتصديق گشاده در غايت حيرت دست از آن قدوهء اهل حكمت باز داشت و مراجعت نمود نقلست كه نوبتى لقمان جهة وصول وجهى كه پيش كسى داشت يراق يكى از اولاد امجاد خود كرده او را بجانب قريهء كه مسكن مديون بود گسيل فرمود و در\r\n\r\n","description":"","footnote":"","page_name":" 158 ","page_number":202},
  {"content":"\r\n\r\nحين وداع با وى گفت كه در اين راه بمنزلى خواهى رسيد كه درختى خضرت شعار و چشمه آب خوشگوار داشته باشد زنهار كه آنجا نزول ننمائى و چون در فلان بلده فرود آئى و رئيس آنجا دختر خود را بر تو عرض كند به مناكحتش رغبت ننمائى و هرگاه نزد مديون رسى شب در وثاق او توقف نكنى اما اگر در اين سفر ترا همراهى پيدا شود كه بسال از تو كلان‌تر باشد اطاعت امر او را بر خود لازم دانى و بعد از آن لقمان دست بدعا برآورده گفت ( اصحبك اللّه السلامه ) و پسر لقمان بجانب مقصد روانشده چون اندك مسافتى قطع نمود پيرى بر وى ظاهر گشته التماس مرافقت نمود ولد لقمان زبان بقبول اينمعنى گشاده در گرمى روز به آن درخت و چشمهء آب رسيدند و پير پسر لقمان را گفت مناسب آنست كه درين منزل فرود آئى و لحظه‌اى آسايش نمائى ولد لقمان جوابداد كه پدر مرا از استراحت درين موضع نهى فرموده پير گفت مسلم اما وصيت كرده كه از سخن كسى كه از تو بسن بزرگتر باشد تجاوز ننمائى پسر لقمان گفت بلى پير گفت من تو را امر ميكنم كه اينجا فرود آئى بنابرآن ولد لقمان آنجا فرود آمده بخواب رفت و شيخ بر سر بالين او نشسته ناگاه مارى از آندرخت پايان آمده قصد ولد لقمان كرد پير آن مار را بكشت و چون جوان از خواب بيدار شد كيفيت واقعه را تقرير نموده گفت پدر ترا بدين جهة از نزول در اين منزل نهى فرموده بود آنگاه پير سر مار را بريده نگاهداشت و باتفاق از آنجا روانشده بعد از طى مراحل ببلده‌اى رسيدند و رئيس آن شهر دختر خود را كه به حسب صورت رشگ شمس و قمر بود با مال وافر به پسر لقمان عرض كرد تا در سلك ازدواج كشد و پسر از قبول آن تزويج ابا نموده پير گفت چرا بدين مناكحت رغبت نمينمائى پسر لقمان وصيت پدر خود را با پير درميان نهاد و بين الجانبين بدستور سابق گفت و شنود وقوع يافته ولد لقمان بنابر فرموده پير دختر رئيس را به عقد خود درآورد و در شب زفاف آنشيخ مرشد سر آن مار را به پسر لقمان داده گفت بايد كه اول سر مار را بر آتش نهاده منكوحهء خود را بگوئى كه دامن بر بالاى آن آتش فرو گذارد آنگاه با وى بفراش قربت در آى و پسر لقمان برينموجب عملنموده چون بخار آن بخور بدرون دختر رئيس تصاعد نمود صيحهء زد و بيهوش گشت و كرمى بزرگ مرده از وى افتاده بعد از لحظهء افاقت يافت و پسر لقمان آنشب بكام دوستان با وى بسر برده روز ديگر سرگذشت شب را بعرض پير رسانيد پير گفت از آن سبب پدر ترا ازين تزويج منع نموده بود كه هركس با اين دختر مباشرت ميكرد آن دوده عضو مخصوص او را ميگزيد و اين معنى موجب فوتش ميشد و بعد از روزى چند كه ولد لقمان در آن مكان توقف نمود باتفاق پير متوجه وثاق مديون گرديد و چون به منزل آنشخص رسيد و قرضيهء پدر خود را طلبيد جواب داد كه كرم نموده امشب اينجا باشيد تا بلوازم ضيافت پرداخته فردا شما را مقتضى المرام گسيل كنم پسر لقمان از قبول اين امر ابا نمود پير او را بنزول امر كرده بين الجانبين كرت ديگر همان سخنان درميان آمده پسر لقمان شب در آن مكان توقف نموده مديون\r\n\r\n","description":"","footnote":"","page_name":" 159 ","page_number":203},
  {"content":"\r\n\r\nشرايط مهماندارى با حسن وجهى بجاى آورد و چون وقت خواب شد سريرى بر كنار رودى كه در آن منزل جارى بود ترتيب داده پسر لقمان را بر آنجا خوابانيد و تختى ديگر بر در قصر خويش نهاده پسر خود را گفت تو اينجا خواب كن و چون نوم بر حواس افراد انسان غلبه كرد و به غير از روشنان شبستان آسمان ديده بيدار نماند پير بسر بالين پسر لقمان شتافته او را از خواب برانگيخت و باتفاق او سرير پسر مديون را از در قصر بر داشته بكنار آب آورد و سرير ولد لقمان را از لب رود بدر قصر رسانيد و در نيمشب آن مديون كه مدبرى بود غدار از قصر پايان آمده و نزديك برود رفته پسر خود را بتصور آنكه پسر لقمان است در آب انداخت و پنداشت كه خاطر از ممر اداى دين آن فارع ساخت صباح روز ديگر كه آن بداختر پسر لقمان را زنده ديد دود حيرت بكاخ دماغش تصاعد نموده غير از اداى وجه چارهء نيافت و پسر لقمان با دختر رئيس و اموال فراوان متوجه منزل پدر شده پير به دو گفت كه لقمان ترا ازين بيتوته در اين مقام بدان جهة منع كرده بود كه پيوسته قرض‌خواهان خود را بر لب اين رود خوابانيده چون بخواب ميرفتند در آب مىانداخت و اكنون مصدوق منطوق ( من حفر بئر الاخيه فقد وقع فيه ) وصف الحال او گشت القصه پسر لقمان مقرون به صحت و عافيت به وطن رسيده سرگذشت خود را بعرض پدر رسانيد صاحب متون الاخبار گويد كه پير مذكور عين سلامت بود كه ايزد عز و علا دعاء لقمان او را به صورت انسان ظاهر ساخته با پسر لقمان رفيق گردانيد تا در آن سفر آن پسر از آفات محفوظ گشته سالما غانما به پدر خود رسيد از لقمان منقولست كه گفت چهار صد هزار كلمه در حكمت جمع آوردم و چهار سخن از آن برگزيدم دو چيز را ياد بايد داشت و دو را فراموش بايد كرد حضرت احديت را به ياد بايد داشت و مرگ را نيز پيوسته ياد ميبايد نمود و احسانيكه با مردم كنى رقم نسيان برو بايد كشيد و بدى كه از مردم به تو رسد فراموش بايد كرد بيت\r\n ز احسان همه وقت ميگو سخن * * ز هر بد كه بينى فراموش كن \r\n\r\nذكر صاب\r\nدر روضة الصفا مسطور است كه صاب پسر ادريس بود و طايفه‌اى كه به نبوتش اعتراف نموده خود را منسوب به او ميدارند صابى ميخوانند از سخنان او است كه علامت غنا و كفايت انام نيكوئى افعال ايشان تواند بود نه حسن ملابس و عظم اجسام\r\nاسقلينوس از جمله ملازمان و تلامذه ادريس بود و در سفر و حضر لحظه‌اى به اختيار از خدمت حضرت نبوت مفارقت نمينمود و در روضة الصفا مسطور است كه در وقتى كه ادريس از بلاد سند بازگشته بخطه فارس رسيد اسقلينوس را جهة ضبط امور شرع و احكام دين بجانب بابل روان گردانيد و آن جناب در آن ديار در اعلاء اعلام اسلام اهتمام ميكرد تا آنزمان كه اجل موعود در رسيده روى بعالم آخرت آورد از سخنان او است كه عامل بيعلم و عابد بىمعرفت بخر آسيا مشابهت دارد كه متصل در تعب دوران سرگردان است\r\n\r\n","description":"","footnote":"","page_name":" 160 ","page_number":204},
  {"content":"\r\n\r\nو نميداند كه مآل حالش بكجا منجر مىشود و ايضا از كلمات آنجنابست كه در تعجبم از شخصى كه بسبب خوف عرض مرض از اطعمه و اشربه رديه اجتناب مىكند و از بيم عقوبت عقبى و عذاب دار جزا از ارتكاب مآثم و اكتساب خطايا احتراز نمىنمايد بيت\r\n ز بيم عقوبات روز جزا * حذر واجبست از طريق خطا \r\nسولون جد مادرى افلاطونست و او در اثنيه كه معروفست بمدينه حكما تولد نمود و فصاحت زبان و طاقت لسانش بمرتبهء بود كه فرق انام كلام او را مفرح قلوب ميگفتند و سولون بواسطهء ايذاء عوام و اضرار جهلاء ايام در آخر عمر از بلده مذكوره بگريخت و در ولايت غربت مرغ روحش رشته تعلق از قفص بدن بگسيخت از علامات غايت تجرد و نهايت توكل سولون يكى آن بود كه هرگز مال ذخيره ننمودى و آنچه از قوت يكروز او فاضل آمدى ايثار فرمودى از سخنان اوست كه بهترين چيزى كه ارباب حكم و فرمان بر آن قدرت يابند چشانيدن مرارت سياست است و حلاوت تخفيف مؤنت از رعيت ازو سئوال كردند كه جواد كيست و بدتر از شمشير چيست و حد عقوبت قاتل پدر كدامست جوابداد كه جواد كسيست كه ببذل اموال خود قيام نمايد و بخواسته ديگران طمع نفرمايد و بدتر از شمشير زبان اصحاب نظم و نثر است كه خلايق را ببدى ياد كنند اما كشندهء پدر هرگز بخاطرم خطور نكرده كه او را عقوبتى تعيين نمايم و اللّه اعلم و احكم\r\n\r\nذكر فيثاغورس صورى\r\nهنوز در صغر سن بود كه اهل صور را بسبب استيلا اعدا صورت جلا روى نمود و پدر فيثاغورس او را بساموس و از ساموس بانطاكيه برد و حاكم انطاكيه فيثاغورس را فرزند خوانده بمعلم سپرد و فيثاغورس به تحصيل علم لغت و موسيقى سعى فرموده در آن فن مهارت كامل حاصل نمود چنانچه گويند اكثر سازها مخترع اوست و فيثاغورس در سن شباب بتعليم هندسه و نجوم پرداخت آنگاه بمصر شتافته مطالعه علوم حكمى را پيش نهاد همت ساخت و از آنجا به شهر ساموس بازگشته بدرس حكمت و تأليف مسائل آن فن اوقات شريف مصروف داشت و دويست و هشتاد رساله در علوم مختلفه تصنيف نمود و خلق بسيار از طالبان فضل و كمال بملازمت آنحكيم عديم المثال ميرفتند و در مقام استفاده بوده از افاده طبع وقادش بهره ميگرفتند و بعضى از ملوك اطراف به زيارت آن قدوهء اشراف مىشتافتند و از نصايح سودمندش و مواعظ دل بندش بهره و حظى تمام مييافتند و فيثاغورس همواره فرق انام را به تحصيل معرفت طبايع اشيا و دست بازداشتن از ارتكاب مآثم و خطايا ترغيب نمودى و بر مواظبت جهاد و اكثار صيام و مداومت قرائت كتب امر فرمودى و او ببقاء نفس بعد از مفارقت بدن و ادراك لذت و الم و ثواب و عقاب اعتراف داشت و على الدوام همت بر سياحت و احراز فضايل و اكتساب كمالات ميگماشت و در روضة الصفا مسطور است كه فيثاغورس را در اواخر ايام حيات سفرى پيش‌آمده چون به مقصد اتفاق\r\n\r\n","description":"","footnote":"","page_name":" 161 ","page_number":205},
  {"content":"\r\n\r\nنزول افتاد شخصى كه باموال بسيار و اعيان و انصار مستظهر بود بطريق ابلهان خود را در محفل حكيم بستود و جناب حكمت مآب او را منع فرمود جهل مركب آنشخص را برانداشت كه با جمعى كثير در برابر فيثاغورس آمده زبان بسفاهت بگشاد و او را دشنام داد و تلامذهء حكيم بجواب اشتغال نموده بالاخره مهم از تيغ زبان به زبان تيغ و سنان سرايت كرده چهل تن از مردم فيثاغورس كشته گشته آن جناب بگريخت و در قصرى متحصن شد و اعدا نفط و هيزم بسيار بدر قصر آورده آتش در آن زدند و با آنكه شاگردان جانها فدا كرده حكيم را درميان گرفتند از حرارت نيران فيثاغورس چنان بيهوش شد كه ديگر افاقت نيافت از سخنان اوست كه ميبايد همه آن كنى كه ميشايد فرمود چه نافع است مردم را كه در امور جليل القدر سخن گويند و اگر ايشان را استطاعت گفتن نباشد از كسانى كه توانند گفت بشنوند و گفت كه جهد نماى تا ناكردنى را در دل نگذرانى و فرمود كه آنكس كه ترا بر عيوب تو مطلع كند عزيزتر از آن شخص دار كه بمدح دروغ ترا مغرور سازد و گفت كه بيشتر آفات كه بحيوانات رسد سبب آن فقدان نطق است و موجب حدوث مخافات انسانرا وجدان آنست بيت\r\n بنطق آدمى بهتر است از دواب * دواب از توبه گر نكوئى صواب \r\n\r\nجاماسب\r\nبقول حمد اللّه مستوفى برادر گشتاسب و شاگرد لقمان است و در علم نجوم مهارت كامل حاصل داشت از سخنان اوست كه بدترين خصال كريم ترك كرم است و بهترين افعال لئيم ترك خست و فرمود كه بزرگترين آلام آنست كه كريمى از لئيمى حاجتى خواهد و روانگردد و همو گويد كه گناه درديست كه دواى آن استغفار است و شفاء آن توبه و اعتذار بيت\r\n اى كرده در سراى فنا متصل خطا * از درد جرم توبه ترا ميدهد شفا \r\nسقراط حكيم در مدينه حكماء قدم از كتم عدم بصحراى وجود نهاد و او را سقراطيس نيز ميگفتند و معنى اين لفظ المتعصم بالعدل است و سقراط در زهد و حكمت بدرجه‌اى ترقى نمود كه فوق آن مرتبه متصور نيست اما هرگز بتأليف مسأئل حكمى نپرداخت و تلامذه را نيز از تحرير آن مانع مىآمد و ميگفت كه حكمت ظاهر است و مقدس و مستقر و مستودع آن نشايد كه جز نفوس زاكيه چيزى باشد در روضة الصفا مسطور است كه سقراط حكيمى بود بسيار عبادت و خلوت دوست داشتى و بغايت قليل الاكل و الشرب بودى و در اقوال و افعال و اخلاق او هيچ آفريده خللى مشاهده ننمودى و پيوسته بامر معروف و نهى منكر پرداختى و فرق انام را از عبادت اصنام متنفر ساختى لاجرم بت‌پرستان كمر عداوت او برميان جان بسته پادشاه اثنيه را بر قتل او تحريص كردند و ملك سقراط را در خلوت طلبيده التماس نمود كه دست از ارشاد فرق عباد باز دارد سقراط اين معنى را قبول نفرمود پادشاه گفت كه اكنون قتل تو بر من واجب شد چه بواسطهء بقاى تو ملك را در عرضهء هلاك نتوان آورد ليكن بهروجه كه تو گوئى اين صورت را بوقوع رسانم سقراط\r\n\r\n","description":"","footnote":"","page_name":" 162 ","page_number":206},
  {"content":"\r\n\r\nزهر اختيار كرد و ملك قبول نموده نخست جهة بعضى از مصالح مملكت حكيم را مقيد بزندان فرستاد و در روزيكه زهر بوى ميدادند رؤساء عبدهء اصنام بزندان رفته بند از پاى او برداشتند و شاگردانش را رخصت ملاقات دادند و تلامذه بزندان درآمده و در علوم مختلفه گفت‌وشنود بسيار نموده سؤالات كردند و آن جناب بدستور سابق همه را جوابهاى لايق گفت و طلبه از وفور صبر و شكيبائى استاد تعجبها نمودند و بر تضييع نفس نفيسش حسرتها خوردند بعد از آن سقراط غسلى بجا آورده به نماز ايستاد و پس از فراغ اداء صلوة جام ناخوشگوار زهر فروكشيده فرياد از نهاد تلامذه برآمد و جناب حكمت‌پناه ايشان را تسكين داده و ملامت كرده بصبر وصيت فرمود برخواسته آمد شد مىنمود تا برودت بر قدم او استيلا يافت آنگاه بنشست و بذكر حق سبحانه و تعالى مشغول گشت و آخر سخنى كه بر زبانش گذشت اين بود كه جان بقابض ارواح حكما تسليم كردم و عدد شاگردان و تلامذهء شاگردانش به دوازده هزار رسيد و سقراط مدت صد و نه سال در عالم سريع الانتقال گذرانيد از سخنان اوست كه دنيا چون صورتيست كه كسى بر صحيفه تصوير نمايد و از نشر بعضى طى برخى لازم آيد و فرمود كه دنيا بآتشى ميماند افروخته بر سر راهى كه هركه از آن آتش قدرى اقتباس كند كه استضائت طريق خود را بدان مهيا سازد از شر شرر آن سلامت يابد و هركه از آن بيشتر طلبد از احراق حرارت آن نرهد و گفت كه مرد كامل تمام معرفت كسى بود كه دشمنان از وى ايمن زندگانى كنند نه آنكه دوستان از وى خايف باشند و از كلمات اوست كه نفس فاضل شريف را بحسن قبول حق و نفس خسيس ناقص را بسرعت ميل سوى باطل توان شناخت و از الفاظ گوهربار اوست كه شكايت و نكابت هرگز از شش كس منفك نگردد حقود و حسود و نوعهد بتوانگرى و دارندهء كه از فقر ترسان بود و طالب مرتبهء كه قدر او از آن مرتبه قاصر بود و جاهلى كه با اهل علم مجالست كند و گفت كه معرفت آدمى نفس خود را داند كه شايسته كدام كار است و مشغولى كردن او به همان امر از حكمتهاء بزرگست ( رحم اللّه امرءا عرف قدره و لم يتعد طوره )\r\nديوجانس الكلبى يگانه زمان خود بود و در زهد و تقوى بدرجهء عليا ترقى نمود و به دنيا و ما فيها التفات نكردى و چون گرسنه شدى هر طعاميكه يافتى خوردى و هرگز مسكنى مقرر نداشتى و شب هرجا كه رسيدى مأوى گزيدى و از روى حكمت سخنان درشت بر زبان گذرانيدى و از ملبوسات صوف پوشيدى ازو سؤال كردند كه ترا چرا كلبى ميگويند جوابداد جهة آنكه كلمة الحق را بدرشتى در روى اهل بطلان ميگويم و بر جاهلان بانگ ميزنم و نزد ارباب علم و حكمت فروتنى و تواضع مينمايم روزى پادشاه زمان را گذر بر مكان ديوجانس افتاد و او را پرسش نموده حكيم از روى تعظيم لب بجواب ملك نگشاد و غضب بر پادشاه مستولى شده گفت اى ديوجانس تو ميپندارى كه از من بىنيازى و اين پندار دور از كار است حكيم جوابداد كه مرا به بندهء بندهء خود احتياجى نيست ملك پرسيد كه بنده بندهء تو كيست گفت تو زيرا كه من حرص و شهوت را مقهور گردانيده‌ام و بدين دو صفت\r\n\r\n","description":"","footnote":"","page_name":" 163 ","page_number":207},
  {"content":"\r\n\r\nذميمه مالك و مستولى شده‌ام و تو مقهور و مغلوب و بندهء حرص و شهوتى ملك گفت از اسباب فراغت آنچه مسئول تو باشد مبذول است گفت چون من از تو غنىترم از تو چه چيز طلبم پادشاه فرمود كه بدين بىنيازى كى رسيدى گفت هرگاه قناعت من بقليل بيشتر باشد از اكتفاء تو بكثير من از تو توانگرتر باشم رباعى\r\n ايدل طلب مال از اعمال دنيست * خاصيت مال كبريائى و منى است\r\nاز كثرت مال بىنيازى نبود * نفسى كه ز مال بىنياز است غنى است \r\nافلاطون معنى اين لفظ بلغت يونانيان عام منفعت بسيار علم است و آن جناب بحسب نسب از احفاد اسقلينوس و اشراف اهل يونان بود و از مبادى سن صبى تا عهد شباب بتعليم علم و لغت و نظم اشعار اشتغال مينمود و در آن اثناء روزى به مجلس سقراط رسيده اتفاقا در آنزمان حكيم مذمت جماعتى كه همگى اوقات را بشاعرى مصروف ميداشتند بر زبان ميگذرانيد و آن سخنان مؤثر افتاده افلاطون مدت پنجسال ملازمت سقراط كرد و لوازم تحصيل علوم حكمى بجاى آورد و بعد از فوت سقراط بمصر شتافته بمصاحبت شاگردان فيثاغورس فايز شد و از آنجماعت باستفادهء فنون علوم توجه فرموده بمدينهء حكما مراجعت نمود و مدرسه‌اى بنا نهاده چندگاهى بدرس مسائل حكمت پرداخت و از آنجا باسقيليا رفته در آن ديار جناب حكمت شعار را با شخصى كه حاكم بود مناظرت افتاد آخر الامر از آن محن خلاص گشته باثينه مراجعت كرد و در ميان متوطنان آن بلده ببهترين سير اوقات شريف مصروف داشت نقلست كه افلاطون مردى بود اسمر اللون معتدل القامة خوب صورت و نيكو سيرت خلوت دوست داشتى و اكثر اوقات در صحرا تنها گشتى و او افضل و اعلم حكماء زمان خود بود و با اقربا و غربا انعام و احسان بسيار مينمود و مدت عمر عزيزش بهشتاد و يكسال رسيد و در ايام زندگانى شصت و يك رسالهء حكمت تأليف كرده مثبت گردانيد گويند در حال سكرات موت از افلاطون پرسيدند كه در دنيا چگونه بسر بردى جوابداد كه بضرورت به دنيا آمدم و در حيرت زيستم و بكراهت بيرون ميروم و اينقدر ميدانم كه هيچ ندانستم و از سخنان اوست كه نفس من از مشاهدهء حال سه كس متأذى و متالم مىشود توانگرى كه بدرويشى افتاده باشد و عزيزيكه بخوارى گرفتار شده باشد و عالمى كه جاهلان برو افسوس كنند و فرمود كه اگر چيزى به مستحق خواهى داد او را محتاج سؤال مگردان و گفت كه اجابت ملتمسات ارباب حاجات را بفردا ميندازد كه كس نميداند فردا چه عارض خواهد شد نظم\r\n از امروز كارى بفردا ممان * * چه دانى كه فردا چه گردد زمان \r\nو از كلمات اوست كه عدل را يك صورتست و ظلم را صور بسيار و ازين جهة جور آسانست و عدل دشوار و اين دو صفت بصواب و خطاء تيرانداز مشابه است زيرا كه صواب انداز بتعليم و ادمان احتياج دارد و خطا انداز بهيچ‌چيز مقيد نيست ازو پرسيدند كه نزد حكيمان كدام امر صعب نمايد گفت سخنى كه او را نتوانيم گفت و نتوانيم نهفت زيرا كه اگر بگوئيم دوستان برنجند و اگر نگوئيم ناموس شريعت نقصان يابد بيت\r\n سريست درين سينه \r\n\r\n","description":"","footnote":"","page_name":" 164 ","page_number":208},
  {"content":"\r\n\r\n كه گفتن نتوانيم * * گفتن نتوانيم و نهفتن نتوانيم \r\nارسطاطاليس بن نيقوماخس ملقب بمعلم اول و فيلسوف اكبر بود و او را ارسطو نيز گويند و اين لفظ بلغت اهل يونان مرادف فاضل و كامل باشد و معنى نيقوماخس مجادل قاهر و مفهوم فيلسوف محب حكمت و پدر ارسطو در علم طب مهارت بىنهايت داشت و ملازمت جد اسكندر يونانى مىنمود و چون سن ارسطو بهشت سالگى رسيد نيقوماخس او را از شهر اصطاغيرا كه مولدش بود بمدينه حكما برد و به تحصيل علوم امر فرمود و ارسطو در مدت نه سال در فنون متداوله سرآمد ابناى زمان شده به خدمت افلاطون شتافت و در سلك مستعدان مجلس او انضمام يافت و بعد از وفات افلاطون ارسطو در اثينه مدرسه‌اى ساخته بدرس علوم حكمى پرداخت و پس از چندگاه بالتماس فيلقوس بماقدون رفته بتعليم اسكندر قيام نمود و چون جمال حال اسكندر بيمن اهتمام آن حكيم فضايل اثر بحليه علم و هنر زيب و زينت يافت ارسطو او را در مجلسى كه بوجود علماء و حكما مزين بود احضار نمود و از مسائل علمى و عملى سؤالات فرمود و ذو القرنين مجموع را جواب بصواب گفت و ارسطاطاليس بجاى نوازش و تحسين او را متأذى و متألم ساخت حضار مجلس معلم را بظلم منسوب گردانيده اين فعل را از مقتضاى حكمت مستبعد شمردند و موجب آن حركت را از وى سؤال كردند جوابداد كه اسكندر كودكى است كه در چهار بالش مملكت و كنار ناز و نعمت پرورش يافته و عنقريب بدرجهء بلند سلطنت خواهد رسيد خواستم كه او را طعم ظلم بچشانم تا مرارت جور من ويرا از حيف و تعدى مانع آيد و بحلاوت چشانيدن شهد و عدل و داد راه نمايد و ارسطاطاليس در ايام جهانبانى اسكندر بار ديگر باثينه رفته مدت ده سال در موضع يوقين تسكين يافت و در آن منزل كاهنى اور ماذن نام زبان طعن بر مذهب ارسطو دراز كرده عبدهء اصنام را بر ابذاء او اغواء نمود و ارسطاطاليس از آن مردم خايف شده به طرف مولد خود شتافت و در آن بلده همت بر تنظيم امور علم و مصالح طلبه مصروف داشته از جانب ملوك و اشراف اطراف بانعامات وافره و صلات متواتره سرافراز شد و در آخر عمر بعزم نظارهء مد و جزر بحيره‌اى از بحيرات آن ديار رفته در ساحل آنديار كشتى حياتش در غرقاب ممات افتاد و تلامذه جسد مباركش را در موضعى مناسب مدفون ساخته بهنگام اشتباه مسائل بسر مرقد شريفش ميرفتند و القاء بحث ميكردند تا آن اشكال مرفوع ميشد نقلست كه ارسطو مردى تمام قامت بزرگ جثه سفيد پوست بود و در حين رفتار سرعت مينمود اكثر اوقات بمطالعهء كتب و تفحص مباحث اشتغال داشت و گاهى همت بر سير كنار جويبار و بساتين و مرغزار ميگماشت و در وقت بحث و جدل بانصاف ميل كردى و در اكل و شرب و تزويج تجاوز از حد اعتدال جايز نشمردى ايام حياتش شصت و هشت سال بود و در آنمدت صد و بيست كتاب تصنيف نمود ازو پرسيدند كه فصاحت كدامست جوابداد كه اقلال لفظ بى اخلال معنى و از سخن آنجنابست كه عالم جاهل را ميشناسد بنابر آنكه وقتى جاهل بوده است و جاهل عالم را نميشناسد براى آنكه هرگز عالم نبوده و فرمود كه پادشاه مانند\r\n\r\n","description":"","footnote":"","page_name":" 165 ","page_number":209},
  {"content":"\r\n\r\nدرياست و امراء و اركان دولتش مثال انهارى كه از بحار منشعب مىشود همچنانكه آب آنها در عذوبت و مرارت تابع آب دريا است طريقهء امراء و اركان دولت نيز در عدل و ظلم موافق سيرت پادشاه است\r\nنظم\r\n اگر ز باغ رعيت ملك خورد سيبى * برآورند غلامان او درخت از بيخ\r\nبه نيم بيضه كه سلطان ستم روا دارد * زنند لشگريانش هزار مرغ بسيخ \r\nروقس حكيم معاصر افلاطون بود و در علم طب مهارت پيدا كرده تصانيف نموده در تحفة الملكيه مسطور است كه افلاطون و ارسطو مصنفات او را معتقد نبوده‌اند و بعضى از سخنان او را رد فرموده‌اند\r\nبقراط بن رافليس بعضى از مورخان گفته‌اند كه بقراط معاصر بهمن بن اسفنديار بود و برخى بر آن رفته‌اند كه ظهور او قبل از خروج اسكندر به صد سال روى نمود و آن حكيم فضيلت انتما بقول مؤلف تاريخ حكماء از شاگردان اسقلينوس ثانيست و از فرزندان اسقلينوس اول كه صنعت طبابت را وضع نموده نقلست كه راى اسقلينوس اول در اين علم منحصر در تجربه بود و بعد از هزار و چهارصد و شانزده سال از فوت اسقلينوس اول مينوس طبيب قياس را با تجربه منضم فرمود و پس از هفتصد و پانزده سال از وفات مينوس برمانيدس طبيب تجربه را خطا اعتقاد كرده بقياس عمل نمود و چون برمانيدس بعالم آخرت شتافت اختلاف در ميان اطبا پيدا شده اين خلاف تا زمان ظهور بقراط امتداد يافت و جناب حكمت مآب تجربه را با قياس منضم ساخته شجرهء خلاف از بنياد برانداخت و خويش و بيگانه را به تعليم علم طب مفتخر و سرافراز ساخت و پيش ازو حكماء اين فن شريف را به بيگانگان نمىآموختند و در روضة الصفا مسطور است كه يكى از ملوك فرس رسولى نزد فيلاطس ملك جزيره قو كه مولد و مسكن بقراط بود فرستاده استدعاء حضور آن جناب نمود و فرمود كه صد قنطار زر هر قنطارى صد و بيست رطل و هر رطلى نود مثقال جهة توشهء راه جناب حكمت‌پناه تسليم نمايند و چون فيلاطس خراج‌گذار ملك عجم بود جز اطاعت چارهء ندانست و با بقراط ملاقات كرده گفت كه اگر در رفتن اهمال نمائى متوطنان اين ولايت را در معرض هلاكت آورده باشى زيرا كه مرا با ملك عجم مجال مقاومت محال است و بقراط از توجه بدان صوب ابا و امتناع نموده درين باب قال و قيل بسرحد تطويل كشيده بالاخره فيلاطس حركت و سكون بقراط را مفوض برأى اهل شهر ساخت و ساكنان آن بلده متفق اللفظ و المعنى عرضه داشتند كه قتل و غارت نزد ما از مفارقت بقراط آسان‌تر است و ايلچى پادشاه عجم مراجعت نموده و مبالغه مردم آنديار را در باب نگاهداشتن بقراط بعرض پادشاه رسانيده پادشاه از آنطلب متقاعد گرديد و بقراط هم در آن مملكت روزگار ميگذرانيد تا زمانى كه رخت بعالم بقا كشيد و مدت عمر بقراط نود و پنجسال بود از آن جمله شانزده سال به تحصيل گذرانيد و هفتاد و نه سال بدرس و تصنيف صرف نمود از كلمات آنحكيم خجسته صفاتست كه صداقت و دوستى\r\n\r\n","description":"","footnote":"","page_name":" 166 ","page_number":210},
  {"content":"\r\n\r\nميان دو عاقل بسبب مشاكله عقل واقع شود و بدوام و ثبات اتصال داشته باشد و در ميان دو جاهل محبت هرگز پايدار نماند به جهت آنكه مقتضيات عقل همه بيك ترتيب و نسق است رأى ارباب جهل البته مخالف يكديگر باشد و دو احمق هرگز بر يك امر اتفاق ننمايند و از مؤلفات آنحكيم خجسته صفات فصول در ميان اطباء مشهور است و سخنان حكمت نشان آن نسخه بر السنه و افواه مذكور\r\nبقراطيس بقول حمد اللّه مستوفى از جمله تلامذهء بقراط حكيم است و از سخنان او است كه علوم شريفه در دل قرار نگيرد تا نيت اعمال خسيسه از آن منزل بيرون نرود ( بيت )\r\n تا خانهء دل خالى از اغيار نيابى * بام و در اين خانه پر از يار نيابى \r\nبليناس بروايت صاحب گزيده شاگرد ارسطو بود و منارهء اسكندريه كه هرچه در ملك فرنك واقع ميشد در مرآتى كه بالاى آن تعبيه كرده بودند مينمود ساخته اوست و اين روايت مخالف قوليست كه صاحب تاريخ جعفرى نقل نموده كه منارهء اسكندريه در زمان ذو القرنين اكبر سمت ارتفاع يافت و اللّه اعلم و احكم\r\nاوميرس الشاعر اقدم و اعظم شعراى يونان بود و بعد از بعثت موسى عليه السلام و التحية بپانصد و شصت سال ظهور نمود كلمات حكميه و قصايد حسنيه بسيار دارد نوبتى ازو پرسيدند كه كى زبان از مدح فلان در كام خواهى كشيد گفت هرگاه كه او دست از انعام و احسان باز كشد شخصى با او گفت كه دروغ بسيار در فلان قصيده تو يافتم جوابداد كه شعر عبارت از كلام موزون مقفى است و صدق سخن متعلق بانبيا و اصفيا\r\nزينون بن طالو طاغورس از جمله حكماء يونان بكثرت محبت و حمايت اصدقا و اقربا ممتاز و مستثنى بود و درين امر بمرتبهء تعصب داشت كه چون جمعى از دوستان و مصاحبان او با پادشاه زمان عصيان ورزيدند و ملك قصد گرفتن ايشان فرمود زيتون اصحاب را بمال و سلاح مدد كرد و پادشاه از اين معنى وقوف بافته زيتون را گرفت و فرمان داد تا از او اسامى و عدد مخالفان را بشكنجه اقرار كشند زيتون چنگ در حبل متين صبر و شكيبائى زده اصلا آنچه مقصود ايشان بود بر زبان نياورد و چون تعذيب محصلان از حد اعتدال درگذشت جهت ياس ايشان زبان خود را بدندان بريده بيرون انداخت و آخر الامر در اثناء شكنجه بعالم آخرت منزل ساخت بيت\r\n جوانمردى بسيم و زر توان كرد * * خوش آنكس كو جوانمردى بجان كرد \r\n- مدت عمر شريفش هفتاد و دو سال بود\r\nبطلميوس حكيم در فن هندسه منفرد در علم نجوم متفرد بود و در مدت حيات مؤلفات تصنيف نمود از آن جمله كتابيست موسوم بماعاطس و معنى اين لفظ عظيم نامست و بلغت تازى آن نسخه را مجسطى گويند و مولد و منشأ بطلميوس اسكندريه بود و در زمان دولت ازريانوس رصد بست و بطلميوس بحلاوت گفتار و لطافت بسيار اتصاف داشت و قليل الاكل و كثير الصوم بود و مدت هفتاد و هشت سال در عالم ناپايدار گذرانيده و بدار القرار انتقال نمود از سخنان اوست كه هركه از خرد بهره‌ور است داند كه ظل غمام و مودت عوام\r\n\r\n","description":"","footnote":"","page_name":" 167 ","page_number":211},
  {"content":"\r\n\r\nو ظلم اهل ظلام زود گذر است و گفت هركس علمى را احيا كرد نمرد و هركه مالك فهم و فطنت گشت غصهء بينوائى نخورد و از سخنان اوست كه مضرت مملكت منحصر در شش چيز است ( اول ) قلت غضب و شدت روزگار ( دوم ) خلو خزاين از درهم و دينار ( سوم ) انقطاع باران دو سال متعاقب ( چهارم ) مداومت پادشاه بر شرب مدام و مصاحبت نسوان ( پنجم ) سوء اخلاق و مبالغه در عقوبات ( ششم ) وفور ظهور خوارج و بغات\r\nاسلينوس در سلك اعاظم حكماء بناموس انتظام دارد از كلمات اوست كه مرد عاقل را بايد كه از تقرب ملوك عظام جز حصول ذكر جميل و اجر جزيل مرامى نباشد و گفت كه نفس را در دنيا غريب شمار و همه غربا را گرامى دار و فرمود كه هركه در تو ظن خير برد گمان او را بيقين رسان و هركه ترا بخير نشناسد اگر وضيع باشد و اگر شريف با وى احسان كن بيت\r\n بهان و بدان را درم بخش و زر * كه آن كسب خير است و اين دفع شر \r\nجالينوس طبيب بروايت اصح ولادتش در بلده فرغامس بعد از بعثت عيسى عليه السلام به دويست سال اتفاق افتاد و چون بسن رشد و تميز رسيد ببلاد اثينه و روميه و اسكندريه رفته مدتى به تحصيل علم طب و حكمت پرداخت و در آن علم بمرتبه‌اى ماهر گشت كه بعد از وى هركس درپى اكتساب صنعت طب دويد بگردش نرسيد و او خاتم مهرهء اطباست و طبيب هشتم است از طبيبانى كه هريك بيمثل اعصار و نادره ادوار بوده‌اند ( اول ) اسقلينوس اول ( دوم ) غورس ( سوم ) مينوس ( چهارم ) برمانيدس ( پنجم ) افلاطون ( ششم ) اسقلينوس دوم ( هفتم ) بقراط ( هشتم ) جالينوس در روضة الصفا مسطور است كه جالينوس در وقتى كه در بلده مقدونيه از بلاد يونان اقامت داشت يكى از جوارى ملك باز را كه فرمانفرماى ديار مغرب بود و جميع ملوك آن نواحى اطاعت او مينمودند علت برص عارض شد و چون در آن ديار حكيمى كه بمعالجه مثال آن امراض تواند پرداخت موجود نبود ملك مغموم گشته كيفيت آنواقعه را با يكى از وزراء درميان نهاد وزير تقرير كرد كه در مقدونيه طبيبى است در غايت مهارت جالينوس نام لايق آنكه به حاكم آنديار نيقاس نشان فرستى تا آن حكيم را بدينجا ارسال نمايد كه عقدهء اين مشكل از توجه طبع شريفش ميگشايد و باز فى الحال قاصدى جهة آوردن جالينوس نزد نيقاس فرستاده چون نيقاس مخالفت امر ملك باز نميتوانست نمود جالينوس را رخصت فرمود و حكيم بعد از قطع منازل و طى مراحل بدار الملك آن پادشاه رسيده و بعد از انقضاء يك ماه در مجلس ملك باز بار يافت و ملك عارضه جاريهء معلوله را با وى گفته طلب معالجه نمود و جالينوس جواب داد كه اگر آن مرض مزمن و متمكن نشده باشد علاج ممكن است و بىآنكه كسى نظر بر عضو معلوله اندازد حقيقت حال معلوم نميشود و من شنوده‌ام كه هركس چشم به بشرهء حرم پادشاهى مىافكند ديده او را از حدقه بيرون مىآورد فرمود كه طريقهء ما اينست و چون كمال بسيار تو را در علم طب حاصل است بايد كه بروجهى آن مرض را علاج نمائى كه از\r\n\r\n","description":"","footnote":"","page_name":" 168 ","page_number":212},
  {"content":"\r\n\r\nاين آفت سالم باشى جالينوس فرمود من حيلهء ميدانم كه بىآنكه چشم بر آن مستوره افكنم آن علت را به بينم ملك بازگفت كه اگر از تو اين صورت وقوع يابد ما بفضيلت تو اعتراف نمائيم آنگاه جالينوس فرمود تا آن ضعيفه معلوله را كه حبشيه بود در قفاى او نشاندند و آئينه بدست گرفته در برابر بشره او نگاهداشت تا عكس روى او را كه مبروص بود مشاهده نمود و گفت رنگ عضو معلول جاريه را ديدم و قابل علاجست و ملك مبتهج و مسرور گشته جالينوس باندك روزگارى آن مرض را بر وجهى معالجه نمود كه سفيدى برص از وجه حبشيه بالتمام زايل گشت و ملك اعتقاد تمام نسبت به آن حكيم عاليمقام پيدا كرده فرمان فرمود كه هر روز در وقت كشيدن شيلان بمجلس او تشريف حضور ارزانى فرمايد و به گفتن نفع و ضرر اغذيه و اشربه خاصه مبادرت نمايد و جالينوس چون روزى چند ملاحظه اكل و شرب ملك نمود ديد كه اغذيهء غليظه و اشيائى كه مورث علت جذام است بسيار مىخورد لاجرم زبان بمنع گشاده ملك آن نصيحت را بسمع رضا اصغا ننمود بلكه حكيم را از مجلس خود مهجور ساخت و بر طبق كلمه ( الانسان حريص على ما منع ) بيشتر از پيشتر با كل اشياء مضره اقدام نمود و جالينوس بار ديگر بملازمت ملك باز شتافته از وى اجازت طلبيد كه در علم طلب نسخه‌اى تاليف نمايد و در آن مولف منافع و مضار ادويه و اسباب و علامات امراض را معين كند و مرخص گشته برين موجب رساله‌اى كه نوشت و در آن نسخه مشروح در قلم آورد كه اگر ملك به همين دستور اغذيهء غليظه تناول فرمايد بعد از انقضاى يكسال شهوتش نقصانى تمام يابد و مع ذلك اگر دست از اشياء مضره باز كشد آن عارضه به صحت مبدل گردد و الا چون يكسال ديگر حال بر آن منوال بگذرد مويها و ناخنهاى او ريختن گيرد و باوجود ظهور اين امارات اگر بقول اطبا اطاعت نمايد علاج ممكن است و اگر غفلت ورزد مرض مزمن شده معالجه نپذيرد جالينوس آن كتاب را بملك سپرده پنهان و پوشيده از آن ملك سفر كرد و در شهرى كه داخل قلم‌رو نيقاس نبود ساكن شد و ملك باز بعد از چندگاه از فرار جالينوس خبر يافته مفارقتش را فوزى دانست زيرا كه از نصايح او بتنگ آمده بود اما بعد از گذشتن مدتى كه حكيم در آن رساله بقلم آورده بود امارت جذام در بشرهء ملك ظاهر گشته اشعار او آغاز پاشيدن كرد و ملك متنبه گشته و سرير سلطنت را وداع نموده بطريق خفيه بملك يونان شتافت و جالينوس را پيدا ساخته در خلوتى او را به حال خود شناسا گردانيد و باخفاء آنصورت وصيت فرمود و حكيم پادشاه را به خانه برده در ابراء آن عارضه سعى كرده در عرض يكسال ملك باز شفا يافت و جالينوس يكى از تلامذهء خود را بملازمت پادشاه تعيين نموده او را بدار الملك سلطنتش روان گردانيد و ملك باز بدان مملكت رسيده امر او اركان دولت بر صحت و سلامت ذاتش لوازم شكر بتقديم رسانيدند و پسر كلانترش كه متعهد امر پادشاهى گشته بود سرير ملك را بملك بازگذاشت و ملك چون زمام امور سلطنت بدست آورد تحفه‌جات لايقه و تشريفات رايقه از اقمشهء نفيسه و جواهر ثمينه و مراكب باد رفتار و كنيزكان خورشيد رخسار بشاگرد\r\n\r\n","description":"","footnote":"","page_name":" 169 ","page_number":213},
  {"content":"\r\n\r\nجالينوس داد تا نزد استاد برد و او را نيز باصناف عوارف و انواع عواطف نوازش كرد و همچنين تحف و هدايا جهة ملك نيقاس ارسال داشته به دو نوشت كه مرا در ملك و مال با تو مطلقا مضايقه نيست بايد كه از حكيم التماس نمائى كه به وطن مالوف مراجعت فرمايد و بيش ازين در غربت توطن ننمايد و چون بيلكات و مكتوبات به نظر ملك نيقاس رسيد فرحناك و مسرور گشته كس فرستاد تا استدعاء حضور جالينوس نمايد و حكيم التماس نيقاس را قبول فرموده بمسكن خويش مراجعت نمود و بعد از چندگاه ملك باز بيمار شد و اين خبر بجالينوس رسيده باتفاق نيقاس بپاى تخت ملك باز رفت و چون ملك پيش از رسيدن ايشان شفا يافته بود آن‌دو مهمان عزيز را استقبال كرد و كما ينبغى شرايط اعزاز و اكرام بجاى آورده چند ولايت ديگر اضافهء مملكت نيقاس فرمود و يكى از اولاد خود را شاگرد جالينوس گردانيد تا بآموختن علم و حكمت او را از باديهء غوايت بسرچشمهء هدايت رساند و پس از انقضاى يك ماه كه لوازم مهماندارى مرعى داشت صلات كرامند و تنسوقات دلپسند نزد نيقاس و جالينوس فرستاد و ايشان را اجازت داد و بروايتى كه در روضة الصفا مسطور است وفات جالينوس در كنار بحر اخضر روى نمود و جالينوس بسماع و استماع نغمات و الحان بغايت مفتون بود از سخنان اوست كه بهترين انعام آنست كه بىمقدمهء سؤال به مستحق آن وصول يابد و فرمود كه شرف نفس انسان را بدان توان شناخت كه از ارتكاب اعمال دون و افعال خسيس عار دارد و پيوسته همت او بر اكتساب عظايم امور و جلايل قضايا مقصور باشد و فرمود كه هردوستى كه جانب نصيحت نامرعى گذارد و حق موعظت و تنبيه بجاى نيارد و دوست را بر عيبش مطلع نسازد مستحق آنست كه از صحبت او ببرند و از مهاجرت او غم نخورند و گفت كه سزاوار محمدت و ثنا كسى است كه دلش گشاده باشد و به قوت حلم صورت غضب فرونشاند رباعى\r\n اى ذات تو بهره‌مند از حسن ادب * آن به كه ز خشمت نرسد كس بتعب\r\nدر وقت غضب خشم فرو بايد خورد * چون گفت نبى عربى لا تغضب \r\nثاليس ملطى اول كسى است كه در بلده ملطيه مسائل حكميه بيان كرد و بعقيدهء او مبدع اول آبست و چنين گويد كه از جمود آب ارض متكون گشت و از انحلال ماء هواء پديد آمد و از صفوت آب آتش پيدا شد و از دخان آن آسمان ترتيب يافت و از شعلات كرهء اثير كواكب منير لباس هستى پوشيد\r\nانكسا غورس ايضا از حكماء ملطيه است گويند كه انكسا غورس ميگفت اصل همه اشياء جسمى است كه جميع اشياء و قواى جسمانيه از آن متكون شده اما بيان نميكرد كه آن جسم كه مبدع اولست از عناصر است يا خارج و مباين آنست\r\nانكسانس او نيز ملطى است و مذهب وى آن بود كه اول مخلوقات هواست و اجرام علويه و عقول و نفوس از هواى صافى مخلوق شده‌اند و جمادات و نباتات و حيوانات و انسان از هواء كثيف در وجود آمده‌اند\r\n\r\n","description":"","footnote":"","page_name":" 170 ","page_number":214},
  {"content":"\r\n\r\nذيمقر اطيس از مشاهير حكماء كبار است و معاصر بهمن بن اسفنديار و بزعم مؤلف تاريخ حكماء ارسطاطاليس قول ديمقراطيس را بر سخنان استاد خود افلاطون ترجيح مينمود از كلمات اوست كه آدمى را در وقت عزت و رفعت امتحان بايد كرد نه هنگام خوارى و مذلت و گفت كه عالم معاند بهتر است از جاهل منصف و فرمود كه واجبست بر انسان كه لوح دل را از لوث مكر و خديعت پاك سازد چنان كه جامه را از آلايش وسخ پاك ميگرداند و گفت كه چنان شيرين مباش كه ترا فروبرند و چنان تلخ مباش كه از دهانت بيرون افكنند مصراع\r\n بدان دليل كه خير الامور اوسطها \r\nاقليدس صورى اول حكيمى است كه در علم رياضى سخن گفت و آن فن را عليحده تدوين نمود و مصنف وى موسوم باسم اوست از سخنان اقليدس است كه هرچه از تحت تصرف بيرون رود عوض آن بحصول مىپيوندند يا نى بر هر تقدير تأسف و تحسر بىفايده است شخصى با وى گفت كه من چندان سعى كنم كه رشتهء حيات تو انقطاع پذيرد جوابداد كه من چندان جهد نمايم كه آتش غضب تو تسكين گيرد بيت\r\n مه فشاند نور و سگ عوعو كند * هركسى بر طينت خود مىتند \r\nسافرطيس برادرزاده و شاگرد ارسطاطاليس بود بعد از فوت استاد بر كرسى او نشسته زبان حكمت بافاده ميگشود كتاب آثار العلويه و كتاب ما بعد الطبيعه در سلك مصنفاتش انتظام دارند و از سخنان اوست كه ميگويند كه بر سلطان ظالم و بر مالداريكه از حسن تدبير بىبهره باشد و بر بخشنده‌اى كه اموال در غير مصرف صرف نمايد و بر فاضلى كه صايب رأى نبود رشك و حسد مبريد\r\nبو ذر جمهر حكيم اعلم حكماء زمان خود بود و بوزارت نوشيروان قيام مينمود و كيفيت وصول او را بملازمت كسرى بعضى از ارباب اخبار برين نهج در سلك تحرير كشيده‌اند كه نوشيروان شبى در عالم رؤيا مشاهده مينمود كه در پيش تخت او درختى رسته است و صورت آن شجره مقبول افتاده جام مدام بر دست برگرفتى و قبل از آنكه تجرع كردى خوكى ظاهر شده شراب آشاميدى و نوشيروان از وفوع اينحالت محزون گرديد و ايضا چنان ديد كه خوك بر مسند او نشستى و كسرى كاس ؟ ؟ ؟ داشته خوك شراب خوردى چون نوشيروان بيدار شد قوافل حزن و اندوه در باطن او منزل گزيد و معبران را احضار نموده بعد از تقرير واقعهء مذكوره از تعبير پرسيد آنجماعت از تعبير اينخواب عاجز آمده جواب مقرون بصواب نتوانستند گفت و شعف كسرى بدانستن تعبير خواب سمت ازدياد پذيرفته جمعى از سياحان مملكت را امر فرمود تا در اطراف آفاق متفرق گشته طلب شخصى كنند كه نقاب حجاب از چهره آن امر مبهم بردارد از آن جمله مردى آزاد سرو نام بمرو رسيده به دبيرستانى مرور نمود و از معلم پرسيد كه از علم تعبير هيچ وقوف دارى جوابداد كه تا غايت بآموختن اين فن استسعاد نيافته‌ام بو ذر جمهر كه از جملهء صبيان آن دبيرستان بود و بحدت ذهن و صفاء طبع اتصاف داشت آزاد سرو را گفت كيفيت اين واقعه را بيان\r\n\r\n","description":"","footnote":"","page_name":" 171 ","page_number":215},
  {"content":"\r\n\r\nكن شايد تعبير بخاطر رسد استاد بانگ بر وى زد كه خاموش باش و آزاد سرو معلم را از غلظت مانع آمده خواب كسرى را بيان كرد بو ذر جمهر گفت مصراع\r\n نگويم من اين گفته جز نزد شاه * \r\nآزاد سرو را گفتار كودك معقول افتاده او را الاغ و خرج راه داده باتفاق متوجه درگاه پادشاه شدند و بعد از وصول به مقصد آزاد سرو قضيهء آوردن بو ذر جمهر را معروض نوشيروان گردانيده كسرى در خلوتى او را طلب داشت و طالب تعبير خواب شده بو ذر جمهر بعرض رسانيد كه در شبستان پادشاه غلامى است كه بيكى از اهل حرم الفت گرفته و اگر خاطر همايون خواهد كه حقيقت اين حال مكشوف گردد حكم فرمايد تا كنيزان يك‌يك از پيش او بگذرند و كسرى بدين موجب فرمان فرموده بعد از مرور كنيزان و تفحص احوال ايشان بيت\r\n غلامى پديد آمد اندر ميان * * به بالاى سرو بچهر كيان \r\nو بوضوح انجاميد كه آن غلام را دختر حاكم چاچ بنابر آنكه از خوردى باز به او متعلق بوده از خانهء پدر همراه آورده و در لباس عورات در شبستان نگاه ميداشت لاجرم كسرى دختر و غلام را بسياست رسانيده بو ذر جمهر را ملازم گردانيد و روز بروزگار آن حكيم فطنت شعار در ترقى بود تا بدرجهء بلند وزارت رسيد نقلست كه روزى نوشيروان مجلسى عظيم آراسته و باحضار حكما و مؤبدان مثال داده اشارت فرمود كه هريك از حضار كلمه چند كه متضمن صلاح احوال پادشاهان و زيردستان باشد بيان فرمايند و هركس از اهالى آن محفل در آن باب استقصا نمود چون نوبت به بو ذر جمهر رسيد بعرض رسانيد كه من مقصود ملك را در دوازده كلمه ادا نمايم نوشيروان سؤال كرد كه آن كلمات كدامست حكيم جواب داد كه ( اول ) پرهيز است از شهوت و غضب و هواى نفس ( دوم ) صدقست در گفتار و وفا بمواعيد و شروط و عهود و مواثيق ( سوم ) مشورتست با ارباب دانش در آنچه سانح شود از حوادث ( چهارم ) اكرام علماء و اشراف و امراء كتابست على قدر مراتبهم ( پنجم ) تعهد قضاست و تفحص عمال و جزا دادن نيكوكار و بدكردار بواسطه احسان و اسائت بديشان ( ششم ) تفتيش زندانيانست هر چندگاه تا گناه‌كاران را عقوبات نمايند و هركس را كه مستحق گذاشتن باشد اطلاق فرمايند ( هفتم ) تعهد طرق و اسواق و اهل تجارتست ( هشتم ) تأديب رعاياست بر جرايم و اقامت حدود برايا بر مآثم ( نهم ) جمع اسلحه و آلات حربست ( دهم ) اكرام اهل بيت و عشاير و عقاربست ( يازدهم ) تعيين منهيان و جواسيس است تا حوادث ملكى را معروض دارند ( دوازدهم ) تلطف و تفقد دربارهء وزرا و ندما و خواص و خدمست و ايضا از كلمات حكمت آيات بو ذر جمهر است كه اصل نيكوئيها سه چيز است تواضع بىتوقع سخاوت بىمنت خدمت بىطلب مكافات و للّه الحمد و المنه كه بمساعدت توفيق ازلى و معاونت سعادت لم يزلى جواهر اخبار مشاهير انبياء بزرگوار و زواهر آثار جماهير حكماء عالى مقدار در سلك نظام انتظام يافت و خامهء پسنديده ارقام به قدر امكان در تصحيح و تنقيح اين روايات صحت آيات اهتمام نموده عنان بيان بصوب ديگر تافت * نظم\r\n شكر خدا را كه ز لطف ازل * * و ز سبب مكرمت لم يزل *\r\nگشت بسعى قلم خوش خرام \r\n\r\n","description":"","footnote":"","page_name":" 172 ","page_number":216},
  {"content":"\r\n\r\n باب نخستين ز كتابم تمام * * مخزن اين نامه نامى اثر *\r\nگشت ز فيض سخنم پرگهر * طرفه خبرهاى كهن گفته شد *\r\nدر سخن بين كه چه‌سان سفته شد * * هست اميدم كه برغم حسود *\r\nنغمه‌سرايان رياض وجود * * چونكه در آيند درين بوستان *\r\nبازگشايند به تحسين زبان * * ساز نمايند نواى كرم *\r\nدرگذرند از سر سهو قلم * * تا ز فرح كلك بلاغت اثر *\r\nبازگشايد در گنج گهر * * بلكه كند عرصهء آفاق پر *\r\nاز سخنانيكه بود همچو در * از كرم مالك ملك قدم *\r\nشرح دهد حال ملوك عجم \r\nتمام شد جزو اول از جلد اول حبيب السير\r\n\r\n","description":"","footnote":"","page_name":" 173 ","page_number":217},
  {"content":"\r\n\r\nبسم اللّه الرّحمن الرّحيم\r\n\r\nجزو دوم از مجلد اول در ذكر ملوك عجم و سلاطين عرب كه قبل از ظهور حضرت رسالت صلى الله عليه و سلم در ممالك عالم بلوازم فرمان فرمائى قيام نموده‌اند\r\nبعد از تقديم حمد و ثنا بيت\r\n پادشاهى كه پادشاهان را * * پادشاهى بمحض قدرت اوست \r\nجل جناب جلاله و پس از تبليغ درود و دعا بيت\r\n دين پناهى كه از كمال شرف * * هردو عالم طفيل حضرت اوست * \r\nصلى اللّه عليه و سلم و على آله نموده مىشود كه اقلام مصوران الواح اخبار بدين‌گونه صورت نگار است كه اگرچه مدت سلطنت و زمان ايالت ملوك و ؟ ؟ ؟ ارهء فرس امتداد تمام داشت و از ابتداء تباشير صبح اقبال تا انتحاء غروب كوكب جاه و جلال بسيط غبرا جولان‌گاه يكران آن طبقه بوده همه‌كس نقش اطاعتشان بر صفحهء جبين مىنگاشت در چگونگى اسمار و طرق آثار آن حكام شوكت دثار اختلاف بسيار دست داده و طريق تحقيق آن از شارع استقامت بجانب انحراف افتاده و از مواقع زلل و مواضع خلل يكى آنكه مؤبدان ايشان را گمان آنست كه مدتى مديد و عهدى بعيد صحن هامون و نشيب چتر نيلگون از فرمانفرمائى كشورگشا و كامل حشمتى مظفرلوا خالى بود بيت\r\n دير زمان ملك پناهى نبود * * هيچ طرف صدمت شاهى نبود \r\n- چه بعد از وفات كيومرث كه به زعم فارسيان والد معشر بشر است مدت صد و هفتاد و چند سال مسند حكومت و اقبال و چهار بالش سلطنت و استقلال از جلوس صاحب ناموسى كه زمام حل و عقد و قبض و بسط امور جمهور در قبضهء اقتدار او توان نهاد بىنصيب افتاد تا آنكه هوشنگ بر سرير پادشاهى نشسته سلك مهام فرق انام را انتظام داد و ديگر آنكه بسبب عجز نوذر افراسياب مدت دوازده سال در ايران كامران بوده بتوران مراجعت نمود و چند سال تخت و بخت ايرانيان خسروى نافذ فرمان نداشت و همچنين چون منشور هستى زاب مطوى گشته ملك و مال باز گذاشت سالها اطراف جهان از سلطان عاليشان با نصيب نبود تا كوكب اقبال كيقباد از افق عدل و داد طلوع نمود بنابرين جهات تاريخ آن سلاطين نصفت صفات عرصهء حوادث خلل و محل عواصف زلل گشته و عجايب آثار و غرائب اسمارشان فرمودهء دست تغييرات\r\n\r\n","description":"","footnote":"","page_name":" 174 ","page_number":218},
  {"content":"\r\n\r\nزمان آمده از حيز صحت و حوزهء استقامت درگذشت و باتفاق مورخان خجسته شيم پادشاهان عجم چهار طبقه بوده‌اند پيشداديان و كيانيان و اشكانيان و ساسانيان و در مدت ايالت ايشان چهار روايت در كتب اهل حكايت ورود يافته هركس تابع ملت زردشت است زمان استعلاء لواء دولت ايشان را چهار هزار و صد و هشتاد و دو سال و ده ماه و نه روز ميشمارد و پيشواى ناظمان مناظم سخن‌رانى حمزة بن حسن اصفهانى چهار هزار و هفتاد و يكسال و دو ماه و نه روز مىپندارد و بهرام بن مردانشاه مؤبد به چهار هزار و چهارصد و نود و نه سال و نه ماه مىرساند و مؤلف فارس نامه چهار هزار و صد و هشتاد و يكسال و چند ماه ميداند\r\nاما پيشداديان با كيومرث ده نفر بوده‌اند و مدت پادشاهى ايشان بقول حمزة بن حسين اصفهانى دو هزار و چهارصد و هفتاد سال است و به روايت بهرام شاه بن مردانشاه دو هزار و هفتصد و سى و چهار سال و بعقيده حمد اللّه مستوفى دو هزار و چهارصد و پنجاه سال و نخستين كسى از نوع انسان كه متصدى ايالت جهانيان گشت كيومرث است و كيومرث بلغت سريانى حى ناطق را گويند و در نسب كيومرث ميان ارباب اخبار اختلاف بسيار است چه بعضى را عقيده آنكه او بزرگترين اولاد صلبى آدم بود و جمعى گفته‌اند كه قينان بن انوش بن شيث بن آدم عليه السلام را كيومرث ميگفته‌اند و زعم مجوس آنست كه كيومرث عبارت از ابو البشر است و لقبش گل شاه بود زيرا كه در زمان سلطنت او در فضاى جهان غير از آب و خاك چيزى نبوده است و زمره‌اى بر آن رفته‌اند كه اميم بن لاود بن ارم بن سام بن نوح را كيومرث ميخوانده‌اند چنانچه در روضة الصفا مسطور است اصح اقوال آنكه كيومرث ولد سام بود و باتفاق جميع مورخان اول كسى كه در جهان نام پادشاهى برو اطلاق يافت كيومرث است بيت\r\n نخستين خديوى كه كشور گشود * * سر تاجداران كيومرث بود \r\nو كيومرث باوجود وفور انصار و جنود چون از تنظيم امور ملك فارغ شدى فردا وحيدا بسياحت اشتغال نمودى و در اطراف كوه و دشت بعبادت صانع جهان‌آفرين اقدام فرمودى و زمره‌اى گفته‌اند كه زين و لجام و سوارى را كيومرث اختراع كرد و پشم رشتن و تافتن و از آن جامه و گليم بافتن را او پديد آورد مدت سلطنتش بقولى سى سال بود و بروايتى چهل سال و اوقات حياتش هزار سال\r\n\r\nگفتار در بيان مجملى از وقايع زمان پادشاهى آن مقدم سلاطين و ذكر كشته شدن بعضى از اولاد او به زخم سنگ عفاريت و شياطين\r\nاكابر مورخين مرقوم رقم بلاغت آئين گردانيده‌اند كه كيومرث را پسرى بود كه اكثر اوقات را بشرف طاعت ايزد تعالى صرف مينمود و آن پسر روزى از پدر پرسيد كه بهترين صفات بشرى كدامست جوابداد كه كم‌آزارى و عبادت حضرت بارى آن\r\n\r\n","description":"","footnote":"","page_name":" 175 ","page_number":219},
  {"content":"\r\n\r\nجوان نكته‌دان با خود تأمل كرده گفت كم‌آزارى مترتب بر جدائيست و عبادت موقوف بر وحدت و تنهائى آنگاه از خلق انقطاع اختيار كرده در جبل دماوند بطاعت خداوند مشغول شد و كيومرث گاهى بمعبد ولد ارشد رفته ديده بديدار او روشن ميگردانيد و در كرت اخير كه متوجه ملاقات فرزند خود گشت در اثناء راه جغدى دو سه نوبت آواز موحش كرد و كيومرث بآواز آن طير تطير نموده بر زبان راند كه اگر اين آواز مستلزم مكروهيست كه به من رسد انشاء اللّه پيوسته اين جانور مردود و مطرود بنى آدم باشد و تطير بآواز جغد از آنزمان باز پيدا شد القصه چون كيومرث بمسكن پسر رسيد او را كشته ديد زيرا كه جمعى از ديوان كه در آنزمان از چشم آدميان پنهان نبودند و با اهل صلاح عداوت مىورزيدند سنگى بر سرش زده بودند و كيومرث از مشاهدهء آنصورت جزع و فزع بسيار نموده مقارن آنحال كريم ذو الافضال بكمال صنع لا يزال در آن جبل چاهى پديد آورد و كيومرث آنجوان مرحوم را در آنچاه فروگذاشته بر سر آن آتشى بلند برافروخت و بعضى مجوسيان را عقيده آنست كه از آن روز باز تا غايت هر روزه ده پانزده نوبت آتش از آنچاه زبانه مىزند و باز بچاه فرو مىنشيند و كيومرث بعد از القاء پسر در تك چاه روز و شب بتضرع و زارى از حضرت بارى مسئلت ميفرمود كه او را از قتلهء فرزند سعادتمند و مقام توطن ايشان آگاهى بخشد بالاخره در خواب از حقيقت حال آنگروه شقاوت مآل اطلاع يافته بطريق سير به طرف ديار مشرق توجه نمود و پس از طى اندك مسافتى نظرش بر خروسى سفيد افتاد كه ماكيان درپى داشت و با مارى در نبرد بود و مار هرگاه قصد ماكيان ميكرد خروس خروش برآورده بمنع او ميپرداخت و كيومرث شجاعت آنمرغ را پسنديده مار را بقتل رسانيد و برين معنى تفأل نموده قاتلان پسر مرحوم خود را باز يافت و جمعى را به تيغ بيدريغ گذرانيده فوجى را در پنجهء تقدير اسير ساخت و به كارهاى دشوار بازداشت و در آن منزل كه او را فتح و ظفر دست داد شهرى بنا نهاده آن بلده موسوم ببلخ گشت گويند كه در آنوقت كه كيومرث به تعمير آن شهر مشغول بود شخصى از دور پيدا شد و بعضى از حضار او را جاسوس گمان برده چون آن عزيز نزديك رسيد كيومرث او را بشناخت كه برادر اوست و بر زبان آورد كه بل اخ بدين جهة آن بلده را بلخ نام نهادند و قاضى ناصر الدين بيضاوى گويد كه كيومرث در مدت سلطنت دو شهر بنا نهاد اصطخر و دماوند و نيز معتقد قاضى و صاحب تاريخ معجم آنست كه آن پسر كيومرث كه در دماوند كشته شد سيامك نام داشت و اعتقاد طبرى آنكه سيامك پسرزاده كيومرث بوده كه بعد از چندگاه از قتل آن تولد نموده و سيامك بمزيد عقل و كياست و فهم و فراست از ابناء زمان امتياز داشت و چون بسن رشد و تميز رسيد كيومرث او را بولايت عهد مقرر گردانيد و كليات و جزئيات امور مملكت را باستصواب راى رزين او فيصل ميداد و سيامك در زمان حيات كيومرث روزى تنها به جمعى از زمرهء عفاريت باز خورده بين الجانبين مهم بقتال انجاميد و سيامك با زخمى گران به منزل خود رسيده بعد از دو سه روز وفات\r\n\r\n","description":"","footnote":"","page_name":" 176 ","page_number":220},
  {"content":"\r\n\r\nيافت و كيومرث بر فوت قرة العين سلطنت اضطراب عظيم نموده مقارن آنحال از حرم محترم شاهزاده مرحوم ولد ارشد متولد گشت و كيومرث بديدارش چشم روشن كرده مصراع\r\n ببوسيد و تنگش ببر درگرفت \r\nو آن مولود عاقبت محمود را موسوم بهوشنگ گردانيده همت عالى نهمت بر قتل و اخذ كشندگان سيامك مصر و فداشت و بتائيد رب العالمين آن ملاعين را اسير ساخته بعالم آخرت فرستاد و چون آثار دولت و اقبال و انوار شوكت و استقلال از ناصيه همايون هوشنگ لايح و لامع گشت كيومرث زمام امور سلطنت را بقبضهء درايت او بازگذاشته به نفس نفيس در كنج عزلت منزل گزيد تا آن زمان كه اجل موعود فرارسيد هوشنگ بقول اكثر و اشهر پسرزادهء كيومرث و به عقيدهء زمره‌اى پسر صلبى او بود و بعضى گفته‌اند مهلائيل عبارت از اوست و قينان كنايت از پدر او و باتفاق جميع ائمه اخبار هوشنگ پادشاهى فطنت شعار حكمت آثار بود و در اشاعت عدل و داد بمرتبه‌اى مبالغه نمود كه پيشداد لقب يافت يعنى عادل اول كتاب جاودان خرد كه حسن بن سهل وزير مأمون عباسى به عربى ترجمه نموده از جمله مصنفات آن پادشاه خجسته صفاتست و او نخستين پادشاهى است كه آهن از سنگ بيرون آورد و در كوره گداخت و از آن انواع اسلحه ساخت و از پوست سمور و روباه پوستين دوخت و سگان تازى را معلم گردانيد و كلاب را جهة حفظ رمه بازداشت و خدام را در پيش خود بقيام امر فرمود و استخراج جوهر و سيم و زر از معادن و قطع اشجار كردن و تخته در از آن تراشيدن همه از جمله مخترعات اوست و هوشنگ در آخر اوقات حيات گوش هوش طهمورث را كه وليعهدش بود بدرر نصايح سودمند گرانبار گردانيد و سرانجام مهام ملك و مال را برأى صوابنمايش باز گذاشته سلوك طريق تجرد و انقطاع اختيار فرمود و در زاويه‌اى بعبادت حضرت بارى اشتغال مينمود تا زمانيكه فوجى از شياطين بسروقتش رسيدند در حين سجده سنگى بر سر آن خسرو با فرهنگ زدند چنانچه ديگر مجال قيام و قعود نيافت مدت سلطنتش بقول اكثر اهل خبر چهل سال بود و زمان حياتش بروايت طبرى پانصد سال و صاحب متون الاخبار گويد كه از زمان وفات كيومرث تا وقت رحلت هوشنگ دويست و بيست و سه سال بود و العلم عند اللّه الملك المعبود\r\nطهمورث بروايت بعضى از مورخان پسر صلبى هوشنگ است و زمره‌اى را اعتقاد آنكه پسرزادهء اوست و پدرش دلجهان نام داشت و لقب طهمورث زيبا و نداست يعنى تمام صلاح و ديوبند نيز از جملهء القاب آنخسرو خردمند است و او را بدين جهة ديوبند ميگفتند كه فوجى كثير از ديوان را بقتل رسانيد چنانچه بروايت جعفرى عدد مقتولان او بيك هزار و چهارصد و هشتاد رسيد و بعضى ديگر از عفاريت را مطيع و منقاد ساخت و بقول صاحب متون الاخبار طهمورث در اقاليم سبعه رايت سلطنت برافراخت و او تابع اوامر و نواهى الهى بود و بعبادت جناب جلال پادشاهى قيام مينمود و بروايت مشهور سنت سنيه صوم در زمان دولت او پيدا شد سبب آنكه در آن ايام در ميان فرق انام قحط و غلائى عظيم وقوع\r\n\r\n","description":"","footnote":"","page_name":" 177 ","page_number":221},
  {"content":"\r\n\r\nيافت و طهمورث ملاحظهء حال فقرا و ايتام كرده فرمانداد كه اغنيا بغذاى شام قناعت نمايند و طعام چاشت را بدرويشان ايثار كنند در تاريخ معجم بقلم مشكين رقم مثبت گشته كه اول كسى كه خط فارسى نوشت و زينت پادشاهان ساخت و احمال و اثقال بر دواب بار كرد و طيور شكارى را صيد كردن آموخت و از كرم قز ابريشم استخراج نمود و بالهام الهى او را معلوم شد كه خورش آن كرم برگ توت است طهمورث بود و بعقيده صاحب جعفرى عمرش هشتصد سال بود و زمان سلطنتش بقول طبرى چهارصد سال و بروايت بعضى از كبار مورخين سى سال و قهندز و مرو و آمل و طبرستان و سارويه و اصفهان را او بنا نموده\r\nجمشيد بزعم زمره‌اى از ارباب اخبار پسر صلبى طهمورث بود و فرقه‌اى او را برادر طهمورث گويند و طائفه‌اى برادرزاده گفته‌اند و لفظ جمشيد مركبست از اسم و لقب زيرا كه نام او جم است و لقبش شيد و معنى شيد نير است و چون نورى از روى جمشيد ميدرخشيد به اين لقب ملقب گرديد القصه مثنوى\r\n چو طهمورث از ملك بربست رخت * * مقرر به جمشيد شد تاج و تخت *\r\nجهاندار جمشيد فرخ سرشت * * بياراست گيتى چو باغ بهشت *\r\nنخستين كه در ملك بگشاد دست * * در فتنه بر خلق عالم ببست \r\nو در زمان شهريارى و اوان جهان دارى جمشيد ممالك عالم بكمال معمورى و آبادانى رسيد چنانچه بروايتى مدت سيصد سال در قلم‌رو او هيچكس بموت و مرض و هرم مبتلا نگرديد و بزعم طائفه‌اى از مورخان جمشيد اول كسى است كه استنباط علم طب نمود و به وضع حمام اشارت فرمود و او نخستين كسى است كه جاده‌ها و شوارع در كوه و صحرا پديد آورد و بروايت مشهور شراب انگور در زمان پادشاهى او ظهور يافت و جمعى از مستخبران ساختن تير و كمان را از مخترعات او شمرده‌اند و جمعى گمان برده‌اند كه ترتيب پيرايه از زر و سيم و لعل و فيروزه از نتايج طبيعت جمشيد است و جمشيد بقول طبرى مدت هفتصد سال و بعقيده بعضى ديگر از ناهجان مناهج سخنورى ششصد و هفده سال بر جادهء قويم خداپرستى راسخ دم و ثابت قدم بود آنگاه بتسويلات شيطانى و تخييلات نفسانى دعوى الوهيت نمود بدان واسطه اختلال باحوال مملكت راه يافته ضحاك تازى لشگر بر سرش آورد جمشيد از مقاومتش عاجز شده فرار بر قرار اختيار كرد مدت سلطنتش بقول اكثر مورخان هفتصد سال بود و زمان حياتش هزار سال\r\n\r\nذكر شمه‌اى از احوال و اوصاف جم و بيان استيلاى ضحاك بر ممالك عجم\r\nمالكان ممالك سخن‌رانى و بانيان مبانى نكته‌دانى در مؤلفات خويش آورده‌اند كه جمشيد در مبادى ايام سلطنت و جهانبانى در فزاى روح‌افزاى فارس بتمهيد قواعد بنائى پرداخت كه طول آن دوازده فرسخ بود در وقتى كه خسر و كواكب مواكب خورشيد در درجهء اول از حمل كه بيت الشرف اوست نزول نمود جمشيد باحضار اكابر و اشراف اطراف\r\n\r\n","description":"","footnote":"","page_name":" 178 ","page_number":222},
  {"content":"\r\n\r\nفرمانداده در آن مكان بهشت نشان بر سرير سرورى برآمد و بساط نشاط مبسوط گردانيده آن روز را نوروز نام نهاد و بحصول امانى و آمال طوايف انام حكم كرده ابواب عدالت و رعيت‌پرورى بر روى روزگار اهالى هر شهر و ديار بگشاد و جمهور خلايق را منقسم به چهار قسم ساخته مقرر فرمود كه هر طبقه‌اى را بر وجهيكه لايق به حال و مناسب بطور ايشان باشد رعايت نمايند و هيچ طايفه در مهم طايفه‌اى ديگر مدخل نفرمايند قسم اول اصحاب علم و ارباب قلم بودند و قسم دوم طبقات سپاه و حشم و قسم سيم اهل حرث و زراعت و قسم چهارم پيشه‌وران و اصحاب صناعت و همچنين منقول است كه جمشيد در ايام نصفت گسترى چهار انگشترى ساخت و بر نگين هر انگشترى كلمه‌اى كه بمهمى از مهمات مناسبت داشت نقش نمود در انگشترى كه بهنگام جنگ بانگشت درآوردى منقش بود كه آهستگى و مدارا يعنى در حرب تأنى بايد كرد و تعجيل را مذموم بايد شمرد و در انگشترى دوم كه اكثر ايام در انگشت خود داشت مثبت بود كه عدل و عمارت يعنى منافع از مملكت بدون عدالت و عمارت صورت نه‌بندد و در انگشترى سيم كه تعلق به منهيان و جواسيس و فيوج بود نقش نمود كه راستى و شتاب يعنى در ايصال اخبار شرايط راستى و شتاب بجاى بايد آورد و بانگشترى چهارم كه تعلق بديوان مظالم داشت مسطور بود كه سياست و انصاف بيت\r\n از تو گر انصاف آيد در وجود * * به كه عمرى در ركوع و در سجود \r\nالقصه چون جمشيد بوساوس شيطانى و هواجس نفسانى از جادهء قويم عبادت سبحانى و شارع مستقيم رعايت افراد انسانى انحراف نموده دعوى الوهيت كرد و بتان به صورت خود تراشيده خلايق را تكليف فرمود كه بپرستش آنصور بىنفع و ضرر قيام نمايند نظام مهام عالم گسيخته شد و در هر طرفى فتنه‌اى انگيخته گشت و شداد بن عاد برادرزادهء خود ضحاك تازى را با سپاه بسيار بمقابله و مقاتلهء جمشيد مأمور گردانيد و بروايت مشهور جمشيد بعد از ستيز و آويز روى بوادى گريز نهاده مدتها در اطراف و اكناف عالم سرگشته مىگشت و آخر الامر بچنگ اعدا افتاده ضحاك فرمود تا او را با آن استخوان ماهى كه به اره مشابهتى دارد دو پاره كردند نظم\r\n زمانه چو با دست باد از نخست * * نقاب از رخ گل بعزت كشد *\r\nپس از هفته‌اى در ميان چمن * * تنش را به خاك مذلت كشد \r\nو محمد بن جرير الطبرى از شاهنامهء بزرگ نقل نموده كه جمشيد بعد از فرار از ضحاك چندگاهى مجهول‌وار در گرد جهان سرگردان بود و عاقبت در نواحى سيستان ساكن گشته دخترى از مردم آنجائى را بحبالهء نكاح خويش درآورد و او را از آن دختر پسرى متولد شد و گرشاسب و رستم دستان از نسل آن پسر در وجود آمدند و بعضى از اهل عجم كه به نبوت جمشيد اعتقاد كرده در قلم آورده‌اند كه چون جمشيد از عدت وصولت لشگر ضحاك آگاه شد و دانست كه طاقت مقاومت با آن سپاه از حيز قدرت او بيرونست باتفاق مؤيد مؤبدان فرار برقرار اختيار كرد و بقيهء ايام زندگانى را در كنج غارى گذرانيده باندك آب و گياهى قانع گرديد و اين ابيات كه نوشته مىشود مناسب اين روايتست نظم\r\n شنيدم كه جمشيد از تخت و بخت * * ز دنيا بعقبى چو بربست رخت *\r\nچنين گفت \r\n\r\n","description":"","footnote":"","page_name":" 179 ","page_number":223},
  {"content":"\r\n\r\n با مؤبد كاردان * * كه اى پرهنر مرد بسياردان *\r\nبهفصد رسيد از جهان سال من * * شد از موج دريا فزون مال من *\r\nمقاليد احكام ديو و پرى * * در انگشت كردم چو انگشترى *\r\nچو بختم نگون گشت و آشفت كار * * بدين روز بنشستم از روزگار *\r\nبگفت اين سخن شاه صافى روان * * وز آنجا به راه عدم شد روان \r\nضحاك تازى بروايت بعضى از ناظمان مناظم نكته‌پردازى خواهرزاده جمشيد بود و پدر او در سلك ملوك عرب انتظام داشت و اعراب او را علوان و عجميان مرداس ميگفتند و بعقيدهء بسيارى از مورخان چنانچه سابقا مذكور شد والد ضحاك برادر شداد بن عاد بود و مجوس گويند كه نسب ضحاك بشش واسطه بكيومرث ميرسد و فارسيان ضحاك را بيور اسب و دهاك نامند بيور بلغت پهلوى مرادف ده هزار است و چون او هميشه ده هزار اسب در طويله داشت بيور اسب لقب يافت و آك عبارت از عيب و آفتست و بنابر آنكه ضحاك بده عيب معيوب بود بده‌اك ملقب شد و عيوب مذكوره اينست : كراهيت چهره - قصر قامت - قلت حيا - كثرت اكل - بسيارى ظلم - بدى زبان - شتاب در مهمات - نخوت - جبن - ابلهى و زمره‌اى گفته‌اند كه لفظ ضحاك معرب ده‌آك است و باتفاق مورخان آفاق ضحاك ساهر ماهر و كافر فاجر بود و در ايام سلطنت بانهدام اساس عدالت و اشاعت طريقه ظلم و بدعت سعى نمود نظم\r\n اساسى كه آن دشمن دين نهاد * * نه بر وضع شاهان پيشين نهاد *\r\nدر ايام او اين سخن عام بود * * كه ايام او شر ايام بود \r\nالقصه چون آن سردفتر اهل ضلال بروايتى مدت هفتصد سال و بال اندوخت بتقدير منتقم جبار دو شعبه به شكل دو مار از دو كتف او سر برزد چنانچه از الم آن ضحاك بن علوان بيطاقت شد و اطبا از معالجه عاجز آمده ضحاك بتعليم شيطان از مغز سر انسان مرهمى ساخته بر آن ماران طلا كرد و درد او تسكين يافته مقرر شد كه هر روز دو زندانى را بكشند و مغز سر ايشان را مرهم كنند و بعد از كشته شدن تمام زندانيان از محلات و قرى هر صباح دو كس را گرفته بقتل ميرسانيدند و مغز سر آن بيگناهان را به نظر آنكافر ظالم ميبردند و گاهى كشندگان بر آن فقيران ترحم نموده بعضى را ميگذاشتند و ايشان پوشيده و پنهان از شهر بيرون رفته در شعاب جبال اوقات ميگذرانيدند گويند كه گردان از نسل آنجماعت پيدا شدند و چون فرياد و نفير برنا و پير از جور و بيداد آن مصدر شر و فساد بكرهء اثير رسيد كاوهء آهنگر اصفهانى كه دو پسر او را بفرمان آن بداختر بقتل رسانيده بودند چرم پاره‌اى را كه آهنگران در وقت كار بر پيش خويش بندند بر سر چوبى كرد و آواز برآورده خلايق را بمحاربه ضحاك دعوت نمود و مردم بسيار بر وى جمع آمده بر خلاف ضحاك پيمان را بايمان مؤكد گردانيدند و كاوه اصفهان را مضبوط ساخته بجانب اهواز لشگر كشيد و گماشتهء ضحاك را بقتل آورده باندك زمانى اكثر ولايات فارس و عراق را مسخر كرد و در آن مدت چند كرت ضحاك لشگر بمحاربهء كاوهء آهنگر فرستاده آن جنود نكبت ورود هر نوبت منهزم و منكوب مراجعت نمودند آنگاه كاوه با سپاهى بيباك روى توجه بجانب ضحاك نهاد و معسكر ضحاك آنوقت در\r\n\r\n","description":"","footnote":"","page_name":" 180 ","page_number":224},
  {"content":"\r\n\r\nحدود ولايت طبرستان و دماوند بود و چون كاوه بمملكت رى درآمد طالب شخصى شد كه شايستهء سرير جهانبانى باشد و او را بفريدون بن اتقيان كه از اسباط جمشيد بود نشان داده كاوه فريدون را بدست آورده سرش را بافسر فرماندهى آراسته تمامى آن لشگر و اكثر اشراف اطراف كمر خدمتگارى فريدون برميان بستند و در فتنه بر روى ضحاك گشادند و پس از مقابله و مقاتله آنظالم را اسير كرده به نظر همايون فريدون رسانيدند و فريدون چندگاهى ضحاك را در جبل دماوند محبوس گردانيده بالاخره او را بزندان لحد فرستاد مدت عمر ضحاك بقول طبرى هزار سال بود و طايفه‌اى از اهل اخبار گفته‌اند كه آن كافر بيباك هزار سال پادشاهى نمود و جمعى كثير از اكابر مورخان گويند كه ابراهيم ع در ايام سلطنت ضحاك مبعوث شد و بر تقدير صحت اين روايت چنان اعتقاد بايد كرد كه نمرود تمامى ممالك ربع مسكون را در حيز تسخير نداشت يا آنكه ضحاك بمتابعت او اعلام حكومت مىافراشت و العلم عند اللّه تعالى\r\n\r\nذكر فريدون بن اتقيان\r\nدر روضة الصفا مسطور است كه بمذهب صاحب مروج الذهب اتقيان پسر صلبى جمشيد است و در بعضى از تواريخ بهشت واسطه ميان او وجم رقم كرده‌اند ( و الاول هو الاصح ) نقلست كه چون دويست سال ضحاك بن علوان به علت ماران مبتلا بود شبى در خواب ديد كه سه كس برو حمله كرده يكى از آن جمله گرزى بر سرش زد و دو نفر ديگر دوالى از پشتش كشيده دستهاى او را بدان دوال بربستند و رسنى در گردنش انداخته او را بجانب دماوند دوانيدند و ضحاك از هيبت اينواقعه چنان فريادى زد كه جمعى كه نزديك به او در خواب بودند سراسيمه برجستند و آن ناپاك صباح كيفيت واقعه را با معبران و منجمان گفته طالب تعبير شد و آنجماعت سر در پيش افكنده بعد از مبالغه يكى از ايشان بر زبان آورد كه امكان دارد كه شخصى از اولاد جمشيد بر بعضى از ممالك استيلا يافته از آن جهة خاطر اشرف اعلى مشوش گردد ضحاك از امارات شكل و شمايل آن مولود استفسار نموده آن منجم آنچه از آن باب معلوم داشت عرض كرد و ضحاك منهيان تعيين نمود كه در حدود ولايت لوازم سياحت بجاى آورده هر خبر كه از اولاد جمشيد يابند عرضه داشت نمايند و بعد از چندگاه يكى از جاسوسان معروض گردانيد كه شخصى از اولاد جمشيد در فلان منزل متوطن است و پسر شيرخواره‌اى دارد موصوف بصفاتى كه منجمان گفته‌اند و ضحاك بنفس خود متوجه آن جانب گشت و قبل از وصول او مادر فريدون فرامك از كيفيت واقعه خبردار گشته با فرزند خويش در گوشه‌اى مختفى گشت و ضحاك بدان محل رسيده اثقيان را گرفته بقتل رسانيد و بازگشت بعد از آن فرامك فريدون را برداشته در كوه و صحرا ميگشت تا بمرغزارى رسيد كه شخصى گاوى چند ميچرانيد و آن شخص بالتماس فرامك قرة العين او را در حجر تربيت خويش جاى داده بشير گاو پرورش كرد بيت\r\n سه سالش هميداد از آن گاو شير * \r\n\r\n","description":"","footnote":"","page_name":" 181 ","page_number":225},
  {"content":"\r\n\r\n همى بود پنهان در آن آبگير \r\nو نوبت ديگر ضحاك بداختر از حال فريدون خبر يافته به قصد او روان گشت و فرامك ملهم شده آن فرزند ارجمند را از موضع مذكور بجاى ديگر برد و ضحاك به مقصد رسيده از مقصود چيزى نيافت و گاوى را كه شاهزاده از شير او تغذى مينمود كشته مراجعت كرد و همچنين فريدون چند سال در زواياى اختفا بسر مىبرد تا كاوه بسر وقتش رسيده زمام مهام سلطنت را در كف كفايت او نهاد و فريدون روزى را كه ضحاك ماران در پنجهء تقدير اسير شد بمهرجان موسوم گردانيد و داخل اعياد ساخت و بعد از تمكن بر سرير جهانبانى كاوهء آهنگر اصفهانى را سپهسالار لشگر جرار گردانيده بجانب روم فرستاد و گرشاسب را با نريمان كه جد رستم دستان است بفتح تركستان نامزد كرد و كاوه روم را تسخير نموده قريب بيست سال بفتح بلاد و امصار پرداخت و بسيارى از بلاد ربع مسكون را مفتوح و مسخر ساخت و در جميع حروب چرم پاره‌اى را كه در وقت خروج بر سر چوبى تعبيه نموده بود و درفش كاويان عبارت از آنست همراه داشت و آن را سبب مشاهدهء پيكر نصرت و ظفر مىپنداشت و چون خدمات لايقه كاوه با جان سپاريهاء سابقه منضم شد فريدون منشور حكومت عراق و اصفهان را تا حدود آذربيجان نزد او ارسال داشت و كاوه با غنايم موفور و استعداد نامحصور باصفهان رفته بعد از آنكه ده سال ديگر بدولت و اقبال بگذرانيد پهلو بر بستر ناتوانى نهاده بعالم ديگر منزل گزيد بيت\r\n از آن سرد آمد اين كاخ دلاويز * * كه چون جا گرم كردى گويدت خيز \r\nو چون خبر اين حادثه بسمع فريدون رسيد اظهار تأسف نموده روزى چند بمراسم عزا قيام فرمود و درفش كاويان را طلبيده آن را بجواهر زواهر مرصع ساخت و هركس از ملوك عجم كه قدم بر مسند جهانبانى مىنهاد در ترصيع آن مىافزود و همواره در محاربات چشم و دل شاه و سپاه بديدن آن روشن و قوى بود تا در فتح قادسيه آن درفش بدست امت حضرت خير البريه عليه افضل الصلاة و التحية افتاد و در ميان ارباب استحقاق تقسيم يافت اما گرشاسب و نريمان كه بجانب ديار مشرق و تركستان بودند ايشان نيز اكثر آن ممالك را در حيز تسخير آورده سالما غانما بملازمت فريدون مراجعت كردند و همچنين مملكت چين باهتمام قارن بن كاوه مفتوح شده حاكم آنديار گوش پيل دندان مقيد و مغلول بپايه سرير گردون مسير فريدون رسيد آنگاه نريمان بحسب فرمان بهند رفته آن ممالك را نيز تسخير كرد و پس از مراجعت بروم شتافته و سنگ تفرقه در شيشه خانه جمعيت بعضى از بت‌پرستان مخالف انداخته چون از آن مرز و بوم بازگشت در حضار سكاوند بوقتيكه در خواب بود بعضى از اعدا او را به زخم سنگى بخواب ابد گرفتار كردند و برين قياس فريدون در اكثر ربع مسكون اساس پادشاهى مشيد گردانيد و مهما افكن در اشاعت عدل و دادگسترى كوشيد و در مذهب فريدون ميان مورخان اختلافست بعضى گفته‌اند او مؤمنى بود خداپرست و مجوس فريدون را از جملهء عبدهء آتش اعتقاد دارند و برخى او را در سلك بت‌پرستان شمارند و فريدون اول پادشاهيست كه بر فيل نشست و آلات حرب بر وى تعبيه كرد و دقايق\r\n\r\n","description":"","footnote":"","page_name":" 182 ","page_number":226},
  {"content":"\r\n\r\nعلم تنجيم را بكثرت انديشه استخراج نمود و طبيبان را گرامى داشته با ايشان از كيفيت مزاج اشيا بحث كرد و ظهور اسطرلاب منسوب بفكر صايب اوست القصه چون مدت پانصد سال فريدون بدولت و اقبال بگذرانيد ممالك و خزاين را بمنوچهر سپرده بنفس نفيس در زاويه‌اى باقامت طاعت يزدانى مشغول گرديد لقب فريدون مؤبد بود و ابو زيد بلخى در صور الاقاليم آورده كه او را حق عز و علا بوحى تأييد نمود و العلم عند اللّه الملك المعبود\r\n\r\nذكر ولادت و مخالفت اولاد فريدون و كشته شدن ايشان بتقدير صانع بيچون\r\nبلبل‌نوايان چمن اخبار و نغمه‌سرايان گلشن آثار در بيان اين حكايت بدين روايت مترنم گشته‌اند كه چون مدت پنجاه سال از پادشاهى فريدون درگذشت يكى از بنات ضحاك را بحباله نكاح درآورد و در مدت دو سال دو پسر از آن عورت در وجود آمد يكى بتور موسوم شد و ديگرى بسلم و اين دو شاه‌زاده بحسب صورت و سيرت با ضحاك مشابهت داشتند و بعد از ايشان ايرج از ايران دخت كه دختر يكى از عظماء عجم بود تولد نمود و هم از مبادى ايام صبى و اوايل اوان نشو و نما انوار دولت و رشاد و آثار سعادت و سداد از بشرهء ميمون و ناصيهء همايون ايرج لامع و لايح گشت نظم\r\n بلى در چمنها گل تازه‌روى * كند ظاهر از غنچگى رنگ و بوى *\r\nهم از اول صبح گيتىفروز * * نمايان بود روشنائى روز \r\nبنابرآن فريدون ايرج را از آن‌دو پسر عزيزتر ميداشت و چون نهال قامت آن سه برادر بر جويبار سرورى بالا كشيد فريدون باستصواب اركان دولت و اعيان حضرت ممالك خود را منقسم بسه قسم گردانيد بلاد روم و ديار مغرب و فرنگ را با توابع و لواحق بسلم مسلم داشت و تمامى ولايت تركستان را بتور ارزانى فرمود و عراق و فارس و آذربيجان و خراسان و قهستان را بايرج تفويض نمود و بروايتى ولايات مذكوره را بعد از آنكه بايرج نسبت كرد ايران گفتند القصه چون سلم و تور به مملكت خود رفتند و ايرج در ملازمت پدر بمستقر عز و كرامت قرار گرفت برحسب اشارت فريدون در سرانجام امور ملك و مال از روى استقلال دخل كرد و اين خبر بمسامع برادرانش رسيده آتش رشك و حسد در باطن ايشان اشتعال يافت و رسل و رسايل به يكديگر فرستاده كمر مخالفت پدر برميان بستند و هريك با سپاهى گران و لشگر بيكران از منازل خويش در حركت آمده در حدود آذربيجان بهم پيوسته قاصدى نزد فريدون ارسال داشتند و پيغام كردند كه اگر شاه دست اقتدار ايرج را از تصرف در مملكت كوتاه گرداند و او را به طرفى از اقطار امصار فرستد فبها و الا آماده ميدان مصاف باشد و چون قاصد ايشان بپايهء تخت فريدون رسيد و مدعاء اخوان را بعرض رسانيد آتش خشم شهريارى زبانه كشيده فى الحال ايرج را طلبيده كيفيت حادثه را تقرير كرده گفت با لشگرى از ابطال رجال متوجه اين دو سرگشتهء تيه ضلال بايد گرديد و مهما امكن در اندفاع شراشر ايشان بايد كوشيد و ايرج به آب يارى عقل و\r\n\r\n","description":"","footnote":"","page_name":" 183 ","page_number":227},
  {"content":"\r\n\r\nتدبير نيران غضب فريدون را منطفى گردانيده گفت مصلحت آنست كه من نزد برادران خود روم و اين مهم را برحسب دلخواه خدام پادشاه فيصل دهم فريدون نخست از قبول اين امر ابا نموده چون درين باب مبالغهء ايرج از حد اعتدال تجاوز نمود او را اجازت داد و ايرج متوجه معسكر آن‌دو برادر گشته بعد از وصول آن ناجوان مردان برادرى چنان را به تيغ بىمروتى كشتند و سرى را كه لايق افسر بود از تن جدا ساخته نزد پدر فرستاده فريدون از مشاهدهء اينواقعه جانگداز در كمال حزن و ملال بر پلاس ماتم نشست و در مقام ناله و زارى و گريه و سوگوارى بوده ابواب فرح و نشاط بر روى خود بربست بيت\r\n همى سوخت كاه و همى كند موى * * همى ريخت آب و همى خست روى \r\nو در آن اثناء منوچهر از ماه آفريد كه بروايت مشهور دختر ايرج بود و منكوحهء برادر فريدون و بقولى زوجهء ايرج بود متولد گرديد و ديدن آن مولود سعادتمند موجب روشنى ديدهء فريدون و سبب تسلى خاطر محزون او شد بيت\r\n جهان بخش را لب پر از خنده گشت * * تو گفتى مگر ايرجش زنده گشت \r\nو چون منوچهر بسن رشد و تميز رسيد و نهال اقبالش بر جويبار شجاعت و مردانگى بالا كشيد بموجب فرمودهء فريدون با سپاهى از هرچه در فضاى خيال گنجد افزون بجانب سلم و تور توجه نمود و آن‌دو برادر نيز لشگر پرستيز فراهم آورده متوجه ميدان نبرد گشتند و بعد از تقارب فريقين و تلاقى عسكرين منوچهر بمشاهدهء چهرهء فتح و ظفر فايز شد و سلم و تور انهزام يافتند و منوچهر ايشانرا تعاقب نموده كرت ديگر محاربه بوقوع انجاميده آن‌دو برادر به زخم تيغ زمرد پيكر بعالم آخرت شتافتند و منوچهر قرين نصرت و فيروزى بملازمت فريدون مراجعت كرده باشارت جد بزرگوار بر سرير شهريارى قرار گرفت و جراحات جارحات ايام بيمن مراحم مراحمش صفت التيام و اندمال پذيرفت\r\n\r\nذكر منوچهر\r\nدر باب نسب منوچهر اقوال متعدده در كتب معتبره سمت ورود يافته از آن جمله دو روايت سابقا مرقوم كلك بيان گشت و قولى ديگر آنكه منوچهر ولد مسحر بن ايرج بود و از سياق كلام شاهنامه چنان مفهوم مىشود كه ماه آفريد كه در سلك ازدواج ايرج انتظام داشت در وقت قتل او حامله بود و از وى دخترى تولد نمود و چون دختر ببلوغ رسيد فريدون او را به پشنك نامى كه از نسل جمشيد بود در عقدهء ازدواج منتظم گردانيد و منوچهر از وى متولد گرديد و طبرى در ميان منوچهر و ايرج چندان واسطه ثبت كرده كه طبع سليم از قبول آن ابا مينمايد و چنانچه حضرت مخدومى مرحومى در روضة الصفا از وجيه الاخبار و مروج الذهب نقل نموده‌اند مذهب اصح آنست كه بمنوچهر پسر صلبى ايرج است و بعضى از مورخان گفته‌اند كه آن خلف الصدق ايرج در جبل مانوشان چهره بمردم نموده بنابرآن او را مانوش چهر خواندند و اين لفظ بكثرت استعمال منوچهر استبدال يافت و لقب منوچهر فيروز بود و ايضا در باب كشته شدن سلم و تور در معركه منوچهر و آنكه\r\n\r\n","description":"","footnote":"","page_name":" 184 ","page_number":228},
  {"content":"\r\n\r\nآن قضيه در زمان حيات فريدون بوده يا بعد از وفات او روايات مختلفه مرويست و از آن اقوال روايتى آنكه مختار جمعى از اهل علم و كمال است سابقا سمت تحرير پذيرفت و خامه مشكين عمامه از ملال مطالعه‌كنندگان انديشيده رقم تخفيف بر ساير سخنان راويان كشيده القصه چون منوچهر خاطر از جانب مخالفان فارغ ساخت از روى شوكت و استقلال رايات دولت و اقبال برافراخت و ملوك اطراف آفاق سر بر خط فرمانش نهاده احكام او در اكثر معمورهء ربع مسكون سمت نفاذ پذيرفت و سواى ممالك مصر و شام و ماوراء النهر و هندوستان ساير بلدان جهان در حيز تسخير ملازمانش قرار گرفت و منوچهر در ايام دولت خود نهر فرات را حفر كرده آب بعراق آورد و در آنولايات بساتين و باغات بهشت صفات ساخت و نخستين كسى كه بكندن خندق و نقاره زدن صبح و شام اشارت نمود منوچهر بود و در ايام دولت منوچهر افراسياب بن پشنك كه در سلك احفاد تور انتظام داشت لشگر بايران كشيد اما بسبب حصانت حصار طبرستان كه مقر منوچهر بود برو دست نيافت و مصالحت نموده عنان به طرف ماوراء النهر تافت مدت سلطنت منوچهر به صد و بيست سال رسيد و باتفاق مورخان شعيب و موسى و هرون عليهم السلام در اواسط ايام پادشاهى او مبعوث گشتند و يوشع بن نون در اواخر اوقات حياتش بمرتبه بلند نبوت عروج نمود و العلم عند اللّه الودود\r\n\r\nگفتار در بيان لشگر كشيدن افراسياب نوبت اول از توران بايران و ذكر وقوع مصالحه ميان او و منوچهر بسبب حصانت حصار طبرستان\r\nاكابر مورخان آورده‌اند كه چون مدت پنجاه سال يا شصت سال از سلطنت منوچهر درگذشت افراسياب بن پشنك از جانب تركستان با لشگر فراوان از آب آمويه عبور نموده ببلاد ايران درآمد و آغاز مكر و تذوير كرده مكتوبى باسم قارن در قلم آورد مضمون آنكه عرضه داشت تو رسيد و كيفيت دولتخواهى تو بوضوح انجاميد انشاء اللّه تعالى چون مهم منوچهر فيصل يابد سلطنت ايران متعلق به تو خواهد شد بايد كه خاطر جمع دارى و در خدمتكارى تقصير ننمائى و آن مكتوب را بقاصدى داده او را گفت چون به نواحى معسكر منوچهر رسى نوعى كن كه بدست منهيان او گرفتار شوى و قاصد به موجب فرموده عمل نموده پس از آنكه منهى پادشاه عجم آن رقم را مطالعه كرده فى الحال به نظر منوچهر برد و پادشاه نسبت بقارن بدگمان شده او را مقيد ساخت بنابرآن پريشانى تمام باحوال اكابر فرس راه يافت و افراسياب بعد از وقوع محاربه بر منوچهر غالب آمده آنگاه حقيقت عذر افراسياب ظاهر گشته ملك عجم قارن را از حبس نجات داد و بدار الملك رى شتافت و افراسياب نيز بدانصوب نهضت نموده طهران رى را معسگر ساخته روز به روز آثار نصرت در جانب او ظاهرتر ميگشت بنابرآن منوچهر قلعه طبرك را عمارت فرمود\r\n\r\n","description":"","footnote":"","page_name":" 185 ","page_number":229},
  {"content":"\r\n\r\nو بزعم مؤلف تاريخ طبرستان آن اول قلعه‌ايست كه در عالم بنا يافت و كاف طبرك كاف تصغير است و معنى طبر بلغت عبرى كوه القصه باوجود تعمير حصار طبرك منوچهر در رى اقامت نتوانست نمود و بجانب ولايات رستم دار شتافته بموضعى كه آن را كورشيده رستاق گويند رايت آفتاب اشراق برافروخت و ما بين كورشيده و قريه كيش خندقى عظيم حفر كرد چنانچه از كوه تا دريا در حيطه اين خندق بود و ظاهر آثار آن حصار هنوز موجود است و منوچهر با لشگر عجم خود را در آن قلعه محكم ساخته عيال و اطفال را در قلعه مور كه در آن زمان بمانهير مشهور بوده فرستاد و هم در آن اوان بلدهء رويان را كه دار الملك رستم‌دار است بنا نهاد و افراسياب نيز برستمدار درآمده بقول طبرى مدت ده سال به محاصره آن حصن حصين پرداخت و چون دست تصرف بر دامن خاك‌ريزش نتوانست رسانيد طالب مصالحت گشت و منوچهر تنسوقات لايقه و تبركات رايقه بيرون فرستاده بين الجانبين صلح واقع شد مشروط آنكه آرش از سر كوه دماوند تيرى بجانب مشرق اندازد و در هر منزل كه آن تير نزول نمايد فاصله ميان دو مملكت آن محل بود و آرش برين موجب عمل نموده آن تير بتقدير ملك قدير بر كنار جيحون افتاد و افراسياب بماوراء النهر شتافته منوچهر بدار الملك رى رفت و در آن ولايت جمعيتى عظيم دست داده منوچهر در حضور علماء و مؤبدان خطبهء فصاحت نشان بر زبان راند و طبقات حشم و اشراف عجم را بدفع معاندان و رفع ظلم ارباب عصيان ترغيب و تحريض فرمود و ايشان اظهار قبول آن سخنان كرده منوچهر فوجى را از لشگر قيامت اثر جهة مدافعه جمعى از تركان كه بسرحد ولايت او آمده بودند فرستاد و باقى ايام حيات بفراغبال بسر برده و در وقت انتقال از دار ملال نوذر پسر خود را وليعهد ساخت\r\n\r\nذكر سام بن نريمان و تولد نمودن زال و رستم دستان\r\nباتفاق مورخان سخن‌دان در زمان منوچهر استظهار شاه و سپاه بشجاعت سام بن نريمان بود كه او را جهان پهلوان ميگفتند و ضبط ولايت سيستان و توابع و مضافات آن تعلق بسام ميداشت و جهان پهلوان گاهى بملازمت شاه قيام نمودى و گاهى بمقر عز خود رفته بضبط مملكت اقدام فرمودى و سام پيوسته از بخشنده بىمنت فرزندى ميطلبيد و آخر الامر آن سئوال بعز قبول اقتران يافته او را پسرى متولد گرديد كه موى سر و ابرو و مژهء او سفيد بود بيت\r\n بچهره نكو بود برسان شيد * * ولى بود مويش سراسر سفيد \r\nبدان واسطه سام از آن فرزند متوحش گشته و مشوش خاطر شده بجهة آنكه مردم بر غرايب آنصورت اطلاع نيابند و زبان طعم بر سام نگشانيد آن مهمان نو رسيده را بزاهدى سيمرغ نام كه در كنج كوهى بسر ميبرد سپرد تا پرورش دهد و چون آن كودك هفت ساله شد سام او را طلبيده بميان مردم درآورده زال نام نهاد و دستان لقب داد و چون زال از سن صبى بمرتبهء شباب رسيد بفضل و فراست و فهم و كياست در جهان مشهور گرديد و منوچهر\r\n\r\n","description":"","footnote":"","page_name":" 186 ","page_number":230},
  {"content":"\r\n\r\nاز حال زال وقوف يافته او را طلبداشت و سام فرزند خود را به نظر خسرو عاليمقام رسانيده صورت و سيرت زال مقبول منوچهر افتاده او را بصنوف مراحم پادشاهانه سرافراز گردانيده رخصت انصراف داد و زال در ايام جوانى و اوان دولت و كامرانى برسم شكار و سير دشت و مرغزار از سيستان بيرون خراميده بر حدود كابلستان عبور نمود و حاكم آنديار مهراب كه خراج‌گذار سام بود تحفهء مناسب نزد زال برده گفت بيت\r\n هماى اوج سعادت بدام ما افتد * * اگر تو را گذرى بر مقام ما افتد \r\nو چون مهراب در سلك عبده اصنام انتظام داشت و زال از اهل توحيد بود آن ملتمس را قبول نفرمود اما حاكم كابل را بلطف شامل خويش نوازش كرد و مهراب از كمال خرد و كياست زال متعجب شده چون بخانهء خود رسيد شمهء از اين معنى ظاهر گردانيد و دخترش رودابه كه در غايت حسن و جمال بود به مجرد شنيدن آن سخن مهر زال را در دل جاى داده به زبان مضمون اين مقال ادا نمود رباعى\r\n هرچند نديده ديده رخسار ترا * * كوشم نشنيده لطف گفتار ترا *\r\nدانسته دلم چو حسن كردار ترا * * از جان طلبم دولت ديدار ترا \r\nآنگاه كنيزكان خود را ببهانه گلچيدن بكنار معسكر زال فرستاد و زال ايشان را ديده پرسيد كه شما چه كسانيد جوابدادند كه ما پرستاران بهترين گلعذاران رودابه دختر مهرابيم و چندان توصيف شكل و شمايل رودابه نمودند كه زال نيز دل از دست داد و بعد از آن بتوسط كنيزان آن‌دو دلشده باهم ملاقات كرده قواعد محبت و اتحاد بينهما استحكام يافت و مراسم عهد و پيمان بغلاظ ايمان تأكيد پذيرفته زال بسيستان بازگشت و پس از استجازه از منوچهر آنسرو گلچهره را در حباله نكاح خويش آورد و رستم دستان كه شجاعت او در كتب راستان ضرب المثل است از رودابه تولد كرد و افسانه‌گويان عجم در باب پرورش زال و تولد رستم حكايات گويند كه طبع سليم از قبول آن ابا مينمايد و بعضى از آن در شاهنامه مذكور است و راقم حروف از ايراد آن اسمار در اين اوراق معاف و معذور و هو العفو الغفور\r\n\r\nذكر نوذر بن منوچهر\r\nبروايت اكثر اهل خبر نوذر ملقب بآزاده بود و بعضى از اهل عجم او را كم بخت گويند زيرا كه چون بر تخت سلطنت قرار گرفت از غايت كم‌آزارى و خويشتن‌دارى از عهده ضبط مملكت و دارائى سپاهى و رعيت بيرون نتوانست آمد و اينخبر در توران اشتهار يافته افراسياب با لشگرى جرار و جيشى بعدد اقطار امطار بعزم تسخير ممالك ايران در حركت آمد و در آن اوان سام نريمان بعالم ديگر انتقال نموده اين معنى سبب دلشكستگى اهل عجم و موجب سرعت عزيمت افراسياب شد و نوذر باستقبال سالار تركان شتافته بعد از وقوع محاربه با اكثر سرداران عجم در پنجه تقدير اسير گشت و دست بيداد افراسياب سجل حياتش در نوشت مدت سلطنت نوذر هفت سال بود\r\n\r\n","description":"","footnote":"","page_name":" 187 ","page_number":231},
  {"content":"\r\n\r\n\r\nذكر لشگر كشيدن افراسياب كرت ديگر بجنگ ايران و بر آمدن بر تخت سلطنت كامياب و كامران\r\nباتفاق مورخان افراسياب ولد پشنگ است و بزعم حمد اللّه مستوفى پشنگ پسر زاده تور بن فريدون و معنى لفظ افراسياب جناح الطاحونه است يعنى پره آسيا و كيفيت توجه پور پشنگ از توران و استيلا يافتن او بر ممالك ايران چنان بود كه چون خبر فوت منوچهر و عجز نوذر از سرانجام امور پادشاهى در تركستان شايع شد پشنگ كه در آن زمان والى آنحدود بود اولاد خود را جمع آورده گفت حصول مرادات اصحاب سعادات را وقتى دست دهد كه نفوس خود را در خطرات اندازند و مناسب حال مالكان از مه سلطنت آنست كه مانند عجايز در خانه نشستن پيشهء خود نسازند و قناعت خاصه طبيعت بهايم است و طلب افزونى جاه و حشمت ارباب دولت را ملايم هيچ طايرى بىپرواز در آشيانه مطلوب نزول ننمايد و هيچ شمشيرى بىتحريك بر بدن خصم كارگر نيايد بيت\r\n تيغ پولاد تا نجنبانى * * نبرد گرچه آبدار بود \r\nاكنون كه منوچهر در گذشته و نوذر از انتظام امور شهريارى عاجز گشته فرصت غنيمت بايد شمرد و از اعدا انتقام كشيده ايرانرا در حيز تسخير بايد آورد بيت\r\n سنگ در دست و مار بر سر سنگ * * نه ز دانش بود سكون و درنگ \r\nاولاد سالار تركان چون از پدر مهربان امثال اين سخنان شنودند افراسياب كه ارشد ايشان بود و سابقا مذكور شد كه منوچهر را بچه طريق در قلعه طبرستان محاصره نمود نظم\r\n به پيش پدر شد گشاده زبان * * دل آكنده از كين كمر برميان *\r\nكه شايسته جنگ شيران منم * * هم آورد سالار ايران منم * \r\nو پشنك زبان بتحسين پسر گشاده او را اجازت داده افراسياب اسباب جنگ و جدال بهم رسانيده با چهارصد هزار سواره و پياده متوجه ايران گرديد و چون اينخبر محنت اثر در ايران شايع شد اركان دولت نوذر قاصدى برق اثر نزد سام نريمان فرستادند و او را از كيفيت حادثه اعلام دادند سام بر جناح تعجيل خود را بپايه سرير سلطنت مصير رسانيده نوذر را نصايح مشفقانه فرمود و جهة يراق لشگر بجانب سيستان مراجعت نمود و بعد از وصول بدان ولايت والى طبيعت او دست تصرف از سرانجام امور بدن كوتاه كرد و افراسياب اينخبر شنيده سى هزار كس را با دو سردار خنجر گذار بجانب سيستان فرستاده خود بسرعت هرچه تمامتر روى بجنگ نوذر آورد و نوذر از دار الملك رى بصوب مازندران در حركت آمده در حدود آن مملكت ميان او و سالار تركان ملاقات دست داد و دليران جانبين دست بخونريزى برآورده حربى صعب اتفاق افتاد و در اثناء اشتعال نايره قتال قباد بن كاوه به زخم تيغ بارمان نام از بهادران تركستان كشته گشته اينمعنى موجب ازدياد ملال خواطر ايرانيان شد مع ذلك برادر قباد قارن در ميدان تاخته به شمشير صف‌شكن بر وجهى آثار شجاعت ظاهر گردانيد كه نزديك بدان\r\n\r\n","description":"","footnote":"","page_name":" 188 ","page_number":232},
  {"content":"\r\n\r\nرسيد كه افراسياب انهزام يابد بالاخره تركان باستعمال سنگ يده اشتغال نمودند و آثار عجز و انكسار بر وجنات احوال ايرانيان بظهور پيوسته نوذر قارن را مصحوب اولاد خود طوس و گستهم بجانب فارس روانساخت تا متعلقانش را بالبرز كوه برند و افراسياب ازين صورت آگاهى يافته قرا خان را با بارمان در عقب ايشان روان گردانيد و آنجماعت خود را بقارن رسانيده بين الجانبين غبار مصاف ارتفاع يافت و بارمان پلپايان به زخم تيغ قارن كشته گشته طوس و گستهم از آن معركه بسلامت بيرون رفتند اما بعد از بيرون رفتن ايشان نوذر با اكثر اعيان سپاه بدست افراسياب گرفتار گشتند و سالار تركان قصد قتل ايشان كرده برادرش اغريرث كه فارسيان او را در زمرهء انبيا شمارند بسخنان معقول نايرهء قهرش را تسكين داد و افراسياب نوذر را نزد خود نگاهداشته ساير اسيران را مصحوب اغريرث بقلعهء سارى فرستاد و پس از توجه اغريرث پور پشنك شنود كه زال سپاهى را كه بسيستان رفته بود شكست داده و بسيارى از شجعان تركستان را بقتل آورده بنابرآن آتش خشم و قهر افراسياب مشتعل شده نوذر را بحضور خود طلبيده گردنش را از بار سر سبك گردانيد آنگاه كامران و كامياب اكثر ولايت ايران را در حيز تسخير آورد و از مراسم قتل و غارت و خرابى شهر و ولايت دقيقهء مهمل و نامرعى نگذاشته اكثر ابنيه و عمارات را ويران كرد و انهار و قنوات را بينباشت شعر\r\n خداوند اخبار كسرى و جم * * چنين ياد كرد از ملوك عجم *\r\nكه بعد از منوچهر و الا جناب * * چو شد سلطنت حق افراسياب\r\nدرشتى و بدخوئى آغاز كرد * * در فتنه بر مملكت باز كرد *\r\nاگر كينه ورزيد اگر مهر داشت * نظر بر خلاف منوچهر داشت \r\nو چون ظلم و تعدى افراسياب از حد اعتدال تجاوز نمود از سرداران و لشگريان عجم هركس در هرجا كه بود در يك موضع مجتمع گشته در دفع آن حادثه قرعهء مشورت درميان انداختند و باستصواب قارن رسولى نزد اغريرث كه از وى نسبت بايرانيان محبتى فهم كرده بودند فرستاده التماس اطلاق اسيران نمودند اغريرث جوابداد كه اگر زال عنان عزيمت بحدود اينولايت مصروف دارد يمكن كه اسيران ايران از قيد نجات يابند و چون اين پيغام فرح انجام بامراء عظام رسيد و كيفيت حال را بتوسط مسرعى بعرض زال رسانيدند و زال ايلچيان باحضار اشراف و اعيان ارسال داشته همگنان در آستان اقبال آشيان او جمع شدند و پور سام ايشان را نوازش فرموده گفت كيست از شما كه لشگر به طرف طبرستان برده در مخلص اسيران لوازم سعى بجاى آورد كشواد متقبل آن امر خطير گشته زال جمعى از ابطال رجال را ملازم ركاب ظفر انتساب او گردانيد و چون كشواد به مقصد نزديك رسيد اغريرث تمامى اسيران را مطلق العنان ساخت و ايشان بكشواد پيوسته باتفاق نزد زال رفتند و پور سام بوصول ايشان شاد كام شده مقارن آنحال خبر متواتر گشت كه افراسياب اغريرث را بجرم اطلاق اسيران ايران بجهان جاودان روانساخت و آتش غضب زال از استماع آن مقال اشتعال يافته باتفاق سران سپاه خاطر بر محاربهء افراسياب قرار داد آنگاه بتفحص كسى كه شايسته\r\n\r\n","description":"","footnote":"","page_name":" 189 ","page_number":233},
  {"content":"\r\n\r\nاورنك جهانبانى تواند بود اشتغال نمود شخصى به دو گفت بيت\r\n ز تخم فريدون فرخ رواست * * كه شايسته تخت و تاج نواست \r\nو زال زو را كه ولد طهماسب بن منوچهر بود و او را زاب و زاغ نيز گويند بپادشاهى برداشته متوجه افراسياب شد و پور پشنك نيز بعزيمت جنگ و تلاش نام و ننك در برابر آمده بعد از تساوى صفين و انگيختن غبار حرب و شين افراسياب پشت بر معركه كرده روى بوادى فرار آورد و بروايت حافظ ابرو مدت هفت ماه زمان مقابله و مقاتله اهالى ايران و توران امتداد يافته در آن ايام بلاء غلا بمرتبه‌اى شايع شد كه مزيدى بر آن متصور نباشد و هر دو سپاه آنمعنى را از شأمت ظلم و نزاع دانسته با يكديگر صلح نمودند و سالار تركان بعد از آنكه دوازده سال در ايران بظلم و عدوان پرداخته بود عنان عزيمت بجانب تركستان انعطاف داد و سلطنت خطه ايران بر زاب قرار يافت بيت\r\n بتوران زمين رفت افراسياب * * جهان جملگى شد مقرر بزاب \r\nزاب بن طهماسب بن منوچهر در سن هشتاد سالگى قدم بر مسند جهانبانى نهاده بهمگى همت متوجه آنشد كه اختلالى را كه بسبب استيلاء افراسياب در ممالك ايران وقوع يافته تدارك نمايد و مدت هفت سال خراج از رعايا نطلبيد و انهار و قنواتى كه پور پشنك مسدود گردانيده بود بدستور سابق جارى ساخت و چون مدت سى سال به بسط بساط عدل و انصاف پرداخت متوجه عالم آخرت شده گرشاسب را ولىعهد گردانيد\r\n\r\nذكر گرشاسپ\r\nبقول اكثر مورخين دخترزادهء بنيامين بن يعقوب عليه السلام و برادرزادهء زو بود و او بعقيدهء صاحب تاريخ معجم بعد از فوت زاب مدت بيست سال بر مسند سلطنت و اقبال ممكن داشت و حمد اللّه مستوفى گويد كه گرشاسپ شش سال رايت پادشاهى برافراشت و از مفاتيح العلوم چنان معلوم مىشود كه زاب و گرشاسب باتفاق يكديگر بامر جهانبانى قيام مينمودند و ملقب بشريكين بودند و قول طبرى آنكه گرشاسب وزير او بود و العلم عند اللّه الودود و هو الموصل الى كل المطلوب و المقصود\r\n\r\nگفتار در بيان سلطنت كيان\r\nبقول اكثر مورخان زبان‌دان كى بلغت پهلوى مرادف جبار است و بزعم طبرى كى و ملك يك معنى دارد و سلاطين كيانى با اسكندر رومى ده نفر بودند و بقول جمهور اصحاب اخبار مدت اقبال ايشان از هفتصد و سى و چهار سال نگذشته اما بموجبى كه درين مختصر تفصيل مييابد زمان اقبال ايشان از هفتصد و هفتاد سال متجاوز است و اول كسى كه از ايشان متصدى سرانجام مهام جهانبانى شد كيقباد بود و كيقباد اول لقب داشت و بروايت صحيح او نبيره پسر نوذر ابن منوچهر است و بعضى گفته‌اند كه كيقباد از صلب زاب بوجود آمد و او پس از فوت گرشاسب بچندگاهى بنابر سعى زال تاج حكومت بر سر نهاد و منصب\r\n\r\n","description":"","footnote":"","page_name":" 190 ","page_number":234},
  {"content":"\r\n\r\nسردارى لشگر و پيشوائى سپاه را برستم داد و هم در اوايل جلوس كمر عداوت افراسياب برميان بسته زبان بدلدارى عساكر نصرت مآثر بگشود و با جنود نامعدود به طرف بلخ توجه فرمود و پور پشنك نيز آمادهء حرب و جنگ شده بين الجانبين محاربه عظيم بوقوع انجاميد كه بهرام خون‌آشام بر اوج اين قلعهء فيروزه فام از مهابت آن بلرزيد و در آن روز رستم دستبردى نمود كه پاى ثبات پهلوانان توران از جاى رفته افراسياب انگشت تعجب بدندان گرفت و روز ديگر سالار تركان طالب صلح گشته كيقباد آن التماس را بسمع قبول راه داد و ميان ايشان بدستور زمان منوچهر مصالحه اتفاق افتاد آنگاه كيقباد با خاطر جزم و دل شادروى توجه بجانب فارس نهاد نظم\r\n وز آنجا سوى فارس لشگر كشيد * * كه در پارس بد گنجها را كليد *\r\nنشستنگه آنگاه اصطخر بود * * كيان را بدان جايگه فخر بود \r\nو كيقباد پادشاهى بود بوفور تجبر و تعظم موصوف و بكمال عدل و بذل معروف شعر\r\n شه كامكار عدالت نهاد * * جهاندار والاگهر كيقباد *\r\nجهانرا بانصاف آباد كرد * * ز احسان دل خلق را شاد كرد \r\nدر روضة الصفا مسطور است كه بعثت الياس و اليسع و اشمويل و حزقيل در ايام سلطنت كيقباد بوقوع انجاميد و او بملت اصحاب توحيد گرويد و بقول حمد اللّه مستوفى دار الملكش اصفهان بود و تعيين فراسخ او نمود القصه چون آن پادشاه والانژاد بروايت اصح مدت صد سال بدولت و اقبال بگذرانيد و اوقات حياتش به صد و بيست سال رسيد كيكاوس را وليعهد كرده رخت بعالم عقبى كشيد\r\nكيكاوس نبيرهء پسرى يا پسر صلبى كيقباد بود و كاوس بقول صاحب مفاتيح العلوم نمرود لقب داشت و چون او رايت سلطنت و كامكارى برافراشت از كنار آب آمويه تا زمين بابل در تحت تصرف آورد و بقول طبرى خطه بلخ را دار الملك كرد و در زمان دولت خود بدست حاكم مازندران و پادشاه يمن گرفتار گشته بسعى رستم از آن‌دو مهلكه نجات يافت و او را پسرى بود سياوش نام كه قلم تقدير مشابه صورت او هرگز چهره‌اى بر صفحه روزگار تصوير ننموده بود و آن پسر خورشيد منظر بنابر بعضى اسباب از پدر رنجيده نزد افراسياب رفت سياوش نخست باصناف عواطف افراسياب اختصاص يافته دخترش را كه فرنگيس نام داشت بحبالهء نكاح درآورد اما سالار تركان آخر الامر نقش وجود سياوش را از لوح هستى محو نمود و در آنزمان فرنگيس بكيخسرو حامله بود و چون آن مولود عاقبت محمود عالم را بوجود خود مزين گردانيد و بسن رشد و تميز رسيد از توران بايران شتافته كيكاوس او را بر تخت سلطنت نشاند و در گوشهء انزوا و انقطاع منزل گزيد مدت سلطنتش صد و پنجاه سال بوده و بعثت داود و سليمان عليهم السلام در زمان ايالتش روى نمود\r\n\r\n","description":"","footnote":"","page_name":" 191 ","page_number":235},
  {"content":"\r\n\r\n\r\nگفتار در بيان شمه‌اى از وقايع زمان كيكاوس و ذكر مآل حال آن پادشاه بناموس\r\nدر مبادى ايام فرمان‌فرمائى كيكاوس حاكم مازندران لواء طغيان مرتفع گردانيد سپر مخالفت بر روى موافقت كشيد و كيكاوس بعد از تحقيق اينخبر با لشگر خجسته اثر جهة دفع خصم بداختر توجه نموده شاه مازندران مقابله و مقاتله با آن سپاه مصلحت ندانست و در قلعه‌اى كه با سد سكندر لاف برابرى ميزد و باحصار سپهر اخضر دعوى همسرى ميكرد متحصن شد و كاوس مدتى بمحاصرهء آن حصن حصين پرداخته چون كارى از پيش نرفت بطريق فريب چند كوچ بازپس نشست و طايفه‌اى را در لباس تجار با امتعه و اقمشهء بسيار بدان حصار فرستاد تا با گندم و حبوبات معاوضه كرده شبى آتش در انبارهاى غله زدند و گفتند اين صورت بىاختيار ما روى نموده آنگاه لشگر كيكاوس ناگاه كلمهء العود احمد خوانده گرد قلعه را فروگرفتند و جنگ در انداخته پيكر فتح و ظفر جلوه‌گر گشت و بسيارى از مازندرانيان كشته گشته آنولايت در حيز تسخير كيكاوس قرار گرفت و قول اكثر مورخان در واقعهء مازندران آنست كه كاوس در اثناء گيرودار بدست والى آنديار گرفتار گشت و رستم به راه هفت خوان جريده متوجه آنديار شده ناگهان به مقصد رسيد و اهل حكم و فرمان را بقتل رسانيده كاوس را سالما غانما بدار الملك آورد و بعد از اينواقعه پادشاه فارسيان لشگر بهندوستان كشيده بعضى از حدود آن مملكت را مسخر گردانيده به راه كچ و مكران معاودت كرد آنگاه بجانب ذو الاذعار كه مالك ممالك يمن بود توجه نمود و ذو الاذعار با سپاه جرار در برابر آمده پس از وقوع حرب استعمال آلات طعن و ضرب مغلوب شده از معركه بيرون رفت در آن اثنا كاوس شنود كه ذو الاذعار دخترى دارد خورشيد عذار كيكاوس مايل بمواصلت آن پرىپيكر شده كس نزد حاكم يمن فرستاد و سخن مصاهرت و مصالحت درميان انداخت و ذو الاذعار بدان معنى رضا داده مخدره خود را كه در ميان عجميان بسودابه اشتهار دارد بحرم پادشاه عجم ارسال داشت و كيكاوس در ملك يمن از دشمن نينديشيدهء لواء عيش و عشرت مرتفع گردانيد و ذو الاذعار فرصت يافته بر سر كيكاوس تاخته او را با طوس و گستهم پسران نوذر و بيژن و بعضى ديگر از پهلوانان صف شكن گرفته مقيد كرد و چون اينخبر موحش به گوش رستم رسيد با هزار سوار از دليران روزگار به طرف ذو الاذعار ايلغار نمود و پادشاه يمن از بيم آنجوان تهمتن بقدم مصالحت پيش‌آمد و دست از اسيران بازداشته سودابه را بكاوس سپرد و مراسم اعتذار بجاى آورده ايشان را گسيل فرمود و چون كاوس بمملكت خود رسيد بتجديد سلطنت سيستان و كابلستان برستم داده او را جهان پهلوان و تهمتن لقب داد و فرقش را بافسر زربفت مرصع كه مخصوص سلاطين بود بياراست و مقرر كرد كه در مملكت خود بر تخت سمين و زرين نشنيد و رستم\r\n\r\n","description":"","footnote":"","page_name":" 192 ","page_number":236},
  {"content":"\r\n\r\nدستان بكام دوستان بسيستان بازگشته از رشحات سحاب نصفت و معدلتش كرت ديگر خطهء نيمروز رشگ بهار عالم‌افروز شد و كاوس نيز بتدارك اختلالى كه در مدت غيبت او دست داده بود اشتغال نموده چندگاهى فرق انام بفراغت تمام گذرانيدند و در خلال آن احوال فتنهء از پس پرده غيب چهره گشود كه در آئينه خيال هيچ آفريده‌اى مصور نگشته بود و تبيين اينمقال آنكه كيكاوس را از منكوحهء غير سودابه پسرى بود كه شمس و قمر از انوار رخسارش رشك ميبردند و اهل عقل و كياست از كمال فهم و فراستش تعجب ميكردند و آن پسر سياوش نام داشت و در حجر تربيت رستم اوقات ميگذرانيد و كيكاوس بعد از مراجعت از يمن بچندگاهى شاهزاده را طلبيده رستم او را به حشمتى هرچه تمامتر نزد پدر فرستاد و كاوس ولد رشيد را منظور نظر مرحمت و شفقت گردانيده بحرم درآورد و سودابه در لقيهء اول از عشق سياوش بيصبر و آرام گشته در همان مجلس بايما و اشارت چنان كرد كه آن يوسف مصر ملاحت بر ما فى الضمير او اطلاع يافت و در نوبت ثانى كه آن نور ديدهء جهانبانى با سودابه ملاقات نمود سودابه ببهانه‌اى خانه را خلوت كرده طالب مباشرت شد و سياوش از قبول آن امر شنيع سر باز زده سودابه را يأس تمام بحصول پيوست و او را نزد كاوس بخيانت متهم گردانيد و پادشاه عجم قاصد ايذاء و اضرار وارث ملك جم گشته سياوش هرچند در ابراء ذمت خود سخنان بعرض رسانيد بسمع قبول جاى نيافت و عاقبت مقرر بر آنشد كه آتش بلند افروزند و شاه‌زاده و سودابه از ميان نيران بگذرند مصراع\r\n تا سيه‌روى شود هركه دروغش باشد \r\nو چون آتش مشتعل گشت سودابه ترسيده پاى در آن مهلكه ننهاد اما سياوش مانند باد از ميان آتش بگذشت و كاوس ولد ارشد را نوازش نموده قصد قتل آن مكاره كرد و باز بنابر التماس سياوش عفو كرد بيت\r\n تحمل دلكش است اما نه چندين * * شكيبائى خوش است اما نه چندين \r\nدر خلال اين احوال منهيان بمسامع جلال رسانيدند كه افراسياب سپاه بيحساب فراهم آورده ميخواهد كه از جيحون عبور نمايد و سياوش دفع خسرو توران را از پادشاه ايران متقبل شده نخست به سيستان رفت و از آنجا بهمراهى رستم دستان متوجه مخالفان گشته بعد از آنكه دو لشگر در برابر يكديگر نزول نمودند سالار تركان سه شب متعاقب خوابهاى پريشان ديد و برادر خود گرسيوز را با تحف مناسب نزد سياوش و رستم فرستاده طلب صلح نمود و سياوش به اشارت تهمتن بمصالحه تن در داده از طرفين عهد و پيمان درميان آمد و افراسياب صد كس از اقرباء و مقربان خود بنوا نزد سياوش ارسال داشت و شاهزاده ايلچى نزد كاوس روان كرده كيفيت واقعه را در قلم آورد پادشاه عجم از شنيدن اين سخن برآشفته طوس را پيش سياوش فرستاده پيغام نمود كه تحفه افراسياب را رد كن و آن صد كسرا كه بنوا آمده‌اند كشته ببلاد توران توجه نماى و از مراسم قتل و نهب دقيقه‌اى نامرعى نگذار و اگر تو از عهده اين امر بيرون نميتوانى آمد سپاه را با درفش كاويانى بطوس تسليم فرماى چون سياوش و رستم از غضب و درشتى كاوس واقف شدند جهان پهلوان\r\n\r\n","description":"","footnote":"","page_name":" 193 ","page_number":237},
  {"content":"\r\n\r\nرنجيده خاطر بسيستان رفت و شاهزاده از نقض پيمان ابا كرده سپاه را بطوس سپرده جريده بتوران شتافت و بتوسط پيران ويسه كه از اركان دولت سالار تركان بود به ملاقات افراسياب فايز شد و پور پشنك در تعظيم و احترام و اعزاز و اكرام شاه‌زاده عاليمقام كوشيده دختر خود فرنگيس را انيس او ساخت و پس از انقضاء اندك زمانى بنابر سعايت گرسيوز آنسرو جويبار جوانى را به تندباد قهر از پاى درآورد و در آن اثنا معلوم نمود كه فرنگيس حامله است خواست كه نوعى سازد كه جنين از بطن مادر سقط شود ليكن بشفاعت پيران ويسه از سر آنحركت تجاوز كرد و چون چهار ماه از قتل سياوش بگذشت از فرنگيس پسرى تولد گشت كه ديده زهره و برجيس هرگز بر مثل آن مولودى نيفتاده بود و آن قرة العين سلطنت بكيخسرو موسوم شده پيران به پرورش او اشتغال نمود و چون خبر قتل سياوش بايران رسيد جهان پهلوان از زابلستان بتختگاه كاوس رفته بيرخصت پادشاه سودابه را بكشت و خبر محنت اثر سياوش فاش گشته خلايق بر پلاس ماتم نشستند و تغيير لباس كه تا آنزمان معهود نبود كردند و بعد از اقامت مراسم تعزيت رستم با سپاه بينهايت بتوران رفته ميان جهان پهلوان و افراسياب محاربات دست داد و سالار تركان منهزم گرديد و رستم انتقام كشيده بروايتى گرسيوز را بقتل رسانيد و از تولد كيخسرو وقوف يافته بطلب او اشتغال نمود و چون از وجدان شاهزاده نوميد گشت مراجعت فرمود و شهريار ايران پيشتر از بيشتر نسبت بجهان پهلوان الطاف مبذولداشته و در رفعت قدر و منزلتش بيفزود و بعد از چندگاه ازين قضيه كيكاوس گيو بن گودرز بن كشواد را جهة آوردن كيخسرو بتوران زمين فرستاد و گيو در باب پيدا كردن شاهزاده جد موفور بظهور آورده در شكارگاهى چشمش بر كيخسرو افتاده او را بفراست بشناخت و شاهزاده نيز ملهم شده دانست كه آنشخص گيو است و زمرهء از مستحفظان اخبار گفته‌اند كه سياوش اسبى داشت كه رايض روزگار مثل آن توسنى را بزين و لجام تزئين نداده بود و آن اسب در روز قتل سياوش غايب گشته تا زمان وصول گيو بملازمت كيخسرو هيچكس بر آن فرس دست نيافته بود و چون شاهزاده باتفاق گيو بجست‌وجوى اسب مشغول شد آن توسن را بازيافت و زين كرده پاى در ركاب گردانيد و از نظر گيو ناپديد گشت و پهلوان انگشت تأسف بدندان گرفته گفت هفت سال رنج و مشقت كشيدم تا مخدوم‌زاده خود را ديدم و اكنون ديو او را بربود و نوميد شدم و همان لحظه زيبنده افسر كيانى بر زبر پشته به نظر او درآمد آنگاه كيخسرو و گيو باتفاق نزد فرنگيس شتافتند و او را همراه گردانيده عنان عزيمت بصوب ايران تافتند و پيران ويسه از كيفيت حادثه آگاهى يافته هرچند لشگر جهة بازگردانيدن ايشان فرستاد منهزم بازآمدند و چون آن سه دولتمند بكنار جيحون رسيدند توكل به پروردگار حفيظ كرده اسب در آب راندند و مانند برق و باد از آن‌جانب بيرون آمدند و آن اختر برج كامكارى بعد از قطع منازل و طى مراحل بملاقات جد بزرگوار فايز شد نظم\r\n چو كاوس كى روى خسرو بديد * * سرشكش ز مژگان برخ برچكيد *\r\nفرود \r\n\r\n","description":"","footnote":"","page_name":" 194 ","page_number":238},
  {"content":"\r\n\r\n آمد از تخت و شد پيش او * * بماليد بر چهر او چشم و رو \r\nآنگاه بتمهيد بساط عيش و نشاط اشارت فرموده چند روز بمراسم جشن و سور و لوازم لهو و سرور بگذرانيد نظم\r\n سپهدار كيخسرو و مهتران * * نشستند و خواندند رامشكران *\r\nدو هفته شب و روز خوردند مى * * بآواز عود و دف و چنگ و نى \r\nو بعد از آن پادشاه ايران سرير كيان را بوجود كيخسرو زيب و زينت داده زمام امور جهانبانى را در كف كفايت او نهاده بنفس نفيس خود عزلت گزيد و پس از چندگاه بوصول اجل طبيعى متوجه عالم آخرت گرديد نظم\r\n بجاه ارچه با آسمان تخت برد * * به خاك لحد عاقبت رخت برد \r\n\r\nذكر كيخسرو بن سياوش\r\nقدوهء اعاظم سلاطين عالم و زبدهء اكابر خواقين بنى آدم بود جمال حالش بحليه اصناف اوصاف حميده آراسته و ذات خجسته صفاتش از تمامى اعمال ناپسنديده پيراسته همت عالى نهمتش در بلندى با چرخ برين برابرى نمودى و نفاذ فرمان واجب الاذعانش نشانهء حكم قضا و نمونهء نشان تقدير بودى و چون كيخسرو بعنايت الهى بر تخت پادشاهى نشست در عدل و انصاف بر روى جهانيان گشاده ابواب ظلم و بيداد بربست نظم\r\n بگسترد گرد جهان داد را * * بكند از زمين بيخ بيداد را *\r\nبهر جاى ويرانى آباد كرد * * دل همگنان از غم آزاد كرد *\r\nزمين چون بهشتى شد آراسته * * ز داد و ز بخشش پر از خواسته \r\nو بعد از آن كه بيمن معدلت آنخسرو عالى منزلت مهمات ملك و ملت ساخته شد و مصالح سپاهى و رعيت پرداخته آمد كيخسرو بانتقام خون سياوش سپاه فراوان بتوران فرستاده خود از عقب ايشان روان شد و ميان اهل عجم و سالار تركان محاربات فراوان بوقوع انجاميد آخر الامر افراسياب فرار برقرار اختيار كرد و كيخسرو مقضى الوطر از آن سفر مراجعت فرموده بيشتر از پيشتر بتهميد مبانى نصفت و رعيت‌پرورى قيام نمود و بزعم بعضى از فارسيان كه به نبوتش اعتراف دارند هرچيزيكه ملوك سابقه بناوجه از رعايا گرفته بودند رد فرمود در روضة الصفا از تاريخ حافظ ابرو مرويست كه كيخسرو مسجدى ساخته بود كه در سفر و حضر با وى بودى و بطريقه پيغمبران در آنجا نماز گذاردى و خدايرا بيگانگى پرستيدى و مردم را بعبادت ايزد تعالى باعث گشتى و بقول صاحب گزيده جام جهان‌نماى كه احوال عالم را در آن مشاهده كردى مخصوص بكيخسرو بود و بعضى از اهل تحقيق برانند كه جام جهان‌نماى كنايت از مرآت ضمير عكس‌پذير آن زيبنده تاج و سرير است چه هر امرى كه در عالم وقوع يافتى در خاطر عاطرش پرتو انداختى لقب كيخسرو مبارك بود و او بقول اكثر مورخان شصت سال پادشاهى نمود\r\n\r\n","description":"","footnote":"","page_name":" 195 ","page_number":239},
  {"content":"\r\n\r\n\r\nگفتار در ايراد بعضى از محاربات كيخسرو و افراسياب و ذكر مقتل پور پشنگ و بيان مآل حال آنخسرو عاليمقدار كامياب\r\nجمله اخبار امم و نقلهء آثار ملوك عجم مرقوم قلم خجسته رقم گردانيده‌اند كه كيخسرو افسر كيانى بر سر نهاده خاطر انور بر طلب خون پدر قرار داد نخست عم خود فريبرز بن كاوس و طوس بن نوذر را با سى هزار مرد شمشيرزن بجانب توران فرستاد تا در دفع ماده فساد افراسياب سعى نمايند و در وقت وداع با طوس گفت كه در آن اوان كه پدر من در توران زمين بسر ميبرد پيش از آنكه والدهء مرا خطبه كند يكى از مخدرات خاندان پيران ويسه را خواسته بود و از وى پسرى در وجود آمده فرود نام و حالا آن برادر من در قلعهء از قلاع حاكم و فرمان‌رواست غرض كه اگر به او دچار خورى طريق حرمت و ادب بجاى آورى آسيبى بذاتش نرسانى و پس از اتمام وصيت فريبرز و طوس روى به راه نهاده قضا را گذر ايشان بر قلعه‌اى افتاد كه فرود آنجا بود شاهزاده چون خبر وصول سپاه با شاه شنود از سر غرور جوانى از سالكان مسالك پهلوانى بعزيمت محاربت از قلعه فرود آمد و طوس هرچند در اطفاء آتش فتنه جد نمود و فرود را از سفارش كيخسرو آگاه گردانيد به جائى نرسيد و از صرصر حوادث آن نهال گلشن اقبال منقلع گرديد و كيخسرو كيفيت اينواقعه را استماع فرموده بغايت متأثر شد و نامهء بفريبرز نوشت كه ما سردارى سپاه را از روى استقلال به تو ارزانى داشتيم ميبايد كه طوس را مقيد بدينجانب فرستى و فريبرز بموجب فرموده عمل نموده چون طوس بدرگاه پادشاه رسيد كيخسرو او را معاتب ساخته گفت نظم\r\n نژاد كيومرث و ريش سفيد * * تو را داد بر زندگانى نويد *\r\nو گرنه بفرمودمى تا سرت * * بدانديش كردى جدا از برت \r\nو فريبرز بعد از فرستادن طوس با گودرز بن كشواد و ساير پهلوانان غضنفر نهاد بحدود ولايات افراسياب درآمده از آنجانب پيران ويسه ايشان را استقبال نمود و نيران محاربه اشتعال يافته نسيم فتح و ظفر و نصرت بر پرچم علم پيران وزيده فريبرز منهزم شده در آنجنگ به زخم تيغ لشگر پور پشنگ هفتاد نفر از اولاد و اقرباء گودرز بعالم آخرت شتافتند و چون گريختگان بخسرو ايران پيوستند بغايت خشمناك شده فريبرز را نكوهش فرموده حكم كرد تا گودرز نوبت ديگر با سپاه رزم خواه به طرف توران توجه نمايد و طوس را كه محبوس بود از قيد نجات داده هم‌عنان ولد كشواد ساخت و چون آن لشگر بملك افراسياب رسيدند باز پيران ويسه بجنگ مبادرت نموده ايرانيان را گريزانيده بخراسان درآمد و گريختگان در جبل همايون كه حالا به نيره تو اشتهار يافته متحصن شدند و خاقان چين و شنكل هندى با جنود نامعدود به لشگر افراسياب پيوستند و\r\n\r\n","description":"","footnote":"","page_name":" 196 ","page_number":240},
  {"content":"\r\n\r\nاز آنجانب رستم دستان بفرمان خسرو ايران بگودرز ملحق گشته چند روز بمقاتله پرداخت و كاموس را كه از جملهء بهادران توران بود با خاقان اسير و دستگير ساخت و بقيهء تركان فرار برقرار اختيار كرده ايرانيان بكام دوستان بازگشتند و كرت ديگر كيخسرو چهار سردار را كه يكى از آن جمله گودرز بود با سپاه نامعدود بجنگ افراسياب فرستاد و خود نيز متعاقب متوجه آنجانب شد و شهريار ديار توران بار ديگر پيران را با برادران خويش بحرب ايرانيان نامزد كرده بعد از تلاقى فريقين جنگى صعب روى نمود و پيران با جمعى از سرخيلان توران و بسيارى از لشگريان كشته گشته مقارن فتح كيخسرو بمعركه رسيد و بر دست و بازوى پهلوانان آفرين كرده چون در پاى علم گودرز پيران ويسه را مقتول ديد از حقوق او ياد آورده از اسب پياده شد و روى بر رويش نهاده فرمود تا جسدش را مدفون ساختند و بعد از آنكه افراسياب ازينواقعه خبر يافت ولد خود شيده را با سپاه بلا انتها بجنگ خسرو ايران فرستاد و شيده در صحراى خوارزم بكيخسرو باز خورده كشته گشت و سپاهش گريز را بر ستيز گزيدند و بنابر آنكه اين فتح با سهل وجهى دست داد كيخسرو گفت خوارزمى بود اين و ازين جهة آنسرزمين بخوارزم موسوم شد و خسرو ايران از خوارزم بصوب كنك دژ كه دار الملك افراسياب بود رفته آن بلده را محاصره فرموده سالار تركان از نقبى كه براى روز فرار كنده بود بگريخت و كيخسرو متعلقان او را در پناه مرحمت خويش جاى داده از تعرض سپاه ايمن گردانيد و عنان مراجعت بايران معطوف ساخت و افراسياب مدتها در گرد جهان سرگردان بود و بالاخره در نواحى آذربيجان بدست لشگريان ايران افتاده بفرموده كيخسرو روى بعالم آخرت نهاد\r\nدر تاريخ طبرى مسطور است كه بعد از فرار افراسياب از كنك‌دژ و بازگشتن كيخسرو ولد پور پشنك كه موسوم بجهن بود در تركستان پادشاه شد و چون او وفات يافت پسرش قايم‌مقام شد و در بعضى ديگر از تواريخ مذكور است كه چون افراسياب مصراع\r\n رفت تا عالم ديگر گيرد \r\nبرادرش كيشواسف بر بلاد تركستان استيلا يافت و پس از انقضاء ايام حيات كيشواسف پسرش هزار اسف در آن مملكت بمرتبهء ايالت رسيد القصه چون كيخسرو خاطر خطير از ممر افراسياب فارغ گردانيد بلخ را دار الملك ساخت و آخر الامر برشحات سحاب توفيق پادشاه ذو الجلال و الاكرام دست از ملك و مال بازداشته لهراسپ را بولايت عهد خويش تعيين نمود و از طبل و علم و حشم هجران گزيده ديگر هيچ آفريده‌اى او را نديد و چنانچه سابقا مرقوم كلك بيان گشت باتفاق جمهور مورخان مدت سلطنتش شصت سال بود اما مؤلف تاريخ معجم مرقوم قلم بلاغت رقم گردانيده شعر\r\n چو صد سال كيخسرو نامدار * * بهرچه آرزو كرد شد كامكار\r\nبدانست آخر چو فرزانگان * * كه گيتى سرابست و ما تشنگان *\r\nهمى تشنه چندانكه پى پيشتر * نهد باشدش تشنگى بيشتر *\r\nبلهراسپ داد افسر خسروى * * وليعهدى و تاج كيخسروى \r\nلهراسپ بمذهب جمهور مورخان نبيرهء برادر كيكاوس است و حمد اللّه مستوفى گويد\r\n\r\n","description":"","footnote":"","page_name":" 197 ","page_number":241},
  {"content":"\r\n\r\nكه او پسر اروند شاه بن كيبشين بن كيقباد بود و چون لهراسپ خطهء بلخ را دار الملك ساخته اكثر اوقات آنجا بسر ميبرد او را بلخى مىگفتند و در آنوقت كه كيخسرو لهراسپ را به سلطنت نامزد كرد عظماء فرس زبان اعتراض بر پادشاه گشادند و زال در منقصت لهراسپ حكايات بر زبان آورده و كيخسرو او را از تكلم به آن كلمات منع فرمود و بروايتى زال برسم اعتذار مشتى خاك در دهان افكند و قولى آنكه دستان مطلقا بايالت لهراسپ همداستان نشد و اين كدورت به اولاد و احفاد جانبين سرايت نمود چنانچه از سياق كلام آينده بوضوح خواهد پيوست القصه چون امر سلطنت بر لهراسپ قرار گرفت تختى زرين ساخته آن را بجواهر ثمين ترصيع داد و تاج كيانى بر سر نهاده ايلچيان قمر مسير جهة ايصال اين بشارت به اطراف آفاق فرستاد اكثر ملوك آنزمان كمر اطاعت و انقيادش برميان بستند و بارسال تحف و هدايا بملازمان آستان اقبال آشيانش تقرب جستند و لهراسپ در ايام كشورگشائى خود رهام بن گودرز را كه بروايت طبرى بخت نصر عبارت ازوست بايالت مملكت بابل و ديار مغرب نامزد كرد چنانچه در جزو اول مبين شد رهام در بيت المقدس از دقايق كشتن و غارت كردن دقيقه‌اى نامرعى نگذاشت تعيين مناصب اصحاب ديوان مانند مشرف و مستوفى منسوب بلهراسپ است و او حاكم معدلت شعار شجاعت آثار بود اما خوئى درشت داشت و بر هيچ مجرمى لحظه‌اى ابقا نمىنمود و چون مدت صد و بيست سال بدولت و اقبال گذرانيد ولد ارشد خود گشتاسپ را بر مسند فرماندهى نشانده ببلدهء بلخ در زاويه‌اى منزل گزيد و در زمان گشتاسپ كه ارجاسپ از توران لشگر بايران آورد لهراسپ را در بلدهء مذكوره ديده بعالم آخرت روان كرد\r\n\r\nگفتار در بيان رنجش گشتاسپ از لهراسپ و ذكر رفتن او از نزد پدر بدار الملك قيصر و مراجعت نمودن از آن سفر مقضى الوطر\r\nدر تواريخ مشهور مسطور است كه لهراسپ را دو پسر بود گشتاسپ و زرير و گشتاسپ بشجاعت و مردانگى و سخاوت و فرزانگى از ابناء زمان ممتاز بود و انوار دولت و اقبال و آثار شوكت و استقلال در جبين مبينش ظاهر و هويدا مينمود و چون لهراسپ جانب اولاد كيكاوس را بر فرزندان صلبى خود ترجيح مينهاد و سرانجام مهمات كليه را باهتمام ايشان باز ميگذاشت گشتاسپ آزرده خاطر گشته جمعى را با خود متفق گردانيد تا بمعاضدت ايشان با لهراسپ مخالفت نمايد و در تمشيت امور ملك دخل فرمايد و لهراسپ از اين معنى خبر يافته گشتاسپ از پدر متوهم گشت و روى بوادى فرار آورده بروم رفت و در آن مملكت امور غريبه ازو سر برزده بعز دامادى قيصر مقرر شد بيان اين سخن آن است كه در آنوقت رسم قياصره چنان بود كه چون دخترى از ايشان به حد بلغاء مىرسيد مجمعى ساخته باحضار خلايق فرمان ميدادند و دختر قيصر ترنجى در دست سواره بر آن محفل عبور مينمود و و آن ترنج را بر هركه ميزد سعادت دامادى قيصر او را ميسر ميشد و در آن فرصت كه\r\n\r\n","description":"","footnote":"","page_name":" 198 ","page_number":242},
  {"content":"\r\n\r\nگشتاسپ در روم بود مثل اين مجلس دست داده شاه‌زاده بنظاره رفت و چون دختر قيصر كه كتايون نام داشت بدان مجمع رسيد و جوانان حاضر آمده را ديد ترنج را به طرف گشتاسپ انداخت و بنابر آنكه او را در آن ديار كسى نميشناخت قيصر از دختر رنجيده او را به خانه گشتاسپ فرستاد و با آن مخدره ترك ملاقات كرده بنسخ آن قاعده حكم فرموده كه دو دختر ديگر خود را به كسانى مىدهم كه فلان شير و فلان اژدها كه درين حدود پيدا شده بكشند و دو ملك‌زادهء رومى را داعيه وصلت دختر قيصر در خاطر افتاد اما ياراى كشتن شير و اژدها نداشتند و گشتاسپ اين قضيه را شنوده با ايشان ملاقات نموده آنخدمت را قبول فرمود و آن‌دو سبع را به قتل رسانيده با كس نگفت و ملك‌زادگان در پيش قيصر آن جلادت را به خود نسبت كرده داماد شدند و بعد از آن گشتاسپ روزى در ميدان گوىبازى به نظر قيصر درآمد و در آن فن بر ابناء جنس غلبه كرده قيصر از آن كر و فر متعجب گشته شاه‌زاده را طلبيد و احوال پرسيد گشتاسپ شمه‌اى از جلادت خويش و كشتن شير و اژدها بعرض رسانيد اما نام و نسب خود نبرد و قيصر مراسم دلجوئى بجاى آورده دربارهء او اصناف الطاف مبذولداشت آنگاه گشتاسپ پادشاه روم را بر آن آورد كه رسولى نزد لهراسپ فرستاده طلب خراج نمود و خسرو ايران از جرأت قيصر متحير گشته بالاخره معلوم فرمود كه منشاء آن فتنه چيست و باعث بر آن دليرى كيست لاجرم جهة استمالت فرزند رشيد خود زرير را با تاج و سرير و فوجى از سپاه كشورگير بجانب روم فرستاد و خبر توجه ولد لهراسپ در آن ولايت شهرت يافته گشتاسپ تعهد مهم او كرده جريده متوجه شد و چون اخوين بهم رسيدند ايرانيان بموجب وصيت لهراسپ تاج كيانى بر سر شاهزاده نهاده او را بر تخت خسروانى نشاندند و گشتاسپ قاصدى نزد قيصر فرستاده پيغام داد كه اگر پادشاه بدينجانب توجه فرمايد مهم برحسب دلخواه سرانجام مييابد و حاكم روم بمعسكر ايرانيان آمده چون داماد خود را بر تخت نشسته ديد بيت\r\n بدانست قيصر كه گشتاسپ اوست * * برازندهء تاج لهراسپ اوست \r\nو گشتاسپ مراسم تعظيم و تبجيل مرعى داشته بعد از تقديم شرايط جشن و سور با دختر قيصر متوجه خدمت پدر شد و چون بشرف دستبوس استسعاد يافت در همان ايام لهراسپ مجمعى ساخته زمام امور شهريارى و عنان مهام جهاندارى را بدست فرزند ارجمند داده خود روى بگوشهء انقطاع و انزوا آورد گويند كه از انبياء عظام ارميا و دانيال و عزير عليهم السلام معاصر لهراسپ بودند\r\n\r\nذكر سلطنت گشتاسپ\r\nدر تاريخ طبرى مسطور است كه چون گشتاسپ بر تخت سلطنت قرار گرفت و از خرابى كه بخت نصر در بيت المقدس كرده بود وقوف يافت كورش نامى را بايالت ولايت بابل نامزد نموده بخت نصر را باز طلبيده حكم فرمود كه دست از اسيران بنى اسرائيل بدارد تا به وطن مألوف رفته در تعمير اراضى مقدسه لوازم اهتمام بجاى آورند و زمام امور سلطنت\r\n\r\n","description":"","footnote":"","page_name":" 199 ","page_number":243},
  {"content":"\r\n\r\nيهود را در قبضهء اقتدار يكى از اولاد داود عليه السّلام نهاد بنابرآن كرت ديگر بيت المقدس و مسجد اقصى معمور و آبادان شد و باتفاق مورخان در زمان گشتاسپ زردشت دعوى نبوت كرده طوايف انام را بعبادت آتش مأمور گردانيد و گشتاسپ بوى گرويده بدان واسطه دين مجوس رواج و رونق يافت و گشتاسپ اول پادشاهيست كه بر يك روى تنگه شكل آتشكده نقش كرده بر جانب ديگر صورت خود را تصوير نمود و پيش ازو اين رسم نبود و ايضا او نخستين ملكيست كه ديوان رسايل و مكتوبات نهاده فرمان داد تا مكتوبات را بعبارات خوب نويسند و گشتاسپ را در ايام فرمان فرمائى با ارجاسپ كه از اولاد افراسياب بود و سلطنت تركستان مينمود بكرات محاربات اتفاق افتاد و بيمن جلادت اسفنديار تركان را صورت تمكن در ولايت ايران دست نداد و چون رستم بگشتاسپ كما ينبغى شرايط فرمان‌بردارى بجا نمىآورد گشتاسپ در اواخر ايام كامرانى اسفنديار را جهة آوردن جهان پهلوان بسيستان فرستاد و ميان شاهزاده و تهمتن مهم بمحاربه انجاميده اسفنديار كشته گشت آنگاه گشتاسپ تاج كيانى و زمام امور جهانبانى را بولد اسفنديار بهمن تسليم نموده خود بكنج عزلت منزل گزيد مدت سلطنتش صد و بيست سال بود لقبش هيرمند است يعنى عابد نار\r\n\r\nذكر زردشت\r\nارباب تواريخ در باب نسب و مولد و منشاء زردشت اختلاف بسيار كرده‌اند به اعتقاد بعضى از اصحاب اخبار پدر آن مقتداى اشرار اسيما نام داشت و محمد بن جرير الطبرى در سلك تحرير كشيده كه سلسله نسب زردشت بمنوچهر مىپيوست و ابو الحسن عادى گويد كه آن ناخردمند از اهل دماوند بود و در مبادى سن رشد و تميز سلوك طريق مسافرت كرده بود روى به خدمت علماء روم و هند آورده به تحصيل علوم غريبه و تعلم نير نجات اشتغال نمود و بعضى ديگر از مورخين گويند كه مولد و منشاء زردشت فلسطين است و شهرستانى از مؤبدان مجوس نقل كرده كه مادرش از رى بود مسماة بر عدد و در تحفة الملكيه مسطور است كه زردشت در وقت ولادت لب بخنده گشاد و او را در اوقات طفوليت در ميان اسبان و گاوان و بعضى ديگر از انواع حيوان مىانداختند و آن حيوانات او را حمايت ميكردند و چون بسن شباب رسيد بكوه سيلان خراميد و مدتى آنجا مقيم بوده چون نزول نمود كتاب السياق كه مصنف اوست مصحوبش بود و بزعم اكثر علماء زردشت در اوايل حال شاگردى يكى از تلامذهء ارميا عليه السّلام مينمود تا بآموختن علوم غريبه فايز شد و در تاريخ طبرى مسطور است كه آن بداختر شاگرد عزير پيغمبر بود و در بعضى از مهام با عزير در مقام خلاف آمده عزير برو دعا فرمود تا به علت برص مبتلا گشت بنابرآن اسرائيليان او را از ميان خود اخراج نمودند و در تحفة الملكيه عوض عزير اليسع نوشته شده بر هر تقدير آنشرير بعد از خروج از شام به مملكت عجم شتافته زبان بدعوى نبوت بگشاد در روضة الصفا مسطور است كه زردشت\r\n\r\n","description":"","footnote":"","page_name":" 200 ","page_number":244},
  {"content":"\r\n\r\nرا بجهة ممارست علوم نجوم از اوضاع كواكب معلوم شد كه مانند موسى عليه السّلام شخصى ظهور نمايد كه او را بسبب ضياء آتش آشنائى بعالم بالا پيدا شود و اينمعنى نبوت او گردد و به تلبيس ابليس پنداشت كه آن شخص غير ازو كسى نيست و بخلوت و مجاهدت مشغول شده بنابر كثرت رياضت روشنى بر دلش تافت و شيطان آن نور را در لباس نار به او نموده از ميان آتش با وى در سخن آمد و زردشت مخاطبات آن ملعون را جمع آورده و كتابت كرده آن كتاب را زند نام نهاد آنگاه زند را شرحى نوشته موسوم بپازند گردانيد و حالا بدكيشان را بدان كتب منسوب ساخته زنديق گويند القصه بنابر اسباب مذكوره زردشت دعوى پيغمبرى كرده خلايق را بدين مجوس و كيش پرستش آتش دعوت كرد و جمعى از اهل ضلال سر درپى آن ضال مضل نهاده روزبروز متابعانش بيشتر ميشدند و كيفيت اينواقعه بعرض گشتاسپ رسيده خواهان ديدار زردشت گشت و بعد از آنكه بين الجانبين ملاقات بوقوع انجاميد پادشاه از راه رفته به آن ملت درآمده و قولى آنكه نخست از قبول آن كيش ابا كرده مدت هفت سال زردشت را حبس فرمود و در آن اوقات روزى گشتاسپ در راهى قطع مسافت مينمود كه ناگاه چهار دست‌وپاى اسبش به زمين فرورفت و پادشاه زردشت را از زندان طلبيده از سبب آنواقعه تفتيش نمود زردشت گفت موجب اين قضيه آنست كه فرمان مرا كه پيغمبر خدايم بسمع قبول نمىشنوى اكنون اگر شرط متابعت و مطاوعت من بجاى آورى دعا كنم تا دست‌وپاى اسب تو را ايزد تعالى خلاص گرداند و گشتاسپ متقبل اينمعنى شده و زردشت دعا كرده بتقدير الهى قوايم بارگير صاحب تاج و سرير از زمين برآمد آنگاه گشتاسپ باتفاق اولاد و امرا بوى گرويده جميع طوايف انام را بدين آتش‌پرستى دعوت كردند و هركس كه از متابعت آن ملت امتناع نموده جانش را به آتش بيداد سوخته خرمن حيات بسيارى از مردمان را بباد فنا بردادند و گشتاسپ آتش كده‌ها در اطراف ممالك عالم بنا فرمود و بارادات تمام تا آخر ايام زندگانى متابعت و مطاوعت زردشت مينمود و از جملهء خوارق عاداتى كه آنصاحب شقاوت ظاهر ساخت يكى آنكه در وقت ملاقات گشتاسپ آتش‌پاره‌اى در دست داشت و با آن بازى ميكرد و ديگر آنكه نوبتى مقدارى طلاء گداخته بر وى ريختند اصلا متأذى نشد صاحب تحفة الملكيه گويد كه ظهور زردشت بعد از سى سال از ملك گشتاسپ بود و پس از آن سى و پنجسال بماند و مدت حياتش به هفتاد و هفت سال رسيده و العلم عند اللّه تعالى\r\n\r\nگفتار در بيان مخالفت و محاربت گشتاسپ و ارجاسپ و ذكر شمه‌اى از رشحات و بسالت اسفنديار روئين‌تن و كشته شدن او بر دست رستم زال و انتقال ملك عجم ببهمن\r\nنقادان غث و سمين سخن و صرافان جواهر مآثر نو و كهن درر اين حكايت را در رشتهء\r\n\r\n","description":"","footnote":"","page_name":" 201 ","page_number":245},
  {"content":"\r\n\r\nبيان چنان انتظام داده‌اند كه چون گشتاسپ ملت باطل زردشت را شعار روزگار خود ساخت و در هر بلده‌اى از بلدان قلم‌رو خود آتشكده‌اى طرح انداخت زردشت به او گفت پادشاهى را كه متقلد قلادهء دين حق باشد جايز نيست كه خراج بحاكمى دهد كه سالك ممالك غوايت بود و حال آنكه در اوان ميان حاكم تركستان كه ارجاسپ نام داشت و گشتاسب قواعد مصالحت استحكام يافته هرساله جزئى خراجى از ايران بتوران ميبردند چون زردشت گشتاسپ را از اداء مال مقرر مانع شد و كيفيت حال بسمع ارجاسب رسيد باحضار عساكر نصرت شعار مثال داده با لشگر بسيار وعدت بيشمار بجانب ديار ايران روان گشت و گشتاسپ نيز جنود نامعدود فراهم آورده باستقبال سالار تركان استعجال نمود و با پسر ارشد خود اسفنديار گفت كه اگر به يمن اهتمام تو ارجاسپ انهزام يابد زمام امور سلطنت را در قبضهء اختيار تو نهم و بعد از تلاقى فريقين حربى صعب دست داده اسفنديار آثار تسلط و اقتدار اظهار كرده ارجاسپ منهزم شد و پسر و برادران او كشته گشته گشتاسپ مظفر و منصور با غنايم نامحصور بمقر خود مراجعت فرمود و اسفنديار را بضبط ارمنيه و آذربيجان روانساخت و در غيبت شاهزاده مفسدى نزد گشتاسب او را بداعيه استقلال سلطنت متهم گردانيد و چون اسفنديار از آن ديار بازگشت در قلعهء كرد كوه محبوس شد اينخبر بسمع ارجاسپ رسيده فرصت غنيمت شمرده لشگر ببلخ كشيد و پير عزيز يعنى لهراسپ را كه در آن بلده ساكن بود بقتل رسانيده دختران گشتاسپ را اسير كرد و بتركستان فرستاد و گشتاسپ بعد از محاربه با ارجاسپ و انهزام از وى در قلعه‌اى از قلاع متحصن گشته برادر خود جاماسپ را بقلعهء كرد كوه ارسال داشت تا اسفنديار را از مجلس بيرون آورد و بسلطنت وعده داده التماس دفع شر ارجاسپ كند و بعد از آنكه جاماسپ بقلعه رسيد و از اداء رسالت فارغ گرديد اسفنديار بندهاى خود را به زور بازو از هم گسيخت و بحصاريكه پدرش متحصن گشته بود شتافت و روز ديگر از قلعه بيرون آمده بضرب تيغ و سنان تركان را منهزم ساخت و پس از وقوع فتح گشتاسب با اسفنديار گفت كه منصب شاهى حق تست ليكن عارى عظيم باشد كه تو فرمان‌فرماى جهانيان باشى و خواهران تو در دست دشمنان اسير باشند از استماع اينسخن عرق حميت اسفنديار در حركت آمده از سپاه ايران دوازده هزار سوار و دوازده هزار پياده جرار برگزيده با برادر خويش پشوتن بعزم انتقام ارجاسب و نجات اسيران قدم در راه نهاد و در بسيارى از نسخ مسطور است ( و العهدة على الرواة ) كه اسفنديار در آنسفر بموضعى رسيد كه از آنجا تا روئين‌دژ كه دار الملك ارجاسپ است سه راه بود و وصول به آن بلده از يك طريق كه آبادانى داشت به مدت شش ماه تيسير مىپذيرفت و از راه ديگر كه آب و علف كمتر بود بيك ماه و از راه سيوم كه آن را هفت خوان ميخواندند بيك هفته اما درين راه موانع غريبه مثل شيران درنده و جادوان فريبنده و كثرت برف و باران فراوان بود و اسفنديار سپاه را با پشوتن از راه دوم روان كرده با فوجى از دليران بطريقه بازرگانان از طريق\r\n\r\n","description":"","footnote":"","page_name":" 202 ","page_number":246},
  {"content":"\r\n\r\nهفت خوان عازم روئين‌دژ شد و با برادر مقرر فرمود كه چون نزديك به مقصد رسد در موضعى معين قرار گيرد و در شبى كه روشنى آتش بسيار در جانب قلعه ببيند جنگ در اندازد القصه اسفنديار از مهالك آن مسالك بسلامت بيرون آمده آوازه در شهر افتاد كه تاجرى صاحب مكنت از اسفنديار رنجيده و پناه باينولايت آورده ارجاسپ بازرگان را طلبداشته شاهزاده بملازمت شتافت و جوهرى گران‌بها پيشكش كرده باندك زمانى پيش پادشاه راه سخن يافته بلكه بمرتبه تقرب ترقى نمود و چون پشوتن با لشگر ايران بموضع موعود رسيد و زمان مواضعه نزديك آمد اسفنديار امرا و اركان دولت ارجاسپ را بضيافت برده در وقت شام ببهانهء طبخ طعام آتش بسيار برافروخت و اين حال بر پشوتن روشن گشته نايها در دميد و طبلها فروكوفته بجانب قلعه خراميد و آشوبى تمام در شهر افتاد و سپاهيان بعزم جنگ آغاز بيرون رفتن كرده اسفنديار فرصت غنيمت شمرد و تيغ كين از نيام انتقام كشيده و بنياد قتل و غارت فرمود لاجرم از درون شهر نيز افغان به گوش تورانيان رسانيده مدهوش‌وار بازگشتند اسفنديار از اينجانب و پشوتن از آن طرف تيغ بيدريغ در آن مردم نهاده خلق وافر كشتند و ارجاسپ و برادرانش در سلك قتيلان انضمام يافتند و شاهزاده شجاعت شعار خواهران را بدست آورده حكومت روئين دژ را بيكى از احفاد اغريرث داده در تركستان آتشكده‌ها بنا فرمود و چون سالما غانما بملازمت گشتاسپ رسيد و متقاضى امير موعود گرديد گشتاسپ بهانه كرده گفت هرچند كارهاء بزرگ از پيش برده‌اى اما هنوز رستم را كه در وسط مملكت است و كيش ما را قبول نكرده فرمان‌بردار نگردانيده‌اى ميبايد كه بزابلستان رفته او را مقيد نزد ما آورى تا صيت جلالت تو بيشتر از پيشتر سمت شهرت پذيرد\r\nاسفنديار بكراهت تمام اين سخن را بسمع قبول جا داده بجانب سيستان شتافت و چون بدانحدود رسيد ولد رشيد خود بهمن را بطلب تهمتن فرستاد و بهمن از فراز كوهى در شكار گاهى رستم را ديد كه گورى در سيخ كزى كشيده كباب ميكرد و از عظم جثه و مهابت خلقت او در تعجب افتاده سنگى بزرگ از قلهء جبل بجانب وى غلطانيد و حجر نزديك رسيده جهان پهلوان بسر پاى خويش آن را به طرف ديگر افكند و حيرت بهمن متزايد شده نزد رستم رفت و گفت كه پدرم اسفنديار ترا ميطلبد و رستم بىتوقف به خدمت مبادرت نموده آنچه وظيفه تعظيم و تبجيل بود بتقديم رسانيد اما اسفنديار آغاز خشونت كرده ادعا فرمود كه تهمتن را مقيد و مغلول بپاى تخت گشتاسپ رساند و رستم در برابر زبان بتواضع گشاده التماس نمود كه شاهزاده به منزل او تشريف برد تا مالها بذل كند و گنجها نثار سازد آنگاه باتفاق متوجه درگاه بارگاه شوند و اسفنديار از قبول اينمعنى سر باز زده بين الجانبين مناظرات واقع شده آخر الامر مهم بر محاربه قرار يافته روز ديگر آن‌دو پهلوان صفدر بميدان خراميدند و بعد از كوشش بسيار بهنگام شام هريك بمقام خويش رفتند و صباح روز دوم باز آن‌دو شير ژيان به بيشهء جنگ و تلاش نام و ننگ شتافته در اين\r\n\r\n","description":"","footnote":"","page_name":" 203 ","page_number":247},
  {"content":"\r\n\r\nروز تيرى از شصت رستم گشاد يافت و بر مقتل اسفنديار آمده آن شاهزاده خويشتن دار را بر خاك هلاك انداخت و عقيدهء بعضى از افسانه‌گويان عجم آنكه تيغ و تير بر بدن اسفنديار كارگر نبود و رستم بتعليم سيمرغ تير كزى بر چشمش زد و اين معنى سبب هلاكت او شده چنانچه فردوسى گويد شعر\r\n چو رستم گز اندر كمان راند زود * * بدانسان كه سيمرغ فرموده بود *\r\nبزد تير بر چشم اسفنديار * * سيه شد جهان پيش آن نامدار *\r\nخم آورد بالاء سرو سهى * * و زو دور شد تاج و فر شهى \r\nالقصه چون خبر قتل اسفنديار بگشتاسپ رسيد از كردهء خويش پشيمان گشته در فراق ولد بىبدل خود زارى و سوگوارى نمود و تاج كيانى و تخت خسروانى را ببهمن سپرده عزلت اختيار فرمود\r\n\r\nبهمن بن اسفنديار\r\nموسوم باردشير بود و معنى بهمن كه لقب اوست بلغت يونانى نيكو نيت باشد و چون بهمن بر تخت سلطنت نشست و دست تصرف باكثر اقاليم سبعه دراز كرده او را بهمن درازدست گفتند و مادر بهمن از اولاد طالوت بود و استوريا نام داشت و بهمن اول پادشاهى است كه در ابتداء مكاتيب و مناشير نام حضرت حق عز اسمه را ثبت كرد و عنوان مكتوباتش اين بود كه از اردشير بنده خدا و خادم او بسوى فلان بن فلان و باتفاق مورخان بهمن پادشاهى بود در غايت عدل و رعيت‌پرورى و نهايت مكرمت و نصفت‌گسترى در ايام دولت او اكثر بلاد عالم معمور گشت وصيت محاسن افعال و مكارم اخلاقش از ايوان كيوان درگذشت نقلست كه در اوايل ايام سلطنت بهمن رستم بسعى برادر خود شغاد و قصد حاكم كابل بعالم ديگر منتقل شد و چون اينخبر بسمع پادشاه عجم رسيد جهة انتقام خون پدر متوجه سيستان گرديد و پسر جهان پهلوان فرامرز با سپاه آن مرز در برابر آمده بين الجانبين حربى صعب اتفاق افتاد و نسيم ظفر بر پرچم علم وارث ملك جم وزيده ولد رستم بقتل رسيد و پدر پيرش اسير شد و پس از چندگاهى از بهمن نوازش يافته مطلق العنان گشت در تاريخ طبرى مسطور است كه بهمن در ايام فرمانفرمائى رسولى نزد بنى اسرائيل فرستاد و حاكم اسرائيليان بقتل ايلچى مبادرت نمود و بهمن از شنيدن اين سخن متأثر شده نوبت ديگر بخت نصر را بجانب بيت المقدس ارسال داشت تا لوازم قتل و غارت بتقديم رسانيد و صد هزار كودك نارسيده برده و اسير كرده بعراق مراجعت نمود و بهمن در اواخر ايام حيات دختر خود هماى را كه از وى آبستن بود بسلطنت تعيين فرمود و مقرر كرد كه اگر از آن دختر پسرى متولد گردد صاحب تخت و افسر آن پسر باشد و ساسان بن بهمن از غصه حرمان سلطنت از ملك عجم بيرون رفته در اطراف جهان سرگردان شد مدت پادشاهى بهمن صد و دوازده سال بود و زمان عمر او صد و بيست سال بيت\r\n چو بگذشت از عمر بهمن دو شصت * * در افتاد ناگه چو ماهى بشست \r\nاز اكابر حكماء ذيمقراطيس و بقراط طبيب معاصر بهمن بودند و آن‌دو حكيم فاضل بروايت بعضى از افاضل گاهى بمجلس آن پادشاه عادل\r\n\r\n","description":"","footnote":"","page_name":" 204 ","page_number":248},
  {"content":"\r\n\r\nرسيده افادهء مسايل حكمى مينمودند\r\n\r\nذكر مآل حال رستم بن زال\r\nرستم دستان كه از اكثر افراد انسان بكمال شجاعت و مردانگى و وفور بسالت و فرزانگى ممتاز و مستثنى بود برادرى داشت شغاد كه در اشتعال نيران شرارت و فساد بىشبه و نظير مينمود و دختر حاكم كابل را بحبالهء نكاح آورده در آنولايت بسر ميبرد و نوبتى والى كابل از ننگ خراج‌گذارى و شغاد از غايت حسد و مردم‌آزارى با يكديگر از رستم آغاز شكايت كردند و قاصد جان جهان پهلوان گشته و باهم مواضعه درميان آورده شاه كابل شغاد را از مملكت اخراج كرد و شغاد بسيستان شتافته رستم دستان از وى پرسيد كه سبب نزاع ميان تو و حاكم كابل چه بود شغاد جوابداد كه در آن اوان كه رسول شما جهة طلب خراج بكابل آمد اثر كراهيت در ناصيه حال كابلشاه ظاهر گشته در اداء مال طريق تعلل و اهمال مسلوك ميداشت و چون من او را از مخالفت شما تخويف نمودم برآشفته باخراج من فرمان داد و رستم از استماع اين سخن خشمناك شده به اجتماع سپاه حكم فرمود تا به طرف كابل رفته آن بو الفضول را گوشمال دهد شغاد گفت حاكم كابل را آنمقدار قوت نيست كه دفع او را بجمعيت لشگر موقوف بايد داشت اگر شما تنها عنان عزيمت بدانجانب معطوف فرمائيد به مجرد شنيدن اينخبر بكابلشاه فرار بر قرار اختيار مينمايد يا با تيغ و كفن به خدمت تهمتن ميشتابد و رستم بسخن آنغدار فريفته شده جريده عازم كابل گشت و شغاد خفيه كس نزد حاكم كابل فرستاده او را از توجه رستم اعلام داد و كابل شاه بموجبى كه با شغاد قرار داده بود در راه چهار باغى كه در آن ولايت داشت فرمود تا چاهها حفر نمودند و در هر چاهى آلات قتل مثل ژوبين و خنجر و شمشير و ششپر تعبيه كردند و سرهاى چاه را بخس و خاشاك به پوشانيدند و چون رستم به نواحى كابل رسيد كابلشاه سروپا برهنه بمراسم استقبال استعجال فرمود و روى نياز برخاك نهاده بلوازم پيشكش و نثار پرداخت رستم گفت از تو خبرى به من رسانيده‌اند كه بر تقدير وقوع از دست من جان نخواهى برد والى كابل سوگند ياد كرد كه آنچه از باب خلاف من بسمع اشرف رسيده غير واقع است رستم گفت سروپاى خود را بپوش جواب داد كه تا ملتمس من مبذول نيابد دستار نه بندم و موزه نپوشم رستم پرسيد كه چه التماس دارى گفت ميخواهم كه باغ مرا بشرف نزول اجلال بيارائى تا فراخور حال بسنت ضيافت قيام نمايم و رستم بقبول اين مدعا زبان گشاده كابلشاه به احتياط تمام پيش پيش او ميرفت و رستم از كيد و مكر كابلشاه و برادر غافل بوده بىدهشت رخش ميراند كه ناگاه در چاهى افتاد و اكثر اعضايش از نوك سيف و سنان مجروح گشته خود را بلطايف الحيل به سر چاه رسانيد و در آنحال كه جهان پهلوان مجروح و نالان بر سر چاه خفته بود شغاد شرارت‌نژاد شماتت كنان پيش او رفت رستم او را گفت كه تير و كمانى نزد من بگذار كه\r\n\r\n","description":"","footnote":"","page_name":" 205 ","page_number":249},
  {"content":"\r\n\r\nاگر سبعى قصد من نمايد ضرر او را دفع كنم شغاد بموجب فرموده عملنموده رستم باوجود ناتوانى تير بر كمان نهاد و شغاد از بيم جان درختى را پناه ساخت . نظم\r\n چو رستم چنان ديد بفراخت دست * * چنان خسته از تير بگشاد شست *\r\nدرخت و برادر بهم بربدوخت * * به هنگام رفتن دلش برفروخت *\r\nشغاد از پس زخم او آه كرد * * تهمتن به دو درد كوتاه كرد *\r\nچنين گفت رستم كه يزدان سپاس * * كه بودم همه سال يزدان‌شناس *\r\nكزين پس كه جانم رسيده بلب * * برين كين من ناگذشته دو شب *\r\nمرا زور داد او كه از مرگ پيش * * ازين بى وفا خواستم كين خويش *\r\nبگفت اين و جانش برآمد ز تن * * برو زار و گريان شدند انجمن \r\nو چون خبر مرگ رستم در ولايت نيمروز شايع شد ولدش فرامرز لشگرى پر تهور جمع آورده عازم كابل شد و كابلشاه با سپاه رزم‌خواه در برابر آمده حربى عظيم دست داد و فرامرز نصرت يافت و كابلشاه كشته گشته بعالم آخرت شتافت و چون فرامرز انتقام تمام از كابليان كشيد كالبد رستم را بسيستان رسانيده در سردابه‌اى مدفون گردانيد مدت زندگانى رستم بقول اكثر ناقلان اخبار عجم ششصد سال بود و العلم عند اللّه الودود\r\n\r\nذكر هماى بنت بهمن\r\nنزد واقفان مواقف سخن هماى بنت بهمن ملقب بچهر آزاد بود و او را خمانى نيز ميگفتند و چون سرير كيانى بوجود همايون خمانى زيب و زينت گرفت در اشاعت عدل و و انصاف كوشيده بعد از انقضاء شش ماه پسر قمر پيكر از وى متولد شد و بواسطه حب جاه وضع حمل را از امراء بل كافهء برايا پنهان داشته صندوقى ساخت و بيرونش را بقير اندوده شاهزاده را با جواهر نفيسه در آنجا نهاده به آب اصطخر فارس انداخت و آن گوهر گرانمايه بدست گازرى افتاده موسوم بداراب گشت و گازر بتربيت داراب مشغول شده چون شاهزاده به حد بلغا رسيد سر بحرفت گازرى فرود نياورد و همواره بصيد و شكار و تربيت آلات كار زار مشغولى ميكرد و در آن اثنا روزى با گازر گفت كه مرا چنين بخاطر ميرسد كه تو پدر من نيستى زيرا كه من در خود همتى مىيابم كه مناسب حرفت تو نيست گازر جواب داد كه لعل خوش‌رنگ نتيجهء سنگست و در موفور الشرف مكنون در جوف صدف پس ميشايد كه مثل تو بزرگ منشى از مانند من درويشى در وجود آيد داراب گفت دست از سخن آرائى بازدار و به آنچه راست است زبان بگشاى آخر الامر گازر قصه يافتن داراب را در ميان آب تقرير نمود و شاه‌زاده بملازمت يكى از امراى هماى شتافته آن امير در آن نزديكى بجنگ روميان رفت و در آن سفر آثار دولت و اقبال در ناصيه حال داراب مشاهده كرده چون به خدمت هماى مراجعت نمود كيفيت حال بعرض رسانيد و هماى داراب را طلبيده و از حالش استفسار فرموده چون بيقين دانست كه آن در درج شاهى در صدف شكم او پرورش يافته زمام امور ملك و مال به دو سپرد مدت سلطنت هماى سى سال بود\r\n\r\n","description":"","footnote":"","page_name":" 206 ","page_number":250},
  {"content":"\r\n\r\n\r\nذكر داراب بن بهمن\r\nدر يكى از كتب معتبره به نظر درآمده كه داراب ملقب به شهر آزاد بود يعنى كريم الطبع و او پادشاهى بلند همت صاحب قدرت بود و اكثر ممالك عالم را تسخير نموده خطهء بابل را دار الملك ساخت و قيصر روم كه فيلقوس نام داشت لواء خلاف داراب را برافراشته بين الجانبين مهم بمحاربه انجاميد و روميان منهزم شده فيلقوس پناه بقلعه‌اى برده آخر الامر نزد داراب رفته خسرو ملك جم ولايت روم را بدستور سابق بفيلقوس مسلم داشت و دخترش را بحبالهء نكاح خويش درآورده مقرر كرد كه هرسال قيصر هزار بيضهء طلا كه هريك به وزن چهل مثقال باشد از مال روم بخزانه او فرستد و شهريار ايران بتختگاه خود بازگشته بعد از روزى چند بوى ناخوش از دهان ملكه بمشام او رسيد بنا بر آن از صحبت او تنفر نموده دختر قيصر را نزد پدر فرستاد و در آن‌وقت مستوره به اسكندر حامله بود و فيلقوس از ناموس حمل دختر را پنهان داشته چون اسكندر بوجود آمد گفت پسر صلبى منست و مدتى مديد آن امر مبطن مبهم بود شعر\r\n همىگفت قيصر بهر مهترى * * كه پيدا شد از تخم من قيصرى *\r\nنياورد كس نام داراب بر * * سكندر پسر بود و قيصر پدر \r\nو داراب بعد از آنكه دوازده سال بامر سلطنت پرداخت و پسر خود را كه از غايت محبت بنام خود موسوم گردانيده بود وليعهد كرده علم عزيمت بصوب عالم آخرت برافراخت\r\n\r\nذكر داراء بن داراب\r\nداراب ثانى لقب داشت و او بغايت ظالم نفس و درشت خوى بود لاجرم اكثر اعيان و اشراف از سلطنتش متنفر گشته باسكندر كه بعد از فوت فيلقوس در ولايت روم بر تخت پادشاهى نشسته بود مكتوبات نوشتند و تسخير ملك عجم را در نظرش آسان نمودند بنا بر آن اسكندر بيضهاى زرين را كه هر سال فيلقوس بايران ميفرستاد بازگرفت و دارا كس بطلب خراج ارسال داشته اسكندر پيغام كرد كه مرغى كه متقبل آن بيضها بود به آشيانهء عالم بقا پرواز نمود و از من آن خراج بحصول موصول نخواهد شد دارا از استماع اين سخن برآشفته بعد از ارسال رسل و وسايل با ششصد هزار مرد خنجر گذار متوجه پيكار اسكندر گشت و اسكندر نيز با لشگر فرخنده اثر كه بروايت طبرى هشتصد هزار نفر بودند بصوب معركهء جدال در حركت آمده آن‌دو پادشاه رزم‌خواه در برابر يك ديگر نزول نمودند و چند روز از صبح تا شام شيران بيشهء قتال و دليران معركهء جدال به ميدان مردان شتافته به قدر امكان لوازم سعى و كوشش بتقديم ميرسانيدند و در مراسم قتل و كشش از خود بتقصير راضى نميگرديدند\r\nنظم\r\n ز سم ستوران در آن پهن دشت * * زمين شش شد و آسمان گشت هشت *\r\nچو درياى \r\n\r\n","description":"","footnote":"","page_name":" 207 ","page_number":251},
  {"content":"\r\n\r\n خون شد همه دشت و راغ * * جهان چون شب و تيغها چون چراغ *\r\nفرو رفت و بر رفت روز نبرد * * بماهى نم خون و بر ماه گرد \r\nدر آن اثنا روزى كه دارا از معركهء وغاء مراجعت نموده در بارگاه قرار گرفت « 1 » دو شخص همدانى كه در سلك مقربانش انتظام داشتند شمشير غدار را از غلاف خلاف بركشيده به سينه دارا رسانيدند و به معسكر اسكندر گريختند و پادشاه روم از كيفيت واقعه آگاهى يافته فى الحال ببالين دارا شتافت و سر او را در كنار نهاد خسرو ايران كه هنوز رمقى از جان باقى داشت چشم باز كرده سر خود در كنار دشمن ديد دود آه بفلك نيلگون كشيد سكندر سوگند خورد كه اين امر بفرمان من وقوع نيافته آنگاه دارا سه وصيت كرد اول آنكه سكندر قاتلان او را بقصاص رساند و ديگر آنكه دختر او را روشنك در سلك پرده‌نشينان حرم خود منتظم گرداند سيوم آنكه بيگانه را بر ممالك ملوك عجم مسلط نسازد و سكندر اين وصايا را بسمع رضا اصغا نموده بر آن موجب عملنموده خسرو ايران را بدستور پادشاهان نافذ فرمان تجهيز و تكفين كرده بنفس نفيس همراه جنازه او بمقبره تشريف برد مدت سلطنت داراء بن داراب كه مورخان او را داراء اصغر گويند چهارده سال بود پوشيده نماند كه در باب محاربه مذكوره و كيفيت كشته شدن دارا روايات متعدده در كتب متداوله سمت ورود يافته و چون راقم حروف در مقام اختصار است بر ايراد يكقول كه مختار صاحب تاريخ معجم است قناعت نمود و ابواب ذكر ملوك روم و رسيدن سكندر بسلطنت آن مرز و بوم برگشود\r\n\r\nذكر مجملى از حال بنى الاصفر و انتقال سلطنت روم و فرس باسكندر\r\nچنانچه در ضمن احوال يعقوب پيغمبر على نبينا و عليه صلوات اللّه الاكبر سبق ذكر يافت سلاطين روم از نسل روم بن عيص بن اسحق‌اند و ايشان را بنى الاصفر بدان جهة گويند كه رنگ رخسار روم بصفرت مايل بود و بروايت تحفة الملكيه فليص اول كسى است از آن طبقه كه بامور سلطنت آن مملكت قيام نمود و او مدت هفت سال بدولت و اقبال اوقات گذرانيد و قبل از ظهور بخت نصر به صد سال دو شخص كه نام يكى روملس و از ديگرى رومانس بود خروج كرده ولايات روم را بحيز تسخير درآوردند و بلدهء ساخته آن را روميه نام نهادند و چون روزى چند بموافقت يكديگر فرمان‌فرمائى نمودند روملس رومانس را بكشت و در امر جهانبانى مستقل گشت و چنانچه عادت جهان گذرانست ايالت\r\n\r\n\r\n","description":"","footnote":"\r\n( 1 ) فردوسى در شاهنامه نام آن‌دو نابكار را ماهيار و جانوسيار ارقام نموده چنانچه ازين شعر بوضوح مىپيوندد\r\n يكى مؤبدى نام او ماهياز * * دگر مرد را نام جانوسيار \r\nحرره محمد تقى الشوشترى\r\n","page_name":" 208 ","page_number":252},
  {"content":"\r\n\r\nآنولايت از قومى بقومى و از پدرى بپسرى انتقال مىيافت تا انوار عدالت فيلقوس بر وجنات احوال اهالى يونان تافت و چون فيلقوس عازم ملك عقبى گشت اسكندر قايم‌مقام شده لواء اقبالش از اوج فلك درگذشت\r\n\r\nذكر اسكندر ذو القرنين\r\nاز چمن اخبار سلاطين كامكار و گلشن آثار خوانين نامدار نگهت آثار اينخبر بمشام جان اين ذره احقر رسيده كه وقتى كه روقيا بنت فيلقوس از داراب بن بهمن حامله بود عجوزه‌اى بوى دهن آن مستوره را بگياهى كه سندر نام داشت معالجه نمود و مقارن آن حال از ملكهء روم پسرى سعادت‌مند متولد گشته حرفى بر اسم آن گياه فزودند و آن مولود عاقبت محمود را اسكندر نام نهادند و بلغت يونانى اسكندر را اخشيدروس ميخواندند و اين لفظ در معنى مطابق فيلسوفست يعنى محب حكمت و جمعى كثير از اعاظم اهل تاريخ سكندر را ذو القرنين اصغر خوانند زيرا كه ذو القرنين اكبر صاحب سدرا دانند و محمد بن جرير الطبرى و قاضى بيضاوى را عقيده آنكه سد از آثار ذو القرنين اصغر است و همچنين در نسب اسكندر در ميان ارباب خبر خلافست و قول مشهور درين باب آنست كه سابقا مسطور شد اما حضرت مخدومى در روضة الصفا مرقوم كلك بلاغت انتما گردانيده‌اند كه جمعى كه ذو القرنين را ولد داراء اكبر گفته‌اند بدين معنى قايل‌اند كه او روشنك دختر داراء اصغر را بحباله نكاح درآورد و حال آنكه محال مينمايد كه پادشاه خدا ترس دين دار پرهيزكار به ازدواج برادرزادهء خويش اقدام فرمايد مگر آنكه دعوى كنند كه در آن زمان ارتكاب اين امر مجوز بوده و اين دعوى نيز غرابتى تمام دارد و اعتقاد قاضى بيضاوى و زمرهء ديگر از مورخين چنانست كه اسكندر پسر صلبى فيلقوس است و فيلقوس از نسل عيص بن اسحق عليه السّلام بود و جمعى گفته‌اند كه فيلقوس دختر خود را بجهة قطع ماده نزاع ببازر پادشاه اسكندريه داد و به سببى از اسباب ملك اسكندريه مخدره قيصر را در حالى كه باسكندر حامله بود به خانه پدر گسيل نمود و ملكه در راه وضع حمل كرده از غايت دلتنگى در صحرا پسر را تنها بگذاشت و ميشى از رمه كه در آن بيابان ميچريد ملهم شده هر لحظه بسر پسر ميرسيد و او را از شير سير ميگردانيد و عجوزه‌اى آمد شد گوسفند را ديده از عقبش بشتافت و سعادت ديدار ذو القرنين دريافت آنگاه او را به خانه برد و در تعهد و تربيتش خون جگر مىخورد و چون اسكندر بسن رشد و تميز رسيد پيرزن او را بمعلمى سپرد و جمال حال اسكندر باندك زمانى بزيور فضل و هنر آراسته گشته در آن اثنا حاكم آن نواحى از معلم ذو القرنين رنجيده باخراج او حكم كرد و ذو القرنين در خدمت استاد روى به راه نهاد اتفاقا بشهرى رسيد كه مادرش آنجا ميبود و روزى در گذرى چشم مادر بر پسر افتاده بواسطه ميلان خاطر و كمال فراست گمان برد كه اسكندر پسر اوست بنابرآن او را طلبيده در تفتيش احوالش لوازم اهتمام تمام بتقديم رسانيد و ظن او بيقين پيوسته پسر\r\n\r\n","description":"","footnote":"","page_name":" 209 ","page_number":253},
  {"content":"\r\n\r\nرا نزد پدر خود برد و كيفيت واقعه بازگفت و فيلقوس امارات دولت و اقبال و علامات شوكت و استقلال در ناصيه احوال آن درى اوج عزت و جلال مشاهده نموده همگى همت بر تربيتش مصروفداشت و چون اسكندر در محاسن افعال و احاسن اعمال بر اقران و امثال فايق گرديد فيلقوس او را بولايت عهد خويش تعيين نمود و سكندر بعد از فوت قيصر افسر سلطنت بر سر نهاده و باندك روزگارى تمامى ولايات و امصار ربع مسكون را در حيز تسخير آورد و جميع ملوك نافذ فرمان و سلاطين كشورستان را مطيع و منقاد گردانيد در روضة الصفا از تاريخ حكما مرويست كه اسكندر از روى صورت نه به پدر مشابهت داشت و نه بمادر رنگ او بصفرت مايل بود و يك چشمش سياه و يكى ارزق و يكى پيوسته به بالا نظر كردى و يكى بپايان و دندانهاء او رقيق و سرتيز بود و روى مانند روى شير داشت و در سن نوزده سالگى لواى پادشاهى و فرمانفرمائى برافراشت مدت سلطنتش بهفده سال كشيد و نه سال اوقات را بمحاربه صرف كرده هشت سال باطمينان دل و فراغ خاطر بگذرانيد و زمره‌اى از مورخان مدت ملكش را سيزده سال و فرقه‌اى چهارده سال گفته‌اند اما باتفاق اوقات حياتش را سى و شش سال نوشته‌اند صاحب گزيده گويد كه وامق و عذرا معاصر اسكندر بوده‌اند و بسيارى از مورخان بناى شهر سمرقند و هرات و مرو و اسكندريه را بذو القرنين نسبت نموده‌اند و يكى از شعرا در تفصيل اسامى بانيان هرات اين رباعى در سلك نظم كشيده رباعى\r\n لهراسب نهاد است هرى را بنياد * * گشتاسپ درو بناى ديگر بنهاد *\r\nبهمن پس از آن عمارتى ديگر كرد * * اسكندر روميش همه داد بداد \r\n\r\nذكر مجملى از صادرات افعال اسكندر و بيان عاقبت حال آن پادشاه معدلت‌گستر\r\nجوهريان در مكنون سير و صيرفيان نقود مخزون خبر جواهر بحار اين حكايت را در سلك بيان چنان كشيده‌اند كه اسكندر ذو القرنين پادشاهى عالى قدر كامياب بود و سلطان عظيم الشان گردون جناب مىنمود و در عدل و نصفت بىمثل و بىبدل و در علم و فطانت ضرب المثل نظم\r\n بروزش همه معدلت كار بود * * شبش تا سحر پيشه تكرار بود *\r\nاگر چند كوشش نمودى برزم * * بدانش همه فخر كردى و حزم *\r\nبفرازنگان سيم دادى و زر * براندى فرومايگان را ز در *\r\nهنرمند را همچو جان داشتى * * ز مه رايتش برتر افراشتى \r\nو چون فيلقوس از تخت روم رخت بعالم ديگر كشيد آن پادشاه به ناموس افسر قيصر بر سر نهاده اورنگ فرماندهى را بيمن مقدم همايون زيب و زينت بخشيد و رايات كشورستانى برافراخته نخست بلاد يونان و ديار مغرب را مسخر ساخت آنگاه آوازهء توجه بصوب مملكت مصر در خم طاق مقرنس گردون انداخت بيت\r\n بمصر آمد از روم چندانسپاه * * كه بستند بر مور و بر پشه راه \r\nو حاكم مصر نيز با لشگر وافر در برابر آمده نظم\r\n دو لشگر به روى اندر آورد روى * * ببودند يكهفته پرخاشجوى *\r\nبهشتم بمصر اندرآمد شكست * \r\n\r\n","description":"","footnote":"","page_name":" 210 ","page_number":254},
  {"content":"\r\n\r\n سكندر سر ره برايشان ببست * * ز يك راه چندان گرفتار شد *\r\nكه گيرنده را دست بيكار شد * * ز كوپال و از اسب و بر كستوان *\r\nز خفتان و از خنجر هندوان * * كمرهاى زرين و سيمين ستام\r\nهمه تيغ هندى بزرين نيام * * ز ديبا و دينار چندان بيافت *\r\nكه آن خواسته بار كى برنتافت * بسى زينهارى بيامد سوار *\r\nبزرگان جنگ‌آور نامدار \r\nو ذو القرنين از مصر به شام شتافته از آنجا عنان عزيمت بارمنيه تافت و از ارمنيه كوچ كرده كنار نهر و سطوخوس از فر نزول همايونش طراوت بهشت برين يافت نظم\r\n وزان جايگه ساز ايران گرفت * * دل شير و جنگ دليران گرفت *\r\nچو بشنيد دارا كه لشگر ز روم * * بجنبيد و آمد به اين مرزوبوم *\r\nبياورد لشگر به پيش فرات * * سپه را عدو بيش بود از نبات *\r\nبگرد لب آب لشگر كشيد * * ز جوشن كسى آب دريا نديد \r\nو چون مهم اسكندر و دارا چنانچه سابقا مسطور شد بفيصل انجاميد و مملكت ايران ذو القرنين را مسخر گرديد از كتب ملت مجوس آنچه به دستش افتاد بسوخت و آتشكده‌ها را ويران كرده خلايق را بپرستش ايزد سبحانه و تعالى مأمور ساخت و علماء دين زردشت را بكشت آنگاه ممالك ايران را بحكام عدالت نشان سپرده روى توجه بهندوستان آورد وفور هندى كه بعبادت اصنام اقدام مينمود با جنود نامعدود متشمر جنگ و قتال گشته مدت بيست روز نيران حرب اشتعال داشت آخر الامر اسكندر فور را بمبارزت خوانده و او بوفور شجاعت خود اعتماد كرده بر فور بميدان شتافت و آن‌دو پادشاه رزم‌خواه در يكديگر آويخته در آن اثنا آوازى هايل از جانب معسكر فور به گوش او رسيد و فور بازپس نگريسته سكندر فرصت غنيمت شمرده شمشير بر فرقش زد شعر\r\n ببريد تا پا سر و گردنش * ز بالا به خاك اندرامد تنش *\r\nبرفتند گردان هندوستان * * بآواز گشتند هم داستان *\r\nسر فور ديدند پر خون و خاك * * تنش را همه كرده شمشير چاك *\r\nخروشى برآمد ز لشگر بزار * * فرو ريختند آلت كارزار *\r\nپر از درد نزد سكندر شدند * * پر از ناله و خاك بر سر شدند *\r\nسكندر سلاح و كمان باز داد * * به خوبى ز هرگونه آواز داد *\r\nچنين گفت گر فور هندى بمرد * * شما را غم از دل ببايد سترد *\r\nنوازش كنون ما بافزون كنيم * * ز دلها غم و ترس بيرون كنيم \r\nنقلست كه چون خاطر خطير اسكندر از جانب فور هندى فراغت يافت صيت غايت زهد و عبادت جمعى از براهمه را شنيده عنان عزيمت به زيارت ايشان تافت و براهمه از اقبال ذو القرنين واقف گشته نامه‌اى نزد او فرستادند مضمون آنكه اگر غرض از توجه حضرت شهريارى بجانب فقرا اخذ اموالست ما را از مزخرفات دنيوى چيزى نيست چنانچه ماكول ما از گياه صحرا و ملبوس از جلود حيواناتست و اگر مقصود از تحشم پادشاه طلب علم و حكمتست همراه داشتن خيل و حشم و طبل و علم در كار نيست و اسكندر بعد از مطالعهء اين نامه لشگريان را بتوقف امر كرده با جمعى از خواص نزد براهمه رفت و همهء ايشان را در مغارات جبال ساكن يافته عيال و اطفال آن طايفه را در صحرا ديد كه بچيدن بقول مشغول بودند و ميان اسكندر و براهمه در مسائل علمى و عملى و حكمى و حكمى قال و قيل وقوع يافته ذو القرنين بفضيلت ايشان اعتراف نموده فرمود كه از اسباب فراغت آنچه مسؤل باشد مبذولست براهمه\r\n\r\n","description":"","footnote":"","page_name":" 211 ","page_number":255},
  {"content":"\r\n\r\nگفتند ما غير عمر ابد و بقاء مخلد مطلوبى نداريم اسكندر گفت ايجاز اين مطلوب مقدور بشر نيست و كسى كه يك نفس عمر خود نتواند افزود به ديگرى حيات ابدى چگونه عطا تواند نمود براهمه گفتند چون پادشاه را معلومست كه هر كمالى را زوالى مقدر است و هر اقبالى را انتقالى مقرر از چه جهت بر قتل عباد و تخريب بلاد اقدام مينمايد و بجمع آوردن اموال و اجناس قيام ميفرمايد سكندر جوابداد كه من از حضرت بارى مأمورم باظهار دين قويم و تشييد قوايد ملت مستقيم آنگاه براهمه را وداع نمود و به معسكر خود مراجعت فرمود در روضة الصفا مسطور است كه چون اكثر بلاد هند در حيز تسخير اسكندر قرار گرفت و طريقهء پسنديدهء خداپرستى و عبادت در آن مملكت سمت شيوع پذيرفت بسمع اشرف اعلى رسيد كه در اقصاء هندوستان ملكى است كيد نام بوفور حكمت و نصفت موصوف و بصفت ديانت و معدلت معروف مدت سيصد سال از عمر او گذشته و بسبب رياضت بر قواء غضبى و شهوانى فايق و مستولى گشته اسكندر قاصدان سخنور بطلب او فرستاده كيد ايلچيان پادشاه جهانيان را باصناف الطاف بنواخت و ايشان را راضى و شاكر اجازت مراجعت داده گفت در پايهء سرير سلطنت مسير از زبان من عرضه داشت نمائيد كه در شبستان من دختريست كه از حسن رخسار فايض الانوارش ماه و آفتاب خجالت مىبرند و فيلسوفى دارم كه هرچه در ضمير گذرد بىمنت سؤال كيفيت حال تقرير نمايد و طبيبى ملازم منست كه بسان مسيحا در حفظ صحت و ازالهء مرض درجهء عليا دارد و ديگر قدحى بتحت تصرف منست كه اگر آن را پر آب سازند و مجموع خلايق از آن بياشامند همچنان بر حال خود باشد اكنون اين همه را پيشكش مينمايم و التماس ميكنم كه شاه جهانيان بواسطهء كبر سن و ضعف شيخوخت مرا از حركت معاف دارند و اگر عذر من بسمع قبول راه نيابد على الفور به خدمت شتابم و چون اين پيغام بعرض خسرو گردون غلام رسيد كس فرستاد و آن نفايس را طلب فرمود و كيد بىمكر و كيد حسب الوعده خدمت بتقديم رسانيده سكندر نخست بتماشاء جمال آن دختر قمر پيكر پرداخت آنگاه امتحان فيلسوف را پيش نهاد همت عالى نهمت ساخت و قدحى مملو از روغن پيش او فرستاد فيلسوف بعد از تأمل و انديشه سوزن بسيار در روغن خلانيد و فرمود تا قدح را باز نزد اسكندر بردند و اسكندر فرمود تا سوزنها را گداخته كره‌اى ساختند و به نظر حكيم رسانيدند و فيلسوف اشارت كرد تا از كره آئينه ترتيب كرده پيش اسكندر بردند و چون پادشاه آئينه را ديد فرمود تا آن را در طشتى پر آب افكنده مجموع را بفيلسوف نمايند و فيلسوف از آن آئينه مشربه ساخته در طشت پرآب نهاد چنانچه بر روى آب ميگرديد و آن را بدان هيأت نزد اسكندر فرستاد و بفرمان اسكندر مشربه را پرخاك ساخته به نظر حكيم رسانيدند فيلسوف را چون چشم بدان افتاد اظهار حزن و اندوه كرده كلمهء استغفار بر زبان آورد و طشت و مشربه را به همان صفت باز فرستاد اسكندر از كمال حدت حكيم هندى تعجب نمود و هيچكس را بر آن اسرار اطلاع نيفتاد و ذو القرنين روز ديگر مجلس خود را بوجود حكما و فضلا\r\n\r\n","description":"","footnote":"","page_name":" 212 ","page_number":256},
  {"content":"\r\n\r\nزيب و زينت داده باحضار فيلسوف هندى كه تا غايت او را نديده بود فرمان فرمود و چون حكيم حاضر گشت اسكندر از طول قامت و عظم جثهء او متحير شده بر ضميرش گذشت كه با چنين شخصى اگر حدت ذهن و سرعت فهم جمع گردد وحيد عصر باشد و فيلسوف ما فى الضمير شاه را بفراست دانسته انگشت خود را بر گرد روى گردانيده بر سر بينى نهاد و ذو القرنين از سبب اين حركت استفسار نموده حكيم گفت كه بنور كياست و ضياء فراست آنچه ملك نسبت به من خاطر عاطر گذرانيد فهم كردم و اين فعل مشير به آنست كه چنانچه بر روى يك بينى است من نيز در روى زمين شبيه و نظير ندارم اسكندر فرمود كه بگوى كه مقصود من از ارسال قدح روغن و غرض تو از ادخال سوزن چه بود فيلسوف گفت كه مرا از مشاهدهء ظرف پر روغن چنين معلوم شد كه ملك ميفرمايد كه دل من بمرتبه‌اى از علم و حكمت مملو است كه چنانچه اين قدح گنجايش چيزى ديگر ندارد دل مرا نيز گنجايش مسائل حكمى نمانده و من بفرو بردن سوزن اشارت بدان كردم كه مع ذلك امكان دارد كه معلومات ديگر با امور معلومهء ملك مجتمع شود همچنانكه سوزنها بسبب رقت در قدح روغن جهة خويش جاى پيدا كرد و چون اسكندر از حقيقت كره و آئينه سؤال فرمود فيلسوف جوابداد كه از ديدن كره چنين به خاطر رسيد كه ملك دعوى ميفرمايد كه دل من از كثرت اقدام بر امور سپاهى مثل كره صلب و محكم گشته است و او را قابليت قبول مسائل نمانده و من از ترتيب آئينه تنبيه كردم كه آهن هرچند متين و مستحكم باشد بحيلهء چنان مىشود كه از غايت روشنى و صفا ساير جواهر و اجسام در آن معاينه نمايد باز اسكندر گفت كه غرض من از وضع آئينه در طشت آب و مقصود تو از آن مشربه كه بر سر آب طوف مينمود چه بود حكيم فرمود كه مراد پادشاه آن بود كه چنانچه آئينه بيدرنگ در آب مىنشيند ايام حيات نيز زود به اختتام انجامد و علم كثير در زمان قصير حاصل نتوان كرد و مطلوب من از ساختن مشربه آنكه همچنانچه چيزى را كه در تك آب رسوب مىكند بر بالاى آب نگاه ميتوان داشت كسب فنون بسيار در زمان قليل بجد و جهد ممكنست ذو القرنين گفت كه چون مشربه را پرخاك نزد تو فرستادم چرا در مقابل هيچ نگفتى حكيم گفت آن عمل جوابى نداشت زيرا كه مدعاء ملك از آن فعل اين بود كه بقاء مخلوقات از جملهء محالاتست و مجموع اولاد آدم آخر الامر دفين خاك خواهند گشت بعد از آن ذو القرنين حكيم را تحسين فرموده قامت قابليتش را بخلع گرانمايه بياراست و فيلسوف تا وقتى كه اسكندر در ديار هند اقامت داشت ملازم موكب همايون بود و چون از آن مملكت مراجعت فرمود حكيم التماس توقف كرده ملتمس او مبذول گشت گويند كه اسكندر پس از امتحان فيلسوف بآزمايش قدح پرداخته آن را پر آب ساخته خلايق را بشرب آن امر فرمود هرچند مردم از آن آب آشاميدند قدح بدستور پيشتر پر آب بود و هيچگونه نقصانى در آب پديد نيامد اما طبيب هندى ملازم اردوى همايون سكندرى گشته ازو در باب معالجه و تداوى امراض چندان امور غريبه سر برزد كه بنان بيان از استقصاء آن بعجز و قصور اعتراف مينمايد\r\n\r\n","description":"","footnote":"","page_name":" 213 ","page_number":257},
  {"content":"\r\n\r\nنقلست كه چون تمامى بلاد هندوستان در حيز تسخير خسرو ايران قرار گرفت رايات نصرت آيات بجانب ولايات چين سمت انعطاف پذيرفت بيت\r\n از آن سوى لشگر سوى چين كشيد * سر نامداران بپروين كشيد \r\nو بعد از وصول بنواحى چين ميان او و پادشاه آنسرزمين بواسطه و بيواسطه مخاطبات و مناظرات واقع شده فغفور گردن بحلقه مطاوعت قيصر درآورد و برسم پيشكش هزار من طلاء احمر و هزار قطعه حرير ابيض و پنجهزار ثوب ديبا و صد قبضه شمشير مرصع و صد سر اسب تازىنژاد با زين و لجام مزين بجواهر ثمين و صد رطل عنبر اشهب و صد هزار مثقال مشك اذفر و دويست رطل عود قمارى و ديگر ظرايف و تنسوقات و بدايع تبركات نزد ذو القرنين فرستاده مراسم نياز بجاى آورده اسكندر منشور سلطنت ممالك چين را بنام نامى فغفور قلمى كرده و به مهر همايون تزئين داده عنان كشورستانى بجانب ديگر ولايات مشرق معطوف گردانيد و چون تمامى آن امصار بتحت تصرفش درآمد و عجايب و غرايب بسيار مشاهده نمود بجانب عراق مراجعت فرمود روايتست كه اسكندر بعد از تسخير جميع ممالك بحر و بر آهنگ مملكت يونان كرد و در نواحى شهرزور يا بابل يا قومس على اختلاف الاقوال از اغره در پيش شد ناگاه رعافى مفرط او را روى نمود بنابر ضرورت يكى از امرا جوشن خود را فرش ساخته جهة دفع حرارت آفتاب سپر زرين بر بالاى سرش داشتند و چون منجمان با آنسلطان عاليشان گفته بودند كه قريب وفات آن ذات خجسته صفات در زير او زمين آهنين و بر بالاى سرش آسمان زرين خواهد بود و ذو القرنين كه آنحال مشاهده نمود دانست كه وقت ارتحالست لاجرم وصيت نامه بوالدهء خود كه در اسكندريه بود نوشت نظم\r\n دمى چند بشمرد و ناچيز شد * * بخنده زمان گفت كو نيز شد \r\nو ارباب علم و حكمت و اركان دين و دولت نعش محفوف برحمت آن پادشاه عالى منزلت را باسكندريه برده برحسب وصيت يكدست او را از تابوت بيرون گذاشتند تا عموم خلايق را معلوم شود سلطانى كه تمام بلاد جهان را در تحت تصرف داشته تهىدست بعالم آخرت مىرود و متوطنان اسكندريه باستقبال آن جنازهء رحمت اندازه از شهر بيرون آمدند و چون چشم والدهء اسكندر بر تابوت پسر افتاد بمرتبه‌اى افغان و زارى و گريه و بيقرارى نمود كه مزيدى بر آن تصور نتوان فرمود نظم\r\n همى گفت كى نامور پادشا * * جهاندار نيك‌اختر پارسا *\r\nروانم روان ترا بنده باد * * دل هركه زين شاد شد كنده باد \r\nو در آن انجمن هريك از حكماء زمن جهة پادشاه صف‌شكن ندبه كرده و لوازم تعزيت بجاى آورده نظم\r\n چو تاج سپهر اندرآمد به زير * * بزرگان ز گفتار گشتند سير *\r\nنهفتند صندوق او را به خاك * * ندارد جهان از چنين كار باك *\r\nچنين است رسم سراى كهن * * سكندر شد و ماند از وى سخن \r\nكلمات حكمت‌انگيز و حكايات غرابت‌آميز از اسكندر ذو القرنين بسيار مرويست اما ايراد آن لايق بسياق اين مختصر نيست لاجرم قطع اطناب كرده ابواب تحرير سلاطينى كه بعد از آن پادشاه صاحب تمكين در روى زمين حكومت نموده‌اند برگشاد ( و هو الهادى الى سبيل الرشد و الرشاد )\r\n\r\n","description":"","footnote":"","page_name":" 214 ","page_number":258},
  {"content":"\r\n\r\n\r\nذكر شمه‌اى از اخبار ملوك روم و شام\r\nدر تحفة الملكيه مسطور است كه ذو القرنين در زمان حيات چهار نفر خويشان خود را بمزيد عنايت و رعايت از ابناء جنس امتياز داد و هريك را صاحب تخت و تاج گردانيده به مملكتى فرستاد ديار مغرب را تا مصر ببطليموس ارنب عنايت فرمود و مقدونيه و بعضى از روم بفيلقوس تفويض نمود و بلاد جزيره به ديمطريس اختصاص يافت و پرتو عدالت سليتوس بر ولايت بابل و عراق و خراسان تافت اما بطليموس ارنب مدت چهلسال در آن بلاد بر مسند دولت و اقبال تمكن يافت و چون لواء انتقال بجانب ملك لايزال برافراشت بطليموس فيلاد فرمانفرماى عباد شد و او را بمطالعه كتب ميل بسيار بود چنانچه بروايتى كه در كتب مذكور مسطور است پنجاه و چهار هزار و صد و بيست مجلد كتاب جمع نمود مدت سلطنتش بسى و پنجسال كشيد و پس از وفاتش بطليموس اوراغاطيس پادشاه گرديد و در ايام دولت او بناء فرقيسا بوقوع پيوست و حاكم شام الطناخوش فوت شد و آن مملكت نيز بحيز تسخير بطليموس درآمد اوقات جهانبانى او بيست و شش سال امتداد يافت و برين قياس از بطالسه يازده نفر در ممالك روم و شام بفرمانفرمائى فرق انام قيام و اقدام نمودند و مدت سلطنت ايشان بروايتى دويست و نود سال امتداد يافت و قولى آنكه آنجماعت سيزده نفر بوده‌اند و ايام اقبال ايشان بسيصد و چهار سال كشيد و بر هر تقدير چون مهم ساز تقدير مالك الملك قدير منشور ايالت بطالسه را بتوقيع ( تنزع الملك ممن تشاء ) مختوم ساخت در ممالك شام و روم اغسطوس كه در سلك حكام فرنگ انتظام داشت رايت استقلال برافراخت و اغسطوس اول پادشاهيست كه او را قيصر گفتند وجه تسميه آنكه در وقتى كه او هنوز متولد نشده بود مادرش نزديك به زمان وضع حمل فوت شد و قابلها شكم آن ميته را شكافته اغسطوس را بيرون آوردند و مثل اين مولودى را در فرنگستان قيصر گويند القصه چون قيصر بسن رشد و تميز رسيد تمامى ممالك روم مصر و شام را بحيز تسخير درآورده خزاين بطالسه را متصرف گشته بروميه برد و در زمانيكه چهل و دو سال از سلطنت او درگذشت عيسى عليه السلام متولد گشت و او بت‌پرست بود و مدت پنجاه و شش سال پادشاهى نمود و قيصريه از آثار اوست\r\nطبارنوش بعد از وفات اغسطوس بر مسند خسروى نشست و در سال هفتم از جهان بانى او هردوس كه در سلك اعاظم امرا انتظام داشت بلدهء طبريه را بنا نهاد و بروايت تحفة الملكيه در سال نوزدهم رفع عيسى عليه السلام به آسمان اتفاق افتاد و طبارنوش بيست و دو سال سلطنت نمود و بعد از مرگش يكسال و نيم سرير سلطنت روم از وجود پادشاهى صاحب حشمت خالى بود آنگاه بقاوس قيصر شد و او در ارتكاب فسق و فجور افراط ميكرد چنانچه با خواهر و دختر خود لوازم مباشرت بجاى آورد و پس از آنكه چهار\r\n\r\n","description":"","footnote":"","page_name":" 215 ","page_number":259},
  {"content":"\r\n\r\nسال و هشت ماه و ده روز بر چار بالش پادشاهى تمكن نمود امرا و بطارقهء روم هجوم نموده او را كشتند و دهسال و هفت ماه كسى را بپادشاهى برنداشتند آنگاه رايت دولت فليوديوس را برافراشتند و او نيز در فسق و ظلم كوشيد و دهسال جهانبانى كرده متوجه دوزخ گرديد\r\nبازون وليعهد و قايم‌مقام فليوديوس بود و بعد از آنكه سيزده سال پادشاهى نمود اسقينانس را بفتح اورشليم مأمور گردانيد و اسقينانس بدانجانب شتافته بمحاصرهء نصارى كوشيده چون نزديك بدان رسيد كه شهر مسخر گردد شنيد كه بازون جنون پيدا كرده و زوجهء خود را بقتل آورده پس از چند روز خود را نيز هلاك ساخته بنابرآن طيطوس را كه پسرش بود بمحاصرهء اورشليم بازداشته رايت مراجعت بصوب روميه برافراشت و بعد از وصول بر تخت سلطنت متمكن شد در تحفة الملكيه مسطور است كه آيت  ( إِذْ أَرْسَلْنا إِلَيْهِمُ اثْنَيْنِ فَكَذَّبُوهُما فَعَزَّزْنا بِثالِثٍ )  در شأن رسولانيست كه باشارت حضرت عيسى نزد بازون رفته بودند و اللّه اعلم بالصواب\r\nاسقينانس بعد از آنكه دو سال باقبال گذرانيد طيطوس اورشليم را گرفته شصت هزار كس از نصارى بكشت و متوجه خدمت پدر گشت مدت دولت اسقينانس دو سال بود چون او نيز فوت شد طيطوس قايم‌مقام شده و دو سال پادشاهى نمود\r\nذومنطانس بن اسقينانس پس از وفات برادر قيصر گشت و يوحنا را كه در سلك حواريون انتظام داشت با تمامى منجمان و فال بينان از روميه اخراج كرد و در آن بلده بتخانه بنا نهاد و چون تندباد اجل نهال اقبالش را از پاى درآورد بازون الصغير مالك تاج و سرير شد و او سير پسنديده داشت و هركس را ذومنطانس اخراج كرده بود باز بروميه طلبيد و ايام سلطنتش بيكسال و چهار ماه كشيد و همچنين قياصره يكى بعد از ديگرى در آن مملكت بر تخت حكومت مىنشستند تا نوبت به فلينوس رسيد و او معاصر شاپور بن اردشير بود و او اول قيصريست كه ملت عيسوى اختيار كرد و فلينوس پس از آنكه هفت سال بناموس اوقات گذرانيد كفار روم هجوم نموده بقتلش رسانيدند آنگاه بروايت صاحب تحفة الملكيه دقيانوس پادشاه اصحاب كهف رايت ايالت مرتفع گردانيد و چون دقيانوس در سلك صدرنشينان جهنم انتظام يافت و ده كس ديگر متعاقب هم آن ملك را تملك نمودند قسطنطين بن هيلاى فرنفرماى شد در كتاب مذكور مسطور است كه هيلاى نام مادر قسطنطين است و پدرش را قيرون مىگفته‌اند و قسطنطين چون مالك تاج و نگين شد شهرى بنا كرده آن بلده را قسطنطنيه نام نهاد و دار الملك ساخت و تا غايت قسطنطنيه مستقر سلطنت قياصره است در تحفة الملكيه مسطور است كه قسطنطين در ايام فرمانفرمائى به علت برص مبتلا شد و سدنهء بتخانه با وى گفتند كه جمعى از اطفال ميبايد كشت و در خون ايشان نشست تا اين مرض به صحت تبديل يابد و او طفلى چند گرفته قصد كشتن كرد ناله و نفير برنا و پير باوج فلك اثير رسيد در همان شب قسطنطين بعضى از حواريان را در خواب ديد\r\n\r\n","description":"","footnote":"","page_name":" 216 ","page_number":260},
  {"content":"\r\n\r\nكه با او ميگويند كه اگر ميخواهى كه اين عارضه از بدن تو زايل شود از اسقف روميه استعلاج نماى و چون به حالت يقظه و انتباه آمد اسقف را طلبيده التماس علاج آنعلت كرد اسقف گفت شفاء اين مرض بر قبول ملت عيسوى منحصر است و قسطنطين آن دين پذيرفته و اسقف دعا كرده قيصر از علل ظاهرى و باطنى نجات يافت و بعضى از مورخان برآنند كه سبب ايمان قسطنطين آن بود كه مكسانيطس در روميه بر وى خروج نمود و او در تفكر افتاد كه آيا از كدام صنم استمداد نمايد تا شر دشمن كفايت شود و در آن اثنا بوقت استوا نظر بر سپهر اعلى انداخت و صورت صليبى از نور بنظرش درآمد كه بر آن نوشته بودند كه غالب شود لاجرم متنبه گشته دين مسيحا اختيار كرد و صليبى از طلا ترتيب داده در معركها آن را بر سر نيزه مىبست گويند كه چون مكسانيطس متوجه حرب قسطنطين گشت در جوى افتاده هلاك شد و در آن روز دوازده هزار كس از كفار بملت عيسى عليه السّلام گرويدند و در ايام سلطنت قسطنطين دين نصارى تقويت يافته متوطنان بلادى كه بولايت روم اتصال دارد از جلاليه و صفاليه و زوس و آلان و ارمن و كرج به تمام ايمان آوردند مدت ملك قسطنطين سى سال بود و چون او عالم را بدرود نمود بر سنت معهود قياصرهء فرنگ يكى بعد از ديگرى در ولايات روم حكومت مىنمودند تا نوبت آن امر به بوسطينانس رسيد گويند كه در سال دوم از پادشاهى او نزديك بقطب شمالى كوكبى روشن مانند آتش مرئى شد و قرب يكسال بماند و در آن اوقات از نماز ديگر تا بعضى از شب از آسمان چيزى بسان خاكستر ميپاشيد و در سال چهارم از سلطنت بوسطينانس ملوك فرس انطاكيه را فتح كردند و او عزم رزم فارسيان نموده در آن ايام بيمار شد و بعد از يأس وجدان صحت يكى از يونانيان را كه طيارنوس نام داشت وليعهد گردانيد و بار ديگر ملك روم از فرنگيان باهالى يونان منتقل گرديد عدد قياصرهء فرنگ از اغسطوس تا بوسطينانس بروايتى نوزده است و مدت ملك ايشان دويست و نود و هشت سال و حمزهء اصفهانى گويد كه قياصرهء فرنگ سيزده نفر بودند و دويست و چهل و دو سال و ششماه پادشاهى نمودند و بقول خواجه رشيد طبيب عدد آنجماعت بهفده رسيد و اوقات سلطنت ايشان دويست و چهل و شش سال و سه ماه و نه روز ممتد گرديد طيارنوس چون رايات دولت و اقبال باوج فلك آبنوس رسانيد ميان او و سلاطين عجم محاربات بوقوع انجاميد و در بعضى اوقات صورت فتح و ظفر در نظرش جلوه‌گر گشت در تحفة الملكيه مسطور است كه طيارنوس در وقت جهانبانى در قصر خود گنجى يافت و تمامى آن نقود و اجناس را بر فرق انام تقسيم نمود و در سال چهارم از فرمانفرمائى دختر خود بطريقى را بموريقى نام عقد بست و داماد را وليعهد ساخت مدت ملك طيارنوس به قولى هفت سال و بروايتى چهار سال بود\r\nموريقى بسمات حميده و صفات پسنديده اتصاف داشت و همواره ابواب تصدقات بر روى روزگار ارباب احتياج و افتقار ميگشاد و در سال چهارم از سلطنت او در قسطنطنيه قرب چهارصد هزار كس به علت طاعون از جهان گذران انتقال نمودند و خسرو پرويز\r\n\r\n","description":"","footnote":"","page_name":" 217 ","page_number":261},
  {"content":"\r\n\r\nدر وقتى كه از بهرام چوبين بگريخت جهة استمداد نزد موريقى رفت و دختر او را مريم به حبالهء نكاح درآورد و چنانچه تفصيل اينحكايت در ذكر خسرو از مساعدت وقت مأمولست و چون ميان پرويز و موريقى قواعد مصالحت و مصاهرت مؤكد شد و خسرو بر تخت سلطنت مداين متمكن گشت موريقى علوفات متجنده را كم كرد و بطارقه خاطر بر مخالفت او قرار داده در مدينه هر قل مجتمع شدند و موريقى خود را از مقاومت آنجماعت عاجز ديده بگريخت و بطارقه متعاقب او اسب برانگيخته جمعى به دو رسيدند و رشتهء حياتش را به تيغ تيز بريدند\r\nآنگاه قوقاس كه داخل همانجماعت بود اساس حكومت طرح انداخت و چون مدت هشت سال لواء استقلال مرتفع ساخت در افرنقيه دو سردار بر وى خروج كردند و هريك پسر خود را با سپاهى متوجه مصاف قوقاس گردانيدند و چنان مقرر شد كه هركس كه نخست بقوقاس رسيده بهدم كرياس حياتش پردازد قيصر باشد و هرقل كه يكى از آن‌دو سردار بود پيشتر بقوقاس رسيده او را مغلوب گردانيد و لباس ممات پوشانيد لاجرم فرمانفرماى روم شد و هرقل همان پادشاهيست كه حضرت رسالت‌پناه صلوات اللّه و سلامه عليه جهة او نامه فرستاد و او از ترس ترسايان به نبوت آنحضرت نگرويد و تتمهء احوال هرقل و ساير قياصره در ضمن داستان‌هاء آينده در سلك تبيين سمت انتظام خواهد يافت انشاء اللّه تعالى و تقدس\r\n\r\nگفتار در بيان سلطنت ملوك طوايف و اشكانيان\r\nدر مصنفات جمهور ائمه تاريخ مذكور است كه چون ذو القرنين ممالك فارس و عراق را مسخر ساخت جمعى از اولاد ملوك عجم را گرفته محبوس كرد و بارسطاطاليس نوشت كه در قضيه ملكزادگان فرس مترددم زيرا كه اگر ايشان را مطلق العنان گردانم يمكن كه رخنه در قواعد قصر سلطنت پديد آيد و اگر بقتل آنجماعت فرمان دهم نزد خدا و خلق معاتب و مخاطب گردم معلم اول در جواب قلمى فرمود كه به مجرد توهم خون آنطايفه را نتوان ريخت چه اگر تو بناحق در استيصال ايشان سعى نمائى منتقم جبار ديگرى برگمارد تا در قلع دودمان تو لوازم اهتمام بجاى آرد پس صواب چنان مينمايد كه هريك از ملكزادگان را باستقلال حاكم بلده‌اى از بلاد عجم گردانى تا ايشان پيوسته از يكديگر خايف بوده از ضبط ولايت خود بهم ديگر نتوانند پرداخت و اسكندر بنصيحت فيلسوف اكبر عمل فرموده ممالك ايرانرا ميان ابناء سلاطين كه بقول صاحب مفاتيح العلوم نود نفر بودند قسمت نمود اما عراق و بعضى از فارس را با بطحش رومى كه جمعى از وى به اصطخر تعبير كرده‌اند ارزانى داشت و روايت ديگر درين باب آنكه اسكندر بعد از كشته شدن داراء اصغر حكومت مداين را به سيلقوس كه وصى او بود تفويض نمود و آن مملكت از سيلقوس بفيلقوس نامى انتقال كرد و بعد از فوت اسكندر ايالت مملكت\r\n\r\n","description":"","footnote":"","page_name":" 218 ","page_number":262},
  {"content":"\r\n\r\nيونان و روم و شام بيكى از اقرباى فيلقوس كه از نسل عيص بن اسحق بود تعلق گرفت و تا زمان قوت اسلام سلطنت آنديار از آن خاندان سمت انتقال نپذيرفت اما حكومت ديار عجم پس از فوت اسكندر تا هنگام خروج اردشير بابكان متعلق بملوك طوايف و اشكانيان بود و ميان مورخان در مدت دولت ملوك طوايف و اشكانيان اختلافست اعتقاد حمزه اصفهانى آنكه آن طبقه سيصد و نود و چهار سال حكومت كرده‌اند و بهرام بن مردان شاه اوقات سلطنت ايشان را چهار صد و شصت سه سال گفته است و روايت محمد بن جرير الطبرى آنكه زمان ايالت آن طبقه پانصد و بيست و سه سال امتداد يافته و حمد اللّه مستوفى ايام حكومت آن زمره را سيصد و هژده سال عقيده دارد و بعضى ديگر از مورخين گويند كه چون زمان حكومت ملوك طوايف و اشكانيان به دويست و شصت و هشت سال رسيد ممالك فارس باردشير بابكان منتقل گرديد و بواسطه اين اختلافات مفصل ايام سلطنت ايشان مختل مىشود و مجملى مكمل نميگردد و همچنين عدد اسامى ايشان مختلف فيه است و راقم حروف در آن باب بايراد يك روايت كه مختار بعضى از متاخرين است اكتفا مينمايد\r\n\r\nذكر پادشاهى اشك\r\nجمعى از مورخان اشك را ولد داراء اصغر اعتقاد دارند و گويند كه او را اشكان نيز ميگفتند يعنى امير اشك و طايفه‌اى گويند كه اشكان نام پدر اشكست و پدر اشكان داراء اصغر بوده و صاحب مفاتيح العلوم آورده كه پدر اشك نيز اشك نام داشت و اشكان لقب او است و محمد بن جرير الطبرى قلمى كرده كه اشك پسر داراء اكبر بوده و باتفاق اكثر اهل تاريخ اشك بعد از انقضاء چهار سال از حكومت ابطحش رومى بر وى خروج فرموده بقتلش مبادرت نمود و بر سرير ايالت نشسته از كنار دجلهء بغداد تا بلده رى در تحت تصرفش قرار گرفت و ملوك طوايف بواسطهء اصالت با او بحرمت زندگانى كرده در احكام و مكتوبات نام او را بر نام خود مقدم نوشتند اما هيچ‌كدام باج و خراج به او نميدادند مدت سلطنت اشك بروايتى پانزده سال و بقولى دوازده سال و بمذهبى ده سال و بعقيده بهرام بيست سال بود نبوت زكريا و تولد يحيى و عيسى عليهم السلام در زمان دولت او روى نمود\r\nشاپور بن اشك زرين لقب داشت و او بعد از فوت پدر افسر فرماندهى بر سر نهاده در سواد عراق رحل اقامت انداخت و جسرى آهنين كه تا زمان انوشيروان بر دجله بود او ساخت و يس و رامين در ايام دولت او ظاهر شدند و بعثت عيسى عليه السّلام هم در آن اوقات وقوع يافته مدت حكومتش به اعتقاد قاضى بيضاوى شصت سال و بقول حافظ ابر و چهل و دو سال و بروايت حمد اللّه مستوفى شش سال بود مصراع\r\n چه شش چه شصت و چه ششصد چو آخر است زوال \r\nبهرام بن شاپور ملقب بگودرز بود و بروايتى شهر انبار را او عمارت نمود و در تاريخ حمزة بن حسن اصفهانى مسطور است كه بهرام بعد از قتل يحيى بن زكريا عليهما السلام\r\n\r\n","description":"","footnote":"","page_name":" 219 ","page_number":263},
  {"content":"\r\n\r\nلشگر به بيت المقدس كشيد و از مراسم كشتن و غارت كردن دقيقه‌اى مهمل و نامرعى نگذاشت و اين قضيه بعد از رفع عيسى عليه السّلام بچهل سال واقع شد ايام حكومت بهرام بروايتى يازده سال و بقولى پنجاه سال بود\r\nبلاش بن بهرام به حكم وصيت پدر مالك تخت و افسر گشت و در زمان سلطنت او جمعى از بنى اسرائيل بواسطهء نافرمانى حضرت كبرياى سبحانى به صورت بوزينه مصور شدند و بعد از هفت روز كه بآنصورت بسر بردند بدوزخ نقل كردند مدت سلطنت بلاش را پانزده سال گفته‌اند\r\nهرمز بن بلاش سالار لقب داشت و بشجاعت و بهادرى مشهور بود و بروايتى بلاش در ايام حيات خود تخت و افسر به دو تسليم نمود و هرمز روزى در شكارگاهى درپى آهوئى تاخته بغارى گريخت و هرمز پياده شده از عقبش بشتافت و بعد از قطع اندك مسافتى گنجى عظيم يافت و نظرش بر لوحى افتاد كه بر آن نقش كرده بودند كه اين گنج خانهء فريدونست و هرمز آن جواهر و نقود را بيرون آورده بر لشكر قسمت نمود مدت سلطنتش نوزده سال بود\r\nنرسى بن بلاش بعد از برادر پادشاه شد و زمان ملك او بقول حمد اللّه مستوفى چهارده سال و بروايت قاضى بيضاوى چهل سال بود و در تاريخ جعفرى عوض نرسى انوش بن بلاش مذكور است\r\nفيروز بن هرمز بموجب وصيت عم زمام امور فرق امم را بقبضهء اقتدار درآورد و چون مدت هفده سال بدولت و اقبال گذرانيد بواسطهء ظلم و تعدى گماشتگانش رعايا هجوم نموده فيروز را گرفته ميل كشيدند\r\nبلاش بن فيروز پس از خلع پدر مالك تخت و افسر گشته دوازده سال در چهار بالش سلطنت بسر برد گويند كه لار از آثار اوست\r\nخسرو بن بلاش بن نرسى بعد از عم‌زاده و پدر بر سرير فرماندهى نشست صاحب جعفرى گويد كه خسرو بغايت شهوت دوست بود چنانچه با خواهر خود مباشرت نمود و اول‌پادشاهيست كه دامن عصمت خود را بلوث اين معصيت آلوده اوقات حكومتش بروايت اكثر چهل سال و بقول اقل هفت سال بود بعضى گويند قصهء اصحاب كهف در زمان دولت او ظهور يافت\r\nبلاشان بن بلاش بن فيروز بن هرمز در ايام فرمان‌فرمائى شبى بخواب ديد كه فرشته‌اى با وى ميگويد كه مرگ تو در دست تست و همواره از اينواقعه محزون ميبود در آخر عمر روزى در خيمه نشسته تكيه بر ستونش زد و ستون افتاده كماج خيمه بر سر بلاشان خورد چنانچه از آن زخم جان نبرد مدت سلطنتش بيست و چهار سال بود و زمره‌اى گفته‌اند كه شمسون عابد در زمان او ظهور نمود\r\nاردوان بن بلاشان ملقب باحمر بود و به اعتقاد حمد اللّه مستوفى مدت سيزده سال\r\n\r\n","description":"","footnote":"","page_name":" 220 ","page_number":264},
  {"content":"\r\n\r\nپادشاهى كرد و در جنگ اردوان بن اشغ بقتل رسيد و ايضا از تاريخ گزيده چنان مستفاد ميگردد كه اردوان بن اشغ و هفت كس ديگر كه بعد از اردوان بن بلاشان در جهان سلطنت كردند از نسل فريبرز بن كيكاوس بودند اما از سياق كلام نظام التواريخ و جامع التواريخ جلالى چنين مفهوم مىشود كه ايشان داخل طبقهء اشكانيانند و بعضى از مورخان مطلقا اين هشت پادشاه را كه ذكر كرده خواهد شد نام نبرده‌اند و العلم عند اللّه تعالى\r\nاردوان بن اشغان ملك را بضرب تيغ و سنان از اردوان بن بلاشان انتزاع نموده مالك امور جهانيان شد صاحب جعفرى گويد كه در زمان او طريقه بت‌پرستى در ميان ملوك طوايف شيوع يافت و جرجيس عليه السّلام جهة ارشاد ايشان مبعوث شد مدت ملك اردوان بيست و سه سال بود\r\nخسرو بن اشغان بقول قاضى ناصر الدين بيضاوى بعد از فوت اردوان يازده سال سلطنت نمود\r\nبلاش بن اشغان مدت دوازده سال شرايط جهانبانى بجاى آورد\r\nگودرز بن بلاش سى سال فرمانفرما بود و بعضى گويند كه خون يحيى بن زكريا عليهما السلام را از بنى اسرائيل او طلب نمود\r\nبيژن بن گودرز مدت بيست سال حكومت كرد و درگذشت\r\nگودرز بن بيژن بعد از پدر پادشاه شد و دهسال بر تخت ايالت قرار داشت\r\nنرسى بن بيژن بعد از فوت برادر مالك ديهيم و افسر گشت و در زمان حكومتش روميان قصد ايران كرده نرسى از ملوك طوايف مدد طلبيد و شر مخالفان را مندفع گردانيد مدت پادشاهى او پانزده سال بود\r\nاردوان بن نرسى چون سى و يكسال بدولت و اقبال بسر برد در جنگ اردشير بابكان از جنگ ساقى اجل جرعهء هلاك خورد و سلطنت ملوك طوايف بنهايت انجاميد و لواء حشمت و شوكت ساسانيان سر باوج آسمان كشيد\r\n\r\nگفتار در بيان شمه‌اى از احوال ساسانيان\r\nباتفاق مورخان ملوك بنى ساسان از نسل بهمن بن اسفنديارند و بروايت حمزهء اصفهانى آن طبقه صد و پنجاه و هشت سال و سه ماه و هشت روز علم جهانبانى برافراشته‌اند و بزعم بهرام بن مردان شاه چهارصد و پنجاه و شش سال و يك ماه و بيست و دو روز لباس پادشاهى در برداشته‌اند و بقول حمد اللّه مستوفى ساسانيان سى و يك نفر بوده‌اند و پانصد و بيست و هفت سال سلطنت نموده‌اند و نخستين كسى از ايشان كه مالك امور جهانيان شد اردشير بابكان است\r\n\r\nذكر اردشير بابكان\r\nبزعم بعضى از علماء فن اخبار و سير اردشير ولد بابك بن ساسان الاصغر است و نسب\r\n\r\n","description":"","footnote":"","page_name":" 221 ","page_number":265},
  {"content":"\r\n\r\nساسان الاصغر بساسان بن بهمن بن اسفنديار مىپيوست و عقيدهء زمره‌اى آنست كه ساسان الاصغر دختر بابك را كه از قبل اردوان حاكم فارس بود و او را بنابر تعظيم بابكان ميگفتند يعنى امير بابك بحبالهء نكاح خويش درآورد و اردشير از آن دختر متولد شد و چون مدت هشت سال از عمر آن مولود عاقبت محمود بگذشت جمعى از علماء فن تنجيم به او گفتند كه ما را از ملاحظه زايجهء طالع تو چنان معلوم شده كه بمرتبه بلند سلطنت فايز خواهى گشت و اكثر معمورهء ربع مسكون را بتحت تصرف خواهى آورد و اينسخن كالنقش فى الحجر در لوح دل اردشير سمت ارتسام يافته بعد از چندگاهى شبى در عالم رؤيا مشاهده نمود كه فرشته‌اى با وى گفت كه بشارت باد ترا كه ايزد سبحانه و تعالى تملك بلاد و ايالت عباد خود را به تو ارزانى داشت لاجرم اردشير در ايام جوانى بر زين ملك ستانى نشسته تمامى ملوك طوايف را مغلوب و مقهور گردانيده و باردوان نيز محاربه كرده او را بقتل رسانيده از كنار دجلهء بغداد تا رود جيحون مسخر ساخت و بروايتى در جميع معمورهء ربع مسكون رايت شهريارى برافراخت و اردشير اول پادشاهيست كه اختراع كمر كرده آن را برميان بست و نخستين ملكيست كه ملقب بشاهنشاه گشت و اردشير از ساير سلاطين عجم بمزيد فضل و هنر امتياز داشت و همواره همت عالى نهمت بر تصنيف و تأليف ميگماشت از جملهء مؤلفات او كتابى است موسوم بكارنامه و آن رساله مشتمل است بر كيفيت خروج و طواف او در اطراف جهان و تصنيف ديگر دارد آداب العيش نام و آن رساله مبنى است از آداب خوردن و آشاميدن و چگونگى اختلاط با مردم و در آن تأليف مبين ساخته كه آدمى در هر وقتى چه كار كند و در هر زمانى بكدام شغل اشتغال نمايد و اردشير در مملكت خويش منهيان تعيين نموده بود كه هر قضيه‌اى كه حادث گشتى بسمع او رسانيدندى بمرتبه‌اى كه هركه صباح ببارگاه او درآمدى گفتى كه تو دوش چه كار كردى و چه بر زبان آوردى مدت سلطنتش بعد از قتل اردوان باتفاق مورخان چهارده سال و چند ماه بود و از ابتداء خروجش تا وقت وفات بقول طبرى چهل و چهار سال و الملك و البقاء للّه الملك المتعال\r\n\r\nذكر مبادى احوال اردشير بابكان و بيان تسلط او بر ممالك ايران\r\nدر بعضى از كتب تاريخ و اخبار مرقوم اقلام بدايع آثار گشته كه اردوان بن نرسى كه آخرين ملوك طوايف است مملكت رى را دار الملك خويش گردانيده يكى از امراء صاحب شوكت را بحكومت تمامت ولايت فارس باز گذاشته بود و ضبط بعضى از قرى و آتشكده‌هاى اصطخر را در عهدهء بابك بن ساسان الاصغر كرده و اين بابك را از منكوحهء او كه مسماة بارهمن بود پسرى در وجود آمد شمايم اقبال و سرورى از گلشن جمالش فايح و آثار استقلال و مهترى از ناصيهء احوالش لايح و آن مولود نيكو سير باردشير موسوم گشته چون بسن رشد و تميز رسيد و غايت شجاعت و فرزانگى او مشهور گرديد حاكم فارس كس بنزد بابك فرستاد اردشير را طلبيد و بابك حسب الحكم بتقديم رسانيده\r\n\r\n","description":"","footnote":"","page_name":" 222 ","page_number":266},
  {"content":"\r\n\r\nاردشير منظور نظر تربيت والى فارس شد و بعد از چندگاه آن پادشاه اردشير را نزد خواجه‌سرائى پيرى نام كه حكومت دار الملك دارابجرد ميكرد فرستاد مشروط به آنكه در سرانجام مهام ملك ممد و معاون پيرى بوده هرگاه او را اجل موعود فرارسد اردشير متكفل ايالت آن مملكت گردد و بحسب اتفاق هم در آن ايام اوقات حيات پيرى بواسطهء ضعف پيرى سپرى شده اردشير حاكم دارابجرد گشت و بسبب سخنى كه از منجمان شنيده بود و خوابى كه ديده بود بر زين ملك‌ستانى نشسته مردم را بطلب خون دارا دعوت كرد و روايت ديگر درين باب آنكه در اوايل حال كه اردشير در ملازمت اردوان بسر ميبرد روزى همراه پسرانش به شكار رفته اردوان از اينمعنى وقوف يافته از عقب ايشان روان شد تا ملاحظهء احوال جوانان نمايد و در آن روز از اردشير غايت جرأت و جلادت ظاهر گشته اردوان برو حسد برد و گفت پدرت عالمى بيش نيست تو را سعى نمودن در رسوم رزم و پيكار به كار نيايد بايد كه من بعد در طويلهء خاصه مسكن‌سازى كه منصب آخور سالارى به تو ارزانى داشتيم و اردشير بناكام متصدى آن امر گشته در آن اوقات اردوان شبى خواب هولناك ديد و از منجمان تعبيرش پرسيد جوابدادند كه اينخواب دلالت بر آن مىكند كه اين مملكت بشخصى منتقل گردد كه درين نزديكى از دار الملك تو بگريزد و يكى از كنيزان اردوان كه با اردشير طريق تعلق و تعشق مسلوك ميداشت كيفيت واقعه را به دو رسانيده هردو بجانب فارس گريختند و پادشاه برينصورت اطلاع يافته انگشت حيرت بدندان گرفت و على كل التقديرين چون اردشير در فارس علم مخالفت اردوان مرتفع گردانيد سپاه بسيار در ظل رايت نصرت شعارش فراهم آمد و او نخست لشگر بكرمان فرستاده با سردار آنولايت كه موسوم ببلاش بود حرب كرد و او را اسير گردانيده آنگاه باصفهان شتافته آن بلده را نيز بتحت تصرف در آورده از آنجا باهواز رفت و فيروز را كه مالك آنديار بود كشته به بناء سوق الاهواز قيام نمود و بفارس مراجعت فرمود و حال آنكه در آن اوان بابك باستظهار پسر خروج كرده حاكم فارس را كشته بود و خود باجل طبيعى فوت گشته و پسرش شاپور كه برادر اردشير بود آن خطه را متصرف شده لواء خلاف اردشير مرتفع گردانيد القصه چون اردشير بنواحى فارس رسيد بعضى از اقربا و خواص شاپور او را گرفته مقيد و مغلول باردشير سپردند و اردشير تمامى آن مملكت را مسخر و مضبوط ساخت و چون اين اخبار بسمع اردوان رسيد رسل و رسايل متواتر نزد اردشير فرستاد و او را باطاعت و انقياد خويش ترغيب و تحريص كرد و اردشير در برابر سخنان خشونت‌آميز در قلم آورده بالاخره مهم از مراسله بمقابله و مقاتله انجاميد و در صحراى هرمز جان آن‌دو پادشاه عاليشان با سپاه فراوان بهم بازخورده حربى صعب دست داد و اردوان مقهور بلكه مقتول گشته اردشير در آن روز شاهنشاه لقب يافت و چون خاطر شاهنشاه از آن مهم خطير فارغ شد بفتح همدان پرداخت و از آنجا لشگر پردل بارمنيه و موصل برده مجموع قلاع آن بلدان را بگشاد و از موصل ببغداد شتافته بر كنار دجله شهرى معظم بنا نهاد و باز باصطخر\r\n\r\n","description":"","footnote":"","page_name":" 223 ","page_number":267},
  {"content":"\r\n\r\nمراجعت نموده از آنجا بسيستان رفت و از سيستان بخراسان خراميد و از جرجان به طرف نيشابور و مرو و خوارزم و بلخ توجه كرد و بعد از تسخير آن ممالك باز بفارس معاودت فرمود و از آنجا لشگر ببحرين كشيد و به مجرد نهضت اردشير آن مقدار وهم بر ضمير ملك آن ملك استيلا يافت كه خود را از قلعه پايان انداخت و هلاك شد آنگاه آن پادشاه عاليجاه مداين را تخت‌گاه گردانيد و بقيه ايام زندگانى بتمهيد بساط عدل و داد بگذرانيد نظم\r\n چو از پاى بنشست شاه اردشير * * بشد پيش تختش يكى مرد پير *\r\nكه نام جهانديده خرداد بود * * زبان در دهانش پر از داد بود *\r\nمر او را چنان گفت كاى شهريار * * بدولت بزى تا بود روزگار *\r\nهميشه بزى شاد و فيروز بخت * * به تو شادمان كشور و تاج و تخت *\r\nگرفتى جهان از كران تا كران * * سرافراز گشتى تو بر سروران *\r\nتوئى خلعت ايزدى تخت را * * كلاه و كمر بستن و بخت را *\r\nالا اى خريدار مغز سخن * * دلت بر گسل زين سراى كهن *\r\nكه او چون من و چون تو بسيار ديد * * نخواهد همى با كسى آرميد *\r\nچه با رنج باشى چه با تاج و تخت * * به بستن ببايد بفرجام رخت \r\nو اردشير از استماع كلام آن پير متنبه گشته در وقتى كه هفتاد و هشت ساله بود بيت\r\n بدانست كامد بنزديك مرگ * * همى زرد خواهد شدن سبز برگ \r\nلاجرم ولد خود شاپور را بر تخت كيانى نشانده افسر خسروانى بر سرش نهاد و گوش هوش او را بدرر نصايح سودمند گرانبار گردانيده در آخر زبان به گفتن اين سخنان بگشاد نظم\r\n كه ميخواهم از كردگار جهان * * شناسندهء آشكار و نهان *\r\nكه باشد ز هر بد نگهدار تو * * همه نيكنامى بود يار تو *\r\nز يزدان و از ما بر آن‌كس درود * * كه تارش خرد باشد و داد پود *\r\nروان مرا شاد گردان بداد * * كه فيروز باشى و بر تخت شاد *\r\nبگفت اين و تاريك شد بخت او * دريغ آن سر و افسر و تخت او \r\n\r\nحكايت ولادت و سلطنت شاپور بروايتى كه مشهور است بين الجمهور\r\nجوهريان درراسمار و صيرفيان جواهر اخبار گوهر سخن را در رشتهء بيان بدينسان كشيده‌اند كه چون اردشير بابكان بر اردوان ظفر يافت تيغ كين در اولاد و ذريات ملوك طوايف نهاده در استيصال ذكور و اناث آن خاندان شرايط جد و اجتهاد مرعى داشت و در آن اثنا روزى در حرمسراى خويش دخترى ديد كه آفتاب از انفعال جمالش مشرف بر زوال بود و شهريار كامران مايل بصحبت آن پرىپيكر شده ازاله بكارتش فرمود و پس از چند روز كه آن جميله حامله گشته روزى بتقريبى باردشير گفت كه پدر من اردوانست و اردشير از موافقت دختر تنفر نموده او را بوزير خود سپرد كه بقتل آورد و چون وزير آن بيچاره را به خانه برد دانست كه او حامله است دست از كشتن او بازكشيد و آلت رجوليت خود را بريده در حقه‌اى نهاده آنحقه را به مهر پادشاه رسانيد و برسم امانت بخازن سپرد و دختر اردون را در خانهء خويش پنهان ساخته باردشير گفت كه او را كشتم و بعد از انقضاء اندك زمانى از آن پرى پيكر پسرى نيك‌اختر متولد گشت و وزير نخواست كه بيرخصت اردشير\r\n\r\n","description":"","footnote":"","page_name":" 224 ","page_number":268},
  {"content":"\r\n\r\nپسرش را موسوم گرداند بنابرآن او را شاپور يعنى پسر پادشاه ميگفت و همواره فرصت ميجست كه صورت واقعه را بعرض رساند و چون شاپور بمبادى سن رشد و تميز رسيد روزى وزير اردشير را در غايت ملالت ديده از سبب حزن پرسيد شهريار عالى جناب جوابداد كه اكثر بلاد را در حيطهء تسخير و تصرف درآوردم و پسرى ندارم كه پس از من قايم‌مقام باشد وزير گفت شاه را از اين ممر اندوه و ملال بدل راه نبايد داد زيرا كه فرزندى رشيد دارد اردشير از شنيدن اين سخن متعجب گشته از حقيقت آن امر مبطن استفسار فرمود وزير گفت شما حقه‌اى را كه در فلان تاريخ به مهر بزرگ رسانيده بخزانچى سپردم حاضر سازيد تا كيفيت حال بر خدام مكشوف گردد و چون حقه را به مجلس آوردند پادشاه سر آن را باز كرده آلات و ادوات وزير را مخزون يافت حيرتش زيادت شد وزير بعرض رسانيد كه در آن اوان كه ملك مرا بكشتن دختر اردوان مأمور ساخت و چون بوضوح پيوست كه او حامله است خونش نريختم و بقطع مذاكر خويش پرداختم تا كسى را مجال طعن نماند و بعد از اندك زمانى از آن دختر پسرى كه امارت سلطنت از جبين مبينش در كمال ظهور است بوجود آمد و حالا شاهزادهء سعادت انتما در زمرهء احيا انتظام دارد اردشير از استماع اين بشارت اظهار مسرت فرموده فرمود كه شاپور را با چند كودك ديگر به نظر من درآور تا به‌بينم كه مهر ابوت مرا بوى نشان ميدهد يا نى وزير بموجب فرموده عمل نموده بقولى شاپور را با هزار كودك كه با شاه‌زاده قريب السن بودند ببارگاه پادشاه درآورد و چون چشم اردشير بر پسر افتاد فى الحال او را بشناخت اما بجهة اطمينان فرمود تا آن كودكان گوىبازى كنند در اثناء بازى ناگاه گوى در ايوانى كه جاى نشست اردشير بود افتاد بخلاف ساير كودكان شاپور قدم جرأت پيش نهاده گوى را برداشت و از مشاهدهء اين دليرى اشتباه پادشاه به كلى مرتفع شده شاپور را منظور نظر عاطفت و شفقت گردانيد و منصب ولايت عهد بوى ارزانى داشت و چون شاپور افسر فرماندهى بر سر نهاد ابواب عدل و انصاف برگشاده در تمامى ولاياتى كه در تحت تصرف پدرش بود مدت سى و يكسال رايت ايالت برافراشت و در وقتى كه يازده سال از ولايت شاپور گذشته بود لشگر بانطاكيه كشيده ميان خسرو دادگستر و قيصر محاربه بوقوع انجاميد و حاكم روم كه موسوم به برمافوس بود و در پنجه تقدير اسير و دستگير شده شاپور چندگاه او را در جند شاپور محبوس داشت و امر فرمود تا مصالح عمارت و بنا و مزدور از روم آورده شادروان ششتر را تعمير نمايد و قيصر بموجب فرموده عمل نموده چون از آن مهم فراغت يافت مطلق العنان شد و بمملكت خود شتافت\r\n\r\nحكايت گرفتار شدن ضيزن بروزگار تيره و مفتوح گشتن بلدهء حضر بتعليم نضيره\r\nمشهور است و در متون كتب تواريخ مسطور كه در زمان شاپور در ميان دجله و\r\n\r\n","description":"","footnote":"","page_name":" 225 ","page_number":269},
  {"content":"\r\n\r\nفرات شهرى بود موسوم بحضر و شخصى كه روميان آن را ساطرون و اعراب ضيزن ميگفتند در آن بلده بلوازم فرمان‌فرمائى قيام مينمود و ضيزن اعتماد بر حصانت قلعه حضر كرده نسبت بشاپور در مقام تمرد و عصيان آمد و شاپور با سپاهى موفور بنواحى آن شهر شتافته مدت محاصره چهار سال يا دو سال امتداد يافت شاه و سپاه در آن اوقات هرچند سعى و اهتمام نمودند صورت فتح و ظفر در آئينهء مراد جلوه‌گر نگشت در آن اثنا روزى دختر ضيزن كه در حسن و جمال بىشبه و نظير بود و نضيرة نام داشت به بام حصار برآمده ناگاه نظرش بر شاپور افتاد و سلطان عشق مودتش را در قلعه دل جاى داده قاصدى فرستاد و بشاپور پيغام كرد كه اگر شاه مرا بخدمتكارى خود قبول فرمايد تعليمى دهم كه شهر مفتوح گردد شاپور از استماع اينخبر مبتهج و مسرور شده مراسم عهد و پيمان درميان آورد كه اگر بتعليم نضيرة عروس فتح و نصرت نقاب حجاب از رخسار بگشايد من او را بحرم خويش در آورم و سرور اهل حرم سازم و چون نضيرة بوصال شهريارى بىهمال اميدوار گشت پيغام كرد كه پاى كبوترى را به خون حيض دخترى آلوده كرده چنان كنيد كه آن كبوتر بر برجى از بروج حصار نشيند تا صورت مقصود در آئينه بهبود روى نمايد و شاپور برين موجب عمل نموده فى الحال آن برج كه كبوتر بر آنجا نشست بيفتاد و شهر مسخر گشت و شاپور ضيزن را بقتل آورده نضيرة را عقد كرد گويند كه در آن اوقات شبى نضيرة از درد پهلو ناليده تا صباح بخواب نرفت و چون روز شد پرستاران احتياط بستر نموده برگ گلى يافتند كه پهلويش را افكار كرده بود و اين معنى بر شاپور ظاهر گشته از نضيرة پرسيد كه پدر تو را بكدام شربت و غذا پرورش داده بود كه بدنى بدين نازكى دارى جوابداد كه من بمغز قلم گوسفند و نبات و بادهء صافى پرورش يافته‌ام شاپور گفت بعد از آن كه تو بهم‌چنين پدرى وفا نكردى ديگرى از تو چه توقع دارد بيت\r\n صحبت گيتى كه تمنا كند * * با كه وفا كرد كه با ما كند \r\nآنگاه فرمان داد كه هردو گيسوى مشگين آن نازنين را بر دم اسبى سركش بستند و اسب را دوانيدند تا نضيرة بجزاء عمل خود رسيد و بعد از فتح بلدهء مذكوره شاپور اوقات حيات بكام دل ميگذرانيد و مهما امكن در تمهيد اساس معدلت و انصاف ميكوشيد و در اواخر ايام زندگانى افسر كيانى و اورنگ خسروانى بپسر خود هرمز سپرده روى بعالم آخرت آورد نظم\r\n چنين بود تا بود گردان سپهر * * گهى پر ز درد و گهى پر ز مهر *\r\nتو گر عاقلى مشمر او را بدوست * * كه چون دست يابد كند از تو پوست \r\n\r\nذكر تولد و پادشاهى هرمز بن شاپور\r\nدر مؤلفات جمهور مورخان مشهور و مسطور است كه چون اردشير مهرك را كه يكى از ملوك طوايف بود بقتل رسانيد و در استيصال خاندان او سعى بليغ فرمود زيرا كه منجمان با او گفته بودند كه سلطنت ايران بيكى از فرزندان مهرك خواهد رسيد و دختر\r\n\r\n","description":"","footnote":"","page_name":" 226 ","page_number":270},
  {"content":"\r\n\r\nمهرك از بيم جان فرار نموده در بيابانى بخانهء شبانى منزل گزيد و بعد از گذشتن سالى چند شاپور به شكار رفته گذر او بخانهء ايشان افتاد آن دختر مه پيكر را ديده دل از دست داد و او را همراه بقصر خاص برده عقد بست اما هرچند ميخواست كه آنجميله را بكام دل دربر گيرد راضى نميشد و بمصاحبتش رغبت نمىنموده و چون شاپور از سبب اين سوء خلق پرسيد جوابداد كه من از جملهء بنات مهركم ميترسم كه اگر اردشير صورت حال را بداند مرا بقتل رساند شاپور قبول نمود كه كيفيت واقعه را با كس نگويد آنگاه دختر در مقام رضا و تسليم آمده باندك زمانى هرمز از وى متولد شد و مدتى ولادت شاه‌زاده از اردشير نهان ماند تا روزى پادشاه بيك ناگاه بخانهء شاپور درآمده هرمز را ديد و دلش بر وى ميل كرده پرسيد كه اين فرزند كيست شاپور گفت بنده‌زادهء پادشاه است و قضيهء مذكوره را بعرض رسانيد اردشير فرحناك شده گفت الحمد للّه كه خاطر من از دغدغهء سخن منجمان فارغ گشت و چون شاپور بر تخت سلطنت نشست و ضبط ولايات خراسان را براى هرمز مفوض گردانيد و در آنوقت شاهزاده در آن حدود بود حاسدان مجال طعن يافته او را بعصيان پدر متهم ساختند و هرمز از اينمعنى واقف شده دست خود را بريد و نزد شاپور فرستاد تا معلوم پادشاه باشد كه او را هوس استقلال نيست چه در آن اوان رسم نبود كه معيوبى را بسلطنت موسوم سازند القصه بعد از آنكه پرتو شعور شاپور برين واقعه افتاد تأسف بسيار خورده بهرمز پيغام فرستاد كه چون اين صورت بنابر اطمينان خاطر ما از تو بوقوع انجاميده نتيجهء منتهاى كمال تست و هيچ نقصانى ازين جهة بذات كامل الصفات تو راه نيافته و بر هر تقديرى كه خود را قطعه‌قطعه سازى وليعهد من خواهى بود و هرمز بعد از فوت پدر افسر پادشاهى بر سر نهاده در ترفيه حال سپاهى و رعيت مراسم جد و اجتهاد بجاى آورد مدت سلطنتش بقول اكثر مورخان يكسال و چند ماه بود لقبش بطل است\r\nبهرام بن هرمز ملقب بشاهنده بود يعنى نيكوكار زمان ايالتش بروايت ارباب اخبار سه سال و سه ماه بود و قتل مانى نقاش در ايام فرمانفرمائى او روى نمود\r\n\r\nذكر مانى نقاش\r\nبر صحيفهء ضمير مهر تنوير فضلاء دانش‌پذير سمت تحرير و صفت تصوير يافته كه مانى نقاشى بود در غايت نكته‌دانى و چون به گوش او رسيد كه عيسى عليه السّلام باصحاب خود گفته كه بعد از من فارقليطا يعنى محمد مصطفى عليه الصلاة افضلها مبعوث خواهد گشت كالنقش فى الحجر بر لوح خاطرش ارتسام يافت كه فارقليطا اوست و در زمان شاپور بن اردشير زبان بدعوى نبوت گشاده بقول مسعودى شاپور نخست بدين مانى درآمد تا بالاخره بطلان آن ضال مضل را دانسته قصد قتلش فرموده مانى از راه كشمير ببلاد هند گريخت و از آنجا متوجه تركستان و ختا شد و چون او بىدستيارى مسطر و پاى مردى پرگار نقوش\r\n\r\n","description":"","footnote":"","page_name":" 227 ","page_number":271},
  {"content":"\r\n\r\nغريبه و صور عجيبه ظاهر ميساخت در آن بلاد كار او رونق و رواجى تمام يافت و مانى در اثناء سير در ديار شرقى بكوهى رسيد كه غارى داشت مشتمل بر فضاء جان‌فزا و چشمهء آب عذوبت مآب پنهان از مردم قوت و ما يحتاج يكسالهء خود را بدان غار كه يك راه بيش نداشت كشيده با متابعان گفت كه من به آسمان خواهم رفت و پس از انقضاء يكسال به زمين آمده شما را از حال پروردگار اخبار خواهم نمود بايد كه چون يكسال از غيبت من بگذرد در فلان موضع كه قريب فلان غار است مرا چشم داريد و مانى وصيت باتمام رسانيده از چشم مردم غايب شده بدانغار شتافت و صور بديع و نقوش عجيب بر لوحى كه مورخان او را ارتنك مانى گويند منقش و مرتسم گردانيد و بعد از گذشتن يكسال حسب الوعده ظاهر شده ارتنك را بمردم نمود و گفت اين معجزهء منست و خلايق از آن صورت متعجب گشته به زبان حال مضمون اين مقال ادا كردند بيت\r\n خيز تا بر كلك آن نقاش جان افشان كنيم * * كاين همه نقش عجب در گردش پرگار داشت \r\n. و بسيارى از ساكنان ختا ؟ ؟ ؟ و تركستان به نبوت مانى ايمان آورده مانى متوجه ديار عرب شده بعد از وصول به خدمت بهرام بن هرمز شتافته او را بقبول ملت محدث خود دعوت نمود و بهرام نخست زبان بقبول آنسخنان گشاده خاطر مانى را اطمينان داد تا متابعانش همه جمع گشتند آنگاه علما و مؤبدان را طلبيده فرمود كه بمانى بحث نمايند و مانى ملزم شده كذب او بظهور انجاميد و بهرام فرمانداد تا او را پوست كنده و آن پوست كنده را بكاه آكنده ساختند و بر در دروازهء جند شاپور بياويختند و پيروانش را نيز از عقب او روان ساختند\r\n\r\nذكر سلطنت بهرام بن بهرام بن هرمز\r\nبهرام بن هرمز از غايت محبت كه با پسر داشت او را بنام خود موسوم گردانيد و بهرام بن بهرام در اوايل ايام پادشاهى آغاز ظلم و تعدى نموده سپاهى و رعيت از حكومتش متنفر گشتند و خواستند كه او را از سلطنت معاف دارند و ديگرى را بر تخت كيانى بنشانند آخر الامر مؤبد موبدان بنصيحت بهرام قيام نموده آن سخنان در خاطرش جاى گرفت و افعال سيئه را باعمال حسنه مبدل ساخت مدت ايالتش هفده سال بود\r\nبهرام بن بهرام بن بهرام سكانشاه لقب داشت يعنى پادشاه سيستان و سبب اين لقب و امثالش آنست كه هريك از ملوك فرس كه پسرى يا برادرى را وليعهد ميساختند او را باسامى بلده‌اى كه حكومتش به دو مفوض بود ملقب ميگردانيدند بنابر آنكه بهرام ثالث در زمان حكومت پدر در سيستان علم ايالت برافراشت او را سكانشاه خواندند مدت پادشاهى او چهل سال و چهار ماه يا سيزده سال و چهار ماه گفته‌اند و العلم عند اللّه تعالى\r\nنرسى بن بهرام ثانى بعد از فوت برادر بر تخت جهانبانى قرار گرفت و او ملقب بنخچيرگان بود يعنى صيد كنندهء وحوش و نرسى در زمان ايالت در غايت عدالت زندگانى فرمود مدت سلطنتش بروايت اكثر مورخان نه سال است\r\n\r\n","description":"","footnote":"","page_name":" 228 ","page_number":272},
  {"content":"\r\n\r\nهرمز بن نرسى كوه بد لقب داشت يعنى صاحب جبل در زمان حيات پدر بغايت تند خوى و درشت گوى بود اما چون افسر كيانى بر سر نهاد عادت غير حميده را باطوار پسنديده بدل نمود و در ايام دولت خود بتأسيس ابنيه رفيعه اشارت فرمود و به قدر امكان طريق بذل و سخا مسلوك داشت و مدت هفت سال و پنج ماه رايت سلطنت برافراشت\r\n\r\nذكر شاپور بن هرمز\r\nچون زمان زندگانى هرمز بن نرسى بنهايت رسيد و از وى پسرى كه قابل تخت و افسر باشد نماند اكابر و اشراف ايران غمناك و پژمان گشتند كه مبادا ملك به بيگانگان انتقال نمايد و استفسار احوال ازواج هرمز نموده يكى از ايشان را حامله يافتند و اركان دولت و اعيان حضرت تاج سلطنت بر زبر سر آن ضعيفه آويخته باتفاق يكديگر بسرنجام امور و مهام قيام مينمودند و برخى از مورخان بدان رفته‌اند كه اين صورت بنابر وصيت هرمز واقع شد القصه بعد از فوت هرمز باندك زمانى شاپور از آن عورت متولد گشته اكابر عجم مبتهج و مسرور شدند و خاطر بر پادشاهى آن مولود سعادتمند قرار دادند و چون قرب شش سال از عمر شاپور بگذشت شبى بواسطهء افغان و غلغلهء مردم از خواب درآمده پرسيد كه اين چه غوغا است گفتند بسبب عبور آينده و رونده بر سر جسر دجله ازدحام عام واقع شده اصوات ارتفاع مييابد شاپور گفت مناسب چنانست كه جسرى ديگر به بندند تا هر طايفه‌اى از آينده و رونده را جسرى عليحده باشد و فرياد و شغب بوقوع نينجامد امرا و اعيان كه ازين حكم خبر يافتند اميد ايشان برشد شاهزادهء بزرگ همت بسياردان اندك سال سمت تزايد پذيرفت و شاپور در شانزده سالگى آغاز لشگركشى كرده مرتبهء او از مراتب آبا و اجدادش تجاوز نمود و بسيارى از بلاد عرب را عرصه نهب و تاراج گردانيد و شانهاى اعراب را سوراخ كرده در ريسمان كشيد بنابرآن نزد عربان بذو الاكتاف ملقب شد فارسيان او را هويه سنبا گفتند زيرا كه هويه بلغت ايشان مرادف كتف است و سنبا و نقاب يك معنى دارد مدت عمر و دولت شاپور هفتاد و دو سال بود\r\n\r\nگفتار در بيان شمه‌اى از وقايع ايام سلطنت شاپور ذو الاكتاف و در گذشتن مرتبهء او از مراتب آبا و اسلاف\r\nطاير خامه نغمه‌پرداز در هواء بيان اين حكايت چنين پرواز نموده كه بعد از فوت هرمز بن نرسى در اطراف عالم اين خبر شايع شد كه پادشاه عجم قدم بصحراى عدم نهاد و ازو پسرى نمانده كه ضبط مملكت نمايد لاجرم حكام اطراف در تسخير آن ملك طمع نموده طاير نامى از اعراب با لشگرى بسان عقاب بعضى از ممالك فرس را نشيمن ساخت و بچنگال عذاب و منقار عقاب مراسم قتل و غارت بتقديم رسانيد و چون سن شاپور بشانزده\r\n\r\n","description":"","footnote":"","page_name":" 229 ","page_number":273},
  {"content":"\r\n\r\nسالگى رسيد و از كيفيت جرات طاير واقف گرديد با سپاه موفور بديار عرب رفته بسيارى از آن طايفه را بتيغ بيدريغ بگذرانيد و از كشيدن انتقام دقيقه‌اى مهمل و نامرعى نگذاشت و در عربستان پيرى معمر عمرو بن تميم با شاپور ملاقات كرده از سبب مبالغه در قتل عرب سؤال كرد پادشاه جوابداد كه سابقا اين قوم بمملكت ما آمده در ويرانى آن آن ديار سعى بسيار نمودند و ايضا منجمان به من رسانيده‌اند كه روزى اعراب بوجود صاحب دولتى مستظهر گشته بر فارسيان دست يابند عمرو بر زبان آورد كه در آنزمان كه اعراب بملك عجم رفته بودند فى الحقيقة تو پادشاه نبودى و مع ذالك آنجماعت بسزاى خود رسيدند تا آنچه ميگوئى كه اعراب دست تصرف بولايت مادر از خواهند كرد اگر چنانچه اينخبر مطابق واقع است بر تو واجب مينمايد كه دربارهء اين قوم نيكوئى كنى تا ايشان نيز در وقت غلبه شرط احسان بجاى آورند و اگر آنحديث صحت ندارد قتل اين مقدار بيگناه لايق دولت پادشاه نيست شاپور اين كلمات سنجيده را بسمع قبول شنيده دست از خون ريختن بازداشت و بصوب دار الملك خويش رايت مراجعت برافراخت در روضة الصفا از مروج الذهب منقولست كه عمر عمرو بن تميم در وقت ملاقات شاپور از سيصد سال متجاوز بود و بعد از آن هشتاد سال ديگر در عالم زندگانى نمود ارباب اخبار آورده‌اند كه شاپور ذو الاكتاف را در ايام جهاندارى با قياصرهء روم بكرات و مرات محاربات و منازعات دست داد و نوبتى شاپور بنفس خود جهة تجسس در لباس ايلچيان يا كسوت درويشان بقسطنطنيه شتافته در روز طوى بمجلس قيصر حاضر گشت اتفاقا هنگام كشيدن طعام طبقى را كه متصور به صورت شاپور بود نزديكى از نزديكان قيصر نهادند و آن شخص را در وقت چيز خوردن چشم بر شاپور افتاد و چهرهء او را مشابه صورت آن طبق يافته اين معنى را بعرض پادشاه روم رسانيد و بگرفتن شاپور مأمور شده فى الحال او را بپايهء سرير آورد و شهريار ايران بعد از وعيد و تهديد كيفيت حال خود را بر سبيل راستى بر زبان راند و قيصر فرمود تا شاپور را در خام گاو گرفتند آنگاه سپاه فراوان فراهم آورده بملك عجم شتافت و شاپور را همراه خويش گردانيد و بروايتى او را در جلو ميدوانيد و قيصر در مملكت ايران ويرانى بسيار كرده در وقتى كه بمحاصرهء قلعه جند شاپور از ولايت خوزستان مشغول بود در شب عيدى كه محافظان شاپور از تجرع شراب انگور بيشعور افتاده بودند وارث ملك جم فرصت غنيمت شمرده خود را بجمعى از اسيران عجم رسانيده فرمود تا بروغن كرم چرمى را كه بر بدن او چسبيده بود نرم ساختند و شاپور مانند آفتاب از كسوف خلاص شده بدروازه جند شاپور شتافته و نام خود را گفته طالب فتح الباب گشت و مردم شهر آواز او را شناخته در باز كردند و طنطنهء كوس بشارت باوج طربخانه ناهيد رسانيدند و شاپور ذو الاكتاف لشگريان اطراف را كه در آنحصار مجتمع بودند نوازش فرموده روز ديگر بر سر قيصر تاخت و جنود روم انهزام يافته پادشاه آن مرز و بوم اسير شد و شاپور او را مقيد ساخته فرمانداد تا از روم اسباب عمارت و استادان بنا و مزدوران آورند و هر خرابى كه\r\n\r\n","description":"","footnote":"","page_name":" 230 ","page_number":274},
  {"content":"\r\n\r\nروميان در ايران كرده بودند اصلاح نمايند و اهل روم در معمورى ولايت شاپور كوشيده چون آن ممالك بدستور سابق آبادان شد قيصر كه مدت ده سال محبوس بود رخصت انصراف يافت و بروايتى شاپور پى هردو پاى قيصر را بريده و او را بر حمارى نشانده به وطنش فرستاد در تاريخ معجم مرقوم قلم بلاغت رقم گشته كه بعد از مراجعت قيصر ببلاد روم شخصى از اسباط قسطنطين كه مذهب نصارى داشت در بلدهء قسطنطنيه و توابع آن اعلام تسلط برافراخت و مقارن آنحال شنيد كه اعراب جمعيتى ساخته كمر كينه شاپور برميان جان بسته‌اند و منتهز فرصت و انتقام در مقام عداوت نشسته‌اند و آن شخص باعراب ملحق شده صد و هفتاد هزار سوار در ظل رايت او مجتمع گشتند لاجرم بعدت تمام و ابهت لاكلام متوجه شاپور شد و شهريار عجم نيز سپاه فراوان فراهم آورده در برابر خصم آمده بين الجانبين قتالى دست داد كه بنان بيان از صفت صعوبت آن بعجز و قصور اعتراف مينمايد و شكست بر سپاه عجم افتاده شاپور با معدودى از جنود روى بوادى انهزام نهاد و مدتى ممتد در صحرا و بيابان سرگردان بود تا بار دگر چرخ مشعبد مساعد شده مواكب كواكب عدو در ظل رايت او جمع آمدند آنگاه از سر اقتدار بجانب روم نهضت فرموده رسولى نزد ملك قسطنطنيه فرستاد و پيغام داد كه نوبت ديگر بعنايت الهى سپاه نامتناهى در سايه دولت پادشاهى مجتمع گشته‌اند و من بانتقام مردمى كه از اهل عجم كشته و اموالى كه برده متشمر جنگ و پيكار شده‌ام اكنون اگر ديت كشتگان را ملتزم ميشوى و جهات منهوبه را عوض ميدهى و دست تصرف از ولايت نصيبين كه در ازمنهء سابقه داخل عراق بوده كوتاه ميگردانى شمشير خلاف در غلاف نموده عنان انصراف انعطاف مىدهم نظم\r\n بنعل ستوران پولاد سم * * كنم نام روم از اقاليم گم *\r\nبآتش‌فشان خنجر آبدار * * از آن بوم و كشور برارم دمار \r\nو چون اين پيغام به حاكم روم رسيد از هجوم سپاه عجم متوهم گشته ملتمسات شاپور را باجابت اقتران داد و بين الجانين مبانى پيمان بايمان تأكيد پذيرفته قيصر تحف لايقه و تبركات رايقه نزد پادشاه عجم ارسال داشت و مملكت نصيبين را بوى بازگذاشت و شاپور مقضى المرام طبل مراجعت كوفته چون بعراق عرب رسيد خاطر بناء مداين مشغول گردانيد و بعد از اتمام در آن بلده ساكن گشت و مطمئن خاطر ميبود تا آنزمان كه بجهان جاودان انتقال نمود\r\n\r\nذكر اردشير بن هرمز\r\nكه جميل لقب داشت بروايت حمد اللّه مستوفى برادر مادر شاپور ذو الاكتاف بود اما محمد بن جرير الطبرى را عقيده آنست كه اردشير پسر بزرگتر هرمز بن نرسى است و چون هرمز به حال او التفاتى نداشت در وقت وفات وصيت كرد كه تاج سلطنت را بر زبر سر مادر شاپور آويزند لاجرم بموجبى كه سابقا مسطور شد ذو الاكتاف صاحب تخت و افسر گشت و اردشير در كنج انزوا منزل گزيد و چون شاپور از دار غرور انتقال\r\n\r\n","description":"","footnote":"","page_name":" 231 ","page_number":275},
  {"content":"\r\n\r\nنمود اردشير بر ملك استيلا يافته بسيارى از اكابر و اشراف را بقتل آورد و بقيه اركان دولت متفق گشته او را از امر سلطنت معاف داشتند و شاپور بن شاپور ذو الاكتاف را بر تخت نشاندند مدت پادشاهى اردشير چهار سال بود\r\n\r\nشاپور بن شاپور ذو الاكتاف\r\nشاپور الجنود لقب داشت و او بعد از اردشير مدت پنجاه سال و بقولى پنجسال و نيم علم عدالت و نصفت برافراشت و در اواخر ايام حيات روزى در خيمه نشسته بود بادى صعب در وزيدن آمد و طناب خيمه گسيخته ستون بر سر شاپور خورد چنانچه از آن زخم جان نبرد نظم\r\n بخفت او و از دشت برخاست باد * * كه كس را نبد زان نمط باد ياد *\r\nبه قوت ستونى ز خيمه بكند * * بزد بر سر شهريار بلند *\r\nجهاندار شاپور جنگى بمرد * * كلاه شهى ديگريرا سپرد \r\nو بقول طبرى بعضى از عظماء فرس عمدا طنابهاء خيمه را قطع كردند تا شاپور خرمن هستى را بباد فنا داد\r\n\r\nبهرام بن شاپور ذو الاكتاف\r\nملقب بكرمان شاه بود و چون يازده سال حكومت نمود سپاه بر وى هجوم كردند و ازدحام عام واقع شده تيرى بر مقتل بهرام آمد و بدان زخم درگذشت\r\nيزدجرد بقول جمهور مورخان ولد بهرام بن شاپور بود و او در زمان فرمانفرمائى به قدر امكان در احياء مراسم ظلم و تعدى مبالغه نمود بنابرآن اعراب او را اثيم خوانند و فارسيان بزه‌گر يعنى اندوزندهء گناه گويند و چون يزدجرد اثيم مدت بيست و يك سال يا بيست و دو سال و نيم رعايا را به عذاب اليم معذب داشت ناگاه اسبى كه ديدهء رايض سپهر به خوبى آن بارگير نديده بود بروايت اصح در قصر يزدجرد پيدا شد و ملازمان آستان سلطنت آشيان قصد كردند كه آن اسب را زين و لجام كنند فرس آغاز سركشى كرده هيچكس را گرد خود نگذاشت آخر الامر يزدجرد از غايت اضطراب خود برخاست و نزديك اسب رفت و فرس تن به نرمى در داد تا آن پادشاه درشت‌خوى زين بر پشتش نهاد اما در وقت قوش قون كردن آن اسب چنان لگدى زد كه عظام سينهء يزدجرد خرد شد و تا تحت الثرى در هيچ مقام آرام نگرفت نعوذ باللّه من سخطه\r\n\r\nحكايت ولادت بهرام‌گور و پرورش يافتن او در ميان اعراب و رسيدن به مرتبه سلطنت بعون عنايت مسبب الاسباب\r\nنغمه‌سرايان چمن اخبار عجم و بلبل‌نوايان انجمن آثار امم نگاشته قلم بديع رقم گردانيده‌اند كه يزدجرد اثيم را هر پسرى كه متولد شدى مانند گل احمر اندك بقا بودى و به زودى از تاثير سموم اجل پژمرده گشته بر خاك هلاك افتادى و آخر الامر بهرام در روز\r\n\r\n","description":"","footnote":"","page_name":" 232 ","page_number":276},
  {"content":"\r\n\r\nنوروز طلعت عالم‌افروز بيزدجرد نموده پادشاه عجم على الفور باحضار اهل نجوم فرمان فرمود و اخترشناسان در زايجهء طالع ولد خسرو و بنى ساسان نظر كرده گفتند كه اوضاع كواكب دلالت بر آن مىكند كه اين مولود عاقبت محمود مالك ممالك ايران گردد و در زمينى پرورش يابد كه داخل مساكن فارسيان نباشد و يزدجرد از استماع اين سخنان مبتهج و شادمان شده از موضعى كه بلطافت هوا و عذوبت مآء موصوف باشد استفسار نمود تا پسر خود را بدانجا فرستد جمعى از اهل سياحت ولايت حيره را كه از ديار عربست تعريف كردند و يزد جرد نعمان بن امرء القيس را كه از قبل او حاكم آن مملكت بود طلبداشته بهرام را به دو سپرد و در باب تعهد پرستش شرايط وصيت بجاى آورد و نعمان انگشت قبول بر ديده نهاده با بهرام مقضى المرام بولايت خود بازگشت و سه دايه جهة ارضاع آن شاهزاده تعيين فرمود و سنمار معمار را كه نادرهء روزگار بود طلب نمود و فرمانداد تا در منزل خوش هوا دو قصر دلگشا طرح انداخت و آن بناهاء دلپذير در اندك زمانى تعمير يافته يكى بخورنق موسوم شد و ديگرى بسدير در روضة الصفا از ابن قتيبه مرويست كه يك قصر را عجم خورد نگاه ميگفتند يعنى جاى نشستن جهة خوردن و ديگريرا كه مبنى بر سه گنبد بود سه دير ميخواندند و عرب اين الفاظ را معرب ساخته خوردنگاه را خورنق گفتند و سه دير را سدير و فرقه‌اى از مورخان برانند كه آن عمارت از صبح تا شام به چند رنگ در نظر انام درمىآمد لاجرم نعمان سنمار را خلع فاخره و اموال وافره بخشيد و آن استاد مهارت‌نژاد بر زبان راند كه اگر من ميدانستم كه پادشاه اين مقدار الطاف خواهد فرمود بنائى ازين غريب‌تر ميساختم نعمان به خيال آنكه مبادا سنمار جهة ديگرى از اصحاب تاج و سرير جائى بهتر از خورنق و سدير طرح اندازد قصد انهدام بناء حياتش نموده فرمانداد تا او را از بالاى قصر بپايان انداختند و نعمان در اواخر ايام سلطنت بارشاد وزير خويش عدى بن زيد ترك عبادت اصنام كرده بملت عيسى عليه السلام ايمان آورد و ملك و مال را به پسر خود منذر باز گذاشته ناپيدا شد و هيچ آفريده ديگر او را نديده و منذر بن نعمان به قدر امكان بتربيت بهرام پرداخته چون شاهزاده پنجساله شد او را بمؤدبان فضيلت‌گستر سپرد و بهرام تا دوازده سالگى بمطالعه كتب اشتغال نمود و بعد از آن آغاز تعلم علم رمى و آداب فروسيت فرمود و باندك زمانى در اكثر فنون قصب السبق از ابناء زمان در ربود و چون پدرش يزدجرد اثيم بنار جحيم و اصل شد اكابر فرس و اعيان عجم كه از كثرت ظلم و تعدى آنخسرو بيداد گر بجان آمده بودند بر طبق كلمهء الولد سر الابيه حال بهرام را بر پدر قياس كرده كسرى نامى را از اقرباى اردشير بن بابكان بر تخت سلطنت نشاندند و بهرام از شنيدن اينخبر بى صبر و آرام گشته هم در آن ايام در مصاحبت منذر بن نعمان و سپاه فراوان متوجه دار الملك يزدجرد شد و چون نزديك به مقصد رسيد عظماء فرس شرايط استقبال بجاى آورده با بهرام و منذر ملاقات نموده ميان ايشان در باب تكفل امور پادشاهى مقالات بوقوع پيوست و بالاخره بمقتضاء راى بهرام مهم بر آن قرار يافت كه تاج كيانى را در ميان دو شير گرسنه\r\n\r\n","description":"","footnote":"","page_name":" 233 ","page_number":277},
  {"content":"\r\n\r\nنهند و هريك از كسرى و بهرام كه تاج را از آنمقام بردارند بر تخت پادشاهى نشينند و بسطام كه در سلك سرهنگان عجم انتظام داشت دو شير ژيان بميدان آورده تاجى نزديك آن‌دو سبع نهاد و كسرى نيز بدانمعركه آمده مجمعى عظيم دست داد آنگاه بهرام روى بكسرى آورده گفت پاى جلادت پيش نه و تاج را بردار كسرى گفت صاحب تخت و افسر منم و طالب مملكت توئى بايد كه اين جرات از تو صادر شود و شاهزاده پلنگ‌صولت بجانب افسر توجه نموده آن‌دو شير دلير قصد او نمودند و بهرام هردو را به زخم سر پنجهء پهلوانى از پاى درآورده تاج كيانى را برداشت و فرق خسروانى را بدان بياراست و بعد از صدور اين امر غريب از آنشهريار شير شكار گردن‌كشان عجم يكسره كمر عبوديتس برميان بستند و سرخيلان ملك جم زبان بدعاء و ثنايش گشادند و اول كسى كه بسلطنت بر بهرام سلام كرد كسرى بود و بهرام در سن بيست سالگى بپادشاهى رسيد و در تمهيد بساط عدل و انصاف كوشيده منذر بن نعمانرا مشمول انعام و احسان فراوان بولايت عرب باز گردانيد و از مفاتيح العلوم چنان مفهوم مىشود كه بهرام بصيد گور بغايت مولع بود بنا بر آن او را بهرام‌گور ميگفتند و ابن اثير و طبرى و زمرهء ديگر از ناظمان مناظم سخنورى گفته‌اند كه بهرام نوبتى در اثناء شكار تيرى بجانب شيرى كه بر پشت گورى جسته بود انداخت و تير از هردو گذشته در زمين نشست لاجرم به اين لقب ملقب گشت و بهرام بعيش و عشرت بغايت مشعوف بود و اكثر اوقات را بكشيدن باده گلرنگ و استماع نغمهء عود و چنگ صرف مينمود و مع ذلك در ايام سلطنت خود بطريق شبيخون بر سر خاقان كه به قصد تسخير ملك ايران از آب آمويه عبور كرده بود رفته او را بقتل رسانيد و تنها برسم تماشا به ولايت هندوستان شتافته در آنديار امور غريبه از وى بحيز ظهور رسيد مدت سلطنتش بيست و سه سال بود و اوقات حياتش چهل و سه سال و اللّه اعلم بحقايق الامور و الاحوال\r\n\r\nگفتار در ذكر توجه خاقان به قصد تسخير ايران و كشته شدن او بر دست بهرام و بيان رفتن آنخسرو عالى مقام بولايت هندوستان و مراجعت نمودن بر طبق مرام\r\nچون شعف بهرام بشرب مدام و مصاحبت گلعذاران سيم اندام در اطراف عالم اشتهار يافت بيگانگان طمع در مملكت فرس كرده نخست خاقان ترك با دويست و پنجاه هزار مرد تيغ گذار بجانب ايران در حركت آمد و هرچند امراء بهرام را بر جمع جنود و دفع دشمنان حسود ترغيب و تحريص كردند به جائى نرسيد و بعد از آنكه خاقان از آب آمويه گذشت بهرام مهر نرسى را كه در سلك خويشان او انتظام داشت بنيابت خود گذاشته با هزار سوار كامكار باسم شكار از مداين بيرون رفت و به طرف آذربايجان روانشده اكابر عجم بر سبيل يقين باهم گفتند كه بهرام سلوك طريق فرار اختيار كرد آنگاه مكتوبات بخاقان نوشته\r\n\r\n","description":"","footnote":"","page_name":" 234 ","page_number":278},
  {"content":"\r\n\r\nو اظهار اطاعت نموده از انهزام بهرام او را اعلام دادند و پادشاه تركان خوشدل و شادمان شده بآهستگى و غفلت قطع منازل ميفرمود و بهرام از آذربايجان دو منزل بجانب ارمنيه رفته پس راه بگردانيد و از طرف دربند شروان بخوارزم شتافت و از آن سرحد متوجه معسگر مخالفان گشته بعد از وصول در شب ديجور فرمود تا بيك ناگاه از چهار جانب لشگرگاه نفير در دميدند و دست بقتل و غارت برآوردند و تركان شوله مست اين المفر گويان بهر طرف پويان شدند و بهرام فرصت يافته ببارگاه خاقان درآمد و سرش را به دست خويش از تن جدا كرد و از عقب گريختگان تا كنار جيحون رفته در ضمان سلامت مراجعت فرمود و بعد ازين فتح نامدار بهرام را هوس تفرج بلاد هند شده مهر نرسى را در مداين قايم‌مقام گذاشت و پوشيده و پنهان بولايت هندوستان شتافته پيوسته در آنديار بصيد و شكار قيام مينمود و هندوان از اسب تازى و تيراندازى او انگشت تعجب بدندان مىگرفتند و در آن ايام پيل قوى هيكل در سرحد ولايتى كه مسكن بهرام بود پيدا شده هر روز از بيشه بسر راه ميخراميد و هركس را ميديد از هم ميگذرانيد پادشاه هند جمعى از پهلوانان را بدفع آنجانور نامزد كرده بعضى در جنگ پيل كشته گشتند و برخى بىنيل مقصود مراجعت نمودند و از حدوث اينحال عرق حميت بهرام‌گور در حركت آمده بجانب پيل نهضت فرمود و ملك چون سابقا تعريف پهلوانى بهرام شنيده بود و ازين عزيمتش نيز آگاه گشت شخصى را گفت كه ملازم اين جوان عجمى باش و ملاحظه نماى كه با پيل چگونه جنگ مىكند و آن شخص به بيشه رفته بر بالاى درختى بنشست و بهرام در آن جنگل به طرف پيل قوىهيكل شتافته تيرى بر پيشانيش زد كه تا سوفار جاى گرفت و بعد از آن از اسب پياده شده دست در خرطوم فيل زد و پيش خود كشيد چنانچه فيل به زانو درآمد و شاه شجاعت‌پناه به زخم شمشير سرش از جسد جدا ساخت و منهى ملك هند اينحال را بعرض رسانيده ملك بهرام را طلبيد و منظور نظر عنايت گردانيد درين اثنا خصمى زبردست به قصد اين پادشاه كمر بست و ملك نخست داعيه كرد كه ملزم باج و خراج شود اما آخر الامر بنابر تحريك بهرام بميدان قتال شتافته در آن معركه از شهريار ايران پهلوانيها ظاهر شد كه دوست و دشمن برو آفرين كردند و مخالفان راه گريز پيش گرفتند و ملك هند در ضمان نصرت و ظفر بمقر خويش مراجعت فرمود و به چشم اعزاز و احترام در بهرام نگريسته دختر خود بوى داد و بهرام‌گور نام و نسب خود را كه تا غايت بر زبان نياورده بود اظهار كرده ملك هند بترسيد و شهريار عجم او را مطمئن گردانيده با دختر پادشاه هندوستان و اموال فراوان بعد از دو سال بدار الملك ايران بازآمد آنگاه مهر نرسى را با فوجى از سپاه بروم فرستاد و قيصر كمر اطاعت برميان بسته بهرام خود بجانب يمن لشگر كشيد و از آن مملكت نيز مظفر و منصور بازگرديد و در آخر اوقات حيات در اثناء شكار بچاهى در افتاد و ناپيدا شد چنانچه گويند هرچند بفرمان مادرش آنچاه را كندند از وى نشان نيافتند بيت\r\n كمند صيد بهرامى بيفكن جام جم بردار * * كه من پيمودم اين صحرا نه بهرام است و نه گورش \r\n\r\n","description":"","footnote":"","page_name":" 235 ","page_number":279},
  {"content":"\r\n\r\n\r\nيزدجرد بن بهرام\r\nسپاه دوست لقب داشت و پس از فوت پدر مدت هژده سال رايت عدالت برافراشت و در ايام سلطنت يزدجرد قيصر خراج باز گرفته ملك عجم مهر نرسى را با لشگر بسيار بجانب روم فرستاد و قيصر جرأت و جلادت آن جنود ظفر ورود را معلوم كرده مال معين ادا نمود و مهر نرسى مقضى المرام بازگشت و يزدجرد را دو پسر بود فيروز و هرمز چون او نسبت به پسر كهتر محبت بيشتر داشت در اواخر ايام حيات مجمعى ساخته به مضمون اين دو بيت زبان بگشود كه نظم\r\n اگر چند فيروز با فر و بال * * ز هرمز فزونست چندين بسال *\r\nبهرمز همى بينم آهستگى * * خردمندى و شرم و بايستگى \r\nآنگاه رقم ولايت عهد بر صحيفهء حال هرمز كشيده فيروز را بايالت ولايت سيستان روان گردانيد\r\nهرمز بن يزدجرد بقول صاحب مفاتيح العلوم ملقب بفرزانه بود يعنى حكيم و هرمز پس از فوت پدر مدت يكسال در دولت و اقبال بسر برده ميان او و برادرش فيروز مهم بقتال انجاميد و فيروز بر طبق نام خويش بظفر و فيروزى اختصاص يافته هرمز اسير سرپنجه تقدير گشت\r\nفيروز بن يزدجرد مردانه لقب داشت و چون از فوت پدر و سلطنت برادر خبر يافت از سيستان نزد خوشنواز ملك هياطله ( خيل من الناس كانت لهم شوكته و كانت لهم بلاد المخيرستان اتراك خلج من بقاياكم ) شتافت و گفت پدرم يزدجرد بر من ظلم نموده برادر كهتر مرا ولى عهد ساخت و مرا از نعمت پادشاهى محروم گردانيد اكنون اميد ميدارم كه بامداد حضرت شهريارى لشگر بدان ديار برده ملك موروثى را در حيز تسخير آورم و خوشنواز سى هزار كس بمدد فيروز نامزد كرد فيروز به استظهار آن لشگر جرار هرمز را اسير گردانيد چنانچه در روضة الصفا مسطور است از وى عفو نمود و بقول طبرى بقتلش مبادرت فرمود و عروس ملك را بكام دل در آغوش گرفته لشگر هياطله را بانعام و احسان فراوان سرافراز ساخت و رخصت انصراف ارزانى داشت و چون فيروز مدت يكسال بلوازم رعيت‌پرورى و مراسم معدلت‌گسترى قيام نمود ابواب فيض و رحمت مسدود شده مدت هفت سال بر كشت‌زار مآل عالميان باران نباريده لاجرم بلاء غلا بمرتبه‌اى شيوع يافت كه در هيچ تاريخ بشدة آنحالتى نشان نميدهند چنانچه محمد بن جرير الطبرى گويد كه در دجله نم نماند و مياه عيون و قنوات نابود شد و چند سال گياه نرست و فيروز در آن سنوات خراج برعايا بخشيده مسرعان به اطراف ولايات فرستاد كه اغنيا مساكين را به قدر امكان رعايت فرمايند و يقين دانند كه در هر بلده يا قريه كه كسى از گرسنگى بميرد تمامى مردم آنديار بسياست خواهند رسيد و فيروز خود نيز غله خواسته بسيار بر ارباب احتياج ايثار كرد و در رعايت فقرا بمرتبه‌اى مبالغه نمود كه باوجود قحطى چنان به غير از يكنفر كسى از بينوائى نمرد القصه پس از انقضاء مدة مذكور ابواب رحمت فياض بىمنت مفتوح گشته باران فراوان باريد و قحط و غلا بخصب و رفاهيت مبدل گرديد و چون\r\n\r\n","description":"","footnote":"","page_name":" 236 ","page_number":280},
  {"content":"\r\n\r\nفيروز در ايام ايالت خويش دو نوبت لشگر بسر خوشنواز كشيده كرت اول اسير گشت و نوبت ثانى در مغاك هلاك افتاده درگذشت زمان پادشاهى فيروز را اكابر مورخين از بيست و يك سال تا بيست و هشت سال گفته‌اند و حمد اللّه مستوفى طريق خلاف مسلوك داشته گويد كه فيروز ده سال سلطنت كرده و اللّه اعلم بالصواب\r\n\r\nگفتار در ذكر مخالفت فيروز با خوش‌نواز و بيان كشته شدن ملك عجم بتقدير پادشاه بىنياز\r\nمؤلفان سخن‌پرداز از اين قضيه غريبه را چنين آغاز كرده‌اند كه چون مملكت فيروز سمت استقامت گرفت جمعى كثير از بلاد هياطله كه جمع هيطال است و هيطال به زبان بخاريان مردم قوى بنيه را گويند و بقول ابو حنيفه دينورى عبارتست از طخارستان و بلدانى كه حدود بلخ و كنار آب آمويه است بدرگاه پادشاه عجم آمدند و از خوشنواز كه حاكم ايشان بود آغاز تظلم نمودند و فيروز دفتر احسان خوشنواز را بر طاق نسيان نهاده با سپاه فراوان بدانجانب در حركت آمد و ملك هياطله از استماع اين خبر محزون گشته يكى از سرهنگان او بعرض رسانيد كه مرا دست بريده بر سر راه فيروز نشانيد تا شر او را مندفع گردانم به شرط آنكه در حق متعلقان من شفقت دريغ ندارى و خوشنواز بموجب صوابديد آنسرهنگ عمل نموده و چون فيروز بدين سر راه رسيد و آنشخص را افتاده ديد باستفسار احوالش اشتغال نمود سرهنگ جوابداد كه من از جمله مخصوصان خوشنواز بودم و چون او را نصيحت كردم كه دست از ظلم بدار و با فيروز منازعت منماى مرا بچنين عقوبتى مبتلا ساخت و فيروز اين سخن باور كرده آنغدار را بنواخت آنگاه آن سرهنگ بعرض رسانيد كه ظاهرا خوش نواز با سپاه عراق آهنگ جنگ ساز كرده بنابرآن مناسب چنان خواهد بود كه از اين راه بيابان كه بغايت نزديكست بى خبر بر سر او رويد و من غجرچى باشم و فيروز بگفتار او فريفته شده به راه بيابان روان گشت و در آن صحراى بىآب و علف اكثر لشگرش در معرض تلف آمد و خود با معدودى چند جان بيرون برده بمملكت خوشنواز افتاده رسولى نزد وى فرستاده امان طلبيد خوشنواز جوابداد كه اگر عهد و پيمان درميان آرى كه من بعد در پرده مخالفت آهنگ راه محاربت ننمائى ترا بار ديگر معزز و محترم بدار الملك تو فرستم و فيروز درين باب سوگند خورده خوشنواز او را بيراق مناسب گسيل كرد و چون فيروز بمداين رسيد پس از انقضاء اندك زمانى نقض عهد نموده سوخرا نامى را كه از اولاد منوچهر بود بنيابت خويش تعيين فرمود و به خيال انتقام خوشنواز باز بجانب طخارستان نهضت نمود و خوشنواز از عزيمت او آگاه شده بعد از اجتماع سپاه فرمانداد تا در عقب معسگر او خندقى عميق حفر كردند و روى آن را بخس و خاشاك بپوشيدند و چون تلاقى فريقين اتفاق افتاد ملك هياطله بر سبيل خديعت آهنگ فرار نمود و از راهى كه\r\n\r\n","description":"","footnote":"","page_name":" 237 ","page_number":281},
  {"content":"\r\n\r\nميان خندق گذاشته بود بگذشت و فيروز بفتح و فيروزى اميدوار گشته عنان ريز از عقب دشمنان بشتافت و بيك ناگاه با اكثر خواص در آن مغاك فرورفته رخت هستى بباد فنا داد و خوشنواز مراجعت نمود و دست بقتل و غارت برآورد و اموال بسيار غنيمت گرفته دختر فيروز را اسير كرد و چون خبر اينواقعه به گوش سوخرا رسيد سپاه عظيم درهم كشيده متوجه ملك هياطله شد و ميان او خوشنواز مهم به صلح انجاميده پادشاه هياطله اسيران و اموالى را كه بغنيمت گرفته بود بسوخرا باز داد\r\n\r\nذكر پلاش بن فيروز\r\nسوخرا چون خاطر از ممر خوشنواز جمع ساخت پلاش بن فيروز را كه ملقب به گرانمايه بود بپادشاهى برداشت و پلاش مدت چهار سال و كسرى بسرانجام امور ملك و مال قيام نموده رايت عزيمت بعالم آخرت برافراشت\r\n\r\nذكر قباد بن فيروز\r\nدر آن اوقات كه پلاش قدم بر مسند سلطنت نهاد قباد كه نيكراى لقب داشت به مقتضاى راى صوابنماى در طريق خلاف برادر سلوك نموده پوشيده و پنهان بجانب تركستان حركت فرمود و در بلدهء نيشابور در خانه دهقانى فرود آمده دختر او را بحباله نكاح درآورد و قباد آن جميله را حامله ساخته به پدرش سپرده بصوب مقصد روان شد و بعد از وصول بتركستان مدتى در خدمت خاقان مانده آخر الامر پادشاه تركان سپاهى گردون توان ملازم او گردانيد تا بايران مراجعت نموده ملك را از تصرف برادر بيرون آورد و قباد بسرعت برق و باد طى مسافت كرده و چون به نيشابور رسيد و دهقان را ديده احوال پرسيد جوابداد كه در چمن كامكارى غنچه‌اى شگفته كه از شمايم اخلاق حميده‌اش مشام فرق انام معطر خواهد گرديد و در گلشن نامدارى نهالى سركشيده كه عنقريب ثمرهء آن كام جان خواص و عوام را شيرين خواهد گردانيد و قباد را از استماع اين بشارت سرور نهضت دست داده چون فرزند خود را ديد ابتهاج او مضاعف شد و آن قرة العين سلطنت را نوشيروان نام نهاده در همان روز قاصدى از جانب مداين آمد و خبر فوت پلاش و اتفاق اكابر عجم را بر سلطنت قباد عرض كرد و قباد وجود نو رسيده را بر خود مبارك دانسته مصراع\r\n مهر دگرش بر سر آن مهر افزود \r\nروى بدار الملك آورد و بعد از وصول باتفاق اكابر و اعيان بر اورنگ پادشاهى نشسته ابواب عدل و انصاف بر روى روزگار صغار و كبار برگشاد و زمام سرانجام امور ملك و مال را بدستور معهود در قبضهء اختيار سوخرا نهاد و يوما فيوما اعتبار و اقتدار سوخرا سمت تزايد گرفته كار به جائى رسيد كه گاهى بيمشورت قباد به فيصل قضايا ميپرداخت و اينمعنى بر خاطر پادشاه گران آمده نزد سپهبد كه از جملهء عظماء امرا بود\r\n\r\n","description":"","footnote":"","page_name":" 238 ","page_number":282},
  {"content":"\r\n\r\nاز سوخرا شكايت فرمود و شاپور متكفل دفع سوخرا گشته روز ديگر در حضور قباد با وى بنياد درشتى كرد و چون سوخرا قاصد ايذاء شاپور شد ساير امرا جانب سپهبد گرفته كمندى در گردن سوخرا انداختند و او را محبوس و مقيد كرده همدران نزديكى هلاك ساختند و محمد بن جرير الطبرى گويد كه در اواخر ايام جهانبانى قباد ميان او و پادشاه يمن مخالفت اتفاق افتاد و تبع برادرزاده خود را كه شمر نام داشت با سيصد و بيست هزار مرد بحرب قباد فرستاد و بعد از تلاقى فريقين ملك عجم بجانب رى گريخت و شمر از عقب شتافت و او را گرفته عقد حياتش را از هم بگسيخت اما از سياق كلام ساير مورخان چنان معلوم مىشود كه قباد باجل طبيعى درگذشته است و اللّه اعلم بحقيقة الاحوال مدت سلطنتش باتفاق اصحاب اخبار چهل و سه سال بود و مزدك در آن ايام دعوى نبوت كرده ظهور نمود\r\n\r\nذكر ظهور مزدك و بيان قتل آن مردك\r\nدر تاريخ طبرى مسطور است كه چون مدت ده سال از دولت و اقبال قباد بگذشت مزدك كه مردكى نيشابورى الاصل بود بمداين آمده آغاز دعوى نبوت كرد و مذهب اباحت درميان آورده اموال و فروج خلايق بر يكديگر حلال گردانيد و جمع شدن با دختر و خواهر و ساير محارم را از جملهء مستحسنات شمرده كشتن حيوانات و اكل رسوم و لحوم را بر خلق حرام ساخت و بسيارى از اراذل و مفاليك متابع مزدك شده دست تصرف به عيال و اموال مردم دراز كردند چنانچه مدتى مديد پدر هيچ مولودى معلوم نميشد و در روضة الصفا مسطور است كه چون مزدك دعوى پيغمبرى نمود در زير آتشكدهء سردابه‌اى ترتيب داد و سوراخى متصل به آتش گذاشته شخصى را در آنجا پنهان ساخت و قباد را بكيش خويش دعوت كرده گفت كه معجزه من آنست كه آتش به من سخن ميگويد و پادشاه به آتشكده رفته مزدك در حضور قباد هرچه خواست به آتش گفت و جواب شنيد بنابرآن قباد بوى گرويد كار مزدك بالا گرفته آتش فتنه و فساد اشتعال يافت اكابر و اشراف عجم اتفاق نموده قباد را از امر سلطنت معاف داشتند و مقيد ساخته بزندان فرستادند و برادرش جاماسپ را كه نگارين لقب داشت و صاحب مفاتيح العلوم لفظ نگارين را بمنقش تفسير نموده قايم‌مقام گردانيدند و قصد نمودند كه مزدك را بكشند اما بنابر كثرت اتباعش اين مدعا بحصول نه پيوست آنگاه مشورت نموده گفتند مناسب آنست كه نخست قباد را بكشيم و بعد از آن بدفع مزدك پردازيم و قبل از آن‌كه اين مهم را فيصل دهند قباد به تدبير خواهر از محنت حبس نجات يافت و كيفيت اين حكايت چنانست كه قباد را خواهرى بود كه درميان خوب‌رويان عجم بحسن و جمال نظير نداشت و بنابر متابعت مذهب مزدك ميان قباد و آن جميله شدت امتزاج و التيام دست داده بود و خواهر قباد چون بر سكالش امرا و اركان دولت مطلع شد متوجه خلاصى برادر گشته در زندان را مطلع آفتاب طلعت خود\r\n\r\n","description":"","footnote":"","page_name":" 239 ","page_number":283},
  {"content":"\r\n\r\nساخت و از صاحب سجن التماس رخصت ملاقات با قباد نمود زندان‌بان عاشق حسن رخسار و لطف گفتار او شده گفت اگر ملكه لحظهء با من در فراش قربت تكيه كند او را از ديدار قباد مانع نگردم آنعياره جواب داد كه با تو درين باب مضايقه ندارم اما حالا عذرى كه عورات را مىباشد عارض منست و نوبتى ديگر بدينجا آيم آنچه مقصود تو باشد آن كنم آنگاه اجازت يافته نزديك برادر شتافت و آن شب با او بسر برده بهنگام صبح قباد را در مفرشى كرد و بر سر خدمتكارى نهاده از محبس بيرون آمد صاحب حبس پرسيد كه اين چيست كه ميبرى خواهر قباد گفت برادرم نميخواهد كه در بسترى كه حايضه بر آن خفتيده باشد استراحت نمايد لاجرم اين جامه خواب را به خانه ميبرم تا ديگرى عوض فرستم و موكل اينحديث را باور كرده قباد خلاص شده روى ببلاد هياطله آورد و از ملك آنحدود و استمداد نموده بعد از چندگاه سى هزار كس از آنمردم كمر مدد كارى او برميان بستند و قباد با آن سپاه رزمخواه متوجه مداين گشته چون به مقصد نزديك رسيد شورشى عظيم در آن ملك پيدا شد و ايرانيان پس از تقديم استشاره و استخاره بقدم اعتذار و استغفار مصحوب جاماسپ بمعسكر قباد شتافتند و زمين خدمت بلب ادب مقبل گردانيده بجرايم خود معترف شدند و قباد رقم عفو بر جريدهء جريمهء ايشان كشيده جاماسب را مشمول برو احسان ساخت و زمام سرانجام امور مملكت را در قبضهء اقتدار زرمهر بن سوخرا نهاد و ديگر به حال مزدك و اتباعش نپرداخت و چون قباد وفات يافت و انوشيروان فرمان‌فرماء جهانيان شد همت عالى نهمت بر دفع شر مزدك مصر و فداشته نخست با وى آغاز ملايمت نموده مفصل اسامى رؤساى متابعان او را ستانيده گفت بايد كه اين جماعت در فلانروز بدرگاه عالم‌پناه حاضر شوند تا از موايد اكرام پادشاهانه بحظى وافر محظوظ و بهرور كردند و ايشان در روز موعود بهيأت اجتماعى بآستان سلطنت آشيان شتافته خوان سالاران فوج‌فوج مزدكيان را ببهانهء اطعام بباغى كه در آن نواحى بود و كوها دران كنده بودند ميبردند و سرهنگان آن مدبران را سرنگون در كوها مىآويختند و آخر الامر مزدك و مخصوصان او را نيز بدين منوال ضيافت نمودند و بروايتى در يك روز صد هزار كس از ملاعده كشته گشتند حافظ ابرو در تاريخ خويش آورده است كه چون قتل مزدكيان از حد اعتدال درگذشت انوشيروان ترسيد كه رعيت به كلى مستاصل شوند لاجرم بر بقاياء آنطايفه حكم ابقا كرده فرمود تا مالهاى مردمرا كه بتاراج برده بودند از ايشان بستانند و بخداوندان اصل رسانند و هركس از صاحبان مال مرده باشد حق او را بوارثانش دهند و اگر وارث نمانده باشد در عمارت مواضعى كه بشآمت مزدك ويران شده بود مصروف دارند و فرمان‌بران بر اين موجب عملنموده شر آنجماعت بداختر از سر فرق عباد مندفع گشت و زمانه بىمهر از مقام انگيختن غبار فتنه و فساد درگذشت ( و الحمد للّه على تواتر نعمائة و ترادف آلائه )\r\n\r\nذكر پادشاه عدالت نهاد انوشيروان بن قباد\r\nنزد مورخان والانژاد و مستخبران صافى اعتقاد به ثبوت پيوسته كه اول پادشاهى\r\n\r\n","description":"","footnote":"","page_name":" 240 ","page_number":284},
  {"content":"\r\n\r\nكه كسرى لقب يافت انوشيروان بن قباد بود و كسرى كه معرب خسرو است بفتح كاف و كسر را مشهور است و بكسر كاف و فتح را نيز مذكور شده و معنى انوشيروان جديد الملوكست القصه چون نهال قامت قباد بباد فنا از پاى در افتاد ولد ارشدش انوشيروان بموجب وصيت پدر و اتفاق اكابر مؤبدان قدم بر مسند سلطنت نهاد و آن پادشاه عالى جاه در تمهيد بساط معدلت و رعيت‌پرورى و تشييد اساس مكرمت و مرحمت‌گسترى و فراغ حال عامه رعايا و رفاه بال كافه برايا و تكثير عمارت مواضع و تعمير قرى و مزارع و جريان قنوات و انهار و نضارت بساتين و اشجار بمرتبه‌اى طريق سعى و اهتمام پيمود كه تا قيام ساعت و ساعت قيام ذكر جميلش بر اوراق روزگار و الواح ليل و نهار باقى و پايدار خواهد بود بيت\r\n زنده است نام فرخ نوشيروان بعدل * * گرچه بسى گذشت كه نوشيروان نماند \r\nو انوشيروان در اوايل دولت خود خراج اراضى ديوانيرا بر نهج نصفت قرار داد و دفتر اخراجات ملوك ماضيه را كه متضمن ظلم و بدعت بود بر طاق نسيان نهاد و از ترجمه تاريخ طبرى چنان مستفاد ميگردد كه قبل از زمان سلطنت انوشيروان بحسب قرب و بعد از مزارع و ضياع و از مدن و امصار نصف و ثلث و ربع و خمس تا عشر ميستاندند و كسرى مقرر كرد كه از يك زوج عوامل يكدرهم زر و يك قفيز غله گيرند و بزياده بعرض نرسانند و بر يهود و نصارى جزيه مقرر فرمود و كسانى را كه عمر ايشان كم از بيست و بيش از پنجاه بود از مئونات ديوانى و تكاليف سلطانى معاف داشت و اسامى لشگريان را در دفاتر ثبت كرده فراخور استعداد و قابليت هريك را مرسوم و علوفه تعيين نمود و بيمن اين اطوار حميده و آثار پسنديده وسعت ولايت و بسطت مملكت او به جائى رسيد كه بروايتى ديار ماوراء النهر خراسان و دربند شروان و بلاد طبرستان و جرجان و فارس و كرمان و بعضى از هندوستان و عراق و جزيره و عمان و بحرين و يمامه تا يمن و سرحد مغرب در تحت تصرف ملازمان آن پادشاه كامران قرار گرفت و تمامى ممالك مذكوره مزروع و آبادان شده در كمال معمورى صفت رياض جنت پذيرفت نظم\r\n يقين ميدان كزين شاهان عاقل * * نيامد كس چو نوشروان عادل *\r\nمهيب و نازل و با رأى و دانش * * حكيم و عالم و هشيار و فاضل *\r\nز خوانش قوت جان خان و فغفور * * زرايش نور راى و رأى هرقل *\r\nمر او را چون فلك باقى بنگذاشت * * نه بندد مرد عاقل در جهان دل \r\nمدت سلطنت نوشيروان باتفاق فضلاء سخنور چهل و هشت سال بود و بر طبق كلمه ( ولدت انا فى زمن سلطان العادل ) ولادت حضرت رسالت عليه السلام و التحية در زمان پادشاهى او روى نمود\r\n\r\nگفتار در ذكر شمهء از وقايع زمان آن پادشاه كامكار و بيان كيفيت تسخير بعضى از بلدان و امصار\r\nنقلهء اخبار و حملهء آثار آورده‌اند كه در زمان كشورستانى انوشيروان خالد بن جبلهء غسائى كه از قبل قيصر حاكم شام بود بجانب حيره كه حكومت آن به حكم كسرى\r\n\r\n","description":"","footnote":"","page_name":" 241 ","page_number":285},
  {"content":"\r\n\r\nتعلق بمنذر ثانى ميداشت لشگر كشيد و طائفه‌اى از اصحاب منذر را بقتل رسانيده اموال بسيار بغارت برد و منذر كيفيت حادثه معروض انوشيروان گردانيده پادشاه عجم مكتوبى بخسرو روم نوشت مضمون آنكه خالد را فرمايد كه ديت كشتگان و اموال تاراج را تسليم منذر نمايد قيصر به اين نوشته چندان التفاتى نكرد و از تغافل او آتش خشم كسرى التهاب پذيرفته با سپاه نصرت مآب بسرعت برق و باد روى توجه بممالك قيصر نهاد و نخست بر ولايت جزيره و شهر دارا و مدينه رها استيلا يافت آنگاه قنسرين و حلب و انطاكيه مفتوح گردانيد و اوضاع انطاكيه مطبوع انوشيروان افتاده فرمانداد تا صورت آن بلده را بر كاغذى كشيدند و استادان ماهر به همان شكل و هيأت بىزياده و نقصان قريب بمداين شهرى بنياد نهادند و آن بنا بروميه اشتهار يافته بعد از اتمام كسرى مثال داد كه جمله مردم انطاكيه بروميه شتافتند گويند كه كوچه‌ها و سراهاء آن بلده چنان مشابه انطاكيه بود كه هركس از در دروازه درآمد بىتأمل راه خانه خويش را بازيافت و مرويست كه تفاوت در ميان آن‌دو شهر همين بود كه گازرى بر در سراى شهر قديم درختى داشت و بر در خانه بلدهء جديد آن شجره مفقود بود القصه چون قيصر از توجه انوشيروان خبر يافت رسل و رسايل متواتر و متواصل گردانيد و بتمهيد بساط اعتذار پرداخت و طالب مصالحه شد كسرى از غايت كرم جبلى ملتمس ملك روم را قبول نمود و بقول ابو حنيفه دينورى چنان مقرر شد كه قيصر هر سال خراجى از بلدانى كه به تصرف نوشيروان درآمده بود بخزانه عامره فرستد و بعضى گفته‌اند كه قيصر آن بلاد را به تصرف گماشتگان انوشيروان بازگذاشت و اموال موفوره از ساير قلمرو خود سرانجام نموده نزد كسرى ارسال داشت و در روضة الصفا مسطور است كه نوشيروانرا خاتونى بود بغايت جميله كه متابعت ملت مسيح مينمود و هرچند كسرى او را بدين مجوس دعوت فرمود مفيد نيفتاد و از اين عورت پسرى ماه‌پيكر متولد گشته بنوش‌زاد موسوم شد و چون شاهزاده بسن رشد و تميز رسيد دين والده را اختيار كرده بشيوهء پدر كه پرستش آتش بود تن درنداد و اين معنى بر مزاج كسرى گران آمده بحبس نوش‌زاد فرمانداد و در آن اوان كه انوشيروان بفتح بلاد شام قيام و اقدام مينمود خبر شدت مرض كسرى كه مطلقا واقع نبود بنوش‌زاد رسيد بحيلهء كه توانست از محبس بيرون خراميد و جمعى كثير از نصارى و مردم زندان و غير ايشان از اشراف و اعيان بخدمتش كمر بسته شاهزاده خزاين پدر را بر لشگريان بخش كرد و گماشتگان انوشيروان را از حكومت فارس و اهواز عذر خواسته بعزم تسخير عراق در حركت آمد و نوشيروان برين فتنه اطلاع يافته كتابتى برام برزين كه از جمله سرداران ايران‌زمين بود نوشت مضمون آنكه با فوجى از مردم كارى متوجه نوش‌زاد گردد و اگر شاهزاده اظهار انقياد نمايد طايفه‌اى را كه از حبس گريخته بوى پيوسته‌اند باز بزندان فرستد و پيكر جمعى از اعاظم و اعيان را كه با او موافقت نموده‌اند بتيغ تيز از صفحهء هستى محو گرداند و اگر نوش‌زاد از مقام عناد تجاوز نمايد و ابواب محاربه و قتال بگشايد از قتل او نينديشد و اگر\r\n\r\n","description":"","footnote":"","page_name":" 242 ","page_number":286},
  {"content":"\r\n\r\nشاهزاده گرفتار گردد مطلقا بخطاب و عتابش نرنجاند و چون نشانى چنين برام برزين رسيد بحرب نوش‌زاد لشگر كشيد و شاهزاده در برابر آمده در اثناء كر و فر به زخم تيرى از پاى در افتاد و رام برزين ببالين او شتافته از شخصى كه نزديك او بود پرسيد كه شاهزاده چه وصيت كرد جوابداد كه همين‌قدر گفت كه مادر مرا بگوئيد كه بدن مرا بدين و آئين اصحاب مسيحا مدفون سازد و در تاريخ طبرى مذكور است كه چون خاطر خطير انوشيروان از تسخير ولايات شام فارغ گشت به نجران شتافت و آن ملك را نيز در حوزهء تصرف آورده از انجا بعدن رفت و ملك يمن را مطيع خود كرده بمداين بازگشت آنگاه خيال گرفتن بلاد هياطله نموده نخست رسولى سخن‌دان نزد خاقان فرستاد و مخدرهء از شبستان خسرو تركستان بحبالهء خويش درآورده از خاقان التماس كرد كه از عساكر بهرام قهر ماوراء النهر فوجى بجانب بلخ فرستد و خاقان اين ملتمس را مبذول داشته نوشيروان از اينجانب و سپاه تركان از آن طرف متوجه استيصال پادشاه هياطله گشتند لاجرم آن ملك بقتل رسيده ملك او به تمام داخل حوزه ديوان انوشيروان شد و پادشاه عجم سالما غانما از آن يورش بدار الملك خويش مراجعت فرمود و بعد از اين وقايع كسرى سرهنگى را با لشگرى كه طالب جنگ و جويان نام و ننگ بودند بتسخير ممالك هند مأمور گردانيد و آن سرهنگ تا سرانديب رفته پادشاه هندوستان قاصدى چرب‌زبان با هدايا و تحف فراوان نزد انوشيروان فرستاد و طلب مصالحه نمود و بلادى را كه بر سواحل عمانست و قريب بحدود ايران بنواب كسرى بازگذاشت و شهريار عجم از وى راضى شده آن سرهنگ را باز طلبيد در روضة الصفا و بعضى ديگر از كتب علماء مرقوم خامه بلاغت انتما گشته كه چون نوشيروان از امر خطير جهانگيرى فراغت يافت در مستقر دولت و اقبال تمكن فرمود و ملوك اطراف و حكام اقطار و اكناف انواع تبركات لايقه و اصناف تنسوقات رايقه مثل جواهر قيمتى و شمشيرهاى مصرى و جامهاى مصور و طبلهاى مشك اذفر و غلامان خورشيدعذار و كنيزان پرى ديدار نزد او فرستاد و از جمله غرايب پيشكشهاى ملك هند هزار من عود هندى بود كه در آتش بسان موم ميگداخت و جاريه‌اى كه طول قامت او هفت شبر بود و مژه‌هايش از غايت بلندى برخسارهايش ميرسيد و فرشى از پوست مار كه نرم‌تر از حرير مينمود و پادشاه چين پيكرى فارس متحف گردانيد كه ترصيع داشت بدرر و هردو چشم راكب و مركوب از ياقوت احمر بود و قايمهء شمشير او از زمرد اخضر و برين قياس سلاطين روى زمين هداياى عجيبه بدرگاه سپهر اساس فرستادند و جواهر اخلاص و نياز خود را بر طبق عرض نهادند و بقول بعضى از مورخين در زمان دولت كسرى كتاب كليله و دمنه و شطرنج را از ديار هند بايران آوردند و خضاب اسود را كه معروف بود بهندى در ايام سلطنت انوشيروان از هندوستان بعجم رسانيدند و آن خضابى بود كه چون در موى سفيد ميماليدند بيخ موى را چنان سياه ميساخت كه هرگز مقارن بياض نميگشت ( و يحكى ان هشام بن عبد الملك بن مروان يخصب بهذا الخضاب ) القصه چون حشمت و استقلال نوشيروان درجه كمال يافت\r\n\r\n","description":"","footnote":"","page_name":" 243 ","page_number":287},
  {"content":"\r\n\r\nبمقتضاى فحواى ( اذاتم امرؤ فانقضاه ) مرضى جان‌ستان بر ذات آن مصدر عدل و احسان عارض شد و هرمز را كه حسبا و نسبا ارشد اولادش بود وليعهد ساخته گوش هوش او را بدرر نصايح سود مند و جواهر مواعظ دل‌پسند گرانبار گردانيد و تاج و تخت را به دو سپرده متوجه عالم بقا گرديد نظم\r\n شنيدم كه در وقت نزع روان * * بهرمز چنين گفت نوشيروان *\r\nكه خاطر نگهدار درويش باش * * نه دربند آسايش خويش باش \r\nكلمات حكمت آيات مشعر بوفور دانش آنخسرو كامكار و حكايات غرايب صفات مخبر از كمال عدالت آن پادشاه رفيع مقدار از وى بسيار منقولست و ايراد آن لايق بسياق اين مختصر نيست لاجرم خامه مشكين عمامه از اطناب اجتناب كرده بذكر هرمز مبادرت نمود هو الموصل الى كل المطلوب و المقصود\r\n\r\nذكر هرمز بن نوشيروان\r\nملقب بترك‌زاد بود و او در تشييد مبانى نصفت و احسان و تمهيد قواعد معدلت و امتنان بيشتر از پدر مبالغه مينمود و به قدر مقدور در مراسم رعايت رعايا و لوازم رفاهيت برايا كوشيده دربارهء مساكين و ضعفا عنايات فرمود اما در سفك دماء بمرتبهء مبالغه داشت كه در ايام سلطنت خود كه دوازده ساله بود سيزده هزار و شش صد كس از اشراف و اعيان عجم بقتل آورد و مردم فرومايه را تربيت كرد لاجرم بقيهء اركان دولت از ايالت هرمز متنفر گشته اين اخبار در اقطار و امصار اشتهار يافت و ملوك آفاق طمع در تسخير مملكت ايران نموده بدانجانب در حركت آمدند و اگرچه دست تعرض بعضى از طامعان ملك به صلح كوتاه شد و نايره فتنه برخى به زخم تيغ آبدار منطفى گشت ليكن بهرام چوبين كه از قبل خسرو ملك ايران بدفع طغيان سپاه توران قيام نموده بود و در اواخر ايام سلطنت هرمز لواء خلاف برافراشت و آوازه درانداخت كه اين صورت بنابر فرموده خسرو پرويز از من صدور مييابد و چون اينخبر بمداين رسيد پرويز از تيغ خونريز پدر ترسيد بجانب آذربايجان گريخت و جمعيكه كينه هرمز در سينه داشتند از هيجان غبار اين فتنه دلير گشته او را گرفتند و از پادشاهى خلع نموده ميل كشيدند و بعد از وقوع بعضى ديگر از احوال خسرو و بندويه و بسطام آن پادشاه بهرام طبع را بقتل رسانيده خاطر از ممر او بالكليه فارغ گردانيدند\r\n\r\nگفتار در ايراد مجملى از وقايع ايام سلطنت هرمز بن انوشيروان و ذكر كيفيت انطفاء نيران مخالفان و بيان سلوك بهرام چوبين در طريق خلاف و ستيز و انتقال منصب پادشاهى ايران بخسرو پرويز\r\nدر اوراق اخبار ملوك عجم مرقوم قلم فرخنده رقم گشته كه چون قتل و خونريزى هرمز بسرحد افراط رسيد و خاطر اشراف و اعيان ملك از وى آزار يافته اين خبر در اطراف شايع گرديده از هر جانب سردارى پاى در طريق مخالفت هرمز نهاده عنان عزيمت\r\n\r\n","description":"","footnote":"","page_name":" 244 ","page_number":288},
  {"content":"\r\n\r\nبه طرف ايران انعطاف داد از آن جمله قيصر روم با هشتاد هزار كس از آن مرزوبوم در حركت آمده نصيبين را محل اقامت ساخت و تركان دشت خزر از دربند شيروان گذشته در ارمنيه و آذربايجان دست بغارت و تاراج برآوردند و عباس احول و عمر ارزق از بلاد عرب بكنار فرات شتافته ساكنان سواد را در انواع تعب و مشقت انداختند و شابه‌شاه كه پسر خاقان و خال هرمز بود با سيصد هزار مرد جرار از آب آمويه گذشته و بادغيس هرات را محل نزول گردانيد و ايلچى نزد هرمز فرستاد پيغام داده كه جسرها را عمارت كرده طرق را آبادان ساز كه داعيه فتح روم در خاطر ما قرار گرفته و هرمز از استماع اين اخبار در بحر حيرت افتاده از كشتن اعيان ملك و دولت پشيمان شد و بقيه اهل عقل و تدبير را طلبيده قرعه مشورت درميان انداخت و در آن مجلس يكى از متعينان معروضداشت كه دشمن حقيقى ما پسر خاقان است كه همگى همت بر تسخير ايران مقصور دارد و ديگران بالعرض متعرض اين مملكت شده‌اند و دفع ايشان آسانست اما مهم قيصر برين جمله فيصل مييابد كه ولايتى را كه انوشيروان از وى ستانده بود بوى بازگذارند و غرض اتراك دشت خزر ازين يورش احراز مال است و چون حالا آن مقصود ايشان بحصول پيوسته هرگاه فرمان بر آن صادر گردد كه ساكنان ارمنيه و آذربايجان بهيئت اجتماعى متوجه ايشان شوند آنطايفه از بيم تلف اموال فى الحال بجانب ديار خود بازگردند اما اعراب باديه مردم ضعيف اندك مايه‌اند و در منازل ايشان بلاء غلاء شيوع تمام دارد چند خروار غله طعام بديشان ميبايد فرستاد تا خورسند گشته بازگردند و هرمز اين سخنان را بسمع رضا اصغا نمود و به عمل درآورد بموجبى كه آن پير صايب تدبير گفته بود مهمات آن سه طايفه اقتران يافت و هرمز را از آن ممر جمعيت خاطر دست داده متوجه دفع شابه‌شاه شد و در آن باب آغاز مشورت كرده در اثناء قيل و قال يكى از حاضران بعرض رسانيد كه پدر من مىگفت كه مرا در قضيهء شابه‌شاه سخنى است كه خود با پادشاه ميبايد گفت و هرمز باحضار پدر آنشخص كه پيرى معمر بود فرمان داده از آن امر استعلام نمود پير معروضداشت كه در آن زمان كه خاطر انوشيروان بر وصلت خاقان قرار گرفت جهة خواستگارى مرا بتركستان فرستاد و خاقان اشارت كرد كه تمامى دختران او را بر من عرض كنند تا هركدام كه مقبول افتد بمداين برم بنابرآن كه خاتون بزرگ خاقان كه از نسل خاقان و جدهء شماست نميخواست كه از دختر نيك‌اختر خود جدا شود بنات قمايان را بحلى و زيور آراسته والدهء شما را بىآرايش به من نمود و من امعان نظر بجاى آورده انوار جمال نسب و عصمت و آثار كمال حسب و عفت در حليه آن ملكه مشاهده كردم بيت\r\n آن را كه نشان ضرب اعلى است * * در چهرهء او چو نور پيداست \r\nلاجرم جهة حرم نوشيروان او را برگزيده و ساير دخترانرا منظور نظر التفات نه گردانيدم بيت\r\n بسيار نظر كرد چپ و راست دلم * * چپ داد بتان را و ترا خواست دلم \r\nو بعد از قرار آن مهم بموجب فرمان خاقان منجمان در زايجهء طالع آن مخدره احتياط كرده گفتند كه از اوضاع كواكب چنان معلوم مىشود كه ملكه عالم را از پادشاه عجم\r\n\r\n","description":"","footnote":"","page_name":" 245 ","page_number":289},
  {"content":"\r\n\r\nپسرى متولد گردد كه بدرجه بلند سلطنت عروج نمايد و شخصى از آن ديار به قصد تسخير ولايت او نهضت فرمايد و آن پسر صاحب افسر مردى بلندبالا بزرگ پيشانى جعد موى پر گوشت روى گندم‌گون پيوسته ابروى خشك اندام كريه منظر را بجنگ وى فرستد و اين شخص موصوف بر آن منازع ملك غالب آيد و چون خاقان سخن منجمان را شنيد مادر شما را همراه من نزد نوشيروان روان گردانيد و آن پير فقير سخن بدينجا رسانيده هم در مجلس بيفتاد و رخت بقا بباد فنا داد حاضران از مشاهده اين صورت متعجب شده در تامل افتادند كه آن شخص موصوف كه تواند بود آخر الامر بر همگنان ظاهر گشت كه ما صدق آن مفهوم بهرام چوبين است و اين بهرام در سلك ملك‌زادگان رى انتظام داشت و از ايام دولت انوشيروان تا آن زمان بحكومت ارمنيه و آذربيجان اشتغال مينمود و از جمله بهادران آن عصر بمزيد جلادت و پهلوانى ممتاز و مستثنى بود القصه هرمز على الفور مسرعى طلبيده بطلب بهرام فرستاد و چون او بپاى تخت رسيد حكم شد كه از لشگر عجم هر مقدار كه خواهد اختيار نموده بجنگ شابه‌شاه شتابد و بهرام دوازده هزار مرد شمشير زن كه سن هيچيك از چهل سال كم و از پنجاه زياد نبود اختيار فرمود و روى به راه آورده متوجه ميدان ستيز گرديد و شابه‌شاه متوجه ميدان رزم گرديده در روز پيكار و هنگام كارزار از هردو جانب كشش و كوشش بسيار واقع شده بالاخره روز حيات شابه‌شاه به يك چوبه تير بهرام چوبين بشام ممات مبدل گشت و پسر سالار تركان در تركستان ازين حادثه محنت نشان خبر يافته بعزم انتقام با فوجى از سپاه خون‌آشام بمحاربه بهرام شتافت و در اثناء اشتعال نيران حرب و قتال در پنجهء تقدير اسير و دستگير شده بهرام چوبين او را با ساير اسارى و غنايم بلا انتها بپايه سرير اعلى ارسال داشت و هرمز مبتهج و مسرور گشته زبان بتحسين بهرام چوبين برگشاد و بروايت طبرى نسبت بولد شابه‌شاه انواع لطف و احسان نموده بعد از چهل روز او را خوشدل و شادمان بايالت ولايت تركستان روان فرمود و هم در آن اوان يزدان بخش وزير بنابر غرض عرض كرد كه آنچه بهرام از غنايم ارسال داشته از بسيار اندكى است و آن پادشاه كامل عقل اين سخن را باور نموده غلى مع آلات رشتن ببهرام انعام فرمود و چون آن چلدو بنظرش رسيد صباحى غل را برگردن و چرخ در پيش نهاده سران سپاه را بار داد و ايشان متاثر گشته بر خلاف هرمز اتفاق نمودند و بهرام دوازده هزار كارد سركج نزد هرمز مرسل گردانيد تا او را معلوم شود كه آن دوازده هزار سوار بتمامى از وى برگشته تيغ بر روى او خواهند كشيد و ايضا بنام خسرو پرويز كه پسر هرمز بود سكه زده دراهم مسكو كه به اطراف ولايات ارسال داشت و هرمز نسبت به پسر بدگمان شده و پرويز از پدر ترسيده به طرف آذربيجان گريخت آنگاه هرمز لشگرى بجنگ بهرام فرستاد آن سپاه منهزم باز آمدند و اكابر فرس از حدوث اينواقعه بر هرمز دلير گشته او را ميل كشيده محبوس گردانيدند\r\n\r\n","description":"","footnote":"","page_name":" 246 ","page_number":290},
  {"content":"\r\n\r\n\r\nذكر خسرو پرويز بن هرمز\r\nصاحب كامل التواريخ گويد كه لفظ پرويز مرادف مظفر است اما از مفاتيح العلوم چنان معلوم مىشود كه خسرو پرويز و ملك عزيز يك معنى دارد و چون پرويز در آذربيجان شنود كه پدرش را ميل كشيده از سلطنت خلع نموده‌اند از برق و باد سرعت سير استعاره كرده بمداين شتافت و باتفاق اكابر و اعيان تاج كيانى بر سر نهاده عالميان را بافتتاح ابواب عدل و انصاف بشارت داد آنگاه نزد پدر رفته زبان اعتذار برگشاد و در برائت ذمت خويش از آنچه نسبت به او وقوع يافته بود دلايل معقوله اقامت نمود و هرمز عذر او را پذيرفته گفت مرا از تو التماس چنانست كه از جمعى كه حقوق مرا بعقوق مبدل گردانيدند و اينچنين حيفى روا داشتند داد من بستانى خسرو گفت انشاء اللّه تعالى بعد از دفع فتنهء بهرام چوبين حسب الفرموده بتقديم رسانم و هم در آن اوان ميان خسرو و بهرام چوبين محاربات دست داده كرت اول پرويز گريز بر ستيز اختيار نموده از قيصر استمداد نموده در محاربهء ثانيه بر بهرام غالب آمد و جميع ممالك آبا و اجداد را در حيطهء تسخير آورده مرتبهء او در تجمل و حشمت از مراتب ساير سلاطين عجم درگذشت و آنچه پرويز را از عظمت و اسباب نامدارى و موجبات ابهت و كامكارى تيسير پذيرفت هيچيك از ابناء جنس او را ميسر نشده بود اما در اواخر ايام زندگانى بسبب تخيلات نفسانى و تسويلات شيطانى افعال حسنهء خود را باعمال سيئه مبدل گردانيد بنابرآن اكابر و اعيان در سال نهم از هجرت نبى آخر الزمان عليه الصلاة الرحمن پرويز را مقيد گردانيده پسرش شيرويه را بر تخت نشاندند و تكليف نمودند تا بقتل پدر فرمان فرمود مدت پادشاهى خسرو سى و هشت سال بود\r\n\r\nگفتار در اختصاص يافتن بهرام بفتح و ظفر و شتافتن خسرو پرويز بدار الملك قيصر و ذكر مراجعت ملك عجم از روم بكام دوستان و گريختن بهرام چوبين بجانب ولايت تركستان\r\nچون خبر واقعهء هرمز به گوش بهرام چوبين رسيد از مملكت رى در حركت آمده همت بر دفع خسرو مقصور گردانيد و پرويز عزم خونريز كرده باستقبال اعدا روانشد و در كنار آب نهروان تلاقى فريقين دست داد و آن‌دو سردار در فضاء ميدان باهم ملاقات نمودند و مناظرات كرده بطعن و شتم يكديگر زبان گشودند و بزعم طبرى قبل از وقوع محاربه لشگريان خسرو طريق بيوفائى مسلوك داشته ببهرام پيوستند و اينمعنى سبب انهزام ملك عجم شد و بقول بعضى ديگر از مورخين بين الجانبين مقاتله دست داده بالاخره پرويز بمقتضاء كلمهء ( الفرار فى وقته ظفر ) از ميدان ستيز روى بوادى گريز نهاده بمداين شتافت و با هرمز مشورت فرموده متوجه روم شد و بعد از قطع اندك مسافتى اخوان خسرو بندويه و بسطام كه از بهرام چوبين شنيده بودند كه ميگفت چون بمداين رسم هرمز را از\r\n\r\n","description":"","footnote":"","page_name":" 247 ","page_number":291},
  {"content":"\r\n\r\nسلطنت بر خواهم داشت با پرويز گفتند مصلحت آنست كه بازگشته خاطر از دغدغهء هرمز ايمن گردانيم و خسرو ايشان را هرچند ازين امر منع نمود به جائى نرسيد و آن‌دو برادر مراجعت كرده هرمز را بزه كمان از ميان برداشتند و بتعجيل تمام خود را بخسرو رسانيدند و روز و شب بانواع تعب در قطع منازل سرعت نموده چاشتگاهى جهة آسايش بديرى منزل گزيدند در آن اثنا اثر لشگر بهرام نمودار گشت و بندويه مكرى انديشيده و جامه‌ها و عمامه خسرو را ستانده او را بجانب روم گسيل كرد و خود آن كسوت پادشاهانه را پوشيده به بام دير برآمد و سپاه بهرام بدانجا رسيده و بندويه را در شعار سلاطين ديده جزم كردند كه خسرو است و چون آن لشگر دير را احاطه نمودند بندويه فرود آمده و ملبوسات خويش دربر كرده باز به بام برآمد و امير لشگر را كه بهرام سياوشان بود پيش طلبيد و بهرام نزديك دير شتافته بندويه گفت خسرو از تو التماس مينمايد كه امروز تا وقت غروب او را مهلت دهى تا از رنج راه برآسايد و بهرام سياوشان اين ملتمس را مبذول داشته چون آفتاب بافق مغرب رسيد نوبت ديگر بندويه به بام رفت و بسمع بهرام رسانيد كه پرويز از تو اظهار شكر مىكند كه امروز او را مهلت دادى و ميفرمايد كه امشب هم او را امان دهى تا صباح بهر طرف كه فرمائى توجه نمايد و بهرام اين سخن را نيز قبول نموده چون صبح صادق خبر توجه خسرو رومى روز را در فضاء هوا منتشر ساخت بهرام سياوشان سوار شد و بدر دير آمده بندويه را ندا كرد كه وقت كوچ است و بندويه در بيرون آمدن تعلل مينمود و بهرام هر لحظه مضطرب‌تر ميگشت و آفتاب كه طالع شد بندويه از دير به زير آمده كيفيت رفتن پرويز را ظاهر كرد و بهرام سياوشان در تحير افتاده بندويه را مصحوب خويش گردانيد و نزد بهرام چوبين برد و صورت حال را تقرير كرد و بندويه مقيد و محبوس گشت و از اينجانب پرويز بروم رسيد قيصر مقدمش را گرامى داشته باحسن وجهى لوازم ضيافت و مهماندارى بتقديم رسانيد و دختر خود مريم را با ملك عجم در سلك ازدواج كشيد و بعد از يكسال و نيم كه خسرو در آن مرزوبوم بعيش و طرب بگذرانيد پادشاه روم ولد ارشد خود بناطوس را با لشگر قيامت اثر فرمانداد تا در ركاب خسرو متوجه دفع بهرام چوبين گردند و خسرو بجانب ايران نهضت فرمود پس از وصول بآذربيجان بندويه كه از محبس گريخته بود بوى پيوست و بهرام چوبين از استماع هجوم سپاه روم مغموم گشته با جنود خونريز بعزم ستيز روى به پرويز نهاد و چون تقارب فريقين بتلاقى انجاميد مصراع\r\n افغان و غريو كوس برخاست * \r\nسه ترك جلادت آئين از لشگر بهرام چوبين بيرون آمده در ميان ميدان بايستادند و پرويز را بمبارزت خواندند مشروط به آنكه هريك فرادى با وى كارزار كنند و پرويز عزم رزم ايشان كرده هرچند نياطوس او را ازين عزيمت منع نمود مقبول نيفتاد و آن سه مبارز تركىنژاد يك‌يك در برابر پرويز آمده با قبح وجهى كشته گشتند و اهل عجم و روم از غايت شجاعت خسرو تعجبها كرده بناطوس با تمامى سپاه از اسب فرود آمد و بتقبيل ركاب خسرو جلادت مآب قيام نمود\r\n\r\n","description":"","footnote":"","page_name":" 248 ","page_number":292},
  {"content":"\r\n\r\nآنگاه شخصى از روميان كه او را با هزار مرد برابر ميداشتند خسرو را مخاطب ساخته گفت ايملك تو با اين همه پهلوانى از سرهنگ خود چرا گريختى و اين خطاب بر خاطر پرويز گران آمده جواب نداد و آن رومى از وى پرسيد كه بهرام كدامست تا من با وى مقاتله كرده شر او را دفع كنم خسرو بهرام را كه در آن محل بر اسبى ابلق سوار بود و در پيش صف جولان مينمود بوى نشانداد و آن شخص با بهرام در مقام قتال آمده بهرام تيغى بر سرش فرود آورد كه اثر زخم تا قرپوس زين رسيد پرويز خندان شده روميان متأثر گشتند و سبب خنده را از خسرو پرسيدند جوابداد كه همين لحظه اين شخص به زبان سرزنش از من سؤال كرد كه از سرهنگ خود چرا گريختى آنگاه پرويز اشارت فرمود تا آن شخص را بادويه مخففه خشك ساخته بروم بردند و كيفيت واقعه را بعرض قيصر رسانيدند تا اثر ضرب دست بهرام چوبين را ملاحظه نمود القصه آن روز از طرفين غايت كشش و كوشش و نهايت ستيز و خونريزش بجاى آورده آخر الامر بساط محاربه را بقايمى برچيدند و چون شب شد و جمعى كثير از لشگر بهرام روىگردان گشتند و بمعسكر خسرو پيوستند و بهرام طريق انهزام پيش گرفته بتركستان رفت و در سلك بهادران پاىتخت خاقان انتظام يافت و بواسطهء كمال پهلوانى كه در آن ديار از وى بظهور آمد بمناصب ارجمند رسيد اما عاقبت بتحريك پرويز خاتون خاقان جمعى را برانداشت كه بهرام را كشتند و خاقان از غصهء اين قضيه آن ضعيفه را طلاق داد ( و اللّه الموفق لسلوك طريق الرشد و السداد )\r\n\r\nذكر شمه‌اى از وقايع ايام دولت پرويز كه روى نمود و بيان بعضى از اشياء كه خسرو باحراز آن از ساير ملوك فرس ممتاز بود\r\nچون خاطر خطير خسرو از جانب بهرام به تمام جمع گشت و در مداين بر تخت سلطنت نشست و بناطوس و سپاه روم را اموال وافر و اجناس بيقياس بخشيده راضى و شاكر باز گردانيد و بموجب وصيت هرمز بندويه و بسطام را بقتل رسانيد و بعد از چهارده سال ازين حال روميان با قيصر عذر كرده او را با پسرش نياطوس كشتند و پسر ديگرش پناه به پرويز برده خسرو سه كس از سرداران عجم با لشگر ظفر اثر مصحوب پسر قيصر ساخت و ايشان ببلاد روم و شام رفته بر فلسطين و بيت المقدس و اسكندريه و بلاد نوبه استيلا يافته تا قسطنطنيه شتافتند و در آن مملكت خرابى بسيار كردند اما هرچند مراسم سعى و اهتمام بجاى آوردند روميان پسر قيصر را كه شاهزادهء خردمند صاحب راى بود بپادشاهى قبول ننمودند بيت\r\n بخت و دولت بكاردانى نيست * * جز بتأييد آسمانى نيست \r\nو بعد از مراجعت لشكر عجم اهل روم هرقل نامى را بر خود والى گردانيدند و او مثبت بملت عيسى عليه السّلام بود و پيوسته بعبادت حضرت عزت قيام نموده بتضرع و زارى نگونسارى فارسيان را\r\n\r\n","description":"","footnote":"","page_name":" 249 ","page_number":293},
  {"content":"\r\n\r\nمسألت مينمود بالاخره تير دعا بهدف اجابت رسيده هرقل چند شب متعاقب بخوابديد كه پرويز را زنخيرى در گردن پيش او مىآورند و با وى ميگويند كه بحرب خسرو توجه نماى كه بفتح و نصرت فايز خواهى شد لاجرم هرقل با سپاه ظفر قرين از قسطنطنيه بنصيبين رفت و خسرو يكى از سپهسالاران خود را با دوازده هزار مرد بجنگ جيش روم فرستاد و هرقل با آن طايفه محاربه نمود و ايشان را مغلوب ساخته شش هزار نفر از جنود عجم به تيغ بيدريغ گذرانيد ( و دل عليه قوله تعالى الم غلبت الروم فى ادنى الارض و هم من بعد غلبهم سيغلبون فى بضع سنين ) پوشيده نماند كه از وقايع زمان سلطنت پرويز چيزى كه لايق بسياق اين اوراق باشد زياده از آنچه سمت تحرير يافت به صحت نه پيوسته بنابرآن خامهء دو زبان عنان بيان از آنصوب گردانيده بتعداد بعضى از اسباب تجمل كه خسرو را ميسر بود قيام مينمايد ( و من اللّه الاعانة و التوفيق ) ارباب اخبار اخبار نموده‌اند كه پرويز را تختى بود در غايت وسعت و رفعت مرصع بجواهر قيمتى كه صد و چهل هزار ميخ نقره در اطراف آن به كار برده بودند و يك هزار گوى زرين بر آن تعبيه كرده و صورت دوازده برج و كواكب سبعه و غير ذالك مصور و منقش ساخته و سى هزار زين مرصع داشت و صد گنج كه يكى از آن جمله گنج باد آورد است و قصه اين گنج كه بىمشقت و رنج بدست آمد چنان بود كه نوبتى قيصر اموال بيقياس در هزار كشتى نهاده در موضعى حصين ميفرستاد و باد آن كشتيها را به جائى كه در تصرف گماشتگان پرويز بود آورد و آن اموال داخل ساير كنوز خسرو شد و پرويز مقدارى طلاء دست‌افشار داشت كه بىعمل نار هرچه ميخواست از آن ميساخت و در حرم‌سراى او سه هزار دختر حر الاصل حوراوش و دوازده هزار جاريه بسر ميبردند و هر شب شش هزار مرد بحر است پرويز قيام مينمودند و در طويله او هشت هزار اسب و استر جهة سوارى خاصه جو ميخوردند و دوازده هزار اشتر قطارى و بيست هزار شتر بختى و نهصد و شصت زنجير پيل داشت و اسب شبديز پرويز كه در رفتار بر باد پيشى ميگرفت مشهور است و باربد گوينده كه بىنظير آفاق بود ملازمت پرويز مينمود و شيرين كه از رشك حسن و جمالش مذاق جان ارباب ملاحت تلخ بود در شبستان خسرو روزگار ميگذرانيد و شيرين بروايتى در بدايت حال به خدمت يكى از اكابر فرس قيام مينمود و خسرو در ايام جوانى گاهى به خانه آن بزرگ رفته با شيرين اظهار تعشق ميفرمود روزى انگشترين خود را بوى داد و خداوند خانه برين معنى اطلاع يافته و در غضب رفته شيرين را بيكى از ملازمان سپرد كه در آب فرات اندازد و آن شخص بر آن پرى چهره ترحم كرده او را در موضعى افكند كه آب تنگ بود و شيرين از آب بسلامت بيرون آمده در جوار صومعه راهبى كه در آن نواحى بود ساكن گشت و در آن اوان كه خسرو صاحب تاج و نگين شد روزى عبور جمعى از سپاهيان بر حوالى منزل شيرين افتاد و شيرين انگشترين را بيكى از ايشان داده نزد پرويز فرستاد و از حال خويش اعلام نمود و آن لشگرى خبر آن غيرت زهره و مشترى را بخسرو رسانيد و پرويز در حق او انعامات\r\n\r\n","description":"","footnote":"","page_name":" 250 ","page_number":294},
  {"content":"\r\n\r\nفرموده محفه و كنيزكان و خواجه‌سرايان ارسال داشته شيرين را بمداين آورد و در حرم خود جاى داد و اين روايت مخالف قولى است كه شعراى متقدمين و متاخرين در قصه خسرو و شيرين در سلك نظم كشيده‌اند و چون اين حكايت نزد فرق انام اشتهار تمام دارد و نيز راقم حروف را تتبع مورخان مناسب‌تر بود بتفصيل آنچه شعرا در آن باب در سلك نظم كشيده‌اند تعرض ننمود و بر مرآت خاطر خطير هوشمندان روشن‌ضمير صورت اينمعنى عكس پذيرفته خواهد بود كه اگرچه از اسباب دولت و سعادت آنچه خسرو پرويز را ميسر گشت هيچ پادشاهى را تيسير نپذيرفته بود اما دو نكبت و شقاوت نيز نصيب او شد كه امرى از آن صعب‌تر تصور نتوان كرد يكى آنكه شور عشق شيرين كه محبوبه وى بود در سر فرهاد افتاد و شيرين نيز بملاقات آن تلخ روزگار مايل گرديد ديگر آنكه سيد ولد آدم صلى اللّه عليه و سلم مكتوبى فرستاده پرويز را بقبول ملت بيضا دعوت فرمود و او نامهء همايون آنحضرت را پاره كرده ايمان نياورد بيت\r\n دريد آن نامه گردن‌شكن را * * نه نامه بلكه نام خويشتن را \r\nو چون خبر سوء ادب خسرو بسمع اشرف خير البشر صلى اللّه عليه و سلم الى يوم المحشر رسيد بر زبان وحى بيان گذرانيد كه ( مزق اللّه ملكه كما مزق كتابى ) و اين دعا بشرف اجابت اقتران يافته در سال نهم از هجرت اكثر امرا و اركان دولت بواسطهء سوء افعال و اعمال كه خسرو در آن اوقات پيش گرفته بود بر سلطنت پسرش شيرويه متفق شدند و پرويز را مقيد و محبوس گردانيده شيرويه را تكليف نمودند كه بقتل پدر خود فرمان دهد و شيرويه نخست از قبول اين سخن ابا فرموده و بالاخره مهر هرمز بن مردانشاه را كه پدرش به حكم پرويز كشته گشته بود به آن كار مامور ساخت و مهر هرمز نزد خسرو رفته پادشاه با وى گفت كه من پدر ترا بقتل رسانيده‌ام هر كس كه قاتل پدر خود را نكشد حرامزاده باشد آنگاه پسر مردانشاه كار شاه را تمام كرده به خدمت شيرويه بازگشت و از غايت ناخردمندى سخنى را كه از خسرو شنيده بود بعرض شيرويه رسانيد و شيرويه آن سخن را بسمع قبول جاى داده بعد از دفن پرويز مهر هرمز را بكشت و گفت هركه كشنده پدر خود را نكشد حرامزاده باشد\r\nشيرويه بن پرويز موسوم بقباد بود و شيرويه لقب اوست و چون شيرويه بر تخت كيانى قرار گرفت تاج خسروانى بر سر نهاد و در استمالت سپاهى و رعيت‌پرورى كوشيده مبانى عدل و داد را استحكام داد اما از كمال ركاكت عقل بروايت اقل پانزده برادر خود را بقتل رسانيد و بمواصلت شيرين طمع كرده در آن باب الحاح و مبالغه از حد اعتدال در گذرانيد و شيرين او را بوصال خود اميدوار ساخته ببهانه بدخمه خسرو رفت و زهرى قاتل خورده فى الحال درگذشت نقلست كه چون شيرويه دست بقتل اخوان خود را دراز كرد خواهرانش پوراندخت و آزرمىدخت با او ملاقات نمودند و زبان بملامتش گشوده گفتند ترا حرص حكومت بر قتل پدر و پانزده برادر باعث آمد و بىشبهه جبار شديد الانتقام ترا بجزاى اين اعمال ناپسنديده گرفتار خواهد ساخت و شيرويه از شنيدن اين سخن بسيار گريسته\r\n\r\n","description":"","footnote":"","page_name":" 251 ","page_number":295},
  {"content":"\r\n\r\nافسر از سر برداشت و بر زمين زد و از غايت حزن و الم بطاعون يا به مرض ديگر مبتلا شده وفات يافت مدت عمر شيرويه بيست و دو سال بود و ايام سلطنتش بروايت جمهور مورخان هشت ماه اما اين بيت\r\n پدركش پادشاهى را نشايد * * وگر شايد بجز شش مه نپايد \r\nدلالت بر آن مىكند كه زمان فرمان‌فرمائى او زياده از شش ماه نبود و اللّه اعلم بالصواب\r\nاردشير بن شيرويه ملقب بكوچك بود و در سن هفت سالگى قايم‌مقام پدر شد يكى از اكابر عجم به نيابتش مهمات را فيصل داد و چون اين خبر بسمع شهريار كه در سلك اعاظم امرا انتظام داشت و به ضبط سرحد روم اشتغال مينمود رسيد در خشم شد كه چرا بيمشورت من كودكى را پادشاه ساخته‌اند و لشگر بمداين كشيده اردشير را بقتل رسانيد و متصدى امور حكومت گرديد مدت ملك اردشير يكسال و نيم بود\r\nشهريار بعضى از مورخان از وى بفرخان و بعضى به شهر براز تعبير كرده‌اند و صاحب شاهنامه نامش را گراز گفته محمد بن جرير الطبرى شهر ايران در قلم آورده و بر هر تقدير چون او از خاندان ملك نبود اكابر عجم از خدمتش عار داشتند و سه برادر از سپاه اصطخر بر قتلش اتفاق نموده در حين سوارى به زخم سيف و سنان شهريار را ز پشت زين بر روى زمين انداختند مدت سلطنتش بقول اكثر ارباب اخبار چهل روز بود\r\nپوراندخت بنت پرويز بعد از قتل شهريار باتفاق اعيان عجم قدم بر مسند سلطنت نهاد و بكمال عقل و تدبير اقارب و اجانب را بلطف و احسان فراوان مستمال گردانيده ابواب عدل و انصاف بگشاد اما حقيقت حال آنست كه نظم\r\n چو تاج كيانى بپوران رسيد * شكوهى در آن خاندان كس نديد *\r\nبه ياد آر آن قول سنجيده را * * بخوان نظم مرد جهان ديده را *\r\nشكوهى نماند در آن خاندان * * كه بانگ خروس آيد از ماكيان \r\nو پوراندخت چون يكسال و نيم بسلطنت گذرانيد رخت بعالم آخرت كشيد و به اعتقاد حمد اللّه مستوفى پورانى منسوب بدوست جشنسده بقول زمرهء از ارباب تواريخ در سلك بنى اعمام خسرو پرويز انتظام داشت و بعضى برآنند كه او از خاندان ملك نبود و نامش فيروز است و جشنسده لقب اوست و بغايت بزرگ سر بود و در آنوقت كه افسر بر سرش نهادند گفت اين تاج تنگست و عقلا از شنيدن اين سخن تطير كرده جزم دانستند كه زمان دولتش در اندك روز گارى بسر خواهد رسيد ابن اثير گويد ( و كان ملكه اقل من شهر و قتله الجند لانهم انكرو سيرته ) و هيچ‌كس زمان ملكش را زياده از دو ماه نگفته در تاريخ حافظ ابرو مسطور است كه بعد از جشنسده خسرو بن قباد بن نوشيروان فرمانفرما شد و اين قول مخالف روايت جمهور مورخان است زيرا كه در اكثر كتب متداوله در عقب جشنسده ذكر آزرمىدخت مذكور است و اللّه تعالى اعلم\r\n\r\n","description":"","footnote":"","page_name":" 252 ","page_number":296},
  {"content":"\r\n\r\n\r\nآزرمىدخت بنت پرويز\r\nعورتى جميله عاقله و ملقبه بعادله بود و باجتهاد راى خود به تنظيم امور پادشاهى قيام مينمود نقلست كه در ايام دولت او فرخ هرمز كه مدتها عمارت خراسان تعلق بوى مىداشت بمداين شتافته عاشق ملكه شد و متوسطى پيدا كرده بخواستگارى فرستاد آزرمىدخت جوابداد كه از پادشاهان شوهر كردن عيب است اما اگر سپهسالار داعيه وصال ما را دارد بايد كه فلان شب بفلان موضع حاضر گردد و آن خام طمع در شب موعود بمقام معهود رفته امير حرس بموجب حكم آزرمىدخت سرش از تن جدا ساخت و چون اينخبر بخراسان رسيد پسر فرخ هرمز رستم لشگر بمداين كشيد و بر ملكه استيلا يافته بعقوبت بىنهايت او را بقتل رسانيد مدت سلطنت آزرمىدخت بقول طبرى شش ماه بود و بروايت حمزة بن حسن اصفهانى يكسال و چهار ماه در تاريخ حافظ ابرو مسطور است كه بعد از آزرمىدخت شخصى را كه از نسل اردشير بابكان بود و موسوم بكسرى بن جشنس اكابر فرس بر تخت نشاندند و چون ديدند كه آن خون گرفته از تدبير امور ملك عاجز است بقتلش آوردند اما اكثر مورخان پس از ذكر آزرمىدخت فرخ‌زاد بن خسرو را نام برده‌اند\r\nفرخ‌زاد بن خسرو بن پرويز بزعم بعضى از اهل خبر بخرزاد موسوم بود و از سياق كلام طبرى چنان مستفاد ميگردد كه خرزاد پادشاهيست غير فرخ‌زاد در روضة الصفا سمت تحرير يافته كه بعد از انقلاباتى كه مجملى از آن نوشته شد اعيان عجم به تفتيش احوال شاهزادگان اشتغال نموده معلوم كردند كه يكى از اولاد پرويز كه از ترس شيرويه گريخته بود در نصيبين است و باهتمام تمام آن بيچاره را از آنجا بمداين طلبيده تاج شاهى بر سرش نهادند و چون مدت يك ماه از فرمانفرمائى او درگذشت بسعى يكى از غلامان خدمتكار مسموم گشت لقبش بقول صاحب مفاتيح العلوم ممتاز بود\r\nيزدجرد بن شهريار جمعى كثير از ارباب اخبار آورده‌اند كه نوبتى منجمى با خسرو پرويز گفت كه از صلب اولاد تو پسرى متولد شود كه ملك از وى به بيگانگان انتقال نمايد و خسرو از شنيدن اينسخن متامل گشته خيال كرد كه تقدير سبحانى بتدبير انسانى مندفع ميگردد بنابرآن جميع اولاد ذكور خود را در سرائى بازداشته از اختلاط نسوان مانع آمد و در آن ايام شهوت بر شهريار بن خسرو استيلا يافته محرمى نزد شيرين فرستاد و التماس نمود كه بهر تدبير كه تواند عورتى به او رساند و شيرين يكى از بنات اشراف را كه از صنعت حجامى وقوف داشت در لباس ذكور ببهانه حجامت كردن نزد شهريار ارسال داشت و شهريار با وى مباشرت كرده آنضعيفه حامله گشت و بعد از انقضاء مدت حمل از وى پسرى تولد شده آن كودك را نيز يزدجرد نام نهادند و شيرين يزدجرد را در كنار شفقت و تربيت خويش جاى داده چون پنجساله شد ناگاه چشم خسرو بر وى\r\n\r\n","description":"","footnote":"","page_name":" 253 ","page_number":297},
  {"content":"\r\n\r\nافتاد پرسيد كه اين پسر كيست جوابدادند كه اين ولد شهريار است و بنابر آنكه خسرو از اخبار منجمان دانسته بود كه پادشاهى كه ملك عجم ازو به بيگانگان منتقل شود بر بدن خويش عيبى خواهد داشت فرمود تا يزدجرد را برهنه كردند و آن عيب را بر زانوى او ديده قصد قتلش نمود و شيرين مانع آمده خسرو گفت اين مىشوم را ازين قصر به جائى بريد كه ديگر چشم من بر وى نيفتد و شيرين يزدجرد را به طرفى از اطراف ولايات فرستاد تا از سخط پرويز ايمن ماند و عقيده قاضى ناصر الدين بيضاوى آن است كه در وقتى كه شيرويه دست بكشتن برادران و اقارب دراز كرد قابلهء يزد جرد او را گريزانيده بفارس برد و شاهزاده در آن ملك نشو و نما يافته بر هر تقدير بعد از واقعه فرخ‌زاد اعيان مملكت عجم از حال يزدجرد كه ملك اخير لقب داشت واقف گشته او را بمداين طلبيدند و در سال يازدهم از هجرت بر تخت سلطنت متمكن گردانيدند ليكن چون در آن اوان مسلمانان بر ممالك ايران درآمده بودند و استيلاء تمام ايشان را دست داده كار يزدجرد استقامت نيافت و در زمان سلطنت او ميان عرب و عجم محاربات روى نموده در آنوقت كه سعد بن ابى وقاص بفرمان امير المؤمنين عمر رضى اللّه عنه نواحى قادسيه را معسكر گردانيد يزدجرد رستم فرخ را بجنگ اهل اسلام فرستاد و رستم سه روز متعاقب با سپاه سعد وقاص بمقابله و مقاتله قيام نموده در روز آخر كشته گشت و يزدجرد در نهاوند از اين شكست خبر يافته باصفهان شتافت و ماهويه كه در آن بلده نايب شهريار عجم بود بنابر توهمى كه از وى داشت ملك هياطله با خاقان تركستان را ترغيب نمود كه بر سر يزدجرد كه به طرف خراسان گريخته شتابد و ماهويه او را تعاقب نمود آن پادشاه بيسر و سامان بنواحى مرو در آسيائى پنهان گشت و آسيابان بطمع اثواب نفيسه كه يزدجرد پوشيده بود او را ساعتى زنده نگذاشت در تاريخ حمزة بن حسن اصفهانى مذكور است كه مدت ملك يزدجرد بيست سال بود از آن جمله چهار سال فى الجمله تمكن و قرارى داشت و شانزده سال ديگر در اطراف هر شهر و كشور مىگشت تا كشته شد و اين واقعه بروايت صحيح در سال سى و يك از هجرت بوقوع انجاميد و ايام دولت و اقبال ساسانيان بنهايت و اختتام رسيد\r\n\r\nگفتار در بيان شمه‌اى از احوال ملوك عرب كه قبل از ارتفاع اعلام اسلام در مملكت انبار و يمن و شام فرمانفرماى طوايف انام بوده‌اند\r\nبر طباع آفتاب شعاع مستخبران احوال عالم و ضماير فرخنده مآثر مستخفظان آثار طوايف بنى آدم روشن و پيدا و ظاهر و هويدا خواهد بود كه ملوك عرب سه طبقه‌اند بنى حمير و بنى لخم و بنى غسان هرچند كه سلاطين بنى حمير از آن‌دو طبقهء ديگر پيشتر و\r\n\r\n","description":"","footnote":"","page_name":" 254 ","page_number":298},
  {"content":"\r\n\r\nبيشتر بوده‌اند اما چون بعضى از احوال ايشان بسير حضرة خير البشر صلى اللّه عليه و آله و اصحابه الى يوم المحشر ارتباط داد نخست قلم خجسته رقم بذكر ملوك بنى لخم و بنى غسان قيام نمود و التأييد من اللّه الودود\r\n\r\nذكر ملوك بنى لخم\r\nبه ثبوت پيوسته كه در زمان ملوك طوايف ساكنان مملكت سبا از عبادت ايزد تعالى گردن پيچيده بر كفران نعمت اقدام نمودند و بر شيوهء ناستودهء كفر و شرك اصرار كرده ابواب عصيان و طغيان بر روى روزگار خود گشودند لاجرم جبار منتقم ايشان را بسيل عزم معذب گردانيد و آنحادثه سبب اختلال احوال آنولايت و موجب جلاء اهالى آن گرديد و از جملهء اعرابى كه بدان جهت در اطراف آفاق متفرق گشتند مالك بن فهم بن غنم بن دوس بن عدنان بن عبد اللّه بن زهر بن كعب بن الحارث بن كعب بن عبد اللّه بن مالك بن نضر بن ازد بن غوث بن نبت بن ربيعة بن مالك بن زيد بن كهلان بن سبا بن يشجب بن يعرب بن قحطان بن هود عليه السّلام با جمعى كثير از قبيله ازد در انبار نزول نموده باستظهار ازديان دعوى استقلال كرد و بلاد جزيره و موصل را تا عقبه حلوان در تحت تصرف آورد و او بت پرستيدى و از عبادت معبود حقيقى جل جلاله گردن پيچيدى و مدت ملك مالك و جماعتى كه بعد از وى در آن بلاد فرمانفرماى عباد بودند بقول حمزة بن حسن اصفهانى ششصد و بيست سال و يازده ماه بود و بروايتى كه درين اوراق مسطور ميگردد بيست و دو نفر از آن جماعت بسلطنت رسيدند و در بعضى از تواريخ معتبره مذكور است كه مالك بن فهم در ايام پادشاهى شبى بر سبيل سير تنها از منزل خويش بيرون آمد و سليمه نامى نادانسته تيرى برو زد و مالك جان به مالك سپرد و بعد از وى پسرش جذيمه متصدى امر حكومت شد اما بروايت طبرى پس از فوت مالك برادرش عمرو پادشاه گشت و زمان ايالت عمرو باندك زمانى بسرآمده ملك بجذيمه رسيد و از سوق كلام حمزهء اصفهانى چنان معلوم مىشود كه مدت ملك مالك پنجاه و دو سال و سه ماه بود\r\nجذيمة بن مالك بواسطهء علت برص او را جذيمة الابرش ميخواندند و جذيمة الوضاح نيز ميگفتند و جذيمه پادشاه دولت يار كامكار بود و هيچكس از كلانتران عرب در عراق نماند كه او را اطاعت ننمود بلكه فرمان جذيمه در ولايت حجاز و بحرين نيز سمت نفاذ يافت و آنولايات در تحت تصرفش قرار گرفت و بقول صاحب معارف جذيمه مدت شصت سال حكومت كرده و در آخر عمر بر دست ملكهء جزيره زبا بنت عمر بن طرب كشته گشته روى بعالم آخرت آورد\r\n\r\nذكر قضيه‌اى كه ميان جذيمه و بنى اياد بوقوع انجاميد و بيان آنكه زبا آن پادشاه را بكدام تدبير مقتول گردانيد\r\nدر نسخ معتبره مسطور است كه در ايام دولت جذيمه نضر بن ربيعة بن عمرو بن\r\n\r\n","description":"","footnote":"","page_name":" 255 ","page_number":299},
  {"content":"\r\n\r\nالحارث بن مسعوف بن مالك بن غنم بن نماره بن لخم كه رياست بنى اياد متعلق بوى بود پسرى داشت در كمال حسن و ملاحت موسوم بعدى وصيت جمال عدى بسمع جذيمة الابرش رسيده رسولى نزد نضر فرستاد كه پسر خود را بدينجانب روان گردان تا در ظل تربيت ما پرورش يابد نضر اين ملتمس را قبول ننمود و ارسال رسل و رسايل تكرار يافته بالاخره جذيمه با لشكر فراوان به طرف نضر و اتباع او در حركت آمد و چون نزديك به آن قبيله نزول فرمود نضر دانست كه با وى طاقت مقاومت ندارد لاجرم تدبيرى انديشيده شبى ده كس جلد را به معسكر جذيمه فرستاد تا دو بت را كه مسجود او بودند دزديدند و صباح بجذيمه پيغام فرستاد كه خدايان تو بر تو خشم گرفته نزد ما آمده‌اند اگر ترك افعال ذميمه كنى و مراجعت نمائى يمكن كه باز پيش تو آيند جذيمه اين سخن را باور نموده گفت سبب آمدن من بدينجانب محبت عدى است اگر او را نزد من فرستيد از شما ممنون گشته از زر و گوهر و ساير اجناس نفيسه آنچه خواهيد نثار شما كنم و بازگردم و چون بنى اياد اين سخن شنيدند بمبالغهء بسيار نضر را بر آن آوردند كه عديرا بملازمت جذيمه فرستاد و ملك مقضى المرام بازگشته او را شرابدار خود گردانيد و عدى و خواهر جذيمه را كه رقاش نام داشت با يكديگر تعلق پيدا شده عدى در وقتى كه جذيمه مست بود زبان بخواستگارى رقاش بگشود و جذيمه سر رضا جنبانيده همان ساعت بين الجانبين صورت مناكحت بلكه مواصلت روى نمود و چون جذيمه از خواب مستى بيدار شد او را تجويز آن تزويج ندامت تمام دست داده به قصد قتل عدى كمر بست و عدى فرار بر قرار اختيار كرده بقوم خود پيوست و بنابر آنكه پدرش نضر فوت گشته بود رياست بنى اياد بوى تعلق گرفت و جميله‌اى در آن قبيله بر عدى عاشق شده و عدى شبى بخانهء محبوبه رفته برادران آن زن بر آنصورت مطلع گشتند و به زخم تير جان ستان بساط حيات عدى را در نوشتند اما خواهر جذيمه از عدى پسرى آورده او را عمرو نام نهاد و چون عمرو پنجساله شد او را نزد برادر برد و جذيمه را ملاحت رخسار و تناسب اعضاء عمرو مستحسن نموده بتربيتش اهتمام فرمود و بعد از آنكه مدت ده سال از عمر عمرو بن عدى منقضى گشت شبى جنى او را بربود و در باديه انداخت و عمرو در آن بيابان با وحوش انس گرفته مدتى در كوه و دشت سرگردان ميگشت و قرب ده سال هرچند جذيمه عمرو را بيشتر جست كمتر يافت و پس از انقضاء مدت مذكور عمرو به حال خود آمده بعمرانات ميل كرد و با جمعى از كاروانيان باز خورده و حال خود گفته ايشان باميدوارى تمام عمرو را پيش جذيمه بردند و ملك بسبب تغيير بشره در لقيه اول خواهرزاده را نشناخت اما رقاش پسر خود را شناخته اظهار فرح و سرور بسيار كرده باندك زمانى چهرهء عمرو به حال اصلى خود معاودت نمود و در خلال اين احوال عمرو بن طرب بن حسان كه از نسل عمالقه بود و در ولايت جزيره سلطنت مينمود لشكر بسر جذيمه كشيده در اثناء كر و فر بقتل رسيد و چون گريختگان معركه بدار الملكش بازگشتند دختر بزرگتر عمرو را كه مسمات بنايله بود و او را بنابر درازى شعرات زهار زبا ميگفتند\r\n\r\n","description":"","footnote":"","page_name":" 256 ","page_number":300},
  {"content":"\r\n\r\nبپادشاهى برداشتند و زبا بعد از قرار بر مسند ايالت با خواهران خود و امرا در باب كشيدن انتقام از جذيمه قرعهء مشورت درميان انداخت همه گفتند كه تو بجنگ حريف جذيمه نيستى مناسب آنست كه بطريق مكر و فريب شر او مندفع گردد و زبا اين سخن را بسمع قبول جاى داده بجذيمه پيغام فرستاد كه مملكت بىنهايت بتحت تصرف من درآمده چنانچه از عهده ضبط آن بيرون نميتوانم آمد اگر بدينجانب تشريف آورده مرا در حرم خويش راه دهى تا اين ولايت نيز تو را باشد ميشايد و جذيمه اين معنى را فوزى عظيم دانسته متوجه دار الملك زبا شد و هرچند قصير بن سعد لخمى كه در سلك نوابش انتظام داشت او را ازين عزيمت منع نمود مفيد نيفتاد و چون جذيمه نزديك بپاىتخت زبا رسيد جمعى از ملازمانش مراسم استقبال بجاى آورده تحف و هدايا پيشكش كردند و بعرض رسانيدند كه فردا جميع امرا و متجنده برحسب فرمودهء ملكه بملازمت شتافته طريقهء خدمتكارى بجاى خواهند آورد و آنشب خوف تمام بر خاطر جذيمه استيلا يافته قصير را در خلوتى طلب نمود و از دغدغه‌اى كه بر ضميرش گذشته بود اعلام فرمود و پرسيد كه تدبير اين كار چيست قصير گفت فردا كه سپاه زبا به خدمت آيند اگر پيش تو از اسب پياده شده رخ برخاك نهند بدانكه از فرزين بند اين حادثه نجات ممكن است و اگر همچنان سواره گرد تو را فروگيرند بيشبهه قصد آن دارند كه بانداختن فيل تسويل ذات خجسته صفات تو را به خانه شهمات رسانند جذيمه گفت اگر صورت حال بدينمنوال باشد بكدام منصوبه جان از اين مهلكه بيرون توان برد قصير جوابداد كه هرگاه سپاه از اطراف و جوانب تو درآيند حيله آنست كه اسب عصا را طلب نموده بر آن سوار شوى و بسوى ملك خود تاخته تا بلدهء انبار در هيچ منزل قرار نگيرى و عصا نام اسبى است كه در آنوقت در ميان تمامى قبايل عرب بارگيرى كه در سرعت رفتار بر وى سبقت تواند گرفت موجود نبود القصه روز ديگر جذيمه از آن منزل كوچ كرده چون نزديك ببلدهء زبا رسيد سپاهى بلا انتها از اطراف و جوانبش درآمدند و جذيمه قصد گريز نموده عصا را طلبداشت نواب زبا كه صفت آن اسب شنيده بودند او را از ركوب او منع نمودند و كيفيت حال بر قصير ظاهر شده عنان بازپس كشيد و عصا را از آخور سالار جذيمه ستانده خود سوار گشت و آن اسب باد رفتار او را از آن غرقاب بساحل نجات رسانيد گويند كه در آن روز قصير سى فرسخ مسافت طى نموده در وقت غروب آفتاب بقريهء برج منزل گزيد و همان زمان عصا سقط شده بعد از آن آنقريه را برج العصا گفتند و چون مخصوصان زبا اطراف جذيمه را احاطه نمودند جذيمه رضا به قضا داده همراه ايشان ببارگاه زبا شتافت و چون چشم زبا بر وى افتاد پرسيد كه بچه كار آمده‌اى جذيمه جوابداد كه آمده‌ام كه وعدهء خود را بوفا رسانى و آنعورت بىحيا يعنى زبا بند ازار گشاده و موى زهار بجذيمه نموده گفت كسى را كه موى اين عضو به اين مرتبه دراز باشد چگونه شوهر كند آنگاه فصادى طلبيده فرمود تا هردو دست جذيمه را قصد كرد و طشتى نهاد تا خون جذيمه در آنجا جمع آيد در تاريخ طبرى مسطور است كه چون طشت از خون جذيمه پر شد و اندكى از سر\r\n\r\n","description":"","footnote":"","page_name":" 257 ","page_number":301},
  {"content":"\r\n\r\nبيرون رفت زبا گفت ( لا تضيعوا دم الملك فان دم الملوك لا يضيع ) جذيمه گفت ( دعوادما ضيعه اهله ) و اين كلمه آخر سخنى بود كه جذيمه به آن تكلم نمود و مثل گشت و زبا آنخون را به تمام در پنبه‌اى از طشت برگرفت و خشك ساخته در صندوقى نهاد و محافظت كرده ميگفت اين خون در عوض خون پدر من است بالجمله چون خبر قتل جذيمه بانبار رسيد امرا و لشگريان او متفرق به دو فرقه شدند زمره‌اى دست در دامن متابعت عمرو بن عدى زدند و طايفهء عمرو بن عبد الجن را كه از كبار امراء جذيمه بود بحكومت قبول نمودند و نزديك و نزديك به آن رسيد كه بين الجانبين مهم بمحاربه رسد بالاخره بسعى قصير عمرو بن عبد الجن متابعت عمرو بن عدى اختيار كرده از سر مخالفت درگذشت و مملكت جذيمه تمام بر عمرو بن عدى مسلم گشت\r\nعمرو بن عدى اول كسيست از بنى لخم كه تاج حكومت بر سر نهاده روى بضبط امور مملكت آورد و نخستين پادشاهيست كه همت بر تعمير حيره مصروف داشته آن بلده را پاىتخت كرد و عمرو در ايام پادشاهى بتدبير قصير بر زبا مستولى گرديده ولايات جزيره را در حيز تسخير كشيد مدت سلطنتش بقول ابو الفتح حصيبى صد و هژده سال بود و بروايت محمد بن جرير الطبرى صد و بيست سال\r\n\r\nذكر ارتفاع لواء دولت عمرو بن عدى و بيان گرفتار شدن زبا بعقوبت ابدى عمرو بن عدى\r\nدر تاريخ طبرى مسطور است كه چون زبا از پادشاهى عمرو بن عدى خبر يافت دانست كه در مقام انتقام آمده خون خال خود را از وى باز خواهد طلبيد زيرا كه در آنولا كاهنى به او گفته بود كه غلامى عمرو نام بر تو مستولى خواهد گشت و بدان واسطه تو قصد قتل خود خواهى نمود و زبا در آن ايام از غايت اضطراب نقاشى را بانعام و احسان فراوان ممنون گردانيد و بحيره فرستاد تا بهر حيلهء كه تواند صورت عمرو را بر كاغذى نقش كرده به نظر او رساند و آن نقاش بعد از آنكه مدت يكسال در آن بلده بسر برد روزى مجال يافته چهره عمرو را بر صفحه ضمير چنانچه ميبايد مصور ساخته آنصورت را بر كاغذى كشيد و بنزد زبا رسانيد و زبا پيوسته در آنصورت نگاه كردى و در محافظت خود از صورتى كه در آئينهء تقدير مصور بود لوازم اهتمام بجاى آوردى القصه چون ملك بر عمرو بن عدى قرار گرفت و مهام دولت سمت استقامت پذيرفت با قصير در باب تسخير مملكت زبا شرط مشورت بتقديم رسانيد قصير گفت تو اگر بينى مرا بريده صد تازيانه بر پشت من زنى و رخصت فرمائى كه چندگاهى بملازمت زبا قيام نمايم تدبيرى انديشم كه آن مكاره در دست تو بيچاره شود عمرو نخست از قبول آن امر ابا نموده بالاخره بر طبق صوابديد قصير حكم فرمود و به خدمت زبا شتافته عرض كرد كه عمرو مرا در باب محلض جذيمه بتقصير متهم گردانيده بدين‌گونه كه مىبينى رسوا ساخت اكنون آمده‌ام تا بقيه عمر و ايام زندگانى\r\n\r\n","description":"","footnote":"","page_name":" 258 ","page_number":302},
  {"content":"\r\n\r\nرا در ملازمت ملكه بپايان رسانم زبا اين سخن را مطابق واقع پنداشته همت بر تربيت قصير مصروف و مقصور گردانيد و پس از انقضاء چندگاه كه قيصر دانست كه زبا را نسبت به او اعتماد و اعتقاد تمام پيدا شده و تير تدبير او بهدف مراد مىرسد در روزيكه زبا جامهء را تعريف مينمود بعرض رسانيد كه امثال اين اجناس در ولايت عراق بسيار است و چون مهم من از آن گذشته كه بامر سپاهىگرى توانم پرداخت اگر ملكه چيزى از اموال به من تسليم نمايد مانند تجار بولايت عراق آمدوشد كرده اقمشه نفيسه بدين مملكت رسانم و سلوك راه تجارت نموده توفير تمام بخزانه عامره و اصل گردانم و زبا اين مدعا را قبول فرموده مبلغى سيم و زر بقصير داد و او بعراق آمده و به خريدن اجناس پرداخته پنهانى با عمرو ملاقات نمود و كيفيت حيله‌اى كه انديشيده بود با او درميان نهاد و گفت چون چند نوبت آمدوشد نمايم تو را با مردان كارى عوض قماش بغراره درآورده بدار الملك زبا خواهم برد تا دست در گردن عروس مقصود حمايل كنى و چون قصير از نفايس اجناس آنچه لايق ميدانست فراهم آورده مراجعت فرمود و آن تنسوقات را نزد زبا برد و چنين ظاهر نمود كه درين سفر فايدهء تمام و مرابحهء مالا كلام بحصول پيوست و بقول طبرى قصير سه سال متعاقب به همين طريقه رفت‌وآمد كرده نوبت چهارم زبا هزار اشتر بوى سپرد تا بعراق شتافته اقمشه و امتعه بجزيره آورد و قصير ببهانه آنكه در جوال بسبب تنگى قماش بسيار نميگنجد فرمود تا هزار جفت غراره از موى بافتند و بروايت محمد بن السايب او اول كسى است كه غراره اختراع نمود و چون قصير آن اشتران و غراره‌ها را بحيره رسانيد در شبى عمرو بن عدى را با هزار مرد مسلح و بقولى با دو هزار نفر بغرارها درآورده و بر شتران بار كرده طبل مراجعت فروكوفت و در اثناء راه بشب تار ايشان را از بار فرود آورده طعام ميداد و روز باز بار كرده مسافت مىپيمود تا بدار الملك زبا درآمد و همان شب عمرو بن عدى را با جمعى از پهلوانان بسر راه نقبى كه زبا جهة روز گريز ترتيب داده بود برده بنشاند و خود با بقيه آن لشكر نزديك بصباح خروج كرده ناگهان دست بقتل و غارت برآورد و زبا درياء بلا را به خود محيط ديده بسر نقب دويد و عمرو را آنجا يافته بنابر مشاهدهء صورت مذكوره او را بشناخت و مقدارى زهر كه در نگين داشت بمكيد و گفت بيدى لا بيدك و همان لحظه از پاى درآمده فوت شد و مملكت جزيره بحوزه ديوان عمرو تعلق گرفته بازماندگان ملكه با وى بيعت كردند و عمرو آنولايت را به معتمدان كاردان سپرده بجانب دار الملك خود بازگرديد و بقيه ايام زندگانى را بعيش و كامرانى بگذرانيد\r\nامرء القيس بن البدر بن عمرو بن عدى بعد از فوت پدر مدت صد و چهارده سال افسر فرماندهى بر سر نهاد و پس از وفات وى پسرش عمرو قايم‌مقام شده مدت شصت سال ابواب عدل و داد برگشاد و چون او نيز از دار ملال انتقال نمود اندك فتورى باقبال بنى لخم راه يافته آخر الامر امراء القيس بن عمرو متصدى امر حكومت گشت و بيست و يكسال و سه ماه بر مسند\r\n\r\n","description":"","footnote":"","page_name":" 259 ","page_number":303},
  {"content":"\r\n\r\nفرمان‌فرمائى متمكن بود درگذشت و پسرش نعمان الاعور كه بانى خورنق و سدير است مالك تاج و سرير شده زمان ايالتش مدت سى سال امتداد يافت و در يكى از كتب معتبره به نظر درآمده كه نعمان در اواخر ايام پادشاهى روزى با وزير خويش عدى بن زيد در گورستان حيره سير ميكرد در آن اثنا عدى كه متابعت ملت عيسى عليه السّلام مينمود گفت ايها الملك ميدانى كه اصحاب اين قبور چه ميگويند نعمان جوابداد كه نى وزير گفت ميگويند اى آن كسانى كه بر روى زمين مسكنى داريد و پيوسته از روى جد و جهد همت بر تحصيل هواء نفس ميگماريد ما نيز مانند شما بوديم و عنقريب شما نيز مثل ما خواهيد شد نعمان از شنيدن اين سخنان متغير گشته مراجعت نمود و بعد از اندك زمانى بار ديگر همعنان آن وزير خجسته سير بگورستان رسيد و باز عدى ازو پرسيد كه ايها الملك ميدانى كه اين مردگان به زبان حال چه ميفرمايند نعمان جوابداد كه نى عدى بيتى چند در مذمت عالم فنا و بيوفائى دنيا بر زبان راند و نعمان از استماع آن ابيات بدان مثابه متأثر گشت كه ترك ملك و مال داده و متلبس به لباس رهابين شده سر در صحرا و بيابان نهاد و اكثر اولاد آن پادشاه و الانژاد نيز بسنت سنيهء پدر عمل نموده آغاز طاعت و عبادت كردند از آن جمله يكى از دختران نعمان كه مسماة بهند بود در بيرون كوفه صومعه‌اى كه آن را دير هند گويند بنا فرمود و در آن معبد مسكن گزيده ابواب تعبد و زهادت بر روى خويش گشود به صحت پيوسته كه چون نعمان بنابر سببى كه در ضمن حكايت بهرام‌گور مذكور شد ترك سلطنت كرده از حيره بيرون رفت ولدش منذر مدير امور ملك گشت و هشت سال و نه ماه بدولت گذرانيد و بعد از وفاتش اسود كه ولد او بود بيست سال سلطنت نمود و پس از وى برادرش منذر بن منذر هفت سال حكومت كرد و چون او روى بعالم آخرت آورد برادر زاده‌اش نعمان بن اسود چهار سال پادشاه بود آنگاه ابو يغفر بن علقمة الديلمى كه با نعمان خويشى داشت سه سال علم دولت و اقبال برافراشت و بعد از وى امرء القيس بن اسود هفده سال پاى بر مسند حكومت نهاد و چون او رخت بقا بباد فنا داد پسرش منذر كه مشهور بمنذر بن ماء السماء بود پادشاه شد و ماء السماء كنايت از مادر منذر است كه از غايت صفاء رخسار و لطافت ديدار به اين لقب ملقب گشته بود و در ايام دولت منذر مزدك ظهور نموده چنانچه سابقا مسطور شد قباد بن فيروز به او ايمان آورد و بدان سبب اختلال باحوال ملك عجم راه يافت و چون بنى لخم در اغلب اوقات تابع سلاطين فرس بودند پريشانى مملكت قباد بولايت منذر سرايت كرده حارث بن عمرو بن حجر الكندى برو مستولى گشت و منذر از وى فرار نموده بعد از آنكه انوشيروان بانتظام مهام عالم و عالميان پرداخت منذر بن ماء السماء را نوبت ديگر در عراق عرب حاكم ساخت مدت ملك منذر از اول تا آخر سى و دو سال بود عمرو بن منذر بن ماء السماء بعد از انتقال پدر از دار دنيا شانزده سال به حكومت قيام نمود و پس از وى برادرش قابوس بن منذر پادشاه شد و چون چهار سال از اقبالش در گذشت بر دست شخصى كه از بنى يشكر بود كشته گشت آنگاه فشهرب فارسى يكسال\r\n\r\n","description":"","footnote":"","page_name":" 260 ","page_number":304},
  {"content":"\r\n\r\nبايالت گذرانيد و پس از وى منذر بن منذر بن ماء السماء چهار سال بر تخت جهانبانى منزل گزيد در تحفة الملكيه مسطور است كه منذر بن منذر ببلاهت مشهور بود و در ايام دولت خود دو روز تعيين نموده يكى را نعيم و ديگرى بوش نام نهاد و روز نعيم هركه بخدمتش ميرسيد درباره او انعامى بتقديم ميرسانيد و دروزبوش ؟ ؟ ؟ هركس را كه ميديد معروض تيغ سياست ميگردانيد و در آن اوقات روزى به شكار رفته در صيدگاه باران فراوان شد و منذر از نوكران خود جدا افتاده ناگاه بخيمه‌اى رسيد كه مالك بن اخنس الطائى صاحب آنخيمه بود آنجا فرود آمده مالك نسبت بملك كما ينبغى مراسم خدمت بتقديم رسانيد و در وقتى كه منذر از آن منزل قصد ارتحال كرد مالك را گفت البته نزديك ما بياى تا عذر خدمات تو خواسته شود مالك انگشت قبول بر ديده نهاده بعد از چندگاه بحيره رفت و بحسب اتفاق در روز بوش به نظر منذر درآمد منذر او را گفت هر حاجتى كه دارى التماس نماى تا بكفايت مقرون سازم آنگاه خيمه بدن تو را از مهمان روح بازپردازم مالك گفت توقع دارم كه ملك مرا يك سال مهلت دهد تا به منزل خود رفته مهمات اهل‌وعيال را سرانجام نمايم و باز به خدمت آيم منذر ازو ضامن طلبيده شريك بن عمرو الشيبانى ضامن مالك شده مالك به خانه خود مراجعت نمود و بعد از انقضاء مدت موعود صباحى منذر حكم بقتل شريك فرمود شريك گفت اگر روز به آخر رسد و مالك حاضر نشود مرا ميتوانى كشت و الا فلا و منذر تا شب او را مهلت داده در آخر روز مالك بدانجا رسيد و منذر را حسن عهد و وفاى او مستحسن نموده از سر خون او درگذشت و بدين سبب قاعدهء روز نعيم و بوش منسوخ گشت القصه بعد از منذر پسرش نعمان بيست و دو سال بامر سلطنت قيام نمود و خسرو پرويز او را بىجريمه بقتل آورده آنولايت را به اياس بن قبيصه الطائى ارزانى داشت و چون اياس هفت سال بتشييد اساس ايالت پرداخت زاد بن ماهيان بن مهر بن دابر الهمدانى در آن مملكت متكفل امر جهانبانى شد و هفده سال پادشاهى نموده پس از وى منذر بن نعمان بن منذر كه در ميان جمهور اعراب بغرور مشهور است بر تخت حكومت نشست و چون هشت ماه پادشاهى كرد در بحرين بر دست سپاه اسلام بقتل رسيد و آنولايت بتحت تصرف خالد بن الوليد درآمد ( و تلك الايام نداولها بين الناس )\r\n\r\nذكر حكومت ملوك بنى جفنه كه ايشان را غسانيان گويند در ولايت شام\r\nدر زمان ملوك طوايف كه اعراب ديار يمن بسبب طغيان سيل عرم جلاء وطن اختيار كرده در اطراف آفاق متفرق گشتند و طايفه‌اى از ايشان بولايت شام افتادند و بر سرچشمه‌اى كه آن را غسان مىگفتند فرود آمده از آب آنچشمه بياشاميدند بنابرآن ايشان را غسانيان خواندند و در آنزمان سليح بن حلوان از قبل قيصر كه موسوم بنسطورس بود بحكومت بلاد شام قيام مينمود و بتقدير ملك قدير ميان غسانيان و سليح بن حلوان خلاف\r\n\r\n","description":"","footnote":"","page_name":" 261 ","page_number":305},
  {"content":"\r\n\r\nاتفاق افتاده مهم بمقابله و مقاتله منجر شد و سليح از مقاومت عاجر گشته و سلاح محاربت انداخته روى بوادى گريز نهاد و ممالك شام در حيز تسخير غسانيان قرار گرفت و بقول حمزهء اصفهانى از آنجماعت سى و دو نفر افسر جهانبانى بر سر نهاد و بروايتى كه نوشته مىشود پانصد و چهل و شش سال حكومت شام در آنخاندان بود و نخستين كسى كه از ايشان رايت سلطنت برافراشت جفنه نام داشت و هو عمرو بن عامر بن حارث بن امرء القيس بن ثعلبة بن مازن بن الازد و جفنه نسبت به نسطورس در طريق اطاعت سلوك نمود و مدت چهل و پنجسال و سه ماه حاكم بود و بعد از وى پسرش عمرو پنجسال پادشاهى كرد و چون روى بعالم عقبى آورد ولدش ثعلبه هفده سال تاج رياست بر سر نهاد آنگاه حارث بن ثعلبه مدت بيست سال ابواب اقبال برگشاد و پس از فوت او پسرش جبله مدت ده سال بدولت گذرانيد و چون او فوت شد ولدش حارث نيز ده سال پادشاه گرديد و شهر بلقا را دار الملك ساخت آنگاه منذر الاكبر بن حارث سه سال بامر سلطنت پرداخت پس برادرش نعمان پانزده سال و ششماه حكومت مينمود و بعد از وى منذر الاصغر سيزده سال افسر ايالت بر سر نهاد آنگاه برادر ديگرش جبله سى و چهار سال در كامرانى بسر برد و بعد از آن برادر ديگرش ايهم بن حارث سه سال پادشاهى كرد و پس از فوت او برادر ديگرش عمرو بن حارث بيست و شش سال و دو ماه بامر حكومت مشغول بود آنگاه جفنة الاصغر بن منذر الاكبر كه نوبتى بر حيره استيلا يافته بود و بعضى از مواضع آن را سوخته و بدين سبب ملقب بمحرق شده و سى سال بر تخت سلطنت نشست و پس از وى برادرش نعمان الاصغر يكسال افسر اقبال بر سر نهاد و پس از او نعمان بن عمرو هفده سال بحكومت قيام نمود آنگاه پسرش جبله شانزده سال لواء سلطنت برافراخت و صفين را مسكن ساخت بعد از او نعمان بن ايهم بن حارث بيست و يكسال بر مسند فرماندهى نشست پس برادرش حارث بن ايهم بيست و دو سال و پنجماه مالك تاج و ديهيم بود آنگاه نعمان بن الحارث هژده سال پادشاهى كرد و بعد از وى پسرش منذر نوزده سال افسر بر سر نهاد پس برادرش عمرو بن نعمان سى و سه سال و چهار ماه رايت ايالت برافراشت آنگاه برادر ديگرش حجر دوازده سال بر تخت حكومت مسكن داشت و بعد ازو پسرش حارث شانزده سال حكومت كرد آنگاه جبلة بن حارث هفده سال و يك ماه فرمانفرمائى نمود و پس از وى پسرش حارث بن جبله كه او را حارث بن ابى شمر نيز گويند بيست و يكسال و پنجماه پادشاهى كرد و بعد از او ولدش نعمان كه مكنى بابو كرب و ملقب بقطام بود سى و هفت سال و سه ماه بامر ايالت قيام نمود پس ايهم بن جبله بن حارث بن ابى شمر هفده سال و دو ماه بر ديهيم خسروى نشست آنگاه برادرش منذر بن جبله سيزده سال متقلد قلاده حكومت شد و بعد ازو زمام مهام اهالى شام پانزده سال و سه ماه بقبضهء اقتدار برادرش شراحيل بود پس برادر ديگرش عمرو بن جبله ده سال و ده ماه بامر پادشاهى قيام نمود آنگاه برادرزاده‌اش جبلة بن الحارث چهار سال بدولت و اقبال زندگانى كرد و بعد از او جبلة بن ايهم بن حارث\r\n\r\n","description":"","footnote":"","page_name":" 262 ","page_number":306},
  {"content":"\r\n\r\nمدت سه سال تاج سلطنت بر سر نهاد و ابن جبله آخر ملوك غسانى بود و در زمان خلافت امير المؤمنين عمر بن الخطاب بمدينه آمده در سلك اهل اسلام انتظام يافت و بسبب آنكه بيگناهى را مشتى زد و فاروق اعظم بقصاص فرمانداد مرتد گشته باز بديار شام رفت و در جاهليت فوت شد\r\n\r\nذكر ملوك بنى حمير كه در مملكت يمن افسر سلطنت بر سر نهاده‌اند\r\nصاحب تاريخ بناكتى از مؤلف ديوان النسب نقل نموده است كه قحطان كه پدر سلاطين يمن است پسر هود پيغمبر عليه السّلام بود و اين قحطان باتفاق اكابر مورخان در اراضى يمن مسكن گزيده بزراعت و عمارت مشغول گرديد و او را حق سبحانه و تعالى اولاد امجاد كرامت فرمود و يعرب و جرهم از آن جمله بودند و يعرب بزرگترين فرزندان قحطان بود و بقول اصح اول كسى كه بلغت عربى تكلم فرمود يعرب بود و اعراب يمن به تمام از نسل قحطان پيدا شدند و يعرب را پسرى بود موسوم به يشجب و يشجب را ولدى در وجود آمد عبد الشمس نام و او بعبادت آفتاب قيام مينمود و بنابر آنكه اول كسى كه در عربستان رسم سبى درميان آورد عبد الشمس بود او را سبا لقب نهادند و سبا هفده سال باستصواب قوم و قبيلهء خويش متصدى امر ايالت گرديد و او سه پسر داشت كهلان - مره - حمير و بعد از انتقال سبا از دار فنا كهلان قايم‌مقام پدر شد و ملوك بنى لخم و غسانيان از نسل كهلانند و پس از فوت او برادرش حمير بن سبا كه نسب تمامى تبابعه يمن كه تا نزديك زمان اسلام بر مسند اقبال متمكن بوده‌اند به او ميپيوندد بر سرير سلطنت نشسته تا آخر عمر بانتظام مهام فرق انام قيام و اقدام مينمود و چون حمير بعالم ديگر انتقال فرمود اختلاف در قبيلهء او پيدا شد و يكى از ايشان در مدينه سبا و ديگرى در بلاد حضرموت پادشاه گشتند و مدتها حال يمنيان بدين منوال گذران بود تا حارث الرايش خروج نموده جميع اولاد حمير بر سلطنتش اتفاق كردند و امر و نهى او را تابع شدند بنابرآن حارث به تبع ملقب گشت حارت الرايش اول پادشاهيست كه او را تبع گفتند و هو حارث بن قيس بن صيفى بن سباء الاصغر بن حمير بن سبا در تاريخ بناكتى مسطور است كه او را رايش بجهة آن ميگفتند كه بسيار عطا بود و عطادهنده را بلغت حمير رايش گويند و حارث رايش بروايتى معاصر منوچهر بود و در ايام دولت خود بلده‌اى كه برانه موسوم شد احداث نمود و لقمان بن عاد صاحب النسور در زمان حكومت او بعالم ديگر انتقال فرمود مدت سلطنتش بقول اصح صد و بيست سال بود ابرهة بن حارث الرايش بعد از فوت پدر افسر پادشاهى بر سر نهاده لشگر ببلاد مغرب كشيد و در وقت رفتن بر سر راهها منارها ساخت تا در حين مراجعت راه گم نكند بنابرين به ذو المنار ملقب گشت مدت حكومتش صد و هشتاد و سه سال بود افريقش بن ابرهه چون متصدى امر پادشاهى شد مانند پدر بجنگ اهل مغرب شتافت و شهرى در آنطرف بنا نهاده بافريقيه موسوم گردانيد و افريقش بروايت حمزه اصفهانى صد و شصت و چهار سال و بقول\r\n\r\n","description":"","footnote":"","page_name":" 263 ","page_number":307},
  {"content":"\r\n\r\nصاحب معارف صد و چهل سال بسلطنت و اقبال گذرانيد العبد بن ابرهه ملقب به ذو الاذعار بود و اذعار جمع ذعر است و ذعر مرادف ترس و چون او در زمان پدر خود لشكرى بيقياس ببلاد نسناس برده بعضى از ايشان را اسير كرده بيمن آورد و مردم از آنجماعت كه رويهاء ايشان در سينهاء ايشان بود ترسيدند العبد را بدين لقب ملقب گردانيدند و بزعم فارسيان كيكاوس بر دست ذو الاذعار گرفتار گشته بود چنانچه سابقا اشارتى بدين حكايت رفت مدت سلطنت العبد را از صد و پنجاه سال تا بيست و پنج سال گفته‌اند هدهاد بن شراحيل بعد از فوت ذو الاذعار سلطنت يمن برو قرار گرفت و مدت هفتاد و پنجسال پادشاهى نمود بلقيس بقول بعضى از مورخان دختر هدهاد بود و برخى او را در سلك خواهران هدهاد شمرده اند و چون بلقيس بيست سال افسر حكومت بر سر نهاد بموجبى كه سبق ذكر يافت در تحت امر و نهى سليمان عليه السّلام درآمد ناشر بن عمرو بن شراحيل بواسطهء كثرت انعام به نعيم ملقب گشت و او بعد از بلقيس هشتاد و پنجسال در بلاد يمن بامر سلطنت قيام نمود ابو كرب شمر بن افريقش بن ابرهة بن حارث الرايش بسبب استيلاء مرض رعشه بيرعش يا ارعش ملقب گشته بود و شمر يرعش از ملوك يمن بوفور اسباب حشمت و بسطت مملكت و افزونى لشكر و بسيارى مال و زر امتياز تمام داشت و در ايام دولت خويش با هزار علم كه در سايهء هر علمى هزار مرد مقاتل بودند بجانب مشرق نهضت فرمود و از جيحون عبور نموده بلاد ماوراء النهر را مسخر ساخت و بتخريب بلدهء سغد پرداخته در برابر آن شهرى ديگر احداث كرد و تركان آن بلده را شمركند گفتند يعنى بلدهء شمر و اعراب شمركند را معرب گردانيده آن شهر را سمرقند خواندند و اين روايت با قول محمد بن جرير الطبرى مخالفت تمام دارد زيرا كه مؤلف مشاراليه مشعر بدين معنى است كه تبع اصغر بعد از الباس كعبهء معظمه ( زادها اللّه تعظيما و تكريما ) شمر را كه ملقب بذو الجناح بود بتسخير ماوراء النهر مأمور گردانيد و او پس از تخريب سعد سمرقند را بنا فرمود مدت ملك شمر يرعش بقول صاحب معارف صد و بيست سال و بروايت حمزهء اصفهانى سى و هفت سال بود و العلم عند اللّه تعالى المعبود ابو مالك بن يرعش بعد از فوت پدر مالك تخت و افسر گشت و مدت پنجاه سال پادشاهى كرده درگذشت و در بعضى از كتب مسطور است كه ابو مالك در اواخر ايام دولت خود لشكر بجانب شمال كشيد و تا ظلمات رفته از آنجا عنان عزيمت بعالم آخرت معطوف گردانيد و امرا و اركان مملكت او بجانب يمن مراجعت كرده ولد ارشدش را كه موسوم به اقرن بود بپادشاهى برداشتند اقرن بن ابو مالك ملقب به تبع ثانيست و بروايتى موسوم بعمرو بود و معاصر بهمن بن اسفنديار مدت سلطنتش پنجاه و سه سال گفته‌اند ذوجيشان بن اقرن با داراء بن داراء و اسكندر معاصر بود و مدت هفتاد سال پادشاهى نمود مالك بن ابى كرب بن تبع الاقرن سى و پنجسال در يمن سلطنت كرد ابو كرب اسعد بن مالك بن ابى كرب به تبع اوسط ملقب بود و او بشدت قهر و غضب اتصاف داشت بنابرآن يمنيان پسرش حسان را بپادشاهى برداشته اسعد را بقتل آوردند حسان بن تبع الاوسط چون بر\r\n\r\n","description":"","footnote":"","page_name":" 264 ","page_number":308},
  {"content":"\r\n\r\nسرير خسروى نشست ابواب عدل و احسان بر وى طوايف انسان مفتوح گردانيد و كمر انتقام برميان بسته بتدريج بعضى از قاتلان پدر خود را بقتل رسانيد و در ايام دولت حسان در ديار يمامه ميان دو قبيله از قبايل عرب غبار فتنه و خلاف ارتفاع يافت و بدان واسطه حسان بيمامه لشكر كشيده در آن ناحيه قتل و غارت بوقوع پيوست و چون مدت ايالت حسان بهفتاد سال رسيد بعضى از آنمردم كه در كشتن پدرش دخل داشتند از وى متوهم بر سلطنت برادرش اتفاق كردند و حسان را بعالم ديگر فرستادند\r\n\r\nذكر فتنهء يمامه\r\nدر تاريخ طبرى مسطور است كه در زمان پادشاهى حسان در ديار يمامه قبيله طسم و جديس كه داخل قبايل اعراب بودند و در ديار يمامه توطن داشتند و بفرمان جذيمة الابرش يكى از رؤساء طسم كه اسمش عملوق بود در ميان ايشان رايت حكومت برافراشت و اين عملوق پيوسته بتمهيد بساط ظلم و طغيان قيام مينمود و در بنات و نسوان اشراف و اعيان طمع ميفرمود چنانچه حكم كرد كه هيچ دخترى را قبل از آنكه بخلوتخانه او فرستند به شوهر ندهند لاجرم در ولايت يمامه ناله و نفير صغير و كبير از دست بيداد عملوق باوج عيوق رسيد و اسود بن عفان كه از جملهء كلانتران قبيلهء جديس بود جمعى از مردم جلد را در مخالفت آنظالم با خود متفق گردانيد و روزى او را با بعضى از مهتران بنى طسم ببهانهء ضيافت به خانه برده با آنجماعت كه در كمين‌گاه نشانده بود تيغ خلاف از غلاف بركشيد و اسم عملوق را با بسيارى از بزرگان طسم از صفحهء هستى محو كرده نهايت جلادت بجاى آورد آنگاه شخصى از طسميان رياح بن مرة نام به خدمت حسان شتافته كيفيت واقعه را تقرير نمود و از وى استمداد فرمود و حسان با لشكر فراوان متوجه يمامه گشته در اثناء راه رياح معروضداشت كه مرا در ميان قبيلهء جديس خواهريست زرقا نام و قوت رؤيت زرقا بمرتبه‌ايست كه تا سه روزه راه نور باصرهء او احساس اشيا مينمايد لاجرم پيوسته مردم جديس او را بر بلندى مىنشانند تا ديده‌بانى كند و اگر دشمنى متوجه ايشان باشد اخبار نمايد اكنون مناسب آنست كه ما تدبيرى انديشيم كه زرقا ايشان را از توجه پادشاه خبردار نتواند ساخت تا بيك ناگاه بر سر آن قبيله رسيده دست در گردن مقصود حمايل كنيم حسان گفت آنچه مصلحت است بتقديم بايد رسانيد آنگاه بفرمودهء رياح هريك از لشكريان حسان درختى از جنگل كه در راه بود بركنده بر دست گرفتند و متوجه يمامه شدند و چون ميان آن سپاه و يمامه سه روزه راه بيش نماند زرقا مردم جديس را گفت كه درختان به نظر من درمىآيند كه به صورت مردم متوجه اينجانب شده‌اند ايشان جوابدادند كه ظاهرا در قوت باصرهء تو نقصانى پديد آمده كه اين نوع سخن ميگوئى و روز ديگر باز زرقا امعان نظر بجاى آورده قوم را گفت كه آن درختان همچنان به طرف ما مىآيند و از عقب آن سواران مينمايند و چون پردهء غفلت ديدهء بصيرت جديسيان را پوشيده بود\r\n\r\n","description":"","footnote":"","page_name":" 265 ","page_number":309},
  {"content":"\r\n\r\nاين سخن را نيز باور نكردند و روز ديگر بى خبر حسان بسر ايشان رسيده دست بقتل و غارت و تخريب شهر و ولايت برآورد و زرقا را گرفته از وى پرسيد كه چه چيز قوت رؤيت تو را به اين غايت رسانيد جوابداد كه هرگز نمك نخوردم و شبى بىآنكه سرمه در چشم كشم خواب نكردم و تبع از كمال قساوت قلب فرمود كه ديده زرقا را از چشم خانه بيرون كشيدند و در آن چشم و چشم خانه نگاه كرده ديدند كه عروق آن بسان سرمه سياه گشته و سرمه با آن رگها پيوسته القصه حسان چون در يمامه از لوازم كشتن و غارت كردن دقيقه‌اى نامرعى نگذاشت علم مراجعت به طرف يمن برافراشت و جذيمه از كيفيت حادثه آگاهى يافته لشكرى از عقب وى بفرستاد و آن سپاه بحسان رسيده بين الجانبين غبا ؟ ؟ ؟\r\nجنگ و شين ارتفاع يافت و جذيمه مغلوب و منهزم شده تبع قرين فتح و ظفر بيمن شتافت\r\n\r\nذكر عمرو بن تبع الاوسط\r\nحمزة بن حسن اصفهانى در مؤلف خويش آورده است كه در كتابى كه بر اخبار يمن اشتمال داشت خوانده‌ام كه عمرو بن تبع معاصر شاپور بن اردشير بود و مدت شصت و سه سال پادشاهى نمود و در بعضى ديگر از تواريخ مسطور است كه در ايام سلطنت عمرو بن تبع بمرضى مبتلا گشت چنانچه مطلقا از خانه بيرون نتوانست آمد تا روزى كه نعش او را بدر آورده به خاك سپردند\r\n\r\nذكر عبد كلال\r\nپدرش را مثوب بن زهران ميگفتند و بقولى نامش عبدو نام پدرش كلاب بن كرب بود و او بعد از فوت عمرو متصدى امر سلطنت گشته در سر بدين عيسى عليه السّلام ايمان آورد اما از بيم زوال ملك اين معنى را ظاهر نتوانست كرد زمان ايالتش هفتاد و چهار سال بود\r\nتبع الاصغر حسان بن الاوسط آخرين تبابعهء يمن است چه بعد از وى اختلال باحوال آن مملكت راه يافته هيچيك از ملوك آنملك را تبع نگفتند و او مدت هفتاد و هشت سال بسلطنت و اقبال گذرانيد و بروايت ابو الفتح ناصر الدين محمد الحصيبى صاحب معارف و محمد بن جرير الطبرى تبع الاصغر در زمان سلطنت خود به مكه مباركه رسيده هادى توفيق او را رفيق گشت تا در خانه كعبه زادها اللّه تعالى تشريفا اثواب نفيسه پوشانيد اما روايت اكثر اهل سير درين باب آنست كه تبعى كه اين سعادت او را مساعدت نموده موسوم بحمير بن وردع بود و ايضا آنچه در معارف و تاريخ طبرى در شرح قصه مذكوره مسطور گشته با آنچه در درج الدرر و اكثر كتب سير مشروح شده بحسب ظاهر مخالف مينمايد چنانچه از سياق كلام آينده بوضوح خواهد پيوست\r\n\r\n","description":"","footnote":"","page_name":" 266 ","page_number":310},
  {"content":"\r\n\r\n\r\nذكر جامه پوشانيدن تبع خانه كعبه را بتوفيق الهى و بيان سبب ايمان آوردن او به بعثت حضرت رسالت پناهى ص\r\nاز سياق كلام طبرى و معارف نزد مؤلف چنان بوضوح پيوسته كه چون تبع اصغر خاطر انور از نظام امور مملكت يمن فارغ ساخت در سال پنجم از سلطنت خود بعزم تسخير ساير بلاد و امصار اعلام ظفر انجام برافراخت و در آن سفر بمدينه طيبه رسيده يكى از اولاد خود را كه موسوم بقيله بود بحكومت تعيين نمود و از آنجا كوچ كرده بعد از طى اندك مسافتى شنود كه مردم يثرب از كمال بيباكى شهزاده را بقتل رسانيده‌اند و ساكنان آن خجسته مكان در آنزمان در سلك يهود انتظام داشتند و ايشان در زمان بخت نصر از بيت المقدس جدا شده بدانجا آمده القصه چون تبع از جسارت آنجماعت خبر يافت عنان مراجعت بجانب يثرب تافت و يهود قلاع و نواحى مدينه را مضبوط ساخته متحصن شدند و تبع آغاز محاصره و محاربه نمود و مدتى حال براينمنوال جارى بود و در آن اوقات متوطنان يثرب روز بجنگ ميپرداختند و شب خروارها خرما به معسكر تبع روان ميساختند و پادشاه يمن از مشاهدهء اينحالت در بحر حيرت افتاده فتورى تمام باهتمامى كه در باب محاصره مينمود راه يافت در خلال اين احوال كعب و اسيد كه از جملهء احبار بنى قريظه بودند بملازمت تبع شتافته و بهنگام فرصت عرضه داشتند كه تا غايت هيچكس از ملوك بر تخريب اين مدينهء مكرمه قدرت نيافته بلكه هركس كه اين معنى بخاطر گذرانيده بس از انقضاء اندك زمانى ببليه‌اى مبتلا گرديده زيرا كه اين موضع سراى هجرت پيغمبر آخر الزمان خواهد بود محمد قرشى ص درين سرزمين توطن خواهد نمود و سخن احبار مأثر افتاده و تبع ترك محاصره داده كعب و اسيد را مصاحب خويش ساخت و رايت عزيمت بصوب مكهء مباركه برافراخت در اثناء راه جمعى از بنى هزيل كه ميدانستند كه هركس كه قصد تخريب خانه كعبه نمايد بعقوبت عاجل و آجل گرفتار آيد از كمال عداوت نزد تبع آمده بعرض رسانيدند كه در خانهء كعبه سيم و زر بسيار و در و گوهر بيشمار مدفون كرده‌اند و تا غايت هيچكس از سلاطين برين معنى اطلاع نيافته اگر ملك بتخريب آن خانه پردازد بىاشتباه آن اموال بدست آيد تبع را فوت طمع در حركت آمده نيت تخريب بيت اللّه در صميم قلب جاى داد و همان روز دستها و پايهاء او خشك شده ساير اعضايش متشنج گشت و كعب و اسيد را طلبيده از سبب آنعارضه سؤال نمود ايشان جوابدادند كه ظاهرا ملك عزيمت ارتكاب امرى ناپسنديده داشته كه حكيم على الاطلاق اين مرض را برو گماشته تبع كيفيت حال را به زبان راستى درميان آورده كعب و اسيد او را به تغيير آن عزيمت ترغيب نمودند و پادشاه يمن خاطر بر آن قرار داد كه چون از آن رنج خلاص يابد بدستور حاجيان كعبه را طواف نمايد و جامه پوشاند لاجرم علتش به صحت تبديل يافت و تبع در آن باب قصيده‌اى گفت كه يك بيتش اينست شعر\r\n ما كنت احسب ان بيتا طاهرا * * للّه فى بطحاء مكته بعند \r\nو چون\r\n\r\n","description":"","footnote":"","page_name":" 267 ","page_number":311},
  {"content":"\r\n\r\nبه مكه رسيد هفت جامه از اجناس نفيسه در خانه پوشانيد و مراسم طواف بجاى آورده متلبس به لباس ملت موسوى گرديد آنگاه متوجه دار الملك خود گشته اكابر و اعاظم بنى حمير او را استقبال نمودند و معروضداشتند كه چون تو ترك دين آبا و اجداد خويش كرده‌اى ديگر ما نسبت به تو طريق اطاعت مسلوك نميداريم و تو را درين ملك نميگذاريم تبع گفت بيائيد تا به آتش التجا نمائيم و حقيقت هر كيشى كه ظاهر شود باتفاق آن ملت را قبول فرمائيم بيان اين سخن آنست كه در آن زمان چون دو كس را باهم خصومتى مىافتاد به حكم پادشاه بغارى كه در نواحى صنعا بود ميرفتند و آتشى از آنجا بيرون آمده خصمى را كه بر باطل بود ميسوخت و كسى را كه جانب حق داشت ايذا نميرسانيد القصه مشركان به حكم آتش راضى شده با بتان خويش در ملازمت تبع بدر آن غار رفتند و بدستور معهود آتشى عظيم از غار بيرون آمده اصنام را خاكستر ساخت بنابرآن ساير يمنيان دين موسى را پذيرفتند و نوبت ديگر در سلك تبع تبع سمت انتظام گرفتند اما روايت اهل سير درين باب آنست كه تبع كه موسوم بود به حمير بن وردع نخست بمكهء مباركه رسيد و بواسطهء عارضه‌اى كه مذكور شد البسهء قيمتى در بيت اللّه پوشانيد آنگاه بمدينهء طيبه شتافت و در آن ايام چهار هزار كس از حكماء عظام و علماء كرام صبح و شام بملازمتش قيام و اقدام مينمودند و شامول يهودى با چهارصد كس از آنجماعت ملاحظهء اوضاع و علامات يثرب كرده دانستند كه آن مقام سراى هجرت خير الانام عليه الصلاة و السلام خواهد بود و روح مقدس خاتم الانبيا عليه من الصلواة انماها از آن سرزمين بهشت برين انتقال خواهد فرمود لاجرم خاطر بر توطن در آنديار قرار دادند به نيت آنكه اگر ظهور آنحضرت در ايام حيات ايشان بوقوع انجامد بسعادت ملازمتش استسعاد يابند و الا يكى از اولاد ايشان بدان عطيه عظمى فايز گردد آنگاه حكايت بعثت حضرت رسالت و موجب توقف خود را بعرض تبع رسانيدند و او را بر حقيقت نيتى كه كرده بودند واقف گردانيدند و تبع را حقيقت سخن ايشان بتحقيق انجاميده از كيش اهل يمن كه پرستش وثن بود تبرا نمود و بوحدانيت حق عز و علا و رسالت خاتم الانبيا اعتراف فرمود لاجرم خواست كه بنفس نفيس خود نيز در مدينه اقامت نمايد تا از آن دولت كبرى بىنصيب نماند اما كثرت لشكر او را از آن عزيمت مانع آمده نامه‌اى در قلم آورد مشتمل بر اقرار بوحدانيت حضرت الهى و تصديق به نبوت جناب رسالت پناهى و آن مكتوب مرغوب را بشامول سپرده گفت اگر تو را اقبال مساعدت نمايد كه سعادت خدمت آن بانى مبانى شريعت را دريابى اين عريضه را بملازمان آستانش رسانى و الا به اولاد خود سپار و شرط وصيت بجا آر كه بطنا بعد بطن در محافظت اين رقعهء نياز لوازم اهتمام مرعى دارند تا به نظر كيميا اثر حضرت خير البشر صلى اللّه عليه و سلم رسد و تبع بعد از فراغ ازين مراسله مقيمان يثرب را وداع كرده روى به طرف ديار يمن آورد و شامول با تبع همانجا ساكن شده آن نامهء نامى چنانچه رسم جهان فانيست از پدران به پسران انتقال مييافت تا بابو ايوب انصارى رضى اللّه عنه\r\n\r\n","description":"","footnote":"","page_name":" 268 ","page_number":312},
  {"content":"\r\n\r\nكه بيست و يكم پسر شامول بود رسيد و ابو ايوب آنمكتوب مرغوب را به نظر انور خير البشر صلى اللّه عليه و سلم رسانيد و سه نوبت بر زبان معجز بيان آنحضرت جريان يافت كه ( مرحبا بالاخ الصالح تبع ) در درج الدرر مذكور است كه قضيهء تبع قبل از هجرت حضرت خير البريه عليه السلام و التحية به مدت هزار و پنجاه و سه سال سمت وقوع پذيرفت و از آن روز باز بنابر اخبار اخيار احبار مسقط رأس و مسكن انس پيغمبر انس و جان صلى اللّه عليه و سلم در ميان ساكنان يثرب صفت اشتهار گرفت نظم\r\n پيش از رسيدن تو به پيش از هزار سال * * تبع در آرزوى تبع بودن تو بود *\r\nشامول را ز ميل جمال تو هردو چشم * * يك لحظه در مقام فراغت نمىغنود \r\nبر ضماير آفتاب اشراق ناظران اين اوراق پوشيده نماند كه در بيان احوال و اسامى و عدد ملوك بنى حمير و تقدم و تأخر و كميت زمان سلطنت ايشان در ميان مورخان اختلاف بسيار است مخصوصا در ذكر حكامى كه بعد ازين مذكور خواهند شد چنانچه هريك از اصحاب تاريخ بعضى از وقايع سابقه و لاحقه تبابعه را بروجهى در مؤلف خود ايراد نموده‌اند كه آن وجه در كتب ديگر مروى نيست بنابرآن التماس راقم اين كلمات پريشان آنست كه اگر اين حكايات را در نسخ متقدمين بسياق ديگر مشاهده فرمايند حمل بر تعدد روايات نمايند نه بر تقصير اين حقير و العلم عند اللّه تعالى الخبير و هو نعم المولى و نعم النصير .\r\n\r\nذكر سلطنة ربيعة بن نضر اللخمى\r\nروايت بعضى از ارباب اخبار به اين معنى اشعار مينمايد كه بعد از فوت تبع ربيعة بن نضر باستظهار كثرت تبع بر ملك يمن استيلا يافت و مدتى لواء ابهت مرتفع گردانيده بهنگام وصول اجل موعود بعالم ديگر شتافت و اين ربيعه بعقيدهء طبرى برادر عدى بن نضر بود كه جذيمة الابرش او را شراب‌دار خود ساخت و در هنگام عدم شعور خواهر خود رقاش را با او در سلك ازدواج كشيد چنانچه شرح اينحكايت سابقا مرقوم كلك بيان گشت و ايضا طبرى زمان كامكارى ربيعه را بر اوان نامدارى تبع الاصغر مقدم ذكر كرده و باتفاق اكثر مورخين ربيعه در ايام حكومت شبى خوابى غريب ديد و از خواب غفلت بيدار شده آنواقعه سبب هدايت و اقبال او گرديد مصراع\r\n زهى مراتب خوابى كه به ز بيداريست . \r\n\r\nحكايت خواب ربيعة بن نضر بروايت صحيح و هدايت يافتن او بنابر تعبير سطيح\r\nمؤلفات جمهور اهل سير مبنى است بر اين خبر كه ربيعة بن نضر در ايام حكومت شبى خواب هولناك ديد و اكثر كاهنان و معبران ديار يمن را جمع آورده بملاحظه آنكه او را بر سخن ايشان اعتماد حاصل شود و اگر خوابش را مطابق واقع گويند تعبير\r\n\r\n","description":"","footnote":"","page_name":" 269 ","page_number":313},
  {"content":"\r\n\r\nرا بر آن قياس نمايد آنجماعت را مخاطب ساخته گفت خواب مرا با تعبير تقرير كنيد جوابدادند كه ما بر اين صورت قدرت نداريم ربيعه از استماع اين سخن غضبناك شده زبان بتهديد ايشان گشاده يكى از كاهنان گفت پيشواى ما سطيح است و شق اگر ملك ايشان را طلب دارد يمكن كه از عهده جواب اين سؤال بيرون آيند آنگاه ربيعه باحضار سطيح وشق فرمان داده چون آن‌دو كاهن ماهر حاضر شدند نخست با سطيح خلوت نموده از ما فى الضمير خويش استعلام فرمود سطيح گفت ( رأيت جمرة خرجت من ظلمه ظلة فوقعت بارض تهامة فاكلت منها كل ذات جمجمة ) يعنى در خواب ديدى كه اخگرى سياه از تاريكى سايه بيرون آمد پس آن انگشت سياه افروخته به زمين تهامه يعنى يمن افتاد و هر صاحب استخوان كاسهء سرى را خورده و بروايتى گفت هر صاحب جمجمه را بسوخت ربيعه گفت كه واقعه مرا راست بيان كردى اكنون تعبير آن را تقرير نماى سطيح گفت تعبير آنست كه از حبشه لشكرى بيايد و اين مملكت را تسخير نمايد ملك بر زبان آورد كه اين واقعه در زمان من حادث خواهد شد يا پس از من سطيح گفت كه قضيهء مذكوره بعد از انقضاء دولت تو به شصت سال يا هفتاد سال بوقوع خواهد انجاميد ربيعه سؤال كرد كه ملك بر اهل حبشه مستدام خواهد بود يا نى سطيح جوابداد كه چون سالى چند حبشيان درين مملكت حكومت كنند شخصى از بنى حمير موسوم بسيف بن ذى يزن ايشان را مغلوب گردانيده فرمان‌فرماى يمن گردد ربيعه باز پرسيد كه مدت دولت آل ذى يزن چه مقدار امتداد يابد سطيح گفت پس از فوت سيف باندك زمانى اين ولايت منتقل به پيغمبرى پاك دين شود كه به او از خداى بزرگ وحى آيد و او از اولاد غالب بن فهر بن مالك بن نضر باشد و تا روز قيامت حكومت در ميان امت او بماند پادشاه يمن از شنيدن اين سخن متعجب شده گفت مگر قيامتى خواهد بود سطيح فرمود كه آرى قيامت روزى بود كه خلق اولين و آخرين را جمع سازند و نيكوكاران پاداش كردار خويش بهشت و بدكاران سزاى افعال خود دوزخ يابند ملك را تعجب زياده گشته سطيح را سوگند داد سطيح گفت سوگند ميخورم بسرخى آخر روز و سياهى اول شب كه آنچه گفتم حق و راستست آنگاه ربيعه سطيح را گسيل كرده شق را طلبفرمود و شق خواب ملك و تعبير آن را چنانچه سطيح گفته بود بىزياده و نقصان بيان نمود و ربيعه بدستورى كه با سطيح گفت‌وشنود كرده با وى نيز در مقام سؤال و جواب آمد بنابران قيل و قال از خواب غفلت بيدار گشته به نبوت احمد مختار صلى اللّه عليه و آله الاطهار و صحبة الاخيار و وقوع قيامت و حشر و نشر ايمان آورد پوشيده نماند كه در تاريخ طبرى و متون الاخبار و روضة الصفا و بعضى ديگر از كتب مشهور خواب مذكور بر نهج مسطور بربيعه بن النضر منسوبست و در روضة الاخبار عوض ربيعة بن النضر نضر بن ربيعه مكتوب و العلم عند اللّه العلام الغيوب و الموصل الى كل يوم المقصود و المطلوب .\r\n\r\n","description":"","footnote":"","page_name":" 270 ","page_number":314},
  {"content":"\r\n\r\n\r\nذكر سطيح وشق\r\nچون سطيح وشق بغرابت خلقت و مهارت در فن كهانت شهرت دارند بتقريب واقعه مذكوره بيان مجملى از حال ايشان مناسب نمود اهل تاريخ آورده‌اند كه سطيح پسر مسعود بن مازن بن ذويب است ( و قيل هو ربيعة بن عمرو بن ذؤيب ) و باتفاق مورخان در اعضاء او استخوان نبود مگر عظام كله و سر دست و اصابع و بعضى برآنند كه روى او در سينه‌اش بود و چون او سطيحى بود از گوشت ملقب بسطيح گشت و سطيح هرگاه در غضب رفتى پرباد شده بنشستى و مطلقا بر قيام قدرت نداشت و او را مانند جامه درهم پيچيده بمجالس ميبردند و چون ميخواستند كه كهانت كند و از امور مخفيه خبر دهد بسان مشك پردوغش ميجنبانيدند و سطيح ميگفته كه يكى از جنيان كه در حين تكلم حضرت عالم السر و الخفيات با موسى عليه السّلام استراق سمع كرده بود و مرا بر مغيبات مطلع ميگرداند و من آن سخنان را با خلق ميگويم و سطيح بروايتى ساكن الجائية موضع بالشام بود و مدت ششصد سال در جهان فانى زندگانى نمود اما شق بروايت ابو محمد عبد اللّه بن اسعد اليمنى اليافعى پسر خالهء سطيح است و ولادت او و سطيح در يك روز بوقوع پيوست وشق به صورت نصف آدمى بود زيرا كه يك دست و يك پا نداشت در بعضى از كتب به نظر درآمده كه چون سطيح وشق متولد گشتند طريقه كاهنهء حميرية كه زوجة امراء القيس بن عمرو كه ملقب بماء السماء بود آن‌دو مولود را طلبيد و آب دهن خود در دهن ايشان انداخت و گفت اين دو پسر در كهانت قايم‌مقام من خواهند شد و همان لحظه طريقه وفات يافته مهم سطيح وشق در آن فن بمرتبه‌اى رسيد كه زياده بر آن نتواند بود و العلم عند اللّه المعبود\r\nمرثد بن عبد كلال بروايت حمزهء اصفهانى گويد برادر مادر تبع اصغر بود و مدت چهل و يكسال در مملكت يمن پادشاهى نمود و مرثد در ايام سلطنت و شهريارى خوابى ديد كه ظهور ملت حضرت رسالت عليه من الصلاة افضلها و من التحيات اكملها از تعبير آن بوضوح انجاميد\r\n\r\nگفتار در خواب ديدن مرثد و تعبير عفيرا بعنايت سرمد\r\nبعضى از ارباب يقظه و انتباه در ذكر بشاير بعثت حضرت رسول صلى اللّه عليه و سلم مرقوم خامه بلاغت انتما گردانيده‌اند كه مرثد بن عبد كلال در زمان دولت و اقبال شبى خوابى هايل ديد چنانچه از مهابت آنواقعه بر خود بلرزيد و چون بيدار گشت كيفيت رؤيا اصلا بيادش نيامد و بنابر بقاء خوف با مادر خود كه از فن كهانت نصيبى داشت شمه‌اى از پريشانى خاطر تقرير كرد و از تعبير آنخواب مراسم استفسار بجاى آورد و مادر از جواب خواب پسر عاجز گشته اكثر كاهنان بلاد عرب را بفرمودهء مرثد جمع ساخت و از آن امر مبهم استعلام نموده جملهء كهنه باتفاق عرضه داشتند كه اگر صورت خواب معلوم بودى ما از عهدهء تعبير آن بيرون مىآمديم اما چون كيفيت واقعه بالكليه فراموش گشته\r\n\r\n","description":"","footnote":"","page_name":" 271 ","page_number":315},
  {"content":"\r\n\r\nما از جواب اين سؤال عاجزيم لاجرم اين عقده در ضمير مرثد ناگشاده ماند روزى جهة تشحيذ خاطر بصيد و شكار اقدام نموده آهوئى بنظرش درآمد بگرفتن آن دلش ميل فرمود و اسب به طرف او برانگيخته چندان از عقب آهو تاخت كه از لشكر دور افتاد و از كثرت حركت و شدت حرارت آفتاب سست و بيتاب شده سايه ميجست كه ساعتى باستراحت پردازد درين اثناء دو سه خانه ديد كه نزديك بغارى ساخته بودند بدانجانب توجه نموده بعد از وصول عجوزه‌اى از خانه بيرون آمد و گفت لحظه‌اى فرود آى و ابواب آسايش بر روى خود بگشاى مصراع\r\n كه بنده بنده تو خانه بنده خانه تست * \r\nو مرثد بن عبد كلال در آن منزل نزول اجلال فرمود و پهلو بر بستر استراحت نهاده بخواب رفت و چون بيدار گشت چشم برگشاد بر بالين خويش دخترى زيبامنظر كه رخسار دلفريبش رشك شمس و قمر بود مشاهده نمود و دختر مرثد را مخاطب ساخته گفت ايملك عاليمقام هيچ آرزوى طعام دارى مرثد بن عبد كلال از استماع اين مقال كه متضمن معرفت او بود انديشناك شد زيرا كه تنها بود و ترسيد كه در آن صحرا كسى قصد او نمايد لاجرم التفات بجواب نفرمود آنگاه دختر گفت اى پادشاه عاليجاه وهم و انديشه را بخاطر اشرف راه مده كه كوكب بخت بلندت در اوج سعادت است و اختر طالع دشمنت در حضيض نحوست بعد از آن طعامى پيش آورد و مرثد بن عبد كلال با كل آن مبادرت نموده از نام دختر سؤال كرد جوابداد كه نام من عفيرا است مرثد گفت آنكس كه تو او را بملك خطاب كردى ميشناسى عفيرا گفت آرى مركز دايرهء عز و جلال مرثد بن عبد كلال است كه جميع كاهنان و معبران عرب را جهة خوابى كه ديده بود جمع كرد و مقصودش بحصول نه پيوست مرثد گفت ازين واقعه ترا هيچ خبرى هست عفيرا گفت مرا بر كيفيت آنواقعه و تعبيرش اطلاع تمام است مرثد مبتهج و مسرور گشته گفت آنچه از آن باب معلوم دارى بيان كن عفيرا بر زبان آورد كه ايملك در خواب چنان ديدى كه گرد بادها پيدا شده به طرف آسمان رفت و از آن آتشها ميدرخشيد و دودى از آن ميان بيرون مىآمد بعد از آن جوى آبى در غايت صفا مشاهده فرمودى و آواز شخصى شنيدى كه مردم را بشرب آب خوانده ميگفت هركس ازين آب بر سبيل عدالت و راستى خورد سيراب گردد و آنكه دهن بر آب نهد و بظلم مرتكب آشاميدن شود خذلان و خسران نصيبش آيد مرثد فرمود كه صورت واقعهء مرار است تقرير نمودى اكنون در تعبير شروع نماى عفيرا گفت گردبادها كنايت از ملوكست و دود و آتش اشارت بخلاف و وفاق ايشان و جوى آب نمودار مشرب مسرت‌بخش ملت بيضاست و آن‌كس كه خلق را بآشاميدن آب ميخواند پيغمبر آخر الزمان است كه ظهور نمايد و مردم را بآبخور دين مبين دعوت فرمايد هركس كه صاحب عدل و انصاف باشد و شرط اطاعتش بجاى آورد از تشنگى باديهء ضلالت نجات يافته بسرچشمهء هدايت رسد و كسى كه طبيعتش مجبول بر ظلم و ستم بود و با آن صاحب شريعت مخالفت ورزد در گرداب غوايت و غرقاب جهالت افتد آنگاه مرثد از اوصاف و اطوار و نسب بزرگوار احمد مختار صلى اللّه عليه و على إله الاخيار سؤال كرد\r\n\r\n","description":"","footnote":"","page_name":" 272 ","page_number":316},
  {"content":"\r\n\r\nعفيرا آنچه ازين باب معلوم داشت بموقف عرض رسانيد و مرثد را حسن رخسار و لطف گفتار عفيرا مستحسن و مطبوع افتاده قصد كرد كه او را خواستگارى نمايد عفيرا ما فى الضمير ملك را بفراست دريافته گفت خواستگار من بيباكيست غيور و مبالغه درين قضيه مستلزم خسران موفور آنگاه مرثد متوهم شده از سر دامادى درگذشت و على الفور سوار شده بسپاه خود ملحق گشت و صد شتر بلند كوهان برسم هديه نزد عفيرا فرستاد و بروايتى در وقت وفات زمام مهام سلطنت را در قبضهء اهتمام پسر خود وليعه نهاد\r\nوليعة بن مرثد اركان ملكش سى و هفت سال مشيد بود\r\nابرهة بن الصباح بقول صاحب معارف بعد از وليعه هفتاد و سه سال پادشاهى نمود و نسب ابرهه بروايت بعضى از نقلهء اخبار بكعب بن سباء الاصغر الحميرى مىپيوست و او بصفت علم و دانش اتصاف داشت و معلوم فرموده بود كه ملك يمن به بنى عدنان انتقال خواهد يافت لاجرم نسبت به آن قبيله انعام و احسان فراوان كرد\r\nصباح بن ابرهه بعد از فوت پدر پانزده سال روى بضبط مملكت آورد و روايتى آنست كه پس از انقضاء ايام اقبال صباح صبح دولت حسان بن عمرو بن تبع الاوسط از مشرق اميد دميد و مدت ملكش به پنجاه سال رسيد\r\nذوشناتر بقول بعضى از مورخان بعد از حسان زمام مهام جهانيان را بقبضهء تصرف درآورد و او از خاندان ملك نبود و در ايام دولت خويش به قدر مقدور بارتكاب فسق و فجور قيام و اقدام مينمود و در احياء مراسم ظلم و جور و سفك دماء از خود به تقصير راضى نميشد و او را به پسران صبيح الوجه ميل بسيار بود چنانچه هرگاه كه نام پسرى شنيدى فى الحال او را طلبيدى و آخر پسريكه پيش او آوردند موسوم بزرعه بود و ملقب بذو نواس و چون زرعه ميدانست كه او را بچه‌كار مىبرند كاردى برميان بست يا در ساق موزه نهاد و بعد از ملاقات با ذو شناتر كه بقول طبرى موسوم بود بحنيفة بن عالم اظهار ملايمت كرده او را بوصال خويش اميدوار ساخت و پس از لحظه‌اى كه مجلس از اغيار خالى شد آنكارد را بركشيده بضربات متعاقبه روح خبيث خيفهء او را از صحبت جيفهء جسد جدا گردانيد در تحفة الملكيه مسطور است كه حنيفه را ذوشناتر جهة آن ميگفتند كه انگشتان زيادتى داشت مدت سلطنتش بيست و هفت سال بود\r\n\r\nذكر سلطنت ذو نواس كه موسوم بود بزرعه\r\nبعضى از مورخان برآنند كه پدر ذو نواس شراحيل بن عمرو بوده و برخى گفته‌اند كه بنوزرعة بن زيد بن كعب بن كهف الظلم بن زيد بن سهل بن عمرو بن قيس بن جشم بن وايل بن عبد الشمس بن الغوث بن جدار بن قطن بن غريب بن حارث الرايش بن قيس بن صيفى بن سباء الاصغر بن حمير بن سباء بن يشجب بن يعرب بن قحطان و از تاريخ محمد بن جرير الطبرى چنان معلوم مىشود كه زرعه ولد صلبى تبع الاوسط بوده و برادر حسان كه او را تبع الاصغر\r\n\r\n","description":"","footnote":"","page_name":" 273 ","page_number":317},
  {"content":"\r\n\r\nخوانند القصه چون ذو نواس اساس حيات حنيفه بن عالم را مندرس گردانيد خود را يوسف نام نهاده باتفاق اعيان زمن بر مسند سلطنت يمن متمكن شد و او سرخيل اصحاب اخدود بود و مدت بيست سال پادشاهى نمود اكثر مورخان برانند كه ذو نواس در سلك امت موسى عليه السّلام انتظام داشت و تمامى اهالى يمن در زمان ايالت او بمقتضاء كلمه ( الناس على دين ملوكهم ) عمل نموده آن ملت را پذيرفتند اما از مضمون حكايتى كه نوشته مىشود چنان بوضوح مىپيوندد كه ذو نواس تابع شريعت موسى نبوده بلكه بوحدانيت ايزد تعالى نيز اعتراف نمىنمود\r\n\r\nحكايت اشتعال آتش عصيان ذو نواس و بيان مردن او در آب از غايت وهم و هراس\r\nفضلاء سخن‌شناس و علماء خرد اقتباس در مؤلفات خود آورده‌اند كه يكى از مهرهء سحره كه اساس وزارت ذو نواس را مستحكم داشت چون بكبر سن رسيد بعرض ملك يمن رسانيد كه ضعف شيخوخيت در من اثر كرده است و آثار انتقال از دار فنا هويدا گشته مناسب آنكه كسى را كه قابليت آموختن علم سحر داشته به من سپارى تا اين فن را به دو تعليم دهم ذو نواس عبد اللّه بن تامر را كه جوانى رشيد بود به خدمت آنساحر فرستاده و عبد اللّه بتعليم سحر اشتغال نموده در روزيكه از منزل خود نزد پير ساحر ميرفت در اثناء راه آواز مناجات راهبى به گوش او رسيد و به مجرد شنيدن آن آواز پى بصومعهء راهب برده راهب عبد اللّه را بملت عيسوى دعوت كرد و عبد اللّه على الفور آن كيش را پذيرفته هرگاه فرصت مييافت پنهان از آن ساحر بملازمت راهب مىشتافت تا كار او به جائى رسيد كه مستجاب الدعوت شد در خلال آن احوال دابه عظيمه بر سر راهى آمده مردمرا از آمدوشد مانع گشت و عبد اللّه بدانجا رسيده سنگى برداشت و گفت الهى اگر راهب از ساحر نزد تو دوست‌تر است اين دابه را بدين حجر هلاك ساز و سنگ را بجانب دابه افكنده بر مقتلش آمد و خلايق از آن تفرقه نجات يافتند آنگاه عبد اللّه به خدمت راهب رفته كيفيت واقعه باز گفت راهب بر زبان آورد كه تو عنقريب بدست اهل ضلالت گرفتار خواهى شد بايد كه كسى را به من دلالت نكنى و بسبب قضيهء مذكوره عبد اللّه بن تامر مشهور گشته بيماران جهة شفاء امراض به دو رجوع ميكردند و شربت صحت ميچشيدند و يكى از جلساء ذو نواس كه چشم جهان‌بين او از حليهء بينائى عاطل مانده بود از حال عبد اللّه خبر يافته التماس كرد كه دعا كند تا نور ديدهء او به حالت اصلى معاودت نمايد عبد اللّه گفت من كسى را شفا نميتوانم داد اگر ميخواهى كه ديدهء تو روشن گردد بخداى تعالى ايمان آر آن شخص كلمهء توحيد بر زبان رانده فى الحال حكيم على الاطلاق چشمهاى او را روشن ساخت و او بملازمت ذو نواس شتافته چون نظر پادشاه بر وى افتاد پرسيد كه چشم ترا كه شفا داد جوابداد كه پروردگار من ذو نواس گفت تو را پروردگارى غير من هست آنعزيز گفت پروردگار من\r\n\r\n","description":"","footnote":"","page_name":" 274 ","page_number":318},
  {"content":"\r\n\r\nو تو خداوند جبار است سبحانه و تعالى ذو نواس از شنيدن اين سخن در غضب شده او را چندان تعذيب نمود كه حال عبد اللّه را تقرير فرمود و آنظالم عبد اللّه را گرفته بعد از گفت و شنيد او را نيز چندان معذب گردانيد كه چگونگى احوال راهب را بر زبان آورد و ذو نواس راهب را طلبيده برجوع از ملت مسيحا عليه السّلام تكليف نمود و راهب ازين معنى ابا كرده ذو نواس فرمود تا آن پير عزيز را به اره دو پاره كردند و جليس خود را نيز برين منوال كشته عبد اللّه را گفت بازگرد از دينى كه دارى عبد اللّه بسخن او التفات نفرمود و ذو نواس او را به بعضى از ملازمان خود سپرده گفت اين شخص را بقلهء فلان جبل بريد و اگر از دين خود برنگردد از كوهش بيندازيد و چون آنجماعت با عبد اللّه بقله آن جبل رسيدند بدعاء عبد اللّه كوه در حركت آمده مجموع برخاك هلاك افتادند و عبد اللّه نزد ذو نواس رفته نوبت ديگر آن بداختر او را مصحوب جمعى از نوكران به دريا فرستاد كه غريق بحر فنا گردانند و بعنايت الهى آن جمع در غرقاب افتاده عبد اللّه نوبت ديگر به نظر ذو نواس آمد و آن جبار ستمكار حيران گشته عبد اللّه گفت تو مرا بقتل نميتوانى رسانيد مگر آنكه بموجب فرموده من عمل نمائى ذو نواس پرسيد چه بايد كرد جوابداد كه مردم را در ميدان جمع ساز و مرا بردار كرده تيرى از تركش من بردار آن را بكمان پيوسته بگوى بسم اللّه رب الغلام و تير را بجانب من افكن تا به مقصود خود فايز شوى ذو نواس برحسب فرموده بتقديم رسانيده آن تير بشقيقه عبد اللّه رسيد و عبد اللّه دست خود بر زخم نهاده برحمت الهى و اصل گرديد مردم كه اين صورت مشاهده كردند فرياد برآوردند كه آمنا برب الغلام و اينحديث را آن سردفتر اهل ظلام شنيده فرمود تا خندقها كندند و آتش بسيار برافروختند و هركس كه از ملت عيسوى رجوع ننمود به آتش بيداد سوختند آورده‌اند كه در آن اوان كه نيران طغيان آن قدوهء اهل عصيان التهاب و اشتعال داشت ضعيفهء را كه كودكى بر كتف گرفته بود بكنار آتش رسانيدند و آن بيچاره را شفقت مادرى دامن‌گير شده قصد كرد كه از دين برگردد به آتش در نيايد در آن حين آن طفل بسخن درآمده گفت ( يا امة اصبرى فانك على الحق ) آنعورت از استماع اين كلام قوىدل گشته به آتش درآمد و بروايتى كه متون الاخبار از آن اخبار مينمايد قادر بيچون آتش را برو سرد گردانيده بسلامت از جانب ديگر بيرون رفت چنانچه كسى او را ديگر نديد و اين واقعه بقول صاحب معالم التنزيل قبل از ولادت حضرت رسالت صلى اللّه عليه و سلم بهفتاد سال واقع گرديد و محمد بن جرير الطبرى و بعضى ديگر از مورخين را عقيده آنست كه در زمان دولت ذو نواس اهالى نجران كه شهريست در ميان موصل و جزيره عرب بارشاد يكى از متابعان ملت عيسى عليه السّلام از طريق بت پرستى انحراف نموده بشارع دين قويم و صراط مستقيم درآمدند و اينخبر بسمع ذو نواس كه تقويت شريعت موسى عليه السّلام ميكرد رسيده با اتباع خود از يمن بنجران شتافت و خندقها كنده در آنجا آتش برافروخته هركس كه از دين عيسى تبرا نمىنمود او را در آن آتش انداخته ميسوخت و بر هر تقدير تقرير اصحاب اخدود كه كلام مجيد ربانى بذكر\r\n\r\n","description":"","footnote":"","page_name":" 275 ","page_number":319},
  {"content":"\r\n\r\nآن ناطق است كنايت از ذو نواس و اتباع اويند ( و الاخدود الشق المستطيل فى الارض و جمعه اخاديد ) و در كيفيت واقعه ذو نواس و اصحاب اخدود روايات ديگر نيز ورود يافته كه اين مختصر گنجايش ايراد آن ندارد لاجرم بر آنچه نوشته شد سخن مختصر گرديد نقلست كه در زمان خلافت امير المؤمنين عمر بن الخطاب رضى اللّه عنه شخصى از نجرانيان بحفر قبرى قيام مينمود ناگاه ديد كه جوانى بيجان نشسته و دست بر زخمى كه بر سر داشت نهاده و چون آن شخص دستش برگرفت خون از سر زخم در جريان آمد و از مشاهدهء اين صورت متعجب گشته مردم را اخبار نمود تا كيفيت واقعه را در قلم آورده بمدينه فرستادند صحابه بعد از مطالعهء اين رقعه دانستند كه آنجوان عبد اللّه بن تامر است كه بر دست ذو نواس بقتل رسيده بتكفين و تدفين او بطريقه سنت اشاره نمودند القصه چون ذو نواس از مراسم كشتن و سوختن عيسويان دقيقه‌اى مهمل و نامرعى نگذاشت و قيصر كه متابعت مسيحا مينمود ازين معنى خبر يافت آتش غضب در باطنش ملتهب شده بنجاشى پادشاه حبشه نشانى نوشت كه متوجه استيصال ذو نواس شود و ملك حبشه ازياط نامى را با هفتاد هزار سوار جرار بجانب يمن فرستاد و ذو نواس طاقت مقاومت با آن لشكر از حيز قدرت خود بيرون ديده فرار برقرار اختيار كرد و در اثناء راه بدريائى رسيده از غايت خوف و خشيت اسب را در آب راند و شعلهء حياتش فرونشست و شخصى كه او را ذوجدن ميگفتند روزى چند قايم‌مقام ذو نواس گشته او نيز از دست برد سپاه حبشه متوهم شده به طرف دريا گريخته از عقب ذو نواس شتافت ازياط بعد از فرار ذوجدن بىمنازعى و مزاحمى بصنعاء يمن درآمده پاى بر مسند حكومت نهاد و چون روزى چند از ايالتش منقضى گشت ابرهه كه در سلك سرداران جيش حبشه انتظام داشت نسبت بازياط آغاز مخالفت كرده و لشكرى فراهم آورده متوجه صنعا شد و ازياط نيز با مردم خود بميدان قتال شتافته ابرهه حيلت انديشيد و يكى از غلامان خود را غنوده نام در كمين‌گاه نشانده بمعركه رفت و ازياط را بمبارزت خواند و ازياط كه در نهايت شجاعت بود اين حالت را غنيمت شمرده نزديك بابرهه خراميد و تيغى بر فرقش فرود آورد كه تا ابروى او شكافته شد و در آنوقت غنوده از عقب آن پهلوان درآمده بيك ضربت حربه ازياط را از پشت زين بر روى زمين انداخت و ابرهه در يمن رايت ايالت برافراخت\r\n\r\nذكر حكومت ابرهة بن الصباح\r\nابرهه بنابر زخمى كه ازياط بر سرش زده بود ملقب باشرم گشت و او ابو يكسوم كنيت داشت و چون ابو يكسوم در صنعا بلوازم امر پادشاهى قيام نمود و خبر قتل ازياط را نجاشى استماع فرمود در غضب شده سوگند خورد كه تا پاى بر خاك يمن ننهم و موى پيشانى ابرهه را بدست نگيرم عذر او را نپذيرم آنگاه با سپاه شجاعت‌پناه روى بجانب يمن آورد و ابرهه از سوگند و توجه نجاشى خبر يافته موى پيشانى خود را ببريد و با توبرهء پرخاك و پيشكشهاء پادشاهانه و عرضه\r\n\r\n","description":"","footnote":"","page_name":" 276 ","page_number":320},
  {"content":"\r\n\r\nداشتى مبنى از اعتذار و استغفار بر فرمان‌بردارى و نياز بسيار نزد ملك حبشه فرستاد و در آن كتابت مندرج گردانيد كه موى پيشانى و توبره خاك را از جهة آن ارسال داشتم كه پادشاه در سوگند خود حانث نشود و موى مرا بدست گرفته و پاى مبارك بر خاك يمن نهد و از سر اين عزيمت در گذرد و چون اشياء مذكوره به نظر نجاشى رسيد تحف و هدايا را قبول فرمود و سوگند خود را راست كرده مملكت يمن را بر ابرههء اشرم مسلم داشت و ابرهه مدت بيست و سه سال در آن مملكت رايت دولت و اقبال برافراشت و در اواخر ايام حيات بعزم تخريب خانه كعبه لشگر بصوب حريم حرم كشيد و بغضب مالك الملك على الا الاطلاق گرفتار شده به زخم سنگ سجيل متوجه درك اسفل گرديد\r\n\r\nذكر توجه ابرهة الاشرم به قصد تخريب حرم و بيان هلاك اصحاب فيل به زخم حجارة من سجيل\r\nعلماء واجب التبجيل بر سبيل اجمال و تفصيل مرقوم كلك بيان گردانيده‌اند كه چون ابرهة الاشرم در زمان سلطنت خود مشاهده نمود كه هر سال فرق بنى آدم مهاجرت اخوان و مفارقت خلان اختيار كرده بصوب حريم حرم توجه مينمايند بخاطرش خطور نمود كه در برابر كعبه معظمه كنيسهء سازد تا طوايف امم متوجه طواف آن گشته ديگر هيچكس به زيارت بيت اللّه نپردازد مصراع\r\n زهى تصور باطل زهى خيال محال \r\nو بعد از استجازه از نجاشى بىتحاشى معماران يمن و مهندسان زمن را جمع آورده فرمود كه در بلدهء صنعاء خانه‌اى در كمال تكلف و رفعت ساختند و سقف و جدار آن را بنقوش غريب و صور بديع مزين و محلى گردانيدند و ابرهه آنخانه را قليس نام نهاده ابناء زمان را بزيارتش ترغيب نمود و طبقات خلايق بعضى جهة تصور حصول مثوبت و برخى از براى تماشاءخانه پرزيب و زينت از اقطار امصار متوجه صنعاء گشتند و قبايل اعراب بتخصيص متوطنان ام القرى ازينمعنى در تاب شده شخصى از بنى كنانه كه بروايتى موسوم به نفيل بود از طريق تعصب بصنعا خراميد و خدام قليس را فريفته شبى در آن كنيسه بيتوته نمود و به قدر مقدور در و ديوار قليس را به نجاست بيندود و در پس در منتظر فتح الباب بنشست و سدنه خانه بوقت سحر كه در بگشادند نفيل كنانى مانند تير از خانه كمان بيرون جسته تا زمان وصول بديار خويش در هيچ مكان قرار نگرفت على الصباح كه مشام ابرهة ابن الصباح از رايحه آن خبر متأثر شد دانست كه اين فعل بو العجب نتيجه طبيعت عربست لاجرم سوگند بر زبان آورد كه به مكه رفته خانه كعبه را ويران گرداند و بعد از تصميم عزيمت رسولى نزد نجاشى فرستاده صورت حال را پيغام داد و فيل سفيديرا كه موسوم به محمود بود بسبب ظهور فتح و ظفر و موجب وصول به مقصد و مقصود طلب فرمود نجاشى ملتمس ابرهه را مبذولداشته محمود را با چند زنجير فيل ديگر مصراع همه صحرانورد و كوه‌پيكر روانه ساخت و ابرهه با بهادران فيل تن و فيلان صف‌شكن از دار الملك يمن به قصد تخريب خانه ذو المنن روان گشت و چون بولايت\r\n\r\n","description":"","footnote":"","page_name":" 277 ","page_number":321},
  {"content":"\r\n\r\nحجاز درآمد لشگريانش دست بغارت و تاراج برآورده مراعى و مواشى مردم را تصرف كردند و از آن جمله دويست شتر عبد المطلب بن هاشم را كه جد احمد مختار بود صلى اللّه عليه و سلم بيغما بردند ابرهة الاشرم پس از آنكه بنواحى حرم رسيد حناطه حميرى را نزد قريش فرستاد و پيغام داد كه من جهة جنگ و خون ريختن بدين ولايت نيامده‌ام بلكه غرض انهدام خانه كعبه است و اگر شما را هوس قتال و جدال باشد اسباب آن نيز مهياست و با حناطه گفت كه اگر قريش داعيهء محاربه نداشته باشند و به صلح مايل باشند مهتر ايشانرا همراه بياورد و حناطه به مكه رفته و اداء رسالت نموده قريش را بمصالحه راغب يافت لاجرم عبد المطلب را مصحوب خود گردانيده بملازمت ابرهه شتافته و عبد المطلب مردى بود كه انوار وجاهت و سرورى از اسرهء ميمونش لامع و آثار جلالت و مهترى از بشرهء همايونش ساطع و ابرهه از انيس نامى كه در سلك ملازمانش انتظام داشت شمهء از عظم شأن و قدم خاندان او شنيده بود بنابرآن بتعظيم عبد المطلب از تخت فرود آمده بر بساطى نشست و مهتر عرب را در پهلوى خود جاى داد و چون بلغت يكديگر دانا نبودند ترجمانى در ميان مقرر شد و بعد از تقديم گفت و شنيد رسمى و ترتيب مقدمات عادى عبد المطلب طلب شتران خود نمود و ابرهه را اين سخن بر خاطر گران آمده بر زبان آورد كه تو سيد و سرور قريشى و شرف قريشيان بوجود خانه كعبه است و من آمده‌ام كه آنموضع را ويران سازم و تو از آن باب هيچ نميگوئى و شترى چند را كه نزد ارباب همت زيادت قدرى ندارد ميجوئى اين صورت از همچو توئى غريب باشد عبد المطلب جوابداد كه اين خانه خداوندى دارد كه شر اعدا را از وى كفايت ميتواند كرد و من صاحب شتران بيش نيستم بنابرآن از آن سخن نميگويم و ابرهه به رد شتران حكم نموده عبد المطلب مراجعت فرمود و اهل حرم باشارت او احمال و اثقال بقلل جبال برده متفرق گشتند و عبد المطلب تنها به مسجد الحرام رفته حلقهء در خانه را بگرفت و لحظه‌اى بمناجات قاضى الحاجات پرداخته به زبان تضرع و نياز نكبت هلاكت مخالفان را مسألت كرد آنگاه روى بقله كوه حرا كه بعضى از اكابر قريش آنجا بودند آورد و روز ديگر كه طاير زرين بال خورشيد بعزم استيلاء سواد بر سپاه زنگ بر زبر گردون فيل رنگ آشيانه گزيد ابرهه به قصد تحزيب خانه كعبه سپاه حبشه را آراسته پردهاى ملون بر پشت فيلان انداخت و فيل محمود را بر ساير افيال تقديم نموده در مقدمه روان ساخت و خود نيز در حركت آمده بعد از طى اندك مسافتى محمود قوايم ستون مانند خود را بسان كوه بىستون در زمين محكم كرده بايستاد و هرچند فيل‌بانان مراسم سعى و اهتمام بجاى آوردند بجانب بيت الحرام قدم پيش ننهاد و چون روى او را به طرف ديگر گردانيدند بسرعت برق و باد در رفتار آمد شاه و سپاه از مشاهده اينحال متعجب و متحير گشته ناگاه لشگر طيرا ابابيل كه مرغان سپاه بودند مثال فراشتوك و گردنهاء آنها مايل بخضرت بود از جانب مشرق پيدا شدند يكى را سنگى متكون از گل دريا ببزرگى نزديك بنخودى در منقار و دو سنگ ديگر هم\r\n\r\n","description":"","footnote":"","page_name":" 278 ","page_number":322},
  {"content":"\r\n\r\nاز آن جنس در چنگال و بر هر حجاره‌اى نام بيچاره‌اى كه هلاك او را به زخم آنسنگ رقم زده بودند بكلك تقدير قلمى شده بود و بعد از آنكه آن مرغان بر بالاى سر اهل عصيان رسيدند سنگ باران كردند و بر سر هر سوارى كه سنگ خورد از ناف چهارپايش بيرون رفت و بر فرق هر پياده كه حجاره‌اى رسيد از طرف مقابل بدرآمد و غير از فيل محمود ساير فيلان و اسبان و سپاهيان بر بساط هلاكت افتادند و ابرهه ازين فرزين بند حادثه خود را بكنار كشيده رخ بجانب حبشه آورد تا از خانه شهمات بفضاء نجات رسد و در راه مرضى صعب بر وى استيلا يافته بهزار حيله نيم جانى به نظر پادشاه حبشه رسانيد و كيفيت واقعه را عرض كردن گرفت نجاشى از شنيدن آن خبر غريب غريق بحر تعجب شده ناگاه ابابيلى كه در راه نكبت آسا ملازمت ابرهه مينمود در هوا ظاهر گشت و ابرهه آن مرغرا بنجاشى نموده ابابيل سنگ سجيل را بران سرخيل اهل تضليل انداخت ابرهه فى الحال از پاى درآمده قعر جهنم را منزل ساخت آورده‌اند كه در آن صباح كه اكابر قريش انتظار مقدم ادبار آثار ابرهه ميبردند چون ساعتى چند از روز بگذشت و اثرى از اصحاب فيل پيدا نگشت ايشان را گمان شد كه بليه آن طايفه را دريافته لاجرم خواستند كه با جمعهم بجانب معسكر ابرهه روند و عبد المطلب قريشيان را تخويف نموده خود ببهانهء استفسار اخبار بلشكرگاه اعدا رفت و كمال قدرت الهى را به عين اليقين مشاهده كرده آنچه از نقود و جواهر بنظرش درآمد در موضعى مناسب مدفون گردانيد بعد از آن اهالى بيت الحرام را از آنواقعه عظمى اعلام كرد و آن جماعت بدانجانب شتافته متروكات حبشيان را بفراغ بال تقسيم نمودند\r\nيكسوم بن ابرهه بعد از حدوث حادثه مذكوره در يمن پادشاه شد و بقول طبرى چهار سال باقبال گذرانيد و بعضى ديگر از مورخان زمان ملك يكسوم را هفده سال و برخى نوزده سال گفته‌اند\r\nمسروق بن ابرهه پس از فوت برادر افسر ايالت بر سر نهاده و مدت دوازده سال پادشاهى كرده در معركه سيف بن ذى يزن به زخم تير و هرز كشته گشت چنانچه سمت تحرير مييابد\r\n\r\nحكايت لشگر كشيدن سيف بن ذى يزن و بيان ظفر يافتن او بر سپاه دشمن\r\nدر تاريخ طبرى مسطور است كه در زمان ابرهة الاشرم از بنى حمير در مملكت يمن شخصى بود مكنى بابو مره كه نسبش به تبايعه مىپيوست و آن بزرگزاده عياض نام داشت و بحسب لقب او را ذويزن ميگفتند و ذويزن را زنى بود از احفاد علقمة المرادى در كمال حسن و جمال آن زن از ذويزن پسرى آورد كه آثار دولت و اقبال از بشرهء او لايح گشت و اين پسر موسوم بود بمعديكرب و ملقب بسيف گشته چون دو ساله شد ابرهة ابن صباح خبر صباحت\r\n\r\n","description":"","footnote":"","page_name":" 279 ","page_number":323},
  {"content":"\r\n\r\nرخسار و ملاحت گفتار مادر او را شنيد ذو يزن را طلبيد و گفت دست از اين زن بازدار و الا تو را بقتل رسانم و ذويزن از بيم جان مفارقت جانان اختيار كرده التجا بدرگاه قيصر برد و از امداد پادشاه روم محروم گشته از آن مرز و بوم روى به خدمت نوشيروان نهاد و نوشيروان نيز بنابر تباعد بلدان و تباين كيش و ملت در باب امداد ذويزن طريق تغافل مسلوك داشته بعد از ده سال كه ذويزن در مداين بسر برد به طرف عالم آخرت سفر كرد و سيف بن ذويزن در زمان ايالت مسروق خبر فوت پدر استماع نموده از مادر اجازت حاصل فرموده بدرگاه نوشيروان شتافت و چنانچه پدرش التماس كرده بود مدد طلبيد تا مملكت موروث را از اهل حبشه انتزاع نمايد و بعد از چندگاه شهريار عدالت‌پناه بر بيچارگى سيف ترحم نموده فرمانداد تا از سپاهيان هركسى كه در زندان بود بيرون آوردند و پير كار ديده هشتاد ساله را كه وهرز نام داشت برايشان امير گردانيده حكم فرمود كه مجموع در ملازمت سيف بن ذىيزن از راه دريا بولايت يمن روند و مورخان عدد آن سپاه را از هشتصد نفر تا سه هزار و ششصد تن گفته‌اند و چون آن لشگر برحسب فرمان كسرى در كشتى نشستند بعضى غريق بحر فنا گشتند و برخى بساحل نجات رسيده در نواحى عدن روزى چند خيمه اقامت زدند و در آن ايام از بنى حمير جمعى كثير بايشان پيوسته مسروق از كيفيت حادثه آگاه گرديد و بعد از ارسال رسل و رسايل مهم بر پيكار قرار گرفته بروايتى مسروق با صد هزار سوار بجانب ايشان روانشد و سيف و وهرز دل بر مرگ نهاده با پنجهزار نفر از حمير و ششصد كس از عجم قدم در ميدان مقاتله نهادند و روز قتال مسروق ياقوتى رمانى بر عصابه تعبيه كرده بر پيشانى بسته بود و چون وهرز را چشم بر آن جواهر افتاد ناوكى دلدوز بر خانهء كمان نهاده چنان بر پيشانى مسروق زد كه عقاب جان بر يعنى تير چار پر در آشيانه دماغ پر غرور پادشاه يمن جاى گرفت و آنلشگر موفور هزيمت غنيمت شمرده سپاه سيف بن ذىيزن بسيارى از لشگر دشمن بقتل آوردند و عيال و اطفال حبشيان را اسير كردند و سيف بعد از مشاهده پيكر فتح و ظفر وهرز و سپاه عجم را بانعام زر و گوهر راضى و شاكر گردانيده رخصت مراجعت داد و جهة نوشيروان تحفه‌هاى لايقه و هديه‌هاى رايقه فرستاد\r\n\r\nذكر نشستن سيف بن ذىيزن بر مسند سلطنت در قصر غمدان و بيان بشارت دادن او به بعثت نبى آخر الزمان\r\nدر صحائف بلاغت نشان بروايت فضلاء عاليشان مرقوم كلك بيان گشته كه چون سيف بن ذىيزن بر دشمن ظفر يافته بدار الملك يمن خراميد قصر غمدان را كه در زير گنبد اين سقف خضرة نشان شبيه و نظير آنعمارتى صفت ارتفاع نپذيرفته محل جلوس بر مسند سلطنت گردانيد و اينخبر در اقطار امصار شايع شده اشراف اطراف جهة اقامت مراسم تهنيت متوجه بلده صنعا گشتند از آن جمله صناديد قريش مثل عبد المطلب بن هاشم و وهب بن عبد مناف و زهرى و امية بن عبد الشمس و عبد اللّه بن جذعان و غير ايشان بقصر غمدان\r\n\r\n","description":"","footnote":"","page_name":" 280 ","page_number":324},
  {"content":"\r\n\r\nشتافتند و در روزيكه بسيارى از گردن‌كشان آفاق دست ادب بر كمر زده بپاى خدمت در پيش سيف ايستاده بودند بار يافتند و در آن انجمن عبد المطلب تهنيت جلوس پادشاه يمن را به عبارتى ادا كرد كه دوست و دشمن زبان بتحسين او گشادند و سيف بن ذىيزن بعد از اطلاع از كمال فصاحت آن بزرگ عرب از علو نسبش سئوال فرمود و چون جمال حالش را بحليه همهء اوصاف پسنديده آراسته ديد اصناف الطاف پادشاهانه دربارهء او بتقديم رسانيد و بنا بر آنكه سيف بن ذىيزن دين عيسى عليه السّلام داشت و او را از انجيل معلوم شده بود كه وقت ظهور خاتم الانبياء است گمان برد كه آن صدر بارگاه اصفيا از اولاد عبد المطلب خواهد بود در آن اوان كه صناديد قريش در صنعا اوقات ميگذرانيدند روزى در خلوتى عبد المطلب را طلبيده ما فى الضمير خود را با وى درميان نهاد و شمه‌اى از علامات آن مولود عاقبت محمود شرح داد عبد المطلب بعد از استماع آنسخنان سجده شكر بجاى آورده بعرض ملك رسانيد كه مرا فرزندى بود عبد اللّه نام و چندگاه شد كه او بعالم ديگر انتقال فرموده و پسرى همايون اثر يادگار گذاشته معلم بعلاماتى كه بر زبان الهام بيان پادشاه عالميان جريان يافت آنگاه سيف عبد المطلب را باخفاء آن اسرار وصيت كرده هريك از قريشيان را كه ده نفر بودند بانعام ده غلام و ده كنيزك و دو برد يمانى و پنج رطل طلا و ده رطل نقره و ظرفى پر عنبر و صد شتر سرافراز ساخت و موازى آنچه به مجموع ايشان داده بود بعبد المطلب عنايت فرمود و همه را دوست كام و مقضى المرام رخصت انصراف ارزانى داشت و چون مدت يكسال يا هفت سال از سلطنت سيف درگذشت جمعى از حبشيان فرصت يافته در صيد گاهى او را شكاروار درميان گرفتند و بقتل رسانيدند و چون اينخبر بانوشيروان رسيد نوبت ديگر وهرز را با چهار هزار مرد به طرف يمن روان گردانيد وهرز بخرداد ملقب بود و او بعد از قتل سيف بفرمان نوشيروان بيمن شتافته بر مسند حكومت نشست و از اهل حبشه بسيارى بكشت و چون چهار سال سرورى كرد روى بعالم بقا آورد مرزبان بن وهرز بقول محمد بن جرير الطبرى بعد از فوت پدر به حكم كسرى مالك ممالك يمن شد و در وقت حكومت انوشيروان بجهان جاودان انتقال فرموده و مرزبان نيز متعاقب بدان عالم نقل كرده پسرش فيلسجان به حكم هرمز بن كسرى قايم‌مقام شد و چون او نيز نماند ولدش خرخسره در صنعا قدم بر مسند خسروى نهاد و روايتى آنكه بعد از فوت وهرز فيلسجان حاكم يمن گشت آنگاه شخصى كه موسوم بود بخرزادان والى شد پس نوشجان نامى رايت ايالت بر افراشت و بعد از وى مرزوان پادشاه گشت و چون او نيز نماند حكومت آنمملكت بخرخسره رسيد و بر هر تقدير پس از چندگاه كه خرخسره افسر سرورى بر سر نهاد هرمز از وى رنجيده رقم عزل بر صحيفه احوالش كشيده باذان بن ساسان را در آن مملكت حاكم گردانيد و اين باذان به نبوت حضرت رسالت عليه السلام و التحية ايمان آورد و مؤمن و موحد از جهان انتقال كرد آنگاه دادويه كه خواهرزاده باذان بود و ايضا متابعت ملت حضرت خاتم صلى اللّه عليه و سلم مينمود در يمن حاكم شد و باتفاق فيروز ديلمى اسود\r\n\r\n","description":"","footnote":"","page_name":" 281 ","page_number":325},
  {"content":"\r\n\r\nعنسى را كه دعوى نبوت ميكرد بقتل رسانيد و بعد از فوت دادويه حكومت آن مملكت بنواب خلفا متعلق گرديد چنانچه در جزو چهارم ازين مجلد مجملى ازين وقايع در رشته بيان سمت انتظام خواهد يافت و پرتو اهتمام بر ذكر اسامى حكام و ولات آنديار خواهد تافت خاتمه در تمهيد اتمام جزو ثانى و شروع در سيم و چون بفيض فضل الهى بيمن عنايت بىغايت حضرت شاهنشاهى كليات حالات ملوك عجم و عرب صفت اختتام گرفت و روايات صحت آيات جزو دوم ازين صفحات فصاحت صفات سمت شرح تبيين پذيرفت بعد ازين خامهء بلاغت آئين در تحرير جزو سيم شروع خواهد نمود و ابواب تصحيح و تنقيح روايات سير حضرت خير البشر بانامل سعى و اجتهاد خواهد گشود مثنوى\r\n به حمد اللّه كه شد بر رغم حاسد * * مرتب جزو ثانى زين مقاصد *\r\nمبين شد طريق شهرياران * * بتخت پادشاهى كامكاران *\r\nبالفاظى چو آب زندگانى * * در او ظاهر جواهر از معانى *\r\nعباراتى منقح از زوايد * * رواياتى مضمح از مفاسد *\r\nچه باشد گر شود اين گوهر پاك * * طراز گوش هوش اهل ادراك *\r\nچو آمد بهتر از عقد جواهر * * شود منظور اصحاب مفاخر *\r\nبه بينندش به چشم دل‌نوازى * * بگيرندش بدست چاره‌سازى *\r\nكنون وقت است كز كلك سخن گوى * بسوى ذكر پيغمبر نهد روى *\r\nبگويد شمه‌اى از حال خاتم * * شفيع زمرهء اولاد آدم *\r\nدرود از فضل حق بادا مكرر * * برو و آل او تا روز محشر \r\nصلى اللّه عليه و على آله و اصحابه\r\nتمام شد جزو دوم حبيب السير\r\n\r\n","description":"","footnote":"","page_name":" 282 ","page_number":326},
  {"content":"\r\n\r\n\r\n[ جزو سوم در بيان مجملات احوال حضرت سيد كاينات عليه افضل الصلوات 
  ]\r\nجزو سوم حبيب السير بسم اللّه الرّحمن الرّحيم در بيان مجملات احوال حضرت سيد كاينات عليه افضل الصلوات‌س الحمد اللّه الذى اعز الاسلام برسالت حبيبه محمد الامين و جعله خاتما لاحكام النبوة و كان آدم بين الماء و الطين صلى اللّه عليه و على آله الهادين و اصحابه الراشدين صلوة زاكية متوالية الى يوم الدين بر طباع سپهر ارتفاع مستخبران مآثر نبوى و ضماير خورشيد شعاع مستحفظان مفاخر مصطفوى در نقاب ارتياب محجوب نخواهد بود كه علماء متقدمين و فضلاء متأخرين در تبيين و تفصيل آثار نبى الامين مجلدات صحت قرين و مؤلفات فصاحت آئين مرقوم اقلام فرخنده ارقام گردانيده‌اند و اين مختصر محقر گنجايش تمامى حالات و شرح جملگى غزوات سيد كاينات و خلاصهء موجودات ندارد لاجرم خامهء مكسور اللسان بر تحرير شمه‌اى از كليات بدايع وقايع اختصار مينمايد و صحائف اين اوراق را بتحرير تبيين صحاح اخبار احمد مختار صلى اللّه عليه و آله الاطهار و صحبة الاخيار مىآرايد بطريقه اجمال نه بطريقه تفصيل و اللّه يقول الحق و هو يهدى الى سواء السبيل\r\n\r\nذكر نسب شريف رسول رب العالمين ابى القاسم محمد الامين صلى الله عليه و آله الى يوم الدين\r\nو هو محمد بن عبد اللّه بن عبد المطلب بن هاشم بن عبد مناف بن قصى بن كلاب بن مرة بن كعب بن لوى بن غالب بن فهر بن مالك بن نصر بن كنانة بن خزيمة بن مدركه بن الياس بن مضر بن نزار بن معد بن عدنان عامهء ائمه اهل سيرو كافه علماء فن خبر اتفاق دارند كه نسب اطهر آن سرور تا بعدنان بدين سانست كه سمت تحرير يافت و از عدنان تا اسمعيل و از اسمعيل بن ابراهيم تا آدم عليه السّلام مختلف فيه است و در تعيين اشخاص و ضبط اسامى تمامى زمرهء كه ميان آنحضرت و آدم صلى اللّه عليه و آله و سلم واسطه بوده‌اند روايتى\r\n\r\n","description":"","footnote":"","page_name":" 283 ","page_number":327},
  {"content":"\r\n\r\nصحيح مروى نيست و از سيد عالم صلى اللّه عليه و سلم منقولست كه در وقت ذكر نسب عالى خويش چون بعدنان رسيدى عنان بيان باز كشيدى و قولى آنكه فرمودى كذب النسابون الى ما فوق عدنان مع ذلك جمهور مورخان برآنند كه اسمعيل و ابراهيم و نوح و ادريس و شيث عليهم السلام در سلك اجداد عظام خير الانام صلى اللّه عليه الى يوم القيام انتظام دارند القصه در آن اوقات و اوان كه به تباشير صبح وجود ابو البشر از مطلع خلافت نزديك بدميدن رسيد و طاير روح مقدس از فضاى راحت‌فزاى عالم قدس بجانب قالب مطهرش متوجه گرديد روح القدس دره طايرهء بيضا يعنى نور موفور السرور حضرت خاتم الانبياء را از قنديل عرش در خم طاق ابروى آدم بوديعت نهاد آنگاه بمحض عنايت سبحانى نفخ روح در آن جسد نورانى اتفاق افتاد بيت\r\n ز نورش جهانرا لباس وجود * * ز جودش مشيد اساس وجود \r\nو آن نور گرامى از آدم صفى بتوسط حوا بشيث منتقل شد و همچنين از صلب آباء برحم امهات نقل ميكرد تا بنوح و اصل گشت و پس از چند واسطه ديگر آن آفتاب عالمتاب از مطلع جبين مبين ابراهيم عليه التحية و التسليم طلوع فرمود و از آنجا بجبههء همايون اسمعيل تحويل كرد و بدين‌سان آن عطيه عظمى از اصلاب طاهره آباء ببطون امهات پارسا بطريقه مناكحهء شرعيه انتقال ميفرمود تا نوبت بعدنان رسيد و عدنان را دو پسر بود عد و معد اما نور پيغمبر امجد محمد صلى اللّه عليه ( من الازل الى الابد ) بمعد انتقال نمود و او ابو قضاعه كنيت داشت چنانچه در روضة الاحباب مسطور است ابو قضاعه را هشت پسر بود و از آن جمله نزار حامل نو رسيد ابرار گشت و كنيت نزار ابو ربيعه است و بعضى ابو اياد نيز گفته‌اند بنى حنيفه و بنى شيبان و بنى خثعم از نسل ربيعة بن نزارند و نزار پنج پسر داشت اما مضر بشرف نور خير البشر از برادران ديگر ممتاز بود و او باتفاق علماء اسلام فن تاريخ و سير متابعت ملت ابراهيم عليه التحية و التسليم مينمود بنى قيس غيلان از تخم مضراند و نور آن سرور از مضر به پسرش الياس منتقل شد و او نيز باتفاق مؤمن و موحد بود و بروايتى كه در كتاب مذكور مسطور است الياس آواز تلبيهء حضرت خير البريه را در وقت اداء مناسك حج از صلب خود مىشنود و بنى خزاعه و بنى رباح از نسل الياس‌اند و نور خير الناس از الياس به پسرش مدركه كه مسمى بعامر يا عمرو بود انتقال نمود و او را از آن جهة مدركه ميگفتند كه نوبتى از عقب خرگوشى دويده آن را بگرفت بنى هزيل از نسل مدركه‌اند و از مدركه نور حضرت خير البريه بخزيمه منتقل شد بنى اسد از تخم خزيمه اند و آن نور را خزيمه به پسرش كنانه كه مكنى بابو النضر بود انتقال فرمود بنى قعقاع و بنى ليث از ذريات كنانه‌اند و نور مصطفوى از كنانه به پسرش نضر كه قريش عبارت ازوست رسيد فاضل كامل حاوى كمالات اواخر و اوايل ابو الحسن على بن فخر الدين عيسى ابن ابى الفتح الاربلى رحمة اللّه عليه در كشف الغمه آورده است كه فرش اسم دابه ايست از دواب بحر و او در بهادرى و صيد يدبيضا داشت عرب چون بدين صفت او را ديدند گفتند ( هذا قرش البر كما هو قرش البحر ) و تصغير بقريش كردند از بهر تعظيم در روضة الاحباب\r\n\r\n","description":"","footnote":"","page_name":" 284 ","page_number":328},
  {"content":"\r\n\r\nمذكور است كه چون آن دابه بزرگترين دواب بحريست و نضر و اولاد او نيز بزرگترين قبايل عرب بودند به اين لقب ملقب گشتند و بعضى گفته‌اند كه قريش مأخوذ است از قرش كه بمعنى كسبست و چون نضر متعلقان خود را جهة اكتساب اموال بتجارت ميفرستاد بقريش اشتهار يافت و بعد از او اولادش را نيز قريش گفتند القصه نور محمدى از نضر به مالك رسيد و ازو به پسرش فهر كه بنى فهر بوى منسوب‌اند انتقال يافت و نسب ابو عبيدة بن الجراح رضى اللّه عنه بتوسط فهر بنسب سرور عرب و عجم صلى اللّه عليه و سلم ملحق مىشود و نور نبوى از فهر بغالب و ازو به پسرش لوى و از وى بولدش كعب رسيد بنى عدى و بنى جمح از نسل كعب ظاهر گشتند و عمر بن الخطاب و سعد بن زيد رضى اللّه عنه بسبب او در نسب با حضرت رسول صلى اللّه عليه و سلم اتصال دارند و كعب را فرزندان متعدد بود اما مرة بجهة حمل نور محمدى از ساير اخوان امتياز داشت و نسب بنى تميم و بنى مخزوم بمره مىپيوندد و ابو بكر صديق و خالد بن الوليد و طلحة بن عبد اللّه رضى اللّه عنهم و ابو جهل بن هشام بواسطه مره در نسب با رسول اللّه صلى اللّه عليه و سلم مشاركت دارند و نور حضرت مصطفوى از مره بولدش كلاب كه مرجع و مآب قريش بود انتقال نمود و بنى زهره از ذريه كلاب‌اند و عبد الرحمن بن عوف و سعد بن ابى وقاص رضى اللّه عنهما بتوسط وى در نسب بآنسرور عجم و عرب لاحق‌اند و نور حضرت رسالت مآب از كلاب به پسرش قصى كه موسوم بزيد بود انتقال نمود در روضة الاحباب مسطور است كه زيد را قصى بجهة آن لقب دادند كه از مكه بيرون رفته در قبيله قصاعه كه قاصى يعنى بعيد بود از مكه منزل گزيد و قصى را بسبب آنكه قريش را بعد از پراكندگى در مكه جمع آورد مجمع نيز ميخواندند دار الندوه كه قريش مهمات كليه را آنجا قرار ميدادند از بناهاء قصى است و ندوة بلغت عرب جاى سخن كردن را گويند و ايضا قصى واضع سقايه و منصب حجابت خانه كعبه است خديجه بنت خويلد رضى اللّه عنه و زبير بن العوام رضى اللّه عنه بواسطه قصى در نسب با رسول اللّه صلى اللّه عليه و سلم شريك‌اند و قصى سه پسر داشت عبد مناف و عبد الدار و عبد العزى ليكن حامل نور محمدى عبد مناف بود كه موسوم بمغيره است و مكنى بابو عبد الشمس و عبد مناف را از غايت حسن و جمال قمر نيز مىگفتند و او را چهار پسر بود هاشم كه پدر عبد المطلب است و عبد الشمس كه جد بنى اميه است و نوفل كه جد جبير بن مطعم است و مطلب كه جد اعلى امام محمد بن ادريس الشافعى است رحمة اللّه عليه و از جملهء اين چهار پسر هاشم و عبد الشمس توامان متولد شده‌اند و در حين ولادت پيشانى ايشان بهم اتصال داشت چنانچه آن‌دو برادر را بتحريك شمشير از يكديگر جدا كردند و يكى از عقلاء اين قضيه را شنيده گفت هميشه در ميان اولاد اين دو پسر شمشير قايم خواهد بود و آخر الامر اين تطير بوقوع انجاميد چنانچه از سياق كلام آينده معلوم خواهد گرديد اما هاشم عمرو نام داشت و بنابر علو مرتبه او را عمرو العلى ميگفتند و عمرو العلى در سال قحط خوان ضيافت گسترده نان در كاسه ميشكست و تريد بمردم ميداد بنابرآن ملقب بهاشم گشت زيرا كه هشم عبارتست از\r\n\r\n","description":"","footnote":"","page_name":" 285 ","page_number":329},
  {"content":"\r\n\r\nشكستن نان در كاسه جهة تريد و او اول كسيست كه عرب را به اين طعام مهمانى كرد و هاشم در حسن و جمال بىشبه و مثال بود و اشعهء نور احمد مختار صلى اللّه عليه و آله الاطهار و صحبته الاخيار در غايت كمال از جبين مبينش ميدرخشيد و او را وهاب بىضنت چهار پسر بخشيد اسد كه پدر مادر امير المؤمنين على است رضى اللّه عنه و نفيله و ابو صيفى و عبد المطلب كه جد پدرى حضرت مصطفوى و جناب مرتضوى است در روضة الاحباب مسطور است كه نسل هاشم منحصر در اولاد امجاد عبد المطلبست و از ساير پسران او فرزند نمانده و غرهء صبح زندگانى هاشم بروايت اصح در غزوهء شام بشام ممات مبدل گشت اما عبد المطلب بعظم شأن و رفعت مكان و اتصاف باوصاف حميده و اشتهار بافعال پسنديده از ساير صناديد قريش ممتاز و مستثنى بود و جميع آنقوم رياست و تقدم او را قبول داشتند و اين معنى را سبب افتخار و مباهات خويش ميپنداشتند در روضة الصفا مسطور است كه چون عبد المطلب متولد شد مصراع مويهاى سفيد بر سر داشت بنابرين بشيبه موسوم گشت و بعد از آنكه بسن رشد و تميز رسيد و بكثرت محامد موصوف شد شيبة الحمدش خواندند و كنيت شيبته الحمد ابو الحارث بود و حارث اسن اولاد عبد المطلب است بعضى از اعاظم در مؤلفات خود آورده‌اند كه هاشم را نوبتى گذر بر مدينه افتاد و سلمى بنت عمرو بن بخارى را در حباله نكاح جاى داد و پس از تولد شيبة الحمد بجانب شام شتافت و در آنديار وفات يافت و بعد از فوت هاشم بچندگاه مطلب بن عبد مناف از پريشانى حال برادرزادهء خويش آگاه شده بمدينه رفت و شيبة الحمد را بر شترى رديف خود گردانيده به مكه بازگشت و چون ولد هاشم جامهاى نامناسب دربر داشت در اثناء طريق هركسى از مطلب ميپرسيد كه من هذا جواب ميداد كه عبدى بنابرآن اسم عبد المطلب بر شيبة الحمد اطلاق يافت و درين باب وجوه ديگر نيز گفته‌اند كه در ايراد آن چندان فايده متصور نيست القصه چون مطلب بن عبد مناف از عالم انتقال نمود رياست قريش تعلق بعبد المطلب گرفت و كليد خانه كعبه به دستش آمده منصب حجابت را متعهد گشت و اهالى مسجد الحرام در تعظيم و احترامش باقصى الغايت ميكوشيدند و هرگاه ايشان را حادثه پيش مىآمد در ملازمت عبد المطلب بجبل ثور ميرفتند و او را وسيله ساخته دعا ميكردند تا ببركت نو رسيد المرسلين صلوة اللّه و سلامه عليه و عليهم اجمعين كه از جبين مبينش مىدرخشيد آن مهم بكفايت مقرون ميگرديد و از جملهء آثار عبد المطلب حفر چاه زمزم است چنانچه مرقوم قلم خجسته شيم ميگردد و من اللّه الاعانة و المدد\r\n\r\nذكر انباشته شدن چاه زمزم و پديد آمدن آن بحسن اهتمام جد سيد عالم\r\nبروجهى كه در ضمن تحرير احوال ابراهيم عليه السّلام مرقوم كلك اهتمام گشت فياض على الاطلاق از عين عنايت بيغايت چشمهء زمزم را در زمين حرم از اثر مقدم اسمعيل ظاهر گردانيد و بدان واسطه آن مكان عاليشان محل اقامت قبيله جرهم و قطورا كه داخل اهالى يمن\r\n\r\n","description":"","footnote":"","page_name":" 286 ","page_number":330},
  {"content":"\r\n\r\nبودند گرديد بيت\r\n هركجا چشمهء بود شيرين * * مردم و مرغ و مور گرد آيند \r\nو تا اسمعيل عليه السّلام در عالم فنا مقام داشت ايالت مكه و توليت كعبه و پيشوائى قبيله متعلق بوى بود و چون آن جناب بجهان جاودان انتقال فرمود آن منصب براسن اولادش ثابت قرار يافت و پس از آنكه ثابت نيز بسراى سرور شتافت مضاض بن عمرو جرهمى كه برادر مادرش بود قايم‌مقام گشت و اولاد ثابت را كه اكثر در سن طفوليت بودند در حجر تربيت خويش جاى داد و در آنزمان رئيس قوم قطورا كه سميدع نام داشت بسببى از اسباب بامضاض در مقام خلاف آمده مضاض او را بقتل رسانيد و بروايتى كه در روضة الاحباب مسطور است آن اول بغى و ظلمى بود كه در مكه بوقوع انجاميد و بعد از انقضاء حيات مضاض اولاد او بطنا بعد بطن بر سرير فرمان‌دهى نشستند و احفاد اسمعيل باوجود اقتدار بنابر نسبت قرابت و رعايت حقوق تربيت مضاض در امر حكومت با ايشان خصومت نمينمودند و چون كثرت ذريت اسمعيل بمثابه‌اى رسيد كه زمين حرم را گنجايش ايشان نماند در اطراف ديار عرب متفرق گشتند و بعد از مدتى بنى جرهم در حرم آغاز ظلم و ستم نموده دست تصرف بنذورات بيت اللّه دراز كردند و اثر تعدى ايشان بآل ابراهيم بلكه بمسافر و مقيم رسيدن گرفت بنابرآن بنو بكر بن عبد مناف بن كنانه از ذريات اسمعيل عليه السّلام با فوجى ديگر از شجعان عرب اتفاق كرده بجرهميان پيغام فرستادند كه قبل ازين بنابر حسن معيشت و ملاحظه حقوق قرابت ما در باب حكومت مكه با قوم شما مضايقه نميكرديم و اكنون كه شما اعمال حسنه آباء خود را بافعال سيئه مبدل ساخته‌ايد ما عنان صبر و شكيبائى از دست داده‌ايم لايق آنكه زمين حرم را كه بحسب ارث و استحقاق تعلق بما ميدارد باز گذاشته بهر طرف كه خواهيد توجه نمائيد و الا آماده قتال و جدال باشيد و قوم جرهم نخست مستعد مقابله و مقاتله شده آخر الامر بمصالحه راغب گشتند و از مكه طبل رحيل كوفته عمرو بن حارث كه در آنزمان پيشواى جرهميان بود از غايت حسد و شرارت حجر الاسود را از ركن خانه بركند و دو صورت آهو بره‌اى كه مجسم بود از طلا و يكى از ملوك عجم برسم هديه بكعبه ارسال داشته بود با چند دست سلاح در چاه زمزم انداخت و چاه را با زمين همواره كرده موضع چاه از چشم مردم ناپديد گشت و تا زمان عبد المطلب بسان چشمه حيوان مصراع\r\n از مردم چشم مختفى بود \r\nو چون نزديك به آن رسيد كه لب‌تشنگان باديهء غوايت بسرچشمه هدايت رسند بفيض رب الارباب عبد المطلب سه نوبت در خواب بحفر بئر زمزم مأمور شد و در كرت سيوم بسبب علاماتى كه با وى گفتند دانست كه چاره زمزم قريب بموضع دو صنم قريش است كه آنها را اساف و نايله نام بود روز ديگر عبد المطلب با حارث كه در آن زمان غير از او پسرى نداشت بدان محل كه در خواب به او گفته بودند رفته به حفر چاه اشتغال نمود و قريش بپاى ممانعت پيش‌آمده سخن ايشان مقبول نيفتاد و در آن روز عبد المطلب نذر كرد كه اگر وهاب بىضنت مزرعه اميد او را از رشحات سحاب عنايت نظارت بخشد و او را ده پسر كرامت شود يكى از آن جمله را بسنت جد خويش ابراهيم عليه السّلام قربان\r\n\r\n","description":"","footnote":"","page_name":" 287 ","page_number":331},
  {"content":"\r\n\r\nكند القصه چون عبد المطلب و حارث مقدارى از آن زمين حفر كردند چاه زمزم ظاهر گشت و اشيائيكه مهتر قوم جرهم در آنجا نهاده بود بدست افتاد و چون قريش آن جهات را ديدند باز بقدم خصومت پيش‌آمده از آن اشيا چيزى طمع كردند و بعد از قيل و قال فيصل آن مهم بر قرعه قرار يافت عبد المطلب اموال را دو قسم ساخته آهوبرها را قسمى و اسلحه را قسمى آنگاه بنام خانهء كعبه و عبد المطلب و قريش قرعه زدند آهوبرها بنام خانه برآمد و اسلحه متعلق بعبد المطلب شد و يأس و حرمان نصيب قريش آمد و عبد المطلب جهة زيب و زينت آهوبرها را از در خانه در آويخت و آنها را غزالى كعبه ميگفتند و اسلحه را فروخته در بعضى از ما يحتاج بيت اللّه صرف نمود و آن‌دو غزاله مدتى در خانه را مزين داشت تا شبى جمعى از اهل عيش و طرب باتفاق ابو لهب آن‌دو آهو بره را دزديده بتجار فروختند و در وجه اسباب مجلس عشرت مصروفداشتند و قريب يك ماه اين صورت نهان مانده هيچكس نميدانست كه حال غزالى كعبه چه شد بالاخره عباس بن عبد المطلب از آنحال وقوف يافت و كيفيت بسمع قريش رسانيد و ايشان معاشرانرا گرفته هريك را بتأديبى مناسب مؤدب گردانيدند نقلست كه چون اولاد عبد المطلب از مرتبهء آحاد بسرحد عشرات رسيد خاطر بر آن قرار داد كه بايفاء نذرى كه كرده بود قيام نمايد و در ميان اولاد خود قرعه بنام عبد اللّه برآمد و عبد المطلب قاصد ذبح عبد اللّه شده خويشان مادرى عبد اللّه او را از امضاى آنعزيمت منع نمودند عبد المطلب صورت واقعه را بكاهنه‌اى سجاح نام گفته سجاح پرسيد كه ديت شخصى در ميان شما چند است عبد المطلب جوابداد كه ده شتر سجاح گفت ميان عبد الله و ده شتر قرعه زن اگر قرعه بر شتران افتد فبها و الا شتر را ده‌ده زياده ميكن و قرعه ميزن تا وقتى كه قرعه بنام شتر برآيد عبد المطلب برينموجب عمل نموده چون عدد شتر به صد رسيد قرعه بنام شتر برآمد و عبد الله بسان اسمعيل از ذبح نجات يافته عبد المطلب صد شتر در راه خدا قربان كرد و بمستحقان رسانيد در روضة الاحباب مسطور است كه عبد المطلب را سيزده پسر بود و بعضى گويند يازده پسر و زمره‌اى ده پسر گفته‌اند و اسامى ايشان بروايت اول اينست ( حارث ) ( ابو طالب ) ( زبير ) ( حمزه ) ( ابو لهب ) ( غيداق ) ( مقوم ) ( ضرار ) ( عباس ) ( قثم ) ( عبد الكعبه ) ( حجل ) ( عبد الله ) و بروايت ثانى عبد الكعبه و مقوم عبارت از يك شخص است و غيداق و حجل كنايت از ديگرى و بقول ثالث قثم و غيداق و حجل داخل اولاد عبد المطلب نبوده‌اند در روضة الصفا مسطور است كه بزرگترين اولاد عبد المطلب حارث بود و ابو سفيان و مغيره و نوفل از جملهء فرزندان حارث‌اند و اين ابو سفيان غير پدر معويه است و در سال فتح مكه مسلمانشد اما ابو لهب كه او را ابو عتبه نيز گويند باتفاق علماء امت كافر مرد و از جملهء فرزندان او عتبه و عتيبه‌اند و مادر ايشان ام جميل است كه عمه معاويه بود و مضمون آيهء   ( حَمَّالَةَ الْحَطَبِ فِي جِيدِها حَبْلٌ مِنْ مَسَدٍ )   مبين حال شقاوت مآل اوست اما غيداق كه بروايتى از كثرت خير و احسان او را حجل ميگفتند عقب نداشت و مقوم با سيد الشهداء حمزه رضى الله عنه از يك مادر متولد شده بود و ضرار بنظم اشعار بسيار\r\n\r\n","description":"","footnote":"","page_name":" 288 ","page_number":332},
  {"content":"\r\n\r\nاشتغال مينمود و او را فرزند نبود و زبير نيز در زمرهء شعراء انتظام داشت و چون شمه‌اى از حال ابو طالب و حمزه و عباس در ضمن حكايات آينده سمت گذارش خواهد يافت خامه مشكين ارقام از عيب تكرار انديشيده در اين مقام تعرض باحوال ايشان ننمود اما بنات عبد المطلب شش نفر بودند و اسامى آن دختران اينست ( صفيه ) ( عاتكه ) ( بيضا ) ( بره ) ( اميمه ) ( اروى ) در روضة الاحباب مزبور است كه از جمله اين شش دختر عبد المطلب صفيه باتفاق اهل سير بشرف اسلام مشرف شده و در سلك مؤمنات مهاجرات انتظام يافت و اسلام عاتكه و اروى مختلف فيه است و بيضا و بره و اميمه بيخلاف در كفر مرده‌اند و اولاد ذكور و اناث عبد المطلب از خواتين متعدده متولد شده بودند از آن جمله عبد الله و ابو طالب و زبير و عبد الكعبه و بيضا و اميمه و اروى و بره و عاتكه از يك مادر بوده‌اند و هى فاطمه بنت عمرو بن عابد بن عمران بن مخزوم زمان حيات عبد المطلب بروايتى هشتاد سال و بقولى صد و بيست سال بود اما عبد الله كه والد حضرت رسالت‌پناه است بحلاوت گفتار و محاسن كردار و جمال بيغايت و كمال بىنهايت از ساير اخوان بل تمامى جوانان بنى عدنان امتياز تمام داشت اشعهء اختر نبوت خير البشر از بشرهء مباركش لامع و لوامع آفتاب رسالت شفيع روز محشر از اسرهء همايونش ساطع بيت\r\n از كمالش عقل كل در پيچ و تاب * * وز جمالش رشك برده آفتاب \r\nو در آن اوان علما و احبار يهود بمسامع مردم ميرسانيدند كه عنقريب خاتم پيغمبران از صلب اين جوان بوجود خواهد آمد و سبب معرفت احبار به حال عبد الله آن بود كه جبه صوف سفيد يحيى بن زكريا عليه السّلام كه آغشته به خون او بود ايشان داشتند و از كتب آسمانى معلوم كرده بودند كه هرگاه خون از آن جامه در چكيدن آيد والد خاتم الانبياء تولد نمايد و در شب ولادت عبد الله اين صورت بوقوع انجاميد و چون نزديك به آن رسيد كه آن نطفهء پاك از صلب پدر برحم مادر منتقل شود نايره بغض و حسد در كانون درون جهودان اشتعال يافته هفتاد كس يا نود نفر از يهود شام به قصد عبد الله بجانب مكه شتافتند و انتهاز فرصت نموده در شكارگاه با تيغهاى كشيده روى بوى آوردند و بحسب اتفاق وهب بن عبد مناف بن زهره بن كلاب نيز در آن صحرا به شكار مشغول بود و چون آنصورت را مشاهده فرمود خواست كه قدم پيش نهاده در مخلص عبد الله سعى نمايد در اين اثنا جمعى ديد كه بر اسبان ابلق سوار بودند و باهل دنيا مشابهت نداشتند و اين گروه بر يهود حمله كردند و شر ايشان را دفع نمودند بيت\r\n شمعى كه ز نور ايزد افروخته شد * * از هر دم افسرده فرو ننشيند \r\nوهب بعد از مشاهدهء اينحال خاطر بر آن قرار داد كه مخدره‌اى كه در پردهء عقب داشت و مسماة بآمنه بود با عبد الله در سلك ازدواج كشد و چون به خانه مراجعت فرمود صورت واقعه را با منكوحهء خود بره درميان نهاد و بره اين رأى را مستصوب شمرده بعضى از نسوان قريش را وسيله ساخت تا مدعاء ايشان را بعرض عبد المطلب رسانيدند و عبد المطلب اين ملتمس را بحسن قبول مقرون گردانيده بقولى كه در درج الدرر مسطور است در عشيهء عرفه كه ليلة الجمعه بود بشعب ابو طالب عقد\r\n\r\n","description":"","footnote":"","page_name":" 289 ","page_number":333},
  {"content":"\r\n\r\nمناكحت ميان آن برجيس برج بناهت و زهرهء اوج طهارت واقع شد و صورت زفاف هم در آن شب روى نموده انتقال نطفهء مطهره دست داد و بنابر آنكه بسيارى از گلعذاران عرب شيفتهء حسن و جمال عبد الله بودند و از شورش عشق او زمانى بحلاوت بر بستر استراحت نمىغنودند اين سور در مكه مباركه سبب ماتمها شد چه بروايتى قرب دويست نفر از آن نسوان پرى پيكر به مجرد شنيدن اين خبر جان شيرين بهزار تلخى تسليم قابض ارواح نمودند بيت\r\n جان شيرين گر قبول چون تو جانانى بود * * كى بجانى بازماند هر كرا جانى بود \r\nو در آن ايام از بنات گرام فاطمه خثعميه بنسب و نام جميله‌اى بود ظاهرش بحسن رخسار و لطف گفتار آراسته و باطنش باصناف علوم و انواع فنون پيراسته و او از كتب سماوى معلوم كرده بود كه عنقريب خاتم الانبياء از صلب يكى از ابناء عبد المطلب در وجود خواهد آمد و روزى چشمش بر جمال عبد الله افتاده بنابر كمال ظهور آن نور دانست كه مطلع آفتاب جهانتاب نبوت اوست لاجرم بتمناى آنكه آن در گرانمايه در صدف رحم او پرورش يابد سر راه بر عبد الله گرفت و گفت چه شود اگر لحظه‌اى با من در فراش قربت تكيه كنى و صد شتر كوه پيكر بستانى بيت\r\n بىدلى را ز تو گر كار بسامان آيد * * در كمال رخ خوب تو چه نقصان آيد \r\nعبد الله جواب داد كه من ذيل عفت خود را بارتكاب محرمات نيالايم و اگر تيسير پذيرد بعد از استجازت از پدر تو را در عقد خويش آرم پس عبد الله از وى درگذشت و به خانه آمنه رفته در آنشب آمنه حامله گشت و روز ديگر عبد الله با خثعميه ملاقات نموده گفت تو بر سر سخن خود هستى يا نه فاطمه نظر بر پيشانى عبد الله انداخته آن را بدستور پيشتر نورانى نيافت و بعد از تفتيش چون دانست كه قضا كار خود كرده است لاجرم متغير شد و بر زبان آورد كه وسيله رغبت اين دل مهجور بجانب تو آن نور بود كه حالا از بشرهء تو دور مانده مصراع\r\n چو خزينه گشت خالى سر پاسبان ندارم \r\nپس عبد الله را بوجود حضرت رسالت‌پناه بشارت داده مايوس و محروم سر خويش گرفت پوشيده نماند كه طايفه‌اى اينحكايت را بفاطمه شاميه و زمرهء به ام قبال خواهر ورقة بن نوفل و جمعى بليلى عدويه نسبت كرده‌اند در روضة الاحباب سمت تحرير يافته كه جمع ميان روايات مختلفه برين وجه ميتواند بود كه گويند مجموع نسوان مذكوره خود را بر عبد الله عرض كرده باشند و هريك از روات آنچه به دو رسيده نقل نموده چنانچه در كشف الغمه و بعضى ديگر از كتب علماء امت نوشته شده وقت وفات عبد الله مختلف فيه است عقيدهء زمره‌اى آنكه بعد از تولد حضرت رسالت‌پناه به دو سال از عالم انتقال نموده و بعضى گفته‌اند كه آنصورت قبل از ولادت آنحضرت صلى الله عليه و سلم وقوع يافت و جمعى برآنند كه رسول صلى الله عليه و سلم هفت ماهه بود كه پدرش فوت شد و آن واقعه در مدينه روى نمود و عبد الله بسرائى كه آن را دار النابغه ميگفتند مدفون گشت و مدت عمر عزيزش بروايتى بيست و پنجسال بود\r\n\r\n","description":"","footnote":"","page_name":" 290 ","page_number":334},
  {"content":"\r\n\r\n\r\nذكر اسامى و القاب حضرت رسالت مآب صلى الله عليه و آله الى يوم الحساب\r\nكنيت همايون رسول مهيمن بيچون صلى الله عليه و سلم ابو القاسم است زيرا كه اسم پسر بزرگتر آنحضرت قاسم بود و در اغلب اوقات عرب كنيت مردم را بنام ولد نخستين قرار ميدهند و چون حضرت خير البريه عليه السلام و التحية را از ماريه قبطيه ابراهيم تولد نمود جبرئيل آنحضرت را ابو ابراهيم خواند و در كشف الغمه مسطور است كه ابو الارامل نيز از جملهء كنيتهاى سيد اواخر و اوايل است اما اسامى نبى امى هاشمى بسيار است از آن جمله آنچه قرآن مجيد بذكر آن ناطق است اينست كه تعداد كرده مىشود ( محمد ) ( احمد ) ( رسول ) ( نبى ) ( شاهد ) ( بشير ) ( مبشر ) ( نذير ) ( منذر ) ( داعى الى الله ) ( سراج ) ( منير ) ( رؤف ) ( مصدق ) ( مذكر ) ( مذمل ) ( مدثر ) ( عبد الله ) ( كريم ) ( حق ) ( مبين ) ( نور ) ( خاتم النبيين ) ( هادى ) ( طه ) ( يس ) اما آنچه در كتب متقدمين از نامهاى رسول رب العالمين ورود يافته برين موجب است ( ضحوك ) ( مشقح ) ( حميا ) ( طااحيد ) ( فارقليطا ) ( ماذوما ) ( مختار ) ( روح الحق ) ( مقيم السنة ) ( مقدس ) ( حرز الامين ) و از جملهء اسامى آنحضرت آنچه در احاديث مذكور شده برينموجب است ( اماحى ) ( حاشر ) ( عاقب ) ( متقى ) ( نبى الرحمة ) ( نبى التوبه ) ( نبى الامم ) ( رحمة ) ( مهداة ) ( قتال ) ( فاتح ) ( مصطفى ) ( امى ) ( امين ) ( قثم ) پوشيده نماند كه اكثر اسماء مذكوره صفات‌اند و اطلاق اسم بر آنها بطريق مجاز واقع شده و همچنين القاب حضرت رسالت مآب صلى الله عليه و سلم بسيار است و بعضى از آن جمله اين است كه مذكور ميگردد ( صاحب البراق ) ( صاحب التاج ) ( صاحب المعراج ) ( صاحب الهراوة ) ( صاحب الحوض المورود ) ( صاحب مقام المحمود ) ( صاحب الوسيله ) ( سيد ولد آدم ) ( سيد المرسلين ) ( حبيب اللّه ) ( عروة وثقى ) ( نجم ثاقب ) ( مجتبى مزكى ) عليه من الصلاة اطيبها و ازكيها\r\n\r\nذكر بعضى از بدايع وقايع و غرايب حوادث كه در مدت حمل و شب ولادت حضرت رسالت صلى الله عليه و سلم در اطراف عالم بوقوع انجاميد\r\nاز عبد اللّه بن عباس منقولست كه در آن شب كه نور محمدى از عبد اللّه بآمنه انتقال يافت تمامى كاهنان عرب بر آن قضيه مطلع شده صورت واقعه را با يكديگر پيغام كردند و در شرق و غرب عالم وحوش و طيور و دواب بحور باهم در تكلم آمدند و گفتند كه نزديك شد كه جهان بنور حضور نبى آخر الزمان مزين گردد و در بعضى از كتب سير مذكور است كه در صباح آنشب تمامى اصنام ربع مسكون سرنگون بودند و تخت ملوك ذوى الاقتدار نگونسار گشته اصحاب سرير در آن روز قدرت سخن گفتن نيافتند از آمنه\r\n\r\n","description":"","footnote":"","page_name":" 291 ","page_number":335},
  {"content":"\r\n\r\nمرويست كه از مبداء حمل تا مدت ششماه اصلا علامتى از علامات حمل بر من ظاهر نشد مگر انقطاع حيض و بعد از انقضاء مدت مذكور شخصى بين النوم و اليقضه با من گفت كه از حمل خويش هيچ وقوف دارى گفتم نه گفت بدانكه به پيغمبر اين امت حامله‌اى و از شنيدن اين سخن حمل نزد من متيقن شد و نزديك به وضع حمل همانكس پيش من آمده گفت بگوى اعيذ بالصمد الواحد من كل شر حاسد و چون فرزند متولد شود او را محمد نام كن و هم از آمنه منقولست گفت كه محمد در شكم من بود كه ديدم در واقعه كه نورى از من جدا گشت كه جملهء عالم منور شد و از عكس آن نور كوشكهاى بصره و شام به نظر من درآمد و مدت حمل آنحضرت باتفاق جمهور علماء فن سير نه ماه بود و عبد اللّه و آمنه را غير آنحضرت فرزندى تولد ننمود و از جمله كليات وقايع كه در شب ميلاد آن شفيع روز معاد اتفاق افتاد معدوم شدن آب درياچه ساوه است و جريان آب در وادى سماوة و حال آنكه قبل از آن تاريخ بمدتى مديد آب در آن وادى كس نديده بود و هم در آن شب كسرى بطاق كسرى كه جفت آن در ساحت گيتى هيچكس نساخته بود ظاهر شد و چهارده كنگره از آن ساقط گشت و بدان واسطه نوشيروان ترسيده روزى با خواص و ندماء خود در آن باب گفت‌وشنودى مينمود كه ناگاه از جانب اصطخر خبر رسيد كه آتشكده فارس كه در مدت هزار سال خمود بدان راه نيافته بود فرو مرد و چون تاريخ فسردگى آتش را ملاحظه كردند با زمان افتادن شرفات ايوان موافق يافتند و همچنين خبر جفاف درياچه ساوه و فيضان آب در وادى سماوة متعاقب رسيد و هم درين مجلس مؤبد مؤبدان بر زبان آورد كه من در آنشب بخواب ديدم كه شتران تند و اسبان عربى از دجله گذرانيده در بلاد فارس متفرق گردانيدند و پريشانى خاطر انوشيروان از استماع اين سخنان زياده شده از از مؤبد پرسيد كه سبب اينوقايع چه تواند بود جوابداد كه ظاهرا در ميان عرب امرى حادث گشته است آنگاه انوشيروان نزد نعمان بن المنذر قاصدى فرستاده پيغام داد كه كسى بدين جانب فرست كه از عهدهء جواب بعضى از سؤالات ما بيرون تواند آمد نعمان عبد المسيح نامى را كه خواهرزاده سطيح كاهن بود نزد كسرى ارسال داشت و انوشيروان وقايع مذكوره را بعبد المسيح گفته از مدلول آن پرسيد عبد المسيح جوابداد كه خال من سطيح عالم است كه امور مذكوره بر كدام امر دلالت مىكند آنگاه عبد المسيح باذن نوشيروان بجانب شام كه مسكن خالش بود توجه نمود و چون به مقصد رسيد سطيح را بسكرات موت گرفتار ديد و هرچند سلام و تحيت گفت جوابى نشنيد پس عبد المسيح بيتى چند بر زبان آورد مضمون آنكه آيا كر شده است يا استماع نمينمايد مهتر يمن و يا خود مرده است ايفاضل ز من من كه از جمله خويشان توام براى استفسار امرى عظيم كه جمعى در آن متحيرند از راه دور بحضور آمده‌ام بعد از آن سطيح سر برآورده و كلمهء چند مستجمله مسجع در غايت فصاحت مبنى از وقايعى كه در اطراف عالم روى نموده بود و مبنى بر ظهور صاحب مقام محمود بيان فرمود و گفت بعدد شرفاتى كه از ايوان نوشيروان افتاده چهارده كس از بنى\r\n\r\n","description":"","footnote":"","page_name":" 292 ","page_number":336},
  {"content":"\r\n\r\nساسان از رجال و نسوان حكومت خواهند كرد\r\nآنگاه ملك به ديگران منتقل خواهد شد و چون سطيح سخن بدينجا رسانيد روزنامهء حياتش به آخر انجاميد و عبد المسيح بمداين بازگشته آنچه شنوده بود معروض كسرى گردانيد انوشيروان شادمان شده گفت مرا دغدغه‌اى بود كه مبادا در ايام دولت من حادثه‌اى واقع شود اكنون آن پريشانى از خاطر مرتفع گشت زيرا كه مدت طويل ميبايد كه چهارده كس ديگر از از ما حكومت كنند و از جمله وقايع آنشب ديگرى آنست كه هر جابتى در روى زمين بود بر وى در افتاد و ابليس و جنود او محبوس گشتند حسان بن ثابت روايت كند كه جهودى در مدينه صباحى فرياد بركشيد كه طلع الليل نجم محمد و من در آنزمان هفت ساله بودم چون حضرت رسول صلى اللّه عليه و سلم بمدينه تشريف آورد تاريخ آنشب و شب ولادت آنحضرت را با خود حساب كردم موافق آمد در كشف الغمه مسطور است كه يهودى در آنشب متبرك ستارهء عالمتاب آن آفتاب رسالت را ديده بود صباح بمجمع قريش آمده پرسيد كه در شب گذشته هيچكس را در ميان شما پسرى متولد گشته گفتند بلى عبد اللّه بن عبد المطلب را فرزندى در وجود آمده جهود التماس كرد كه او را به من نمائيد ملتمس او مبذول افتاده حضرت رسول صلى اللّه عليه و سلم را در قماطى پيچيده از خانه بيرون آوردند و بوى نمودند نظر بر عينين خواجه كائنات انداخته ايضا بين الكتفين آنحضرت را كه مقام مهر نبوت بود ملاحظه كرد آنگاه بيهوش گشته بر زمين افتاد و قريش از مشاهده آنحال متعجب شده دهان بخنده گشادند و يهودى به حال خود آمده گفت اى معشر قريش شما بر من ميخنديد بخداى كه اين نبى السيف است و هلاك شما بدست اوست و نبوة از ميان بنى اسرائيل تا ابد بيرونرفت و مردم متفرق شده اين سخن اشتهار يافت عثمان بن ابى العاص از مادر خود فاطمهء ثقفيه بنت عبد اللّه روايت كند كه گفت من در آن شب حاضر بودم نزد آمنه چون آثار وضع حمل بر وى ظاهر شد نظر من بجانب آسمان افتاد ديدم كه كواكب به زمين نزديك شدند چنان كه گفتم بر زمين خواهند افتاد و بعد از آنكه سيد عالم صلى اللّه عليه و آله و سلم قدم از كتم عدم بعالم وجود نهاد نورى از آمنه جدا گشت كه تمامى آن سراى را روشن ساخت بحيثيتى كه غير از نور هيچ چيز مرا محسوس نشد و عبد الرحمن بن عوف از مادر خود شفا نقل نموده كه گفت من در آنشب قابلهء آمنه بودم و چون رسول صلى اللّه عليه و سلم بر دست من آمد شنيدم كه گوينده‌اى ميگفت يرحمك ربك و از مشرق تا مغرب نورانى گشت بمثابه‌اى كه بعضى از قصور شام را به آن روشنائى ديدم در روضة الاحباب مسطور است كه حق سبحانه و تعالى در آنشب فوجى از ملائكه را بر زمين فرستاد تا محافظت آمنه نموده او را از چشم جنيان حراست نمايند و از آمنه مرويست كه گفت چون مرا درد وضع حمل گرفت آوازى عظيم شنيدم كه از آن ترسيدم و گوئيا جناح مرغ سفيدى مماس سينه من گشته بدان واسطه آنخوف از من زايل شد آن گاه ديدم كه ظرفى در پيش من نهاده كه پنداشتم پرشير است آن را برداشته بياشاميدم\r\n\r\n","description":"","footnote":"","page_name":" 293 ","page_number":337},
  {"content":"\r\n\r\nشربتى بود در غايت حلاوت از آن جهة مرا حضور و اطمينانى تمام بحصول پيوست و ايضا آمنه گويد كه در آن شب حجاب از پيش چشم من مرفوع شد چنانچه مشارق و مغارب زمين بنظرم درآمد ديدم كه سه علم نصب كرده‌اند يكى در مشرق و يكى در مغرب و يكى بر بام خانه كعبه و چون محمد بوجود آمد در حال به سجده رفت و مانند كسى كه دعا كند دست برداشت و مشاهد من گشت كه ابرپاره‌اى سفيد از آسمان نازلشده او را از نظر من غايب ساخت و آوازى آمد كه او را باهالى بحار و پدرش ابراهيم نمائيد و بعد از لحظه‌اى او را باز آوردند و كليدها در دست محمد بود و قائلى ميگفت كه مفاتيح نبوت و نصرت را بمحمد سپردند و بار ديگر قطعهء ابرى نزول نموده او را در ربود و ندائى رسيد كه محمد را در زمين بگردانيد و صفوت آدم و فتوت نوح و خلت ابراهيم و فصاحت اسمعيل و سنت اسحق و بشارت يعقوب و جمال يوسف و صوت داود و زهد يحيى و كرم عيسى عليه السّلام بوى ارزانى داريد و پس از لحظه‌اى او را بازپس يافتم كه حرير پاره‌اى سفيد در كف داشت و آب صافى از آن ميچكيد و قايلى ميگفت محمد جميع دنيا را تصرف نمود در بسيارى از كتب سير مسطور است كه آمنه گفت چون محمد تولد نمود سه نفر بر من ظاهر گشتند در كمال حسن و جمال در دست يكى ابريقى از نقره بود كه بوى مشك از آن ميدميد و در كف ديگر طشتى بود از زمرد سبز كه چهار گوشه داشت و بر هرگوشه‌اى لؤلؤ بيضا نشانده بودند و گوينده‌اى ميگفت اين چهار گوشهء دنياست يا حبيب اللّه هركدام را خواهى فراگير و محمد دست در ميان طشت نهاده از غيب ندائى رسيد كه محمد كعبه را اختيار نمود و ما آن را قبله و مسكن او گردانيديم و شخص سيوم حرير پاره‌اى سفيد در دست داشت و محمد را در آن طشت نشانده از آن ابريق نقره آب ريختند تا هفت نوبت شسته گشت و او را در ميان حرير پاره پيچيدند و بندى كه گوئيا از مشك اذفر بود بر وى بستند بعد از آن صاحب حرير پاره ساعتى ويرا در زير جناح خود درآورد پس برون آورده در گوشش سخنان بسيار گفت كه از آن هيچ در نيافتم آنگاه ميان هردو چشمش ببوسيد و گفت بشارت باد تو را اى محمد كه علم همه پيغمبران به تو ارزانى داشتند و با تو مفاتيح نصرت همراه گردانيدند و هيبت و عظمت تو در قلوب آدميان افكندند و بروايت عبد اللّه بن عباس رضى اللّه عنهما آن شخص رضوان بود خازن بهشت نقلست كه در شب تولد شرف دودمان لوى بن غالب عبد المطلب در مسجد الحرام بمناجات و رفع حاجات بدرگاه واهب العطيات مشغول بود كه ناگاه ديد كه اركان خانه مقام ابراهيم عليه السّلام را سجده كرده به حالت اصلى معاودت نمود و گفت اللّه اكبر خداى خير الانام اين زمان مرا از پليدى اصنام پاك ساخت و ندائى به گوش او رسيد كه آمنه را پسرى در وجود آمد و سحب رحمت بر وى نازل گشت و طشتى از قدس آوردند كه او را در آنجا بشويند و محمد خلق را از ظلمت ضلالت و غوايت بروشنائى هدايت خواهد رسانيد القصه عبد المطلب امثال اين سخنان از هاتف غيبى شنيده و امور غريبه مشاهدهء او گرديد متوجه خانهء آمنه گشت و حلقه بر در زد و آمنه بآواز ضعيف جوابداد عبد المطلب گفت زودتر در بگشاى كه نزديك است كه زهره من منشق گردد و آمنه به\r\n\r\n","description":"","footnote":"","page_name":" 294 ","page_number":338},
  {"content":"\r\n\r\nتعجيل در باز كرد و عبد المطلب چشم بجانب آمنه افكنده آن نور را نديد لاجرم مضطرب گرديد و پرسيد كه آن نور را چه شد آمنه جواب داد كه وضع حمل نمودم و امور غريبه مشاهده فرمودم عبد المطلب گفت فرزند مرا بيار تا ببينم آمنه گفت حالا تو او را نتوانى ديد زيرا كه شخصى او را در طشتى از زمرد سبز شسته و گفته كه اين طفل را تا سه روز بهيچكس منماى عبد المطلب گفت به نظر من رسان و الا ترا يا خود را هلاك ميكنم آنگاه آمنه گفت محمد در فلان خانه است اگر ميتوانى برو و او را به بين عبد المطلب تيغى بدست گرفته متوجه آن خانه گشت و شخصى مهيب ديد كه با شمشير كشيده قصد او نمود و گفت بازگرد تا مجموع ملايك از زيارت محمد فارغ نشوند كسى او را نتواند ديد لرزه بر اعضاء عبد المطلب طارى شده مراجعت نمود و خواست كه قريش را ازين حال اعلام دهد چون از خانه بدر آمد زبانش از تكلم بازماند و روايتى آنكه چون چشم عبد المطلب بر جمال جهان‌آراى آن مولود عاقبت محمود افتاد در غايت بهجت و سرور او را برداشته به خانه كعبه برد و مراسم شكر الهى بتقديم رسانيده رجزى گفت كه بيت اولش اينست شعر\r\n الحمد للّه الذى اعطانى * * هذا الغلام طيب الاروانى \r\nآنگاه حضرت رسالت‌پناه را بنزد آمنه آورده در محافظتش وصيت بينهايت كرد و گفت ( فكان له شان و اى شان )\r\n\r\nذكر تاريخ ولادت و بعثت رسول حضرت عزت و بيان زمان هجرت و وفات آنحضرت\r\nباتفاق اكثر اهل سير ولادت با سعادت خير البشر صلى اللّه عليه الى يوم المحشر در عام الفيل به ماه ربيع الاول وقوع يافته اما اين معنى مختلف فيه است كه آن عطيهء عظمى بعد از چند روز از واقعهء فيل روى نموده چه زمره‌اى بر آن رفته‌اند كه ميان تولد آنحضرت و حادثه مذكوره شبانه‌روزى واسطه نبوده و طايفه‌اى بعد از پنجاه و پنجروز و فوجى پس از انقضاء چهل روز گفته‌اند و در كشف الغمه مسطور است كه بقولى ميلاد با اسعاد شفيع روز معاد بعد از قدوم فيل به دو ماه و شش روز دست داده ( و روى ثمانية عشرة ليلة منه ) و الينا علما را اختلافست كه اين ولادت همايون در كدام روز بوده و از ماه مذكور چند روز گذشته بوده چه در كتاب مذكور مزبور است كه ( ولد صلى اللّه عليه و سلم بمكة شرفها اللّه يوم الجمعه عند طلوع الشمس السابع عشرين من ربيع الاول عام الفيل و فى رواية العامه ولد يوم الاثنين ) و فرقه‌اى وقوع آنصورت را در دوم ماه مذكور و جمعى در دهم و فوجى در دوازدهم گفته‌اند و چنانچه سابقا مسطور گشت بعضى از اعاظم اهل حديث تصريح نموده‌اند كه علوق نطفهء محمديه در رحم آمنه در عشيهء عرفه واقع شده و زمره‌اى در ايام تشريق گفته‌اند و هريك ازين دو روايت منافى آنقولست كه تولد سيد ولد آدم صلى اللّه عليه و سلم در ماه ربيع الاول روى نموده باشد زيرا كه جمهور علماء متقدمين و متأخرين متفق‌اند بر آنكه مدت حمل آمنه نه ماه تمام بود لاجرم اعتقاد بعضى آنست كه پيغمبر آخر الزمان\r\n\r\n","description":"","footnote":"","page_name":" 295 ","page_number":339},
  {"content":"\r\n\r\nدر ماه مبارك رمضان طلعت عالم‌آراء بجهانيان نمود و حضرت سيدى سندى مخدومى جمال الاسلامى مد ظله العالى در روضة الاحباب آورده‌اند كه چون بر طبق آيه كريمهء  ( إِنَّمَا النَّسِيءُ زِيادَةٌ فِي الْكُفْرِ  الاية ) بسبب نسى كفار تقديم و تأخير در شهور حرام اتفاق مىافتاده و در آن اوقات گذاردن حج در غير ماه ذى الحجه نيز دست مىداده پس ميتواند بود كه در سال ولادت آنصاحب سعادت در جمادى الاخرى حج گذارده باشند و برين تقدير دوازدهم ماه ربيع الاول نه ماه تمام مىشود از علوق نطفه مطهره اگر در ايام حج واقع بوده باشند و ايضا در كتاب مذكور مسطور است كه طلوع آن آفتاب سپهر نبوت بعد از دميدن صبح صادق و پيش از طالع شدن آن خورشيد بهنگام طلوع عقرب از منازل قمر سمت وقوع پذيرفته و اهل حساب را عقيده آنكه آن روز موافق بيستم يا بيست و هشتم يا غره نيسان بوده از شهور روميه و هفدهم دى ماه بوده از ماه‌هاى فرس و در آنوقت از سلطنت نوشيروان چهل و دو سال يا سى و چهار سال و هشت ماه گذشته بود و از تاريخ سكندرى هشتصد و هشتاد و دو سال ( و العلم عند اللّه الكبير المتعال ) اما مكان ولادت پيغمبر آخر الزمان صلواة اللّه و سلامه عليه سرائى بود در شعب بنى هاشم و آنسرا بحسب ارث بدان سرور رسيده بعقيل بن ابى طالب بخشيد و اولاد عقيل بعد از فوت پدر آن منزل متبرك را به محمد بن يوسف كه برادر حجاج ثقفى است فروختند و محمد مذكور خانه را كه مولد صاحبمقام محمود بود داخل قصر خويش كه آن را بيضامى گفتند گردانيد و چون دولت بنى اميه انقضا يافت خيزران والدهء هرون الرشيد آنخانه را از آن كوشك جدا كرده مسجدى ساخت تا معبد عباد صالحين گردد القصه چون اطراف عالم بنور وجود سيد ولد آدم صلى اللّه عليه و سلم منور گشت و مدت چهل سال از عمر شريف آن برگزيدهء ذو الجلال درگذشت بر طبق آيهء با عنايت  ( شَهْرُ رَمَضانَ الَّذِي أُنْزِلَ فِيهِ الْقُرْآنُ )  بروايت جمعى كثير از اهل سير و مورخان در هفدهم ماه مبارك رمضان بعثت آنحضرت واقع شد و مذهب طايفه‌اى از اهل حديث و تاريخ آنست كه ابتداء نزول وحى در ماه ربيع الاول سال چهل و يكم از ولادت آنحضرت در سيم يا هشتم شهر مذكور صورت وقوع پذيرفت نظم\r\n چو سن شريف نبى الورى * * چهل گشت در غار كوه حرا *\r\nفرود آمد از آسمان جبرئيل * * رسانيد پيغام رب جليل *\r\nبتاج نبوت سرافراز شد * * بوحى خداوند دمساز شد *\r\nقدم بر سرير رسالت نهاد * * بآغاز دعوت زبان برگشاد *\r\nنخستين كسى كو اطاعت نمود * * بدين گشت دلشاده بهجت فزود *\r\nز نسوان خديجه ز مردان عليست * على مهبط نور علم جليست *\r\nازو گشت پشت شريعت قوى * * ازو يافت رسم هدايت نوى \r\nبروايت اصح و اشهر حضرت خير البشر صلى اللّه عليه و على آله ما طلعت الشمس و القمر بعد از نزول وحى سيزده سال در مكه مباركه بامر دعوت پرداخته در سال پنجم از بعثت بعضى از صحابه بواسطهء ايذا و اضرار كفار از حرم پروردگار بجانب حبشه سفر كردند و در سال هشتم بروايت جمعى از متقدمين و متأخرين قضيه غريبهء معراج روى نمود و در سال هفتم در آمدن سيد ابرار بشعب ابو طالب وقوع يافت و قرب سه سال آنحضرت با اتباع\r\n\r\n","description":"","footnote":"","page_name":" 296 ","page_number":340},
  {"content":"\r\n\r\nدر آن موضع بسر برده بيت\r\n از آن پس بتأييد پروردگار * * برون آمدند از مضيق حصار \r\nو در سال دهم فوت ابو طالب و خديجه اتفاق افتاد و در همين سال رفتن حضرت پيغمبر صلى اللّه عليه و سلم بطائف و ايمان جنيان دست داد و ابتداء اسلام انصار در سال يازدهم روى نمود و بعقيدهء جمعى در ماه ربيع الاول سال دوازدهم قضيهء معراج واقع بود و بعضى از اهل سير برآنند كه عروج رسول عرب در بيست و هفتم رجب بوقوع انجاميده و برخى عقيده دارند كه آنواقعه در هفدهم ماه مبارك رمضان واقع شده و از سوق كلام صاحب كشف الغمه و بعضى از سالكان مذهب ائمه اثنا عشرية عليهم التسليم و التحية چنان معلوم مىشود كه معراج در اوايل اوقات بعثت وقوع يافته بود و در درج الدرر مذكور است كه بقولى آنصورت قبل از ظهور نبوت و نزول وحى روى نموده و اللّه تعالى اعلم و در سال سيزدهم در بيست و هشتم صفر ماه غره ربيع الاول شرف دودمان عبد المطلب از مكه بجانب يثرب هجرت فرموده و بقول جمعى آن روز دوشنبه بوده و بعقيدهء زمره‌اى پنجشنبه و در روضة الاحباب مسطور است كه وجه جمع بين الروايتين آنست كه گويند خروج پيغمبر صلى اللّه عليه و سلم از نفس مكه پنجشنبه بوده باشد و از غار ثور دوشنبه يا بالعكس و باتفاق اهل سير آن شفيع روز محشر در روز دوشنبه از ماه ربيع الاول بمدينهء طيبه رسيد اما اين معنى مختلف فيه است كه در آن روز چند روز از ماه مذكور گذشته بود و روايت صاحب كشف الغمه آنكه آن روز دوشنبه يازدهم شهر ربيع الاول بوده و بمذهب جمعى در غره ربيع الاول آنصورت وقوع يافته و قولى آنكه دوشنبه دوم ماه مذكور بوده و دوازدهم و سيزدهم نيز گفته‌اند القصه چون مدينه بيمن مقدم حضرت خير البشر عليه السلام و التحية مشرف گشت و زمين يثرب از فر وجود سرور دودمان عبد المطلب بر تبت از سپهر كبود درگذشت مثنوى\r\n همه قوم انصار جمع آمدند * * چو پروانه برگرد شمع آمدند *\r\nلواى اطاعت برافراختند * * پى نصرتش جان فدا ساختند \r\nو در سال اول از هجرت حضرت رسالت صلى الله عليه و سلم ببناء مسجد و حجرات همايون قيام نمود و در سال دوم اذن قتال يافته با ارباب ضلال آغاز جهاد فرمود و هم در ماه مبارك رمضان همان سال جنگ بدر بوقوع انجاميد و نسيم فتح و ظفر بر اعلام هدايت اعلام اهل اسلام وزيد و در سال سيم جنگ احد روى نمود و در سال چهارم غزوهء بدر الموعد و غزوهء بنى نضير واقع بود و در سال پنجم غزوهء مريسيع بوقوع انجاميد و در همين سال حرب احزاب و غزوهء بنى قريظه حادث گرديد و در سال ششم صلح حديبيه اتفاق افتاد و در سال هفتم فتح قلاع خيبر دست داد و در سال هشتم مكه مكرمه مفتوح گشت و فتح حنين نيز وقوع يافته صيت شوكت اهل اسلام از ايوان كيوان درگذشت و در سال نهم غزوهء تبوك سمت حدوث پذيرفت و در سال دهم حجة الوداع صفت تيسير گرفت و در صفر سال يازدهم عارضهء بر ذات فايض البركات سيد كاينات و خلاصهء موجودات عليه افضل الصلوات و اكمل التحيات طارى شده بقول اكثر اهل سير سيزده روز آن مرض امتداد يافت آنگاه روح مقدس آنحضرت از جهان گذران بنعيم جنان و\r\n\r\n","description":"","footnote":"","page_name":" 297 ","page_number":341},
  {"content":"\r\n\r\nروضهء رضوان شتافت و بعضى از ائمه اخبار گفته‌اند كه ايام بيمارى احمد مختار صلى الله عليه و آله الاخيار چهارده روز بوده و دوازده روز و ده روز نيز گفته‌اند اگرچه علماء فن حديث و تاريخ متفق‌اند كه وفات سرخيل مكنونات روز دوشنبه واقع بوده اما درين معنى اختلاف نموده‌اند كه آن روز داخل ايام اواخر صفر بوده يا در سلك ايام ربيع الاول انتظام داشته و جمعى كه آن دوشنبه را از جملهء ايام ربيع الاول شمارند باز خلاف كرده‌اند كه آن روز چند روز از شهر مذكور گذشته بوده روايت اشهر و اكثر آنكه دوازدهم بوده و برخى بر آن رفته‌اند كه دوشنبه دوم ماه مذكور آن مصيبت روى نموده و مذهب ابن جوزى آنكه آن روز غرهء ربيع الاول بوده و در كشف الغمه مسطور است كه محمد بن اسحق را عقيده آنست كه واقعهء هايله حضرت خير البريه عليه السلام و التحية در دوازدهم ربيع الاول سمت وقوع پذيرفته و اين اعتقاد از روى تحقيق خلاف واقع است زيرا كه جمهور علماء كتاب و سنت براين معنى اتفاق دارند كه روز عرفه ذى الحجه حجهء گذشته كه آنحضرت جهة مناسك حج در عرفات تشريف داشت جمعه بود و برين تقدير لازم مىآيد كه غره محرم الحرام نيز جمعه باشد يا شنبه پس اگر فرض كنيم كه اول محرم جمعه بوده اول روز سفر شنبه بوده باشد يا يكشنبه و اگر اول صفر يكشنبه يا دوشنبه بود پس غره ربيع الاول دوشنبه باشد يا سه‌شنبه و اگر اول صفر دوشنبه بود پس غره ربيع الاول سه شنبه باشد يا چهارشنبه و بنابرين مقدمه از روى حساب نميتواند بود كه روز دوشنبه دوازدهم ربيع الاول بوده باشد و شيخ شمس الدين محمد جزرى در تصحيح المصابيح و حضرت مخدومى جمال الاسلامى در روضة الاحباب در مقام جواب اشكال مرقوم اقلام بلاغت مآب گردانيده‌اند كه احتمال دارد كه سكنه مكه و مدينه در ديدن هلال ذى حجه حجهء مذكوره بسبب اختلاف مطالع يا بعضى ديگر از مواقع مختلف فيه بوده باشد و وقوف در عرفات بنابروايت اهل مكه بوده باشد و حضرت رسالت مآب و اصحاب چون بمدينه مراجعت نموده باشد بناء تاريخ را برؤيت مدنيان نهاده باشند و هريك از شهور ذى الحجه و محرم و صفر سى روز آمده باشد و برين تقدير غره ربيع الاول پنجشنبه خواهد بود و دوازدهم دوشنبه اما دفن حضرت رسول صلى الله عليه و سلم باتفاق اهل سير شب چهارشنبه واقع شد نيمشب يا سحر چنانچه از سياق كلام گذشته بوضوح مىپيوندد و بقول اصح و اكثر سن مبارك خير البشر شصت و سه سال بود و بعضى شصت و پنجسال گفته‌اند و قولى آنكه آن حضرت شصت ساله بود كه از عالم انتقال نمود صلى الله عليه و على آله و اصحابه الى يوم الموعود\r\n\r\nگفتار در بيان بعضى از احوال حضرت رسالت مآب از وقت طفوليت تا زمان اوان وصول بسن شباب\r\nچون از رفع عيسى عليه سلام الله تعالى مدت هشتصد سال يا ششصد و بيست سال يا پانصد و هفتاد و هشت سال على اختلاف الاقوال درگذشت و اوقات فترت امتداد يافته\r\n\r\n","description":"","footnote":"","page_name":" 298 ","page_number":342},
  {"content":"\r\n\r\nاولو العزمى مرسل نگشت كه از ميامن انفاس مسيحا اقتباس قلوب مردهء اصحاب ضلالت را حياتى مجدد كرامت نمايد و برشحات سحاب هدايت قالب پژمردهء ارباب غوايت را صفت نضارت عنايت فرمايد اشتغال طوايف انام بمناهى و عبادت اصنام از حد اعتدال تجاوز نموده و انوار معرفت معبود حقيقى در نقاب حجاب مختفى شده تلبيس ابليس ابواب شرك و طغيان بر روى عاصيان برگشود مثنوى\r\n ز نور هدى خلق گشتند دور * * ز تاريكى شرك جستند نور *\r\nنشد اندر آن مدت ديرباز * * بتاج رسالت سرى سرفراز *\r\nبمحراب طاعت قدى خم نشد * * كسى در عبادت مسلم نشد *\r\nنشد چشم كس تر باشك ندم * * نزد كس به راه شريعت قدم *\r\nشد از دود نيران خيل مجوس * * سپهر برين تيره چون آبنوس *\r\nز نادانى خويش قوم يهود * * گرفتند در پيش راه جحود *\r\nشد آواز ناقوس ترسا بلند * * تزلزل در اركان ايمان فكند *\r\nز تلبيس ابليس شخصى نرست * * سراسر جهان پر شد از بت‌پرست *\r\nچنين بود احوال عالم خراب * * كه ناگه برآمد بلند آفتاب \r\nيعنى نسيم عنايت ازلى از مهب عاطفت لم يزلى در وزيدن آمد و صبح سعادت ابدى از مطلع سيادت احمدى دميدن آغاز نهاد نور نبوت كبرى از افق ام القرى طالع شد و آفتاب رسالت عظمى از اوج سپهر بطحا لامع گشت نظم\r\n برآمد به برج شرف اخترى * * نه اختر كه شاه بلند افسرى *\r\nبگلزار هاشم گلى برشگفت * كه گشتند مردم از آن در شگفت *\r\nبباغ رسالت نهالى دميد * * كه ظل ظليلش بطوبى رسيد\r\nعجب كوكبى بر سپهر جلال * * برآمد كه از نور او لا يزال *\r\nچراغ هدايت چنان برفروخت * كه از پرتوش جان كفار سوخت \r\nو چون حريم حرم بلكه شرق و غرب عالم بوجود فايض الجود حضرت خاتم صلى الله عليه و سلم صفت اضائت پذيرفت و بروايت بيشتر علماء سير اول كسى كه آنحضرت را شير داده ثويبه بود كنيزك ابو لهب بشير پسر خود مسروح نام و بدين جهة حمزة بن عبد المطلب و ابو سلمة بن عبد الاسود مخزومى و عبد الله بن جحش اسدى برادر رضاعى حضرت مقدس نبوى گشتند زيرا كه ثويبه ايشان را نيز سير شير كرده بود و جمعى از اهل سير بر آن رفته‌اند كه خير البشر نخست يك هفته از پستان آمنه شير خورد آنگاه ثويبه مرضعه آنحضرة گشت و بعد از سه چهار ماه كه ثويبه بامر ارضاع پرداخت آن عطيه نصيب حليمه بنت ابى ذويب عبد الله بن الحارث شد و حليمه آن گوهر كان سعادت و حلم را از مكه بميان بنى سعد بن بكر برد سبب اينمعنى آنكه در آن اوقات عادت صناديد قريش آن بود كه اولاد خود را بمرضعات ميدادند تا بفراغت با ازواج خويش بر فراش قربت توانند غنود و ايضا تعفن و حرارت هواء مكه ضررى به اطفال خورد سال نرساند بنابراين در فصل بهار و خزان زنان از قبايلى كه در حوالى حرم مسكن داشتند به مكه آمده اطفال قريشيان را مىستاندند و همراه خويش ميبردند و بعد از انجام ايام رضاع باز آورده تسليم آبا و امهات ميكردند و به همين دستور در سال ولادت خير البريه عليه السّلام و التحيه نساء قبيلهء بنى سعد به مكه مكرمه آمده از آن جمله حليمه بارضاع نبى واجب الاتباع سرافراز شده و آن حضرت را بميان قبيلهء بنى سعد برد از حليمه روايتست كه گفت در وقتى كه باتفاق نسوان\r\n\r\n","description":"","footnote":"","page_name":" 299 ","page_number":343},
  {"content":"\r\n\r\nبنى سعد متوجه حريم حرم گشتم من و شوهرم كه يكسر دراز گوش لاغر داشتيم كه از غايت نحافت مجال رفتار نداشت و ناقه‌اى ضعيف مصحوب ما بود كه قطره‌اى شير به هيچ تدبير از وى تيسير نمىپذيرفت لاجرم از عقب كاروان افتان و خيزان طى مسافت مينموديم و من از اطراف و جوانب غرايب مشاهده ميكردم چنانچه بر هرچه ميگذشتم مىگفت خوشا وقت پستان تو اى حليمه كه آن نور تابان شيرازان خواهد خورد و ما بعد از نسوان قبيله به مكه رسيديم و آن زنان اطفال متمولان قريش را تا آنزمان ستانده بودند لاجرم ملول و محزون گشته از آمدن پشيمان شديم در آن اثناء شخصى ديديم كه انوار بزرگى از چهره او ميدرخشيد و ندا ميكرد كه هيچ‌كس باشد از زنان شيردار كه رضيعى نگرفته باشد حليمه گويد كه بعد از شنيدن اين سخن تفحص نام و نسب آنشخص نموده چون دانستم كه عبد المطلب بن هاشم است پيش رفته شرايط تحيت بجاى آورده خود را برو عرض كردم پرسيد كه از كدام قبيله‌اى و چه نام دارى جوابدادم كه از بنى سعد و نام من حليمه است تبسمى نموده فرمود خوش خوش در تو دو خصلت نيكوست سعادت و حلم آنگاه گفت ايحليمه مرا كودكى است يتيم محمد نام و او را بر تمام زنان بنى سعد عرض كردم بجهة آنكه پدر ندارد قبول ننمودند و اميدوارم كه تو ازو سودمند شوى گفتم بروم و با شوهر خود مشورت نمايم فرمود كه هيچ اكراهى بر تو نيست و چون پيش شوهر رفته صورت واقعه را در ميان نهادم مبتهج و مسرور شده گفت ايحليمه بشتاب و آن كودك را قبول كن كه مبادا ديگرى فرا گيرد اما خواهرزاده من مانع شده بجهة مبالغه او اندك تزلزلى ببنيان عزيمت من راه يافت و بالاخره خاطر برستاندن سيد اوايل و اواخر داده نزد عبد المطلب رفتم تا مرا به خانه آمنه برد و چون بدانجا درآمدم زنى ديدم كه روى او چون بدر منبر ميتافت و در روى من خنديده مرا بحجره فرزند خويش درآورد كودكى بنظرم درآمد كه بشره‌اش مانند خورشيد انور بود فريفتهء جمال با كمال او شده رگهاى بدنم پر شير شده پستان راست در دهانش نهادم بمكيد چون پستان چپ بر وى عرض كردم ملتفت نگرديد عبد اللّه بن عباس رضى اللّه عنهما گويد در آنزمان حضرت مقدس نبوى صلى اللّه عليه و سلم را بعدل موفق گردانيدند كه يك پستان جهة شريكى كه داشت بگذاشت حليمه گويد كه چون آن حضرت را به خانه بردم و به نظر شوهر خود درآوردم سر به سجده نهاده گفت ايحليمه كودكى آوردى كه من در ميان بنى آدم از وى بهتر نديدم و چون شب شد و مردم بخواب رفتند من بيدار گشته نورى ديدم كه از محمد ( ص ) ساطع ميشد و مردم سبزپوش مشاهده كردم كه بر بالين او ايستاده بودند شوهر خود را از خواب برانگيختم و او از ملاحظه اين امر بديع تعجب نمود بكتمان آن وصيت فرمود گفت تا اين طفل متولد شده احبار يهود و علما انصارى شب‌وروز آرام و قرار ندارند و ما با توانگرى ابدى بخانهء خود ميرويم القصه بعد از هفت روز كه در مكه توقف كرديم عزم مراجعت نموده من بر دراز گوش خود سوار شدم و محمد را در پيش گرفتم درازگوش دست بر زمين زده و سر بجانب آسمان افراشته بنشاطى تمام\r\n\r\n","description":"","footnote":"","page_name":" 300 ","page_number":344},
  {"content":"\r\n\r\nمتوجه كعبه شد و سه بار سر بر زمين نهاده بازگشت و در رفتار بر جميع مراكب قافله سبقت گرفت و زمان بنى سعد متعجب شده گفتند اين همان دراز گوش تو نيست كه در وقت توجه بجانب مكه قوت رفتار نداشت گفتم كه همان دراز گوش است گفتند درينجا سريست و اين درازگوش را شأنى عظيم است و من شنيدم كه درازگوش در آنوقت گفت و اللّه كه مرا شأنى عظيم است كه زنده شدم و قوت گرفتم اى زنان بنى سعد غافل مانده‌ايد كه من حامل كيستم من حامل محمد رسول رب العالمينم كه خرمى دنيا و نور سعادت عظمى ازوست القصه حليمه از امارات سعادت و سرورى و علامات سيادت و برترى در وقت ارضاع آن مهر سپهر پيغمبرى چندان امور غريبه مشاهده نمود كه شرح آن به گفتن و نوشتن راست نيايد و از آثار يمن مقدم ولد آدم صلى اللّه عليه و سلم آنمقدار خير و بركت نصيب او گشت كه قلم در زبان از تحرير شمه‌اى از آن بعجز و قصور اعتراف مينمايد از حليمه مرويست كه گفت حضرت پيغمبر پيوسته از پستان راست شير خوردى و هرگز التفات بجانب پستان چپ نكردى و مانند اطفال ديگر جامهء خود را به بول و غايط ملوث نساختى و هر روز در وقت معين بقضاء حاجت پرداختى و چون هنگام سخن گفتن وى شد نوبتى ازو شنيدم كه ميگفت ( اللّه اكبر اللّه اكبر الحمد لله رب العالمين ) و روايتى آنكه حليمه گفت اول كلامى كه از خير الانام شنيدم اين بود كه در نيم شبى گفت ( لا إله الا الله قدوسا قدوسا نامت العيون و الرحمن لا تأخذه سنة و لا نوم ) بعضى از ارباب سير آورده‌اند كه چون دو سال از عمر خير البشر درگذشت حليمه آنحضرت را به مكه نزد آمنه برد و بنابر آنكه دل از ديدار فايض الانوار آن برگزيده پروردگار نميتوانست كند بار ديگر ببهانهء حرارت هواء مكه آنحضرت را بقبيلهء خويش آورد و درين نوبت بروايتى كه در اكثر اهل كتب سنت و جماعت مرويست قصهء شق صدر واقع شد چنانچه شرح آن در نسخ مشهوره مسطور است و بعد از آن واقعه حليمه خايف گشته سرور كاينات را به مكه برد و در ضمان عافيت و كرامت بآمنه سپرد و در آنوقت بقول بعضى از مورخان سن شريف نبى آخر الزمان عليه الصلواة الرحمن به پنجسالگى رسيده بود و چون آمنه نوبت ديگر ديده بديدار آفتاب كردار احمد مختار صلى الله عليه و آله الاطهار و صحبة الاخيار روشن گردانيدام ايمن را كه كنيزك عبد الله بود و بحسب ارث تعلق به حضرت رسالت‌پناه ميداشت بحصانت آنحضرت مقرر فرمود بيت\r\n بمادر چو شد همنشين در زمان * * ببست ام ايمن به خدمت ميان \r\nو در سال ششم از ولادت خير البريه آمنه آنحضرت را بمدينه برد تا باخوال عبد الله كه ايشان از بنى عدى بن النجار بودند ملاقات نمايد و در منزلى كه آن را دار النابغه ميگفتند يك ماه اوقات گذرانيده بجانب مكه بازگشتند و در مرحلهء ابوا آمنه مريض شده بعالم بقا رحلت نمود بيت\r\n شد آن درى آسمان شرف * * جدا همچو در يتيم از صدف \r\nو آمنه هم در آن موضع مدفون شده ام ايمن آنحضرت را بحريم حرم رسانيد و عبد المطلب در صدد كفالت آن صدرنشين ايوان رسالت آمده بر فوت آمنه تأسف بسيار خورد و آن در درج نبوت را خاطرجوئى نموده از اولاد\r\n\r\n","description":"","footnote":"","page_name":" 301 ","page_number":345},
  {"content":"\r\n\r\nصلبى خود گرامىتر ميداشت و در سال هفتم از ميلاد مقرون باسعاد خير العباد در ميان قريش قحط و غلائى بوقوع پيوست و زحمت جوع در معدها شيوع يافته ساعت بساعت عسرت مىافزود بالاخره بنابر خوابى كه رقيقه بنت ابى صيفى بن هاشم ديد صناديه قريش از عبد المطلب التماس نمودند كه بدعاء باران اشتغال نمايد و عبد المطلب شرف دودمان لوى بن غالب را مصحوب خويش گردانيده با طايفه‌اى از اشراف قوم بجبل ابو قبيس شتافت و دست دعا بدرگاه ايزد سبحانه و تعالى برآورده ببركت وجود خاتم الانبيا عليه من الصلوات اطيبها همان لحظه غمام انعام الهى فايض گشت و باران فراوان باريده نهال مآل قريشيان خضرت و نضارت پيدا كرد و چون سن شريف حضرت مقدس نبوى بهشت سالگى رسيد عبد المطلب پهلو بر بستر ناتوانى نهاده در اوقات مرض تعهد حضرت رسالت صلى الله عليه و سلم بابو طالب حواله كرد و ابو طالب بعد از فوت عبد المطلب تا انقضاء ايام زندگانى در تربيت و حمايت آنحضرت مساعى جميله مبذول داشت و همواره در باب حراست و محافظتش اهتمام نموده نقش تقصير هرگز بر صفحهء ضمير ننگاشت در روضة الاحباب مسطور است كه بعد از آنكه دوازده سال و دو ماه و ده روز از سن شريف آن نير عالم‌افروز درگذشت ابو طالب جهة تجارت عازم ولايت شام گشت و ميخواست كه حضرت خاتم را صلى الله عليه و سلم در حريم حرم بگذارد و چون پرتو شعور آنحضرت براين عزيمت افتاد و گمان برد كه ابو طالب ميخواهد كه صبح مرافقت بشام مفارقت مبدل گرداند نزد او رفت و گفت ايعم مرا باميد كه ميگذارى كه نه پدر دارم و نه مادر ابو طالب از استماع اين سخن رقت بينهايت كرده حضرت رسالت را در آن سفر همراه خويش گردانيد و بعد از طى منازل و قطع مراحل چون بقريهء كفر كه از آنجا تا بصرى شش ميل مسافت است رسيدند راهبى بحيرا نام نيكو سرانجام كه از ديرباز در ديرى كه در آن مقام بود باميد ديدار خير الانام عليه الصلواة و السلام آرام گرفته انتظار مقدم شريفش ميكشيد از وصول كاروان قريش واقف گرديد و بر بام صومعه رفته ديد كه قطعهء ابرى بر سر كاروانيان سايه انداخته و بموافقت ايشان حركت مينمايد بحيرا كه اين حال را مشاهده نمود با خود گفت ظاهرا مطلوب من در ميان كاروانيانست و چون اهل كاروان نزديك بقريهء مذكوره منزل كردند ابو طالب باتفاق سرور دودمان غالب در پاى درختى فرود آمدند و آن قطعهء ابر بر زبر سر ايشان سايه گسترده بروايتى شاخهاى آن شجره منبسط گشته خضرت و نضارت پيدا كرد و گمان راهب از مشاهدهء اين صورت بسرحد يقين رسيده از بام دير پايان آمد و فى الحال طعامى ترتيب داده كاروانيان را به خانه طلبيده و ابو طالب مطلوب راهب را در منزل گذاشته با ساير همراهان بسر سفرهء بحيرا حاضر گشت و چون بحيرا دانست كه مقصود وى تشريف حضور ارزانى نداشته التماس نمود كه آنحضرت را نيز بمجلس آوردند و بحيرا نظر بر صفحات احوال خير الورى انداخته آثار و علاماتى كه در كتب متقدمين مطالعه نموده بود به عين اليقين مشاهده فرمود و بعد از تفرق مهمانان ابو طالب را با حضرت\r\n\r\n","description":"","footnote":"","page_name":" 302 ","page_number":346},
  {"content":"\r\n\r\nمصطفوى نگاهداشته ديگر دلايل و شواهد نبوت را معلوم كرد آنگاه ابو طالب را گفت اين جوهر گران‌بها خاتم جميع انبيا است و يهود شام در سلك دشمنانش انتظام دارند زنهار او را بدانولايت نبرى و بسرعت هرچه تمامتر به طرف مكه مباركه مراجعت نمائى ابو طالب نصيحت راهب را بسمع رضا اصغا نموده امتعهء خود را در بصرى حسب المدعا بفروخت و بجانب ام القرى بازگشت و در سال هفدهم از ولادت سيد عالم صلى الله عليه و سلم زبير بن عبد المطلب و بقولى عباس بن عبد المطلب آنحضرت را همراه خويش بمملكت يمن برد و در اثناء راه خوارق عادات از آن منبع سعادات مشاهده فرموده در ضمان صحت و عافيت مراجعت كرد و در سال بيستم گاهى ملايكه عظام بر حضرت خير الانام افضل الصلاة ظاهر ميشدند و دل همايونش را احتياط مينمودند و با يك ديگر ميگفتند كه اين اوست و ليكن هنوز وقت ظهورش نيست و آنحضرت اينحالت را بابو طالب گفته ابو طالب او را نزد كاهنى كه دعوت بت ميكرد برد و كيفيت واقعه را تقرير نموده طلب معالجت فرمود كاهن بعضى از اعضاء خاتم الانبيا را به نظر در آورده و حركات و سكناتش را مشاهده كرده گفت اى ابو طالب خاطر شريف جمع دار كه برادرزادهء تو هيچ مرض ندارد و شيطان برو مسلط نيست بلكه ملائكه كرام بر وى ظاهر ميشوند و دل او را ملاحظه مينمايند بجهة مصلحت نبوت لاجرم خاطر ابو طالب اطمينان يافت\r\n\r\nذكر توجه حضرت خير الانام نوبت ديگر بجانب شام و تزويج خديجهء كبرى بعد از مراجعت از بلدهء بصرى\r\nاكثر علماء سير به صحت اينخبر تصريح فرموده‌اند كه چون سن شريف خير البشر صلوات الله عليه ما طلعت الشمس و القمر به بيست سالگى رسيد بسبب ستمكارى سپهر غدار و تواتر نوائب روزگار قلت مال و عسرت حال قرين اوقات ابو طالب شد و شمه‌اى ازين معنى با سيد ابرار اظهار كرده گفت شنيدم كه كاروانى از قرشيان بجانب شام روان ميشوند و خديجه بنت خويلد بر سبيل مضار به چيزى بمردم مىدهد كه سودا و معامله نمايند اگر چنانچه مبلغى از وى بستانى و بتجارت روى شايد كه نفعى از آن ممر بحصول پيوندد و پيش از آنكه حضرت رسالت عليه السّلام و التحية از خديجه رضى الله عنها اين التماس نمايد كيفيت گفت‌وشنود مذكور بعرض او رسيد و نزد آنحضرت خبر فرستاد كه چون غايت امانت و نهايت ديانت تو وضوحى تمام دارد دو برابر آنچه بساير تجار مال مىدهم به تو ارزانى ميدارم مناسب آنكه بر عزيمت سفر شام جازم شوى و حضرت مقدس نبوى صلوات الله و سلامه عليه اين سخن را با عم خود درميان نهاده ابو طالب گفت اين رزقيست كه وهاب بى منت از خزانه كرم بينهايت به تو ارزانى داشته است پس خديجه بدانچه وعده كرده بود وفا نمود و غلام ميسره نام را ملازم خير الانام عليه السّلام گردانيد و بروايتى يكى از قرابتان خود را كه موسوم بخزيمة بن حكيم بود نيز بمرافقت آنحضرت امر فرمود و ميسره و خزيمه در آن\r\n\r\n","description":"","footnote":"","page_name":" 303 ","page_number":347},
  {"content":"\r\n\r\nسفر از خير البشر خوارق عادات مشاهده كرده چون نزديك بدير بحيرا رسيدند و در پاى درختى منزل گزيديد راهبى نسطور نام كه بعد از فوت بحيرا قايم مقامش گشته بود و از كتب سماوى معلوم داشت كه در سايهء آن شجره ننشيند مگر پيغمبرى از بام دير نزول كرده آنحضرت و خضرت آن درخت را ديده فى الحال فرو دويد و مانند پروانه برگرد آن شمع شبستان رسالت گشته بعضى ديگر از علامات نبوت را تحقيق نموده و ميسره را از حقيقت حال آنحضرت اعلام داده وصيت كرد كه او را بشام نبرى كه در آن ديار دشمن بسيار دارد مبادا كه كسى قصدى انديشد القصه بعد از آن بصرى شام مطلع صبح طلعت خير الانام عليه السّلام گشت و هر متاعى كه خديجه فرستاده بود به بهاء تمام فروخته شد و آنحضرت باتفاق رفقا مراجعت فرموده در نيم‌روزى بنواحى حرم رسيدند و در آنزمان خديجه كبرى با جماعتى از نسا در غرفه‌اى نشسته بود كه ناگاه ديد كه جمعيتى از جانب شام مىآيند و دو مرغ بر زبر سر يكى از آن مردم پردرپر بافته سايه كرده‌اند خديجه ازين معنى متعجب گشته همان لحظه ميسره به خدمت رسيد و سخنان نسطور راهب و كراماتى كه از سيد كاينات عليه افضل الصلواة و اكمل التحيات در آنسفر ديده بود بعرض رسانيد تعجب خديجه زياده شده پس از حساب امتعه و اموال بوضوح پيوست كه از جهاتيكه در تصرف خير البشر بوده ربح فراوان بحصول موصول گشته بنابرين مقدمات محبت خلاصهء موجودات عليه افضل التحيات در دل خديجه جا گرفته زبان حالش بفحواى اين مقال گويا شد كه رباعى\r\n انصاف بده ايفلك مينافام * * تا زين دو كدام خوبتر كرد خرام *\r\nخورشيد جهانتاب تو از جانب صبح * * يا ماه جهانگرد من از جانب شام \r\nآنگاه خاطر بر ازدواج سيد اوايل و اواخر قرار داد نفيسه بنت ميمونه را واسطه ساخت تا تقريبى انگيخته ما فى الضمير او را بعرض آنحضرت رساند و خير البشر بدان مناكحت راغب گشته خديجه گفت مصراع\r\n بساعتى كه شود مشترى از آن مسعود \r\nعم و پسر عم خود عمرو بن اسد و ورقة ابن نوفل بن اسد را جهة انعقاد مجلس نكاح طلبداشت و حضرت نبوى صلوات الله و سلامه عليه بمرافقت اعمام خويش حمزة ابن عبد المطلب و ابو طالب به خانه خديجه تشريف برد و هريك از ابو طالب و ورقة بن نوفل در آن محفل خطبهء فصيحه بليغه بر زبان رانده خديجه را بحبالهء ازدواج خير الورى درآوردند و مهر خديجه رضى اللّه عنها بروايتى چهارصد مثقال طلا بوده و بقولى هشت شتر مايه و بعقيدهء زمره‌اى پانصد درهم نقره و توفيق ميان اين سه روايت خالى از اشكالى نيست القصه هم در آن روز كه عقد نكاح منعقد گشت برجيس اوج اصطفا با آن زهرهء خورشيد سيما مقارنه كرده زفاف بوقوع پيوست بيت\r\n سعادت برگشاد اقبال را دست * * قران مشترى در زهره پيوست \r\nو ميان حضرت خير الانام عليه الصلواة و السلام و خديجهء كبرى رضى اللّه عنها الفت بيغايت و محبت بينهايت واقعشده خديجه كه اعقل و اجمل نسوان قريش بود از كمال اخلاص و دوستدارى جميع اموال و جهات خود را طفيل سيد كاينات گردانيد و آنحضرت نيز پيوسته با او در مقام خاطرجوئى بوده در مدت مصاحبت مضمون كلمهء كريمهء\r\n\r\n","description":"","footnote":"","page_name":" 304 ","page_number":348},
  {"content":"\r\n\r\n ( وَ عاشِرُوهُنَّ بِالْمَعْرُوفِ )  معمول ميداشت\r\n\r\nذكر بناء خانه كعبه باهتمام قريشيان و بيان شمه‌اى از وقايع كه روى نمود در آن اوان\r\nبه ثبوت پيوسته كه در سال سى و پنجم از ولادت حضرت رسالت عليه السّلام و التحية اكابر قريش خانهء كعبه را بواسطهء مرور ايام نزديك بانهدام رسيده بود و سقف نداشت باز كرده به تشيد اساس و تمهيد بناء آن پرداختند و چون اركان خانه ارتفاع يافته وقت آن رسيد كه حجر الاسود را در موضعش استوار گردانند اختلاف در ميان قبايل قريش بوقوع انجاميد چه هر قبيله‌اى را داعيه شد كه آنسنگ متبرك را كسى از ايشان در محلش مضبوط سازد و بعد از قيل و قال مهم بر آن قرار گرفت كه هركس كه نخست از باب بنى شيبه كه يكى از ابواب مسجد الحرام است درآيد در آن قضيه حكم باشد و هيچ آفريده‌اى از حكم او تجاوز ننمايد در آن اثنا بانى مبانى شريعت غرا عليه من الصلواة انماها از آن در درآمد و قوم بقدوم همايونش اظهار ابتهاج نموده گفتند اينك محمد امين رسيد هرچه درين باب مقتضاى رأى صوابنماى او باشد بايد كه هيچكس از آن تجاوز ننمايد و چون صورت نزاع بر ضمير آفتاب شعاع آنحضرت روشن گشت رداء همايون گسترده حجر الاسود را درميان آن نهاد و از هر قبيلهء شخصى را طلبيده عتبة بن ربيعه و ابو حذيفة بن المغيره و عدى بن قيس به خدمت شتافتند و باشارت حضرت رسالت عليه السّلام و التحية هركدام يك گوشهء رداء را گرفته بدان طريقه حجر الاسود را برداشتند و بپاى كار رساندند آنگاه حضرت نبوت‌پناه بدست همايون آن سنگ متبرك را از ميان ردا برگرفته بموضعش استوار كرد و چون ديوار خانه موازى بيست گز ارتفاع يافت آن را مسقف ساخته مبنى بر شش ستون گردانيدند و حجر را كه عبارت از حايطى مستدير است از خانه بيرون گذاشتند و چون اين بنابر خلاف قواعد ابراهيم عليه السّلام بوقوع پيوست نوبتى آن مؤسس ابنيه رسالت عليه السّلام و التحيه با عايشه رضى اللّه عنها گفت ( لو لا ان قومك حديث عهد بالكفر لنقضت الكعبه و رددتها على قواعد ابراهيم و جعلت لها بابا شرقيا و بابا غريبا ) و بنابر استماع اينحديث عبد اللّه بن زبير در ايام حكومت خويش بناء قريش را منهدم ساخته بموجب داعيه حضرت خير البريه عليه السّلام و التحيه خانه را به حال عمارت باز آورد و چون در ايام تسلط عبد الملك مروان حجاج عبد اللّه بن زبير را بقتل رسانيد آن بنا را ويران كرده باز بدستور قريشيان خانه را آبادان گردانيد و چون هرون الرشيد بر مسند ايالت متمكن گرديد خواست كه بناء حجاج را خراب ساخته باز بقاعدهء عبد اللّه اساس خانه را بلند گرداند اما يكى از علماء او را مانع شده گفت خانه كعبه را ملعبه ملوك مساز بنا بر آن هرون الرشيد از سر آن داعيه درگذشت القصه بيت\r\n چو شد سن خير البشر سى و هفت * * علامات بعثت نمودار گشت \r\nو اول چيزى از آن امارات كه بر حضرت سيد كاينات عليه افضل الصلوات ظاهر شده خوابهاء راست بود ( و كان لا يرى رؤيا لا جاءت مثل فلق الصبح )\r\n\r\n","description":"","footnote":"","page_name":" 305 ","page_number":349},
  {"content":"\r\n\r\nديگر آنكه قريب بايام بعثت خير البشر بر هر حجر و شجر كه بگذشتى آوازى از آن بسمع همايونش رسيدى كه السلام عليك يا رسول اللّه و چون تنها براهى رفتى شنيدى كه شخصى او را ندا كرده گفتى يا محمد هرچند از يمين و يسار نگاه كردى كسى را نديدى و وهم بر ضمير وحى پذيرش غالب گشته به طرفى دويدى و هم در آن اوان فيض محبت الهى بمرتبه‌اى بر فضاء دل هدايت نماى آنحضرت استيلا يافت كه آثار ما سوى اللّه را از صحيفهء خاطر معجز مآثرش محو كرد و در قطع علايق و عدم اختلاط با خلايق بمثابه‌اى مبالغه نمود كه هركس از عقلا بر آن حال اطلاع مىيافت كلمهء ( ان محمد اعشق ربه ) بر زبان آورد\r\n\r\nذكر ابتداء نزول وحى الهى و كيفيت بعثت حضرت رسالت پناهى\r\nواقفان اسرار آسمانى و عارفان آثار قرآنى چنين آورده‌اند كه چون زمان فرود آمدن جبرئيل و اوان نزول آيات تنزيل نزديك رسيد اعراض از مؤانست جنس انس و اغماض از مصاحبت معشر بشر بر ضمير انور پيغمبر صلى اللّه عليه الى يوم المحشر مستولى گرديد لاجرم عنان عزيمت بصوب كعبهء وصال انعطاف داده اكثر اوقات در غار حرا باستحكام قواعد اركان عبادت ميپرداخت و رياض رياضت و عبوديت را به آب نياز و هواء اخلاص سرسبز و ناضر ميساخت و چون چندگاه روزگار خجسته آثارش برين منوال بگذشت و مخزن باطن اعجاز ميامنش محل ورود اسرار الهى و مورد فيوض انوار نامتناهى گشت جبرئيل امين بفرمودهء رب العالمين از اوج سدرة المنتهى ببسيط غبرا آمده در رغرر الفاظ قرآنى و جواهر زواهر كلمات فرقانى به گوش هوش آنحضرت رسانيد و خاتم نبوت بانگشت درايتش درآورده قامت قابليتش را بخلعت فاخرهء ختميت مشرف گردانيد نظم\r\n آن گهر تاج فرستادگان * * تاج ده گوهر آزادگان *\r\nديد بسر افسر پيغمبرى * * يافت ببر خلعت دين پرورى *\r\nتافت بر او پرتو انوار وحى * * گشت دلش مظهر اسرار وحى \r\nتفصيل اين اجمال آنكه بعثت حضرت رسالت‌پناه مدت شش ماه بطريقه روياء صالحه بود چنانچه هر خوابى كه ميديد تباشير تعبير آن مانند صبح صادق از مطلع احوال آن حضرت طلوع مىنمود آنگاه در جبل حرا روح الامين خود را بر آن سرور ظاهر گردانيده گفت يا محمد منم جبرئيل فرستادهء حق عز و علا بسوى تو و تو رسول خدائى اين آيه بخوان بر زبان آورد كه ( ما انا بقارى ) يعنى من خواننده نيستم پس جبرئيل رسول را صلى اللّه عليه و سلم گرفته محكم بفشرد و بازگفت بخوان و همان جواب شنيد و اين فشردن و گفتن و شنيدن سه نوبت تكرار يافته بعد از آن جبرئيل گفت       ( اقْرَأْ بِاسْمِ رَبِّكَ الَّذِي خَلَقَ خَلَقَ الْإِنْسانَ مِنْ عَلَقٍ اقْرَأْ وَ رَبُّكَ الْأَكْرَمُ الَّذِي عَلَّمَ بِالْقَلَمِ عَلَّمَ الْإِنْسانَ ما لَمْ يَعْلَمْ )       و بروايت اكثر و اشهر هم در آن روز روح الامين پاشنه بر زمين ماليد تا چشمه آب پيدا شد و سيد المرسلين را تعليم وضو كرد و پيش رفته احرام صلواة بست و آنحضرت بوى اقتدا فرمود و دو ركعت نماز گذارد آنگاه حضرت\r\n\r\n","description":"","footnote":"","page_name":" 306 ","page_number":350},
  {"content":"\r\n\r\nرسالت‌پناه صلى اللّه عليه و سلم به منزل خديجه رضى اللّه عنها تشريف برد و حال آنكه در آن زمان وهم بسيار بر ضمير فايض الانوارش استيلا يافته بود و خديجه را چون چشم بر جمال آفتاب اوج رسالت افتاد بنور فراست دريافت كه آنحضرت صورتى موافق مقصود در آئينه بهبود مشاهده فرموده بنابرآن مضمون اين مقال بر زبان آورد كه يا محمد امروز جمال تو سيماى دگر دارد واقعه‌اى كه تو را پيش‌آمده بازگوى و بالفاظ آبدار غبار ابهام از لوح خاطرم بشوى آنحضرت بعد از تسكين رعبى كه داشت حكايات گذشته با خديجه گفت و آيات منزله را بر وى خواند و فرمود ( لقد خشيت على نفسى خشية ) و خديجه رضى اللّه عنها بسخنان سنجيده و دلايل پسنديده سيد عالم را صلى اللّه عليه و سلم تسلى داده برخصت آنحضرت نزد پسر عم خويش ورقة بن نوفل كه در سلك احبار نصارى انتظام داشت رفت و گفت يابن عم خبر ده مرا از جبرئيل ورقه گفت قدوس قدوس و فى روايت قال سبوح سبوح جبرئيل را در ديارى كه اهل آن به عبادت اصنام قيام مينمايند كه ياد كند جبرئيل امين حضرت رب العالمين است و وحى بتوسط وى بر انبيا نازل مىشود خديجه گفت محمد ميگويد كه جبرئيل بر من فرود آمد و تمامى واقعه را تقرير كرد ورقه گفت به خدا سوگند كه اگر جبرئيل فرود آمده باشد حقتعالى خير و بركت بلا انتها به اين ديار ارزانى دارد به تحقيق كه جبرئيل ناموس اكبر است كه بموسى و عيسى نازل ميشد آنگاه گفت ايخديجه محمد را بنزد من فرست تا كيفيت حال را بيواسطه از وى بشنوم خديجه التماس ورقه را بخاتم الانبيا عليه من الصلاة افضلها رسانيده آنحضرت نزد او رفت و حكايت نزول جبرئيل و آوردن آيات تنزيل را بازگفت ورقه گفت ( ابشر يا محمد ثم بشر ) بدرستيكه من گواهى مىدهم كه تو آن پيغمبرى كه عيسى عليه السّلام بقدوم تو بشارت داده و زود باشد كه مامور شوى بقتال و جهاد با كفار اگر من آن روز را دريافتمى هرآينه ترا نصرت نمودمى و ميان سر آن سرور را ببوسيد القصه ورقه تصديق رسالت آنحضرت كرده خاطر همايونش را مطمئن گردانيد و و بعد از آن باندك زمانى فوت شده بدريافتن اوان دعوت حضرت رسالت عليه السّلام و التحيه فايز نشد و بروايتى كه در روضة الاحباب مسطور است رسول ( ص ) در شان وى فرمود ( لقد رأيت القس فى الجنة عليه ثياب خضر لانه آمن بى و صدقنى ) باتفاق جمهور اهل سير بعد از نزول جبرئيل مدت سه سال وحى انقطاع يافت و اينمعنى موجب حزن و ملال خاطر انور نبوى گشته از غايت حزن چند نوبت قصد فرمود كه خود را از قله كوه بيندازد و هربار جبرئيل بر آنحضرت ظاهر شده ميگفت يا محمد تو پيغمبر خدائى به حق لاجرم دل مباركش تسكين ميگرفت و ضمير همايونش اطمينان ميپذيرفت و از جابر بن عبد اللّه انصارى رضى اللّه عنه مرويست كه رسول صلى اللّه عليه و سلم فرمود كه در زمان فترت وحى روزى براهى ميرفتم ناگاه از آسمان آوازى شنيدم و بالا نگريسته روح الامين را ديدم كه در ميان آسمان و زمين بر كرسى نشسته است ازين جهة خائف شده به خانه شتافتم و گفتم زملونى زملونى پس مرا به چيزى بپوشانيدند و همان زمان اين آيه نازل گشت    ( يا أَيُّهَا الْمُدَّثِّرُ قُمْ   \r\n\r\n","description":"","footnote":"","page_name":" 307 ","page_number":351},
  {"content":"\r\n\r\n    فَأَنْذِرْ وَ رَبَّكَ فَكَبِّرْ وَ ثِيابَكَ فَطَهِّرْ وَ الرُّجْزَ فَاهْجُرْ )     بعد از آن وحى سمت تواتر پذيرفته و من باظهار دعوت زبان گشاده روزبروز اسلام قوت گرفت و بروايت جمهور اهل سير مقارن بعثت خير البشر شياطين بواسطه شهب ثاقب از استراق سمع ممنوع گشته و كاهنان از فن كهانت بىنصيب شده از سر آن دعوى گذشتند\r\n\r\nذكر نخستين كسى كه شرف اسلام و سعادت متابعت حضرت خير الانام عليه الصلاة و السلام دريافت و تعداد اسامى بعضى از اصحاب كه در اوايل ايام بعثت انوار ايمان بر صحيفه احوال ايشان تافت\r\nبر ضمير انور واقفان سير پوشيده نخواهد بود كه در ميان علماء فن سخنور اختلافست كه اول كسى كه تصديق نبوت حضرت رسالت صلى اللّه عليه و سلم نمود كه بود اكثر محققان دانش اثر بر آن رفته‌اند كه خديجه كبرى رضى اللّه عنها نخستين سعادتمنديست كه به اين موهبت عظمى سرافراز گشته و از عبد اللّه بن عباس رضى الله عنهما درين باب روايتى وارد شده و نزد فرقه‌اى بروايت عمرو بن عينيه و ابو سعيد خدرى و حسان بن ثابت به ثبوت پيوسته كه پيشتر كسى كه بوحدانيت الهى و رسالت جناب ختمى پناهى ايمان آورده ابو بكر صديق بوده و موافق عقيده اين فرقه نيز از ابن عباس روايتى هست و پيش زمره ديگر بروايت ابو ذر غفارى و سلمان فارسى و مقداد بن اسود كندى و خباب بن الارت و جابر بن عبد اللّه انصارى و خزيمة بن ثابت انصارى و زيد بن ارقم بن مالك رضى اللّه عنهم به صحت انجاميده كه در تحلى به حليه ايمان على مرتضى بر تمامى اصحاب سبقت دارد و اين زمره نيز مطابق اعتقاد خود از ابن عباس روايتى يافته‌اند و در مجلد ثانى از روضة الاحباب مسطور است كه بمذهب اهل تحقيق صحيح آنست كه بعد از خديجهء كبرى هيچكس از فرق برايا در متابعت حضرت مصطفوى بر على مرتضى سابق نيست و پس از آن زيد بن حارثه را اين سعادت دست داده آنگاه ابو بكر صديق بتصديق آنحضرت زبان گشاد پس بلال حبشى ايمان آورد و بعضى از ائمه دين گفته اند كه اقرب به احتياط آنست كه گويند كه اول مؤمنان از نسوان خديجه است و از صبيان شاه مردان و از احرار رجال ابو بكر و از موالى آزاد زيد بن حارثه و از عبيد بلال حبشى رضى اللّه عنهم و به صحت پيوسته كه هم در اوايل ايام بعثت جعفر بن ابى طالب مشرف گشتند و هم در آن اوقات بهدايت ابو بكر صديق عثمان بن عفان و زبير بن العوام و طلحة بن عبيد اللّه و سعد بن ابى وقاص و عبد الرحمن بن عوف و ابى عبيده بن الحارث رضى الله عنهم مسلمان شدند آنگاه ابو عبيدة بن جراح و ابو سلمة بن عبد الاسد مخزومى و عثمان بن مظعون و ارقم بن ابى الارقم در سلك اتباع حضرت خاتم صلى الله عليه و سلم منتظم گشتند و بعد از اين جماعت عمار بن ياسر و مادرش سميه و ام سلمه بنت ابى امية بن مغيره و خوله بنت حكيم و سعد\r\n\r\n","description":"","footnote":"","page_name":" 308 ","page_number":352},
  {"content":"\r\n\r\nبن زيد و صهيب رومى و خباب بن ارت و عبد الله بن مسعود و عامر بن خنيس بن حذاقه و جمعى ديگر از مردان و زنان بتدريج ايمان آوردند\r\n\r\nذكر دعوت فرمودن حضرت خاتم الانبياء علانيه مردم را باسلام و بيان هجرت اصحاب سيد ابرار بواسطه ايذا و اضطرار كفار\r\nبلبلان گلشن علم سير و طوطيان شكرستان خبر در تقرير اين داستان زبان حلاوت بيان بدين‌سان گشوده‌اند كه حضرت رسالت عليه السلام و التحيه در اوايل بعثت مدت سه سال مردم را پنهانى بوحدانيت جناب جلال سبحانى دعوت ميفرمود و چون آيت هدايت  ( فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ )  نازلشد بطريق آشكار خلايق را بجاده دين قويم و شارع شريعت مستقيم دلالت كرد و از شرك و عبادت اصنام نهى نمود و هم در آن ايام آيه كريمه  ( وَ أَنْذِرْ عَشِيرَتَكَ الْأَقْرَبِينَ )  نازل گرديد و سيد المرسلين دعوت و انذار خويشان نزديكتر پيش نهاد عالى نهمت گردانيد و از امير المؤمنين على رضى اللّه عنه منقولست كه فرمود چون آيت مذكوره نزول نمود رسول صلى الله عليه و سلم مرا به ترتيب طعامى امر كرد و من بعد از تهيه اسباب ضيافت چهل نفر از اقرباء آنحضرت را طلبيدم و ابو طالب و حمزه و عباس و ابو لهب از آن جمله بودند و چون طعام حاضر كرديم سيد الانام عليه الصلاة و السلام مقدارى گوشت بدست مبارك خود گرفته بعضى از آن را تناول فرموده و تتمه آن را در حوالى طبق نهاده گفت ( خذو باسم الله ) و همه ايشان طعام خورده سير شدند و بدانخدائيكه جان على در قبضهء قدرت اوست كه يك نفر از ايشان آنمقدار طعام كه ميسر شده بود تنها تناول كردى و همچنين از قدح شير كه بهم رسانيده بودم مجموع سيراب گشتند و بعد از اكل و شرب پيش از آنكه حضرت رسول صلى الله عليه و سلم تكلم فرمايد ابو لهب روى بقوم آورده گفت برخوردار باد آنكس كه صاحب شما يعنى محمد را بسحر منسوب كرده است و با پيغمبر صلوات الله عليه گفت كه قريش را طاقت مقاومت با جميع قبايل عرب نيست مناسب آنست كه بنو هاشم ترا حبس كنند تا هرگز چهرهء عيش و نشاط نه بينى و اين صورت بر ما آسان‌تر است از آنكه با مجموع قوم عرب مقاتله نمائيم و هيچكس با عشيرت خود اين بدى نينديشيده است كه تو مىانديشى گفتگوى ابو لهب بر ضمير نير سيد عرب گران آمده هيچ نگفت و قوم متفرق شدند مرتضى على كرم اللّه وجهه فرمايد كه نوبت ديگر خير البشر صلى اللّه عليه و سلم فرمود كه ايعلى اين مرد يعنى ابو لهب آن روز در تكلم مسابقت كرد و سخنش آن بود كه شنيدى بار ديگر طعامى آماده ساز من بموجب فرموده عمل نموده چون اقرباء آنحضرت حاضر شدند و از اكل و شرب فارغ گشتند پيغمبر صلى اللّه عليه و سلم بعد از اداء ثناء آفريدگار فرمود كه به خدا سوگند كه اگر با همهء خلق دروغ گويم بشما نخواهم گفت و بدانخدائى كه جز او معبودى نيست كه من رسول خدايم بسوى شما و بسوى كافه خلايق و اللّه كه شما ميميريد همچنانكه در خواب ميشويد و برانگيخته خواهيد شد چنانچه بيدار ميگرديد و هرآينه بدانچه عمل نمائيد محاسب شويد و جزاء\r\n\r\n","description":"","footnote":"","page_name":" 309 ","page_number":353},
  {"content":"\r\n\r\nنيكى احسان و سزاى بدى نيران خواهد بود على مرتضى كرم اللّه وجهه گويد كه چون سخن رسول ( ص ) بدينجا رسيد من گفتم يا رسول اللّه من كه از همه ايشان بسال خردترم ترا تصديق نمودم و به تو گرويدم و در خدمت تو بجان بكوشم و خاك قدم تو را بكحل الجواهر نفروشم سيد عالم صلى اللّه عليه و سلم مرا نوازش فرموده گفت كه اين برادر من است و وصى من سخن او را بشنويد و از فرمودهء او تجاوز جايز مداريد قوم اين سخن شنيدند برخاستند و خنده‌زنان با ابو طالب گفتند ديدى كه محمد پسر تو را بر تو مهترى داد و تو را مأمور گردانيد به صحت پيوسته كه مادام كه خير الانام عليه الصلاة و السلام متعرض به بيان عيوب بتان قريش نميشد آنطايفه نيز دست تعرض از دامن عرض آنحضرت كوتاه مىداشتند و هرگاه بر محافل ايشان ميگذشت مىگفتند اين پسر عبد المطلب است كه از آسمان خبر مىدهد و دعوى مىكند كه ملائكه با من سخن ميگويند و بعد از آن‌كه آيات قرآن مبنى از بطلان اوثان فرود آمد قرشيان با نبى آخر الزمان اظهار عداوت و استهزاء كردند و در ايذاء و اضرار سيد ابرار و صحابهء عاليمقدار لوازم سعى و اجتهاد بجاى آوردند و بيهوده‌گويان زبان سفاهت گشاده كمر تعصب و ستيز برميان بستند و عيب‌جويان خاك نامردى در ديده مروت پاشيده دل آنحضرت را به سنگ جور و جفا جستند گاهى آن بيت القصيده زمرهء انبيا را شاعر خواندند و لحظه‌اى آن مظهر اعجاز اصفيا را ساحر گفتند ساعتى آن مركز دايرهء عقل و خرد را بجنون منسوب كرده لباس بيشرمى شعار خود ساختند و زمانى سردفتر مخبران صادق را بكذب متهم داشته لواى بىآذر مىافراختند در سير كازرونى مسطور است كه چون قريش استماع نمودند كه حضرت مقدس نبوى صلى الله عليه و سلم آلههء باطلهء ايشان را طعن و قدح ميفرمايد بهيأت اجتماعى نزد ابو طالب رفته گفتند كه تو بزرگ و سرور مائى انصاف ما از برادرزادهء خود بستان و او را از سب خدايان ما منع نماى تا ما نيز محمد را بخداى او باز گذاريم و ابو طالب شرف دودمان لوى بن غالب را بحضور قوم طلبيده گفت صناديد قريش از تو انصاف ميطلبند كه تو ديگر آلههء ايشان را دشنام ندهى و ايشان نيز دست از ايذاء تو باز دارند رسول صلى الله عليه و سلم فرمود كه من ايشان را بامرى دعوت مينمايم كه بهتر از آن تصور نتوان كرد و عرب و عجم مطيع و منقاد ايشان گردند ابو جهل گفت آن كدام است تا ده نوبت بجاى آوريم آنسرور فرمود كه لا إله الا الله بگوئيد قريش گفتند كه التماس ديگر فرماى رسول صلى الله عليه و سلم بر زبان وحى بيان راند كه اگر آفتاب را از آسمان فرود آوريد و بر دست من نهيد غير ازين نخواهم گفت قوم غضبناك برخاسته گفتند ما تو را و خداى تو را دشنام دهيم و هرگز از آلههء خويش اعراض ننمائيم و آيهء  ( جَعَلَ الْآلِهَةَ إِلهاً واحِداً إِنَّ هذا لَشَيْءٌ عُجابٌ )  و كريمهء  ( وَ انْطَلَقَ الْمَلَأُ مِنْهُمْ أَنِ امْشُوا وَ اصْبِرُوا عَلى آلِهَتِكُمْ إِنَّ هذا لَشَيْءٌ يُرادُ )  در آن باب نازلشد و چون ابو طالب در حمايت حضرت رسالت صلى الله عليه و سلم غلو نمود و قريش دانستند كه باوجود حمايت و رعايت ابو طالب بذات خجسته صفات خواجه كاينات عليه افضل الصلاة و اكمل التحيات\r\n\r\n","description":"","footnote":"","page_name":" 310 ","page_number":354},
  {"content":"\r\n\r\nچندان اذيتى نميتوانند رسانيد بيت\r\n لواء شقاوت برافراختند * * بايذاء اصحاب پرداختند \r\nاكثر ضعفاء صحابه را گرفته بعذابهاء گوناگون تعذيب مينمودند و تكليف ميكردند كه از دين حق تبرا نمايند از آن جمله پدر و مادر عمار ياسر و سميه را چندان ايذاء نمودند كه بسعادت شهادت رسيدند و اول كسانى از امت محمد صلى الله عليه و سلم كه بدان درجهء عليه فايز شدند ايشان بودند و چون حركات ناشايست اصحاب ضلال از حد اعتدال متجاوز گشت رسول صلى الله عليه و سلم صحابه را رخصت فرمود كه بجانب حبشه هجرت نمايند و در ماه رجب سال پنجم از بعثت يازده مرد و چهار زن پوشيده و پنهان از ميان سيه‌دلان قريش بيرون رفته روى بديار سيه پيكران آوردند و عثمان بن عفان و زوجهء وى رقيه بنت خير البريه عليه السّلام و التحية و زبير بن العوام و عبد الرحمن بن عوف و عثمان بن مظعون و ابو سلمة بن عبد الاسد مخزومى و زوجهء وى ام سلمه از آن جمله بودند و اين جماعت به كشتى از دريا عبور نموده در ضمان صحت و عافيت به مقصد رسيدند و در جوار ملك حبشه كه موسوم باصخمه بود قرار گرفته از ايذاء كفار فارغ گرديدند در روضة الاحباب مسطور است كه بعد از رفتن مهاجران بحبشه به روزى چند سوره و النجم نازل گشته آن مهر سپهر نبوت آيات آن سوره را در محفل قريش بآواز بلند قراءت فرمود و در آنحين ابليس لعين فرصت يافته در وقتى كه آيت   ( أَ فَرَأَيْتُمُ اللَّاتَ وَ الْعُزَّى وَ مَناةَ الثَّالِثَةَ الْأُخْرى )   بر زبان وحى بيان آنحضرت ميگذشت اين كلمه به گوش بت‌پرستان رسانيد كه ( تلك الغرانيق العلى و ان شفاعتهن لترجى ) و از استماع اين كلام عبدهء اصنام فرحناك شده چون رسول صلى الله عليه و سلم بعد از فراغ از تلاوت سوره سجده كرد جميع مشركان كه حاضر بودند غير وليد بن مغيره سر به سجده نهادند و باهم گفتند كه چون محمد خدايان ما را با حسن وجهى ياد نمود ما نيز ديگر با او استهزا ننمائيم و ابواب امداد برويش بگشائيم جبرئيل امين سيد المرسلين را از القاء شيطان لعين واقف ساخته اين معنى موجب ملال خاطر انور پيغمبر گشت و كريم پوزش‌پذير جهة تسلى ضمير نبى بشير اين آيه فرستاد كه  ( وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِهِ فَيَنْسَخُ اللَّهُ ما يُلْقِي الشَّيْطانُ ثُمَّ يُحْكِمُ اللَّهُ آياتِهِ وَ اللَّهُ عَلِيمٌ حَكِيمٌ )  و مشركان ازين حال آگاهى يافته بار ديگر نسبت بخير البشر در مقام عصيان و طغيان آمدند ليكن چون خبر اظهار اطاعت ايشان به گوش مهاجران حبشه رسيد بمقتضاء كلمهء حب الوطن من الايمان بجانب حريم حرم بازگشتند و بعد از وصول از حقيقت واقعه خبر يافته و تعذيب و تشنيع مشركان را از پيشتر بيشتر ديده و شنيده نوبت ديگر عازم حبشه شدند و درين كرت جعفر بن ابى طالب رضى الله عنه با جمع كثير از رجال و نسوان صحابه با ايشان موافقت فرمودند و نجاشى نسبت به اين جماعت طريق احسان مسلوك داشته مهاجران بفراغ خاطر در حبشه توطن نمودند و چون خبر رفاهيت صحابه بمسامع قريشيان رسيد از غايت حسد عمرو بن عاص و عمارة بن الوليد و بروايتى عبد الله بن ابى ربيعه را با تبركات لايقه نزد نجاشى فرستاده التماس نمودند كه مهاجران را به طرف حرم بازگرداند و عمرو بن عاص\r\n\r\n","description":"","footnote":"","page_name":" 311 ","page_number":355},
  {"content":"\r\n\r\nو عماره بعد از طى منازل بحبشه رسيده بوسيلهء نواب نجاشى اداء رسالت نمودند و امراء نجاشى كه از قريشيان رشوتها ستانده بودند عرض كردند كه ما را ازين غربا هيچ فايدهء متصور نيست مناسب چنين مينمايد كه ايشان را به اين رسولان سپاريم تا به مكه برند نجاشى اين سخن را نپسنديد و بر زبان گذرانيد كه هرگز طايفه‌اى را كه التجا بما آورده باشند تسليم خصم نكنم تا وقتى كه بر حقيقت آنحال اطلاع نيابم آنگاه بانعقاد مجلسى عظيم حكم فرموده باحضار مهاجران اشارت نمود و صحابه جعفر ابن ابى طالب را مقتداى خود ساخته بدان مجلس شتافتند و جعفر بعد از تقديم لوازم تحيت و تسليم بعبارات لايقه كيفيت بعثت حضرت رسالت و طغيان اهل ضلالت و نزول آيات بينات الهى و چگونگى انكار سالكان مسالك تباهى را بىتحاشى معروض نجاشى گردانيد و بقراءت آيتى چند از كلام حضرت خداوند مأمور گشته آغاز تلاوت سورهء مريم كرد و چون بدين آيت رسيد كه  ( فَكُلِي وَ اشْرَبِي وَ قَرِّي عَيْناً )  نجاشى گريان شده و اساقفه كه صحف انجيل در نظر داشتند چندان اشك فشاندند كه محاسن ايشان تر گشت و نجاشى بر زبان آورد كه ( ان هذا لهو الحق ) به خدا سوگند كه اين كلام و آنچه بر موسى و عيسى فرود آمده از يك مشكوة است آنگاه روى بعمرو عاص و رفيق او آورده گفت و الله كه اين جماعت را بشما نسپارم و نسبت بديشان شرايط رعايت و عنايت بجاى آرم و جعفر و اصحاب از آن مجلس سرافراز و مستظهر و رسولان قريش محزون و پريشان خاطر بيرون رفتند و عمرو بن عاص روز ديگر به خدمت نجاشى شتافته گفت اين طايفه عيسى را بعبوديت منسوب ميدارند و نجاشى كرت ديگر جعفر را رضى الله عنه طلبيده پرسيد كه دربارهء روح الله چه ميگوئيد جعفر گفت آن ميگوئيم كه خداى ما گفته ( هو عبد الله و رسوله و كلمة القاها الى مريم و روح منه ) و نجاشى خاشاكى از زمين برداشته گفت ميان حال عيسى و آنچه شما گفتيد اين قدر فرق نيست مرحبا شما را و آنكسى كه شما از نزد وى آمده‌ايد و من گواهى مىدهم كه او رسول خداوند است پس تحف و تبركات قريش را باز داده گفت چون خداى تعالى ملك را بىرشوت به من ارزانى داشته من نيز رشوت نگيرم و سخن اهل غرض را دربارهء مهاجران بسمع قبول نشنوم آنگاه عمرو بن عاص و عماره خائب و خاسر بازگشتند و جعفر ايمن و مطمئن خاطر با رفقاء خود در آن ديار متوطن شد نقلست كه پدر نجاشى را كه در بلاد حبشه بفرمان فرمائى قيام مينمود به غير از او فرزندى نبود و برادرش دوازده پسر داشت و اركان دولت او بتصور آنكه هرگاه پادشاه بميرد چون او را زياده از يك پسر نيست ملك به بيگانگان انتقال خواهد يافت بيك ناگاه آن بيگناه را بكشتند و برادرش را بر تخت پادشاهى نشاندند و چون نجاشى كه اصخمه نام داشت و در وقت قتل پدر خوردسال بود چون بسن رشد و تميز ترقى فرموده فرمود آثار دولت و اقبال از ناصيهء احوال او ظاهر گشت كشندگان پدرش باهم گفتند كه اگر اين جوان زنده ماند يمكن كه پس از انقراض ايام سلطنت عم خود بپادشاهى رسد و از ما انتقام خون پدر كشد آنگاه باتفاق نزد عمش رفتند و رخصت قتل اصخمه طلبيدند\r\n\r\n","description":"","footnote":"","page_name":" 312 ","page_number":356},
  {"content":"\r\n\r\nپادشاه از قبول آن امر ابا نمود و بعد از قيل و قال اجازت داد كه او را از آن ملك اخراج نمايند و آنطايفه اصخمه را بيكى از مسافران دريا فروختند و مقارن آنحال خرمن حيات عم نجاشى بصاعقه محترق شده اركان دولت او قابليت سلطنت در هيچ‌يك از پسران او نديدند و از فروختن اصخمه پشيمان شده از عقب تاجر بشتافتند و نجاشى را بعنف ستانده و ببارگاه برده بر تخت نشاندند غرض از عرض اين حكايت آنكه كلام نجاشى كه گفت خداى تعالى ملك را بىگرفتن رشوت به من ارزانى داشت مشعر به اين قضيه است آورده‌اند كه مرد تاجر كه نجاشى را خريده بود جهة طلب وجه خود بحبشه مراجعت فرموده هرچند تردد نموده از بايعان زر طلبيد به جائى نرسيد بالاخره بدرگاه پادشاه رفته عرض داشت كرد كه اركان دولت تو غلامى به من فروختند و باز بتغلب ستانده در اداء آن ثمن تعلل مينمايند اميدوارى بكمال عدالت شهريارى آنكه فرمان واجب الاذعان نفاذ يابد كه غلام يا بهاء آن را به من دهند آن پادشاه معدلت‌پناه بازرگان را شناخته روى بامرا آورده گفت كه اين شخص راست ميگويد يكى ازين دو صورت را اختيار نمائيد امرا منفعل شده زر تاجر را به او رسانيدند در درج الدرر و بعضى از كتب سير مسطور است كه از جملهء مهاجران حبشه هشتاد و چند مرد و يازده زن از قريش بودند و هفت نفر ديگر از قبايل و بعد از آنكه حضرت خير البريه عليه السلام و التحية از مكهء مباركه بمدينهء طيبه هجرت فرمود از رجال سى و سه كس و از نسوان هشت نفر بكريم حرم بازگشتند و از آن جمله دو مرد در مكه مردند و هفت نفر محبوس شدند و بيست و چهار كس ديگر در واقعهء بدر بدان بدر سپهر نبوت پيوستند و جعفر رضى الله عنه بمرافقت ساير مهاجران در سال هفتم از هجرت متوجه ملازمت حضرت رسالت عليه السلام و التحيه شدند و پس از فتح خيبر بدان سعادت عظمى و عطيهء كبرى رسيدند\r\n\r\nگفتار در ايراد اسباب درآمدن سيد عالم صلى الله عليه و سلم بشعب ابو طالب باتفاق بنى هاشم و بنى المطلب و بيان بيرون آمدن آنحضرت از آنموضع و ذكر بعضى ديگر از وقايع و حوادث\r\nباتفاق اكثر اهل سير در سال ششم از بعثت خير البشر حمزه رضى الله عنه كه عم آن حضرت بود در سلك اهل اسلام انتظام يافت و در همين سال پرتو انوار ايمان بر وجنات حال عمر بن الخطاب تافت و چون كفار قريش ديدند كه روزبروز اعلام اسلام روى در ارتفاع دارد و رايات كفر و ظلام ميل بانحضاض مينمايد مضطرب گشته ابو جهل بن هشام و شيبه و عتبة بن ربيعه و نضر بن الحارث و عاص بن وائل و عقبة بن ابى معيط با جمعى ديگر از غلظاء مشركين به قصد قتل سيد المرسلين كمر بسته نزد ابو طالب رفتند و زبان به گفتن اين سخنان\r\n\r\n","description":"","footnote":"","page_name":" 313 ","page_number":357},
  {"content":"\r\n\r\nگشادند كه چون محمد ملت محدث درميان آورده و پيوسته بطعن و سب آلههء ما اوقات مصروف ميدارد وظيفه آنكه او را بما تسليم نمائى تا بقتل رسانيم و الا يقين دانى كه با تو در مقام حرب و قتال خواهيم آمد و پس از رفتن ايشان ابو طالب سرور آل غالب را طلبيده آنچه از قوم شنيده بود بعرض آنحضرت رسانيد و گفت مناسب چنان مينمايد كه زبان از تقرير عيوب معبودان اين گروه شرير كشيده دارى تا مهم باستعمال سيف و سنان سرايت نكند رسول صلى اللّه عليه و سلم از شنيدن اين سخن گمان برد كه ابو طالب را فتورى در امر حمايت و رعايت آنحضرت پيدا شده فرمود كه اى عم آنچه من ميگويم و ميكنم بفرمان خداوند است سبحانه و تعالى سرزنش مشركان بدكيش و تهديد و تخويف بيگانه و خويش مرا ازين امر مانع نيايد اگر تو بتقويت و تمشيت مهم من قيام نمائى تو را بهتر خواهد بود و الا نصرت آسمانى و عنايت سبحانى كار مرا كفايت خواهد نمود آنگاه برخاست تا از مجلس بيرون رود ابو طالب را از استماع كلام خير الانام رقتى تمام دست داده آنحضرت را باز گردانيد و گفت اى برادرزادهء من بكاريكه مأمور گشته‌اى قيام نماى و بسرانجام مهمى كه ترا فرموده‌اند اشتغال فرماى كه تا من زنده باشم كسى از اعدا به تو نكايتى نتواند رسانيد و ابو طالب درين باب بيتى چند در سلك نظم كشيد و دو بيت از آن جمله اينست شعر\r\n و اللّه لن يصلوا اليك بجمعهم * * حتى اوسد فى التراب دفينا *\r\nفاصدع بامرك ما عليك غضاضة * * و ابشر بذاك و قرمنك عيونا \r\nآنگاه بنى هاشم و بنى مطلب را حاضر ساخته در باب محافظت حضرت رسالت صلى اللّه عليه و سلم از شر اصحاب ضلالت از ايشان استمداد نموده و غير ابو لهب تمامى اهالى آن دو قبيله اين معنى را قبول كرده مؤمنان آنقوم بجهة احراز مثوبت و كافران بنابر تعصب و حميت كمر موافقت برميان بستند و ابو طالب در محرم سال هفتم از بعثت باتفاق آنجماعت حضرت رسالت را بشعبى كه منسوب به او بود درآورد و چون كفار قريش جد ابو طالب را در حفظ و حمايت رسول صلى اللّه عليه و سلم مشاهده كردند شيشهء مروت و رعايت صلهء رحم را به سنگ شقاوت بشكستند و با يكديگر عهد و پيمان بستند كه با بنى هاشم و بنى مطلب طريقهء مناكحت و متابعت و مخالطت مرعى ندارند و تا توانند نگذارند كه بديشان منفعتى عايد شود بلكه جهة ايصال مضرت در طريق اهتمام سلوك نمايند و درين باب عهدنامه نوشته از در خانه كعبه آويختند لاجرم كار بر اهل اسلام بغايت دشوار شد چه هرگاه كه يكى از ايشان براى سرانجام مهمى از آن شعب بيرون مىآمد اشرار كفار ايذاء بسيار به دو ميرسانيدند و اگرچه در موسم حج بحسب ظاهر متوجه اضرار ايشان نمىشدند اما نميگذاشتند كه كسى از اهل قافله يا مقيمان بازار مكه طعام به آن زمرهء ناجيه فرو شد و وليد بن مغيره و ابو جهل بن هشام از ساير اهل ظلام در تضييق ارباب اسلام بيشتر ميكوشيدند و ابو طالب در آن اوقات اطراف شعب را استوار كرده در محافظت سيد ابرار صلى اللّه عليه و آله الاخيار اهتمام بسيار مينمود و در شب‌وروز لحظه‌اى از مراقبت حال آن آفتاب عالم‌افروز غافل و ذاهل نبود و چون قرب سه سال حال برين منوال بگذشت\r\n\r\n","description":"","footnote":"","page_name":" 314 ","page_number":358},
  {"content":"\r\n\r\nو زمان مشقت بنهايت متقارب گشت قادر متعال ارضه‌اى را بر آن وثيقهء قاطعه گماشت تا هر حرف كه غير نام حضرت حق عز اسمه در آن مكتوب بود بخورد و بروايتى اسامى ايزديرا خورده ساير كلمات را گذاشت و ايضا هشام بن عمرو بن الحارث العامرى و زهير بن ابى اميه مخزومى و مطعم بن عدى و نوفل بن عبد مناف و ابو البخترى بن هشام و زمعة بن الاسود بن المطلب بن عبد العزى باوجود كفر بر حال اهل اسلام ترحم نموده شبى باهم اتفاق كردند كه آن صحيفهء قاطعه را قطعه‌قطعه كنند و صباح روز ديگر در مجمع قريش اظهار نقص آن معاهده كرده ابو جهل و بعضى ديگر از جهلهء كفره بقدم منازعت پيش‌آمدند و در آن اثناء ابو طالب به آن مجلس تشريف آورده كيفيت استيلاء ارضه را بر آن وثيقه بروجهى كه از حضرت خير البريه شنيده بود تقرير فرمود و فرمود كه اگر آنچه محمد در اين باب به من گفته است موافق واقع باشد شما از سر اين معاهده در گذريد و الا من برادرزادهء خود را بشما سپارم تا آنچه مدعا داشته باشيد دربارهء او بتقديم رسانيد قريش اين سخن را مستحسن شمرده چون آن صحيفه را باز كردند بموجبى كه بر زبان وحى بيان رسول صلى اللّه عليه و سلم گذشته بود واقع بود از آن جهت انفعال تمام به حال قريشيان راه يافت اما ابو جهل همچنان در طريق عناد سلوك مينمود آنگاه آن پنج نفر كه اسامى ايشان مسطور گشت آن كاغذ كهنه را پاره‌پاره ساختند و سلاح پوشيده بدر شعب رفتند و حضرت رسالت مآب را با اصحاب و احباب از آنجا بيرون آوردند تا در ضمان صحت و عافيت در منازل خويش نزول اجلال نمودند و اين واقعه در سال دهم از بعثت دست داد و هم درين سال وفات ابو طالب اتفاق افتاد نظم\r\n بسال دهم عم خير البشر * * كه در خدمتش عمر بردى بسر\r\nبدست اجل داد نقد حيات * * محالست در دار دنيا ثبات \r\nدر روايات اهل بيت سيد كاينات عليه و عليهم افضل الصلواة و التسليمات آمده است كه ابو طالب در اواخر اوقات حيات بنى هاشم را جمع كرده گفت يا بنى هاشم ( انتم صفوة اللّه و قلب العرب و انتم حزب اللّه و راس الحسب منكم سيد المطاع و منكم المقدم الشجاع ) آنگاه ايشان را بتعظيم بيت اللّه و رعايت صلهء رحم و اعانت عايل و اداء امانت و صدق حديث وصيت نمود و فرمود كه بر شما باد كه نسبت بمحمد لوازم متابعت و معاونت بجاى آوريد كه او امين قريش و صديق عربست و بامرى آمده است كه دل تصديق آن كرده و زبان براستى آن قايل شده و به خدا سوگند كه من چنان مىبينم كه اشراف اطراف رقبه بربقهء اطاعت او در خواهند آورد و گردن كشان اكناف مقاليد بلاد خود را تسليم او خواهند كرد اى بنى هاشم به دو تقرب جوئيد و بنفس و مال او را تقويت نمائيد ( فو اللّه لو كانت لى مدة و فى اجل تأخير لكفيته الكوافى ولد فعت عنه الدواهى ) در مؤلفات بسيارى از علماء كبار بروايت محمد بن اسحق يسار كه از اعاظم اهل اخبار است سمت تحرير يافته كه سيد ابرار و سند اخيار صلى اللّه عليه و آله الاطهار در وقت مرض موت ابو طالب فرمود كه ايعم به گفتن كلمهء طيبه توحيد مبادرت نماى تا در روز جزا بدان وسيله تو را شفاعت كنم ابو طالب جوابداد كه بخداى كه اگرنه انديشه از\r\n\r\n","description":"","footnote":"","page_name":" 315 ","page_number":359},
  {"content":"\r\n\r\nملامت قريش بودى كه گويند كه ابو طالب از خوف وقت مرگ مسلمانشد هرآينه چشم تو را به گفتن اين كلمه روشن ميساختم آنگاه حال وى تغيير يافته زبان در دهانش مىجنبيد و چيزى ميگفت عباس رضى اللّه گوش نزديك به دهانش برده با رسول الله صلى الله عليه و سلم گفت اى برادرزاده من ابو طالب كلمه‌اى را كه تو به گفتن آن امر مينمودى ميگويد و ثقة الحفاظ ابو الكرام عبد السلام بن محمد بن حسن در مستقصى از ثقات علماء نقل كرده است كه اتفق ائمة اهل البيت ان ابا طالب مات مسلم و خلاف اهل البيت ان فى الاسلام خلاف غير معتبر ) و باوجود اين ورود روايات صحت آيات و ثبوت حكايت شدايد محن و مقاسات كه ابو طالب در حمايت و رعايت سيد كاينات و پسنديده مكونات عليه شمايم الصلاة و نسايم التحيات كشيده اعتقاد اكثر اهل سنت و جماعت آنست كه او مشرك از عالم رفته و توفيق گفتن كلمه طيبه توحيد نيافته در روضة الصفا مسطور است كه چون ابو طالب فوت شد اسد اللّه الغالب رسول صلى الله عليه و سلم را از آنواقعه آگاه گردانيد و آنحضرت فرمود كه برو و او را بپوش و خاموش باش تا نزد من آئى على كرم اللّه وجهه بموجب فرموده عملنموده بملازمت حضرت پيغمبر صلى اللّه عليه و سلم بازگشت نوبت ديگر خير البشر گفت برو او را غسل ده و با هيچكس سخن مگوى تا پيش من آئى و على برين موجب بتقديم رسانيده راوى گويد كه بعد از آن رسول صلى الله عليه و سلم در حق على مرتضى دعائى كرد كه در عوض آن اشتران سرخ موى نميخواهم از ابن عباس رضى الله عنه مرويست كه حضرت رسالت عليه السّلام و التحيه پيش پيش جنازه ابو طالب ميرفت و ميگفت ايعم صله رحم بجاى آوردى و نيكوئيها كردى جزاك الله خيرا در كشف الغمه از مناقب ابو المؤيد موفق بن احمد الخوارزمى منقولست كه ابو طالب را چهار پسر بود و يك دختر اسامى پسران اينست طالب عقيل جعفر على مرتضى و هريك از اين پسران به ترتيب مذكوره بده سال از ديگرى بزرگتر بوده و از طالب نسل نماند اما دختر ابو طالب فاخته نام داشت و او را بحسب كنيت ام هانى ميگفتند مدت عمر ابو طالب بروايت روضة الصفا هشتاد و چند سال بود و فوت او چنانچه مذكور شد در سال دهم از بعثت روى نمود و بعد از آن واقعه بسه روز يا سى و پنجروز فوت خديجه كبرى رضى الله عنها دست داد و از اين دو مصيبت عظمى كه متعاقب يكديگر اتفاق افتاد قوافل حزن و اندوه و الم بر ضمير انور حضرت خاتم صلى الله عليه و سلم استيلاء يافت بمثابه‌اى كه آنسال را سال حزن نام نهادند بيت\r\n زاد بار شادى و اقبال حزن * * نوشتند آنسال را سال حزن \r\n- به ثبوت پيوسته كه بعد از وفات ابو طالب اشرار كفار در ايذاء و اضرار سيد ابرار و سند اخيار صلى الله عليه و سلم بمرتبه‌اى مبالغه نمودند كه آنحضرت را در حريم بطحا مجال اقامت نماند لاجرم آنحضرت بجانب طائف شتافت و عبد يا ليل و مسعود و حبيب اولاد عمرو بن عمير را كه در آنزمان رؤساء قوم ثقيف بودند باسلام دعوت نمود مدت دو روز يا سى روز در ميان ايشان توقف كرده معجزات باهره ظاهر فرمود اما هيچكس از آن قبيله به حضرت نگرويد و آن سه لعين سفهاء و اراذل قوم را بر آن داشتند كه سنگ بجانب رسول صلى الله عليه و سلم و زيد بن حارثه كه در ملازمتش بود انداختند و سر زيد و پاى عرش\r\n\r\n","description":"","footnote":"","page_name":" 316 ","page_number":360},
  {"content":"\r\n\r\nساى آنحضرت را مجروح و خونين ساختند مثنوى\r\n ز نور جبين رسول خدا * * بطائف بر افروخت شمع هدا *\r\nولى تيره دل مشركان لئيم * * كه بودند در شهر طائف مقيم *\r\nز تاريكى بخت ظلمت سرشت * * نجستند از آن شمع راه بهشت *\r\nكسى را كه شد كور چشم خرد * * بنور هدايت كجا پىبرد *\r\nدل سخت كفار خذلان مآب * * نشد نرم از پرتو آفتاب *\r\nچه خوش گفت داناء راز كهن * * كه در مخزنش بود گنج سخن *\r\nكه حاصل كند نيكبختى به زور * * بسرمه كه بينا كند چشم كور *\r\nتوان پاك كردن ز زنگ آئينه * * و ليكن نشايد ز سنگ آئينه *\r\nچو زان طائفه نزد خير البشر * * عيان گشت اطوار اصحاب شر *\r\nغم خاطرش زان جهة در فزود * * ز طائف ببطحا عزيمت نمود * \r\nدر اثناء راه ببطن نخله رسيده شب آنجا توقف فرمود و در وقتى كه پرى پيكران كواكب جلوه‌گرى ميكردند پيغمبر انس و جن صلوة الله و سلامه عليه در نماز ايستاده بآواز بلند قرائت مينمود و در آن زمان هفت نفر يا نه نفر از جنيه نصيبين بدان مقام رسيده و آواز قرائت قرآن شنيده هم آنجا ايستادند تا آنحضرت از اداء صلوة فراغت نمود آن گاه خود را بر خاتم الانبياء ظاهر ساخته بقبول دين اسلام موفق گشتند و بموجب اشارت حضرت رسالت صلى الله عليه و سلم به نصيبين مراجعت كرده قوم خويش را بشريعت بيضا دعوت نمودند و بسيارى از پريان دين قويم را پذيرفتند و ناديده آن مردم ديده آفرينش را دوست گرفتند و بعد از سه ماه از واقعه بطن نخله فوجى كثير از آن طايفه بشعب حجون آمده بملاقات خواجه كاينات فايز شدند عبد الله بن مسعود كه آنشب در ملازمت آنحضرت بود امور عجيبه مشاهده فرمود القصه روز ديگر خير البشر صلى الله عليه و سلم از بطن نخله به طرف مكه در حركت آمده در ميان راه شنيد كه سفهاء قريش داعيه دارند كه در سلوك طريق بىادبى تقليد كفار طائف كنند بنابران بر زبر جبل حرا ساكن گشت و كس نزد بعضى از رؤساء قوم فرستاده التماس جوار نمود و اكثر كفار دست رد بر سينه ملتمس مقتداى اخيار نهاده بالاخره مطعم بن عدى اين معنى را قبول كرده و با اقارب و عشاير سلاح پوشيده آنحضرت را به مكه درآورد و در همين سال حضرت رسالت عليه السلام و التحيه عايشه بنت ابى بكر صديق و سودة بنت زمعه رضى الله عنهما را در حبالهء نكاح جاى داد و با سوده كه بنت زمعه بود زفاف كرده بنابر صغر سن عايشه رضى الله عنها عروسى موقوف ماند و در سال اول هجرت در مدينه آنصورت روى نمود\r\n\r\nذكر عروج سيد كاينات عليه روايح الصلوات و فوايح التحيات بر معارج سموات\r\nچنانچه سابقا بر سبيل اجمال از مؤلفات ارباب فضل و كمال نقل كرده شده عارجان معارج اخبار نبوى و ناهجان مناهج آثار مصطفوى خلاف نموده‌اند كه قضيه غريبه معراج در كدام سال واقع بوده بعضى را اعتقاد آنست كه اين صورت بديع دو نوبت روى نمود و ايضا اين معنى مختلف فيه است كه پيغمبر صلى الله عليه و سلم از كدام محل متوجه عالم\r\n\r\n","description":"","footnote":"","page_name":" 317 ","page_number":361},
  {"content":"\r\n\r\nبالا گشته چه بعضى از احاديث دلالت بر آن مىكند كه آنحضرت در خانه خاصه خود بود كه جبرئيل نزول نموده او را بمعراج برده و روايتى آنكه خير البريه در حطيم تشريف داشته كه آنصورت دست داده و قولى آنكه در حجره‌اى بوده و روايت اشهر آنكه در آن شب رسول عرب و عجم در خانه ام هانى بنت ابو طالب به تهيه اسباب خواب اشتغال مينموده كه جبرئيل جهة آن مهم آنحضرت را از آنجا بيرون آورده و برين قياس در ميان روات اختلافست كه روح مطهر خير البشر صلى الله عليه و سلم را با جسد در حالت بيدارى بمعراج برده‌اند يا آنكه در وقتى كه حضرت رسالت مآب در خواب بوده روح شريفش را بملاء اعلا رسانيده‌اند و جسد اطهرش را همچنان گذاشته‌اند چنانچه در روضة الاحباب مسطور است كه عايشه رضى الله عنها و معويه و حسن بصرى برين مذهب رفته‌اند و سخن محمد بن اسحق نيز مشعر به اين معنى است و بعضى برآنند كه اسراى خير الورى تا بيت المقدس به بيدارى بود و عروج بر طبقات سموات بخواب و ظاهر آيهء   ( سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى الَّذِي )   مؤيد اين روايتست و اكثر اكابر سلف و خلف بر آن رفته‌اند كه معراج خاتم الانبياء عليه من الصلوات اتمها و انماها به بيدارى بود و روح مطهر آنحضرت بمرافقت جسد معطر در بعضى از شب از مكه به بيت المقدس رفته و از آن جا باوج سموات عروج فرموده و نزول آيت با عنايت   ( ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى )   مؤيد اين معنى است القصه بيت\r\n نيمه شب آن پيك الهى ز دور * * آمد و آورد براقى ز نور \r\nو براق مركبى بود از استر خوردتر و از درازگوش بزرگتر رويش مشابه روى آدمى و گوشهاء او مانند اذن فيل و يال او مثال يال اسب و گردنش بسان گردن كرگدن و دنبالش چون دم اشتر و سينه‌اش همچو سينه استر و قوايمش بقولى چون قوايم گاو و بروايتى مثل قوايم شتر و سمهاء او بسم گاو مانند بود و سينهء او شبيه ياقوت احمر مينمود و پشتش مماثل در بيضاء بود كه از غايت صفا ميدرخشيد و دو پر بر ران داشت كه ساق وى را مىپوشيد و زينى از زينهاء مراكب بهشتى برو نهاده بودند و آن مركب بمرتبه‌اى تيزرفتار بود كه تا آنجا كه چشم كار ميكرد بيك گام ميخراميد مثنوى\r\n جوادى قمرسير و گردون‌خرام * * براقى چو نور بصر تيزگام *\r\nز آب و ز خاكش نبوده سرشت * * چريده ببستان سراى بهشت *\r\nنبوده ز زين و لجامش گزند * * نينداخته كس بسويش كمند *\r\nكه ناگه به حكم جهان آفرين * گرفتش عنان جبرئيل امين *\r\nرسانيد نزديك خير الانام * * كه اى داده كار زمين را نظام\r\nخرامش كن امشب بسوى سپهر * * خجل ساز از روى خود ماه و مهر * \r\nلاجرم سيد عالم صلوات اللّه عليه و سلم پاى مبارك در ركاب سعادت انتساب آورده مصراع\r\n برق صفت جست به پشت براق \r\nو بمرافقت جبرئيل و ميكائيل و جمعى ديگر از فرشتگان متوجه مسجد اقصى گشت و بعد از وصول ارواح مشاهير انبيا را آنجا به صورت جسمانى حاضر يافته باشارت جبرئيل پيش رفت و دو ركعت نماز گذارد و پيغمبران و ملايكه اقتدا بانحضرت كردند و پس از فراغ نماز و اداء مناء و حمد كريم كارساز جبرئيل عليه السّلام آن پيغمبر عاليمقام را بموضع\r\n\r\n","description":"","footnote":"","page_name":" 318 ","page_number":362},
  {"content":"\r\n\r\nصخره بيت المقدس برد و نردبانى كه يك پايهء آن از ياقوت سرخ و يكى از زمرد سبز و يكى از طلا و يكى از نقره بود از صخره تا آسمان ظاهر شده بيت\r\n و زانجا رسول فلك احتشام * * برآمد برين چرخ فيروزه فام \r\nو چون به آسمان اول رسيد جبرئيل آن حضرت را بباب الحفظه كه يكى از ابواب سپهر دنياست رسانيد و طلب فتح الباب نموده فرشتهء اسمعيل نام كه با دوازده هزار فرشته بر آن در موكل است پرسيد كه كيست جبرئيل جواب داد كه منم از جبرئيل باز سئوال كرد كه كيست با تو گفت محمد اسمعيل گفت او را طلبيده اند روح الامين گفت آرى پس در بگشود گفت مرحبا به فنعم المحى جاء و به اين دستور صلى اللّه عليه و سلم بمرافقت جبرئيل طبقات سموات را در نوشته غرايب و عجايب بسيار ملاحظه فرمود و آدم را در آسمان اول و يحيى و عيسى را در فلك دوم و يوسف را در سپهر سيوم و ادريس را در آسمان چهارم و هارون را در فلك پنجم و موسى را در فلك ششم و ابراهيم را در سپهر هفتم ديد و با هريك از انبياء عالىشان مراسم تحيت و سلام بتقديم رسانيد و بعد از طى طبقات سموات سبعه بسدرة المنتهى رسيد و آن درختيست كه ميوهء آن در بزرگى مثل سبوهاء هجر و برگ آن مانند گوش فيل و غاشيهء آن از نور خداوند جليل و چندان فرشته در حوالى آن شجره بودند كه عدد ايشان غير علام الغيوب كس نميداند و مقام جبرئيل عليه السّلام در ميان آندرختست از حضرت مقدس نبوى صلوات اللّه و سلامه عليه منقولست كه فرمود كه در اصل سدرة المنتهى چهار جوى ديدم دو نهر ظاهر و دو نهر مخفى و از جبرئيل حال آن جويها را پرسيدم جوابداد كه دو نهر باطن داخل انهار بهشتست و دو جوى ظاهر نيل و فرات به ثبوت پيوسته كه در نواحى سدرة سه ظرف به نظر انور خير البشر صلى اللّه عليه و سلم آوردند يكى پر از عسل بود و ديگرى از شير و سيم از خمر نبى بشير به شير ميل فرموده آن را بياشاميد جبرئيل آنحضرت را گفت نيكو كردى فطرت را يعنى دين اسلام را فراگرفتى و امت تو بر آن خواهند بود اگر خمر را مىآشاميدى امت تو گمراه ميشدند و اگر به عسل ميل مينمودى حلاوت دنياء دنى ايشان را فريفته ميساخت بروايت جمعى كثير از روات سير حضرة خير البريه عليه السلام و التحيه در آن شب ببهشت برين خراميد و عجايب و غرايب جنان و منازل و درجات بهشتيان را مشاهده فرموده از ميوه اشجار رياض خلد آثار تناول نمود و همچنين در همانشب رسول عرب را صلوات اللّه و سلامه عليه بر دركات دوزخ و كيفيت عذاب و عقاب كفر و اهل عصيان اطلاع حاصل شد و چون حضرت مصطفى صلى اللّه عليه و سلم بمرافقت امين ايزد تعالى از سدرة المنتهى درگذشت جبرئيل آنحضرت را بر خود تقديم كرد و از عقب روان گشت تا بحجابى رسيد آنگاه فرشته‌اى از وراء حجاب دست بيرون آورده آنحضرت را برداشت و جبرئيل بازايستاد بيت\r\n چنان گرم در تيه قربت براند * * كه در سدره جبرئيل از او باز ماند \r\nبعد از آن خاتم الانبيا تنها قطع مسافت نموده چون هفتاد حجاب طى فرمود براق نيز ساكن شده و رفرفى سبز ظاهر گشت كه نور آن بر نور آفتاب غالب بود رسول صلى اللّه عليه و سلم بر آن رفرف نشسته پس از قطع منازل بپاى عرش مجيد رسيد و باصناف الطاف الهى فايز گرديد مثنوى\r\n چو \r\n\r\n","description":"","footnote":"","page_name":" 319 ","page_number":363},
  {"content":"\r\n\r\n بگذشت از هفتمين آسمان * * درآمد بخلوتگه لامكان *\r\nاداء ثناء الهى نمود * * ز عصيان ما عذرخواهى نمود *\r\nز اعزاز و اكرام ديد آنچه ديد * * بشارت ز غفران امت شنيد \r\nو در آن شب كريم عطابخش خواتيم سورة البقره را به حضرت خير الورى عليه من الصلواة اشملها بيواسطه عنايت فرمود و در شبانروزى پنجاه وقت نماز بر امت بلند رتبتش فرض فرمود آن‌گاه رسول صلى اللّه عليه و سلم مفتخر و سرافراز بازگشت و چون در آسمان ششم بموسى عليه السلام رسيد پرسيد كه بچه چيز مامور گشتى حضرت جوابداد كه در شبانه‌روزى پنجاه وقت نماز بر امت من واجب شد موسى كليم اللّه فرمود كه امت تو استطاعت آنكه از عهده اداء اين طاعت بيرون آيند ندارند و من پيش از تو تجربه مردم كرده‌ام مناسب آنكه مراجعت نموده طلب تخفيف كنى سيد عالم صلى اللّه عليه و سلم بازگشته طالب تخفيف شده حق سبحانه و تعالى ده وقت نماز را وضع فرمود ، چون رسول مهيمن بيچون باز بموسى رسيد كليم اللّه جهة مسألت تخفيف كرت ديگر آنحضرت را بازگردانيد و ده وقت ديگر تخفيف يافت و همچنين حضرت رسالت سه نوبت ديگر باستصواب جناب موسى آمدوشد فرمود تا پنجاه وقت نماز به پنج وقت قرار گرفت و چون باز حضرت موسى خير الانام را گفت بازگرد و از پروردگار خود طلب تحفيف نماى آنحضرت گفت ( رجعت الى ربى حتى استحييت منه و لكنى ارضى و اسلم ) بعد از آن گرم رو منزل اسرى به بسط بسيط غبرا مراجعت فرمود و هنوز جاى خوابش گرم بود در روضة الاحباب از صاحب زين القصص مرويست كه رفتن و بازآمدن حضرت رسول صلى اللّه عليه و سلم بمعراج در عرض سه ساعت از شب وقوع يافت و وهب بن منبه و محمد بن اسحق چهار ساعت گفته‌اند مثنوى\r\n دگر روز كين آفتاب منير * * برآمد بمعراج چرخ اثير *\r\nرسول عرب سرور كاينات * * برخساره بد غيرت آفتاب *\r\nخراميد خرم به بيت الحرام * * بيان كرد احوال شب را تمام *\r\nنمودند ارباب ايمان قبول * * نكردند تصديق جمعى جهول *\r\nنمودند از روى جنگ و جدال * * نخست از علامات اقصى سؤال *\r\nدگر از امارات تجار شام * * كه بودند از اهل بيت الحرام *\r\nرسول قريشى بوفق صواب * * بگفت از سؤالات ايشان جواب *\r\nولى آن گروه ضلالت سير * * نگشتند از آن معجزه بهره‌ور *\r\nبكورى چه شد چشم و دل مبتلا * * نه بيند ز كحل الجواهر جلا *\r\nمزاجى كه فاسد شد از زهر دهر * * نيابد ز ترياق فاروق بهر \r\n\r\nذكر ابتداء اسلام انصار و متابعت ايشان با سيد ابرار\r\nبيت\r\n نغمه‌سرايان رياض خبر * * در چمن سيرت خير البشر \r\nدر بيان اين داستان بدين سان زبان گشوده‌اند كه رسول صلى اللّه عليه و سلم در مراسم حج و عمره خود را بر اشراف قبايل عرب عرض كردى و ايشان را باسلام دعوت نموده لوازم نبوت بجاى آوردى و در سال يازدهم از بعثت شش كس از متوطنان مدينه در عقبه منظور نظر هدايت اثر خير البشر گشته آنحضرت ايشان را بقبول ملت بيضا ترغيب نمود و آيتى چند از كلام خداوند قرائت\r\n\r\n","description":"","footnote":"","page_name":" 320 ","page_number":364},
  {"content":"\r\n\r\nفرموده مدنيان چون در آن اوان بكرات از يهودان شنيده بودند كه وقت ظهور پيغمبر آخر الزمان است باهم گفتند كه و الله اين آن پيغمبريست كه جهودان ما را از بعثت او خبر ميدهند انسب آنست كه بوى ايمان آوريم تا كسى از اهل مدينه درين امر بر ما سبقت نداشته باشد آنگاه زبان بكلمهء توحيد گويا گردانيدند و گفتند يا رسول الله در ميان هيچ دو قبيله عداوت به آن مشابه نيست كه در ميان قرابتان ما ( فلعل الله يجمع امرهم بك فان اجتمعوا عليك فلما رجل اعز منك ) و آن شش دولتمند از بنى خزرج بودند و اسامى ايشان اينست اسعد بن زراره - معوذ بن حارث بن رفاعه - عقبة بن عامر بن ابى رافع بن مالك بن عجلان - قطبة بن جديده - جابر بن عبد الله بن رباب و چون اين شش نفر از آن سفر مراجعت نموده بمدينه رسيدند خبر بعثت خير البشر را با ساكنان يثرب درميان نهادند و ذكر آنحضرت در آن بلده اشتهار يافته پرتو انوار ايمان و اسلام بر وجنات احوال بسيارى از متوطنان آنديار تافت و در سال دوازدهم از بعثت دوازده كس از ايشان بمكهء مكرمه شتافته در عقبه بعز ملازمت حضرت رسالت عليه السّلام و التحية معزز شدند و با آن حضرت بيعت نمودند كه در حالت عسر و يسر و زمان نشاط و اندوه از فرمودهء خدا و رسول او در نگذرند و اين بيعت را اهل سير بيعت عقبهء اولى گويند و از جملهء اهل آن بيعت ده نفر از قبيلهء خزرج بودند و دو كس از قوم اوس و اسامى خزرجيان اينست ( اسعد بن زراره ) ( معوذ ) ( و معاذ ) پسران عفراء « 1 » ( رافع بن مالك ) ( سعد بن عباده ) ( منذر بن عميرو ) ( عبادة بن الصامت ) ( يزيد بن ثعلبه ) ( عقبة بن عامر بن ابى ) ( قطبة بن عامر بن جديده و نامهاى اوسيان اينست ابو الهيثم مالك بن التيهان - عويم بن ساعده و اينجماعت در وقت مراجعت بفرموده حضرت رسالت عليه السّلام و التحية مصعب بن عمر را همراه خويش بمدينه بردند بيت\r\n بارشاد آنقوم نيكوسرشت * * بسى كس روانشد به راه بهشت \r\nبلكه اكثر قبيلهء اوس و خزرج باظهار شعار اسلام مبادرت نموده در سال سيزدهم از بعثت جمعى كثير بحريم حرم شتافتند و از آن جمله هفتاد مرد و بروايتى هفتاد و سه مرد و دو زن در شب دوم از ليالى ايام تشريق در شعب عقبه بملازمت رسول صلى الله عليه و سلم رسيده نظم\r\n پس از عرض اخلاص و شرح نياز * * نمودند بيعت به آن سرفراز *\r\nكه وقت نشاط و زمان كسل * * نسازند فرمان او را بدل *\r\nچو هجرت كند سيد المرسلين * * توجه نمايد به يثرب زمين *\r\nحراست كنندش ز اصحاب شر * * ببازند در راه او سيم و زر \r\nو چون قواعد اين بيعت كه مورخان آن را بيعت عقبه ثانيه گويند استحكام تمام يافت سيد المرسلين باشارت جبرئيل امين در ميان مدنيان دوازده نقيب تعيين فرمود ده نقيب از خزرج و دو نقيب از اوس اسامى نقباء خزرج برينموجب است ( اسعد بن زراره ) ( براء بن معرور ) ( رافع بن مالك بن عجلان ) ( سعد بن عباده ) ( سعد بن خيثمة ) ( سعد بن الربيع ) ( عبادة بن الصامت ) ( عبد الله بن رواحه ) ( عبد الله بن عمرو بن حزام ) ( منذر بن عمرو بن خنيس ) و نامهاء نقيبان اوس اينست ابو الهيثم مالك بن التيهان - اسيد بن حضير و بعد از آنكه حضرت\r\n\r\n\r\n","description":"","footnote":"\r\n( 1 ) ( عفراء بنت عبيد بن ثعلبة نام مادر معوذ و معاذ است و نام پدر آنها حارث بن رفاعه بوده حرره محمد تقى الشوشترى )\r\n","page_name":" 321 ","page_number":365},
  {"content":"\r\n\r\nرسالت صلى الله عليه و سلم از امر بيعت بازپرداخت و جماعت مذكوره را بنقابت مقرر ساخت شيطان بر سر عقبه برآمده فرياد برآورد كه اى اهل منا بدانيد كه مردم يثرب با محمد بيعت كردند و بر حرب شما اتفاق نمودند روز ديگر قريش بميان قافلهء مدينه رفته گفتند ايقوم اوس و خزرج ما شنيديم كه شما بمخالفت ما بمحمد بيعت كرده‌ايد جمعى از مشركان يثرب كه از آن مهم خبر نداشتند سوگند خوردند كه اين سخن غير واقع است و خاطر كفار اطمينان يافته چون انصار بمدينه بازگشتند حقيقت آنحال بر قريشيان ظاهر شد بنابرآن در ايذاء و اضرار اتباع احمد مختار صلى الله عليه و آله مادام الفلك الدوار بيشتر از پيشتر مبالغه نمودند و خير البشر اصحابرا اجازت هجرت داده اكثر بمدينه شتافتند و از تنقيض و تشويش مشركان قريش نجات يافتند\r\n\r\nذكر جمع آمدن اشرار قريش بمشورت جهة اذيت رسول غالب و تشريف بردن آنحضرت بخطهء يثرب\r\nچون مشركان قريش مشاهده نمودند كه اهل توحيد را مصراع\r\n مانند مدينه مأمنى پيدا شد \r\nگمان بردند كه رسول صلى الله عليه و سلم بدانصوب هجرت خواهد فرمود در دار الندوه مجتمع گشتند و در دفع خير البريه عليه السّلام و التحية قرعه مشورت درميان انداختند و شيطان به صورت پيرى صايب تدبير خود را بدان مجلس رسانيد چون قريشيان از وى پرسيدند كه تو كيستى جوابداد كه از اهل نجدم و موجب جمعيت شما را دانسته‌ام تا در باب مهمى كه پيش گرفته‌ايد لوازم امداد بتقديم رسانم آنگاه قريش آغاز قيل و قال نموده رأى شخصى از ايشان بر حبس نبى آخر الزمان و تدبير ديگرى بر اخراج آنسرور قرار گرفت اما پير نجدى در باب تخطئه اين دو تدبير دلايل گفته در ابطال آن كوشيد ابو جهل بن هشام گفت انسب و اولى چنان مينمايد كه از هر قبيله شخصى چند جلد بر سر محمد روند و بيكبار تيغ در او نهاده بقتلش رسانند تا خون او در قبايل پراكنده شود و چون بنى عبد مناف را قوت مقاومت با تمامت قبايل نباشد ناكام بديت راضى شوند و پير نجدى اين رأى را تحسين نموده و خواطر كفار بر آن قرار يافته متفرق شدند و همان لحظه جبرئيل امين نازل گشته آيت كريمهء  ( وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَ يَمْكُرُونَ وَ يَمْكُرُ اللَّهُ وَ اللَّهُ خَيْرُ الْماكِرِينَ )  بر سيد المرسلين خواند و پيغام رب العالمين رسانيد كه در شب مقام معهود باستراحت نپردازد و روز ديگر متوجه مدينه گردد و چون لباس روزگار بسان قلوب اشرار كفار تاريك شد رؤساء قريش مثل ابو جهل و ابو لهب و ابى بن خلف و بنيه و منيه پسران حجاج و نضر بن حارث و عقبة بن ابى معيط و حكم ابن ابى العاص و طلحة بن عدى با فوجى ديگر از كفار چنانچه قرار داده بودند به قصد قتل سيد ابرار صلى الله عليه و آله الاخيار توجه نمودند و حضرت خير الانام امير المؤمنين على كرم الله وجهه طلبيده از كيفيت حادثه آگاه گردانيد و گفت امشب برد سبز مرا بپوش\r\n\r\n","description":"","footnote":"","page_name":" 322 ","page_number":366},
  {"content":"\r\n\r\nو در خوابگاه من تكيه كن و دل قوى دار كه مكروهى به تو نخواهد رسيد على مرتضى كرم الله وجهه بموجب فرموده عمل نموده آن برد را بردوش كشيد و نفس نفيس را فداى ذات مقدس خير البريه كرده در فراش خاص آنحضرت تكيه فرمود و چون مشركان بر در خانهء رسول صلى الله عليه و سلم جمع آمدند باستصواب ابو لهب صلاح در آن دانستند كه آن شب سرور عجم و عرب را محافظت كنند و چون صبح صادق طالع شود باتمام آن مهم پردازند تا بنى هاشم و بنى مطلب را معلوم شود كه قبايل عرب بهيأت اجتماعى بر آن امر منكر اقدام نموده‌اند اما سيد عالم صلى الله عليه و سلم چون امير المؤمنين على كرم الله وجهه را قايم‌مقام خويش گردانيد از حجرهء همايون بيرون رفته قرائت سورهء ( يس ) آغاز كرده و مشتى خاك برداشته بر سر آن بادپيمايان پاشيد و از آن خاك بر سر هركس كه رسيد در جنگ بدر بىآبروى شده به آتش دوزخ پيوست نقلست كه در آنشب على مرتضى لقب از غايت شجاعت و دليرى بر بستر آن مهر سپهر پيغمبرى آرام گرفت بارى سبحانه و تعالى بجبرئيل و ميكائيل وحى فرمود كه در ميان شما دو كس عقد مواخات بستم و عمر يكى از شما را بر عمر ديگرى بيشتر مقدر گردانيدم بگوئيد كدام يك از شما حيات برادر خود را دوستر ميداريد و اختيار زندگانى ديگرى را بر زندگانى خود اختيار ميكنيد هريك از آن دو ملك مقرب گفتند كه ما حيات خود را دوستر ميداريم و اختيار زندگانى ديگرى بر زندگانى خويش نميكنيم باز ندا رسيد كه چرا مثل على مرتضى نميباشيد كه ميان محمد و او عقد برادرى بستم و او جان گرانمايهء خود را فداى نفس نفيس محمد كرده حيات او را بر حيات خويش ترجيح نمود اكنون ازين طارم خضرا بخطه غبرا رويد و على را از شر اعدا محافظت نمائيد ايشان بر زمين حرم نزول فرموده جبرئيل بالاى سر و ميكائيل در پايان پاى على رضى الله عنه مقام كردند روح الامين گفت بخ‌بخ كيست مثل تو ايعلى كه خداى تعالى مباهات كرده به تو بر ملائكه مقربين و آيهء كريمهء  ( وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ وَ اللَّهُ رَؤُفٌ بِالْعِبادِ )  در آنواقعه نازلشد متون كتب مشحون است باينخبر كه چون خير البشر صلى اللّه عليه و سلم خاك بر مفارق ناپاك مشركان پاشيده از ايشان درگذشت پس از لحظهء ابليس لعين به صورت انسان بدان معركه آمده پرسيد كه سبب اين جمعيت چيست گفتند انتظار بيرون آمدن محمد داريم شيطان سوگند بر زبان آورد كه محمد از خانه بيرون آمده بر شما عبور نمود و خاك بر مفارق شما ريخت مشركان دست بر سر نهاده فرقهاء خود را پر غبار ادبار يافتند و از شكاف در احتياط كرده امير المؤمنين على مرتضى كرم اللّه وجهه را ديدند و گفتند اينك محمد در مضجع خود خفته و برد سبز را بر خود پوشيده آنگاه بعزم دست برد پاى در خانه نهاده على كرم اللّه وجهه برخواست و مشركان را جزم شد كه آن شخص در قول خود صادق بوده از على پرسيدند كه محمد كجاست جوابداد كه شما بدانيد كه شب را در طلب او بروز رسانيده‌ايد اهل ضلالت در عين خجالت ساعتى شاه ولايت را محبوس گردانيده بالاخره باشارت ابو لهب دست از آن جناب بازداشتند و بجست\r\n\r\n","description":"","footnote":"","page_name":" 323 ","page_number":367},
  {"content":"\r\n\r\nو جوى رسول صلى اللّه عليه و سلم مشغول شدند از عايشه رضى اللّه عنها منقولست كه گفت روزى بوقت استوا كه حرارت مفرط بر هوا استيلا داشت صاحب مقام محمود بخلاف معهود بخانهء ما آمد و پدرم را گفت مرا بهجرت مأمور گردانيده‌اند ابو بكر گفت يا رسول اللّه باهم باشيم رسول فرمود كه بلى آنگاه بتعجيل تمام تهيهء اسباب سفر كرده خير البشر صلى اللّه عليه و سلم بمرافقت صديق اكبر رضى اللّه عنه متوجه غار ثور گشت روايتست كه در آن راه جهة آنكه پى گم شود آن‌دو رفيق صاحب توفيق بسر انگشت پا طى مسافت ميكردند و آخر الامر راهنماى اهل تحقيق مانده شد و ابو بكر صديق آنحضرت را بر پشت گرفت و بغار رسانيد و پيشتر بدانجا دررفته سوراخهاى آن منزل مظلم را بوصلهائى كه از جامهء خود منفصل ساخت مسدود گردانيد و يك سوراخ مانده پاشنهء پاى مبارك بر آن نهاد آنگاه حضرت خير العباد بغار درون رفت و مارى در آنغار سالهاى بسيار انتظار مقدم سيد ابرار ميكشيد زخمى بر پاشنه پاى صديق رضى اللّه عنه زد تا آن جناب پاى خود گرد كرد و مار بيرون آمده منظور نظر خير البشر گشته آنحضرت از وى پرسيد كه چرا يار مرا زخم زدى جوابداد كه يا رسول الله مدتيست كه منتظر ملازمت تو بودم اگر اين كار نميكردم از شرف ملاقات تو محروم مىماندم و ميدانستم كه الم آن زخم بدعاى تو تسكين يابد رسول صلى اللّه عليه و سلم او را تصديق نموده بيمن نفس مسيح‌آسا پاى مبارك صديق اكبر را رضى اللّه عنه شفا ارزانى داشت القصه چون سيد ابرار در آن غار قرار گرفت دو كبوتر بر در آنغار آشيانه ساخته بيضه نهادند و عنكبوت پرده بر در غار تنيده از رشحات سحاب موهبت الهى درختى در آن مقام سر برافراخت و روز ديگر اهل طغيان قايفى گرفته سر در كوه و بيابان نهادند و قايف كه بابو كرز موسوم بود باجتهاد بسيار نشان پى يافته نزديك بغار ثور رسيده قرشيان را گفت مطلوب ازين غار در نگذشته و چون بعضى از كفره بغار آنمقدار نزديك رفتند كه ابو بكر رضى اللّه عنه انديشمند گشته شمهء ازين معنى اظهار كرد حضرت خير الانام در باب تسلى خاطر آن جناب شرايط لطف و عنايت بجاى آورد چنانچه آيهء كريمهء  ( ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا )  افاده اينمعنى مىكند القصه چون قرشيان آشيانهء كبوتر و پرده عنكبوت را بر در غار ثور ديدند التفات بقول قايف نكرده نوميد و حيران بازگشتند ابو جهل گفت تا در مكه ندا نمودند كه هركه محمد و يا ابن ابى قحافه را بياورد يا ما را بسر يكى از ايشان برد صد شتر بدهيم روايت كنند كه احمد مختار صلى الله عليه مادام الفلك الدوار سه شب در آن غار توقف نموده در آن ليالى عبد الله بن ابى بكر رضى الله عنه هر شب بغار ميرفت و هر خبر كه مييافت عرض ميكرد و عامر بن فهيره كه آزاد كردهء ابو بكر بود قدحى شير بدانجا مىآورد و عبد الله بن اريقط را باجرت گرفته و دو شتر به دو سپرده مقرر ساخته بودند كه در صبح روز سيم شتران را بدر غار ثور رساند و بمراسم راه برى قيام نمايد و بعد از انقضاء مدت مذكور عبد الله بموجب فرموده عمل نموده رسول صلى الله عليه و سلم و ابو بكر\r\n\r\n","description":"","footnote":"","page_name":" 324 ","page_number":368},
  {"content":"\r\n\r\nرضى الله عنه بر يك شتر نشستند و عبد الله و عامر بر شتر ديگر و بتعجيل هرچه تمامتر از طريق سواحل بجانب مدينه روانه گشتند و تا گرمگاه روز ديگر در هيچ منزلى قرار نگرفتند آنگاه فرود آمده و در سايهء سنگى لحظه‌اى آسوده باز به راه افتادند و در منزل قديد گذر حضرت خير البشر بر خيمه ام معبد عاتكه بنت خالد خزاعيه افتاده خير البريه عليه السّلام و التحية دست مبارك بر پشت يكى از اغنام او كه از غايت ضعف و ناتوانى از رفتار بازمانده بود كشيد و از فواره پستان آن گوسفند شير فراوان در فوران آمد چنانچه تمامى حاضران سير شير گشتند و هر ظرفى كه در آن خيمه بود پر شد و آن گوسفند ببركت دست حق‌پرست آن حضرت هژده سال بزيست و ديگر از وقايع آنسفر آنكه سراقة بن مالك مدلجى بطمع صد شتر كه قريش وعده كرده بودند بر اسب خويش نشسته از عقب رسول صلى الله عليه و آله و سلم بشتافت و چون نزديك بآنحضرت رسيد اسبش بسر درآمده و پياده شده بازلام تفأل جست و با آنكه فالى كه مكروه طبع او بود روى نمود باز متعاقب آنسرور در سير آمد و چنان تند راند كه آواز قرائت حضرت رسالت صلى الله عليه و سلم را شنيده نوبت ديگر اسبش بسر درآمد و او بزجر الاغ را برانگيخته و تاخته چون ميان او و رسول صلى الله عليه و سلم موازى دو نيزه مسافت بيش نماند آنحضرت مناجات كرده گفت الهى شر سراقه را از ما كفايت كن مقارن اين دعا قوايم اسب سراقه به زمين فرورفت سراقه پياده شده فرياد برآورد كه يا محمد دعا فرماى كه اسب من خلاص شود تا من بازگردم و هركس كه از عقب تو متوجه شود بازگردانم و بدعاى حضرت مصطفى اسب سراقه مطلق العنان گشته و سراقه امان نامه از آنحضرت گرفته مراجعت نمود و بسيار كس را كه بطلب رسول صلى الله عليه و سلم مىآمدند بازگردانيد ديگر آنكه بريدة بن الحصيب الاسلمى با هفتاد نفر از قبيلهء خود بطمع شترانيكه قريش قبول كرده بودند سر راه بر حضرت رسالت‌پناه گرفت شيخ سعيد كازرونى در سير خود آورده است كه چون رسول صلى الله عليه و سلم بريده را ديد پرسيد كه نام تو چيست جوابداد كه بريده آنحضرت گفت ( برد امرنا ) يعنى نيكو شد كار ما و باز سؤال كرد كه از كدام طايفه‌اى بريده گفت از بنى اسلم رسول صلى الله عليه و سلم فرمود كه سلامت يافتم و بار ديگر پرسيد كه در بنى اسلم از كدام قبيله‌اى بريده جوابداد كه از بنى سهم آنحضرت گفت ( خرج سهمك ) يعنى بيرون آمد سهم تو بريده چون لطف گفتار و نور رخسار و طلاقت لسان و فصاحت بيان پيغمبر انس و جان را مشاهده نمود بسعادت اسلام فايز شد و دستار خود را گشاده بر سر نيزه علم ساخته پيش‌پيش آنسرور روان گشت آورده‌اند كه سكنهء مدينه بعد از وقوف بر توجه خير البريه عليه السّلام و التحيه از مدينه هر صباح بطريق استقبال بحره مىآمدند و چون هوا گرم مىشد بازمىگشتند روزى بدستور معهود مراجعت نموده بودند كه چشم يهودى بر سيد ابرار صلى اللّه عليه و على آله الاطهار افتاده بىاختيار فرياد برآورد كه اى بنى قبيله آن بخت و سعادت كه انتظار مقدمش ميكشيديد آمد و ايضا در غايت فرح و استبشار باستقبال استعجال نموده در بالاء\r\n\r\n","description":"","footnote":"","page_name":" 325 ","page_number":369},
  {"content":"\r\n\r\nحره بعز دست بوس آن مقتداء احرار سرافراز گشتند و آنحضرت بمحلهء قبا در ميان بنى النجار بسراى كلثوم بن هدم يا سعد بن خيثمة نزول فرمود و چند روز آنجا توقف نموده در آن ايام ببناء مسجد قبا كه آيهء كريمهء  ( لَمَسْجِدٌ أُسِّسَ عَلَى التَّقْوى )  از عظم شأن آن روايت مىكند پرداخت و آن اول بقعه‌ايست كه حضرت مصطفى عليه من الصلاة اشرفها در مدينه ساخته آنجا نماز گذارد به ثبوت پيوسته كه بعد از توجه رسول اللّه صلى اللّه عليه و سلم بمدينه امير المؤمنين على مرتضى كرم اللّه وجهه مدت سه روز در حريم حرم توقف كرده ودايع خلايق را كه نزد آنحضرت بود به صاحبانش رسانيده آنگاه پياده متوجه يثرب گرديد و بقول بعضى از علماء شيعه جمعى از غلظاء كفره مرتضى على رضوان اللّه تعالى را تعاقب نمودند و بين الجانبين مهم بجنگ و جدال سرايت كرده شاه ولايت بظفر و نصرت اختصاص يافت و هنوز رسول صلى اللّه عليه و سلم در محلهء قباء بود كه بملازمت آنحضرت رسيد و باصناف الطاف از امثال و اقران ممتاز گرديد و بروايت اهل فضيلت سنت و جماعت آنكه امير المؤمنين على رضى اللّه عنه آن راه را پياده طى كرده بود و آبلهاء برپاى مباركش ظاهر گشته بعد از وصول به خدمت رسول صلى اللّه عليه و سلم آنحضرت دست همايون برپاى آن جناب ماليده و دعاء شفا خوانده آنعارضه به صحت تبديل يافت بلكه ديگر در مدت العمر ابن عم سيد عالم صلى اللّه عليه و سلم درد پا نكشيد\r\n\r\nذكر وقايع سال اول از هجرت سيد ابرار على سبيل الايجاز و الاختصار\r\nنزد علماء اخبار و فضلاء به ثبوت پيوسته كه رسول صلى اللّه عليه و آله الاطهار روز جمعه از محلهء قبا متوجه نفس مدينه شد و چون بمنازل بنى سالم بن عوف رسيد در بطن و اثونا از راحله فرود آمده به خواندن خطبه و اداء نماز جمعه قيام و اقدام نمود و اين اول نماز جمعه بود كه آنحضرت در مدينه گذارد و بعد از نماز پيغمبر صلى اللّه عليه و سلم از آنجا نيز در حركت آمده در هرچند قدم يكى از مشاهير شهر زمام ناقهء خير الانام را ميگرفت و به زبان نياز ميگفت يا رسول اللّه منزل مرا بشرف نزول همايون مشرف گردان تا شرايط اخلاص بتقديم رسانم و آنحضرت ميفرمود كه مهار شتر مرا بگذاريد كه او مامور است و همچنين ميرفت تا بزمينى كه حالا مسجد متبركهء مدينه است رسيد ناقه در آن موضع به زانو درآمده ابو ايوب انصارى رضى اللّه عنه پيش دويد كه يا رسول اللّه وثاق من نزديكترين منازل است به اين زمين اگر اجازت فرمائى احمال و اثقال ترا به بنده خانه برم مصراع\r\n كرم نما و فرود آ كه خانه خانهء تست \r\nرسول صلى اللّه عليه و سلم دستور داده ابو ايوب آنخدمت بجاى آورد و حضرت رسالت‌پناه مدت هفت ماه در خانه ابو ايوب بسر برد و هم در آن ايام كه خير الانام عليه الصلاة و السلام بمدينهء طيبه نزول فرمود عبد اللّه بن سلام كه از جملهء احبار يهود بود و بمزيد علم و دانش امتياز تمام داشت باسلام درآمد و در سال اول از هجرت حضرت رسالت آن سرزمين را كه محل نزول همايون بود از صاحبانش كه دو يتيم بودند\r\n\r\n","description":"","footnote":"","page_name":" 326 ","page_number":370},
  {"content":"\r\n\r\nسهل و سهيل نام خريده ببناء مسجد و حجرات عاليات قيام نمود و هم در آن سال زيد بن حارثه و ابو رافع كه غلامان خواجه كاينات عليه افضل الصلاة بودند بفرمان آنحضرت از مدينه به مكه رفته فاطمه و ام كلثوم و سوده را رضى اللّه عنهن به يثرب آوردند و عبد اللّه بن ابى بكر رضى اللّه عنها نيز مادر خويش ام رومان و خواهران خود اسماء و عايشه را رضى اللّه عنها بمدينه رسانيد و در جمادى الاول همين سال سلمان فارسى مسلمان شده در سلك خدام خير الانام عليه الصلاة و السلام انتظام يافت عبد اللّه بن عباس رضى اللّه عنه روايت كند كه سلمان با من گفت كه پدر من دهقانى بود كه در بعضى از قراء اصفهان توطن داشت و به پرستش آتش قيام مينمود و من نيز پيوسته نزد ضعيفه مجوسيه باشتعال نار اشتغال داشتم و نسبت به آتش مراسم تعظيم عبادت بجاى مىآوردم و در روزى كه متوجه ضيعتى از ضياع پدر خود بودم بكنيسهء كه بر سر راه بود در رفتم جمعى را ديدم كه بطاعت معبود حقيقى مشغولى ميكردند اطوار آنجماعت در نظرم مستحسن نموده بدان ملت درآمده و پدرم برين واقعه مطلع شده مرا مقيد ساخت و من بحيله‌اى كه دانستم خود را از آن قيد خلاص ساختم و بمرافقت كاروانى از اصفهان بشام شتافتم و در كنيسه‌اى به خدمت اسقفى قيام نمودم و آن اسقف پيوسته مردم را بتصدق تحريص مينمود و آنچه اصحاب خيبر به او مىآوردند همه را ذخيره كرده فلى به هيچ مستحقى نميداد لاجرم عداوت او بر ضمير من مستولى گشت و چون دست قضا بساط حيات او را در نوشت مردى بغايت عابد و زاهد قايم‌مقام او شد و من چندگاه ديگر در ملازمتش بسر برده بعد از آنكه آن عزيز پهلو بر بستر ناتوانى نهاد مرا براهبى كه در موصل بود نشان داد و من پس از فوت وى بدان بلده شتافتم و شرف ملازمت آن راهب را دريافتم و آن زاهد موصلى در وقت وفات مرا از حال اسقفى كه در نصيبين بعبادت حضرت رب العالمين اشتغال داشت خبر كرد و من از موصل بدان سرزمين رفته چند وقت ديگر در خدمتش روزگار گذرانيدم و چون هادم اللذات بر سر او تاختن آورد مرا براهبى كه در عموريه بطاعت خالق البريه قيام مينمود حواله فرمود و من پس از فوت وى بدانجا رفته به چند مدت ديگر در مصاحبت راهب عموريه روز بشب رسانيدم و بعد از آنكه صبح زندگانى او بشام وفات نزديك رسيد پرسيدم كه پس از حرمان از خدمت تو روى اميد بكه آرم جوابداد كه ظهور پيغمبر آخر الزمان صلواة اللّه عليه در ديار عرب نزديك شده است و هجرت سراى او بنخلستانى باشد در ميان دو سنگستان بايد كه سعى نمائى خود را بملازمت آنحضرت رسانى تا بمرادات جاودانى فايز گردى و يكى از علامات آن قبلهء ارباب سعادات آنست كه صدقه نخورد و بهديه رغبت نمايد و مهر نبوت در ميان هردو شانه وى باشد سلمان فارسى رضى اللّه عنه گويد بعد از فوت راهب عموريه چند روزى در آن ديار بمهمى اشتغال نموده گاو و گوسفند چند بهم رسانيدم و بهمراهى كاروانى از بنى كلب روى بصوب حجاز آوردم و بعضى از كلانتران كاروان را گفتم كه چون در مرافقت شما به مقصد رسم اين مواشى را بشما مسلم خواهم داشت و پس از وصول بوادى ام القرى كاروانيان\r\n\r\n","description":"","footnote":"","page_name":" 327 ","page_number":371},
  {"content":"\r\n\r\nسلوك طريق غدر نموده مرا بعثمان يهود اشهلى فروختند و چون چند گاهى به خدمت آن يهودى پرداخته مرا به پسر عم خود بيع كرد و در ملازمتش بمدينه رفتم چون چشم من بر آن بلده افتاد جزم دانستم كه مهاجر سيد عالم صلى اللّه عليه و سلم خواهد بود و هم در آن اوان وصول پيغمبر آخر الزمان بدان سرزمين وقوع يافته در محلهء قباء نماز شامى به خدمت آنحضرت شتافتم و مقدارى خرما به نظر انورش رسانيده گفتم كه اين صدقه است رسول ميل ننمود و باصحاب اشارت كرد كه بخوريد و چون خير البريه عليه السلام و التحية بنفس مدينه تشريف آورد باز بشرف ملازمت مشرف شده خرمائى چند بردم و گفتم اين هديه است آنحضرت بتناول آن مبادرت فرمود از سلمان مرويست كه گفت در نوبت ثانى بيست و پنج خرما برده بودم و بيست و پنج نفر از صحابه بصحبت خير البشر نشسته بودند و من دانهاء خرما را كه افكندند شمردم هزار عدد بشمار درآمد و در نوبت سيوم كه بملازمت حضرت رسالت رسيدم بجانب پشت آنحضرت ميل كردم و بنور فراست غرض من بر ضمير انور نبوى روشن شده رداء همايون از كتف خويش بينداخت و ديدهء انتظار كشيدهء من بر مهر نبوت افتاده آن را بوسيدم و گريان شده كلمهء توحيد بر زبان آوردم آنگاه سرگذشت خود را معروض داشتم و بعد از چند روز آن آفتاب عالم‌افروز مرا گفت خود را از آن يهودى بازخر و من از مالك خويش التماس اينمعنى نموده جوابداد كه سيصد نهال خرما بنشان و بپرور تا ببر در آيد و چهل اوقيه طلا تسليم نماى تا رقبه ترا از ربقهء رقيت آزاد گردانم و من كيفيت طلب او را بعرض خير البرايا عليه من صلواة انماها رسانده بامر آنحضرت در زمينى گوها فرو بردم و اصحاب بنابر اشارت حضرت رسالت مآب صلى اللّه عليه و سلم سيصد نهال به من عنايت كردند و آنسرور ارباب هدايت بدست مبارك خود آن نهالها را بنشاند و جميع نهال هم در آنسال بار آورد مگر يك نهال كه عمر بن الخطاب رضى اللّه عنه نشانده بود و چون حضرت مقدس نبوى عليه صلوات الله و سلامه بدان نخلستان رسيد و آن نخل را ديد فرمود كه ( ما بال هذه النخله ) امير المؤمنين عمر گفت يا رسول الله ( انا غرستها ) آنحضرت فى الحال آن نهال را بركند و باز بجايش نشانده همان لحظه خوشهاء خرما از آن نخل آويزان گشت آنگاه سلمان آن نخلستان را تسليم خواجهء خود نموده در تامل بود كه چهل اوقيه طلا از كجا بهم رساند در آن اثناء از اموال غنيمت مقدار بيضهء مرغى زر سرخ به نظر انور خير البشر آوردند و آنحضرت سلمان را طلبداشته آن را بوى داد و گفت برو و اين را بيهودى تسليم گردان سلمان گفت يا رسول الله آنچه بر منست بيش ازين است سيد المرسلين آن طلا را از وى گرفته و زبان معجز نشان بر آن كشيده فرمود كه بگير اين را كه حق عز و علا آنچه بر تست به اين ادا كند سلمان گويد بآنخدائى كه نفس من در قبضهء قدرت اوست كه چون آن بيضهء طلاء را وزن نمودم چهل وقيه برآمد نه بيش و نه كم لاجرم آنوجه را بيهودى تسليم نمودم و از قيد رقيت نجات يافته روى بملازمت خواجهء كونين آوردم ديگر از وقايع سال اول آنكه فريضه نماز پيشين و نماز ديگر و نماز خفتن كه دو ركعت بود مقرر\r\n\r\n","description":"","footnote":"","page_name":" 328 ","page_number":372},
  {"content":"\r\n\r\nشد كه چهار ركعت گذارند و نماز بامداد نماز شام به حال خود ماند و سنت اذان هم در آن سال در ميان آمد و منصب مؤذنى بر بلال حبشى قرار گرفت و در همين سال عقد مواخات ميان اصحاب خواجهء كاينات عليه افضل الصلاة سمت انعقاد يافت از كتب اكثر اهل سير چنان بوضوح مىپيوندد كه عقد مواخات ده نوبت بوقوع پيوسته نوبت اول اختصاص بمهاجران داشته و انصار را در آن دخلى نبوده چنانچه از عبد الله بن عمر رضى الله عنه مرويست كه گفت رسول صلى الله عليه و سلم عقد برادرى بست ميان ابو بكر و عمر و طلحه و زبير و عثمان بن عفان و عبد الرحمن بن عوف رضى الله عنه پس على مرتضى گفت يا رسول الله ميان ياران عقد برادرى بستى و جهة من برادرى تعيين نكردى آنحضرت فرمود كه ( انت اخى فى الدنيا و الاخره ) اما كيفيت مواخات ثانى آنست كه بعد از هجرت به پنج ماه يا هشت ماه در ميان چهل و پنج نفر از مهاجر و چهل و پنج كس از انصار واقع شد و درين مواخات بروايتى كه در روضة الاحباب مسطور است حضرت رسالت مآب عقد برادرى بست ميان ابو بكر صديق و خارجة بن زيد انصارى و ابو عبيدة بن الجراح و سعد بن معاذ و زبير ابن عوام و سلمة بن سلامه انصارى و عثمان بن عفان و اويس بن ثابت انصارى و طلحة بن عبيد الله و كعب بن مالك انصارى و عبد الرحمن بن عوف و سعد بن الربيع و سلمان فارسى و ابو الدرداء رضى الله عنهم اجمعين و درين باب كتابتى قلمى شد مضمون آنكه آنجماعت در معاونت هم تقصير ننمايند و از يكديگر ميراث برند و اصحاب مواخات بنابر نوشتهء مذكوره از يكديگر ميراث ميبردند تا بعد از غزوهء بدر آيت  ( وَ أُولُوا الْأَرْحامِ بَعْضُهُمْ أَوْلى بِبَعْضٍ ) *  نازل شده آن حكم منسوخ گشت در كشف الغمه بروايت حذيفة بن اليمان مرويست كه چون حضرت مقدس نبوى در وقت مواخات هريك از رجال مهاجران را نظيرى از انصار پيدا كرده ميان ايشان عقد برادرى بست دست على بن ابيطالب رضى اللّه عنه را گرفته گفت اين برادر من است ( قال حذيفه فرسول اللّه صلى اللّه عليه و سلم سيد المرسلين و امام المتقين و رسول رب العالمين الذى ليس له شبيه و نظير و على اخوه ) در اعلام الورى مذكور است كه در سال اول از هجرت يهود بنى قريظه و بنى نضير و بنى قينقاع نزد رسول صلى الله عليه و سلم رفتند و گفتند يا محمد خلق را بچه چيز دعوت ميكنى آنحضرت فرمود كه بشهادت ان لا إله الا الله و ان محمد رسول الله آنگاه اوصاف خود را بروجهى كه در تورية مزبور بود تعداد نمود يهود گفتند هرچه گفتى شنيديم و ما بجهة آن آمده‌ايم كه قواعد مصالحه را استحكام دهيم نه با تو باشيم و نه بر تو تا آن زمان كه ما را معلوم شود كه مهم تو و قوم تو بكجا مىانجامد سيد عالم صلى الله عليه و سلم ملتمس ايشان را قبولنموده فرمود تا جهة هرقبيله صلح‌نامه در قلم آوردند ديگر از وقايع سال نخستين از هجرت سيد المرسلين آنكه گرگى از رمه گوسپندى در ربود و شبانى از عقب دويده گوسپند را از چنگال گرگ بيرون آورد و گرگ به زبان فصيح گفت كه چرا رزقى را كه ايزد تعالى به من ارزانى داشته بود بازستدى شبان متحير شده گفت هرگز از اين عجب‌تر امرى نديدم كه گرگ تكلم كند گرگ گفت ازين عجب\r\n\r\n","description":"","footnote":"","page_name":" 329 ","page_number":373},
  {"content":"\r\n\r\nتر آنست كه مردى در ميان اين نخلستان كه واقعست در ميان دو سنگستان شما را از گذشته و آينده خبر ميدهد و چوپان كه از يهود بود نزد صاحب مقام محمود رفته كيفيت واقعه را بازگفت آنحضرت شبان را تصديق نموده فرمود كه اين صورت از جمله علامات قيامت است و همدرين سال حضرت مقدس نبوى صلوات الله و سلامه عليه با عايشه بنت ابى بكر الصديق رضى الله عنه زفاف فرموده و تولد عبد اللّه بن زبير بروايتى همدرين سال روى نموده و هم درين سال حضرت رسول صلى اللّه عليه و آله و سلم بر قبر براء بن معرور كه پيش از قدوم آنحضرت بيك ماه در مدينه وفات يافته بود نماز گذارد و او در سلك نقباء انصار انتظام داشت و ايضا وفات اسعد بن زراره كه داخل نقباء بود همدرين سال اتفاق افتاد و او را در بقيع غرقد دفن كردند و به اعتقاد اهل مدينه اسعد اول سعادتمنديست كه در بقيع مدفون گشت و در همين سال بناء حيات كلثوم بن الهدم منهدم شد و او پيش از رسيدن پيغمبر صلى اللّه عليه و سلم بمدينه ايمان آورده بود و همدرين سال وليد بن مغيره پدر خالد و پدر عمرو عاص بن وائل السهمى كه از جملهء غلظاء مشركين بودند در سفر سقر باهم مرافقت نمودند\r\n\r\nذكر وقايع سنهء ثانيه از هجرت خير البريه عليه السلام و التحيه\r\nباتفاق مورخان در سال دوم از هجرت نبى آخر الزمان به ماه شعبان روزه شهر رمضان فرض شد و صدقهء فطر واجب گشت و حضرت خير الورى روز عيد بصحرا خراميده نماز به جماعت بگذارد و همدرين سال در منتصف شعبان قبله از جانب بيت المقدس به طرف كعبه معظمه زادها اللّه تشريفا و تكريما تحويل يافت و تزويج شاه اوليا على مرتضى بسيدة النساء فاطمة الزهرا رضى اللّه عنهما هم درين سال بوقوع پيوسته در بسيارى از كتب معتبره بروايت ثقات نقله مرويست كه قبل ازين وصلت روزى ابو بكر صديق رضى اللّه عنه به خدمت حضرت رسالت عليه السّلام و التحيه مبادرت نموده خير النساء را خواستگارى كرد آنحضرت بر زبان آورد كه در مهم فاطمه انتظار وحى ميكشم صديق اكبر اين سخن را بعمر رضى اللّه عنه در ميان نهاده فاروق گفت حضرت رسالت مآب ( ص ) التماس تو را قبول نفرموده آنگاه فاروق اعظم جهة آن امر بمجلس خير البشر شتافته همان جواب كه امير المؤمنين ابو بكر شنيده بود استماع نمود و بروايتى كه در اعلام الورى مذكور است بعد از خواستگارى شيخين بعضى از صحابه بامير المؤمنين على رضى اللّه عنه گفتند چرا خطبهء زهرا نميكنى جواب داد كه چيزى ندارم گفتند كه حضرت رسالت از تو چيزى نطلبد آنگاه على مرتضى رضى الله عنه بصحبت حضرت خير الانام عليه صلوات الله رفت و از غايت حيا بىآنكه سخنى گويد باز گشت و روز دوم نيز به همين دستور مراجعت نمود و چون روز سيم بمجلس همايون شتافت رسول صلى الله عليه و سلم گفت ايعلى هيچ حاجتى دارى جوابداد كه آرى آنحضرت فرمود مگر آمدهء كه فاطمه را خطبه كنى گفت بلى يا رسول اللّه و خير البرايا اين التماس را بحسن قبول مقرون گردانيد پس جبرئيل نازلشده گفت يا محمد حق حق سبحانه و تعالى امر كرده است\r\n\r\n","description":"","footnote":"","page_name":" 330 ","page_number":374},
  {"content":"\r\n\r\nترا كه فاطمه را بحباله على مرتضى درآورى ( فقال النبى صلى اللّه عليه و سلم لفاطمة ان على ابن ابى طالب ممن عرفت قرابته و فضله فى الاسلام و انى سالت ربى ان يزوجك خير خلقه و احبهم اليه و قد ذكر من امرك شيئا فما ترى فسكتت فقال رسول الله و سلم و هو خارج من عندها الله اكبر سكوتها اقرارها ) و در مناقب ابو المؤيد خوارزمى از امام عاليمقام حسين بن على عليه السّلام منقولست كه روزى خير الانام صلى الله عليه الى يوم القيام در خانه ام سلمه نشسته بود كه فرشته‌اى كه بيست سر داشت و در هر سرى هزار زبان ظاهر گشت و آنحضرت او را جبرئيل پنداشته گفت يا جبرئيل هرگز بدين صورت نزد ما نيامده بودى آن فرشته گفت يا رسول اللّه من جبرئيل نيستم ( انا ضرضائيل بعثنى اللّه اليك لتزوج النور من النور ) پيغمبر صلى اللّه عليه و سلم گفت اى ضرضائيل كرا بكه ميبايد داد گفت دختر خود فاطمه را بعلى مرتضى عقد كن ( فزوج النبى صلى اللّه عليه و سلم فاطمة من على بشهادت جبرئيل و ميكائيل و ضرضائيل ) در آن اثنا نظر خير البشر صلى اللّه عليه الى يوم المحشر بر ميان دو كتف ضرضائيل افتاده بر آنجا نوشته ديد كه ( لا إله الا اللّه محمد رسول الله و على بن ابيطالب مقيم الحجة ) و از ضرضائيل پرسيد كه چندگاهست كه اين كلمه بين الكتفين تو مكتوب گشته جوابداد كه پيش از آفرينش عالم به دوازده هزار سال و ايضا در مناقب خوارزمى از امير المؤمنين على كرم الله وجهه و ام سلمه و سلمان رضى الله عنهم مرويست كه رسول صلى الله عليه و سلم در خانهء ام سلمه بود كه شاه ولايت‌پناه جهة خطبهء فاطمه رضى الله عنها بدانجا تشريف برد و بعد از اظهار ما فى الضمير نبى بشير آن جناب را مخاطب ساخته فرمود كه بشارت باد تو را اى على بدرستى كه ايزد تعالى در سپهر خضرا فاطمه را در سلك ازدواج تو كشيد و پيش از آمدن تو فرشته‌اى كه وجوه و اجنحه كثيره داشت نازلشده مرا گفت ( السلام عليك و رحمة الله و بركاته و ابشر يا محمد به اجتماع الشمل و طهارة النسل فقلت و ما ذاك ايها الملك فقال لى يا محمد انا شيظائيل الملك الموكل باخذ قوايم العرش سألت ربى عز و جل ان ياذن لى فى بشارتك و هذا جبرئيل عليه السّلام فى اثرى بخيرك من ربك عز و جل بكرامة الله ) و هنوز سخن شيظائيل باتمام نرسيده بود كه جبرئيل نازلشده پس از تقديم تحيت و سلام حرير پارهء بيضا از حرير پارهاى بهشت كه در آن دو سطر نوشته بودند بقلم نور نزد من نهاد و من از حبيب خود جبرئيل پرسيدم كه چيست اين حرير و برآنجا چه چيز نوشته‌اند جوابداد كه بدرستى كه حقتعالى اطلاع يافت بر اهل ارض اطلاع يافتى و ترا از جميع خلق برگزيده برسالت خود مبعوث گردانيد و ثانيا بر ساكنان خطه غبرا مطلع شده از براى تو برادرى و وزيرى و صاحبى و دامادى اختيار فرمود و دختر تو فاطمهء زهرا را با او در سلك ازدواج كشيد باز پرسيدم كه كيست اين شخص ( فقال لى يا محمد اخوك فى الدنيا و الاخره و ابن عمك فى النسب على ابن ابيطالب رضى الله عنه ) آنگاه جبرئيل گفت يا رسول الله اشجار بهشت و دوحهء طوبى بامر الهى اثمار برآورده بحلل مزين و محلى گشتند و حورا جمال حال خود را بزيورها بياراستند و ملائكه در حوالى بيت المعمور مجتمع شده رضوان منبرى از نور كه\r\n\r\n","description":"","footnote":"","page_name":" 331 ","page_number":375},
  {"content":"\r\n\r\nآدم در روز عرض اسماء بر فرشتگان بر آن صعود فرموده بود نصب نمود پس بموجب وحى الهى راحيل كه بطلاقت لسان و حسن بيان اتصاف دارد بر آن منبر برآمده باداء حمد و ثناء ايزد تعالى متوطنان سموات را فرحناك و مسرور ساخت ( قال جبرئيل عليه السّلام ثم اوحى الى ان اعقد عقدة النكاح فانى قد زوجت امتى فاطمة بنت حبيبى محمد من عبدى على ابن ابيطالب فعقدت عقدة النكاح و اشهدت على ذلك الملائكه اجمعين و كتب شهادتهم فى هذه الحريرة و قد امرنى ربى عز و جل ان اعرضها عليك و ان اختمها بخاتم مسك و ان ارفعها الى رضوان و ان الله عز و جل لما اشهد الملائكه على تزويج على من فاطمه امر شجرة طوبى ان ينشر حملها ) و آن شجره بار خود را نثار كرده ملائكه و حورعين آن را برچيدند و تا قيامت به آن مفتخر خواهند بود يا محمد ايزد تعالى مرا امر فرموده است كه تو را مامور گردانم كه ميان على و فاطمه رضى الله عنهما در زمين نيز عقد زوجيت منعقد گردانى در كشف الغمه و بعضى از كتب سير از انس بن مالك رضى الله عنه منقولست كه گفت من نزد حضرت مقدس نبوى صلواة الله و سلامه عليه نشسته بودم كه آثار وحى در بشرهء همايون او ظاهر گشت و پس از لحظه‌اى وحى منجلى شده آنحضرت فرمود كه اى انس هيچ ميدانى كه جبرئيل به من از خداوند عرش چه پيغام آورده انس گويد كه گفتم يا رسول الله پدر و مادرم فداى تو باد چه چيز است آن فرمود كه پيغام آنست كه ( ان الله تعالى يأمرك ان تزوج فاطمه من على ) آنگاه رسول گفت اى انس برو و ابو بكر و عمر و عثمان و طلحه و زبير و طايفه از انصار را بگوى كه رسول خدا شما را ميخواند من بموجب فرموده عمل نمودم و چون مجلس منعقد شد حضرت مصطفى عليه من الصلواة اتمها و انماها بعد از اداء حمد و ثناء بارى تعالى فرمود كه بنابر امر جناب جلال سبحانى فاطمه عليه السّلام را بزنى بعلى دادم به مهر چهارصد مثقال نقره اگر على به اين راضى شود و حال آنكه هنوز امير المؤمنين بدان مقام تشريف نياورده بود پس بفرمودهء رسول الله صلى الله عليه و سلم طبقى بسر آورده حاضران آن را از هم ربودند و همان لحظه على مرتضى عليه رضوان الله حاضر شده مصطفى عليه التحية و الثناء در روى وى تبسم فرموده و گفت يا على ايزد تعالى مرا امر كرده است كه فاطمه را بزنى به تو دهم و من او را در سلك ازدواج تو كشيدم به مهر چهارصد مثقال نقره بدين راضى هستى ( قال رضيت يا رسول الله ثم قام على فخر لله ساجدا فقال النبى صلى الله عليه و سلم جعل الله فيكما الكثير الطيب و بارك الله فيكما قال انس فو الله لقد اخرج منهما الكثير الطيب ) و بروايتى امير المؤمنين در مجلس حاضر بود بموجب اشارت رسول صلى الله عليه و سلم خطبهء فصاحت بيان بر زبان رانده گفت كه ( قد زوجنى رسول اللّه صلى اللّه عليه و سلم بنته فاطمه و جعل صداقها درعى هذا و قد رضيت بذلك فاسئلوه و اشهدوا فقال المسلمون لرسول اللّه صلى الله عليه و سلم زوجته يا رسول اللّه فقال نعم فقالوا بارك اللّه لهما و عليهما و جمع شملهما ) به ثبوت پيوسته كه چون على مرتضى سيدة النساء رضوان الله عليها را خطبه فرمود رسول الله صلى الله عليه و سلم گفت يا على مهر او چه ميسازى جوابداد كه\r\n\r\n","description":"","footnote":"","page_name":" 332 ","page_number":376},
  {"content":"\r\n\r\nيا رسول الله در دست من چيزى نيست آنحضرت فرمود كه زره حطميهء تو كجاست گفت موجود است رسول صلى الله عليه و سلم فرمود كه آن را صداق ساز در كشف الغمه مسطور است كه آن زره را على مرتضى رضوان الله تعالى بچهارصد درهم نقره بعثمان ذو النورين رضى الله عنه فروخت و بعد از قبض دراهم امير المؤمنين عثمان گفت يا على ( اليست اولى بالدرع منك و انت اولى بالدراهم ) پس درع را برسم هديه بازداد و امير المؤمنين على دراهم و زره را به نظر انور مصطفى صلوات الله عليه آورده كيفيت واقعه را بازگفت آنحضرت امير المؤمنين عثمان را دعاء خير كرده يك قبضهء از آن وجه بامير المؤمنين ابو بكر صديق رضى الله عنه داد و گفت ازين زر جهة دختر من آنچه مناسب خانهء او باشد بخر سلمان و بلال حبشى را همراه او گردانيد و ابو بكر صديق رضى الله عنه از آن وجه كه شصت و سه درهم بود بعضى از جزئيات كه تفصيل آن در كتب مبسوطه مسطور است بهم رسانيد و باقى دراهم را حضرت خير البريه نزد ام سلمه رضى الله عنها فرستاد و از آن جمله ده درهم بوليمه و ديگر دراهم بساير ما يحتاج آن امر مصروف گشت و بروايتى آنكه از آن چهار صد درهم دو دنگ را ببوى خوش صرف كردند و تتمه را بديگر ضروريات و بعد از انعقاد نكاح به مدت سه ماه ميان آن آفتاب اوج ولايت و زهرهء برج رسالت زفاف بوقوع پيوست و در شبى كه ايشان را بيك ديگر ميسپردند حضرت رسول صلى الله عليه و سلم پس از اداء نماز خفتن ركوهء آب برداشته بحجلهء داماد و دختر درآمد و آب دهان مبارك در ركوه انداخته و معوذتين و ادعيه قرائت فرموده مقدارى از آن آب بر سر فاطمه و ميان پستان او پاشيد و قدرى ديگر بر سر على و ميان دو كتف او ريخت و فرمود كه ( الهم انهما منى و انا منهما اللهم كما اذهبت منى الرجس و طهرتنى و طهرهما ) آنگاه فرمود برخيزيد و بجاى خود رويد و در حين مراجعت سيد المرسلين صلى الله عليه و سلم فاطمه رضى الله عنها گريان شد آنحضرت فرمود اى دختر من سبب گريه چيست ترا بزنى به كسى دادم كه در اسلام بر همه كس سابق است و در علم بر همه فايق و تو در معرفت حضرت عزت بر همه راجح و بروايتى فرمود كه شخصى را شوهر تو كردم كه بهترين اهل‌بيت من است و همچنين گفت كه بآنخدائى كه نفس من بيد قدرت اوست كه ( لقد زوجتك سيد فى الدنيا و انه فى الاخرة لمن الصالحين ) و بقولى گفت كه ( زوجتك سيدا فى الدنيا و الاخرة ) در بعضى از كتب سير مرويست كه سعد بن معاذ رضى الله عنه كفشى و طايفهء از انصار چند صاع ذرة برسم هديه آوردند و طعام عروسى فاطمه رضى الله عنها از آن مرتب شد و درين باب روايات ديگر نيز ورود يافته كه تفصيل آن موجب تطويل است نقلست كه در صباح روز چهارم از زفاف شرف دودمان عبد مناف كرت ديگر بخانهء فاطمه رفته لوازم پرسش و نوازش بتقديم رسانيده در وقتى كه قصد مراجعت فرمود زهرا گفت يا رسول الله مرا طاقت خدمت خانه نيست خادمه‌اى عنايت فرماى كه معاونت من كند آنحضرت فرمود كه ايفاطمه خادمه ميخواهى يا آنچه بهتر از آن باشد زهرا باشارت على مرتضى گفت آنچه بهتر باشد فقال رسول الله صلى الله عليه و سلم\r\n\r\n","description":"","footnote":"","page_name":" 333 ","page_number":377},
  {"content":"\r\n\r\n( تسبحين الله عز و جل فى كل يوم ثلثة و ثلثين مرة و تحمدنيه ثلثا و ثلثين و تكبر نيه اربعة و ثلثين فذلك مأته باللسان الف حسنة بالميزان يا فاطمه ان قلتها فى صبحه كل يوم كفاك الله ما اهمك من امر الدنيا و الاخرة ) در كشف الغمه از امام همام عالى مآثر صاحب المناقب و المفاخر جعفر بن محمد الباقر رضى الله عنه مرويست كه عقد نكاح امير المؤمنين على و سيدة النساء رضوان الله عليهما در شهر مبارك رمضان سنه مذكوره وقوع يافته و زفاف در ذو الحجهء همانسال و شيخ سعيد كازرونى گويد كه نكاح و زفاف هردو در ماه ربيع الاول روى نموده در روضة الاحباب مسطور است كه در ماه رجب يا صفر عقد منعقد گشت و زفاف هم در آن ماه و بقولى بعد از آن بوده و الله اعلم و احكم\r\n\r\nذكر شمه‌اى از تتمهء احوال سال دوم از هجرت و بيان اختصاص يافتن اهل اسلام در موضع بدر بفتح و نصرت\r\nاكثر مجاهدان ميدان سير و بيشتر مجتهدان معركه خبر آورده‌اند كه در سال دوم از وصول خير البريه عليه السّلام و التحية بمدينهء طيبه نسخ فرمان  ( لَكُمْ دِينُكُمْ وَ لِيَ دِينِ )  به  ( أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ )  تبديل يافت و قائل كلمه ( انا النبى بالسيف ) كمر ظفر اثر ( اقتلوا المشركين ) بر ميان همت بسته عنان عزيمت بحرب كفار تافت نظم\r\n بسال دوم بهترين عباد * * برافراخت رايات غزو جهاد *\r\nكمر بست بر قتل اعداء دين * * چه گفتش خدا اقتلوا المشركين \r\nو باصطلاح اهل سير و حديث در هر لشگرى كه خير البشر صلى اللّه عليه و سلم بنفس نفيس تشريف داشته‌اند آن را غزوات و غزوه خوانند و در هر سپاهى كه خود حاضر نبوده آن را سرية گويند و بروايتى مجموع غزوات سيد كاينات عليه افضل الصلاة نوزده بوده و بقولى بيست و يك و بعقيدهء زمره‌اى از اهل سير آنسرور بيست و چهار غزوه فرمود و بمذهب فرقه‌اى بيست و هفت و سراياى خير البرايا از پنجاه متجاوز است و آنحضرت را در نه غزوه با اصحاب اضلال قتال اتفاق افتاده در بدر و احزاب و بنى قريظه و مريسيع و خيبر و وادى القرى و فتح مكه و حنين اهل اسلام را نصرت و ظفر دست داده و ميان علماء اخبار اختلافست كه نخستين غزوات و اول سراياء خاتم الانبياء كدام بوده چه محمد بن اسحق با طايفه‌اى بر آن رفته‌اند كه نخستين غزوه سيد المرسلين غزوهء ابوا بوده و برخى گفته‌اند كه اول غزوه عشيرة روى نموده و همچنين فرقه‌اى گمان برده‌اند كه اول سريه خير البريه عليه السلام و التحية ارسال حمزة بن عبد المطلب است بسر راه قافلهء قريش و زمره‌اى اعتقاد دارند كه نخستين سرايا سريه ابو عبيدة بن الحارث بوده در روضة الاحباب مسطور است كه در اواخر سال اول از هجرت يا اول سال دوم سيد عالم صلى اللّه عليه و سلم سعد بن عباده را در مدينه خليفه ساخته به قصد جمعى از قريش و قبيلهء بنى ضمرة لواء عزيمت برافراشت و چون به منزل ابوا رسيد مخشى بن عمرو پيشواء بنى ضمرة التماس صلح كرد و آنحضرت با وى مصالحت نموده مراجعت فرمود آنگاه ابو عبيدة بن الحارث بن عبد المطلب را كه شيخ المهاجرين\r\n\r\n","description":"","footnote":"","page_name":" 334 ","page_number":378},
  {"content":"\r\n\r\nلقب داشت با شصت نفر از اهل هجرت بر سر جمعى از قريش كه جهة مهمى از مكه بيرون آمده بودند فرستاد و علمى سفيد ترتيب داده آن را بمسطح بن اثاثه تسليم فرمود و بروايتى اول علمى كه در اسلام بسته شد آن بود و ابو عبيده در آنسفر با كفار قريش كه رياست ايشان بابو سفيان بن حرب يا عكرمة بن ابى جهل يا مكرز بن حفص متعلق بود اتفاق ملاقات افتاده تير بجانب يكديگر انداختند و اول كسى كه تير به طرف مشركان افكند سعد بن ابى وقاص بود و بت پرستان از اهل ايمان متوهم شده فرار نمودند و ابو عبيده بمدينه مراجعت نمود و هم در آن اوان خبر بمدينه رسيد كه جمعى از قريش كه جهت تجارت بجانب شام رفته بودند بازگشته به مكه ميروند و آنحضرت عم خود حمزه را رضى اللّه عنه با سى نفر از مهاجر بسر راه كاروان فرستاد و لواء سفيد ترتيب داده ابو مرثد غنوى را علمدار آن سپاه ساخت و حمزه رضى اللّه عنه علم توجه افراخته قرب كنار دريا بقريشيان كه ابو جهل در آن ميان بود رسيد و از جانبين آهنگ جنگ نموده آخر الامر بسعى مجدى بن عمرو جهنى كه هم سوگند فريقين بود مهم به صلح انجاميد و همدرين سال حضرت رسالت صلى اللّه عليه و سلم سعد بن ابى وقاص را رضى اللّه عنه با بيست كس از مهاجران به قصد كاروان قريش بحراز كه نزديك جحفه است فرستاد و سعد بموضع مذكور رسيده بوضوح پيوست كه قريشيان در گذشته‌اند لاجرم بمدينه بازگشت و همدرين سال سيد المرسلين با دويست كس از مهاجرين به قصد قافله قريش از مدينه توجه فرموده تا منزل بواطه رفت و بىآنكه با كفار ملاقات دست دهد مراجعت نمود و ديگر از غزوات سال دوم از هجرت آنكه حضرت رسالت صلى اللّه عليه و سلم با صد و پنجاه كس يا دويست نفر از مهاجران به قصد كاروان قريش كه ابو سفيان رئيس ايشان بود و بجانب شام ميرفتند تا منزل عشيره كه موضعى است از بطن ينبع تشريف برد و بكاروان نرسيده بمدينه بازگشت و همدرين سال پسر عم خود عبد اللّه بن جحش اسدى را با هشت نفر يا دوازده نفر از اكابر مهاجرين ببطن نخله فرستاد و عبد اللّه بعد از وصول بدان منزل بجمعى از قريشيان كه از طائف مويز و اديم بار كرده به مكه ميبردند در غرهء رجب دوچار خورد و مسلمانان بتصور آنكه آن روز سلخ جمادى الاخرى است مشركانرا غافل ساخته بيك ناگاه بر سر ايشان تاختند و يكى از اهل اسلام واقد بن عبد اللّه نام به زخم تيرى عمرو بن الحضرمى را كه مهتر كاروان بود بقتل رسانيد و ديگران عثمان بن عبد اللّه و حكم بن كيسان را اسير كردند و اموال كاروان به تصرف مسلمانان درآمده سالما غانما بازگشتند و چون بمدينه نزديك رسيدند با آنكه تا آنغايت آيتى كه دلالت بر فرضيت خمس كند نازل نشده بود عبد اللّه بن جحش خمس غنايم را جهة خاتم الانبياء جدا نمود و بقيه را بر ياران خود قسمت فرمود و اين اول خمسى است كه براى رسول صلى اللّه عليه و سلم افراز كردند و نخستين غنيمتى است كه ميان مجاهدان تقسيم يافت و چون اينواقعه در ماه حرام اتفاق افتاده بود مؤمن و مشرك بر عبد اللّه بن جحش و اصحابش زبان طعن و تشنيع دراز ساختند و رسول صلى الله عليه و سلم حكم فرمود كه هيچكس در غنايمى كه آورده بودند تصرف نكند و اهل سريه\r\n\r\n","description":"","footnote":"","page_name":" 335 ","page_number":379},
  {"content":"\r\n\r\nازين حركت پشيمان شده بترس و بيم روزگار ميگذرانيدند تا آيت  ( يَسْئَلُونَكَ عَنِ الشَّهْرِ الْحَرامِ قِتالٍ فِيهِ قُلْ قِتالٌ فِيهِ كَبِيرٌ وَ صَدٌّ عَنْ سَبِيلِ اللَّهِ وَ كُفْرٌ بِهِ وَ الْمَسْجِدِ الْحَرامِ وَ إِخْراجُ أَهْلِهِ مِنْهُ أَكْبَرُ عِنْدَ اللَّهِ وَ الْفِتْنَةُ أَكْبَرُ مِنَ الْقَتْلِ )  نازلشد و عبد الله بن جحش و ياران او از اين غم رهائى يافته رسول صلى الله عليه و سلم غنايم را بموجبى كه سابقا مسطور گشت قسمت فرمود نقلست كه قريش جهة مخلص عثمان بن عبد الله و حكم بن كيسان فديه ارسال داشتند و بنابر آنكه سعد بن ابى وقاص و عتبة بن غزوان رضى الله عنهما كه داخل سريه عبد الله بن جحش بودند بسبب گمشدن اشترى بازپس مانده بودند حضرت رسالت صلى الله عليه و سلم فرمود كه چون ياران ما بسلامت بازآيند اسيران شما را اطلاق فرمايم و پس از آنكه سعد و عتبة بمدينه رسيدند خير الانام عليه السّلام آن دو تن را باسلام دعوت فرمود حكم بن كيسان ايمان آورد و عثمان بن عبد الله مشرك بازگشت و بر كفر مرد و همدرين سال غزوهء بدر كبرى كه آن را بدر قتال نيز گويند بوقوع انجاميد و در آن معركه بقتضاى آية كريمهء  ( لَقَدْ نَصَرَكُمُ اللَّهُ بِبَدْرٍ وَ أَنْتُمْ أَذِلَّةٌ )  اعلام اسلام ارتفاع يافته رايات كفر و ظلام نگونسار گرديد سبب اين غزوه آنكه بسمع شريف خير الانام عليه الصلاة و السلام رسيد كه ابو سفيان با قريشيان و اموال فراوان از شام بازگشته متوجه مكه مكرمه‌اند بنابرآن با سيصد و پنج نفر از صحابه كه از آن جمله هشتاد كس از مهاجر و باقى از انصار بودند و هفتاد شتر و دو اسب يا سه اسب و شش زره و هشت شمشير داشتند بعزيمت گرفتن سر راه بر كاروان در دوازدهم يا در ششم يا در سيم ماه مبارك رمضان از مدينهء طيبه روانشد و ابو سفيان ازين واقعه خبر يافته ضمضم غفارى را به مكه فرستاد تا از قريش استمداد نمايد در بسيارى از كتب سير مسطور است كه قبل از وصول ضمضم بحريم حرم شبى عاتكه بنت عبد المطلب خوابى ديد كه از مهابت آن بترسيد و صباح با عباس گفت كه دوش خوابى ديدم كه دلالت بر آن مىكند كه عنقريب قريش ببليهء گرفتار شوند و من آنخواب را با تو ميگويم به شرط آنكه هيچكس را برين سر اطلاع ندهى و عباس اخفاء آن راز را قبول نموده عاتكه گفت در خواب چنان مشاهده كردم كه شترسوارى آمده در ابطح بايستاد و سه نوبت بآواز بلند گفت بقريش بشتابيد بكشتن‌گاه خود و بعد از آن به مسجد الحرام رفت و مردم از عقبش درآمده آنسوار به بام خانهء كعبه نمودار شده سه نوبت ديگر همان سخن بآواز بلند بر زبان آورده باز او را بر سر كوه ابو قبيس ديدم كه همان كلام را اعاده مينمود آنگاه از سر كوه سنگى غلطانيد و آن سنگ پاره‌پاره شده هيچ خانه در مكه نماند كه قطعه‌اى از آن سنگ در آنجا نيفتاد مگر خانه‌هاى بنى هاشم و بنى زهره و عباس چون از خانه بيرون رفت از وصيت خواهر غافل گشت و آنخواب با وليد بن عتبه كه دوست او بود درميان نهاد و همانروز آن سخن اشتهار يافته به گوش ابو جهل لعين رسيد و روز ديگر در وقت طواف خانه عباس را گفت يا ابو الفضل چند روز است كه اين عورت بمرتبهء نبوت فايز گشته عباس گفت كدام عورت ابو جهل گفت خواهر تو عاتكه كه چنين واقعهء ديده عباس منكر شده ابو جهل آغاز سفاهت كرد و گفت كه شما قانع نيستيد\r\n\r\n","description":"","footnote":"","page_name":" 336 ","page_number":380},
  {"content":"\r\n\r\nكه مردان شما دعوى نبوت ميكنند اكنون زنان شما دعوى پيغمبرى مينمايند ما تا سه روز صبر ميكنيم اگر اثرى ازين خواب ظاهر نشود مكاتيب به اطراف قبايل عرب ميفرستيم كه دروغگوى قبايل بنى هاشمند عباس رضى الله عنه زبان بدشنام او گشاده گفت تو سزاوار ترى بلوم و كذب از ما از عباس رضى الله عنه مرويست كه گفت چون شب به خانه رفتم زنان قبيله جمع آمده مرا ملامت كردند كه چرا از ابو جهل آنسخنان را تحمل نمودى و او را زجر نفرمودى و من نسوان را تسكين داده گفتم بار ديگر اگر ابو جهل ازين مقوله سخنى گويد او را منزجر گردانم و در روز سيم ازينواقعه خشمناك از خانه به مسجد الحرام درآمدم و ابو جهل را آنجا يافته بجانب او روانشدم و او مرا ديده به تعجيل از مسجد بيرون دويد با خود گفتم غالبا اثر خشم در بشرهء من مشاهده كرده فرار مينمايد اما همان زمان دانستم كه سبب اضطراب او از استماع آواز الغوث الغوث ضمضم غفارى بوده و بعد از آن غبار تفرقه بمرتبهء ارتفاع يافت كه به يكديگر نپرداختيم القصه چون ضمضم بحريم حرم رسيد و پيغام ابو سفيان بقوم رسانيد اكثر اكابر و اصاغر قريش تهيه سفر كرده نهصد و پنجاه نفر از مشركان متوجه حرب پيغمبر صلى الله عليه و سلم گشتند و در ميان ايشان هفتصد شتر و صد سر اسب بود مجموع سواران و بعضى از پيادگان زره داشتند و هر روز يكى از بزرگان قوم سپاه را طعام ميداد و باتفاق اكثر ثقات عباس بن عبد المطلب و عتبة بن ربيعه و امية بن خلف و حكيم بن حزام و نضر بن الحارث و ابو جهل بن هشام سهل بن هشام و بنيه و منيه پسران حجاج از جمله مطعمان جنود شقاوت درود بودند به ثبوت پيوسته كه چون ابو سفيان ببدر رسيد و خبر توجه سپاه اسلام نزد او بتحقيق انجاميد راه گردانيد و قافله را به مكه رسانيد قيس بن امرأ القيس را نزد قوم ارسال داشت و پيغام داد كه جهة بيرون آمدن شما حمايت كاروان بود اكنون كه ما در ضمان عافيت بحريم حرم رسيديم مناسب آنست كه شما نيز مراجعت نمائيد و قيس با صناديد قريش ملاقات نموده باداء رسالت پرداخته ابو جهل گفت كه و الله باز نگرديم تا ببدر نرسيم و در آنجا شراب نخوريم و عشرت ننمائيم و چون چنين كنيم آوازهء شوكت و حشمت ما در اطراف ديار عرب منتشر شود و قوم بالضرورة بسخن ابو جهل عمل نموده بجانب سپاه اسلام در حركت آمدند اما بنى زهره باستصواب اخنس بن شريق كه حليف ايشان بود مراجعت نمودند و از آنجانب چون حضرت خير الانام عليه الصلاة و السلام بوادى صفرا نزول فرمود كيفيت توجه صناديد قريش را جهة حمايت كاروان استماع نمود و بمقتضاى كريمهء  ( وَ شاوِرْهُمْ فِي الْأَمْرِ )  با اعيان صحابه طريق مشورت مسلوك داشته چون اكابر مهاجر و اعاظم انصار اظهار اخلاص و اتحاد نمودند و از صميم القلب در امر محاربه اتفاق بجاى آوردند آنحضرت بر زبان گذرانيد كه برويد ببركت حضرت عزت و بشارت باد شما را كه ايزد تعالى مرا بر يكى ازين دو طايفه يعنى قافله و جمعى كه جهة حمايت از مكه بيرون آمده‌اند ظفر و نصرت وعده كرده و اقدى روايت كند كه رسول صلى الله عليه و سلم در شانزدهم ماه مبارك رمضان بوادى بدر درآمده على بن ابى طالب و زبير بن العوام و سعد بن ابى\r\n\r\n","description":"","footnote":"","page_name":" 337 ","page_number":381},
  {"content":"\r\n\r\nوقاص را با بعضى ديگر از صحابه بخبرگيرى نامزد فرمود و اشارت بموضعى كرده گفت اميدوارم كه نزديك بچاهى كه آنجاست خبر يابيد و امير المؤمنين على با رفيقان بدان مكان شتافته با جمعى از سقايان قريش باز خوردند و دو غلام را كه يكى يسار نام داشت و ديگر اسلم بطريقه لف و نشر مملوك سعيد بن العاص و منية بن الحجاج بودند بگرفتند و به منزل اشرف حضرت مقدس نبوى عليه السّلام رسانيدند در وقتى كه آنحضرت باداء نماز اشتغال داشت و چون بعضى از حاضران اسيران را ديدند از ايشان پرسيدند كه شما كيستيد گفتند ما سقايان قريشيم اين سخن موافق مزاج اصحاب نيفتاد زيرا كه ملايم مزاج ايشان آن مىنمود كه گويند ما كسان كاروانيانيم بنابران گفتند دروغ ميگوئيد و لت در غلامان بستند لاجرم ايشان بر زبان آوردند كه ما مماليك ابو سفيان و كاروانيانيم و اصحاب دست از ايذاء ايشان بازداشته در آن رسول صلى الله عليه و سلم از اداء نماز فراغت يافته صحابه را گفت كه چون اين غلامان راست گفتند لت خوردند و پس از آنكه دروغ گفتند بازرستند آنگاه حضرت رسالت پناه متوجه سقايان شده پرسيد كه قريش كجااند جوابدادند كه در پس اين تل ريگ كه نمايانست و آن را عدوه قصوى و كثيب عقنقل ميگفتند القصه خير البشر از كميت عدد و اسامى حاضران آن لشگر سئوال فرمود چون كيفيت حال بوضوح پيوست روى بياران آورده گفت كه مكه جگر گوشهاء خود را بجانب شما افكنده است بعد از آن در باب منزل شرط مشورت بجاى آورده بنابر استصواب حباب بن المنذر از آنجا كوچ كرده و بر سر چاه آخرين بدر فرود آمده ساير ياران را اشارت فرمود تا نزديك آنچاه حوضى كندند و پرآب ساختند و در روز جنگ طايفهء از مشركان قصد كردند كه از آن حوض آب خورند و مسلمانان در صدد ممانعت آمده حضرت رسالت‌پناه فرمود كه بگذاريد ايشان را تا آب بياشامند و هركس از كفار از آن آب خورد از معركه بدر جان بدر نبرد مگر حكيم بن حزام كه آن روز جان از آن مهلكه بيرون برد به ثبوت پيوسته كه چون رسول صلى اللّه عليه و سلم در منزل مذكور نزول اجلال فرمود سعد بن معاذ رضى اللّه عنه جهة آنحضرت عريشى ترتيب نموده در آن اثناء كفار نمودار گشته پيش پيش همه زمعة بن الاسود بر اسبى سوار بود و جولان ميكرد و پسرش در عقب او مىآمد و چون آنطايفه در برابر معسكر همايون فرود آمدند رعبى تمام بر ضمير اهل ظلام استيلا يافته عتبة بن ربيعه باتفاق حكيم بن حزام و جمعى ديگر خواستند كه طريق مصالحت مسلوك دارند و از محاربت اجتناب نموده بازگردند اما بالاخره بنابر اغواء ابو جهل خاطر بر مقاتله قرار داده باشتعال آتش پيكار پرداختند در روضة الاحباب و بعضى ديگر از مؤلفات علماء افادت مآب مسطور است كه در لشكر اسلام سه علم بود و سيد عالم صلى اللّه عليه و سلم علم اعظم را كه تعلق بمهاجران ميداشت بمصعب بن عمير داد و لواء خزرج را بحباب بن المنذر و رايت اوس را بسعد بن معاذ و شعار مهاجران يا بنى عبد الرحمن و شعار خزرج يا بنى عبد اللّه و شعار اوس يا بنى عبيد اللّه بود و بروايتى شعار مجموع سپاه نصرت شعار يا منصور امت بود و مقصود از كلمهء يا منصور امت\r\n\r\n","description":"","footnote":"","page_name":" 338 ","page_number":382},
  {"content":"\r\n\r\nآنست كه اى غازى موعود بنصرت بكش دشمن خود را و در لشكر مشركان نيز سه علم بود طلحة بن ابى طلحه و ابو عزيز بن عمير و نضر بن الحارث كه از بنى عبد الدار بودند و در آن روز بحمل رايات نكبت آيات كفار قيام نمودند بالجمله صباح روز هفدهم ماه مبارك رمضان كه آفتاب عالم‌تاب بفضاء سپهر خضرا خراميد برماح خطى خطوط شعاعى جنود نجوم را منهزم و منكوب گردانيد و نقش وجود مواكب كواكب را از صفحهء نمايش محو كرده بنهان‌خانه فنا رسانيد جوشن‌پوش ( و اللّه يعصمك من الناس ) بتسويه صفوف سپاه سپهر اساس قيام نمود و ايضا صناديد قريش بانواع حدت و طيش صف قتال آراسته بميدان شتافتند و نخست كسى از مشركان كه قدم در معركهء جلادت نهاد عتبه بن ربيعه بود با برادر خود شيبه و پسر خويش وليد و از سپاه اسلام معاذ و معوذ ابناء حارث و عوف بمبارزت ايشان مبادرت نمودند و بعضى بجاى عوف عبد اللّه بن رواحه گفته‌اند و چون ايشان نزديك بمشركان رسيدند عتبه و شيبه پرسيدند كه شما چه كسانيد جواب دادند كه فلان و فلانيم از انصار كفار گفتند بازگرديد كه ما را بشما مهمى نيست و ما طالب بنى اعمام خوديم مسلمانان بازگشته عتبه و شيبه فرياد برآوردند كه يا محمد اكفاء ما را بيرون فرست و حضرت مصطفى عليه من الصلواة اشرفها حمزة ابن عبد المطلب و على ابن ابيطالب عليه السّلام و ابو عبيدة بن حارث را بمحاربه ايشان نامزد فرمود عتبه در برابر حمزه رضى اللّه عنه آمد و شيبه متوجه ابو عبيده رضى اللّه عنه شد و وليد كه خال معويه بود بمبارزت امير المؤمنين عليه السّلام مبادرت نمود و آن جناب در ساعت بيك ضربت وليد را بدوزخ روان گردانيده حمزه نيز بشمشير خون‌ريز پيكر عتبه را ريز ريز كرد و شيبه زخمى قوى برپاى ابو عبيده زد چنانچه در ميان ميدان افتاده مغز استخوان ساقش مترشح گشت و آن‌دو شير بيشهء هيجا يعنى حمزه و شاه اوليا رضوان الله عليهما بمدد ابو عبيده شتافته شبيه را بقتل رسانيدند آنگاه نايرهء قتال اشتعال يافته شمشير آبدار حيدر كرار خرمن حيات كفار خاكسار را بباد فنا ميداد و ساير شجعان اهل اسلام نيز لوازم كشش و كوشش بجاى آورده سنان جان ستان ايشان مشركان را بجانب آتش دوزخ ميفرستاد و در خلال اين احوال سيد عالم صلى الله و سلم بعريشى كه جهة آنحضرت ترتيب داده بودند درآمد و دست مناجات بدرگاه قاضى الحاجات برآورده بمبالغه تمام ظفر و نصرت اهل اسلام را مسألت نمود و تير دعا بهدف اجابت رسيده ناگاه در مقام استيناس نعاس بر مردم ديدهء خير الناس غلبه كرد و همان ساعت از خواب درآمده بشارت وصول سپاه ملائكه مقربين جهة امداد جنود مسلمين به گوش هوش حاضران رسانيد و از عريش بيرون خراميده آيت وافى عنايت  ( سَيُهْزَمُ الْجَمْعُ وَ يُوَلُّونَ الدُّبُرَ )  بر زبان وحى بيان گذرانيد و قبضهء ربك و سنگ‌ريزه از زمين برگرفته و شاهت الوجوه گفته بجانب مشركان انداخت و جنود اسلام را تسلى داده بحرب اصحاب كفر و ظلام دلير ساخت از امير المؤمنين على رضى الله عنه منقولست كه فرمود در روز بدر سه نوبت متعاقب هم بادى تند بوزيد اول جبرئيل بود با هزار نفر از ملائكه و دوم ميكائيل با هزار ديگر و سيم اسرافيل\r\n\r\n","description":"","footnote":"","page_name":" 339 ","page_number":383},
  {"content":"\r\n\r\nبا هزار ديگر و در آن روز ملائكه دستارهاى سرخ و زرد بر سر داشتند و بر اسبان ابلق سوار بودند القصه چون تاييد الهى قرين حضرت رسالت‌پناهى گشت كفار روى بانهزام آورده هفتاد نفر از ايشان كشته شدند و هفتاد نفر ديگر باسيرى افتادند و از جملهء قتيلان بروايتى سى و شش كس به زخم تيغ و سنان على رضى اللّه عنه بقعر جهنم پيوستند و بعضى از اهل سير كمتر ازين گفته‌اند و از جملهء جماعتى كه بواسطهء مبارزت جناب ولايت منقبت بقتل رسيدند عاص بن سعيد بن العاص بود و حنظلة بن ابى سفيان برادر معويه و طعيمة بن عدى و نوفل بن خويلد و زمعة بن الاسود و عمر بن عثمان بن كعب عم طلحة بن عبيد اللّه و عثمان و مالك برادران طلحه و منية بن الحجاج السهمى و در آن روز ابو جهل به زخم تيغ معاذ و معوذ پسران عفراء از پاى درافتاده عبد اللّه بن مسعود بعد از وقوع فتح سر آن شقى را از بدن جدا كرده نزد حضرت رسالت صلى اللّه عليه و سلم برد و عاصم بن ابى عوف السهمى و معبد بن وهب بضرب تيغ ابو دجانه انصارى بقتل رسيدند و امية بن خلف و پسرش على را عبد الرحمن بن عوف اسير كرده به طرفى ميبرد كه ناگاه چشم بلال حبشى كه از آن‌دو كافر فاجر در مكه متضرر شده بود برايشان افتاد و انصار را بر قتل ايشان ترغيب نموده كار امية و على به زخم شمشير حبيب بن يصاف انصارى و حباب بن المنذر به آخر انجاميد و از جملهء اسيران آن معركه عباس بن عبد المطلب است و عقيل بن ابى طالب و ابو العاص بن الربيع و ابو عزير بن عمير و وليد بن المغيره و ابو عزه و عمرو بن عبد اللّه الجمحى الشاعر و وهب بن عمير بن وهب الجمحى و سهيل بن عمرو و عقبة بن ابى معيط و نضر بن الحارث و از آن جمله عباس و عقيل در سلك اهل اسلام انتظام يافتند و عقبة بن ابى معيط و نضر بن الحارث بتحريك شمشير اسد اللّه الغالب بقعر جهنم شتافتند و بروايتى نضر بن الحارث را عاصم بن ثابت بدوزخ فرستاد و ابو عزه بنابر افلاس خلاص شد اما او را سوگند دادند كه من بعد بر جنگ مسلمانان اقدام ننمايد و بعضى ديگر از اسيران فدا داده و برخى چندگاه بمعلمى اطفال انصار پرداخته مطلق العنان شدند و از ارباب توحيد در روز بدر چهارده كس شربت شهادت چشيدند و از آن جمله شش تن از مهاجران بودند و هشت نفر از انصار و ابو عبيدة بن الحارث بن عبد المطلب در سلك شهداء مهاجرين انتظام دارد و در آن روز چون ابو عبيده از ضرب شمشير شيبه از پا درآمد و او را برداشته نزد رسول صلى اللّه عليه و سلم بردند گفت يا رسول اللّه من شهيد نيستم آنحضرت فرمود كه بلى تو شهيدى و مرغ روح ابو عبيده بعد از مراجعت از بدر در موضع صفرا يا روحاء بجانب عالم قدس پرواز كرد و همانجا مدفون شد مدت عمرش بقول صاحب مقصد اقصى هشتاد سال بود و ديگرى از شهداء معركه بدر عمير بن الحمام بود عمير در آن روز در صف قتال ايستاده خرماى چند در دست داشت و مىخورد در آن اثنا به گوش او رسيد كه حضرت مقدس نبوى بر زبان معجز بيان ميگذرانيد كه هركس كه درين روز با كفار مقاتله نمايد يا شهيد شود بهشت جاودان جاى او باشد و عمير بعد از شنيدن اين سخن خرماها را از دست افكنده جنگ ميكرد تا روى بروضهء\r\n\r\n","description":"","footnote":"","page_name":" 340 ","page_number":384},
  {"content":"\r\n\r\nرضوان آورد و ديگرى از شهداء آن معركه معوذ بن عفراء انصارى است كه ابو جهل لعين بضرب شمشير او از پاى درآمد و ديگرى عمير بن ابى وقاص است برادر سعد و او در سن شانزده سالگى بود كه بر دست سهيل بن عمرو بن عبدود شهد شهادت چشيد و عبد اللّه بن مظعون نيز از جملهء شهداء بدر است و او در آنوقت سى ساله بود و ايضا خالدين بكير در سن سى و چهارسالگى در آن معركه شهيد شد القصه بعد از وقوع اين فتح نامدار و انداختن جيفهء مردار كفار بچاه بدر سيد ابرار صلى اللّه عليه و آله الاطهار و صحبة الاخيار بسر آنچاه تشريف برد و نام كشتگان را كه در آنجا انداخته بود بر زبان راند و فرمود ( هل وجدتم ما وعد ربكم حقا فانى قد وجدت ما وعدنى ربى حقا ) عمر بن الخطاب گفت يا رسول الله با اجساد بىارواح سخن ميگوئى آنحضرت فرمود كه شما نيستيد شنواتر از ايشان سخنى را كه من ميگويم قتاده روايت كند كه در آنزمان حق تعالى مشركان را زنده گردانيده بود تا آواز رسول الله صلى الله عليه و سلم را بشنوند و حسرت و ندامت ايشان زياده گردد و درين باب روايات ديگر نيز ورود يافته و ايراد آن لايق بسياق اين مختصر نيست به ثبوت پيوسته كه چون احمد مختار صلى الله عليه و سلم الى انقراض الادوار در ضمان حفظ و حمايت پروردگار به طرف مدينه بازگشت در وادى صفرا بر سر تلى نشسته غنايم آن معركه را قسمت فرمود و بر شتر ابو جهل رقم اختصاص كشيد و بروايتى كه در روضة الاحباب مسطور است شمشير منية بن الحجاج را كه موسوم بذو الفقار بود بامير المؤمنين على انعام فرمود و باتفاق اهل سير هشت كس را كه برخصت آنحضرت جهت سرانجام بعضى از مهام در آن غزوه حاضر نبودند حكم حضار بدر داده حصه غنيمت ارزانى داشت و اسامى آنجماعت كه سه نفر از مهاجر و پنج كس از انصار بودند اينست كه نوشته مىشود عثمان بن عفان - طلحة بن عبد الله - سعيد بن زيد - ابو لبابة بن عبد المنذر كه از قبل آنحضرت در مدينه خليفه بود عاصم بن عدى - حارث بن خاطب - خوات بن جبير - حارث بن صمه و برين تقدير اصحاب بدر سيصد و سيزده كس باشند بعدد لشكر طالوت وقتى كه با جالوت محاربه مينمود در صحاح اخبار وارد است كه چون مهم اسيران كفار بر فديه قرار يافت آيهء عتاب‌آميز  ( ما كانَ لِنَبِيٍّ أَنْ يَكُونَ لَهُ أَسْرى حَتَّى يُثْخِنَ فِي الْأَرْضِ تُرِيدُونَ عَرَضَ الدُّنْيا وَ اللَّهُ يُرِيدُ الْآخِرَةَ )  نازل گشت و اين معنى موجب ملال خاطر حضرت شده چون سابقهء عنايت ربانى شامل حال امت پيغمبر آخر الزمان بود متعاقب كريمهء مذكورهء اين كلام معجز نظام نزول نمود كه  ( لَوْ لا كِتابٌ مِنَ اللَّهِ سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ )  و گويند شكستى كه اهل اسلام را در وقعهء احد واقعشده بواسطه اخذ فديه بود روايتست كه چون نبى آخر الزمان از معركه بدر بازگشت مصراع\r\n ملك در ركاب و فلك همعنان \r\nبنواحى مدينهء مكرمه رسيد بعضى از اعيان انصار را كه از موكب همايون تخلف نموده بودند مثل اسيد بن حضير و عبد الله بن انيس و غير هما بمراسم استقبال استعجال كرده بلوازم اعتذار و اداء تهنيت فتح و نصرت قيام و اقدام نمودند و حضرت مقدس نبوى صلوات الله و سلامه عليه عذر ايشان را پذيرفته دعاء خير بر زبان\r\n\r\n","description":"","footnote":"","page_name":" 341 ","page_number":385},
  {"content":"\r\n\r\nمعجز بيان گذرانيد و قرين لطف و عنايت پروردگار آن بلدهء طيبه را بيمن مقدم شريف مشرف گردانيد و چون گريختگان معركه بدر بمكهء مباركه رسيدند و كيفيت ارتفاع اعلام اسلام و نگونسرى رايات كفر و ظلام را بسمع ابو لهب رسانيدند از غايت حزن و اندوه عدسه بيرون آورد و پس از روزى چند با قبح وجهى عزم جهنم كرد و در همين سال عمير بن عدى عظماء يهوديه بنت مروان را كه بهجو حضرت خير البشر زبان ميگشاد باستصواب آنحضرت بكشت و عمير بن وهب جمحى باغواى صفوان بن امية بن خلف كمر قصد خير البريه عليه السّلام و التحية برميان بسته از مكه بمدينه آمد و آنحضرت بنابر وحى سماوى بر فساد نيت او مطلع گشته چون عمير بمجلس همايون رسيد فرمود كه ترا صفوان بچه مهم فرستاده بنابرآن عمير كلمهء توحيد بر زبان راند و در سلك اهل اسلام منتظم گرديد و هم درين سال آن برگزيده ملك متعال با طايفه از ابطال رجال جهة عصيان و نقض عهد يهود بنى قينقاع بنواحى حصار ايشان شتافته آغاز محاصره فرمود و جهودان كه هفتصد نفر بودند بعد از پانزده روز در درون قلعه بتنگ آمده و به حكم خدا و رسول رضا داده بحسب ضرورت بيرون آمدند و بنابر الحاح و بمبالغهء عبد الله بن ابى سلول منافق صاحب مقام محمود از سر خون يهود در گذشته باخراج ايشان حكم فرمود و بعد از فراغ مهم بنى قينقاع رسول صلى الله عليه و سلم بمدينه بازگشته باداء نماز عيد اضحى و سنت قربانى قيام نمود نقل است كه ابو سفيان بعد از واقعهء بدر نذر كرده بود كه روغن بر خود نمالد و با زنان مصاحبت نكند تا انتقام از خير الانام عليه الصلاة و السلام نكشد و در اواخر اين سال با دويست نفر از اهل ضلال بنواحى مدينه آمد و سحرى در ناحيهء عريض شخصى از انصار را ديده بقتل رسانيد و چند درخت خرما را سوخته به خيال آنكه نذرش بوفا رسيد بازگشت و حضرت رسالت پناهى ازين جرات آگاهى يافته با دويست نفر از صحابه در عقب ابو سفيان روانشد و مشركان از توجه آنحضرت واقف گشته انبانهاء سويق را كه همراه داشتند بجهة سهولت رفتار بينداختند و مسلمانان آنها را برگرفته آنغزوه را غزوهء سويق نام نهادند در تاريخ امام يافعى مسطور است كه درين سال عثمان بن مظعون رضى الله عنه وفات يافت روايتست كه در اوايل اسلام روزى در مجمع قريش لبيد شاعر اين بيت خود را كه شعر\r\n الا كل شيىء ما خلى الله باطل * * و كل نعيم لا محالة زائل \r\nميخواند عثمان چون مصراع اول را شنيد گفت صدقت و بعد از استماع مصراع ثانى فرمود ( كذبت نعيم الجنة لا يزول ) و باغواء لبيد بعضى از مشركان طپانچه بر روى عثمان زدند كه يك چشم او كبود شد و عثمان در آن باب قطعه‌اى گفته كه بيت اولش اينست شعر\r\n ان تك عينى فى رضاء الرب نالها * * هذا ملحد فى الدين ليس بمهتد \r\nدر سير السلف از عايشه بنت قدامة بن مظعون مرويست كه رسول صلى الله عليه و سلم رخسار عثمان را بعد از وفات تقبيل فرمود و بر وى نماز كرده در بقيع بدفنش اشارت نمود و بروايت امام يافعى تولد عبد الله بن زبير درين سال بوقوع انجاميد و العلم عند الله الحميد المجيد\r\n\r\n","description":"","footnote":"","page_name":" 342 ","page_number":386},
  {"content":"\r\n\r\n\r\nگفتار در ايراد وقايع سال سيم از هجرت و ذكر غزوهء احد و بيان برخى ديگر از حوادث كه مقارن آنحرب واقعشد\r\nدر اوايل سال سيم از هجرت حضرت رسالت عبد الله بن ام مكتوم را در مدينه خليفه گذاشته رايت هدايت آيت بدست شاه ولايت داد و با دويست سوار از مهاجر و انصار به قصد جمعى از بنى سليم و غطفان بقرقرة الكدر تشريف برد و بىآنكه با كفار اتفاق ملاقات افتد مراجعت كرد اما درين سفر پانصد شتر بدست اهل اسلام درآمد و غزوهء ذى امر كه آن را غزوهء انمار نيز گويند همدرين سال واقع شد و در وقت عزيمت به آن سفر خير البشر عثمان بن عفان را رضى الله عنه در مدينه بنيابت خود تعيين فرموده با چهارصد و پنجاه كس از لشكر نصرت اثر بجانب بنى ثعلبه و محارب در حركت آمد و آنجماعت از توجه آنحضرت واقف گشته در قلل جبال متحصن گشتند اما در روزيكه بواسطهء بارندگى اثواب حضرت رسالت ( ص ) مآب نمناك بود و آنها را بر درختى انداخته در سايه شجره باستراحت اشتغال مينمود غورث كه او را دعثور بن الحارث ميگفتند و بصفت شجاعت و مردانگى اتصاف داشت رسول صلى الله عليه و سلم را در سايه آن درخت ديده با شمشيرى كشيده بر سر آنسرور دويد و گفت كيست كه ترا حمايت كند از من حضرت رسالت عليه السّلام و التحية فرمود كه ايزد سبحانه و تعالى و فى الحال جبرئيل چنان بر سينهء دعثور زد كه شمشير از دستش بيفتاد و خير البشر برخاسته و شمشير را برداشته گفت كيست كه ترا حمايت كند از من دعثور گفت هيچكس آنگاه كلمهء توحيد بر زبان راند و مسلمانشد و رسول الله صلى الله عليه و سلم بمدينه مراجعت نمود مدت اين سفر يازده روز بود و همدرين سال زيد بن حارثه رضى الله عنه بفرمان خير البريه عليه السّلام و التحية با صد سوار از مهاجر و انصار بر سر راه قافله قريش كه از راه عراق بشام مىشتافتند رفت و رؤساء كفار فرار نموده قرب صد هزار درم اموال كاروانيان بدست مسلمانان افتاد و در چهاردهم صفر همين سال كعب بن اشرف يهودى كه پيوسته زبان نامبارك بهجو حضرت خير الانام عليه الصلاة و السلام ميگشاد و مشركان را بر محاربه و مخالفت آنحضرت ترغيب ميكرد بسعى محمد بن سلمه و ابو نايلة و بعضى ديگر از شجعان قبيله اوس كشته گشت و همچنين ابو رافع تاجر حجاز كه در سلوك طريق شقاوت قدم بر قدم كعب داشت باهتمام عبد الله بن عينيه و عبد الله بن انيس و ابو قتاده كه از قبيلهء خزرج بودند بقتل رسيد و همدرين سال ابو سفيان با سه هزار نفر از لشكر شيطان كه هفتصد كس از آن جمله زره‌پوش بودند و دويست سر اسب و سه هزار شتر داشتند بجانب مدينه توجه نمودند و جهة تذكار قتلاء بدر و ترغيب مردم بر حرب پانزده هودج ترتيب داده بعضى از نسوان را همراه خود گردانيدند و عباس رضى الله عنه كه در آنزمان در مكهء مباركه تشريف داشت مكتوبى مخبر ازينواقعه نزد خير البشر فرستاد و آنحضرت قصد\r\n\r\n","description":"","footnote":"","page_name":" 343 ","page_number":387},
  {"content":"\r\n\r\nكرد كه در مدينه متحصن گردد و بمدافعه كفره قيام نمايد اما بالاخره بواسطه الحاح و مبالغهء بعضى از جوانان جنگجوى بكراهيت تمام در نماز ديگر روز جمعه چهاردهم يا ششم شهر شوال عبد الله ابن ام مكتوم را در مدينه خليفه گذاشته با هزار نفر از ابطال رجال كه صد كس از آن جمله زره‌پوش بودند متوجه حرب اهل ظلال گرديد اما عبد الله ابن ابى سلول در اثناء راه با سيصد نفر از منافقان بازگشت و در آن غزوه در ميان لشكر اسلام سه علم بود علم اوس را سعد بن عباده داشت و لواء خزرج را حباب بن المنذر و لواء خاصه حضرت مصطفى را جناب ولايت مآب مرتضوى و بروايتى آنعلم در دست مصعب بن عمير بود القصه بنابر روايت اول صباح روز شنبه پانزدهم شوال نزديك بكوه احد تقارب ارباب توحيد و اصحاب كفر بتلاقى منجر شد و حضرت خير البريه بتعبيه سپاه قيام نموده عكاشة بن محص اسدى را بر ميمنه گماشت و در ميسره ابو سلمة بن عبد الاسد مخزومى و ابو عبيدة بن الجراح و سعد بن ابى وقاص را در مقدمه تعيين نمود و جاى مقداد بن عمرو را بر ساقه مقرر فرمود و عبد الله بن عمرو بن حزام يا عبد الله بن جبير را با پنجاه تيرانداز بمحافظت شكاف عينين كه بر يسار سپاه نصرت شعار بود مأمور ساخت و ايشان را وصيت كرد كه بهيچ‌حال از آن موضع حركت نكنند خواه مسلمانان غالب شوند و خواه مغلوب و ابو سفيان نيز به ترتيب لشكر نكبت اثر قيام نموده خالد بن الوليد را والى ميمنه گردانيد و عكرمة بن ابى جهل بفرمودهء وى صاحب ميسره گرديد و عبد الله بن ابى ربيعه را بر تير اندازان كه صد نفر بودند امير ساخت و لواء را بطلحة بن ابى طلحه عبدرى كه او را كبش كتيبه ميگفتند تفويض كرد و چون نايرهء قتال اشتعال يافت طلحة بن ابى طلحه بميدان شتافته مبارز طلبيد و شير بيشه هيجا يعنى شاه اوليا على مرتضى سلام الله عليه مصراع\r\n چو سيلى كه آيد ز بالا به زير \r\nبر سر آن بداختر تاخته به يك ضرب ذو الفقار كار او را تمام ساخت و بعد از قتل طلحة بن ابى طلحه رايت قريش را برادرش مصعب برداشته و به زخم پيكان جان ستان عاصم بن ثابت بقتل رسيد آنگاه برادر ديگرش عثمان علم برگرفته او نيز به تير عاصم عازم سفر سقر شد و بروايتى عثمان بضرب تيغ حمزه مقتول گرديد و پس از قتل عثمان ابو سعيد بن طلحة بن ابى طلحه و حارث بن طلحه و مسافع بن طلحه و كلاب بن طلحه و جلاس بن طلحه و ارطاة بن شرحبيل و شريح بن قارض متعاقب هم علمدار گشته بضرب تيغ مجاهدان دين راه سجن پيش گرفتند و آخر الامر غلامى از بنى عبد الدار صواب نام رايت اهل ظلام را برداشته او نيز بضرب ذو الفقار حيدر كرار بدار البوار پيوست ( و قال فى كشف الغمه روى عن ابيعبد الله جعفر بن محمد عن ابيه رضى الله عنهما قال كان اصحاب اللواء يوم احد تسعة كلهم قتلهم على ابن ابيطالب رضى الله عنه ) و باتفاق جمهور اهل سير امير المؤمنين حيدر در آن روز بيشتر از جميع اصحاب خير البشر لوازم شجاعت و تهور بتقديم رسانيده مشركان را منهزم گردانيد و مسلمانان باخذ غنيمت مشغول شده اكثر آنجماعت كه بامر خواجهء كونين بمحافظت شكاف عينين قيام مينمودند بخلاف راى سردار خود جهة اخذ\r\n\r\n","description":"","footnote":"","page_name":" 344 ","page_number":388},
  {"content":"\r\n\r\nغنيمت عنان بمعركه تافتند و خالدين الوليد و عكرمة بن ابى جهل اينمعنى را دانسته بيك ناگاه بر سر عبد الله راندند و او را با رفقا شهيد ساخته از پس پشت سپاه اسلام درآمدند و تيغ كين آخته صورت غلبه ايشان را دست داد و فوجى از مسلمانان كشته گشته زمرهء بوادى فرار شتافتند چنانچه بروايتى كه در كتاب مذكور مسطور است زياده از چهارده نفر كسى در ملازمت حضرت رسالت عليه السّلام و التحية نمانده و از آن جمله هفت نفر از مهاجر بودند و هفت كس از انصار و اسامى مهاجرين برين موجبست على ابن ابيطالب ابو بكر بن قحافه عبد الرحمن ابن عوف سعد بن ابى وقاص زبير بن العوام طلحة بن عبيد الله ابو عبيدة بن الجراح و نامهاى انصاريان اين است حباب المنذر - ابو دجانه - عاصم بن ثابت - حارث بن صمه - سهل بن حنيف - اسيد بن حضير - سعد بن معاذ و بعضى بجاى ابن معاذ و اسيد بن حضير سعد بن عباده و محمد بن مسلمه را نوشته‌اند و از اين چهارده عزيز هشت كس بر موت با يكديگر بيعت كرده عهد بستند و اين هشت كس عبارتست از امير المؤمنين على و طلحه و زبير و ابو دجانه و حارث بن صمه و حباب بن المنذر و عاصم بن ثابت و سهل بن حنيف و ايشان در مقاتلهء مشركان آثار مردانگى بظهور آورده باوجود كثرت اعدا آسيبى بذات هيچكس از نام‌بردگان نرسيد و ايضا در كشف الغمه مسطور است كه در روز احد چون اهل اسلام از هجوم جنود اصحاب ظلام انهزام يافتند خير الانام عليه الصلاة و السلام از على مرتضى رضى اللّه عنه پرسيد كه چرا با قوم در امر فرار اتفاق اختيار نكردى على مرتضى جوابداد كه چگونه بروم و ترا تنها بگذارم به خدا سوگند ازين موضع قدم فراتر ننهم تا كشته شوم يا آنكه ايزد تعالى ايجاز وعدهء خويش كند آنحضرت فرمود كه ايعلى حق عز و علا وفاكنندهء وعدهء خود است آنگاه سه طايفه از كفار متعاقب يكديگر متوجه خير البشر شده هربار حيدر كرار باشارت آنحضرت شر ايشان را به زخم ذو الفقار مندفع گردانيد و از فرقهء اول هشام بن امية المخزومى و از زمرهء ثانيه عمرو بن عبد اللّه الجمحى و از فوج ثالث بشر بن مالك عمرى را بقتل رسانيد به صحت پيوسته كه در آن روز كه حيدر كرار بدفع اشرار كفار ذو الفقار اعجاز آثار آخته بود و لواء سعى و اجتهاد برافراخته از جانب آسمان ندائى به گوش همگنان رسيد كه ( لا فتى الا على لا سيف الا ذو الفقار ) و بقولى قائل اين كلام جبرئيل بود عليه السّلام و بروايتى رضوان خازن بهشت و ايضا در آن روز وقتى كه بموجب فرموده سيد المرسلين امير المؤمنين و امام المسلمين عليه السّلام بر جمعى كثير از ابطال مشركين حمله كرده سلك جمعيت ايشان را از هم بگسيخت جبرئيل گفت يا رسول اللّه ملائكه تعجب مينمايند از حسن مواسات و جوانمردى على عليه السّلام فقال رسول صلى اللّه عليه و سلم ( ما يمنعه من ذلك و هو منى و انا منه فقال جبرئيل عليه السّلام انا منكما ) در اكثر كتب سير مسطور است كه در معركهء احد خير البشر بنفس نفيس مباشر امر قتال گشته نظم\r\n در آن روز از دست برد قضا * * بدندان آن سرور ابنيا *\r\nيكى سنگ خورد و شكستى رسيد * * شد از عقد در لعل و مرجان پديد \r\nو بروايت اصح\r\n\r\n","description":"","footnote":"","page_name":" 345 ","page_number":389},
  {"content":"\r\n\r\nرامى آن حجاره عتبة بن ابى وقاص بود برادر سعد وقاص در روضة الصفا مسطور است كه در روز احد عبد اللّه بن قميه و عتبة بن ابى وقاص و عبد اللّه بن شهاب زهرى و ابى بن خلف بر قتل رسول صلى اللّه عليه و سلم باهم عهد بسته بودند و زمره‌اى عبد اللّه بن حميد اسدى را نيز داخل آن چهار خاكسار گردانيده‌اند و بن قميه عليه اللعنه چندان سنگ بجانب آنحضرت انداخت كه رخسار آفتاب كردار او مجروح شده حلقهاء خود بر جبين مبينش نشست و روايتى آنكه بواسطه شمشيرى كه آن ملعون بذات همايون رسول صلى اللّه عليه و سلم رسانيد آنحضرت در كوى افتاد و از چشم مردم و مردم چشم پنهان گشته شيطان فرياد برآورد كه اى مردم محمد بقتل رسيد و اين خبر شايع شده موجب حزن و تفرق اهل اسلام و سبب تفريح خواطر اصحاب كفر و ظلام گرديد نقلست كه اول كسى كه آنحضرت را در آن كو شناخت كعب بن مالك انصارى بود آواز برآورد كه ( هذا رسول اللّه حيا سويا ) سيد عالم صلى اللّه عليه و سلم اشارت فرمود كه خاموش باش و چون مسلمانان از حيات خواجهء كاينات خبر يافتند از اطراف و جوانب بملازمتش شتافتند و طلحه بدان كو درآمده پشت خم كرد تا آنحضرت پاى مبارك بر پشتش نهاد و على دست همايون حضرت رسالت‌پناه را گرفت تا از آنجا بيرون شتافت به صحت پيوسته كه سيد المرسلين در شان آن پنج لعين كه بر قتلش عهد بسته بودند دعا فرمود بعضى از ايشان در همان معركه كشته گشته بقية السيف بسال نرسيدند در مقصد اقصى مسطور است كه در روز احد ابى بن خلف لعنة اللّه عليه حضرت رسالت‌پناه را ديده گفت لا نجوت ان نجوت و بر آنحضرت كه در ميان صمه و سهل بن حنيف ايستاده بود حمله كرد و مصعب بن عمير پيش رفته به زخم نيزهء آن شقى شهيد شد آنگاه رسول صلى اللّه عليه و سلم نيم نيزه كه در دست سهل بود ازو بستد و بر گردن ابى زد و ابى عنان بصوب فرار گردانيده از الم زخم سيد عالم صلى اللّه عليه و سلم بسان گاو بانگ ميكرد تا وقتى كه روى بدوزخ آورد و در بعضى روايات آمده است كه نوبتى زيد بن وهب از عبد اللّه بن مسعود پرسيد كه چنين شنيده‌ام كه در روز احد به غير از على مرتضى و ابو دجانه و سهل بن حنيف رضى اللّه عنهم در خدمت حضرت رسول صلى اللّه عليه و سلم هيچكس نمانده بود اين خبر مطابق واقع است يا نى جوابداد كه در اوائل حال كه سپاه اسلام روى بوادى انهزام نهادند بجز مرتضى احدى در نزد مصطفى نماند و بعد از ساعتى عاصم بن ثابت و ابو دجانه و سهل بن حنيف و طلحة بن عبيد اللّه بملازمت خير البشر شتافته كمر محاربت برميان بستند زيد باز پرسيد كه ابو بكر و عمر كجا بودند گفت ايشان نيز بگوشهء رفته بودند و چون از حال عثمان بن عفان استفسار نمود گفت او نيز به طرفى شتافته در روز سيوم از جنگ پيدا شد و بنابر آنكه مفر او به منزل عريض بود رسول صلى اللّه عليه و سلم فرمود بدرستيكه درين واقعه عريض رفتى از على مرتضى كرم اللّه وجهه منقولست كه گفت كه در آن روز هولناك من و ابو دجانه و سعد بن ابى وقاص رضى الله عنهم هريك در طرفى بمنع و دفع طايفه‌اى از مشركان مشغول بوديم تا آنزمان كه خداى تعالى فرج روزى كرد و چنانچه در اكثر كتب سير مسطور\r\n\r\n","description":"","footnote":"","page_name":" 346 ","page_number":390},
  {"content":"\r\n\r\nاست كه در روز احد جمعى ديگر از صحابه مثل ابو عبيدة بن الجراح و طلحة بن عبيد اللّه و ابو طلحهء انصارى نيز لوازم شجاعت و پردلى بتقديم رسانيدند و دو انگشت طلحه رضى اللّه عنه به زخم تيغ ابن قميه يا صابت بن مالك بن زهير جشمى از كار بازماند القصه چون قتال اهل ضلال بنهايت انجاميد حضرت خير البريه عليه السّلام و التحية با جمعى از صحابه كه مجتمع گشته بودند بشعب احد درآمد و هند بنت عتبة بن ربيعه كه زوجهء ابو سفيان و مادر معويه بود باتفاق ساير نسوان قريش فضاى ميدان را از مردان شمشيرزن خالى ديده و بر سر شهداء شتافتند و به غير از حنظلة بن ابى عامر راهب كه ملقب بغسيل الملائكه است تمامى شهيدان را مثله ساختند و هند جگر عم خير البشر حمزه را از شكمش بيرون آورده بمكيد بنابرآن او را آكلة الاكباد ميگفتند و بعد از اين قضايا ابو سفيان و اتباع او را داعيهء رجوع به مكه پيدا شده نخست ابو سفيان نزديك بشعب احد آمد و فرياد بركشيد كه محمد در ميان قوم هست يا نى و باشارت حضرت رسالت صلى اللّه عليه و آله و سلم اصحاب ساكت بوده ابو سفيان باز آواز برآورد كه آيا پسر ابو قحافه زنده است يا نى و هيچكس بجواب زبان نگشاده نوبت ديگر گفت آيا پسر خطاب چه حال دارد و اين كرت نيز جواب نشنيده روى بمردم خود آورده گفت اينجماعت كه نام بردم همه كشته گشته‌اند عمر بن الخطاب رضى اللّه عنه از استماع اين مقال بىتحمل شده بآواز بلند گفت اى دشمن خداى اين كسانى كه نام بردى همه زنده‌اند و بروايت مقصد اقصى چون ابو سفيان از حال پيغمبر ( ص ) سؤال كرد امير المؤمنين على عليه السّلام فرمود بخداى كه محمد زنده است و سخن تو را مىشنود آنگاه ابو سفيان آغاز نوازش معبود باطل خود كرده گفت ( اعل هبل اعل هبل ) اصحاب بامر حضرت رسالت مآب جواب دادند كه ( اللّه اعلى و اجل ) باز ابو سفيان گفت ( العزى لنا و لا عزى لكم ) مسلمانان جوابدادند كه ( اللّه مولانا و لا مولى لكم ) پس ابو سفيان بر زبان آورد كه ( يوم بيوم و الحرب سجال ) و نيز گفت كه وعده ميان ما و شما سال آينده منزل بدر است و امير المؤمنين على عليه السّلام يا ديگرى از اهل اسلام بموجب فرمودهء خير الانام صلى اللّه عليه و آله العظام زبان بقبول گشاده ابو سفيان به طرف مكه روانشد و بروايت اكثر اهل سير در واقعهء احد قرب سى نفر از مشركان بقتل رسيدند و از اينجمله بقول محمد بن اسحق دوازده نفر بضرب تيغ امير المؤمنين حيدر كرار كشته شدند و اسامى ايشان اينست طلحة بن ابى طلحه ابو سعيد بن طلحه - كلدة بن طلحه - ابو عبد اللّه بن جميل بن زهره - ابو الحكم بن الاخنس بن شريق الثقفى - وليد بن حذيقة بن المغيره و برادرش امية ارطاة بن شرحبيل بن اميه - عمرو بن عبد الله بن الجمحى - بشر بن مالك صواب مولاى بنى عبد الدار در روضة الاحباب مسطور است كه در زمانى كه رسول صلى الله عليه و سلم بشعب درآمد عثمان بن عبد الله بن المغيرة المخزومى مسلح و مكمل بر اسب ابلقى سوار از عقب آنسرور بشتافت و ناگاه پاى اسب آن لعين در گوى فرورفته از پشت بر روى زمين افتاد و بضرب تيغ حارث بن صمه رخت زندگانى بباد فنا داد و عبيد الله بن حاجز عامرى بجانب حارث شتافته بشمشير خون‌ريز ابو دجانه\r\n\r\n","description":"","footnote":"","page_name":" 347 ","page_number":391},
  {"content":"\r\n\r\nريزريز شده و ساير مشركان بيمن اجتهاد بعضى از مجاهدان دين كه اسامى ايشان سبق ذكر يافته مقتول گشتند اما از مسلمانان در آن معركه بروايتى هفتاد نفر و بقولى شصت و پنج كس بسعادت شهادت استسعاد يافتند و از آن جمله چهار نفر از مهاجرين بودند و باقى از انصار و يكى از شهداء مهاجرين عم سيد المرسلين حمزة بن عبد المطلب است رضى الله عنه كنيت او ابو يعلى بود و بعضى ابو عماره گفته‌اند در نسخ معتبره از وحشى كه قاتل آن جناب بود مرويست كه گفت من غلام جبير بن مطعم بن عدى بودم و در روز بدر عم خواجه من طعيمة بن عدى بر دست حمزه كشته گشته بود بنابرآن جبير در وقت توجه بجانب احد به من گفت اگر تو حمزه را بقتل رسانى آزاد باشى و در اثناء راه گاهى هند نيز جهة انتقام كشيدن پدر خويش عتبه مرا بدان امر تحريض كردى و گفتى كه اگر اين كار بدست تو تمشيت پذيرد بتربيت من اختصاص يا بى و در روز احد در وقتى كه نايرهء قتال اشتعال يافت من بمعركه رفته حمزه را ديدم كه مانند شتر مست بميدان درآمد و صفوف مشركان را برهم زده در آن حال سباع بن عبد العزى خزاعى كه مادرش در مكه باختنان نسوان قيام نمودى در برابر مسلمانان شتافته مبارز خواست حمزه رضى الله عنه سر راه بر سباع گرفته نخست او را بحرفت مادرش سرزنش كرد آنگاه بضرب تيغ جسد آن ملعون را بر خاك افكنده طعمهء سباع گردانيد و من در پس سنگى در كمين نشستم تا حمزه رضى الله عنه نزديك بدانجا رسيد پس حربه‌اى به طرف وى انداختم و آن تيغ بر زير ناف آن زبدهء آل عبد مناف آمده از جانب ديگر سر بدر كرد و او متوجه من شده همان لحظه از پاى درآمد و بعد از آن هند بسر وقت حمزه رسيد و گوش و بينى او را بريد و جگرش بيرون آورده بمكيد نقلست كه بعد از مراجعت اهل ضلالت بجانب مكه در وقتى كه ارباب هدايت بتفحص حال شهدا قيام نمودند حضرت رسالت فرمود كه حال حمزه چيست كه او را نمىبينم على مرتضى رضى الله عنه بجست‌وجوى عم خود مشغول شده ناگاه جسد مباركش را افتاده ديد اشك بر عارض همايونش فرو دويده آنحضرت را بر صورت واقعه مطلع گردانيد رسول صلى الله عليه و سلم بنفس نفيس بدانجا شتافته چون عم خويش را مثله كرده يافت بغايت محزون گشت و گفت ( مما وقفت موقفا قط اغيظ لى من هذا ) پس قسم ياد فرموده بر زبان وحى بيانش جارى شد كه چون بر قريش دست يابم هفتاد كس را از ايشان مثله كنم جبرئيل نازل گشته اين آيت آورد كه  ( وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَ لَئِنْ صَبَرْتُمْ لَهُوَ خَيْرٌ لِلصَّابِرِينَ )  رسول صلى الله عليه و سلم فرمود كه صبر ميكنم و از سر آنعزيمت درگذشته كفارهء سوگند داد و در سير السلف مذكور است كه حمزه رضى الله عنه از حضرت رسالت صلى الله عليه و سلم دو سال اسن بود و مؤلف اعمار الاعيان مدت عمرش را پنجاه و نه سال گفته است و الله اعلم و از جملهء شهداء مهاجرين ديگرى عبد الله بن جحش اسدى است و او پسر عمهء خير البريد عليه السّلام و التحية بوده زيرا كه مادرش دختر عبد المطلب است مسماة بامية نقلست كه در صباح روزيكه حرب احد بوقوع پيوست عبد الله مناجات كرد كه خدايا درين جنگ\r\n\r\n","description":"","footnote":"","page_name":" 348 ","page_number":392},
  {"content":"\r\n\r\nشخصى را كه بشدت بأس و قوت موصوف باشد غنيم من گردان تا اگر بر من ظفر يابد گوش و بينى مرا ببرد و چون در وقت ملاقات از من سؤال كنى كه ايعبد الله گوش و بينى تو را چرا بريده‌اند جواب دهم كه از براى محبت تو و رسول تو پس مرا تصديق فرمائى و گوئى كه آرى تو گوش و بينى بريدهء مائى از سعد بن ابى وقاص رضى الله عنه مرويست كه صباح عبد الله بن جحش اين مناجات نمود و آخر روز ديدم كه كفار گوش و بينى او را از ريسمان آويخته بودند و او را با حمزه رضى الله عنه در يك قبر دفن نمودند مدت عمر عبد الله از چهل سال متجاوز بود و ديگرى از شهداء مهاجرين مصعب بن عمير است كه از بنى عبد الدار بود و اسلام بسيارى از اهل مدينه بيمن اهتمام او روى نمود و در مقصد اقصى و بعضى ديگر از مؤلفات علماء مذكور است كه در آنوقت كه مسلمانان از معركه احد روى گردان شدند مصعب كه رايت مهاجرين در دست داشت خيال فرار پيرامن خاطر نگذاشت و ابن قميه به او رسيده بضرب شمشير دست راستش بينداخت و مصعب علم بدست چپ گرفته گفت كه ( و ما محمد الا رسول قد خلت من قبله الرسل ) و ابن قميه عليه اللعنة به زخم تيغ ديگر دست چپش را نيز قلم زده مصعب كرت ديگر آنكلمه را تكرار نمود و آنعلم را به زور هردو بازو بسينهء خود منظم گردانيد و ابن قميه نيزه بوى رسانيد كارش به آخر انجاميد گويند كه انقطاع و تجرد مصعب از مزخرفات دنيويه بمرتبه‌اى بود كه چون شهيد شد از وى پوست پاره ماند كه چون سرش را به آن مىپوشيدند پايهايش مكشوف ميگشت و چون پايش را ستر ميكردند رويش باز ميماند بيت\r\n غلام همت آنم كه زير چرخ كبود * * ز هرچه رنگ تعلق پذيرد آزاد است \r\nو از آنجملهء شهداء انصار يكى ذكوان بن عبد قيس است و او داخل اهل بدر بود و مرتبه‌اش در خدمت حضرت رسالت عليه السّلام و التحية به جائى رسيد كه نوبتى فرمود كه هركس دوست دارد كه مردى ببيند كه بر سبزهء بهشت راه ميرود بايد كه بسوى ذكوان نظر كند در روضة الصفا مسطور است كه چون اهل اسلام متوجه احد گشتند ذكوان رضى الله عنه دختران و نسوان خود را وداع كرده ايشان گفتند يا ابا السبع دولت ديدار كى دست خواهد داد جوابداد كه روز قيامت و پس از تلاقى فريقين چندان محاربه نمود كه بسعادت شهادت رسيد و در آخر جنگ حضرت مقدس نبوى ( ص ) فرمود كه هيچكس از حال ذكوان خبرى دارد جناب على مرتضى رضى الله عنه گفت يا رسول الله من ديدم كه سوارى در عقب او ميرفت و ميگفت مرا نجات مباد اگر تو نجات يا بى آنگاه شمشيرى بر دوش او فرود آورد و من آن سوار را تعاقب نموده از پشت زين بر زمينش افكنده چون نگاه كردم ابو الحكم بن الاخنس بن شريق بود و ديگرى از شهداء حنظلة بن ابى عامر راهبست از واقدى مرويست كه حنظلة بن ابى عامر قريب بواقعه احد جميلهء بنت عبد الله بن ابى را بحبالهء خويش در آورد و در شبى كه روزش جنگ واقع شد باجازت حضرت رسالت در مدينه توقف نموده با منكوحهء خود زفاف كرد و صباح متوجه حرب‌گاه گشته جميله چهار كس را آورد تا حنظله پيش ايشان اقرار فرمود كه ازالت بكارت جميله نموده و چون\r\n\r\n","description":"","footnote":"","page_name":" 349 ","page_number":393},
  {"content":"\r\n\r\nگواهان سبب اين اشهاد از وى پرسيدند جوابداد كه دوش چنان در خواب ديدم كه فرجهء در آسمان پيدا شد و حنظله از آن فرجه بدانجا درآمده آسمان باز به حالت اول معاودت نمود و تعبير اينواقعه وقوع شهادت حنظله است بنابرآن من گواه گرفتم تا كسى مرا طعن نتواند كرد القصه چون حنظله بمعركة احد رسيد ساعتى بقتال پرداخته بر دست جعونه يا شداد بن الاسود شهيد گرديد و رسول صلى الله عليه و سلم فرمود كه من ديدم كه ملائكه حنظلة بن ابى عامر را غسل ميدهند و چون بمدينه مراجعت نمود از جميله حال حنظله را پرسيد جواب داد كه حنظله از غايت حرص بر جهاد بىآنكه رفع جنابت كند سلاح بسته بمعركه شتافته بنابرين قضيه حنظله را غسيل الملائكه لقب دادند و ديگرى از شهداء معركهء احد عمرو بن ثابت بن وقش است واقدى روايت كند كه عمرو پيوسته در نبوت حضرت رسالت متردد بود و كما ينبغى قبول احكام اسلام نمينمود اما در صباح آن روز بهدايت ملهم الرشاد از سر صدق زبان بكلمهء طيبهء توحيد جارى گردانيده روى باحد نهاد و چندان محاربه نمود كه شهادت يافت و چون خير البشر صلى اللّه عليه و سلم بر شهادت او واقف شد فرمود كه ( انه لمن الجنة ) و ديگرى از جمله شهداء انصار عمرو بن الجموح است كه از بنى سلمه بود و او چهار پسر داشت كه بملازمت حضرت رسالت صلى اللّه عليه و سلم قيام مينمودند و خود بواسطه آنكه اعرج بود در معارك به خدمت آنحضرت نميرسيد اما در وقتى كه رسول صلى اللّه عليه و سلم متوجه احد گشت عمرو را هوس جهاد پيدا شده هرچند قوم او را ازينحركت منع كردند و گفتند كه ( ليس على الاعرج حرج ) به جائى نرسيد و نزد حضرت رسالت‌پناه رفته گفت يا رسول اللّه ميخواهم كه به اين پاى لنگ عرصه بهشت را بپويم سيد عالم صلى اللّه عليه و سلم فرمود كه ( لا جهاد عليك ) عمرو التماس خويش را مكرر ساخته رخصت يافت و در روز احد با پسر خود خلاد و عبد اللّه بن عمرو بن حزام كه برادر منكوحه اش هند بنت عمرو بن حزام بود شهيد گشت از واقدى مرويست كه در روز احد چون اخبار موحش بمدينه رسيد عورات جهة تحقيق حالات متوجه معسكر شدند و عايشه رضى اللّه عنها نيز در حركت آمده در اثناء راه هند را ديد كه شوهر و برادر و پسر خود را بر شترى بار كرده بمدينه مىآورد از وى پرسيد كه خبر چيست جوابداد كه ذات فايض البركات سيد كائنات مقرون به صحت و سلامت است ديگر هر مصيبتى كه باشد سهلست صديقه باز استفسار نمود كه اينها چه كسانند كه ميبرى هند گفت كه شوهرم عمرو و برادرم عبد اللّه و پسرم خلاد است آنگاه شتر به زانو درآمده صديقه رضى اللّه عنها گفت كه مصراع\r\n جمل از ثقل حمل از رفتار بازايستاد \r\nهند جوابداد كه ظاهرا سبب توقف شتر امرى ديگر است آنگاه شتر را بزجر برانگيخت نوبت ديگر آن جمل بخسبيد و چون زمامش را به طرف گردانيد در رفتار آمد هند نزد سيد ابرار صلى اللّه عليه و سلم شتافته كيفيت واقعه معروضداشت آنحضرت فرمود كه ( ان الجمل مأمور ) بعد از آن از هند پرسيد كه عمرو در وقت توجه چه گفته بود هند جواب داد كه اين دعا كرده كه ( الهم لا تردنى الى اهلى ) خير البشر فرمود كه بنابراين شتر بجانب\r\n\r\n","description":"","footnote":"","page_name":" 350 ","page_number":394},
  {"content":"\r\n\r\nنرفت و ايضا هند را بشارت داد كه شوهر و برادر و پسر تو در بهشت بمرافقت يكديگر بسرميبرند و ديگرى از شهداء احد وهب بن قابوس مزنى است و برادرزادهء او حارث بن عقبة بن قابوس است و ايشان در روز احد از جبل مزينه بمدينه آمده چون از كيفيت واقعه وقوف يافتند از عقب رسول صلى اللّه عليه و سلم بمعركه شتافتند و آثار شجاعت و مردانگى بظهور آورده بعز شهادت فايز شدند سعد بن ابى وقاص رضى اللّه عنه گويد كه من ديدم كه بعد از شهادت وهب سيد عالم صلى اللّه عليه و سلم بر سرش ايستاده ميگفت ( رضى اللّه عنك فانى راض ) و چون او را در قبر نهادند آنحضرت بدست مبارك خود بردى كه علمهاء سبز داشت بر وى پوشيد و ديگرى از شهداء انصار انس بن النضر است عم انس بن مالك رضى اللّه عنهما نقلست كه انس در معركه احد امير المؤمنين عمر بن الخطاب رضى اللّه عنه را ديد كه با طايفه‌اى از اهل سلام در مقام تحير بگوشه‌اى نشسته از سبب حزن پرسيد جوابدادند كه رسول صلى اللّه عليه و سلم بقتل رسيد گفت پس شما ديگر حيات چه ميكنيد برخيزيد و با اعدا مقاتله نمائيد تا كشته شويد پس انس شمشير كشيده متوجه ميدان شد و در آن اثناء بسعد بن ابى وقاص بازخورده گفت و اللّه كه من بوى بهشت از جانب احد مىشنوم آنگاه بر قلب لشگر قريش حمله كرده محاربه مينمود تا شهيد شد گويند كه زياده از هشتاد زخم بر بدنش رسيده بود و از جملهء شهداء معركهء احد ديگرى خارجة بن زيد انصارى بود در روضة الصفا مسطور است كه در وقتى كه خارجة بن زيد سيزده زخم داشت مالك بن الدخشم به او رسيده گفت شنودى كه محمد را كشتند خارجه جوابداد كه بىتقدير خداى عز و علا كشته نگردد و نميرد تو برو و براى نصرت ملت خود مقاتله كن و ديگرى از آن جمله سعد بن الربيع بود آورده‌اند كه در آن روز جگرسوز حضرت رسول صلى اللّه عليه و سلم فرمود كه كيست كه معلوم نمايد كه سعد در سلك احياء انتظام دارد يا كشته شده يكى از انصار بتفحص حال او اشتغال نموده سعد را افتاده ديد در حالتى كه رمقى از جان باقى داشت و آنچه از لفظ گوهرافشان نبى آخر الزمان شنيده بود بوى رسانيد سعد گفت دوازده زخم جان‌گداز بر من زده‌اند و اميد از حيات انقطاع يافته سلام من بخير الانام برسان و بگوى كه سعد ميگويد كه حق سبحانه و تعالى ترا از ما جزاى خير دهاد و بهترين جزائى كه از امتى به پيغمبر ايشان داده باشد و قوم را بگوى كه در خدمتكارى آنحضرت از خود بتقصير راضى نشويد و همان لحظه بهار عمر سعد بن الربيع بخريف ممات مبدل شده سعادت ابدى نصيبش گشت و چون سخنان او بعرض حضرت رسالت صلى اللّه عليه السلام و التحيه رسيد فرمود كه ( اللهم ارض عن سعد بن الربيع ) و ديگرى از شهداء آنمعركه يمان بن جبل يعسى است كه پدر حذيفه بود در مقصد اقصى سمت تحرير يافته كه يمان پير سال‌خورده‌اى بود و در آن روز در سر كوهى متحصن گشته بود بالاخره هوس ادراك سعادت شهادت او را بر آن داشت كه شمشير خود را گرفته بمعركه شتافت و اهل اسلام يمان را نشناخته در اثناء مبارزت بقتلش مبادرت نمودند و پسرش در آن وقت فرياد زد كه اين پدر منست به جائى نرسيد زيرا كه مسلمانان از غايت دهشت و تحير\r\n\r\n","description":"","footnote":"","page_name":" 351 ","page_number":395},
  {"content":"\r\n\r\nندانستند كه او چه ميگويد و از جملهء هفتاد نفر ديگرى عبد الله بن جبير بود و جمعى كه با او در محافظت شكاف عينين ثبات قدم ورزيده بودند و اسامى تتمه شهداء از كتبى كه در تحرير اين مختصر در نظر بود بوضوح نه پيوست بنابرآن مرقوم كلك بيان نگشت بعضى از علما را عقيده آنكه خاتم الانبياء عليه من الصلاة انماها بر حمزه رضى الله عنه نماز گذارد و جنازهء هريك از شهدا را كه مىآوردند پهلوى سيد الشهداء نهاده باداء صلوة قيام مينمود چنانچه هفتاد كرت بر حمزه نماز گذارده شد و قولى آنكه آنحضرت بر شهيدان احد نماز نگذارد و مجتهدان مذهب امام شافعى ترجيح اين روايت كرده‌اند و باتفاق ارباب اخبار شهداء را بى از آنكه بشويند در همانموضع دفن فرمودند و در آخر همان روز حضرت مقدس نبوى صلى اللّه عليه و سلم بمدينه مراجعت فرمود و در اثناء راه بهر قبيله كه ميرسيد مردان و زنان بر سر راه آمده بر صحت ذات اعجاز صفات آنحضرت شكر الهى بتقديم ميرسانيدند و ميگفتند كه هر مصيبت كه غير مصيبت تست سهل و آسانست و حال آنكه اكثر آنجماعت مصيبت‌زده بودند به ثبوت پيوسته كه در روز دوم از واقعهء احد كه يكشنبه بود خبر بمدينه رسيد كه ابو سفيان با متابعان از مراجعت بجانب مكه پشيمان شده و باز به خيال قتال عزيمت مدينه نموده بنابراين آن نبى آخر الزمان لواء ظفر انتما را بعلى مرتضى داده با همانجماعت كه در احد همراه موكب همايون بودند بعزم مقاتله اعداء توجه فرموده تا منزل حمراء الاسد تشريف برده اشارت كرد كه در معسكر نصرت اثر در آنشب در پانزده موضع آتش افروختند و معبد بن ابى معبد خزاعى كه باوجود كفر نسبت به حضرت رسالت دم از اخلاص ميزد و در آنوقت به مكه ميرفت با ابو سفيان و حزب شيطان ملاقات نموده ايشان را از حرب مسلمانان بترسانيد و گفت كه محمد با جمعى كثير از مهاجر و انصار به نيت انتقام شما متوجه است و من او را در حمراء الاسد گذاشتم و كفار از استماع اينخبر متوهم شده فى الحال بر جناح استعجال بجانب مكه روانشدند و اين معنى بر ضمير انور خير البشر واضح گشته در صحت و عافيت بمدينه طيبه شتافت روايتست كه در حمراء الاسد ابو عزة شاعر و معاوية بن المغيره را مسلمانان گرفته نزد رسول صلى الله عليه و سلم آوردند و چون ابو عزة در وقتى كه اهل بدر او را اسير كرده بودند در مجلس اشرف نبوى عهد نموده بود كه ديگر بر جنگ حاميان حوزهء دين اقدام ننمايد و دفتر عهد و پيمان را بر طاق نسيان نهاده در روز واقعهء احد همراه كفار بود سيد ابرار صلى اللّه عليه و آله الاخيار بقتل او حكم فرمود و او به زبان تضرع و زارى مخلص خود را مسألت كرد آنحضرت گفت كه ( لا يلدغ المؤمن من حجر واحد مرتين ) و عاصم بن ثابت او را گردن زده عثمان بن عفان رضى اللّه عنه زبان بشفاعت معوية بن المغيره بگشاد و حضرت خير البريه معاوية بن المغيره را امان داد اما فرمود كه اگر بعد ازين تاريخ بسه روز او را در مدينه يابيد بكشيد و بر طبق آيت  ( فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ ) *  در روز چهارم از اين شريطه آنخون گرفته را در مدينه ديدند و زيد بن حارثه و عمار بن ياسر بفرموده سيد عالم او را بقتل\r\n\r\n","description":"","footnote":"","page_name":" 352 ","page_number":396},
  {"content":"\r\n\r\nرسانيدند و در اواخر همين سال يا اوائل سال چهارم از هجرت سريه رجيع واقعشد و رجيع نام آبيست از آبهاى بديل و كيفيت آنواقعه چنان بود كه سفيان بن خالد هزيلى بعد از غزوهء احد با جمعى از قبيلهء عضل و قاره به مكه رفته كفرهء قريش را تهنيت گفت و در آن ايام كه در حريم حرم مقيم بود شنود كه سلافه بنت سعد زن طلحة بن ابى طلحه نذر كرده بود كه هركس كه سر عاصم بن ثابت را كه كشندهء دو پسر او بود نزد وى برد صد شتر خوب به آن كس دهد قوت طامعه سفيان در حركت آمده پس از آنكه بميان قوم خود بازگشت حيله‌اى برانگيخت و هفت كس را بملازمت حضرت رسالت عليه السّلام و التحية فرستاد تا اظهار اسلام نموده گفتند يا رسول اللّه جمعى كثير از مردم قبيلهء ما ايمان آورده‌اند اكنون ملتمس آنست كه فوجى از صحابه را همراه ما بميان ايشان فرستى تا بتعليم قواعد شريعت قيام نمايند سيد عالم صلى اللّه عليه و سلم التماس آنقوم را قبول نموده ده كس از كبار اصحاب كه عاصم بن ثابت و مرثد بن ابى مرثد و حبيب بن عدى و زيد بن دثنه و عبد اللّه بن طارق از آن جمله بودند بموجب اشارت آنحضرت با ايشان روان شدند و چون نزديك آبى كه رجيع نام داشت رسيدند يكى از آن هفت منافق پيشتر رفته سفيان را خبر كرد و آن ملعون با دويست مرد مسلح به قصد مسلمانان حركت نموده در وقتى كه آن سعادتمندان بكوهى بالا ميرفتند بديشان باز خورد و خواست كه همه را در صورت امان بجنگ آرد اما عاصم باتفاق ياران بر آن كافران تيرباران كردند و بعد از آن‌كه سهام باتمام رسيد عاصم تيغ بركشيده بر زبان نياز از كريم كارساز مسألت نمود كه سر او از شر كافران مصون ماند و اين دعا بنابر آن بود كه ميدانست كه سلافه نذر كرده كه در كاسهء سرش شراب آشامد و عاصم بعد از قتال و جدال در آن روز شربت شهادت چشيده چون مشركان خواستند كه سر او را از تن جدا سازند ديدند كه زنبور موفور بر گرد بدن عاصم جمع آمده لاجرم دست از آن كار بازداشتند و خيال كردند كه در شب زنبوران كم شوند به آن مهم پردازند چون شب درآمد حق عز و علا سيلى فرستاد تا جسد عاصم را ببرد و مشركان در غايت خذلان بازگشتند و در روز قتل عاصم از آن ده نفر هشت كس ديگر شهيد شدند و حبيب بن عدى و زيد بن وثنه بدست كفار گرفتار گشته كسان سفيان ايشان را به مكه بردند و بفروختند و مشركان قريش آن‌دو عزيز را كه از جملهء زهاد صحابه بودند در موضع تنعيم بردار كردند نقلست كه چون حبيب بپاى دار رسيد از قاتلان خويش رخصة طلبيده دو ركعت نماز گذارد ( و هو اول من سن الركعتين عند القتل ) به صحت پيوسته كه اهل ضلالت جهة انتشار قوت و شوكت خويش حبيب را بردار گذاشته چهل كس را بمحافظتش برگماشتند و سيد عالم صلى اللّه عليه و سلم بر كيفيت واقعه وقوف يافته زبير بن العوام و مقداد بن الاسود را رضى اللّه عنهما جهة فرود آوردن حبيب از دار بجانب مكه فرستاد و ايشان شبى به تنعيم رسيده و محافظان حبيب را خفته يافته جسد آن بزرگ دين را كه بعد از انقضاء چهل روز از قتل همچنان تازه بود و خون ازو ميچكيد و بوى مشك ميدميد زبير در پيش اسب گرفت و باتفاق مقداد روى به راه\r\n\r\n","description":"","footnote":"","page_name":" 353 ","page_number":397},
  {"content":"\r\n\r\nمدينه نهاد و صباح روز ديگر قريش ازين واقعه آگاه شده هفتاد كس را از عقب زبير و مقداد فرستادند و آنجماعت چون بديشان رسيدند زبير از اسب فرود آمده حبيب را بر زمين نهاد و فى الحال زمين شق شده او را فرو برد و كفار اين امر بديع را مشاهده كرده چون ميدانستند كه بر زبير و مقداد زود ظفر نميتوانند يافت بصوب مكه بازگشتند گويند كه سفيان بن خالد بكشتن عاصم و اصحاب او خورسند شده بجمع آوردن سپاه پرداخت تا بمحاربه حضرت رسالت‌پناه ( ص ) شتابد و پرتو اينخبر بر پيشگاه ضمير انور خير البشر تافته شخصى را كه موسوم بعبد اللّه بن انيس بود بفرستاد تا در شبى كه آن شرير بخواب غفلت رفته بود سر پر شر او را از تن جدا ساخت و در اواخر همين سال يا اوائل سال چهارم خبر بمدينه رسيد كه طليحه و سلمه پسران خويلد مردم بنى اسد را بر جنگ حضرت مصطفى صلى الله عليه و سلم تحريص مينمايند و داعيه دارند كه نواحى يثرب را تاخت كنند بنابر آن آنحضرت ابو سلمة بن عبد الاسد مخزومى را با صد و پنجاه كس از مهاجر و انصار بدان جانب فرستاد و ابو سلمه وليد بن زهير طائى را دليل خويش ساخته از بيراهه تا حدود قطن كه آبيست از آبهاى بنى اسد رفته و سه غلام آن قبيله را كه برعى اغنام قيام مينمودند اسير كرد و بنى اسد اينخبر يافته از منازل خود بمواضع حصين گريختند و ابو سلمه بدانجا شتافته آنچه توانست از شتر و گوسفند بحيطهء تصرف در آورد و بعد از انقضاء ده روز سالما غانما بملازمت حضرت رسالت عليه السّلام و التحية رسيد\r\n\r\nذكر وقايع سنهء اربعه\r\nدر اوايل اين سال خير البرايا عليه افضل التحايا بنابر التماس ابو براء عامر بن مالك كه او را ملاعب الاسنه ميگفتند هفتاد تن از زهاد صحابه را كه عامر بن فهيره و حارث بن صمه و حزام و سليم پسران ملحان و عمرو بن اميه ضمرى از آن جمله بودند بهدايت و ارشاد اهل نجد مأمور گردانيده منذر بن عمرو ساعدى را بامارت ايشان تعيين كرد و چون اين گروه قطع منازل و طى مراحل نموده به بئر معونه رسيدند عامر بن الطفيل كه برادر زاده ملاعب الاسنه بود از غايت شقاوت جمعى كثير از بنى سليم و عطيه و رعل و ذكوان فراهم آورده بيك ناگاه بر سر اصحاب هدايت‌پناه تاخته غير عمرو بن امية ضمرى همه را شهيد ساخت و عمرو بجانب مدينه شتافته در اثناء راه به دو مشرك كه از قبيلهء عامر بن الطفيل بودند بازخورد و چون ايشان در خوابشدند هردو را كشته بعد از آنكه بمدينه رسيد كيفيت واقعه را بعرض رسانيد سيد الانبياء عليه من الصلاة انماها بر فوت اصحاب هدايت انتساب تأسف خورده جهة قتل آن‌دو عامرى عمرو را بسهو و خطا منسوب داشت و فرمود كه آن‌دو شخص در امان من بودند و حالا اداء ديت ايشان واجبست نقلست كه چون ابو براء از كيفيت حادثه آگاهى يافت بغايت محزون و متألم شد و بدان سبب هم در آن ولا بعالم آخرت انتقال نمود و حضرت رسالت‌پناه در شأن عامر بن الطفيل دعا فرموده گفت كه ( اللهم اكفنى عامرا )\r\n\r\n","description":"","footnote":"","page_name":" 354 ","page_number":398},
  {"content":"\r\n\r\nو عامر در وقتى كه در خانهء زنى سلولية بود طاعونى بسان طاعون شتر برآورده و از حيات نوميده شده گفت ( غدة كغدة البعير و الموت فى بيت سلوليه ) آنگاه بر اسب خويش نشسته از پشت زين روى باسفل السافلين آورد به صحت پيوسته كه هم در آن اوان كه عمرو بن اميه قضيه كشتن عامريان را بعرض خير البريه عليه السّلام و التحية رسانيد آنحضرت بحصار يهود بنى نضير كه حليف اهل اسلام بودند تشريف برد و در باب ديت آن‌دو شخص استعانت جست يهودان نخست بحسب ظاهر اين معنى را قبول نمودند و آخر الامر نسبت به سيد اول و آخر عذرى بخاطر گذرانيدند و جبرئيل امين آنحضرترا بر خيال يهود اطلاع داده رسول صلى الله عليه و سلم فى الحال به طرف مدينه بازگشت و محمد بن مسلمه را نزد بنى النضير فرستاد كه ازين ديار بيرون رويد زيرا كه عهد شكسته انديشهء قصد من داشتيد و يقين دانيد كه بعد از انقضاء ده روز ازين تاريخ هركس از شما را درين ديار يابند بفرمان من گردن خواهند زد يهود ازين تهديد انديشيده بتهيهء اسباب سفر پرداختند اما بالاخره باغواء عبد الله بن ابى خاطر بر توقف قرار دادند و حضرت رسالت صلى الله عليه و سلم ابن ام مكتوم را در مدينه خليفه گذاشته رايت هدايت‌آيت را بشاه ولايت ارزانى داشت و متوجه بنى النضير شده نماز ديگر در نواحى قلعهء ايشان گذارد و مدت پانزده روز زمان محاصره امتداد يافته عبد الله بن سلام و ابو ليلى مازنى بموجب اشارت سيد كاينات بقطع نخيلات يهود قيام نمودند در كشف الغمه مسطور است كه در اوقات محاصره يكى از تيراندازان يهود كه موسوم بغرورا بود تيرى بجانب خيمهء خير البرايا انداخت چون شب درآمد على مرتضى از معسكر ظفر اثر غايب گشته بعضى از اصحاب غيبت آن جناب را بعرض حضرت رسالت مآب رسانيدند آنحضرت فرمود كه مىبينم كه جهة كفايت بعضى از مهمات شما بيرون رفته است و مقارن آنحال شاه مردان سر پر غرور غرورا را در پاى آنسرور انداخت و گفت يا رسول اللّه اين سر آن ملعونيست كه تير بجانب خيمه تو انداخته بود و رسول صلى اللّه عليه و سلم از كيفيت واقعه تفتيش فرموده جناب ولايت اياب جوابداد كه من آنملعون را بصفت شجاعت متصف ديدم و بخاطر گذرانيدم كه شايد او را جرأت بر آن دارد كه شب از قلعه بيرون آيد و هركه را غافل يابد بربايد و من در كمينگاه نشسته ناگاه مشاهده نمودم كه آن لعين شمشيرى برهنه در دست با نه كس ديگر از حصار بيرون آمد و من بر او حمله كرده سرش از تن برداشتم و موافقان او چنان نزديكند كه اگر جمعى همراه من گردانى اميد دارم كه برايشان ظفر يابم رسول صلى اللّه عليه و سلم ابو دجانه و سهل بن حنيف را با هشت نفر ديگر از ابطال برحال مصحوب امير المؤمنين على گردانيد و آن جناب از عقب ياران غرورا بشتافت و آنجماعت را در بيرون قلعه يافته باتفاق رفقا همه را بقتل رسانيد و رؤس نامبارك ايشان را نزد حضرت رسالت عليه السّلام و التحية آوردند و بفرمودهء آنحضرت سرها را بر در سراهاى بنى خطمه آويختند القصه چون كار بنى نضير در تنگناى حصار دشوار شد كس پيش سيد ابرار صلى اللّه عليه و سلم فرستادند كه ما را بگذار تا ازين ديار بيرون رويم آنحضرت فرمود\r\n\r\n","description":"","footnote":"","page_name":" 355 ","page_number":399},
  {"content":"\r\n\r\nكه امروز اين ملتمس درجهء قبول نمييايد مگر آنكه اسلحهء خود را بگذاريد و از اموال آن مقدار كه مواشى شما برتواند داشت ببريد و بقيه را رها كنيد جهودان از غايت اضطرار به اين معنى راضى شده جلاء وطن اختيار كرده بعضى بقلاع خيبر رفتند و برخى در اطراف آفاق پراكنده گشتند و همدرين سال غزوهء بدر موعد كه آن را غزوهء بدر صغرى نيز گويند واقع شد بيان اينسخن آنست كه چون در روز احد ابو سفيان با مسلمانان گفته بود كه سال ديگر در ميان ما و شما موعد ملاقات بدر است و يكى از اصحاب بموجب فرموده حضرت رسالت مآب جوابداد كه آرى اگر خدا خواسته باشد چون زمان وعده نزديك رسيد رسول صلى اللّه عليه و سلم عبد اللّه بن رواحه را در مدينه خليفه گذاشته لواء ظفر انتما بعلى مرتضى رضوان اللّه تعالى عنايت فرمود و با هزار و پانصد كس از مهاجر و انصار كه ده اسب داشتند متاع تجارت برگرفته بجانب بدر توجه نمودند و ابو سفيان با دو هزار مرد كه پنجاه اسب همراه ايشان بود از مكه بيرون آمده تا مر الظهران بشتافت اما چون در ميان مشركان عسرت بينهايت بود چنانچه به غير سويق چيزى نداشتند كه تغذى نمايند از آن عزيمت پشيمان شده مراجعت كردند و اهل اسلام هشت روز در بدر توقف فرموده و امتعه تجارت ببهاء تمام فروخته بمدينهء طيبه بازگشتند و در همين سال شرب شراب بر امت خير الانام ( ص ) حرام شد و آيت  ( إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ )  نازل گشت و بروايتى در سال ششم و بقولى در سال هفتم تحريم خمر سمت تحقق پذيرفت و هم در سال چهارم از هجرت فاطمهء بنت اسد بن هاشم كه والدهء امير المؤمنين على بود برياض رضوان انتقال نمود و اينمعنى موجب ملال ضمير انور حضرت مقدس نبوى و جناب ولايت مآب مرتضوى گشته آنحضرت جامهء مبارك خود را كفن فاطمه كرد و بر وى نماز گذارده جسدش را در بقيع دفن فرمود و در همين سال ابو سلمة بن عبد الاسد مخزومى وفات يافت و رسول صلى اللّه عليه و سلم زوجهء ابو سلمه ام سلمه را كه دختر عمه آنحضرت بود بعد از انقضاء ايام عدت به عقد خود درآورد\r\n\r\nذكر وقايع سال پنجم از هجرت حضرت رسالت مآب ( ص ) و بيان غزوهء مريسيع و حرب احزاب\r\nبروايت بعضى از اهل سير غزوهء ذات الرقاع درين سال واقعشده و سبب اين غزوه آنكه شخصى بمدينه خبر آورد كه بنى انمار و ثعلبه لشكرى جمع كرده قصد اهل اسلام دارند و خير الانام عليه الصلواة و السلام براينمعنى مطلع گشته امير المؤمنين عثمان بن عفان را در مدينه خليفه گذاشته با چهارصد كس يا هفتصد كس جهة دفع شر كفار توجه فرمود و وجه تسميهء ذات الرقاع بروايتى آنست كه نزديك به آن موضع كه مسكن كافران بود كوهى است كه قطعه از اجزاء آن سرخ واقع شده و قطعهء سياه و قطعهء سفيد و قولى آنكه از ابو موسى\r\n\r\n","description":"","footnote":"","page_name":" 356 ","page_number":400},
  {"content":"\r\n\r\nاشعرى مرويست كه گفت من با جمعى از ياران خويش در آن سفر بودم و پايهاء ما مجروح شده رقعها و وصلها بر آن بستيم بنابرآن غزوه را ذات الرقاع گفتند و اين روايت دلالت بر آن مىكند كه اين غزوه بعد از فتح خيبر وقوع يافته باشد زيرا كه ابو موسى پس از آن فتح از حبشه بملازمت حضرت رسالت‌پناه صلى الله عليه و سلم رسيد بناء على هذا بعضى از افاضل متأخرين در مؤلفات خود نوشته‌اند كه مىتواند بود كه غزوهء ذات الرقاع دو نوبت واقع شده باشد القصه چون رسول صلى الله عليه و سلم نزديك بمساكن اهل ضلال رسيد بوضوح انجاميد كه رجال بقلل جبال گريخته نسوان در آن منازل مانده‌اند و چون توهم آن بود كه اگر مسلمانان غافل شوند مشركان از كوه فرود آمده دست باستعمال سيف و سنان بگشايند رسول صلى اللّه عليه و سلم در آن موضع نماز خوف گذارد و اين اول نماز خوفى بود كه در اسلام گذارده شد و مدت اين سفر پانزده شبانروز كشيده حضرت رسالت مآب در ضمان صحت و عافيت بمدينه مراجعت فرمود و روايتى كه در روضة الاحباب مسطور است وقوع اين غزوه در سال ششم از هجرت بود و اللّه تعالى اعلم و از جملهء وقايع سال پنجم ديگرى غزوه دومة الجندل است و دومة الجندل بضم دال به اعتقاد صاحب مستقصى نام موضعى است كه از آنجا تا كوفه ده مرحله است و تا دمشق نيز ده مرحله سبب اين غزوه آنكه بمسامع خير البريه صلى اللّه عليه السّلام و التحية رسيد كه حاكم آن موضع مذكور اكيدر بن عبد الملك كه نصرانى بود و در تحت طاعت قيصر بسر مىبرد لشكرى جمع كرده عزيمت مدينه دارد بنابرآن نبى آخر الزمان سباع بن عرفط را در مدينه خليفه ساخته با هزار نفر علم توجه برافراخت و در اثناء راه مراعى و مواشى مخالفان بدست افتاده چون اين خبر به گوش اهل دومة الجندل رسيد متفرق گشتند و حضرت رسالت روزى چند در دومة الجندل رحل اقامت انداخته سرايا به اطراف و جوانب فرستاد و در ضمان فتح و تأئيد بمدينه مكرمه مراجعت فرمود و ديگرى از وقايع اين سال غزوه مريسيع است كه آن را غزوهء بنى المصطلق نيز گويند مصطلق لقب خزيمة بن سعد بن عمير بن ربيعة بن حارثة بن عمرو است و حارثه عبارت از خزاعه است و چنانچه در مقصد اقصى مذكور است مريسيع آبيست در خزاعه ميان مكه و مدينه قريب بساحل القصه در سال پنجم از هجرت بسمع مبارك حضرت رسالت عليه السّلام و التحية رسيد كه پيشواى بنى المصطلق حارث بن ابى ضرار لشكر جرار فراهم آورده با اهل اسلام داعيهء محاربه دارد لاجرم آن حضرت كارسازى سپاه نصرت دستگاه نموده رايت مهاجرين را بعلى مرتضى رضى اللّه عنه داد و علم انصار را بسعد بن عباده تفويض فرمود و عمر بن الخطاب را در مقدمه تعيين كرد و بر ميمنة زيد بن حارثه را گماشت و بر ميسره عكاشة بن محصن را بازداشت و به اين ترتيب و آئين متوجه اعداء دين گشته در آن سفر بسيارى از منافقان بطمع اخذ غنيمت همراه شدند و در ميان سپاه اسلام سى سر اسب بود ده سر از مهاجران و بيست سر از انصار و از امهات مؤمنين عايشه و ام سلمه در آن غزوه بشرف مصاحبت\r\n\r\n","description":"","footnote":"","page_name":" 357 ","page_number":401},
  {"content":"\r\n\r\nخير البريه عليه السّلام و التحية مشرف بودند و چون حارث ابن ابى ضرار از توجه سيد ابرار صلى اللّه عليه و سلم خبردار شد لواء شقاوت انتما بدست صفوان شامى داده پاى در ميدان مقابله و مقاتله نهاد و نيران قتال اشتعال يافته حيدر كرار يكى از شجعان كفار را كه مالك نام داشت با پسرش به زخم ذو الفقار از پاى درآورد و ابو قتاده صاحب رايات مشركانرا كشته بواسطهء امداد ملائك عظام رعبتى تمام بر ضماير اهل كفر و ضلام استيلا يافت و مسلمانان بفتح و نصرت مخصوص شده ده نفر از بنى مصطلق بقتل آوردند و بقيه آنقوم باسيرى افتاده اموال و جهات ايشان غنيمت گشت و چنانچه در كشف الغمه مسطور است امير المؤمنين على رضى اللّه عنه برة بنت حارث ابن ابى ضرار را برده گرفته به نظر انور خير البشر صلى اللّه عليه و سلم رسانيد و آن حضرت او را جويريه نام نهاده در سلك ساير امهات مؤمنين انتظام داد و روايتى آنكه جويريه در سهم ثابت بن قيس بن شماس الانصارى افتاده بود و ثابت او را به حضرت بخشيد و زمرهء گويند ثابت جويرية را مكاتب گردانيد و او جهت استعانت نزد حضرت رسالت رفته آنحضرت نجم كتابت جويريه را بثابت عنايت كرده او را بحبالهء خويش درآورد و چون صحابه برين وصلت اطلاع يافتند باهم گفتند نشايد كه اقرباء حرم خير البريه بذل اسر و رقيت ما گرفتار باشند آنگاه جميع سباياء بنى المصطلق را مطلق گردانيدند و درين سفر ميان سنان بن وبره جهنى هم سوگند قبيله خزرج و جهجاة بن سعيد غفارى اجير امير المؤمنين عمر بن الخطاب رضى اللّه عنه در وقت كشيدن آب آتش نزاع التهاب يافت سبب آنكه هردو بيك‌بار در چاه دلو فروگذاشتند و يك دلو در چاه افتاده ديگرى بيرون آمد و هريك را مدعا آن بود كه دلوى را كه بيرون آمده تصرف نمايد و اين معنى منجر به آن شد كه آن‌دو شخص درهم آويخته جهنى فرياد برآورد كه ( يا معشر الانصار ) و جهجاه نعره زد كه يا معشر المهاجرين و هردو فريق با شمشيرهاى كشيده بجانب ايشان شتافتند و نزديك به آن رسيد كه فتنهء عظيم روى نمايد و چون بوضوح پيوست كه جهجاه بىجهتى جهنى را مشتى زده چنانچه خون از روى او بسيلان آمده بعضى از مهاجران در تسكين آن فتنه كوشيدند و سنانرا خاطرجوئى نمودند تا از مقام مخاصمت درگذشت و كيفيت اين منازعت به گوش عبد اللّه بن ابى سلول منافق رسيده در غضب شد و با بعضى از منافقان خود گفت كه قوت و شوكتى كه مهاجرانرا پيدا شده بسبب معاونت ماست و به خدا سوگند كه مثل ما و ايشان همچنانست كه ( سمن كلبك يكلاك ) و بر زبان نامبارك راند كه ( لئن رجعنا الى المدينة ليخرجن الاعز منها الاذل ) و مراد آن مدبر از لفظ اعز وجود ذليلش بود و از كلمهء اول نفس عزيز حضرت مقدس نبوى صلوات اللّه و سلامه عليه و زيد بن ارقم انصارى رضى اللّه عنه كه در آن محفل حاضر بود باوجود صغر سن ابن ابى سلول را سخنان درشت گفته خشمناك از مجلس او بيرون رفت و كيفيت واقعه را بعرض حضرت خاتم الانبيا رسانيد آنحضرت فرمود كه تو بد شنيده باشى و زيد بر صدق سخن خود اصرار نمود عمر گفت يا رسول اللّه حكم فرماى تا گردن اين منافق را از بار سر سبك گردانم و حضرت\r\n\r\n","description":"","footnote":"","page_name":" 358 ","page_number":402},
  {"content":"\r\n\r\nرسول صلى اللّه عليه و سلم اين معنى را قبول ننمود و باوجود غايت حرارت هوا كوچ فرمود تا آن گفت‌وشنود درميان نيايد و سعد بن معاذ با اسيد بن حضير رضى الله عنه در وقتى كه آنحضرت بر ناقه قصواء سوار شده به خدمت رسيده پرسيد يا رسول اللّه سبب حركت در اين وقت چيست آن حضرت سخنان ابن ابى سلول را به دو گفته كيفيت رنجش خاطر همايون بسمع نامبارك عبد اللّه رسيد و بنابر نصيحت بعضى از انصار بملازمت سيد ابرار شتافت و زبان بانكار گشاده تكذيب زيد بن ارقم نمود و جمعى از مدنيان گفتند يا رسول اللّه سخن كودكى را دربارهء بزرگ شهر ما باور نتوان كرد و رسول صلى اللّه عليه و سلم عذر عبد اللّه را پذيرفته انصار ابواب ملامت بر روى زيد ابن ارقم گشادند و او محزون گشته سورهء   ( إِذا جاءَكَ الْمُنافِقُونَ )   در باب تصديق سخن او نازل شد و اكابر انصار زبان سرزنش بر آن خاكسار دراز كردند و همدرين سفر در صبحى كه بسبب فقدان گردن بند عايشهء صديقه رضى اللّه عنها حضرت رسالت مآب صلى اللّه عليه الى يوم الحساب در منزل بىآب توقف كرده بود و وقت نماز در رسيد آيت تيمم نزول يافت و حديث افك هم درين سفر شايع گشت و بعد از وصول حضرت رسالت مآب بمدينهء طيبه آياتى كه مشتمل است بر بطلان آن بهتان فرود آمده جمعى كه آنسخنان از ايشان صادر گشته بود بتعزير شرعى مؤدب شدند و در همين سال رسول خداوند ذو الجلال زينب بنت جحش را كه سابقا در حبالهء زيد بن حارثه رضى اللّه عنه بود داخل امهات مؤمنين گردانيد و در روز عروسى او آيت حجاب نازل گرديد و بقول اكثر اهل سير هم درين سال غزوهء خندق كه آن را حرب احزاب نيز گويند وقوع يافت و در آن غزوه عمرو بن عبدود بر دست على مرتضى كرم اللّه وجهه كشته شده بقعر جهنم شتافت مفصل اين مجمل آنكه چون يهود بنى نضير از وطن مألوف جلا شده جدا از معاون و نصير در قلاع خيبر رحل اقامت انداختند و بعضى از اشراف ايشان مثل حيى بن اخطب و سلام بن ابى الحقيق و كنانة بن الربيع شب‌وروز در اين انديشه بودند كه آيا بچه كيفيت از اهل اسلام انتقام بكشند آخر الامر بيست نفر از آن قوم به مكه رفته با ابو سفيان و موافقان او بر مخالفت حضرت رسالت عليه السّلام و التحية عهد بستند بعد از آن بقبيله غطفان و بنى قيس غيلان شتافته آن قوم را نيز با خود متفق ساختند و همچنين بقبايل ديگر توجه نموده همين عمل بجاى آوردند و ابو سفيان لشكر شيطان را جمع كرده با چهار هزار نفر كه هزار و پانصد شتر و سيصد اسب داشتند از مكه بيرون آمد و در مر الظهران عيينة بن حصن سردار بنى غطفان و فزاره و طليحة بن خويلد پيشواى بنى اسد و حارث بن عوف سردار بنى مره و برة بن طريف مقتداء قوم اشجع و امثال ايشان با لشكرهاى آراسته بقريش پيوستند و باتفاق متوجه مدينه گشتند و چون اينخبر بسمع شريف خير البشر صلى اللّه عليه و آله و سلم رسيد بعد از تقديم مشورت باستصواب سلمان فارسى رضى اللّه عنه خاطر انور بر كندن خندق قرار يافت و با سه هزار نفر از مهاجر و انصار بدامن كوه سلع كه متصل مدينه است حفر خندق را پيش نهاد همت عالى نهمت ساخت و مسلمانان بجد تمام كمر جد و اجتهاد\r\n\r\n","description":"","footnote":"","page_name":" 359 ","page_number":403},
  {"content":"\r\n\r\nبرميان بسته حضرت رسالت نيز گاهى به آن امر مشغولى مينمود و در عرصهء شش روز آن كار صفت اتمام يافته در ايام مذكوره معجزات غريبه از حضرت خير البريه عليه السّلام و التحية بحيز ظهور آمد از جمله آنكه در آن اثنا كه اهل اسلام بحفر خندق قيام مينمودند روزى سنگى بزرگ پيدا شد كه در غايت صلابت بود چنانچه هر تيشه كه بر آن زدند بشكست و رسول صلى الله عليه و آله و سلم از اين صورت آگاهى يافته بنفس نفيس بدان مكان تشريف برد و ميتين بر سنگ زده برقى از آن بدرخشيد و سنگ شكافته گرديد و رسول صلى الله عليه و سلم زبان بتكبير گشاده مسلمانان موافقت كردند و در ضرب دوم نيز برقى از سنگ لامع گشته باز رسول صلى الله عليه و سلم زبان بتكبير بگشاد و اصحاب هم تكبير گفتند و در ضربت سيم سنگ قطعه‌قطعه شده و كرت ديگر برقى از آن درخشيده سنگ شكاف شكاف گرديد رسول صلى الله عليه و سلم تكبير گفت و مسلمانان موافقت كردند آنگاه حضرت رسالت‌پناه ( ص ) بسلمان فارسى ملتفت گشته سلمان رضى الله عنه گفت يا رسول الله چيزى مشاهده كردم كه هرگز مثل آن نديده بودم رسول صلى الله عليه و سلم صحابه را گفت آنچه سلمان ديد شما ديديد گفتند بلى يا رسول الله آنحضرت فرمود كه در وقت لمعان برق اول قصرهاى حيره و مدائن را مانند دندانهاء كلاب به من نمودند جبرئيل مرا خبر داد كه امت من بر آنجا استيلا خواهند يافت و در روشنى دوم قصور شام را بصفت مذكور ديدم و جبرئيل مرا اخبار كرد كه آن موضع در تصرف امت من قرار خواهد گرفت و در وقت جستن برق سيوم قصرهاء صنعاء يمن را هم بدان صفت به من نمودند و جبرئيل مرا اخبار كرد كه آن موضع در تصرف امت من قرار خواهد گرفت و اهل اسلام از استماع اين بشارت مبتهج و مسرور شده منافقان بر زبان آوردند كه محمد بوعدهء فتح عراق و شام و يمن اصحاب خود را مغرور مىسازد و حال آنكه از خوف مشركان قريش در گرد مدينه خندق فرو مىبرد و بعقيدهء شيخ سعيد كازرونى آيت  ( وَ إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ ما وَعَدَنَا اللَّهُ وَ رَسُولُهُ إِلَّا غُرُوراً )  در آن باب نازل شد و از آنجانب چون كفار در نواحى مدينه منزل گزيدند حيى بن اخطب بقلعهء بنى قريظه كه در عهد و پيمان پيغمبر صلى الله عليه و سلم بودند رفت و با كعب بن اسد كه كلانتر آن طايفه بود ملاقات نمود و او را بر نقض عهد باعث گشته چندان شيطنت كرد كه بنى قريظه در خلاف شرف دودمان عبد مناف با او موافق شدند و پس از آنكه خبر شكستن پيمان آن جهودان بىايمان در ميان مسلمانان اشتهار يافت خوفى عظيم و هراس بيقياس بر خواطر ايشان سمت استيلا پذيرفت و مقارن آن حال نواصى خيول مشركان نمايان شده مالك بن عوف و عيينة بن حصن با بنى اسد و غطفان و فزاره از بالاى وادى شرقى مدينه درآمدند و قريش و بنى كنانه از پايان وادى پيدا شدند و از عدت و ابهت و كثرت و شوكت كافران دلهاء ضعفاء اهل اسلام از جاى رفت و چشمهاى ايشان خيره گشت ( كما قال الله سبحانه و تعالى  إِذْ جاؤُكُمْ مِنْ فَوْقِكُمْ وَ مِنْ أَسْفَلَ مِنْكُمْ وَ إِذْ زاغَتِ الْأَبْصارُ وَ بَلَغَتِ الْقُلُوبُ الْحَناجِرَ وَ تَظُنُّونَ بِاللَّهِ الظُّنُونَا  الى آية ) بعد از آن‌كه وفود احزاب و جنود\r\n\r\n","description":"","footnote":"","page_name":" 360 ","page_number":404},
  {"content":"\r\n\r\nاعراب را چشم بر خندق افتاد انگشت حيرت بدندان گرفتند زيرا كه هرگز مثل آن‌جائى نديده بودند و بمحاصرهء اهل اسلام قيام نموده از جانبين احيانا بانداختن تير و سنگ مىپرداختند درين اثنا روزى مشركان بهيأت اجتماعى مستعد قتال گشته بكنارهء خندق آمدند و عمرو بن عبدود كه بوفور جرأت و غايت شجاعت در ميان قبايل عرب مشهور بود چنانچه او را با هزار مرد جرار برابر ميداشتند باضرار بن الخطاب و عكرمة بن ابى جهل و نوفل ابن عبد اللّه و هبيرة بن ابى وهب و مرداس الظهرى مضيقى از خندق پيدا كرده تازيانه بر اسبان زدند تا بآنطرف خندق جستند و عمرو از كمال جلادت قدم در ميان ميدان نهاده مبارز طلبيد و بنابر آنكه دلاوران سپاه اسلام غايت مردانگى و تهور او را ميدانستند سرها در پيش انداخته خشك بايستادند ( كانما على رؤسهم الطير ) پوشيده نماند كه اين تركيب ناظر به آنست كه در ولايت عرب كنه در سر شتر بسيار پيدا مىشود و كلاغ از هوا فرود آمده بر سر شتر مىنشيند و آنها را بمنقار برمىچيند و در آن هنگام شتر مطلقا حركت نميكند از خوف آنكه مبادا كلاغ بپرد و كنه در سر او بماند القصه چون عمرو بن عبدود مبارز طلبيد و هيچكس از اهل اسلام بمقاتلهء او اقدام ننمود حضرت مقدس نبوى صلوات اللّه و سلامه عليه فرمود كه هيچكس باشد كه شر آن لعين را از سر خلق باز كند نهنگ درياى وغا يعنى على مرتضى رضى اللّه عنه گفت ( يا رسول اللّه انا له ) و بقولى بر زبان آورد كه انا ابارزه اما رخصت نيافت و چون عمرو طلب مبارز را مكرر گردانيد و غير از اسد اللّه الغالب على ابن ابيطالب عليه السّلام كسى بمحاربهء او رغبت ننمود در نوبت سوم رسول صلى الله عليه و سلم فرمود كه ( اذن منى يا على ) و جناب ولايت مآب نزديك حضرت رسالت اياب رفته آنحضرت دستارش را برداشت و باز بر سرش بست و شمشير خود را به او عطا فرمود و دست بدعا برآورده گفت ( اللهم اعنه ) آنگاه شاه ولايت‌پناه بجانب عمرو بن عبدود توجه نمود و جابر بن عبد الله انصارى جهت آنكه معلوم نمايد كه مهم بكجا خواهد انجاميد از عقب او روانشد و چون على رضى الله عنه نزديك بعمرو رسيد او را مخاطب گردانيد كه اى عمرو چنان شنيده‌ام كه تو گفته‌اى كه هيچ‌كس مرا بيكى از سه امر دعوت ننمايد مگر آنكه قبول كنم عمرو گفت بلى امير فرمود كه من ترا دعوت مينمايم به آنكه متقلد ملت اسلام گردى و صحيفهء كفر و عناد را درنوردى عمرو گفت اين مدعاء تو تيسير نمىپذيرد على عليه السّلام گفت پس لايق به حال تو چنان مىنمايد كه دست از محاربهء مسلمانان بازداشته بديار خود مراجعت كنى عمرو گفت نسوان قريش هرگز اينسخن نگويند من كه بر ايقاء نذر خويش قادر شده باشم چگونه دست از حرب بازداشته روى بجانب ديگر آرم و حال آنكه عمرو بعد از فرار از معركهء بدر نذر كرده بود كه روغن بر خود نمالد تا انتقام از حضرت خير الانام عليه الصلواة و السلام نكشد شاه مردان فرمود كه ملتمس ثالث آنست كه از اسب فرود آئى تا باهم مقاتله كنيم عمرو از شنيدن اينسخن خندان شده گفت اين خصلتى است كه گمان نمىبرم كه هيچكس از شجعان عرب اين را از من التماس نمايد باز\r\n\r\n","description":"","footnote":"","page_name":" 361 ","page_number":405},
  {"content":"\r\n\r\nگرد كه من دوست نمىدارم كه مرد كريمى مثل تو بر دست من كشته شود و حال آنكه ميان من و پدر تو طريقهء محبت مرعى بود امير فرمود كه اگر دوست نميدارى كه خون مرا بريزى من دوست دارم كه ترا بقتل آرم عمرو بن عبدود از استماع اينسخن برآشفت و از اسب فرود آمده چنانچه در كشف الغمه مسطور است كه شمشير بر روى اسب خود زد تا بازپس رفت و بروايتى اسب خود را پى كرد و بجانب على رضى الله عنه حمله آورد و آن جناب از براى دفع ضرر سپر در كشيد و آن كافر متهور تيغ بسر آن سرور رسانيد سپر شق شده و اثر زخم بفرق مباركش رسيد آنگاه شاه ولايت‌پناه بيك ضرب ذو الفقار بدن خبيث آن خاكسار از مصاحبت روح جدا ساخت و بآواز بلند تكبير گفت از جابر بن عبد الله مرويست كه چون على مرتضى و عمرو بن عبدود قصد يكديگر كردند آن مقدار گرد و غبار ارتفاع يافت كه كيفيت كارزار معلوم نمىشد چون آواز تكبير حضرت امير مسموع شد دانستم كه عمرو بقتل آمده است نقلست كه بعد از كشته شدن عمرو بن عبدود ضرار بن الخطاب و هبيرة بن ابى وهب بر مرتضى على كرم الله وجهه حمله كردند و آن جناب نيز متوجه ايشان گشت و چون چشم ضرار بذو الفقار حيدر كرار افتاد پشت بر معركه گردانيده روى بصوب فرار آورد و هبيره ساعتى بر قتال اصرار نمود و پس از آنكه اضرار ذو الفقار به دو رسيده زره افكنده از عقب ضرار بشتافت و نوفل ابن عبد الله نيز گريزان گشته در آن اثنا از اسب در خندق افتاد و مسلمانان نوفل را سنگ‌باران كرده او فرياد زد كه بهتر ازين ميتوان كشت و مرتضى على تيغ بيدريغ به دو رسانيده متوجه دوزخش گردانيد گويند كه چون شاه ولايت انتما سر عمرو بن عبدود را از بدن جدا ساخت التفات بزره او كه در غايت جودت بود نكرد و خواهر عمرو بسر وقت برادر رسيده و حالش را بدان منوال ديده گفت ( ما قتله الا كفو كريم ) و چون دانست كه برادرش بضرب ذو الفقار حيدر كرار كشته گشته اين دو بيت در سلك نظم كشيد شعر\r\n لو كان قاتل عمرو غير قاتله * * لكنت ابكى عليه اخر الابدى\r\nلكن قاتلة من لا يعاب به * * من كان يدعى قديما بيضة البلد \r\nالقصه چون على رضى الله عنه خرمن زندگانى اهل ظلام را بشعله حسام خون‌آشام سوخته و رخسار فايض الانوار بسان شمع فلك افروخته به خدمت حضرت رسالت بازگشته سر عمرو را در پاى عرش‌ساى آن حضرت انداخته بيتى چند گفت كه اواخر آن ابيات اينست شعر\r\n عبد الحجارة بسفاهة رأيه * * و عبدت رب محمد بصواب *\r\nلا تحسبن الله خاذل دينه * * و نبيه يا معشر الاحزاب \r\nو حضرت رسالت مآب جناب ولايت اياب را بنوازش بيكران اختصاص داده گفت كه ( المبارزة على ابن ابيطالب يوم الخندق افضل من اعمال امتى الى يوم القيامه مثنوى\r\n ز تيغ على عمرو چون كشته گشت * * فلك نامهء دولتش در نوشت *\r\nرسول خدا گفت از يكدلى * * كه در روز خندق مصاف على *\r\nبه از هر عمل كاندرين روزگار * * كنند اهل دين تا بروز شمار \r\nو چنانچه در كشف الغمه مسطور است كه ابو بكر و عمر رضى الله عنهما در آن مجلس برخاسته بتقبيل سر مبارك على قيام نمودند بثبوت پيوسته كه بواسطهء قتل عمرو بن عبدود اهل\r\n\r\n","description":"","footnote":"","page_name":" 362 ","page_number":406},
  {"content":"\r\n\r\nاسلام مستظهر و ارباب ظلام پريشان خاطر شدند اما جنگ همچنان قايم بود و كفار در اكثر ايام بكنار خندق آمده بانداختن تير و سنگ مىپرداختند و اصحاب سيد ابرار جهت مدافعت و ممانعت ايشان رايت مقاتلت و محاربت مىافراختند در آن اثنا بمحض عنايت ربانى حب مسلمانى در دل نعيم بن مسعود غطفانى جاى گرفته نهانى نزد رسول صلى الله عليه و سلم آمد زبان بكلمهء توحيد گويا گردانيده گفت يا رسول الله هيچ‌كس از كفار بر اسلام من اطلاع ندارد اگر اجازت فرمائى بروم و بحيلهء كه توانم جمعيت و موافقت مشركان را به پريشانى و مخالفت مبدل گردانم و آن حضرت او را رخصت فرموده نعيم بميان احزاب مراجعت نمود و نخست با بنى قريظه ملاقات كرده گفت از كمال محبت و اتحادى كه نسبت بشما دارم نصيحتى بخاطرم گذشته بايد كه بسمع قبول اصغا نمائيد جواب دادند كه هرچه تو فرمائى چنان كنيم نعيم گفت در قضيت مخالفت محمد مهم شما آن صورت ندارد كه مهم قريش و غطفان زيرا كه اگر ايشان بر محمد ظفر نيابند بىدغدغه بديار خود شتابند و شما را بحسب ضرورت در يثرب مىبايد بود و اين معنى مقرر است كه هرگاه محمد شما را تنها يابد تيغ انتقام بيرون آورد و شما را با وى طاقت مقاومت نباشد پس مناسب چنان مينمايد كه چند كس از قريش و غطفان بگرو ستانده نگاه داريد تا هرگاه كه آنجماعت بمنازل خود روند و محمد قصد شما نمايد بالضرورت ايشان را بمعاونت مراجعت بايد كرد و كلانتران بنى قريظه چون نعيم را از جملهء مخلصان خود مىدانستند تصديق اينسخن نموده خواطر بر آن قرار دادند كه مادام كه از مشركان جمعى بگرو نستانند علم محاربت مرتفع نگردانند آنگاه نعيم نزد ابو سفيان و رؤساء قريش رفته گفت خبرى از جانب يهود به من رسيده و وفور اخلاص مقتضى آنست كه شما را بر كيفيت آن مطلع گردانم به شرط آنكه آنچه درين باب از من بشنويد ظاهر نسازيد گفتند چنين كنيم بگوى كه چه شنوده‌اى گفت يهود از نقض عهد پشيمان شده نزد محمد ( ص ) كس فرستاده و قبول نموده‌اند كه چند كس از مردم شما را ببهانه گرو ستانده پيش او فرستند تا محمد از ايشان راضى شود و معاهده تازه گرداند اكنون بايد كه اگر از شما طلب دارند كسى بديشان ندهيد پس نزد اعيان غطفان رفته همين سخنان را با ايشان درميان نهاد و روز ديگر كه شنبه بود ابو سفيان و كلانتران غطفان عكرمة بن ابى جهل را با جمعى نزد بنى قريظه فرستادند و پيغام دادند كه اقامت ما درين ديار بسيار شد و دواب عليق نمىيابند بميدان قتال شتابيد تا خاطر از مهم محمد ( ص ) فارغ سازيم بنى قريظه جواب دادند كه ما در روز شنبه حرب نمىنمائيم و در ساير ايام نيز قدم در ميدان نخواهيم نهاد تا وقتى كه شما جمعى از مردم خود را بگرو پيش ما نفرستيد زيرا كه مىترسيم كه قبل از آنكه كار محمد فيصل يابد شما بمساكن خود بازگرديد و او قصد استيصال ما نمايد و چون اين خبر بابو سفيان و غطفانيان رسيد باهم گفتند كه و اللّه نعيم راست گفت و ببنى قريظه پيغام نمودند كه ما هيچكس برسم گرو نزد شما نفرستيم اگر ميل جنگ داريد قدم پيش نهيد و الا شما دانيد بناء على هذا احزاب بر يكديگر بىاعتماد گشته سلك اتفاق ايشان بگسيخت و تزلزل تمام\r\n\r\n","description":"","footnote":"","page_name":" 363 ","page_number":407},
  {"content":"\r\n\r\nبه حال اهل ظلام راه يافت از جابر بن عبد اللّه انصارى رضى اللّه عنه مرويست كه رسول صلى اللّه عليه و سلم سه روز متصل بر احزاب دعا كرده انهزام ايشانرا از ايزد سبحانه و تعالى مسألت نمود و بين الصلوتين روز آخر كه چهارشنبه بود آن دعا مستجاب گشته حضرت وهاب بىضنت باد صبا را بفرستاد تا زلزله در لشگرگاه كفار انداخت و اساس اجتماع احزاب را خراب و ويران ساخت و بروايتى ملائكه عظام بامر الهى اوتاد خيام اهل ظلام را بكندند و آتشهاى ايشانرا كشتند چنان كه آن لشگر نكبت اثر چاره منحصر در فرار دانسته هر قبيلهء در غايت خذلان روى باوطان خود آوردند و اهل سير مدت اقامت احزاب را در نواحى مدينه جهت محاصره از بيست و چهار روز تا بيست و نه روز گفته‌اند و در آن ايام سه كس از مشركان بدوزخ شتافتند عمرو بن عبدود نوفل بن عبد اللّه محزومى - عثمان بن منبه عبدرى و شش نفر از انصار سيد ابرار در آن غزوه عنان بجانب رياض جنان تافتند و اسامى پنج نفر از ايشان اينست سعد بن معاذ كه بتير يكى از مشركان رك اكحل او مقطوع گشته بود و بعد از فيصل مهم بنى قريظه بفراديس جاودان توجه نمود انس بن اوس - عبد اللّه بن سهل - طفيل بن النعمان - كعب بن زيد رضى اللّه عنهم القصه چون جنود احزاب انهزام يافتند و حضرت خير البشر منصور و مظفر از دامن كوه سلع بنفس مدينه مراجعت فرمود و برايت ابن عباس رضى اللّه عنهما به خانه فاطمه زهرا سلام اللّه عليها درآمد و اندام همايون از گردوغبار معركه پيكار شسته باداء نماز پيشين قيام نمود و همان زمان جبرئيل امين دستارى سفيد بربسته و بر استرى نشسته ظاهر شد و گفت اى محمد ( ص ) خدا از تو عفو كناد كه سلاح از خود بازكردى و حال آنكه ملائكه هنوز مسلح و مكمل‌اند فرمان پروردگار عالميان چنانست كه امروز بجنگ بنى قريظه توجه نمائى و اكنون من رفتم كه زلزله در حصار ايشان افكنم بعد از آن بلال باشارت رسول خداوند ذو الجلال در اسواق مدينه ندا كرد كه هركه فرمان‌بردار خدا و رسول اوست بايد كه نماز ديگر در نواحى حصار بنى قريظه گذارد لشگر اسلام بطوع و رغبت تمام در ملازمت على مرتضى رضى اللّه عنه كه صاحب رايت حضرت خير الانام بود روان شدند و سيد ابرار صلوات اللّه عليه و آله الاخيار سلاح پوشيده و عبد اللّه بن ام مكتوم را در مدينه خليفه ساخته با اعيان مهاجر و اشراف انصار متعاقب حيدر كرار توجه فرمود و در آن غزوه سه هزار كس ملازم آنحضرت بودند و سى و شش سر اسب داشتند از على كرم اللّه وجهه روايتست كه گفت چون نزديك قلعهء بنى قريظه رسيدم شخصى از آن قوم از بالاى حصار مرا ديده ندا كرد كه ( قد جاء كم قاتل عمرو ) و از راجزى شنيدم كه گفت ( قتل على عمروا صاد على صقرا قصم على ظهرا ابرم على امرا هتك على سترا ) من گفتم ( الحمد للّه الذى اظهر الاسلام و رفع الشرك ) در اكثر كتب مسطور است كه چون على مرتضى بپاى قلعهء بنى قريظه رسيد رايت فتح آيت بر زمين نصب كرد جهودان از بالاى حصار زبان بسب و شتم سيد عالم صلى اللّه عليه و سلم بگشادند و آن جناب ابو قتاده را بمحافظت لواء منصور مامور گردانيده باستقبال حضرت رسالت‌پناه صلى اللّه عليه و سلم شتافت و معروض داشت كه يا رسول اللّه نزديك بحصار\r\n\r\n","description":"","footnote":"","page_name":" 364 ","page_number":408},
  {"content":"\r\n\r\nيهود مرو كه زود باشد كه خداى تعالى ايشانرا رسوا كند آنحضرت فرمود كه گمان مىبرم كه چيزى از ايشان شنيده‌اى كه موجب ايذاء من مىشود جناب امير گفت آرى رسول صلى اللّه عليه و آله و سلم فرمود كه چون مرا ببينند امثال آن سخنان نگويند و آنحضرت نزديك به آن قلعه تشريف برده گفت ( يا اخوة القردة و الخنازير انا انزلنا بساحة قوم فساء صباح المنذرين ) جهودان گفتند ( يا ابا لقاسم ما كنت قط جهولا و لا فحاشا ) و از شنيدن اين سخن حيا بر خير البرايا غلبه كرده بازپس رفت و بروايتى بمرتبهء متأثر شد كه نيزهء كه در دست داشت از كف مباركش بيفتاد و ردا از دوش همايونش بر زمين آمد و خيمه حضرت نبوى را در برابر آن حصار نصب كرده جنود اسلام مدت بيست و پنجروز يا پانزده روز بنى قريظه را محاصره كردند آنگاه يهود بتنگ آمده از حصار بيرون شتافتند مشروط بانكه حضرت رسالت صلى اللّه عليه و سلم سعد بن معاذ را در مهم ايشان حكم سازد و روايتى آنكه چون يهود از غايت اضطرار به حكم خدا و رسول راضى شده از قلعه پايان آمدند اشراف اوس كه در زمان جاهليت حليف بنى قريظه بودند بنزد پيغمبر آخر الزمان صلى اللّه عليه و سلم زبان بدرخواست جرايم و اثام ايشان بگشودند آنحضرت فرمود كه راضى ميشويد كه من يكى از شما را در اين مهم حكم سازم اوسيان راضى شده حضرت رسالت فرمود كه من سعد بن معاذ را در اين امر حكم گردانيدم آنگاه اكابر اوس كس بمدينه فرستادند تا سعد را بلشگرگاه رساند و حال آنكه تيرى در حرب احزاب بدست سعد رضى اللّه عنه رسيده و رگ اكحلش را بريده بود و خون روان گشته و او دعا كرده بود كه الهى مرا چندان از مرگ امان ده كه بنى قريظه را بمراد خويش به‌بينم و مسئولش بعز اجابت اقتران يافته خون از آن زخم بازايستاده بود ليكن سعد را غايت ضعف ميسر نشده بود كه در اين غزوه ملازم رسول صلى اللّه عليه و سلم باشد القصه چون سعد نزديك بمجلس مقدس نبوى رسيد آنحضرت روى بانصار آورده فرمود كه ( قومو السيد كم ) و جمعى از بنى عبد الاشهل او را استقبال نموده از مركبى كه سوار بود فرود آوردند و در موضعى مناسب نشاندند و سعد بعد از اخذ عهد و پيمان از اوسيان كه در قضيهء بنى قريظه از فرمودهء او تجاوز ننمايند و استجازه از حضرت رسالت‌پناه گرفت گفت حكم ميكنم كه مردان بنى قريظه را تمام بكشند و زنان و كودكان ايشانرا مسلمانان برده گيرند و اموال اين طايفه را در ميان يكديگر قسمت نمايند رسول صلى الله عليه و سلم فرمود كه اى سعد دربارهء يهود حكمى كردى كه حق عز و علا در بالاى هفت آسمان همين حكم كرده بود نقلست كه چون يهود بنى قريظه از قلعه فرود آمدند محمد بن مسلمه دست و گردن رجال ايشانرا كه بعقيدهء صاحب كشف الغمه نهصد نفر و بقولى هفتصد كس و بروايتى چهارصد تن بودند به بست و بمدينه برد و عبد الله ابن سلام بضبط نسا و ذرارى و اموال و اسلحه و امتعهء ايشان متعين شده در آن حصار هزار و پانصد شمشير و سيصد زره و دو هزار سپر و اثاث و اوانى بسيار يافتند و اغنام و جمال و دواب و مواشى يهود بينهايت بود و چون رسول صلى اللّه عليه و سلم بمدينه تشريف برد فرمود\r\n\r\n","description":"","footnote":"","page_name":" 365 ","page_number":409},
  {"content":"\r\n\r\nكه در موضعى مناسب خندق كندند و على عليه السّلام و زبير رضى اللّه عنهما بكشتن آن طايفه مأمور گشته فوج‌فوج از ايشانرا بكنار آن خندق مىآورند و گردن مىزدند و از مشاهير آن جماعت كه بقتل رسيدند يكى كعب بن اسد بود و ديگرى حيى بن اخطب بثبوت پيوسته كه چون مهم يهود بنى قريظه بر نهج مسطور فيصل يافت خون از جراحت سعد بن معاذ رضى اللّه عنه بسيلان درآمد و در وقت سكرات سيد كاينات عليه افضل الصلاة ببالين او رفته سر سعد را بر زانوى همايون خود نهاده گفت الهى سعد در راه تو زحمتها كشيد و تصديق پيغمبر ( ص ) تو نمود و هر حقى كه در اسلام بر وى بود ادا كرد روح او را بخوب‌تر وجهى بردار سعد آواز آنحضرت را شنيده چشم باز كرد و گفت السلام عليك يا رسول اللّه من گواهى مىدهم كه تو رسول خدائى و چنانچه ميبايد تبليغ رسالت بجا آوردى و سر خود را از زانوى حضرت برداشت و چون پيغمبر صلى اللّه عليه و سلم از منزل سعد بيرون آمد سعد همان لحظه برحمت ايزدى پيوست و جبرئيل امين نازل شده گفت اى محمد كيست از اصحاب تو كه وفات يافته و ابواب سموات از براى او مفتوح گشته و عرش رحمن بمرگ او در اهتزار آمده رسول صلى اللّه عليه و سلم فرمود كه حالا بر سر بالين سعد بودم و او را بر جناح سفر آخرت يافتم آنگاه حضرت رسالت‌پناه بخانهء سعد تشريف برده فرمود تا او را غسل دادند و بر وى نماز گذارده جنازه‌اش را ببقيع رسانيدند و دفن كردند منقولست كه بعضى از اصحاب به حضرت نبوت مآب گفتند كه سعد مردى جسيم بلند بالا بود و ما تابوت او را در غايت خفت يافتيم آنحضرت فرمود كه من ديدم كه نعش سعد را ملائك برمىداشتند بثبوت پيوسته كه سعد بن معاذ رضى اللّه عنه قبل از وصول رسول صلى اللّه عليه و سلم بمدينه بر دست مصعب بن عمير ايمان آورده و بنى عبد الاشهل را كه قوم او بودند جمع كرده پرسيد كه من چگونه كسىام در ميان شما جواب دادند كه سيد ما و افضل ما توئى سعد گفت مكالمه ميان من و شما حرامست مادام كه تمامى رجال و نسوان شما به خدا و رسول او ايمان نياورند و همان روز در تمامى آن قبيله از مرد و زن يكنفر نماند كه مؤمن و موحد نبوده باشد مدت عمر سعد بن معاذ سى و هفت سال بود و از جملهء وقايع سال پنجم از هجرت بروايت صاحب مستقصى آنست كه حضرت مصطفى عليه من الصلاة اطيبها در ذيحجهء همانسال ابو عبيدة بن الجراح را با سيصد كس بجانب سيف البحر ارسال داشت و ابو عبيده بصوب مقصد روان شده توشهء مجاهدان دين در آن سفر يك انبان خرما بود و در اوايل سفر هر روز هر نفرى از آن لشكر يك خرما مىخورد بعد از آن مهم به نيم خرما قرار يافت آنگاه رزاق على الاطلاق ماهى از دريا بساحل انداخت كه مدت يك ماه غذاى آن سيصد كس از گوشت آن بود گويند كه بزرگى آن ماهى بمرتبهء بود كه جابر بن عبد اللّه انصارى رضى اللّه عنه بر شتر خويش سوار از زير ضلعى از اضلاع آن بگذشت از واقدى مرويست كه چون در آن سريه توشهء اصحاب روى در نقصان نهاد قيس بن سعد بن عباده رضى اللّه عنه گفت كيست كه شترى بخرما بفروشد به شرط آنكه شتر حالا تسليم نمايد و خرما در مدينه بستاند عمر بن الخطاب رضى الله عنه\r\n\r\n","description":"","footnote":"","page_name":" 366 ","page_number":410},
  {"content":"\r\n\r\nاينسخن شنيده بر زبان آورد كه عجبست از اين جوان كه بمال پدر دست‌درازى مىكند و از خود چيزى ندارد قيس از استماع اين كلام متغير شده گفت پدر من پيادگانرا سوار ميسازد و گرسنگان را سير ميگرداند قرضى را كه من از براى مجاهدان راه خدا كرده باشم چگونه ادا نكند پس مردى از جهينه پنج شتر به دو وسق خرما بقيس فروخت و قيس هر روز يك شتر را كشته بر آن سيصد كس قسمت مينمود و دو شتر مانده بود كه ماهى از بحر بيرون افتاد و ابو عبيده نگذاشت كه آن‌دو شتر را قيس بكشد و چون بمدينه رسيدند سعد بن عباده زبان بتحسين پسر گشاده نخلستانى بوى داد كه هر سال پنجاه وسق خرما از آن حاصل ميشد و بهاى شتران را بجهينى رسانيد و او را جامه نيز پوشانيد و چون كيفيت واقعه بعرض حضرت خير البريه عليه السّلام و التحية رسيد نسبت بقيس فرمود كه ( انه من بيت جواد )\r\n\r\nذكر وقايع سنه سادسه از هجرت نبويه و بيان كيفيت مصالحه حديبيه\r\nدر عاشر محرم الحرام اين سال محمد بن مسلمه با بيست و نه كس از اصحاب بموجب فرمودهء حضرت رسالت مآب بجانب بنى كلاب در حركت آمد و روز مختفى شده شب قطع مسافت مينمود و او را در آن سفر با بنى بكر بن كلاب محاربه اتفاق افتاده ده نفر از كفار بقتل رسيدند و بقيهء آنقوم انهزام يافته صد و پنجاه شتر و سه هزار گوسفند از اموال ايشان غنيمت مسلمانان شد و محمد بن مسلمه سالما غانما بازگشته در آخر ماه مذكور بملازمت رسول صلى الله عليه و سلم رسيد و هم در اين سال سيد ابرار با دويست سوار مهاجر و انصار بعزيمت انتقام خون عاصم بن ثابت و اصحاب رجيع متوجه بنى لحيان گشت و كافران بر نهضت آنحضرت اطلاع يافته فرار برقرار اختيار كردند و رسول صلى الله عليه و سلم بموضع شهادت عاصم و رفقاء او رسيده يك روز توقف نموده مراجعت فرمود و مدت اينسفر چهارده شبانروز بود و در همين سال غزوه ذى قرد كه آن را غزوهء غابه نيز گويند بوقوع پيوست كيفيت اين واقعه از سلمة بن الاكوع براين وجه مرويست كه گفت من روزى پيش از پيشين بارباح مولى مصطفى از مدينه بيرون رفتم و من بر اسب ابو طلحه انصارى سوار بودم و غابه منزليست كه از مدينه تا آنجا دوازده ميلست به طرف شام و بهنگام طلوع فجر عبد الرحمان بن عيينة بن حصن فزارى با چهل سوار از غطفان بذى قرد كه مرعى شتران پيغمبر آخر الزمان صلى الله عليه و سلم بود آمد و شتربان را كشته هشت شتر شيردار آن حضرت را بغارت برد و من اسب را برباح دادم تا بمدينه شتابد و رسول صلى الله عليه و سلم را از اين واقعه آگاه گرداند آنگاه بر زبر پشتهء برآمدم و سه نوبت نعره زدم كه يا صباحاه و بسرعت هرچه تمامتر از عقب كفار روان شده و بديشان نزديك رسيده آغاز تيراندازى كردم و آن مقدار ايشان را تعاقب نموده تير انداختم كه مضطر شده شتران را\r\n\r\n","description":"","footnote":"","page_name":" 367 ","page_number":411},
  {"content":"\r\n\r\nگذاشتند و من شتران را بجانب مدينه رانده همچنان از عقب دشمنان مىشتافتم و به زخم تير ايشانرا مجروح ميساختم تا وقتى كه عاجز كشته نيزه‌ها و بردهاى خود را مىانداختند تا من به آنها مشغول شده دست از جنگ بازدارم و چون سى نيزه و سى برده از ايشان گرفتم عينية بن بدر فزارى با فوجى از مشركان بمدد آن قوم رسيد و جمعى از ايشان متوجه من شدند و مقارن آنحال احزام اسدى و ابو قتاده انصارى و مقداد بن اسود كندى از ميان درختانى كه در آن راه بود ظاهر گشتند و مشركان وصول مسلمانان را جهت امداد مشاهده نموده روى بوادى گريز نهادند و احزام از عقب ايشان توجه كرده من عنان اسب او را گرفتم و گفتم چندان صبر كن كه رسول بدينجا رسد احزام گفت اى سلمه اگر بوحدانيت حضرت عزت ايمان دارى ميان من و شهادت حايل مشو لاجرم دست از عنانش باز داشتم و احزام خود را بعبد الرحمان بن عينية رسانيده درهم آويختند و عبد الرحمان نيزهء بر احزام زده او را شهيد گردانيد و از اسب خود فرود آمده بر اسب وى سوار گرديد و همان لحظه ابو قتاده بعبد الرحمان رسيده بيك طعن نيزه كارش را كفايت كرد و بر اسب وى سوار شد و بعد از قتل عبد الرحمان مخالفان بشعبى كه در آنجا چشمهء آب بود و آن را ذى قرد ميگفتند درآمدند و ميل كردند كه از آن آب بياشامند و باز توهم نموده بتعجيل تمام روى بانهزام آوردند و من تنها ايشان را تعاقب نموده دو اسب ديگر گرفتم و بازگشتم و در ذى قرد بملازمت حضرت رسالت عليه السّلام و التحية رسيده معروض داشتم كه يا رسول الله دستورى ده تا با صد كس كه مختار من باشند از پى مشركان بروم و اميد ميدارم كه يكى از ايشانرا زنده نگذارم آنسرور فرمود كه همچنان كن گفتم به آن خداى كه ترا گرامى گردانيده كه چنين كنيم آنحضرت تبسم فرمود كه اى پسر اكوع ( اذا ملكت فاملج ) و ايضا بر زبان وحى رسول صلى الله عليه و سلم گذشت كه ( خير فرساننا اليوم ابو قتاده و خير رجالتنا سلمه ) و سهم پياده و سوارى به من داد و بمدينه بازگشته مرا رديف خويش ساخت و هم در اين سال حضرت مقدس نبوى جناب ولايت مآب مرتضوى را با صد كس بقبيلهء بنى سعد بن بكر به طرف فدك ارسال داشت سبب آنكه در مدينه اينخبر شايع شد كه مردم قبيلهء مذكوره در صدد جمع لشكر آمده داعيه دارند كه باتفاق يهود خيبر متوجه مدينه شوند و على رضى اللّه عنه بى خبر بر آنجماعت رانده كفار هزيمت غنيمت شمرده و پانصد شتر و دو هزار گوسپند ايشان بدست شاه مردان افتاده قرين فتح و نصرت بملازمت حضرت رسالت عليه السّلام و التحية مراجعت فرمود و همدرين سال بواسطهء قلت بارندگى و كثرت عسرت حضرت رسالت عليه السّلام و التحية با اصحاب سعادت انتساب بصحرا رفته بعد از اداء دو ركعت نماز دعاء باران كرد و همان لحظه رشحات سحاب عنايت رب الارباب فايض گشت و مدت هفت شبانروز باران فراوان باريد و بروايت ديگر آنكه بروز جمعه بر منبر مسجد مدينه حضرت خير البريه بقرائت خطبه اشتغال داشت كه اعرابى به مسجد درآمده در برابر منبر بايستاد و از قلت بارندگى و هلاكت مواشى و تخريب حرث استغاثه نمود آنحضرت دست بدعاء برآورده فرمود كه ( اللهم استغنا اللهم استغنا ) همان\r\n\r\n","description":"","footnote":"","page_name":" 368 ","page_number":412},
  {"content":"\r\n\r\nزمان ابر در آسمان پيدا شده چندان باريد كه هنوز رسول صلى اللّه عليه و سلم بر بالاى منبر بود كه آب از سقف مسجد درآمده بر محاسن مباركش چكيد و يك هفته على الاتصال غمام انعام الهى فايض بود و جمعهء ديگر در همان وقت باز همان عرب بار ديگر بنزد يك منبر آمده از هلاكت مواشى و انقطاع سيل به جهت كثرت امطار شكايت كرد و آن حضرت سبب سرعة ملال و انتقام بنى آدم از حالى بحالى تعجب نموده و تبسم فرموده روى بقبلهء دعا آورد و فرمود ( اللهم حوالينا و لا علينا ) و همان زمان سحاب متلاشى گشته در حوالى آن بلدهء طيبه باران مىباريد و در نفس شهر قطرهء نميچكيد روايتست كه چون رسول صلى اللّه عليه و سلم ديد كه باران در نواحى مدينه مىبارد و در نفس شهر آفتاب مىتابد چنان بخنديد كه نواجد همايونش ظاهر شد و فرمود كه خداى تعالى مكافات ابو طالب كناد كه اگر در حيات بودى از آن ابيات كه انشا كرده بود چشمش روشن گشتى كه باشد كه آن نظم را برخواند و اسد اللّه الغالب شعر ابو طالب را كه بيت اولش اينست شعر\r\n و ابيض يستسقى الغمام بوجهه * سال اليتامى عصمة للارامل \r\nدر مجلس بخواند و بعقيدهء مترجم سير شيخ سعيد كازرونى ترجمه ابيات ابو طالب براين موجبست نظم\r\n خدا داد باران بما تشنگان * * بتعظيم پيغمبر انس و جان *\r\nازو يافته روزى ايتام ما * * و زو گشته سيراب انعام ما *\r\nبنو هاشم اندر پناه ويند * * همه طالب عز و جاه ويند *\r\nبهر رزم غالب محمد بود * * بنصرت ز يزدان مؤيد بود *\r\nنداريم ما دست از دامنش * وگر كشته كرديم پيرامنش \r\nو در همين سال بقول بسيارى از اهل علم و كمال حج خانهء كعبه فرض شد و بعضى از اهل سير بر آن رفته‌اند كه فرضيت حج در سال نهم از هجرت وقوع يافته و پيغمبر صلى اللّه عليه و سلم در خواب مشاهده فرمود كه به زيارت بيت اللّه رفته عمره گذارد و كليد خانه بدست گرفته بعضى از صحابه سر تراشيدند و برخى موى چيدند و چون كيفيت واقعه را با ياران درميان نهاد منبسط گشته گمان بردند كه آن سعادت هم در آن سال دست خواهد داد آنگاه حضرت رسالت‌پناه عازم گذاردن عمره شده اصحاب را به كار سازى امر نمود و هفتاد شتر جهت هدى تعيين كرده ضبط آن شتران را بعهدهء ناجية بن جندب اسلمى فرمود و عبد اللّه بن ام مكتوم را در مدينه خليفه گذاشته با هزار و چهارصد يا هزار و پانصد يا بيست هزار و ششصد كس در روز دوشنبه اول ذيقعده بجانب مكهء مكرمه روان شد و در ذو الحليفه احرام بسته زبان وحى بيان به گفتن كلمات تلبيه گردان ساخت و در منزل عسفان خبر رسيد كه قريش از توجه آنسرور وقوف يافته و لشكرى جمع ساخته بموضع بلدح آمده‌اند و ميخواهند كه اهل اسلام را از طواف بيت اللّه الحرام مانع آيند سيد عالم صلى اللّه عليه و سلم بعد از استماع اين خبر به حكم  ( وَ شاوِرْهُمْ فِي الْأَمْرِ )  با اكابر صحابه قرعهء مشورت درميان انداخت و راى جمله بر آن قرار يافت كه هركه ايشان را از طواف كعبه منع نمايد با وى مقاتله كنند و پس از طى منازل و مراحل چون هواى ثنية المرار از غبار موكب آيت آثار سيد ابرار صلى اللّه عليه و آله الاطهار مشكبار گشت ناقهء قصواء كه مركب خاصهء حضرت مصطفى بود زانو بر زمين نهاد و هرچند عنف كردند برنخاست\r\n\r\n","description":"","footnote":"","page_name":" 369 ","page_number":413},
  {"content":"\r\n\r\nمردم گفتند خلاوت القصواء از رفتن بازماند قصواء - خاتم الانبياء عليه من الصلاة اطيبها و ازكيها فرمود ( ما خلات القصواء و لكن جلسها جالس الفيل ) و بعد از آن فرمود كه به آن خدائى كه نفس محمد بيد قدرت اوست كه قريش هيچ امر از من مسألت نمىنمايند كه مستلزم تعظيم حرم باشد مگر آنكه باجابت مقرون گردانم بعد از آن ناقه را بزجر برانگيخت و از راه انحراف جسته بر سر چاهى كه در اقصاى حديبيه بود و آبى اندك داشت منزل گزيد و اصحاب از قلت آب شكايت كرده حضرت رسالت مآب تيرى از قنديل خويش بيرون آورد و فرمود كه در آن چاه نهادند و همان لحظه آب بسيار در فوران آمد از جابر بن عبد الله انصارى رضى الله عنه مرويست كه گفت در حديبيه بعضى از اصحاب بنزديك خير البريه رفته گفتند يا رسول الله در اين منزل آب نيست مگر در ركوهء تو و حال آنكه در پيش آن حضرت ركوه‌اى بود كه از آن وضو ميساخت و رسول صلى الله عليه و سلم دست مبارك بر آن ركوه نهاده آب از ميان انگشتان همايونش در جوشش آمد چنانچه از چشمه‌ها جوشد و ما از آن آب خورديم و وضو نيز ساختيم از جابر رضى الله عنه پرسيدند كه آن آب به خوردن و وضو ساختن چند كس وفا كرد جواب داد كه به خدا سوگند كه چندان آب فوران كرد كه اگر صد هزار مىبوديم كفايت ميكرد القصه چون حوالى حديبيه بشرف نزول حضرت خير البريه عليه السلام و التحية مشرف گشته بر چرخ برين مفاخرت نمود بديل بن ورقاء خزاعى و عروة بن مسعود ثقفى و حليس كنانى متعاقب يكديگر از معسكر قريش نزد حضرت خير البشر صلوات اللّه عليه الى يوم المحشر آمدند و شتران هدى را ديده معلوم كردند كه آن حضرت داعيه محاربه ندارد بلكه به نيت گذاردن عمره و طواف خانه كعبه قدم رنجه فرموده و خاطر اشرف همايونش مايل بمصالحه است و اين سه كس متفق اللفظ و المعنى زبان بنصيحت قريشيان گشوده و گفتند مصلحت نيست كه جماعتى را كه بطواف بيت اللّه آمده باشند و شتران قربانى همراه آورده از آن امر مانع آيند و حليس در اين باب بيشتر مبالغه نموده گفت اى معشر قريش به آن خدائى كه نفس من در قبضهء قدرت اوست كه اگر محمد را از طواف كعبه بازداريد من باتمام احايش از شما مفارقت نمايم و قريش در تسكين او كوشيده گفتند صبر كن اى حليس كه ما برحسب دلخواه با محمد صلح كنيم نقلست كه حضرت خير البريه بعد از وصول بحديبيه خراش بن اميه را به مكه فرستاد تا قريش را از داعيه‌اى كه داشت آگاهى دهد و چون خراش به مكه رسيد قريشيان بر قتل او اتفاق نمودند اما احبايش خراش را خلاص ساخته بسلامت بازگردانيدند و خراش شدت غلظت قريش را بعرض خاتم الانبياء رسانيده آنحضرت عمر بن الخطاب را فرمود كه ترا به مكه ميبايد رفت و خاطر نشان مشركان كرد كه ما به زيارت خانه كعبه آمده‌ايم و عزيمت محاربه نداريم فاروق اعظم رضى اللّه عنه گفت يا رسول اللّه بر ضمير مهر تنوير تو روشن استكه عداوت قريش با من در چه مرتبه است و در مكه از بنى عدى هيچكس نيست كه مرا از شر ايشان صيانت نمايد مناسب آنكه عثمان بن عفان را به اين مهم نامزد فرمائى كه نزد قريش بسيار عزيز\r\n\r\n","description":"","footnote":"","page_name":" 370 ","page_number":414},
  {"content":"\r\n\r\nاست و آنجا اقارب و عشاير دارد اين سخن مستحسن افتاده عثمان رضى اللّه عنه بموجب فرموده رسول آخر الزمان بجانب ابو سفيان و ساير قريشيان روان شد و در منزل بلدح ابان بن سعيد بن العاص عثمان را ديده بر مركوب خويش نشاند و رديفش گشته او را در ضمان صحت بمجلس ابو سفيان رسانيد و ذو النورين رضى اللّه عنه شرط تبليغ رسالت بجاى آورده قريش گفتند كه ما نمىگذاريم كه محمد بيت اللّه را طواف نمايد اما با تو مضايقه نداريم عثمان رضى اللّه عنه جواب داد كه من پيش از رسول خدا به آن امر قيام ننمايم مشركان از شنيدن اين سخن در خشم شده آن جناب را اجازت مراجعت ندادند و بروايت صاحب مقصد اقصى ده نفر ديگر از مهاجران را كه از عسكر همايون خير البشر به مكه رفته بودند نيز گرفته حبس نمودند و چون اقامت عثمان رضى اللّه عنه در مكه زياده از آنچه متصور بود روى نمود شيطان در لشگرگاه مسلمانان اين صدا درانداخت كه اهل مكه عثمان را كشتند رسول صلى اللّه عليه و سلم از استماع اين خبر متأثر شده فرمود كه ازينجا نروم تا آنچه با قريش بايد كرد نكنم و در پاى درخت سيمره كه در آن نواحى بود نشسته اصحاب هدايت انتساب را طلبيد تا بيعت نمودند بر آنكه در محاربه ثبات قدم ورزيده روى گردان نشوند و اين بيعت را علماء فن تفسير و سير بيعت الرضوان خوانند زيرا كه آيهء كريمه  ( لَقَدْ رَضِيَ اللَّهُ عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ )  در شأن جمعى نازل گشت كه داخل آن بيعت بودند القصه چون خبر بيعت الرضوان به گوش كافران رسيد رعبى در دل ايشان افتاده سهيل بن عمرو را گفتند برو و ميان ما و محمد مصالحه كن بهر نوع كه دانى و سهيل از افق مجلس مقدس آن مهر سپهر نبوت طلوع نمود و مهم صلح را باتمام رسانيد و از روضة الاحباب و سير شيخ سعيد كازرونى چنان معلوم مىشود كه سهيل همين يكنوبت جهة امر مصالحت بحديبيه آمده بود اما از كلام مقصد اقصى چنان مستفاد ميگردد كه سيد انبيا عليه من الصلاة اطيبها و ازكيها در منزل حديبيه اوس بن خولى و عباد بن بشر و محمد بن مسلمه را تعيين فرموده بود كه هريك از ايشان با طايفه‌اى از مسلمانان بنوبت شبها سپاه نصرت‌پناه را حراست نمايند و در آن زمان كه عثمان رضى اللّه عنه در مكه بود شبى محمد بن مسلمه پنجاه كس از مشركان را كه جهت دست برد بنواحى معسكر ظفر اثر آمده بودند اسير و دستگير كرد بعد از اين سهيل بن عمرو با جمعى از اهل مكه بملازمت حضرت رسالت شتافته معروض داشت كه حبس عثمان با بعضى ديگر از مهاجران كه بحريم حرم آمده بودند برضاء اصحاب رأى و تدبير نبود بلكه فوجى از سفها برين حركت شنيعه اقدام نمودند اكنون التماس از مكارم اخلاق تو چنانست كه باطلاق جمعى از ياران كه بر دست محمد بن مسلمه اسير شده‌اند حكم فرمائى رسول صلى الله عليه و سلم فرمود كه من وقتى ايشان را مطلق العنان كنم كه عثمان و ساير اصحاب مرا بدينجا فرستيد سهيل بن عمرو حويطب بن عبد العزى و مكرز بن حفص كس به مكه فرستاده آنچه از حضرت مقدس نبوى شنوده بودند اعلام نمودند قريش عثمان و كسانى را كه محبوس داشتند گذاشتند آنحضرت نيز اسيران محمد بن مسلمه را اطلاق فرمود آنگاه سهيل و رفقاء او به مكه بازگشته و كيفيت\r\n\r\n","description":"","footnote":"","page_name":" 371 ","page_number":415},
  {"content":"\r\n\r\nبيعت الرضوانرا با قوم درميان نهاده و نوبت ديگر جهة تمهيد بساط مصالحه بحديبيه آمدند و على كلا التقديرين چون چشم سهيل از آفتاب انوار طلعت حضرت رسالت عليه الصلاة و التحية روشنى پذيرفت گفت يا محمد قريش با تو صلح ميكنند به شرط آنكه امسال از اينجا بازگردى و سال آينده تشريف آورده بقضاء عمره قيام نمائى و رسول صلى الله عليه و سلم اين معنى را قبول فرموده صورت مصالحه برين منوال روى نمود كه تا مدت ده سال مسلمانان و مشركان قريش بمقاتله يكديگر اقدام ننمايند و سرا و علانية متعرض نفوس و اموال يكديگر نشوند و از اهل شرك هركس بعهد و زنهار سيد ابرار درآيد قريش مزاحم او نگردند و هركس هم سوگند قريش باشد به او مسلمانان تعرض نرسانند و از عبده اصنام هركس بيرخصت ولى خود پيش حضرت رسالت آيد با آنكه در سلك اهل اسلام انتظام يافته باشد او را باز فرستند و از مسلمانان هركس مرتد شده پناه بقريش برد او را نگاه دارند و چون سال ديگر احمد مختار با مهاجر و انصار جهت اداء عمره به مكه آيند زياده از سه روز توقف ننمايند آنگاه شاه ولايت‌پناه باشارت حضرت رسالت دستگاه آغاز نوشتن صلح نامه كرده چون خواست كه بنويسد بسم الله الرحمن الرحيم سهيل گفت به خدا سوگند كه ما رحمن را نشناسيم بنويس كه بسمك اللهم چنانچه پيشتر مىنوشتى خير البشر فرمود اى على آنچه سهيل ميگويد بنويس و على بموجب فرموده سيد المرسلين عملنموده در قلم آورد كه هذا ما قضى عليه محمد رسول الله سهيل بن عمرو جرات كرده بعرض رسانيد كه اگر ما برسالت تو اعتراف ميداشتيم ترا از طواف بيت الله منع نميكرديم اى على بنويس كه محمد بن عبد الله حضرت رسالت‌پناه فرمود كه اى على لفظ رسول الله را محو كن و بجاى آن ابن عبد الله بنويس على مرتضى گفت دست من بمحو صفت رسالت از اسم شريف تو جارى نميشود و بروايتى كه در كشف الغمه مسطور است رسول صلى الله عليه و سلم فرمود كه دست مرا بر آن كلمه بنه و امير بر آن موجب عمل فرمود پيغمبر صلى الله عليه و سلم لفظ رسول الله را محو كرده گفت يا على ترا نيز مثل اين روزى در پيش است و بقول بعضى از اهل سير آنكه خير البشر هرگز خط ننوشته بود بعد از حك لفظ رسول الله بانامل مبارك خود عوض آن ابن عبد الله نوشت و عقيده زمره‌اى آنكه على مرتضى آن كلمه را در قلم آورده كتابت صلحنامه باتمام رسانيد و از اهل اسلام ابو بكر صديق و عمر بن الخطاب و ذو النورين و عبد الرحمن بن عوف و سعد بن ابى وقاص و ابو عبيدة بن الجراح و محمد بن مسلمه و ابو جندل بن سهيل بن عمرو رضى الله عنهم اسامى خويش بر آن صحيفه نوشتند و از كفار حويطب بن عبد العزى و مكرز بن حفص و جمعى ديگر شهادت خود ثبت كردند و بنى خزاعه حليف پيغمبر صلى الله عليه و سلم شدند و بنو بكر هم سوگند قريش گشتند نقلست كه از وقوع صلح مذكور بر نهج مسطور حزن و الم موفور بر خاطر اصحاب حضرت رسالت مآب استيلا يافت چه مدعاى ايشان آن بود كه همدر آن سال بشرف زيارت كعبه مشرف شوند و صورت فتح مكه روى نمايد از عمر بن الخطاب رضى الله عنه مرويست كه گفت در آن روز دغدغه عظيم\r\n\r\n","description":"","footnote":"","page_name":" 372 ","page_number":416},
  {"content":"\r\n\r\nدر ضمير من پيدا شده بنزد رسول صلى الله عليه و سلم رفتم و گفتم كه تو پيغمبر برحق هستى فرمود كه بلى هستم گفتم ما برحق هستيم و دشمنان بر باطل فرمود كه بلى گفتم آيا مقتولان ما در بهشت هستند و كشتگان ايشان در دوزخ فرمود كه نعم گفتم پس بچه سبب ما اين همه منقصت و مذلت قبول مىكنيم و به اين طريق صلح نموده بازميگرديم رسول صلى اللّه عليه و سلم فرمود اى پسر خطاب بدرستى كه من فرستاده خدايم و او مرا ضايع نگذارد و بروايتى فرمود كه من رسول خدايم و نافرمانى وى نكنم و او نصرت دهندهء منست فاروق اعظم گويد كه بعد از آن با رسول اللّه گفتم تو با ما نگفتى كه زود باشد كه به زيارت خانهء كعبه رويم و طواف بجا آريم فرمود كه آرى و لكن هيچ گفتم كه امسال اين معنى ميسر خواهد شد گفتم نى پس رسول صلى اللّه عليه و سلم فرمود كه غم مخور اى عمر كه تو به زيارت خانهء كعبه خواهى رفت و عمر رضى اللّه عنه همچنان ملول و محزون از مجلس همايون بيرون آمده نزد صديق اكبر رضى اللّه عنه شتافت و آنچه با حضرت خير البشر گفته بود با وى درميان نهاد و ابو بكر گفت كه اى عمر برو و دست در ركاب نبوت انتساب آن حضرت زن و زبان اعتراض نگشاى كه او فرستادهء خدايست و هرچه كند بمقتضاى وحى باشد بثبوت پيوسته كه بعد از وقوع صلح حضرت رسالت مآب اصحاب را فرمود كه برخيزيد و شتران هدى را نحر كنيد و سر تراشيد و سه نوبت اين سخن را تكرار نمود هيچكس اجابت نكرد و رسول خدا صلى اللّه عليه و سلم بنزد ام سلمه رضى اللّه عنها كه در آن سفر بشرف مصاحبت آنسرور مشرف بود رفته از عدم فرمان‌بردارى اصحاب شكايت كرد ام سلمه گفت يا رسول الله چون ياران خاطر بر آن قرار داده بودند كه امسال به زيارت خانه سرافراز خواهند شد و آن سعادت ميسر نگشت بغايت محزون و غمناك‌اند اگر ضمير انور تو متوجه آنست كه ايشان امتثال فرمان نمايند با هيچكس سخن مگوى تا وقتى كه شتران خود را قربان كنى و سر مبارك بتراشى و رسول قرشى صلى الله عليه و سلم از خيمه ام سلمه بيرون آمد و بموجب استصواب او عمل فرمود و اصحاب كه آن صورت مشاهده نمودند فى الحال بنحر شتران پرداختند و بعضى سر تراشيدند و برخى موى سر كوتاه كردند و حضرت رسالت سه نوبت براى محلقين و يك نوبت جهة مقصرين از حضرت رب العالمين آمرزش طلبيد القصه بعد از آنكه قرب بيست روز حضرت خير البريه عليه السّلام و التحية در منزل حديبيه اقامت نمود عنان عزيمت به طرف مدينه انعطاف داد و در اثناء راه به منزل صهباء ايزد تعالى سورهء كريمهء   ( إِنَّا فَتَحْنا لَكَ فَتْحاً مُبِيناً )   فرو فرستاد و در اواخر همين سال شرف دودمان عبد مناف بشش كس از ملوك اطراف مكاتيب نوشته ايشان را باسلام دعوت فرمود و اسامى آن پادشاهان اينست نجاشى ملك حبشه - هرقل قيصر روم - خسرو پرويز فرمان فرماى مدائن - مقوقس پادشاه اسكندريه - حارث بن ابى شمر غسانى حاكم شام - هوذة بن على حنفى والى يمامه و نامهء نجاشى را بعمرو بن اميه ضمرى و مكتوب هرقل را بدحية بن خليفه كلبى و نوشته خسرو را بعبد الله بن حذافهء سهمى و مخاطبه مقوقس را بحاطب بن ابى\r\n\r\n","description":"","footnote":"","page_name":" 373 ","page_number":417},
  {"content":"\r\n\r\nبلتعه و مراسلهء حارث را بشجاع بن وهب اسدى و رقعهء هوذه را بسليط بن عمرو عامرى ارزانى فرموده نزد آن سلاطين حشمت آئين ارسال داشت اما نجاشى چون از رسيدن عمرو بن اميه و آوردن نامهء همايون خير البريه وقوف يافت از سرير كامرانى فرود آمده بملاحظه رعايت تعظيم و تكريم و اظهار فروتنى بر زمين نشست و آن مكتوب مرغوب را ستانده و بوسيده بر چشم خود ماليد و فى الحال زبان خجسته بيان به گفتن كلمهء طيبه توحيد گويا گردانيد اما هرقل در بيت المقدس بود كه دحيه كلبى نامهء همايون نبى عربى را به دو رسانيد و چون بمطالعهء آن صحيفهء شريفه سرافراز شد فرمود كه به‌بينيد كه در اين ديار از قوم اين شخص كه دعوى پيغمبرى مىكند هيچكس هست كه از وى استعلام احوال او نمايم يا نى فرمان‌بران در مقام تفتيش و تفحص آمده ابو سفيان را با بعضى از قريشيان يافتند و بپاى تخت هرقل رسانيدند و قيصر حالات خير البشر را كما ينبغى از ابو سفيان معلوم نمود دانست كه آن حضرت همان پيغمبرى است كه صفت آن در انجيل مكتوبست و عيسى عليه السّلام بمقدم همايونش بشارت داده و ليكن از بيم زوال ملك بشرف ايمان مشرف نگشت و بقولى خفيه برسالت آن مهر سپهر جلالت اعتراف نمود و بسبب خوف نصارى اين معنى را ظاهر نفرمود اما خسرو پرويز از آن جهت كه حضرت رسالت اسم همايون خود را بر نام او مقدم نوشته بود غضبناك شده آن نامهء نامى را پاره كرد مثنوى\r\n بدست ستم خسرو بدنهاد * * بدريد مكتوب خير العباد *\r\nنشد محو از صفحهء روزگار * * رقمهاى آن نامهء نامدار *\r\nولى طى شدش نامهء زندگى * * نبردند نامش بفرخندگى \r\nو پرويز بارتكاب آن سوء ادب قانع نگشته نشانى بباذان كه از قبل او حاكم يمن بود ارسال نمود مضمون آنكه چنان معلوم شد كه شخصى در ديار حجاز دعوى نبوت مىكند بايد كه دو كس را بدانجانب فرستى تا او را گرفته نزد من آورند و باذان بموجب فرموده عمل نموده با تويه و خرخسره را جهت آن مهم بمدينه فرستاد و ايشان بمجلس شريف پيغمبر آخر الزمان رسيده گفتند باذان بنابر فرمان پرويز ما را بدينجانب روان كرده تا ترا بمداين رسانيم طريقه آنكه انقياد امر نموده با ما بيائى كه باذان در باب مهم تو سفارش نامه بملك الملوك يعنى پرويز خواهد نوشت رسول الله صلى الله عليه و سلم از استماع سخنان پريشان ايشان تبسم فرموده بر زبان الهام بيان گذرانيد كه شما امروز آسايش نمائيد تا فردا جواب سخن خود بشنويد و روز ديگر آن دو شخص به خدمت خير البشر شتافته آن حضرت فرمود كه بباذان بگوئيد كه پروردگار من در شب گذشته پرويز را بقتل آورد و پسرش شيرويه بر تخت سلطنت نشست و بدانيد كه اگر باذان بنبوت من ايمان آرد حكومت يمن را بدستور معهود بوى بازگذارم و ايلچيان از استماع اين خبر متحير گشته چون از مهابت مجلس اشرف اعلى ياراى گفت و شنيد نداشتند به طرف يمن مراجعت كردند و بعد از وصول كيفيت را بسمع باذان رسانيده مقارن آنحال مكتوب شيرويه مبنى از قتل خسرو پرويز به دو رسيد و در آن كتابت قلمى شده بود كه به آن عزيز كه در حجاز دعوى نبوت مىكند تعرض منمائى تا فرمان من به تو\r\n\r\n","description":"","footnote":"","page_name":" 374 ","page_number":418},
  {"content":"\r\n\r\nرسد و چون حاكم يمن تاريخ قتل خسرو را با سخن سلطان بارگاه اصطفا موافق يافت كلمهء شهادت بر زبان رانده مسلمان شد و بسيارى از اهل يمن با وى موافقت نمودند در روضة الاحباب مسطور است كه حضرت رسالت مآب در وقتى كه قاصد باذان خرخسره را اجازت مراجعت ارزانى فرمود كمرى كه آن را از سيم و زر زيور كرده بودند بوى ببخشيد بنابرآن يمنيان خرخسره را ذو المفخره خواندند و حالا نيز اولاد او را به آن لقب ملقب مىگردانند و مفخره بلغت حمير عبارت است از كمر اما مقوقس حاطب بن ابى بلتعه را عزيز و گرامى داشت و نامهء نامى حضرت مقدس نبوى را بتعظيم و احترام تمام مطالعه نمود و ليكن بقبول ملت بيضا موفق نگشت و برسم هديه چهار كنيزك تركيه كه يكى مسماة بماريه بود و ديگرى بشيرين و خواجه‌سرائى و استرى سفيد كه آن را دلدل ميگفتند و دراز گوشى كه عفير يا يعفور نام داشت و نيزه و بيست جامه‌وار قماش و هزار مثقال طلا ترتيب نموده تسليم حاطب كرد تا پيش رسول الله صلى الله عليه و سلم برد و بحاطب صد مثقال طلا و پنج جامه انعام فرموده رخصت انصراف ارزانى داشت و چون حاطب بملازمت حضرت رسالت رسيد و هداياء مذكوره را بگذرانيد آن حضرت نسبت بمقوقس فرمود كه اين خبيث بملك خود بخيلى نمود و حال آنكه پادشاهى او را بقائى نخواهد بود و فوت مقوقس در زمان خلافت عمر بن الخطاب رضى الله عنه دست داد و در روضة الاحباب مسطور است كه رسول صلى الله عليه و سلم رقم قبول بر هداياء مقوقس كشيده ماريه را برسم تسرى نگاهداشت و خواهر وى شيرين را بحسان بن ثابت بخشيد و حال آن‌دو كنيزك ديگر معلوم نيست كه بچه انجاميد و بر يعفور گاهى سوار مىشد و آن حمار در سفر حجة الوداع سقط گشت و دلدل را براى سوارى خاصهء خويش اختيار فرموده بعد از فوت سيد ابرار حيدر كرار بر آن استر مىنشست و چون حضرت امير المؤمنين بخلد برين شتافت امام حسن عليه السّلام آن را سوارى ميكرد تا استر هلاك شد اما حارث بن ابى شمر در غوطهء دمشق بمطالعهء نامهء همايون رسول ملك بيچون سرفراز گشت مكتوب مرغوب را بر زمين افكنده بقبول دين اسلام موفق نشد و صد مثقال طلا بشجاع بن وهب انعام كرده او را اجازت مراجعت داد و حاجب حارث كه ملت نصارى داشت از شجاع صفات رسول صلى الله عليه و سلم را معلوم نموده جمال حالش بحليهء ايمان تجلى يافت و چند جامه بشجاع ارزانى داشت ازو درخواست فرمود كه سلام و نياز ويرا بخاتم الانبيا رساند و چون شجاع به خدمت آن حضرت بازگشت كيفيت واقعه را بازگفت بر زبان وحى بيان جارى شد كه هلاك باد ملك حارث تير دعا بهدف اجابت رسيده حارث در سال هشتم از هجرت وفات يافت اما هوذة بن على الحنفى سليط را تعظيم كرده نامهء شريف شارع ملت حنيف را گرامى داشت و در جواب آن خطاب هدايت انتساب نوشت كه چه نيكو طريقه است كه مردم را به آن ميخوانى و چون من خطيب و شاعر قوم خودم و مردم را از من خوفى و خشيتى هست بايد كه مرا درين امر شريك خود گردانى و بعضى از بلاد را به من گذارى تا متابعت تو كنم و سليط را بانعام اثوابى كه در هجر\r\n\r\n","description":"","footnote":"","page_name":" 375 ","page_number":419},
  {"content":"\r\n\r\nبافته بودند و چيزهاى ديگر نوازش نموده بازگردانيد و او بملازمت حضرت رسيد و مكتوب هوذة را عرض كرد آن حضرت فرمود كه اگر از من يك دانه خرما كه بر زمين افتاده باشد طلب نمايد بوى ندهم هلاك باد وى و ملك وى بعد از مراجعت از غزوهء فتح مكه جبرئيل امين خبر وفات هوذة را به سيد المرسلين رسانيد و هم در سال ششم از هجرت ميان اوس بن الصامت بن قيس بن ابى حازم الانصارى و زوجهء وى خويلة بنت ثعلبة بن قيس بن مالك الخزرج ظهار واقع شد و آية   ( قَدْ سَمِعَ اللَّهُ قَوْلَ الَّتِي تُجادِلُكَ فِي زَوْجِها وَ تَشْتَكِي إِلَى اللَّهِ وَ اللَّهُ يَسْمَعُ تَحاوُرَكُما إِنَّ اللَّهَ سَمِيعٌ بَصِيرٌ   الى آخر الايات ) در آن باب نازل گشت و هم در اين سال ام رومان كه زوجهء ابو بكر صديق بود و والدهء عايشه صديقه رضى الله عنها از عالم انتقال نمود و بقولى در آخر همين سال ابو هريرهء دوسى بملازمت حضرت مقدس نبوى رسيده جمال حالش بزيور اسلام مزين گرديد\r\n\r\nذكر وقايع سنهء سابعه از هجرت خير البشر مصدر ببيان فتح قلاع خيبر\r\nباتفاق اكثر اهل سير در اوايل سال هفتم از هجرت شفيع روز محشر بمقتضاى وعدهء صادقه حى اكبر حيث قال عز و جل  ( وَعَدَكُمُ اللَّهُ مَغانِمَ كَثِيرَةً تَأْخُذُونَها فَعَجَّلَ لَكُمْ هذِهِ )  بعزيمت فتح خيبر با هزار و چهارصد نفر از شجعان دلاور از مدينه نهضت فرمود و سباع بن عرفط غفارى را در آن بلده خليفه گذاشته عكاشة بن محصن اسدى را مقدمهء لشكر گردانيد و در ميمنه عمر بن الخطاب را تعيين كرد و در ميسره ديگرى از اصحاب مقرر گرديد و دويست سر اسب در آن سپاه موجود بود از آن جمله سه سر اسب به حضرت رسالت صلى الله عليه و سلم اختصاص داشت و آن حضرت بعد از قطع مفاوز و مسالك از راه وادى حرضه بميان قلاع خيبر درآمده چون چشمش بر آن ديار افتاد اصحاب را بتوقف امر كرد و دست دعا برآورده بر زبان معجز بيان گذرانيد كه ( اللهم رب السموات السبع و ما اضللن و رب الارضين السبع و ما اقللن و رب الشياطين و ما اضللن و رب الرياح و ما ادرين اسئلك خير هذه القرية و خير ما فيها و اعوذ بك من شرها و شر ما فيها ) پس فرمود ( امشوا على بركة الله ) و مقدارى مسافت طى نموده در منزلى كه آن را منزله ميگفتند نزول فرمود نقلست كه يهود خيبر بنابر آنكه از توجه خير البشر خبر يافته بودند هر روز و هر شب جمعى مسلح و مكمل گشته جهة استخبار از حصار بيرون مىآمدند و شرايط تفحص بتقديم رسانيده بازمىگشتند اما در آن شب كه رسول عجم و عرب بدانجا رسيد ايزد تعالى برايشان خواب غفلت گماشت چنانچه تا زمان طلوع آفتاب هيچكس از جهودان بيدار نشده و صباح در كمال اضطراب بيلها و زنبيلها برداشته از قلعه بيرون خراميدند كه بر سر مزارع خويش روند كه ناگاه چشم ايشان بر سپاه حضرت افتاد گفتند محمد و اللّه محمد و الخميس يعنى اين محمد است با لشكرى\r\n\r\n","description":"","footnote":"","page_name":" 376 ","page_number":420},
  {"content":"\r\n\r\nمنقسم به پنج قسم كه آن مقدمه و جناحين و قلب و ساقه است و بازگشته بقلاع خود درآمدند و چون رسول صلى اللّه عليه و آله و سلم يهود را بر آن منوال ديد فرمود كه ( الله اكبر خربت خيبرا انا اذا نزلنا بساحة قوم فساء صباح المنذرين ) آنگاه خيبريان قلاع خود را مضبوط ساخته دست بانداختن تير و سنگ بگشادند و دلاوران معركهء غزا و جهاد در باب محاصره سعى نموده هر روز داد شجاعت و مردانگى ميدادند و باندك زمانى حصار نطاة و حصن شق و قلعه صعب مفتوح گشت مثنوى\r\n گرفتند آن لشكر متفق * * حصار نطاة و دگر حصن شق *\r\nدگر قلعهء صعب مفتوح گشت * * بسى كس ز كفار مجروح گشت *\r\nپس از فتح اين قلعهاى متين * * سپاه رسول شجاعت قرين *\r\nنمودند قصد حصار قموص * * بسى صعب ديدند كار قموص *\r\nكه آن قلعهء بود رفعت‌پناه * * نبردى بر او پيك انديشه راه \r\nبه صحت پيوسته كه در وقت محاصرهء قلعهء قموص درد شقيقه عارض حضرت مقدس نبوى گشته بنفس نفيس در معارك قدم رنجه نمىفرمود اما هر روز رايت نصرت آيت را بيكى از اعيان مهاجر و انصار داده بحرب اهل حصار مىفرستاد مثنوى\r\n بهر صبح كين مهر خنجر گذار * * شدى عازم فتح نيلى حصار *\r\nبه حكم رسول ظفر اقتباس * * پى فتح آن حصن عالى اساس *\r\nيكى از صحابه ستاندى علم * * نهادى بميدان مردى قدم *\r\nو ليكن مسخر نگشتى حصار * * مكرر شد اين واقعه چند بار \r\nدر روضة الاحباب مسطور است كه از احاديث صحيحه بثبوت پيوسته كه روزى ابو بكر صديق رضى الله عنه لوا برداشت و بپاى قلعه رفت و مقاتله كرده صورت فتح در آينه خيال مشهود نگشت و روز ديگر عمر رضى الله عنه علم برگرفته و جنگ پيش برده مقصود بحصول نه پيوست و روايتى آنكه امير المؤمنين عمر روز اول بحرب اقدام نمود و روز دوم صديق اكبر و روز سيم باز عمر بامر قتال قيام فرموده بىنيل مقصود بمعسكر خير البشر رسيد و خسرو كواكب مواكب با علم زرنگار متوجه ديار مغرب گرديد سرور بطحا و يثرب عليه الصلوات الله الواهب فرمود كه ( لا عطين الراية غدا رجلا كرارا غير فرار يحب الله و رسوله و يحبه اللّه و رسوله يفتح اللّه على يديه ) از سهل بن سعد ساعدى مرويست كه در آن شب كه رسول عرب اين حديث بر زبان وحى بيان گذرانيد غلغله در ميان صحابه افتاد كه آيا فردا لواء ظفر انتما بدست كه خواهد رسيد و چشم كدام يك از ما بديدن چهرهء فتح روشن خواهد گرديد بيت\r\n چشم ميدارند جمعى ديدن رويش بخواب * * تا خود اين دولت نصيب ديدهء بيدار كيست \r\nو بعضى كه نقارى از حيدر كرار در خاطر داشتند باهم ميگفتند كه مقرر است كه مراد از اين شخص على بن ابيطالب نيست زيرا كه چشم او بمثابه‌اى درد مىكند كه پيش پاى خود را نمىبيند در روضة الصفا مسطور است كه على مرتضى رضى اللّه عنه بنابر عارضهء رمد در مبداء حال ازين غزوه تخلف نموده در مدينه توقف فرمود و بالاخره مفارقت حضرت رسالت بر خاطر هدايت مآثرش گران آمده باوجود الم از عقب سيد عالم صلى اللّه عليه و سلم توجه كرد و در اثناء راه يا بعد از وصول بخيبر بموكب همايون خير البشر پيوست و در آن شب كه حديث مذكور بسمع شريفش رسيد بر زبان الهام بيان گذرانيد\r\n\r\n","description":"","footnote":"","page_name":" 377 ","page_number":421},
  {"content":"\r\n\r\nكه ( اللهم لا معطى لما منعت و لا مانع لما اعطيت ) صباح روز ديگر كه خسرو خاور علم نورافشان در فضاى عالم كن فكان برافراخت و هفت قلعهء نيلگون گردون را بيك نهضت مفتوح و مسخر ساخت اشراف مهاجر و انصار باميدوارى بسيار بر در خيمهء سيد ابرار جمع آمدند و منتظر التفات ضمير آفتاب آثار همايون بايستادند و چون از خيمه بيرون آمده نظر بجانب اصحاب انداخت فرمود كه على بن ابى طالب كجاست گفتند چشمش درد مىكند ( فقال ارونيه ترونى رجلا يحب اللّه و رسوله و يحبه اللّه و رسوله يأخذها بحقها ليس بفرار ) و چون سيد اخيار باحضار حيدر كرار امر فرمود سلمة بن الاكوع دست آن جناب را گرفته بنزد آنسرور اصحاب آورد ( فقال ما تشتكى يا على فقال رمدا ما ابصر معه و صداعا برأسى فقال له اجلس وضع رأسك على فخذى ففعل على رضى اللّه عنه ذلك فدعاله النبى صلى اللّه عليه و سلم و تفل فى يديه فمسحا على عينه و رأسه فانفتحت عيناه و سكن الصداع ) و بروايتى سيد البشر آب دهان اطهر در چشمان امير المؤمنين حيدر ريخت ( و على كلا التقديرين ) از آن روز باز آن جناب درد چشم و درد سر نكشيد و بقولى هم در آن مجلس رسول صلى اللّه عليه در شأن شاه مردان اين دعا كرد كه ( اللهم اذهب عنه الحر و البرد ) و بروايتى ( اللهم قه الحر و البرد ) فرمود لاجرم بعد از آن على مرتضى از گرما و سرما متأثر و متضرر نگشت القصه چون در آن صباح انوار عنايت الهى و لمعات عواطف حضرت رسالت‌پناهى بر صفحات حال جناب ولايت دستگاهى تافت رايت نصرت آيت برگرفته بجنگ اهل قلعهء قموص شتافت و بعد از وصول به ظاهر آن حصن حصين علم را بر تودهء سنگ فروبرده جهودئى را از بالاى حصار چشم بر حيدر كرار افتاد پرسيد كه تو كيستى جواب داد كه منم على بن ابيطالب يهودى روى بقوم خود آورده گفت ( غلبتم و ما انزل على موسى ) يعنى سوگند به آن كتابى كه بموسى نازل شده كه مغلوب گشتيد آورده‌اند كه اول كسى كه در آن روز از آن حصار بيرون آمد بعزم رزم حارث يهودى بود برادر مرحب و او دو نفر از مسلمانان را شهيد كرده بضرب ذو الفقار حيدر كرار روى بدار البوار آورد و آنگاه مرحب جهت انتقام برادر قدم در ميدان نهاد و او پهلوان بالا بلند تنومند بود و در آن روز دو زره پوشيده و دو شمشير حمايل نموده و نيزه‌اى كه سنانش سه من وزن داشت بدست گرفته بود و عمامه بر سر بسته و مغفر بر زبر آن نهاده چون بميان ميدان رسيد خواندن رجزى آغاز كرد كه بيت اولش اينست شعر\r\n قد علمت خيبرانى مرحب * * شاكى السلاح بطل مجرب \r\nو شير يزدان بجانب او روان شده رجزى خواند كه بيت نخستينش اينست شعر\r\n انا الذى سمتنى امى حيدره * * كليث غابات شديد قسوره \r\nو مرحب بشمشير حمله بر حضرت امير كرده شاه شجاعت‌پناه پيش‌دستى فرموده ذو الفقار چنان بر سر آن ملعون نابكار فرود آورد كه از سپر و خود گذشته اثر زخم بدندانهايش رسيد و بعضى تا قرپوس زين گفته‌اند آنگاه نيران قتال اشتعال يافته چون هفت كس از جهودان بر دست شاه مردان كشته شدند ساير اعدا پشت بر معركه كرده روى بقلعه آوردند و حيدر كرار رضوان اللّه عليه ايشان را تعاقب نموده در آن اثنا\r\n\r\n","description":"","footnote":"","page_name":" 378 ","page_number":422},
  {"content":"\r\n\r\nبضرب يكى از مخالفان سپر از دست شاه مردان بيفتاد و ديگرى آن را برگرفته بقلعه گريخت مثنوى\r\n سپر در زمان قتال و جدال * * بيفتاد از دست شاه رجال *\r\nبرآشفت آن شاه عالى اثر * * در قلعه را كند و كردش سپر \r\n- از امام وافر مفاخر امام محمد باقر رضى اللّه عنه روايت كرده‌اند كه چون امير المؤمنين كرم اللّه وجهه در حصن را گرفته بجنبانيد تمامت آن حصار بجنبيد كه صفيه دختر حيى بن اخطب از تخت بيفتاد و روى او مجروح شد و در خيبر بعقيدهء بعضى از روات هشتصد من وزن داشت و برخى سه هزار من گفته‌اند و در كشف الغمه مسطور است كه هفتاد كس از برداشتن آن عاجز بودند مثنوى\r\n بنزديك آن دست با اقتدار * * كه گويد ز وزن در آن حصار *\r\nكه كرد است بر وى بسوى سپهر * * سپهرش سپر بودى و قبه مهر \r\nالقصه يهود خيبر كه آن امر غريب از امير المؤمنين حيدر مشاهده نمودند فغان الامان بايوان كيوان رسانيدند و شاه مردان بعد از استجازه از پيغمبر آخر الزمان ايشان را امان داده آن در را به مقدار هشتاد وجب از پس پشت خود دور انداخت و بروايت بعضى از شيعه بخندق حصار درآمده آن در را مانند جسر بر كتف مبارك نگاهداشت تا اهل اسلام عبور نمودند و بقلعه درآمدند و چون خبر فتح خيبر بخير البشر رسيد مسرور گشته در وقت ملاقات با على مرتضى فرمود كه ( قد بلغنى سعيك المشكور و صيغك المذكور قد رضى اللّه عنك و رضيت انا عنك ) و امير المؤمنين را رقت روى نموده قطرات اشك بر جبين مبينش روان شد رسول صلى اللّه عليه و سلم پرسيد كه يا على اين گريهء شاديست يا گريهء غم جواب داد كه گريهء فرحست يا رسول اللّه و چگونه فرحناك نباشم كه تو از من راضى گشته‌اى آن حضرت فرمود كه نه تنها من از تو راضيم بلكه ايزد تعالى و ملائكه نيز از تو راضىاند به صحت پيوسته كه على كرم اللّه وجهه خيبريان را به آن شرط امان داد كه هريك از يهود يك شتر وار طعام برداشته از آن ديار بيرون روند و ساير اموال خود را به مسلمانان گذارند و اگر چيزى پوشيده و پنهان دارند خون ايشان هدر باشد و كنانة بن ابى الحقيق يك پوست شتر كه از زر و زيور مملو بوده پنهان كرده اين صورت ظاهر شد و بنابر شرط مذكور خون يهود مباح شد و خاتم الانبيا عليه من الصلواة افضلها كنانه را تسليم محمد بن مسلمه نمود كه بعوض خون برادر خود محمود كه در آن جنگ شهيد شده بود بقتل آورد و از سر كشتن ساير جهودان درگذشت اهل اسلام از قلاع خيبر اموال موفور و اجناس غير محصور و بردهء بسيار و مراعى و مواشى بىشمار و اسلحهء فراوان غنيمت گرفتند از آن جمله در حصن قموص صد جوشن و چهارصد شمشير و هزار نيزه و پانصد كمان يافتند و از آن غنايم خمس به حضرت مقدس نبوى اختصاص پذيرفت تتمه ميان مسلمانان قسمت يافت و صفيه دختر حيى بن اخطب كه زوجهء كنانة بن ابى الحقيق بود در سهم دحيهء كلبى افتاد رسول صلى اللّه عليه و سلم در عوض او چيزى بدحيه عنايت كرد و صفيه را در حبالهء نكاح آورد و بوقت مراجعت از خيبر در منزل صهباء با وى زفاف فرمود نقلست كه بعد از وقوع فتح خيبر زينب بنت حارث يهودى زوجهء سلام بن مشكم بزغالهء بريان كرده مسموم ساخت و\r\n\r\n","description":"","footnote":"","page_name":" 379 ","page_number":423},
  {"content":"\r\n\r\nچون شنيده بود كه رسول اللّه صلى اللّه عليه و سلم گوشت شانه و سر و دست را دوست ميدارد در آن دو عضو زهر بيشتر تعبيه نمود و آن بريان را برسم هديه نزد خير البريه فرستاد و چون آن حضرت لقمهء از آن طعام در دهان بنهاد اندكى خائيده بينداخت و فرمود كه دست از اكل اين بريان باز داريد كه زبان حال اين گوشت پاره با من به زبان آمد و گفت مرا مسموم ساخته‌اند و اصحاب ترك طعام خوردن كرده بشر بن براء كه لقمه‌اى از آن گوشت فرو برده بود هم در آن مجلس رنگش متغير گشته وفات يافت و بقولى بعد از يكسال بجوار رحمت ايزد متعال پيوست و حضرت خير البريه يهوديه را طلبيده از وى پرسيد كه تو را بدين عذر چه باعث آمد جواب داد كه با خود انديشيدم كه اگر ملكى باشى زهر در تو اثر كرده از سر خلق باز شوى و اگر نبى بتحقيق باشى حضرت عزت تو را از مضرت زهر محافظت نمايد زمره‌اى از اهل سير برآنند كه پيغمبر آخر الزمان اين جريمه را از يهوديه عفو نمود و فرقهء گويند كه بقتل و صلب او حكم فرمود اما باتفاق متعرض ساير جهودان خيبر نشد و مزارع آن سرزمين را بديشان داد تا مزروع گردانيده هرچه حاصل شود نصفى را به بيت المال فرستند و نصفى را باجرة خويش بردارند در بسيارى از كتب سير مسطور است كه در وقت محاصره و محاربهء خيبر نود و سه كس از يهود بدوزخ شتافتند و پانزده نفر از مسلمانان سعادت شهادت دريافتند از آن جمله يكى محمود بن مسلمهء انصارى بود برادر محمد بن مسلمه و او در اوايل ايام محاصره روزى بعد از محاربهء بسيار در سايه ديوار حصار ناعم ميل استراحت نمود بتصور آنكه در آن قلعه كسى نيست و كنانه بن التحقيق يا مرحب على اختلاف الروايتين سنگى از بالاى حصار بر سرش زد و محمود بدان زخم متوجه رياض جنت گشت و ديگرى از شهداى خيبر عامر بن سنان بن اكوع بود و او روزى در برابر مرحب آمده آن كافر متهور تيغى بر سر عامر زد و شمشير در سپر محكم شده عامر نيز شمشير بر وى انداخت و بتقدير ايزدى تيغ بر زانوى عامر آمده به آن زخم درگذشت و سلمة بن الاكوع كه عم عامر بود گريان نزد پيغمبر آخر الزمان رفته گفت يا رسول الله جمعى از ياران تو ميگويند كه عمل عامر باطل است زيرا كه بشمشير خود كشته گشته آن حضرت فرمود كه دروغ گفته‌اند بدرستى كه او را دو اجر است پوشيده نماند كه اسامى ساير مسلمانان كه در خيبر شهيد شده‌اند از كتب سير معلوم نشد بنابرآن خامهء ستوده مآثر بر ذكر محمود و عامر اختصار نموده عنان بيان را بصوب ديگر انعطاف داد در روضة الاحباب مسطور است كه در روز فتح خيبر جعفر بن ابى طالب و زوجهء وى اسماء بنت عميس رضى الله عنهما و شش نفر از اشعريين كه ابو موسى از آن جمله بود از جانب حبشه بملازمت خير البشر صلى الله عليه و سلم رسيدند و چون آن حضرت جعفر را ديد منبسط گشته فرمود نميدانم كه بوقوع كدام يك ازين دو امر شادمان‌ترم بقدوم جعفر يا فتح خيبر و جعفر و رفقاء او را از غنائم خيبر حصه‌اى ارزانى داشت نقلست كه در آن‌وقت كه حضرت مقدس نبوى صلى الله عليه و سلم بنواحى خيبر رسيد محيصة بن مسعود را بجانب فدك ارسال فرمود تا اهالى آنموضع را باسلام دعوت نموده از وخامت عاقبت تمرد تحذير نمايد و محيصة\r\n\r\n","description":"","footnote":"","page_name":" 380 ","page_number":424},
  {"content":"\r\n\r\nحسب فرموده بتقديم رسانيده يهود فدك نخست جوابهاى درشت گفتند و بعد از دو سه روز كه از فتح بعضى از قلاع خيبر خبر يافتند بقدم اعتذار پيش‌آمده يكى از رؤساء خود را كه نون بن يوشع نام داشت با جمعى نزد حضرت مقدس نبوى فرستادند تا بتمهيد بساط مصالحه قيام نمايند و چون آن جماعت بملازمت عتبه عليه نبوت رسيدند بعد از قيل و قال مهم صلح بر آن قرار يافت كه اهل فدك نصف اراضى خود را برسول صلى الله عليه و سلم مسلم دارند و نصف ديگر از ايشان باشد در مقصد اقصى بدين عبارت مزبور است كه بعضى گويند حضرت رسالت بسوى فدك امير المؤمنين على را فرستاد و مصالحه بر دست امير واقع شد بر آن نهج كه امير قصد خون ايشان نكند و حوايط خاص از آن رسول باشد پس جبرئيل فرود آمد و گفت حق تعالى ميفرمايد كه حق خويشان بده رسول گفت خويشان من كيستند و حق ايشان چيست جبرئيل گفت فاطمه است حوايط فدك را به دو ده و آنچه از آن خدا و رسول است در فدك هم به دو ده و پيغمبر عليه السلام فاطمه را بخواند و از براى او حجتى نوشت و آن وثيقهء بود كه بعد از وفات رسول صلى الله عليه و سلم پيش ابو بكر آورد و گفت اين كتاب رسول خداست كه از براى من و حسن و حسين نوشته است انتهى كلامه در بسيارى از كتب معتبر بقلم علماء فن سير مرقوم گشته كه چون حضرت خير البشر خاطر انور از جانب كفار خيبر جمع ساخته طبل مراجعت كوفته علم عزيمت بصوب وادى القرى برافراشت و پس از طى چند مرحله در موضع صهباء منزل گزيد و در وقتى كه سر مبارك در كنار حيدر كرار نهاده بود آثار وحى بر آن سرور ظاهر شد و زمان نزول وحى آن مقدار امتداد يافت كه آفتاب بديار مغرب شتافت و بعد از انجلاء وحى خاتم الانبياء از على مرتضى پرسيد كه نماز عصر گذارده‌اى جواب داد كه نى رسول صلى الله عليه و سلم دست بدعا برآورد كه الهى اگر على در طاعت تو و طاعت رسول تو بوده آفتاب را بازگردان تا باداء صلوة عصر قيام نمايد از اسماء بنت عميس رضى الله عنهما مرويست كه گفت بعد از آن‌كه آفتاب غايب شده بود ديدم كه طلوع نموده بر كوه و هامون تافت بمثابهء كه لمعان خورشيد را طوايف برايا برأى العين ديدند و على كرم اللّه وجهه نماز ديگر بگذارد و اين معنى داخل معجزات حضرت نبوى و موجب افتخار و مباهات جناب مرتضوى گشت و چون حضرت مصطفى عليه من الصلاة اشرفها از صهباء كوچ فرموده بوادى القرى رسيد يهود آن موضع بمظاهرت بعضى از مشركان عرب قدم در ميدان قتال نهادند و اهل اسلام نيز بتصويهء صفوف پرداخته ابواب جنگ و جدال بگشادند و در آن روز با آنكه يازده نفر از جهودان بقتل آمدند غالب از مغلوب متميز نشد اما صباح روز دوم خوف و رعبى تمام به حال اهل ظلام راه يافته بوادى فرار شتافتند و نعمتى وافر و غنيمتى متكاثر بدست سپاه اهل اسلام افتاد و چون يهودان از فتوحات لشگر نصرت انتما خبر يافتند طريق مصالحه مسلوك داشته جزيه قبول نمودند و حضرت مقدس نبوى صلوات الله و سلامه عليه قرين فتح و ظفر بمدينه طيبه شتافته سرايا به اطراف و جوانب ديار عرب فرستاد و آنگاه بتهيهء اسباب سفر عمرة القضا فرمان داد و در ذيقعدهء\r\n\r\n","description":"","footnote":"","page_name":" 381 ","page_number":425},
  {"content":"\r\n\r\nهمان سال با دو هزار از مهاجر و انصار بجانب مكه معظمه توجه فرموده ابو ذر غفارى را در مدينه بخلافت تعيين نمود و در آن سفر صد اسب جنيبت و اسلحهء بىنهايت و شصت يا هفتاد شتر جهت هدى همراه برد و ضبط اسبان جنيبت بمحمد بن مسلمه تفويض كرده مهم محافظت اسلحه را ببشير بن سعد بازگذاشت و رسول صلى الله عليه و سلم چون بحريم حرم رسيده مشركان بقلل جبال رفتند و بموجبى كه در كتب مبسوطه مذكور است آن حضرت به مكه درآمد و اداى عمره بجاى آورده سه روز توقف فرمود و ميمونه بنت حارث الهلاليه را كه خواهر زن عباس بود داخل امهات مؤمنين ساخت آنگاه بصوب مدينه علم عزيمت برافراخت\r\n\r\nذكر وقايع سال هشتم از هجرت رسول ثقلين و بيان فتح مكه و غزوة حنين\r\nدر اوايل اين سال بقول بسيارى از اهل اخبار خالد بن الوليد و عمرو بن العاص و عثمان بن طلحة بن ابى طلحهء عبدرى در مدينه بملازمت آن مهر سپهر سرورى رسيده زبان بكلمهء طيبه توحيد گويا گردانيدند و همدرين سال سريهء موته واقع شده و موته چنانچه شيخ ابن حجر در شرح صحيح بخارى آورده قريه‌ايست از قراى بلقاء به زمين شام و از آنجا تا بيت المقدس دو مرحله است و سبب ارسال سپاه بدان موضع آن بود كه حضرت مقدس نبوى صلى اللّه عليه و سلم مكتوبى بحارث بن عمير ازدى داد تا نزد حاكم بصرى برد و حارث بعد از قطع منازل بموته رسيده در آن مقام بفرمان شرحبيل بن عمرو غنائى كه از امراء قيصر بود كشته گشت و اين خبر بسمع اشرف خير البريه رسيده زيد بن حارثه را بر سه هزار كس از مهاجر و انصار امير ساخت و فرمود كه بجنگ مخالفان شام اقدام نمايند و در وقت وداع گفت كه اگر زيد در اين جنگ شهيد شود جعفر بن ابى طالب امير باشد و اگر جعفر نيز بسعادت شهادت رسد عبد اللّه بن رواحه بامارت لشگر قيام نمايد و اگر عبد اللّه نيز اين عالم را بدرود كند هر كرا مسلمانان خواهند بر خود امير كنند گويند يهودئى در آن مجلس حاضر بود كه رسول صلى اللّه عليه و سلم اين وصيت نمود روى به آن حضرت آورده گفت يا ابا القاسم اگر تو در دعوى نبوت صادقى هر كرا بامارت نامزد كردى بايد كه در اين سفر كشته گردد زيرا كه انبياء بنى اسرائيل چون سپاه بجنگ اعدا مىفرستادند اگر صد كس را بدين نهج بامارت تعيين مينمودند همه كشته ميشدند القصه زيد بن حارثه رضى اللّه عنه با لشگر نصرت اثر بصوب مقصد توجه نموده چون شرحبيل از عزيمت ايشان آگاه شد سپاهى درهم كشيده برادر خود سدوس را با پنجاه نفر از پيش فرستاد و سدوس در وادى القرى بجنود خير البرايا رسيده در حين محاربه بقتل آمد و شرحبيل از استماع اين خبر متوهم شده بقلعه گريخت و از قيصر استمداد نموده پادشاه روم جمعى كثير بمدد شرجيل ارسال داشت و بسيارى از قبايل عرب نيز بوى پيوستند چنانچه عدد مخالفان از صد هزار تجاوز كرد و مسلمانان بعد از وقوع بر كثرت اعدا قرعهء مشورت درميان انداخته آخر الامر خواطر بر محاربه قرار دادند و در صحراى موته تلاقى فريقين روينمود و نخست زيد بن\r\n\r\n","description":"","footnote":"","page_name":" 382 ","page_number":426},
  {"content":"\r\n\r\nحارثه علم برگرفت و پاى در ميدان نهاده جنگ ميكرد تا شهيد شد و عمر زيد بن حارثه پنجاه و پنج سال بود آنگاه جعفر رضى اللّه عنه رايت برداشته روى بكفار آورد و دشمنان غلبه كرده دست راست او را بينداختند و جعفر علم را بدست چپ گرفته بضرب تيغ يكى از اشرار آن دستش نيز مقطوع شد پس جعفر لواء را بهردو بازوى خود نگاهداشته به زخم رومئى از پا درآمد پس از آن عبد اللّه بن رواحه باخذ رايت اقبال بميدان قتال اقدام نموده او نيز شهادت يافت و اهل اسلام بعد از كشته شدن عبد اللّه رضى اللّه عنه خالد بن الوليد را بامارت تعيين كردند و خالد آن روز تا شب در ميدان حرب بطعن و ضرب مشغول بود و روز ديگر اوضاع لشكر را تغيير داده مخالفان تصور نمودند كه اهل اسلام را مدد رسيده ازين جهة انديشناك شده بگريختند و مسلمانان در ضمان صحت و نصرت متوجه مدينه گشتند بثبوت پيوسته كه در آن روز كه در صحراى موته جنگ قايم بود حق سبحانه و تعالى حجاب از پيش چشم مصطفى برداشت چنانچه خصوصيات حالات آن معركه را مشاهده نموده حاضرانرا از شهادت زيد و جعفر و عبد اللّه بن رواحه رضى اللّه عنهم على الترتيب خبر داده فرمود كه بعد از اين رواحه شمشيرى از شمشيرهاى ايزد تعالى علم برگرفته فتح بر دست او تمشيت پذيرفت بنابرين خالد بسيف اللّه ملقب شد و حضرت رسالت‌پناه صلى اللّه عليه و سلم در آن روز در شأن جعفر رضى اللّه عنه فرمود كه جعفر ببهشت درآمد و حق عز و علا عوض دو دست او دو بال از ياقوت سرخ به او عنايت كرد تا در فضاى جنان بهر جانب كه خواهد طيران كند لاجرم بعد از آن او را جعفر طيار خواندند نقلست كه بعد از سه روز يا چهار روز از واقعهء موته يعلى بن منبه كه يكى از حاضران آن غزوه بود بملازمت حضرت خير البريه عليه السّلام و التحيه رسيده آنحضرت فرمود كه اى يعلى من ترا خبر دهم يا تو مرا خبر ميدهى يعلى گفت تو خبر ده يا رسول اللّه حضرت رسالت‌پناه كيفيت حالات را بر زبان وحى بيان گذرانيد يعلى گفت به حق آنخدائى كه ترا براستى بخلق فرستاده كه از حديث قوم هيچ ترك نفرمودى از اسماء بنت عميس زوجه جعفر رضى اللّه عنهما مرويست كه گفت در روزيكه خبر واقعهء جعفر بمدينه رسيد خير البشر صلى اللّه عليه و سلم بخانهء ما آمد و اولاد جعفر محمد و عبد اللّه را طلبيده هردو را ببوسيد و ببوئيد و من آثار ملال در ناصيهء حال آنحضرت مشاهده نموده گفتم يا رسول اللّه مگر خبرى از جعفر به تو رسيده فرمود آرى برادر و ابن عم من جعفر شهادت يافت و جمعى از ياران كه با او بودند نيز شهيد شده‌اند اسماء گويد كه چون اين سخن شنيدم برخواستم و آغاز گريه و افغان كردم سيد عالم صلى اللّه عليه و سلم فرمود كه اى اسماء هذيان و ناشايسته مگوى و دست بر سينه مزن آنگاه بخانهء فاطمه رضى الله عنها رفته ديد كه در فراق جعفر ميگريد و الم خاطر خير البشر از گريهء فاطمه زهرا زياده شده فرمود كه على مثل جعفر فليبك الباكيه يعنى اگر گريندهء بگريد بايد كه بر مثل جعفر گريه كند بعد از آن گفت جهة آل جعفر طعامى مرتب سازيد كه ايشان بمراسم تعزيت اشتغال دارند و اين قاعده كه از براى مصيبت‌زدگان طعام فرستند از آن روز در ميان مردم مدينه پيدا\r\n\r\n","description":"","footnote":"","page_name":" 383 ","page_number":427},
  {"content":"\r\n\r\nشده ديگر از وقايع سال هشتم از هجرت سريهء ذات السلاسل است كيفيت اجمال آنكه بمسامع عليه نبويه رسيد كه جمعى از اشرار بنى قضاعه داعيه دارند كه از اطراف ديار اسلام را تاخت كنند و آنحضرت عمرو بن العاص را با سيصد نفر از مهاجر و انصار بدفع كفار نامزد فرمود و چون عمرو به آب سلاسل رسيد بوضوح انجاميد كه اعداد اعدا از آن زياده است كه با سيصد نفر خود را در عداد جهاد ايشان توان آورد بنابرآن رافع بن مكيث جهنى را بمدينه باز گردانيده استمداد نمود و رسول صلى الله عليه و سلم ابو عبيدة بن الجراح را با دويست كس از مهاجر و انصار كه شيخين رضى الله عنهما از آن جمله بودند بمدد عمرو روانه ساخت و فرمود بايد كه مخالفت در ميان شما واقع نشود چون ابو عبيده رضى الله عنه بعمرو پيوست و وقت نماز درآمد خواست كه امامت كند عمرو مانع شده گفت امارت و امامت اين لشكر تعلق به من ميدارد و تو بمعاونت من مأمورى و چون ابو عبيده را حضرت مصطفى صلى الله عليه و سلم باجتناب سلوك طريق خلاف وصيت فرموده بود بعمرو اقتدا كرد آنگاه سپاه اسلام بمنازل اهل ظلام شتافته دست بغارت و تاراج برآوردند و مواشى بسيار غنيمت گرفته با حصول مقصود بمدينه بازگشتند در روضة الصفا مسطور است كه چون اهل سريه به خدمت حضرت خير البريه عليه السّلام و التحية رسيدند آنحضرت از عمرو و حال مردمى را كه همراه او بودند استفسار نمود عمرو از موافقت ايشان شكر گفته رسول صلى الله عليه و سلم هم از سپاه پرسيد كه عمرو با شما چگونه معاش كرد ايشان نيز زبان بشكر عمرو گشادند اما گفتند بامدادى در حال جنابت بامر امامت قيام نمود و مقتداء انبيا عليه من الصلاة افضلها چگونگى آنواقعه را از عمرو سؤال كرد او جواب داد كه در آن روز سرمائى مفرط بود و من بمقتضاء آيهء  ( وَ لا تُلْقُوا بِأَيْدِيكُمْ إِلَى التَّهْلُكَةِ )  از هلاكت نفس خويش انديشيده به غسل نپرداختم رسول صلى الله عليه و سلم ازين سخن متبسم شده فرمود كه نظر كنيد در وى كه از براى خود چگونه بهانهء پيدا كرد و بروايتى كه درج الدرر بذكر آن ناطق است هم درين سال اتخاذ منبر جهة جلوس خير البشر در وقت خواندن خطبه وقوع يافت و باتفاق علماء سير در همين سال انوار فتح مكه از مطلع تأييدات سبحانى از افق توفيقات ربانى بر وجنات احوال فرخنده مآل سالكان طريق مسلمانى تافت بيان اين سخن آنكه در وقت مصالحه حديبيه بنى خزاعه بزنهار سيد ابرار صلى الله عليه و آله الاطهار درآمدند و بنى بكر هم سوگند قريش گشتند و چون در ميان آن‌دو قبيله در سوابق ايام پيوسته نايرهء عداوت مشتعل بود درين اوقات كه ايشان را از جانب تعرض سپاه اسلام فراغتى روى نمود بر سر مخالفت قديمى رفتند و روزى يكى از بنى بكر هجو رسول صلى الله عليه و سلم بر زبان راند و غلامى از خزاعه او را منع كرد و آن شقى ممتنع نشد و غلام خزاعى رحمة الله عليه سر و روى او را درهم شكست و بدين جهت آتش عصبيت بين الجانبين التهاب يافته بنو بكر التجا بقريش كردند و ايشان دفتر عهد و پيمان پيغمبر آخر الزمان را بر طاق نسيان نهاده آنجماعت را بسلاح امداد نمودند بلكه طايفه از اعيان قرشيان مثل\r\n\r\n","description":"","footnote":"","page_name":" 384 ","page_number":428},
  {"content":"\r\n\r\nسهيل بن عمرو و حويطب بن عبد العزى و عكرمة بن ابى جهل و صفوان بن اميه و مكرز بن حفص هيأتهاء خود را متغير گردانيده بر سر بنى خزاعه شبيخون بردند و بعد از ارتكاب اين حركت ناپسند از شكستن عهد پشيمان شده ابو سفيان متوجه مدينه گرديد تا پيش از آنكه اينخبر مسموع خير البشر شود در تجديد مراسم صلح كوشيده مدت مصالحه را زياد گرداند در صحاح اخبار ورود يافته كه در سحر آنشب كه كفار قريش بر سر بنى خزاعه شبيخون بردند حضرت خير البريه كه در حجرهء ميمونه بود در وقتى كه از طهارت خانه بيرون آمد فرمود كه نصرت نصرت ميمونه رضى الله عنها پرسيد كه يا رسول الله با كه حديث ميكنى جوابداد كه رجز خواننده بنى كعبست از خزاعه كه طلب معاونت مينمايد و ميگويد كه قريش بمدد بنى بكر اقدام نمودند و بعد ازين گفت‌وشنود بسه روز عمرو بن سالم خزاعى بمدينه رسيد و صورت شبيخون قريش را مشروح معروض گردانيد و همدرين اوان ابو سفيان به يثرب آمده بخانهء دختر خويش ام حبيبه كه در سلك ازواج صاحب التاج و المعراج انتظام داشت رفت و بر فراش آنحضرت نشست ام حبيبه آن و ساده را در نورديده گفت اين فراش سيد اهل نظافتست و ذات تو مقرون بشرك و نجاست ابو سفيان بخشم از پيش دختر بيرون رفته بمجلس همايون رسول صلى اللّه عليه و سلم شتافت و هرچند در باب تجديد قواعد مصالحه سخن گفت جواب شافى نيافت آنگاه با شيخين رضى اللّه عنهما گفت و شنيد نموده از ايشان نيز كلمهء كه موافق مدعاء او باشد استماع ننمود بعد از آن بعتبهء علياء فاطمه زهرا رضى اللّه عنها رفته از آنجا نيز نوميد بازگشت پس با على رضى اللّه عنه ملاقات كرده گفت يا ابو الحسن مرا راهى نماى كه موصل بمطلوب باشد كه بغايت عاجز و متحيرم على فرمود كه بايد كه در ميان انجمن برخيزى و بآواز بلند بگوئى كه من از هردو طرف قوم را بجوار خود در آوردم ابو سفيان گفت اگر بفرموده تو عمل نمايم مهم من تمشيت پذيرد جناب ولايت مآب جوابداد كه معلوم نيست كه به مجرد اين سخن كار تو كفايت شود اما چاره غير ازين بخاطر نميرسد آنگاه ابو سفيان در مجلس خاص برخواسته آواز برآورد كه ايقوم بدانيد و آگاه باشيد كه من از هردو جانب مردم را بزنهار خود درآوردم و ظن من آنست كه محمد جوار مرا رد نكند بعد از آن اين سخن بعرض آنحضرت نيز رسانيد و همين جواب شنيد كه اى ابو سفيان تو اين سخن ميگوئى پس از آن ابو سفيان به مكه رفت و چون مهمى كه ساخته بود با قوم خود درميان نهاد گفتند هيچ كار نساخته و هيچ مهم نپرداخته و على ابن ابى طالب عليه السّلام با تو هزل كرده و تمسخر نموده كه گفته مردم جانبين را در زنهار خود درآور القصه بعد از رفتن ابو سفيان حضرت مقدس نبوى صلوات اللّه و سلامه عليه بكارسازى لشكر اشتغال نمود اما با كسى نگفت كه عزيمت كدام طرف دارم و مناجات كرد كه ( اللهم خذ على ابصارهم فلا يرونى الا بغتة ) و بقبائل و احياء عرب قاصدان فرستاده پيغام داد كه هركه به خدا و رسول او ايمان دارد بايد كه در اوايل ماه مبارك رمضان مسلح و مكمل در مدينه باشد درين اثنا حاطب بن ابى بلتعه مكتوبى بصناديد قريش نوشت مضمون آنكه رسول\r\n\r\n","description":"","footnote":"","page_name":" 385 ","page_number":429},
  {"content":"\r\n\r\nصلى اللّه عليه و سلم بجمع كردن لشكر و ترتيب ما يحتاج سفر مشغولست غالب ظن من آنست كه مقصد آنحضرت غير مكه جائى نيست خواستم كه مرا بر شما حقى ثابت گردد بنابرآن اين مكتوب نوشتم و السلام و اين كتابت را بزنى داد تا در موى خود پنهان كرده روى به مكه نهاد و سيد المرسلين باخبار جبرئيل امين ازين معنى واقف شده على مرتضى و زبير بن العوام را رضى اللّه عنهما فرمود كه برويد تا روضهء جناح و در آن موضع زنى را خواهيد يافت كه مكتوبى مصحوب اوست آن نوشته را از وى گرفته بياوريد و چون على و زبير به آن زن رسيدند و طلب نامه نمودند انكار كرد و ايشان شرايط تفحص بجاى آورده از آن مكتوب اثر نيافتند بالاخره على مرتضى كرم اللّه وجهه گفت به خدا سوگند كه رسول خدا با من دروغ نگفته و شمشير از نيام بيرون آورده آنضعيفه را بقتل تهديد نمود لاجرم ترسيده مكتوب را از ميان موى سر خود بيرون آورده بآنجناب تسليم كرد و چون آن كتابت به نظر انور حضرت رسالت رسيد حاطب را طلبيده پرسيد كه ترا چه چيز بر تحرير اين مكتوب باعث آمد حاطب گفت يا رسول اللّه به خدا سوگند كه بر جادهء متابعت تو ثابت و راسخم و غرض من از نوشتن اين نامه آن بود كه حقى بر قريش ثابت كنم تا بمحافظت عيال و اموال من كه در مكه‌اند قيام نمايند و رسول صلى اللّه عليه و سلم تصديق سخن حاطب كرده عمر گفت يا رسول اللّه اجازت فرماى تا گردن اين منافق را بزنم و آنسرور در تسكين عمر كوشيده گفت او از اهل بدر است القصه حضرت مقدس نبوى صلى اللّه عليه و سلم بعد از ترتيب لشكر و تهيهء ما يحتاج سفر ابن ام مكتوم يا ابو ذر غفارى را در مدينه خليفه گذاشت و بقولى در ماه مبارك رمضان رايت نصرت نشان بجانب مكه مباركه برافراخت و بر سر چاه ابو عتبه بعرض لشكر هدايت اثر اشتغال نموده از مهاجر هفتصد مرد در حيز شمار آمد و سيصد سر اسب در ميان ايشان بود و از انصار چهار هزار ملازم موكب ظفر آثار بودند و پانصد سر اسب داشتند و از قبيله مزنيه هزار نفر آمده بودند كه صد زره و صد اسب در ميان ايشان بود و از مردم اسلم چهارصد مرد بملازمت سيد عالم اختصاص يافته بودند و از بنى كعب پانصد كس شمرده شده خواجه كاينات از آن موضع نهضت فرمود چون به منزل فدك رسيد قرب هزار مرد نيزه گذار كه اكثر بر اسب سوار بودند از بنى سليم بسپاه نصرت شعار پيوستند و همچنين از اطراف و جوانب ديار عرب متابعان سيد المرسلين بمعسكر ظفر اثر ملحق مىگشتند چنانچه بروايت اقل عدد آن سپاه بده هزار رسيد و چون ذو الحليفه يا بيوت السقيا بيمن مقدم سيد عالم صلى الله عليه و سلم رشك‌افزاى اين سبز طارم گشت عباس رضى الله عنه از جانب مكه تشريف آورده ملازم ركاب سعادت انتساب شد و مقارن آن حال ابو سفيان بن الحارث بن عبد المطلب و عبد اللّه بن ابى اميه كه آن يك پسر عم و اين يك پسر عمه رسول صلى اللّه عليه و سلم بود بتقبيل انامل همايون سرافراز شده ايمان آوردند و پيغمبر آخر الزمان بعد از طى چند مرحله بمر الظهران كه بر چهار فرسخى مكه است رسيده شب در آن منزل توقف نموده و فرمود\r\n\r\n","description":"","footnote":"","page_name":" 386 ","page_number":430},
  {"content":"\r\n\r\nكه آتش بسيار برافروختند و در آنشب عباس از استيصال قريش انديشيده به قصد آنكه ايشان را تنبيه نمايد كه بموكب همايون آيند وجهة خويش امانى حاصل كنند بر استر خاصهء خير البشر نشسته تا موضع اراك عنان باز نكشيد و در آن منزل بابو سفيان و جمعى ديگر از قريشيان كه بتجسس از مكه بيرون آمده بودند بازخورده بايشان گفت كه حال چيست و متوجه حريم حرم كيست و ابو سفيان چاره‌جوى گشته عباس رضى اللّه عنه او را رديف خويش گردانيده بجانب معسكر ظفر اثر مراجعت كرد و عبور ايشان بر در خيمه عمر بن الخطاب رضى اللّه عنه افتاده چون عمر بر ابو سفيان نظر انداخت گفت ايدشمن خدا الحمد اللّه كه بر تو دست يافتم و شمشير كشيده بتعجيل شتافت تا پيش از عباس بنزد حضرت رسول رفته رخصت قتل ابو سفيان حاصل كند عباس نيز تيزتر روان شده مقارن يكديگر بخيمه خير البشر درآمدند و در مجلس آنحضرت ميان عباس و عمر رضى اللّه عنهما در باب قتل و امان ابو سفيان قيل و قال بسيار واقع شده آخر الامر عباس او را بخيمهء خويش برد و صباح باز نزد سيد عالم صلى اللّه عليه و سلم آورده آنحضرت ابو سفيانرا باسلام دعوت فرمود عباس او را از ضرب تيغ فاروق اعظم ترسانيده ابو سفيان طوعا او كرها كلمهء توحيد بر زبان آورد بعد از آن عباس گفت يا رسول اللّه ابو سفيان مردى جاه دوست است او را بعنايتى مخصوص گردان حضرت فرمود كه ( من دخل دار ابو سفيان فهو آمن و من القى السلاح فهو آمن و من اغلق بابه فهو آمن و من دخل مسجد الحرام فهو آمن ) پس ابو سفيان باجازت حضرت رسالت به مكه بازگشته عباس رضى اللّه عنه بفرموده رسول صلى اللّه عليه و سلم از عقبش شتافت و او را در محلى تنگ نگاهداشت تا كثرت سپاه اسلام را ملاحظه نموده هيبت جنود الهى در دلش قرار گيرد و چون لشگر اسلام بعظمت و آراستگى تمام به نظر ابو سفيان درآمد گفت ايعباس در عالم كرا اينمقدار تجمل و حشمت باشد بدرستيكه ملك برادرزادهء تو عظيم شد عباس جوابداد كه اى ابو سفيان اين رسالت و نبوتست نه مملكت آنگاه ابو سفيان بر سبيل تعجيل به مكه شتافته بشارت امان باهل حرم رسانيد و حضرت سيد كاينات و خلاصه موجودات عليه افضل الصلوات و اكمل التحيات بذى طوى رسيده فرمان داد كه زبير رضى اللّه عنه با مهاجران از اعلى مكه درآمده رايتى كه بر دستش بود در حجون نصب كند و خالد بن الوليد رضى اللّه عنه با بنى اسلم و غفار از اسفل مكه درآيد و لواء خود را در منتهابيوت بزند و سعد بن عباده رضى اللّه عنه با قوم خود از ثنيه مدينين متوجه گردد و بنفس نفيس با طايفه‌اى از خواص اصحاب از طريق اذاخر توجه فرمود و از موقف نبوت فرمان واجب الاذعان صدور يافت كه هيچكس از اهل اسلام با ارباب كفر و ظلام مقاتله نكند ليكن اگر جمعى از اشرار و سفها در مقام قتال آيند لشگر فرخنده اثر بدفع ايشان قيام نمايند و در آن روز بر زبان سعد بن عباده رضى اللّه عنه گذشت كه اليوم يوم الملحمه يعنى امروز روز جنگ و ستيز است ابو سفيان اين سخن شنيده فى الحال بملازمت حضرت رسالت شتافت و آنچه سعد گفته بود بعرض رسانيد رسول صلى اللّه عليه و سلم فرد كه امروز روز مرحمت است نه روز ملحمه و\r\n\r\n","description":"","footnote":"","page_name":" 387 ","page_number":431},
  {"content":"\r\n\r\nعلى كرم الله وجهه را فرمود كه علم را از دست سعد بستاند و نگاه دارد و بروايتى آنكه بپسر او قيس دهد نقلست كه عكرمة ابن ابى جهل و صفوان بن اميه و سهيل بن عمرو با فوجى از اهل شرارت در آن روز سر راه بر خالد بن الوليد گرفته نايرهء جنگ و جدال اشتعال يافت و از مسلمانان كزر بن جابر بن عبد الله فهرى و حبيش بن خالد اشعرى بعز شهادت رسيده از كفار بروايتى بيست و هشت كس كشته گشتند و بقية السيف سلاح انداخته رايت هزيمت برافراختند و رسول مهيمن بيچون در موضع حجون سر و تن از گرد راه شسته زره در پوشيد و خود بر فرق همايون نهاده با اكابر مهاجر و انصار به مسجد الحرام درآمد و زبان معجز بيان به تكبير ملك منان گشاده بيت الله را طواف نموده و نواحى خانه را از لوث اصنام پاك ساخت و هبل را كه اعظم بتان قريش بود جناب ولايتمآب مرتضوى بفرموده حضرت مقدس نبوى بر خاك مذلت انداخت بيت\r\n ز لوث وجود بت و بت‌پرست * * در آن روز بيت الحرم بازرست \r\nدر بسيارى از كتب راويان اخبار سيد اخيار صلى الله عليه و آله الاطهار مرقوم اقلام صحت آثار گشته كه مشركان بتى چند بزرگ در موضعى بلند نهاده بودند چنانچه دست به آن نميرسيد و على مرتضى رضى الله عنه بعرض خير الانام صلى الله عليه الى يوم القيام رسانيد كه يا رسول الله پاى مبارك بر دوش من نه و اين اصنام را فرود آر سيد ابرار گفت يا على ترا طاقت ثقل نبوت نيست تو پاى بر دوش من نه و به اين امر قيام نماى و آن جناب پاى بر كتف مبارك آنحضرت نهاده آن بتان را پايان انداخت نقلست كه در آنوقت رسول صلى الله عليه و سلم از امير پرسيد كه خود را چون مييابى جوابداد كه يا رسول الله چنان مىبينم كه حجب مكشوف گشته و گوئيا سر من بساق عرش مجيد ميسايد و بهرچه دست دراز كنم به پنجه اقتدار من درمىآيد آنحضرت فرمود كه ايعلى خوشا وقت تو كه كار حق ميكنى و خوشا حال من كه بار حق ميكشم و روايتى آنكه فرمود يا على عليه السّلام رسيدى به آنچه ميخواستى جواب داد كه بلى يا رسول الله بخدائى كه تو را مبعوث گردانيده كه چنان پندارم كه اگر قصد كنم دست به آسمان رسانم آنگاه شاه مردان خود را بر زمين انداخت و تبسم نمود سيد عالم صلى الله عليه و سلم فرمود كه يا على سبب خنده چيست گفت يا رسول الله مرا تعجب آمد كه از همچنين جاى بلند خود را بيفكندم و هيچ‌گونه المى به من نرسيد حضرت مقدس نبوى صلى الله عليه و سلم فرمود چگونه الم به تو رسد كه بردارندهء تو سيد المرسلين بود و فرود آورندهء تو جبرئيل امين و اين چند بيت زاده طبع يكى از شعراى عربست كه درين قضيه نظم نموده شعر\r\n قيل لى قل لعلى مدحا * * ذكره يخمد نارا موصده *\r\nقلت لا اقدم فى مدح امرئى ضل ذو لب الى ان عبده * * و النبى المصطفى قال لنا *\r\nليلة المعراج لما صعده * * وضع الله بظهرى يده *\r\nفاحس القلب ان قد برده * * و على وضع اقدامه *\r\nفى محل وضع الله يده \r\nآنگاه حضرت رسالت‌پناه كليد در بيت الله را از عثمان بن طلحة بن ابى طلحه گرفت و در خانه را گشاده بعد از محو صورى كه بر ديوار آن مقام بزرگوار كشيده بودند بدانجا درآمد و باداء نماز و عرض و نياز قيام نموده بيرون خراميد و در آستانه خانه ايستاده عضادتين\r\n\r\n","description":"","footnote":"","page_name":" 388 ","page_number":432},
  {"content":"\r\n\r\nدر را بگرفت و گفت ( لا إله الا الله وحده لا شريك له صدق وعده و نصر عبده و حزم الاحزاب وحده ) و روى باكابر قريش كه صف زده انتظار ميكشيدند كه دربارهء ايشان چه حكم واقع شود آورده فرمود چه ميگوئيد و چه گمان ميبريد از من نسبت بخويش عظماء مكه جوابدادند كه خير ميگوئيم و نيكوئى گمان ميبريم برادر كريم و پسر برادر كريمى كه بر ما قدرت يافتهء آنحضرت گفت كه من با شما همان ميگويم كه يوسف عليه السّلام با برادران جفا كار خود گفت كه ( لا تثريب عليكم اليوم يغفر الله لكم و هو ارحم الراحمين ) و همچنين فرمود كه ( اذهبوا فانتم الطلقا ) يعنى برويد كه شما آزادگانيد به صحت پيوسته كه قبل از آنكه سيد بطحا و يثرب به مكه درآيد حكم فرمود كه يازده مرد و شش زن را بنابر كثرت جرايم و آثام ايشان را هركجا يابند بكشند و اسامى آن يازده مرد اينست كه مسطور ميگردد ( عبد العزى بن خطل ) ( عبد الله بن سعد بن ابى سرح ) ( حويرث بن نفيذ ) ( مقيس بن صبابه ) ( هبار بن الاسود ) ( صفوان بن امية ) ( كعب بن زهير ) ( عبد الله بن الزيعرى ) ( حارث بن الطلاطله ) ( وحشى قاتل حمزه رضى الله عنه ) ( عكرمة بن ابى جهل ) ازين جمله عبد العزى و حويرث و مقيس و حارث در روز فتح بضرب تيغ حاميان حوزه ايمان كشته شدند و هبار و صفوان و كعب و عبد اللّه بن الزبعرى و وحشى و عكرمه در آن روز گريخته بالاخره حب اسلام در دل ايشان افتاده بعضى شفعا انگيخته و برخى لطف رسول صلى اللّه عليه و سلم را شفيع ساخته نزد آنحضرت آمدند و در سلك اهل اسلام منتظم گشتند و عثمان رضى اللّه عنه روزى چند عبد اللّه بن ابى سرح را كه برادر رضاعى او بود در خانه خود پنهان ساخت آنگاه دست ويرا گرفته بمجلس همايون حضرت مصطفى عليه من الصلواة انماها درآورد و بمبالغهء تمام خونش را درخواست نمود و آن جناب از جواب اعراض فرموده ذو النورين در مبالغه افزوده آخر الامر نزديك رسول صلى اللّه عليه و سلم رفت و سر مباركش را ببوسيد و تضرع بسيار نموده گفت يا رسول اللّه عبد الله را امان دادى آنسرور فرمود كه آرى و چون عثمان و عبد اللّه از مجلس همايون بيرون رفتند حضرت رسالت مآب اضحاب را مخاطب ساخته گفت چه‌چيز مانع شد يكى از شما را كه برخيزد و اين سگ را بكشد عباد بن بشر گفت يا رسول اللّه بدانخدائى كه ترا براستى بعثت فرموده كه منتظر اشارت گوشهء چشم تو بودم آنحضرت فرمود كه سزاوار نيست هيچ پيغمبرى را كه خائنة اعين باشد و از جمله آن شش زن كه خون ايشان بفرمان حضرت خير البشر هدر شده بود يكى هند بود مادر معويه و او نقابى بر رو فروگذاشته و در ميان جمعى از نسوان پيش آنحضرت آمده مسلمان شد و امان يافت ديگر سه كنيزك ابن خطل بودند قريبة و فرتنى و ارنب قريبه و ارنب كشته گشته فرتنى بگريخت و بالاخره مسلمان شد و ديگرى ساره بود كه در سلك جوار بنى المطلب انتظام داشت و او بقول صاحب كامل التواريخ در روز فتح بر دست على كرم اللّه وجهه بقتل رسيد ششم ام سعد بود كه هم در آن روز بدوزخ شتافت در روضة الاحباب مسطور است كه گويند كه فتح مكه در سيزدهم ماه مبارك رمضان واقع شده و جمعى برآنند كه در بيستم ماه مذكور\r\n\r\n","description":"","footnote":"","page_name":" 389 ","page_number":433},
  {"content":"\r\n\r\nآن فتح دست داد و سيد عالم صلى اللّه عليه و سلم بقيهء آنماه و شش روز از شوال در مكه توقف فرمود و در آن ايام قضاياء روينمود يكى آنكه فاطمه بنت اسود بن عبد الاسد مخزومى كه برادرزاده ام سلمه بود چيزى بدزديد و اين معنى بثبوت پيوسته رسول صلى اللّه عليه و سلم حكم بقطع يد او فرمود و اسامة بن زيد زبان بشفاعت گشاده آنحضرت در غضب رفت و خطبه خواند بعد از اداى حمد و ثناى بارى تعالى فرمود كه ايها الناس بدانيد و آگاه باشيد كه امم ما تقدم بدان جهة هلاك شدند كه چون شريفى در ميان ايشان دزدى كردى دست از وى بازداشته اقامت حد ننمودندى و هرگاه ضعيفى به اين امر مبتلا گشتى اجراء حد بر وى نمودندى پس اشارت كرد كه دست مخزوميه را بريدند ديگر آنكه سيد ابرار صلى اللّه عليه و آله الاطهار خالد بن وليد را رضى اللّه عنه با سى سوار بموضع نخله فرستاد تا بتخانهء عزى را خراب كرد و همچنين عمر و عاص روى بتخريب بتخانهء سواع آورد و بميان قبيلهء هذيل رفته آن بت را به‌شكست و هم در آن ايام بموجب فرمودهء سيد كاينات سعد بن زيد اشهل با بيست سوار بموضع مشلل رفته بتخانهء مناة را كه در زمان جاهليت معبود اوس و خزرج و غسان بود ويران نمود و در آن موضع زنى سياه برهنه ژوليده موى كه نوحه ميكرد به نظر سعد درآمد و سعد آن زن بقتل رسانيده به خدمت سيد عالم صلى اللّه عليه و سلم بازگرديد ديگر از وقايع زمان توقف در مكه آنكه سيد ابرار صلى اللّه عليه و آله الاطهار خالد بن الوليد را با سيصد و پنجاه مرد از مهاجر و انصار و بنو سليم بناحيهء يلملم بقبيلة خزيمه فرستاد تا ايشانرا باسلام دعوت نمايد و حال آنكه آن قبيله در زمان جاهليت عوف پدر عبد الرحمن وفاكة بن المغيره عم خالد را كشته بودند القصه چون خالد به بنو خزيمه نزديك رسيد ايشان رعاية للحزم سلاح پوشيده باستقبال شتافتند و بعد از ملاقات با خالد اظهار اسلام نمودند خالد گفت بچه جهة مسلح شده‌ايد جوابدادند كه ميان ما و فلان قبيله از عرب عداوت است چون گرد سپاه پيدا شد پنداشتيم كه آنجماعت بر سر ما مىآيند خالد اين عذر را نه‌پسنديد و گفت سلاح از خود جدا كنيد آن مردم بموجب فرموده عمل نموده خالد هريك از ايشانرا بيكى از اتباع خود سپرد و سحرى فرمود تا ندا كردند كه هركس اسيرى كه دارد بقتل آورد بنو سليم اسيران خود را كشته مهاجر و انصار آنجماعت را بگذاشتند يكى از اسيران بملازمت خاتم پيغمبران شتافته كيفيت حال عرضه داشت كرد سيد ابرار دو بار يا سه بار بر زبان درربار آورد كه ( الهم انى ابرء اليك مما صنع خالد ) آنگاه شاه ولايت‌پناه را مبلغى مال داده بميان بنى خزيمه فرستاد تا ديت كشتگان و عوض اموال تلف شده ايشان را ادا نمايد و در استرضاء خاطر آنجماعت اهتمام فرمايد و على كرم اللّه وجهه بدانجا رفته و آنمردم را جمع آورده بموجب فرمودهء رسول صلى اللّه عليه و سلم بتقديم رسانيد و بعد از اداى ديت مقتولان و تاوان اموال مبلغى ديگر از آنچه رسول صلى اللّه عليه و سلم فرستاده بود زياد آمد و على كرم اللّه وجهه آن را نيز بايشان كرم كرده بجانب مكه بازگشت و پيغمبر عجم و عرب بسبب قضيهء مذكوره\r\n\r\n","description":"","footnote":"","page_name":" 390 ","page_number":434},
  {"content":"\r\n\r\nچند روز با خالد در مقام قهر و غضب بود و بعد از استرضاء بنى خزيمه بشفاعت بعضى از صحابه نوبت ديگر به او التفات فرمود راويان اخبار خير البشر در كتب معتبره سير مرقوم خامهء صحت اثر گردانيده‌اند كه چون واقعه فتح مكه در اطراف ديار عرب انتشار يافت اكثر قبايل سر بر خط متابعت حضرت رسالت عليه السّلام و التحية نهادند مگر بنى هوازن و ثقيف كه بر مخالفت آنحضرت اتفاق نموده مالك بن عوف النضرى را بايالت موسوم گردانيدند و مالك بن عوف بقول صاحب مقصد اقصى با سه هزار مرد و بروايتى كه در روضة الاحباب مذكور گشته چهار هزار كس فراهم آورده با عيال و اطفال و جهات اموال متوجه وادى حنين شد و دريد بن صمه جشمى را كه چشمش از حليهء بينائى عاطل بود و صد و بيست سال يا صد و شصت سال از عمرش گذشته و باصابت رأى و تدبير اتصاف داشت همراه خود گردانيد و چون باوطاس رسيدند دريد بن صمه آواز گريهء اطفال و افغان زنان شنيده پرسيد كه اين چه اصواتست جواب دادند كه لشگريان بموجب فرمان مالك بن عوف اهل و عيال و امتعه و اموال خود را مصحوب گردانيده‌اند تا در جنگ سستى نكنند و دريد اين رأى را خطا شمرده با مالك ملاقات كرد و گفت آوردن مال و عيال مناسب به حال ابطال رجال نيست زيرا كه اگر زمانه مقتضى گريز باشد مردم منهزم را هيچ‌چيز باعث بر ستيز نشود لايق آنكه نسوان و كودكان و اغنام و جمال را بازگردانى تا اگر شكستى روى نمايد عيال و اطفال بدست مخالفان اسير نگردند و اموال در تصرف مردم بيايد مالك التفات بدين سخن نكرده روى به راه نهاد و دريد جشمى در خشم شده از مرافقت بازايستاد القصه چون خبر اتفاق هوازن و ثقيف بسمع شريف حضرت مصطفوى رسيد عتاب بن اسيد را در مكه بخلافت تعيين نموده با ده هزار سپاه خاصه و دو هزار از طلقاء مكه و بروايتى شانزده هزار مرد تيغ‌گذار در عشر اول از شوال بجانب كفار نهضت فرمود در آن لشگر در ميان مهاجران سه علم بود و عمر بن الخطاب و على مرتضى و سعد بن ابى وقاص رضى اللّه عنهم محافظت آن اعلام ظفر اعلام مىنمودند و انصار دو علم داشتند و صاحب رايت ايشان سعد بن عباده و حباب بن منذر بودند و بقولى در آن سفر هر بطن و قبيله رايتى عليحده برافراشتند نقلست كه چون آن جنود ظفر درود از مكه بيرون رفته نظر خجسته اثر صديق اكبر بر آن كثرت و شوكت افتاد بر زبان مباركش گذشت كه ما امروز بسبب قلت سپاه مغلوب نخواهيم شد و بواسطه صدور اين سخن در حنين اول لشكر نبى ثقلين شكست يافتند و آيت  ( لَقَدْ نَصَرَكُمُ اللَّهُ فِي مَواطِنَ كَثِيرَةٍ وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ  الى آية ) در آن باب نازل گشت القصه چون سپاه اسلام بوادى مذكور رسيدند بجهة تنگى گذرگاه مفترق به چند فرقه شده فوج فوج از طرق متعدده سحرى هر فرقهء از گذرى بدانجا درمىآمدند كه بيك ناگاه مخالفان كه تير غدر بكمان مكر پيوسته در كمين‌گاه نشسته بودند بر ايشان حمله كرده تيرباران كردند و رعبى تمام به حال جنود اسلام راه يافته طريق انهزام پيش گرفتند و اول طايفهء كه منهزم شدند بنى سليم بودند خيل خالد بن الوليد رضى اللّه عنه و گريز آن لشكر در\r\n\r\n","description":"","footnote":"","page_name":" 391 ","page_number":435},
  {"content":"\r\n\r\nآن روز بمرتبه‌اى رسيد كه بروايت صاحب كشف الغمة زياده از ده كس كه نه نفر از آن جمله هاشمى بودند كسى نزد رسول صلى الله عليه و سلم نماند و اسامى ايشان اينست على مرتضى عباس بن عبد المطلب - فضل بن العباس - ابو سفيان بن الحارث - نوفل بن الحارث - ربيعة بن الحارث - عبد الله بن زبير بن عبد المطلب عتبه و معتب پسران ابى لهب و عاشر اين جماعت ايمن ابن ام ايمن بود و قولى آنكه در آن روز بوقت فرار غير از چهار نفر كه عبارتست از على مرتضى و عباس و ابو سفيان بن الحارث و عبد الله بن مسعود هيچكس در ملازمت آنحضرت ثبات قدم ننمود و چون سيد عالم صلى الله عليه و سلم انهزام اهل اسلام را مشاهده فرمود بآواز بلند ايشانرا بصبر و ثبات دلالت نمود و ميگفت الى اين ايها الناس و از غايت دهشت هيچكس از پس نمينگريست و آنحضرت در آن روز بر استر بيضا سوار بود و آن را بجانب كفار نهيب داده بر زبان وحى بيان ميگذرانيد كه انا النبى لا كذب انا ابن عبد المطلب و ابو سفيان بن الحارث عنان استر را گرفته و عباس بن عبد المطلب از جانب راست دست در ركاب فلك‌فرساى آنحضرت زده از حمله مانع مىآمدند و در آن اثنا مالك بن عوف متوجه رسول صلى الله عليه و سلم شده ايمن بن ام ايمن سر راه بر وى گرفت و جنگ ميكرد تا روى برياض جنت آورد بعد از آن مالك سعى نمود كه خود را بخاتم الانبياء رسانيد اما سپس مانند فيل محمود و اسب شطرنج خشك ايستاده مدعايش بحصول نپيوست نقلست كه در وقت فرار اصحاب سيد ابرار ابو سفيان و جمعى كه بر سبيل كراهت زبان بكلمهء توحيد گويا گردانيده بودند آغاز شماتت كرده هذيانات بر زبان مىآوردند اما بخلاف ايشان صفوان بن اميه با آنكه مسلمان نشده بود مغموم گشته آنجماعت را از تلفظ به آن سخنان منع ميكرد و مى گفت اگر مردى از قريش والى ما باشد نزد من دوستر است از آنكه شخصى از هوازن حاكم شود محمد بن اسحق از شيبة بن عثمان بن ابى طلحه روايت كند كه گفت چون رسول صلى الله عليه و سلم به طرف حنين توجه نمود من بعزيمت آنكه فرصت يافته بانتقام پدر و برادر خود را كه در احد كشته شده بودند از وى بكشم مرتكب آن سفر گشتم و در وقت انهزام سپاه اسلام شمشير از نيام كشيده قصد كردم كه از دست راست پيغمبر صلى الله عليه و سلم درآيم عباس بن عبد المطلب را ديدم كه زرهى سفيد پوشيده و ايستاده محافظت آنحضرت مينمايد پس خواستم كه از جانب چپ او درآيم ابو سفيان بن الحارث را ديدم كه آنطرف را صيانت مينمايد آنگاه از عقب حضرت رسالت‌پناه درآمده خواستم كه تيغ تيز را كارفرمايم ناگاه شعله آتش در ميان من و او در لمعان آمده نزديك بود كه مرا بسوزد از كمال وهم دست بر چشم نهادم در اين اثنا خاتم الانبيا عليه من الصلاة ازكها بجانب من نگريسته فرمود كه يا شيبه ادن منى و من بموجب فرموده نزديك رفته آنحضرت دست بر سينهء من فرود آورد گفت ( الهم اذهب عنه الشيطان ) و به خدا سوگند كه در آنساعت آن سرور نزد من محبوب‌تر بود از گوش و چشم من و باشارت حضرت رسالت‌پناه با كفار آغاز كارزار كردم و اگر فىالمثل پدرم در مقام قتال آمدى تيغ تيز را بر وى حكم ميساختم به صحت پيوسته كه در صباح روز جنگ حنين عباس كه آواز\r\n\r\n","description":"","footnote":"","page_name":" 392 ","page_number":436},
  {"content":"\r\n\r\nبلند داشت بفرمودهء رسول صلى اللّه عليه و سلم مسلمانان را ندا كرده فرياد برآورد كه ( يا معشر الانصار يا اصحاب السمره يا اصحاب سورة البقره ) و اين ندا به گوش سپاه اسلام رسيده از اطراف و جوانب به خدمت سرور آل غالب شتافتند و قرب صد نفر از انصار و غير ايشان جمع آمده بر مشركان حمله آوردند آنحضرت فرمود كه حالا تنور حرب گرم گشت آنگاه مشتى خاك بدست آورده و شاهة الوجوه گفته بجانب مخالفان انداخت و هيچ چشمى نماند كه قدرى از آن ريگ در آن جاى نكرد و بعد از آن بر طبق آيهء كريمه  ( ثُمَّ أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ وَ أَنْزَلَ جُنُوداً لَمْ تَرَوْها )  بامداد لشكر سماوى نسيم ظفر و نصرت بر اعلام هدايت اعلام حضرت رسالت وزيده مشركان روى بوادى گريز نهادند در كشف الغمه و بعضى ديگر از نسخ علماء ائمه مسطور است كه در آن معركه كافرى متهور ابو جرول نام بر جملى سوار شده روى بميدان جدل نهاد و رجزى خوانده مبارز طلبيد دلاوران سپاه اسلام از طول قامت و عظم جثه او انديشه‌مند شده كسى بمبارزتش رغبت نمىنمود كه ناگاه شاه ولايت‌پناه به طرف آن مدبر شتافته بضرب تيغ آبدار دمار از روزگارش برآورد و اين معنى سبب استظهار سپاه سيد ابرار و موجب انكسار كفار خاكسار گشت نقلست كه در آن جنگ چهار نفر از مسلمانان بعز شهادت فايز شدند و هفتاد كس از مخالفان كشته گشتند و بروايت كشف الغمه از آن جمله چهل نفر بضرب تيغ امير المؤمنين حيدر صفدر بدوزخ شتافتند آورده‌اند كه گريختگان معركهء حنين منقسم بسه قسم شدند طايفه‌اى با مالك بن عوف به طرف حصار طايف رفتند و گروهى بجانب بطن نخله توجه نمودند و فرقه‌اى باوطاس گريختند و رسول صلى اللّه عليه و سلم ابو عامر اشعرى را با جماعتى كه برادرزادهء ابو عامر ابو موسى و زيبر بن العوام رضى اللّه عنهما از آن جمله بودند در عقب مشركانى كه مقر ايشان اوطاس بود روان فرمود در درج الدرر مسطور است كه چون ابو عامر با لشكر ظفر اثر باوطاس رسيد دريد بن صمه با ششصد نفر از كفار بداختر بر زبر تلى ايستاده بود و بين الجانبين حربى صعب دست داده دريد بدست ربيعة بن رفيع كه در سلك تبع زبير رضى اللّه عنه انتظام داشت كشته گشت و ابو عامر در برابر ده كس از مشركان رفته نه نفر ايشان را بقتل رسانيد و بضرب شمشير عاشر ايشان شربت شهادت چشيد و برادرزاده‌اش ابو موسى قايم‌مقام عم شده در اعلاء اعلام اسلام طريق سعى و اهتمام مسلوك داشته از كفار سيصد نفر كشته گشته بقية السيف روى بوادى فرار نهادند و صداى فتح اوطاس در طاس نيلگون گردون افتاده سپاه ظفر قرين بپابوس خاتم النبين شتافتند و در آن دو معركه شش هزار برده و بيست و چهار هزار شتر و چهل هزار وقيه نقره و زياده بر چهل هزار گوسفند غنيمت مسلمانان شده فرمان واجب الاذعان از موقف نبوت صدور يافت كه غنايم را در منزل جعرانه جمع آورده عباد بن بشر انصارى بضبط و محافظت آن اموال پردازد آنگاه حضرت رسالت‌پناه رايات ظفر آيات به قصد حصار طايف برافراخت و علم خاصه را بعلى مرتضى داده ابو عبيدة بن الجراح با خالد بن الوليد\r\n\r\n","description":"","footnote":"","page_name":" 393 ","page_number":437},
  {"content":"\r\n\r\nرا با هزار مرد جرار مقدمهء لشكر ساخت و بنفس نفيس همايون متعاقب ايشان در حركت آمده بعد از وصول بطايف كفار چهار ديوار حصار را پناه كرده آغاز انداختن تير و سنگ نمودند و مسلمانان نيز بنياد حرب و پيكار فرموده جمعى كثير زخم‌دار شدند و در ايام محاصره دوازده نفر از اصحاب سعادت انتساب شربت شهادت چشيدند و عبد اللّه بن ابى بكر برادر عايشه رضى اللّه عنهما و عبد اللّه بن ابى اميه برادر ام سلمه رضى اللّه عنها از آن جمله بودند نقلست كه در ايام محاصره طايف حضرت مقدس نبوى جناب ولايت مآب مرتضوى را با جمعى از اهل صدق و صفا نامزد فرمود كه در اطراف آن ديار سير نموده هرجا بتى يابند درهم شكنند شاه ولايت‌پناه با رفقا روى به راه آورده در اثناء قطع مسافت طايفهء از دلاوران قبيلهء خثعم راه بر ابن عم حضرت سيد عالم صلى اللّه عليه و سلم گرفتند و قدم در ميدان مقاتله نهاده شهاب نامى كه بمزيد شهامت از امثال و اقران ممتاز بود از ميان قوم بيرون آمده مبارز طلبيد على رضى اللّه عنه آهنگ جنگ او كرده هرچند ابو العاص بن ربيع آن جناب را منع نموده گفت كه مناسب نيست كه سردار لشكر ابتدا بحرب كند على مرتضى اين سخن را بسمع رضا نشنود و در برابر آن كافر متهور رفته بيكضرب ذو الفقار او را بدار البوار فرستاد و بقيهء كافران هزيمت غنيمت شمرده شاه مردان تمامى يتان هوازن و ثقيف را كه در آن نواحى يافت بشكست و به خدمت حضرت رسول صلى اللّه عليه و سلم مراجعت فرمود آن حضرت شاه ولايت منقبت را طلب داشت و مدتى ممتد با آن جناب راز گفت و اسرار درميان نهاده اين معنى موجب تعجب اصحاب گشت و عمر بن الخطاب رضى اللّه عنه با حضرت گفت يا رسول بىحضور ما با اين عم خويش خلوت گزيده راز ميگوئى ( فقال يا عمر ما انا انتجيه و لكن اللّه انتجاه ) يعنى بنابر اقتضاء رأى خود با او راز نگفتم بلكه بيت\r\n بفرمان داناى راز نهان * * گشادم به اين راز با او زبان \r\nالقصه چون بروايتى مدت هژده روز زمان محاصره امتداد يافت بر ضمير انور خير البشر صلى اللّه عليه و آله الى يوم المحشر روشن شد كه در آن ايام فتح قلعهء طائف تيسيرپذير نيست از آنجا كوچ فرمود و به منزل جعرانه تشريف برد و غنايم حنين را تقسيم نمود و مطاياء آمال جمعى از اهل مكه را كه نومسلمان شده بودند جهت تأليف قلوب ايشان از عطاياء بىانتهاى خويش گرانبار گردانيد و اشراف مهاجر و انصار را بنابر وفور وثوق و اعتمادى كه بر جانب ايشان داشت چيزى كمتر عنايت كرد انصار ازين معنى در خشم شده گفتند پيغمبر صلى اللّه عليه و سلم قريش و ساير قبايل عرب را بانعامات خود مفتخر ساخت و ما را بدستور ايشان چيزى نداد و حال آنكه ما پيوسته مرتكب امور شاقه ميشويم و هنوز خون اين مشركان از شمشيرهاى ما مىچكد و اين سخن بسمع همايون حضرت مقدس نبوى صلوات اللّه و سلامه عليه رسيده فرمان داد تا اكابر انصار در خيمه مجتمع گردند و غير ايشان كسى در آن مكان نباشد آنگاه باتفاق شاه ولايت‌پناه بدانجا تشريف برده بخاطرجوئى انصار زبان معجز بيان بگشاد و قلوب ايشانرا بسخنان عنايت نشان تسلى داد و فرمود كه شما راضى نيستيد\r\n\r\n","description":"","footnote":"","page_name":" 394 ","page_number":438},
  {"content":"\r\n\r\nكه مردم با شتر و گوسپند بمنازل خود بازگردند و شما با رسول خدا بخانهاى خويش رويد و همچنين فرمود كه انصار خاصهء من و صاحب سر من‌اند اگر تمام مردم براهى روند و انصار براهى من سلوك طريق انصار اختيار نمايم خدايا انصار را بيامرز و اولاد انصار را بيامرز و اولاد اولاد انصار را بيامرز انصار از شنيدن اينسخنان فرحناك شده و رقت كرده چندان گريستند كه محاسن ايشان تر گشت نقلست كه حضرت مقدس نبوى عباس بن مرداس اسلمى را از غنايم حنين چهار شتر عنايت كرد و او محزون گشته از غايت خشم بيتى چند در آن باب انشا نمود و آن ابيات بسمع شريف سيد كاينات رسيده امير المؤمنين على را فرمود كه برخيز و زبان او را قطع كن و مرتضى برخاست و دست عباس را گرفته روان شد عباس گفت يا على زبان مرا قطع خواهى كرد جناب ولايت مآب فرمود كه بموجب فرمودهء رسول صلى اللّه عليه و سلم عمل خواهم نمود و چون بخطا بر شتران رسيدند ابن عم خير الناس عباس را گفت اختيار كن ازين شتران از چهار نفر تا صد نفر عباس گفت پدر و مادرم فداى شما باد چه كريميد و چه حليميد و نيكو خلق داريد پس امير المؤمنين عباس را گفت حضرت خاتم الانبياء ترا در عداد اهل اخلاص شمرده و چهار شتر انعام كرده اگر خواهى كه در سلك اشراف مهاجر و انصار انتظام يا بى به همان اكتفا نماى و اگر ميل دارى كه داخل مؤلفهء قلوب گردى صد شتر بگير عباس بموجب استصواب شاه ولايت مآب به همان چهار شتر قانع شده شاكر و راضى بازگشت به صحت پيوسته كه هنوز منزل جعرانه از نور حضور آن مهر سپهر نبوت روشن بود كه قريب به بيست كس از اشراف هوازن بعتبهء عليه رسالت رسيده اظهار اسلام نمودند و از سيد ابرار التماس استرداد اموال و اطلاق اسيران خويش كردند و آنحضرت ايشان را بميان اموال و سباياء مخير گردانيده بنى هوازن اخذ اسيران را اختيار نمودند و سيد ابرار صلى اللّه عليه و آله الاطهار و صحبه الاخيار بعد از اجتماع اصحاب هدايت شعار كيفيت ملتمس ايشان را بر زبان وحى بيان آورده فرمود كه سباياء ايشان آنچه متعلق به بنى هاشم است من بايشان مسلم داشتم اكنون اگر شما نيز از سر آن در مىگذريد منت خواهد بود و الا به قرض به من دهيد تا از هرجا غنيمتى به من رسد در عوض هر بردهء شش شتر بشما رسانم اصحاب چون اهتمام خير الانام را صلى الله عليه و سلم در آن امر مشاهده نمودند رقم اطلاق بر تمامى سباياء هوازن كشيدند آنگاه حضرت رسالت‌پناه از حال مالك بن عوف پرسيده وفد هوازن گفتند مالك در حصار طايف بسر ميبرد آنحضرت فرمود كه اگر بنزد ما آيد اهل و عيالش را با اموال بوى دهيم و صد شتر ديگر اضافه نمائيم و چون اين خبر به مالك رسيد زبان بكلمهء توحيد گويا گردانيد شبى به خدمت رسول شتافت و مشمول مكرمت بيدريغ گشته حكومت قوم و قبيله و هر طايفهء كه در نواحى طائف باسلام درآيند به او تفويض يافت بعد از آن پيغمبر آخر الزمان در بيست و دوم ذى قعده از جعرانه احرام عمره بسته به مكه رفت و شرائط زيارت بيت الحرام بجاى آورده عتاب بن اسيد را والى بيت الحرام گردانيد و معاذ بن جبل و ابو موسى\r\n\r\n","description":"","footnote":"","page_name":" 395 ","page_number":439},
  {"content":"\r\n\r\nاشعرى را جهة تعليم احكام اسلام در آن بلده گذاشته اعلام ظفر اعلام بجانب يثرب برافراشت و پس از وصول به آن بلدهء طيبه در ماه ذو الحجه ولادت ابراهيم از ماريه قبطيه روينمود و ابو رافع آن بشارت را به حضرت رسالت رسانيده بانعام غلامى سرافراز گشت و در روز هفتم از تولد آن مولود عاقبت محمود رسول صلى الله عليه و سلم فرمود تا سر او را تراشيدند و به وزن مويش نقره صدقه كرده به ترتيب عقيقه فرمان داد و بروايتى ام برده كه دختر منذر بن زيد و زوجهء براء بن اوس بود براى ارضاع ابراهيم مقرر شد\r\n\r\nذكر وقايع سال نهم از هجرت حضرت رسالت و بيان غزوهء تبوك و نزول سورهء برائت\r\nچون هلال محرم سال نهم از هجرت سيد عالم صلى الله عليه و سلم بر طارم سپهر خضرا هويدا گشت آنحضرت عمال جهت اخذ زكات تعيين فرموده بريدة بن الحصيب را بميان بنى غفار و اسلم فرستاد و عباد بن بشر را به بنى سليم و مزينه و عمرو بن العاص را بفزاره و ضحاك بن سفيان را به بنى كلاب و رافع بن مكيث را بجهينه و بشر بن سفيان كعبى را به بنى كعب و تمامى قبائل مذكوره باداى زكات پرداختند و جماعت مذكوره را مقضى المرام بجانب مدينه روان ساختند اما بنى كعب چون زكات مواشى خود را جدا گردانيدند آن اموال به نظر بنو تميم بسيار نموده بر بنى كعب انكار كردند كه چرا اين مقدار مال بمحمد مىبايد داد و دست بشمشير برده به قصد بشر كمر بستند چون بشر صورت حال بر آن منوال ديد به خدمت حضرت رسالت صلى الله عليه و سلم بازگرديد و كيفيت واقعه معروض گردانيد عتيبة بن حصين فزارى با پنجاه سوار بتأديب بنو تميم مأمور گشته مغافصه بميان آنجماعت تاخت و اموال ايشان را غارت كرده يازده مرد و زن و سى كودك اسير ساخت و اموال و اسيران را بمدينه برد طايفهء از بنو تميم مثل اقرع بن حابس و عطارد بن حاجب و زبرقان بن بدر و نعيم بن سعد و عمرو بن الاهتم و قيس بن عاصم بطلب سباياء متوجه مدينه گشتند و بعد از وصول در وقتى كه رسول صلى الله عليه و سلم در حجره عايشه بنوم و استراحت اشتغال داشت به مسجد مقدس نبوى درآمدند و چون ايشان را معلوم نبود كه آنحضرت در كدام حجره است بدر هر حجره كه مىرسيدند فرياد ميزدند كه اى محمد بيرون آى و هرچند بلال بتسكين ايشان مىپرداخت به جائى نمىرسيد تا آنكه سيد عالم صلى الله عليه و سلم از خواب درآمده بيرون شتافت و چون از اداء نماز پيشين فارغ گشت بنو تميم آغاز مفاخرت و مباهات كرده عطارد بن الحاجب برخاست و خطبه‌اى خوانده شمه‌اى از شرف قبيله بنو تميم بيان كرد و باشارت همايون حضرت نبوى ثابت بن قيس بن شماس انصارى در برابر او خطبه بر زبان رانده بعضى از مناقب و مآثر انصار و مهاجر ادا نمود آنگاه زبرقان بن بدر كه شاعر تميميان بود بيتى چند انشاء كرد و حسان بن ثابت از موقف نبوت بجواب او\r\n\r\n","description":"","footnote":"","page_name":" 396 ","page_number":440},
  {"content":"\r\n\r\nمأمور شده كلمه‌اى چند در سلك نظم كشيد كه موجب تحسين و آفرين گرديد بعد از آن اعيان بنى تميم بعظم شأن و فصاحت بيان محمديان قايل گشته سراچهء قلوب ايشان بانوار ايمان صفت روشنائى گرفت و رسول صلى الله عليه و سلم باطلاق اسيران آن قوم حكم نمود و ايشان را بعطايا سرافراز ساخته رخصت معاودت ارزانى فرمود و همدرين سال حيدر كرار بموجب فرموده سيد ابرار صلوات الله عليه و آله الاخيار الى انقراض الادوار با صد و پنجاه سوار جهت تخريب بتخانه فلس بميان قبيلهء طى شتافت و آن بتخانه را ويران كرده عدى ولد حاتم از بيم تيغ ابن عم حضرت خاتم صلى الله عليه و سلم به طرف شام گريخت و خواهرش با بردهء بسيار و اموال بيشمار بدست حيدر كرار رضى الله عنه افتاده آن جناب بقسمت غنايم پرداخت اما دختر حاتم را داخل سبايا نگردانيد و همراه خود بمدينه آورد و رسول صلى الله عليه و سلم آن ضعيفه را بموجب دلخواه او به وطن مالوف باز فرستاد و چون دختر حاتم با برادر ملاقات كرد او را از احوال سيد كاينات عليه افضل الصلاة آگاه گردانيده بجانب مدينه روانه ساخت و عدى در سال دهم از هجرت بملازمت آنحضرت رسيده مسلمان شد ديگر از وقايع سال نهم آنكه خاطر اشرف سيد المرسلين از امهات مؤمنين ملالتى يافته قسم ياد فرمود كه مدت يك ماه با ايشان ملاقات نفرمايد و در سبب اين سوگند ارباب سير وجوه متعدده گفته‌اند روايت مشهوره آنكه روزى حفصه رضى الله عنها از حضرت خير البريه عليه السّلام و التحية رخصت طلبيده بديدن پدر خود رفت و در غيبتش آنحضرت ماريه قبطيه را در همان خانه طلبداشته بصحبت وى مشغولى نمود و حفصه همان لحظه از منزل پدر باز گشته بر حقيقت حال اطلاع يافت و آغاز گريه كرده گفت يا رسول الله در فراش من با كنيزك مجامعت مينمائى رسول صلى الله عليه و سلم چون غايت اضطراب حفصه را مشاهده فرمود در مقام تسلى خاطر او شده گفت تو راضى هستى كه من ماريه را بر خود حرام سازم جواب داد كه هستم و سيد عالم صلى الله عليه و سلم آن كنيزك را بر خويشتن حرام كرد اما حفصه را وصيت فرمود كه اين راز را با هيچكس مگوى و حفصه بحسب ظاهر اين معنى را قبول نمود و چون رسول صلى الله عليه و سلم از خانه بيرون رفت كيفيت حال را با عايشه صديقه درميان نهاد و در وقتى كه عايشه رضى الله عنها بشرف ملاقات سرور كاينات فايز گشت به زبان تعرض گفت يا رسول الله در ايام نوبت من با ماريه صحبت دار تا باقى اوقات ازواج ترا خالص و سالم باشد و رسول صلى الله عليه و سلم از شنيدن اين سخن متغير گشته جهت تأديب زوجات مطهرات سوگند خورد كه مدت يك ماه ايشان را نه‌بيند و آيات اوايل سورهء تحريم در آن ايام نازل شد و آنحضرت بعد از آنكه بيست و نه روز امهات مؤمنين را از شرف مصاحبت خود محروم ساخت بار ديگر طريق التفات مسلوك داشته نخست بحجرهء صديقه رضى الله عنها رفته بتفقد حال او پرداخت و همدرين سال رجم سبيعه غامديه كه بزنا اعتراف نموده بود بوقوع پيوست بيان اين سخن آنست كه قبل از اين تاريخ بسه سال عورتى از غامد بمجلس همايون رسول مهيمن بيچون آمده بزنا اعتراف نمود\r\n\r\n","description":"","footnote":"","page_name":" 397 ","page_number":441},
  {"content":"\r\n\r\nو التماس اجراى حد شرع كرد پيغمبر صلى اللّه عليه و سلم فرمود كه بازگرد و از ايزد تعالى طلب آمرزش نماى سبيعه گفت يا رسول اللّه ميخواهى كه مرا بازگردانى چنانچه فلان زن را بازگردانيدى و حال آنكه وى آبستن است از زنا خاتم الانبيا عليه من الصلاة افضلها پرسيد كه توهم از زنا حامله‌اى گفت آرى رسول صلى اللّه عليه و سلم فرمود كه صبر كن تا وضع حمل نمائى و او را بشخصى از انصار سپرد كه بتكفل او قيام نمايد تا وقتى كه وضع حمل كند و چون مدت حمل او بسر آمد آن انصارى رسول را خبردار كرد آنحضرت فرمود كه تا زمانى كه مدت رضاع انقضا نيابد او را نتوان كشت و پس از مدتى آن زن كودك را از شير بازكرده و نان‌پاره به دستش داده نزد رسول صلى اللّه عليه و سلم برد و بار ديگر طلب اجراى حد شرع نمود آنحضرت كودك را بيكى از اهل اسلام سپرده فرمان داد تا كوى حفر كردند و آن زن را تا سينه در آن كو نشانده اشارت فرمود تا سنگسار كردند و خالد بن الوليد از پيش روى سبيعه سنگى بر سرش زده چند قطرهء خون به روى خالد رسيد زبان بدشنام آن ضعيفه گردان ساخت سيد عالم صلى اللّه عليه و سلم خالد را گفت بآنخدائى كه نفس من بيد قدرت اوست كه سبيعه توبه كرده كه اگر تمغاچى بدينسان توبه كند البته آمرزيده شود و چون كار سبيعه باتمام رسيد اصحاب بامر حضرت رسالت مآب بر جسدش نماز گذارده مدفون گردانيدند و از معظمات وقايع اين سال ديگرى غزوه تبوك است و سبب آن غزوه آن بود كه كاروانى از شام بمدينه آمده آوازه در انداخت كه حاكم روم لشكرى فراهم آورده قصد مدينه دارد بنابرآن سيد عالم صلى اللّه عليه و سلم عزيمت آن طرف كرده مهاجر و انصار را بتهيهء اسباب سفر امر فرمود و از ديگر قبايل عرب كه شرف اسلام دريافته بودند استمداد نمود و چون در آن اوان در ميان مدنيان قحط و عسرت درجهء كمال داشت و هوا در نهايت حرارت بود اصحاب در اول حال ارتكاب آن غزوه را كاره بودند و ميخواستند كه در سايهء اشجار بسر برده از اثمار حلاوت آثار محظوظ باشند و آيهء كريمهء  ( يا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا فِي سَبِيلِ اللَّهِ اثَّاقَلْتُمْ إِلَى الْأَرْضِ )  در اين باب نازل شد پس از آن مجاهدان دين بجد تمام آغاز يراق جهاد نمودند و از موقف نبوت فرمان واجب الاذعان شرف نفاذ يافت كه متمولان صحابه فقرا و مساكين را بشتر و زر و ساير ما يحتاج سفر معاونت نمايند و اصحاب در آن باب طريق سخاوت و جوانمردى مسلوك داشته بروايت روضة الاحباب ابو بكر رضى اللّه عنه از سر تمامى اموال خود برخاست و عمر بن الخطاب نصفى از جهات خود را به نظر درآورد و عثمان ذو النورين دويست شتر يا سيصد شتر جهاز بسته ترتيب كرد و بقولى هزار مثقال طلا نيز صرف آن لشكر نمود و عبد الرحمن بن عوف رضى اللّه عنه چهل اوقيه طلا با چهار هزار درم نقره مصروف داشت و بر اين قياس ديگر اغنيا اموال فدا ساخته سى هزار مرد شمشير زن مرتب و مكمل گشتند و رسول عجم و عرب در ماه مبارك رجب المرجب از مدينه بيرون رفته در ثنية الوداع به عقد الويه قيام فرمود و از اعلام ظفر قرين مهاجرين لواء بابو بكر صديق و بروايتى زبير بن\r\n\r\n","description":"","footnote":"","page_name":" 398 ","page_number":442},
  {"content":"\r\n\r\nالعوام رضى اللّه عنه تفويض كرد و لواء اوس را با سيد بن حضير داده رايت خزرج را بابو دجانه انصارى سپرد و خالد بن الوليد را مقدمة الجيش ساخته در ميمنه طلحة بن عبيد اللّه را باز داشت و عبد الرحمن بن عوف را بر ميسره گماشت و در آن لشكر ده هزار اسب و دوازده هزار شتر موجود بود روايتست كه در وقت عزيمت غزوهء تبوك بر ضمير انور مقدس نبوى ظاهر گشت كه در آن سفر با اعداء دين مقاتله وقوع نخواهد يافت بنابرآن شاه مردان را در مدينه بر سر اهل و عيال گذاشته بخلافت خويشتن تعيين نمود و امهات مؤمنين را گفت از سخن و صواب ديد امام المسلمين اصلا تجاوز جايز نداريد و بعد از رفتن پيغمبر ذو المنن اهل نفاق بر حال آنسرور مؤتمن حسد برده بر زبان آوردند كه خير الانام على را جهت اجلال و اكرام در مدينه نگذاشته بلكه چون بر ضمير انور نبوى گران آمد كه او را در اين سفر همراه برد خلافت خود بوى داد بيت\r\n چو آن سرور شنيد اين داستان را * * فضيحت خواست آن ناراستان را \r\nالقصه حضرت امير سلاح پوشيده از عقب حضرت مصطفى صلى الله عليه و سلم روان شده در جرف شرف ملاقات حاصل نموده سخنان منافقان را بعرض رسانيد آنحضرت فرمود كه اى برادر من بمدينه مراجعت نماى كه تو خليفهء منى در اهل من و سراى هجرت من و قبيلهء من ( اما ترضى ان تكون منى بمنزلة هارون من موسى الا انه لا نبى بعدى ) مثنوى\r\n على را چنين گفت خير الانام * * كه اى كرده در كار دين اهتمام\r\nترا از من آن منزلت شد پديد * * كه نسبت بهارون موسى رسيد *\r\nمگر آنكه نبود پس از من نبى * * نبوت ز مردم شود اجنبى \r\nدر كشف الغمه مسطور است كه حضرت شفيع الامة در اين حديث نبوت را به جهت آن استثنا كرد كه نزد برايا بتحقيق انجامد كه غير از مرتبه پيغمبرى هر مرتبه كه هارون را از موسى عليهما السلام ميسر بود شاه مردان را نيز نزد آنحضرت آن منزله مقرر است و مقدر ( و هذه فضيلة ما شاركه فيها احد من البشر ) لاجرم امير المؤمنين حيدر كرم الله وجهه زبان الهام بيان بشكر مهيمن منان جارى ساخت و بجانب مدينه طيبه بازگشته پرتو اهتمام بر محافظت احوال اهالى آن بلده انداخت و حضرت رسول صلى الله عليه و سلم عازم مقصد گشته بواسطهء قلت زاد و كثرت حرارت هوا سپاه مظفر لوا در غايت محنت و نهايت مشقت طى منازل و مراحل ميفرمودند و آب نيز در آن سفر كم‌ياب بود بنابرآن آن لشكر بجيش العسرة موسوم شد و در آن سفر جمعى از منافقان بطمع اخذ غنيمت همراه گشته پيوسته مسلمانان را از كفار تخويف مينمودند و اين معنى در پريشانى خواطر مردم مىافزود و در آن غزوه در وقت رفتن و بازگشتن از حضرت سيد كاينات و خلاصه موجودات عليه افضل الصلاة و اكمل التحيات خوارق عادات و معجزات باهرات بظهور مىانجاميد از جمله آنكه ناقه آنحضرت غايب شد چنانچه هرچند در طلب آن شتر سعى نمودند و اطراف آن وادى را پيمودند نيافتند در آن اثنا منافقى زيد نام بر زبان آورد كه محمد از آسمان خبر ميدهد و نميداند كه شتر او كجاست و اين سخن بسمع اشرف نبوى رسيده فرمود كه من نميدانم مگر چيزى را كه خداى تعالى مرا بر آن مطلع گرداند حالا\r\n\r\n","description":"","footnote":"","page_name":" 399 ","page_number":443},
  {"content":"\r\n\r\nمرا اعلام كردند كه ناقهء قصوى در فلان تپه است و زمامش بر درختى پيچيده برويد و ناقه را بياوريد جمعى بدانجا رفته چنانچه آن حضرت فرموده بود شتر را يافتند ديگر آنكه روزى خير البشر صلى الله عليه و سلم فرمود كه فردا چاشتگاه به چشمه تبوك خواهيم رسيد بايد كه هركس پيشتر برسد تا زمان رسيدن من دست به آب نرساند معاذ بن جبل رضى الله عنه روايت كند كه چون رسول صلى الله عليه و سلم روز ديگر بدان چشمه رسيد ديديم كه دو مرد آنجا ايستاده‌اند و اندك آبى در تك چشمه ميدرخشيد و آنحضرت از آن دو شخص پرسيد كه دست به اين آب رسانيده‌ايد گفتند آرى آنگاه حضرت رسالت‌پناه فرمود كه اندك‌اندك آب از آن چشمه برداشتند و جمع ساختند تا آن مقدار آب حاصل شد كه دست و روى مبارك خود را با آن آب شست و آن غساله را در چشمه ريخته آب از آن در فوران آمد بمثابه‌اى كه تمام سپاه را كفايت كرد در روضة الاحباب مسطور است كه چون حضرت رسالت مآب به منزل تبوك رسيد و چند روز بسعادت و اقبال بگذرانيد بوضوح پيوست كه خبر توجه قيصر بجانب مدينه اصلى نداشت لاجرم با اصحاب شرط مشورت بجاى آورده عزم مراجعت جزم فرمود و خالد بن الوليد را با چهارصد و بيست سوار بر سر حاكم دومة الجندل اكيدر بن عبد الملك نصرانى فرستاده بجانب مدينه بازگشت نقلست كه خالد شبى بنواحى قلعه دومة الجندل رسيده بموجبى كه رسول صلى الله عليه و سلم در وقت اجازت بوى گفته بود اكيدر را با برادرش حسان و معدودى از ملازمان در بيرون قلعه يافت كه به شكار گاو كوهى اشتغال مينمودند آنجماعت را شكارىوار درميان گرفته حسان بقتل آمد و اكيدر گرفتار شده باقى ايشان بحصار گريختند و برادر ديگر اكيدر كه مصاد نام داشت بضبط قلعه پرداخته خالد باكيدر گفت كه ترا بجان امان داده نزد رسول صلى اللّه عليه و سلم مىبرم به شرط آنكه اشارت نمائى تا در قلعه را بگشايند و دو هزار شتر و هشتصد اسب و بروايتى هشت صد برده و چهارصد زره و چهارصد نيزه تسليم نمايند و ايالت دومة الجندل بدستور سابق بر تو مقرر باشد اكيدر اين مصالحه را قبول نموده ببرادر پيغام فرستاد تا در قلعه را بگشاد و اشياء مذكوره را سرانجام كرده هردو برادر در مصاحبت خالد روان شدند و سعادت ملازمت حضرت رسالت را دريافته و ملتزم جزيه گشته بدومة الجندل شتافتند و روايت مقصد اقصى در اين باب آنست كه خالد اكيدر و مصاد را در مدينه بشرف خدمت آنحضرت رسانيد و آن‌دو برادر را توفيق رفيق گشته زبان بكلمهء توحيد گويا گردانيدند و كتابتى در باب حكومت دومة الجندل از موقف نبوت ستانده بديار خود بازگشتند به ثبوت پيوسته كه چون رسول صلى اللّه عليه و سلم از غزوهء تبوك مراجعت نموده بمدينه رسيد بتخريب مسجد ضرار كه منافقان مدينه باشارت ابو عامر راهب خزرجى نصرانى جهت اضرار اهل اسلام بنا كرده بودند فرمان داد و معد بن عدى با برادرش عامر حسب فرموده بتقديم رسانيده اساس آن نفاق‌آباد را منهدم و محترق گردانيدند و همدرين سال از اطراف ديار عرب فوج‌فوج اشراف و اعيان قبايل بمدينه\r\n\r\n","description":"","footnote":"","page_name":" 400 ","page_number":444},
  {"content":"\r\n\r\nطيبه مىآمدند و بشرف ملازمت حضرت رسول صلى اللّه عليه و سلم مشرف گشته تحف و هدايا بعرض ميرسانيدند و احكام اسلام آموخته بمساكن خويش بازميگشتند و كثرت آمد و شد امثال اين مردم به جائى رسيد كه آن سال را سنة الوفود نام نهادند در كشف الغمه مسطور است كه بعد از غزوهء تبوك اعرابى بمدينه آمده بسمع شريف حضرت مقدس نبوى صلى اللّه عليه و سلم رسانيد كه قومى از عرب در وادى الرمل مجتمع گشته داعيه دارند كه شبيخون بر سر اهل يثرب آورند بنابرآن نبى آخر الزمان لوائى بابو بكر صديق رضى اللّه عنه عنايت كرده آن جناب را سردار جمعى از اصحاب صفه و غير ايشان گردانيده بدفع شر آنجماعت نامزد فرمود و حال آنكه ايشان در وادى كثيرة الحجارة و الاشجار كه انحدار در آن دشوار بود منزل داشتند و امير المؤمنين ابو بكر چون بدانجا رسيد بيكبار كفار از اطراف و جوانب حمله آورده سپاه اسلام انهزام يافتند آنگاه حضرت رسالت مآب رايتى ديگر بسته بعمر بن الخطاب ارزانى داشت و آن جناب را با طايفهء از مسلمانان جهت تدارك آن مهم ارسال فرمود و امير المؤمنين عمر نيز بطريق ابو بكر بازآمده عمرو عاص متكفل سرانجام آن امر گشت و او نيز از ميدان ستيز گريخته منفعل بمدينه رسيد بعد از آن حضرت مقدس نبوى جناب مرتضوى را لوائى عقد فرموده آن جناب را سردار طايفهء از سپاه ظفرپناه گردانيد و فرمان داد كه شيخين و عمرو عاص رضى اللّه عنهم نيز به آن لشكر در آن سفر مرافقت نمايند و از استصواب شاه كرامت انتساب تجاوز جايز ندارند و آنحضرت تا مسجد احزاب امير المؤمنين على را مشايعت فرموده در شأن آن جناب بيت\r\n دعاهائى كه بر لب نارسيده * * نويد فاستجبناها شنيده \r\nبر زبان وحى بيان گذرانيده بجانب وادى الرمل گسيل نمود و على مرتضى رضوان اللّه عليه متوجه مقصد گشته شب سير ميفرمود و روز از راه بيك‌طرف رفته ميل استراحت ميكرد و چون بنزديك مساكن مشركان رسيد از طريقى كه منتهى بفم وادى ميشد بآهستگى در حركت آمد بنفس نفيس پيش‌پيش لشكر ميرفت و عمرو عاص از حركات و سكنات شاه عالى مقام استشمام شمايم فتح و فيروزى نموده خواست كه آن مهم را به زبان آورد بنابرآن بشيخين رضى اللّه عنهما گفت كه در اين راه از وحوش و ذياب اين وادى خطرهاست مصلحت آنست كه از جانب اعلى وادى بر سر اعداء دين شبيخون بريم شيخين اين سخن را با على مرتضى درميان نهادند اما بسمع قبول راه نيافت و آن جناب خاطر نشان ايشان فرمود كه از سلوك طريق فم وادى بكام دل از اعادى انتقام ميتوان كشيد و از راهى كه عمرو عاص را روى نموده دست در گردن مقصود حمايل نميتوان كرد لاجرم صديق اكبر و فاروق اعظم ديگر گوش بسخن عمرو عاص نكردند و او مضطرب شده زبان بتخويف مسلمانان بگشود و از متابعت شاه ولايت ايشان را نهى نمود ليكن كسى بسخن او ملتفت نشد و على مرتضى بمقتضاء رأى صواب نماى خود طى مسافت ميفرمود صبحى كه بحقيقت مقارن شام خذلان مشركان بود ناگاه بسر ايشان رسيده صمصام انتقام در ارباب كفر و ظلام نهاد و آن جماعت تاب ديدار انوار ذو الفقار\r\n\r\n","description":"","footnote":"","page_name":" 401 ","page_number":445},
  {"content":"\r\n\r\nحيدر كرار نياورده مانند خفاش از پرتو آفتاب فرار نمودند و خورشيد نصرت و ظفر از افق عنايت ملك دادگر طالع گشته سورهء و العاديات در آن باب نازل شد و حضرت رسالت مآب اصحاب را بفتح بشارت داد و چون على مهام اعداء دين را بر طبق دلخواه ساخته اعلام مراجعت برافراخت و بحوالى مدينه نزديك رسيد سرور پيغمبران ياران را باستقبال شاه مردان مأمور گردانيد و خود پيش‌پيش ايشان روان شد و در آن‌وقت كه چشم حيدر كرار بر سيد ابرار صلى اللّه عليه و آله الاطهار افتاد از اسب پياده گشت آنحضرت فرمود كه يا على سوار شو كه خدا و رسول از تو راضىاند و على مرتضى از غايت مسرت گريان شده رسول صلى اللّه عليه و سلم فرمود كه يا على ( لو لا اننى اتق ان يقول فيك طوايف من امتى ما قالت النصارى فى المسيح عيسى بن مريم عليه السّلام نقلت فيك اليوم مقالا لم تمر بملاء من الناس الا اخذوا التراب من تحت قدميك ) نظم\r\n چنين گفت آن روز خير الانام * * كه انديشه دارم ز بعضى مهام *\r\nو گرنه حديثى ز قدر على * * همى گفتم از غايت يك‌دلى\r\nكه بر هركه كردى ز امت گذر * * نهادى بجاى قدمهاش سر *\r\nز خاك قدمهاش برداشتى * از آن آبروى دگر داشتى \r\nو آخر شوال يا اوايل ذيقعده همين سال عبد اللّه بن ابى سلول منافق كه پيوسته مرتكب امور نالايق ميشد وفات يافت و صاحب كلمه ( بعثت لا تمم مكارم الاخلاق ) قصد كرد كه بر آن سرخيل اهل نفاق نماز گذارد و هرچند فاروق اعظم رضى اللّه عنه حضرت خاتم صلى اللّه عليه و سلم از آن امر منع كرد به جائى نرسيد و آن سيد سرافراز بر عبد اللّه نماز گذارد اما هنوز از موضع صلوة دور نشده بود كه آيه  ( وَ لا تُصَلِّ عَلى أَحَدٍ مِنْهُمْ ماتَ أَبَداً  الاية ) فرود آمد و همدرين سال نجاشى پادشاه حبشه داعى حق را لبيك اجابت گفته برياض رضوان خراميد و سيد عالم صلى الله عليه و سلم در مدينه بر وى نماز غائبانه گذارده طلب مغفرت فرمود بثبوت پيوسته كه در اواخر ذيقعده سنهء مذكوره حضرت خير البريه عليه السّلام و التحية را داعيه شد كه به مكه شتافته باقامت مناسك حج اسلام قيام نمايد اما چون بمسامع عليه رسيد كه مشركان برسم جاهليت برهنه و عريان طواف بيت الله ميكنند از غايت كراهيت اختلاط با ايشان در آن صورت عزيمت حج را در عقدهء تأخير انداخت اما ابو بكر صديق رضى الله عنه را سردار سيصد نفر از مهاجر و انصار گردانيده فرمان داد كه به مكه رود و خلايق را مناسك حج تعليم كرده از اوايل سورهء براءت تا چهل آيه بر مردم خواند و بعد از توجه ابو بكر جبرئيل امين بر سيد المرسلين نازل گشته گفت فرمان رب العالمين چنانست كه اداء رسالت نكند الا تو يا شخصى كه از تو باشد لاجرم حضرت خاتم صلى الله عليه و سلم امير المؤمنين را طلبيده و بر حكم الهى مطلع گردانيده فرمود كه از عقب صديق بشتاب و اوايل سورهء براءت را از وى بستان و در موقف حج بر مردم خوان و اين چهار حديث را نيز بسمع خلايق رسان اول آنكه در بهشت در نيايد مگر نفس مؤمن دوم آنكه من بعد هيچ برهنهء طواف خانه كعبه نكند سيوم آنكه هيچ مشرك حج نگذارد چهارم آنكه از اهل كفران هركس عهدى موقت با خدا و رسول خدا داشته باشد تا انقضاء\r\n\r\n","description":"","footnote":"","page_name":" 402 ","page_number":446},
  {"content":"\r\n\r\nآن‌وقت بر عهد خود ثابت بود و اگر عهد او موقت نبود تا چهار ماه در امان باشد و پس از گذشتن اين مدت اگر مسلمان نشود خون و مال او هدر بود و على مرتضى بر ناقه غضباء خاتم الانبيا سوار گشته و بجانب حريم حرم شتافته در منزل عرج بابو بكر صديق رسيد و چون ابو بكر آن جناب را ديد پرسيد كه يا على امير آمده‌اى يا مأمور جواب داد كه فرمان چنانست كه آيات اوايل سورهء برائت را به من تسليم نمائى كه آن را بر مردم خوانم و كلمات اربعه مذكوره را بمسامع خلايق رسانم امير المؤمنين ابو بكر شرط اطاعت بجاى آورده در موافقت امير المؤمنين عليه السّلام حيدر به مكه شتافت و در هر موقفى از مواقف حج كه جناب ولايت مآب آن آيات بينات را قرائت فرموده كلمات اربعهء مذكوره را بسمع خلايق ميرسانيد صديق اكبر نيز خطبه خوانده مناسك حج را مبين ميگردانيد و بعد از فراغ از آن قضايا امير المؤمنين على با ابو بكر صديق به خدمت حضرت خير الانام صلى اللّه عليه و آله الى يوم القيام مراجعت فرمودند در اعلام الورى مسطور است كه چون امير المؤمنين ابى بكر بملازمت حضرت رسول عليه الصلاة و السلام رسيد از آنحضرت پرسيد كه يا رسول اللّه از من چه صادر شد كه از قرائت سورهء برائت ممنوع گشتم رسول صلى اللّه عليه و سلم فرمود كه هيچ منقصتى به حال تو راه نيافته ( و لكن الامين هبط الى عن اللّه عز و جل بانه لا يؤدى عنك الا انت او رجل منك و على منى و هو اخى و وصىّ و وارثى و خليفتى فى اهل بيتى و امتى بعدى يقضى دينى و ينجز و عدى و لا يؤدى عنى الا على ) در كشف الغمه مسطور است كه بعد از غزوه تبوك عمرو بن معدى كرب الزبيدى بملازمت حضرت رسالت صلى اللّه عليه و سلم مبادرت نموده زبان به كلمه توحيد گويا گردانيد و مقارن آن حال ابى بن عثعث الخثعمى را كه قاتل پدرش بود در مدينه ديده كشان‌كشان بآستان نبوت آشيان آورد تا رخصت قصاص حاصل نمايد رسول صلى اللّه عليه و آله و سلم فرمود كه ( هدر اسلاه ما كان فى الجاهليه ) و عمر بن معدى كرب از اينجهت مرتد گشته روى بديار خود نهاد و در اثناء راه طايفهء از بنى الحارث بن كعب را غارتيده بقبيلة خويش ملحق گرديد و چون اين خبر بسمع همايون خير البشر رسيد امير المؤمنين على را بر طايفهء از مهاجرين امير گردانيده بجانب عمرو و قوم او فرستاد و خالد بن الوليد را با فوجى از سپاه به قصد اعراب جعفى ارسال داشت و مقرر ساخت كه بعد از تلاقى عسكرين امام ثقلين بر هردو لشگر سرور باشد و امير المؤمنين على صلوات اللّه و سلامه عليه خالد بن السعيد بن العاص را مقدمه خيل خود گردانيده خالد بن وليد آن منصب را بابو موسى اشعرى ارزانى داشت و چون چند منزل مطوى گشت اعرابى كه خالد متوجه ايشان بود متفرق به دو فرقه شدند فرقه‌اى بيمن رفتند و جماعتى به بنى زبيد پيوستند و على مرتضى از اينحال وقوف يافته رسولى نزد خالد فرستاد و پيغامى داد كه هرجا رسيده باشى تا وقت وصول من توقف نماى و خالد التفات به اين سخن نكرده على مرتضى رضى اللّه عنه خالد بن سعيد را فرمان داد كه از عقب خالد بن وليد بشتاب و هرجا كه به او رسد نگاه دارد و خالد بن سعيد حسب فرموده بتقديم رسانيده چون امير المومنين على با خالد بن الوليد رضى اللّه عنه\r\n\r\n","description":"","footnote":"","page_name":" 403 ","page_number":447},
  {"content":"\r\n\r\nملاقات نمود و بنابر مخالفتى كه كرده بود او را سخنان درشت گفت آنگاه متوجه عمرو بن معدى كرب گشت نقلست كه چون قوم عمرو از توجه على مرتضى خبر يافتند او را گفتند يا ابا ثور اين جوان قرشى را كه متوجه اينجانب شده كه از تو باج بستاند چگونه مىبينى عمرو جواب داد كه هرگاه او مرا ببيند كيفيت حال معلوم گردد و بعد از تلاقى فريقين عمرو قدم در ميدان نهاده مبارز طلبيد حيدر كرار در برابر او رفته بانگ بر وى زد و قدم ثبات عمرو به مجرد استماع آن آواز از جاى رفته هزيمت غنيمت شمرد و سپاه اسلام تيغ در اهل كفر و ظلام نهاده برادر و برادرزاده عمرو را كشتند و منكوحهء او را با چند زن ديگر اسير گرفتند آنگاه شاه ولايت‌پناه خالد بن سعيد را جهت اخذ صدقات همانجا گذاشته فرمان داد كه هركس از گريختگان مراجعت نموده ايمان آرد او را امان دهد و بعد از معاودت على عمرو بن معديكرب نزد خالد رفته مسلمان شد و عيال و اطفال او از قيد رقيت نجات يافتند روايتست كه در آن سفر پس از وقوع فتح و ظفر امير المؤمنين حيدر جاريه‌اى از جوارى خمس را جهت خاصهء خويش اختيار كرد و خالد بن الوليد بر كيفيت واقعه مطلع شده در اين باب مكتوبى به حضرت رسالت مآب نوشته بمصحوب بريدة بن الحصيب ارسال داشت و بريده بيشتر از لشكر بمدينه شتافته نوشته خالد را رضى اللّه عنه به حضرت مصطفى صلى اللّه عليه و آله و سلم تسليم نمود و چون آنحضرت بر مضمون آن كتاب مطلع شد متغير شده رنگ رخسار فايض الانوارش از غضب برافروخت بريده گفت يا رسول اللّه اگر مردم بر ارتكاب امثال اين امور اجازت يابند فيهء مسلمانان ضايع شوند حضرت مقدس نبوى صلى الله عليه و سلم گفت و يحك يا بريده احداث نفاق كردى نسبت بعلى بدرستيكه على بن ابيطالب را حلالست از غنيمت آنچه مرا حلال است و على بن ابيطالب بهترين مردمان است ترا و قوم ترا و بهترين كسانيست كه پس از من باشند كافه امت را يا بريده بپرهيز از آنكه دشمن دارى على را كه خداى تعالى ترا دشمن دارد بريده گويد در آن زمان آرزو بردم كه زمين شكافته شود تا من فرو روم و گفتم ( اعوذ بالله من سخط الله و سخط رسول الله ) يا رسول الله از براى من آمرزش خواه كه من بعد از آن هرگز در مقام عداوت على نباشم و در شان وى نگويم مگر خير و حضرت رسول جهت من استغفار نمود و پس از آن شاه مردان نزد من محبوبترين خلايق بود\r\n\r\nگفتار در بيان وقايع سال دهم از هجرت رسول واجب الاتباع و ذكر آمدن نصارى نجران بمدينه و وقوع حجة الوداع\r\nدر اين سال نيز از اطراف و جوانب وفود اعراب بملازمت حضرت رسالت مآب ميشتافتند و بشرف اسلام مشرف گشته مقضى المرام عنان مراجعت بمساكن خود معطوف ميساختند و از جمله آنجماعت يكى جرير بن عبد الله البجلى بود كه با صد و پنجاه كس از مردم قبيلهء بجليه بسعادت پاى بوس حضرت مقدس نبوى سرافراز گشت و بتخريب بتخانه ذى الخلصه\r\n\r\n","description":"","footnote":"","page_name":" 404 ","page_number":448},
  {"content":"\r\n\r\nمامور شده گفت يا رسول الله از اينجا تا ذى الخلصه مسافتى بعيد است و من بر اسب سوار نمىتوانم شد كه آن راه را بسرعت درنوردم و اگر بر شتر سوار گشته روى به مقصد آرم مدتى ميبايد كه به مقصود فايز شوم آنحضرت بعد از شنيدن اين سخن انگشتان همايون خود را بر سينه جرير زده فرمود كه ( اللهم ثبته و اجعله هاديا مهديا ) از جرير منقولست كه گفت چون اين دعا درباره من واقع شد و رخصت يافتم بر اسبى تند سركش سوار گشتم و به آن خدائى كه محمد را براستى بخلق فرستاده تصور كردم كه آن اسب به زير ران من بسان گوسفنديست و شب و روز ميراندم تا بذو الخلصه رسيدم و آن بتخانه را منهدم گردانيدم ديگر از جمله وفود وفد بنى حنيفه بود و ايشان چون بمدينه رسيده باشارت حضرت رسالت در سراى رمله بنت الحارث نزول كردند و بتقبيل بساط نبوت استسعاد يافته ايمان آوردند در روضة الاحباب مسطور است كه مسيلمهء كذاب كه داخل وفد بنى حنيفه بود از ملازمت رسول صلى الله عليه و سلم تخلف نمود و در منزل توقف كرد و بر زبان آورد كه اگر محمد امر حكومت را بعد از خود به من گذارد متابعتش نمايم و الا فلا و سيد الانبياء عليه من الصلاة افضلها با ثابت بن قيس بن شماس و بعضى ديگر از ياران به منزل مسيلمه تشريف برد و بر زبر سر او ايستاده بشاخ خرمائى كه در دست داشت اشارت فرمود و گفت اگر اين را از من طلب نمائى به تو ندهم و تو تجاوز نتوانى كرد از آنچه ايزد تعالى در شأن تو تقدير نموده و اگر بعد از من باقى مانى هرآينه حق عز و علا ترا هلاك سازد و بدرستى كه من گمان ميبرم ترا آنكس كه به من نموده‌اند در شان او آنچه نموده‌اند و حال آنكه رسول صلى الله عليه و سلم در واقعهء ديده بود كه در دستهاى او دو سوار طلاست و از آنجهت محزون گرديده وحى آمده بود كه باد در آنها دم و آنحضرت باد بر آنها دميده هردو ناپيدا گشته بود و خير الانام عليه الصلاة و السلام يكى از اين دو سوار را باسود عنسى و ديگريرا بمسيلمه كذاب تعبير فرمود القصه چون مسيلمه بديار خود بازگشت زبان بدعوى نبوت بگشاد و جمعى از اهل ضلالت بوى ايمان آوردند و او نامه به حضرت پيغمبر نوشت بر اين منوال كه ( من مسيلمة رسول الله الى محمد رسول الله اما بعد فانى قد اشركت فى الامر معك و ان لنا نصف الارض و لقريش نصفها و لك المدر و لى الوبر و لكن قريشا قوم يغدرون ) يعنى اين نامه از مسيلمه رسول خداست بسوى محمد كه پيغمبر خداست اما بتحقيق كه ايزد تعالى مرا در امر نبوت با تو شريك ساخته و ما راست نصفى از زمين و مر قريش را نصفى ديگر مدر از آن تو و و بر ازان من و ليكن قريش گروهى غدارند و اين نوشته را مصحوب دو كس بمدينه فرستاد و چون فرستادگان او بملازمت حضرت رسالت عليه السلام و التحية رسيدند و آن نامه را معروض گردانيدند از ايشان پرسيد كه اعتقاد شما دربارهء مسيلمه چيست گفتند او در نبوت با تو شريك است رسول صلى الله عليه و سلم تبسم فرموده گفت كه اگر كشتن رسول ممنوع نبودى شما را گردن ميزدم و فرمود كه جواب مكتوب مسيلمه را به اين عبارت نوشتند كه ( من محمد رسول اللّه الى مسيلمة الكذاب سلام على من اتبع الهدى قد بلغنى\r\n\r\n","description":"","footnote":"","page_name":" 405 ","page_number":449},
  {"content":"\r\n\r\nكتابك كتاب الكذب و الافك و الافتراء على اللّه فان الارض للّه يورثها من يشاء من عباده و العاقبة للمتقين ) و تتمه احوال مسيلمه كذاب در اوايل جزو چهارم از اين مجلد مذكور خواهد گشت انشاء اللّه تعالى و همدرين سال فيروز ديلمى كه خواهرزاده نجاشى بود به خدمت حضرت رسالت عليه السّلام و التحية آمده جمال حالش بحليه ايمان محلى گرديد و همدرين سال باذان حاكم يمن كه ذكر اسلام او سابقا مرقوم خامهء دو زبان گشته بود وفات يافت و چون پرتو اين خبر بر پيشگاه ضمير انور خير البشر تافت بعضى از ملك او را به پسرش شمر ارزانى داشت و زمام اختيار گوشه‌اى از آن ديار را در قبضه اقتدار عامر بن شهر همدانى نهاد و بر قطرى ديگر ابو موسى اشعرى را والى گردانيد و ناحيه‌اى را بيعلى بن اميه و طرفى را بمعاذ بن جبل ارزانى فرمود و از كليات وقايع اين سال ديگرى قضيه مصالحه نصارى نجران و نزول آيه كريمه مباهله است و كيفيت اين واقعه چنان بود كه پيغمبر آخر الزمان عليه صلوات الرحمن نامه‌اى بنصارى نجران نوشته ايشان را باسلام دعوت فرمود و نجرانيان شرط مشورت بجاى آورده سى كس يا چهارده كس را از ميان خود برگزيده بمدينه فرستادند تا صفات و حالات سيد كاينات را بواجبى معلوم نموده خبر بديشان رسانند و در ميان آن مردم سه كس به سمت تقدم موسوم بودند اول عبد المسيح كه عاقب لقب داشت و اين عبد المسيح امير و صاحب مشورت نصارى نجران بود دوم ايهم كه او را سيد ميگفتند و سيد صاحب الرجال و مجتمع آن طايفه بود سيم ابو الحارث بن علقمه كه مدرس و عالم آنجماعت بود و از سياق كلام صاحب كشف الغمه معلوم مىشود كه عبد المسيح نام شخصى از نجرانيان بوده و عاقب از ديگرى و بر اين تقدير كلانتران نجرانيان چهار نفر بوده باشند القصه چون وفد نجران بمدينه رسيدند انگشتريهاى طلا در انگشت كرده و حلهاى ابريشمى پوشيده بمجلس همايون رسول صلى اللّه عليه و سلم درآمدند و زبان بسلام بگشودند آنحضرت اصلا جواب نداد و التفات به حال ايشان نفرمود و نجرانيان روى بجانب مشرق كرده بمقتضاء كيش خويش باداء صلوة قيام نمودند و بعد از فراغ از از آن امر بنزديك رسول عليه الصلاة و السلام رفته هرچند سخن گفتند جواب نشنودند لاجرم محزون از مجلس همايون بيرون آمدند و با عثمان بن عفان و عبد الرحمن بن عوف رضى اللّه عنهما ملاقات كردند و كيفيت بىالتفاتى سيد كاينات را پرسيدند كه اكنون مصلحت ما چيست ذو النورين و عبد الرحمن بن عوف على مرتضى را كه در انجمن تشريف داشت گفتند يا ابا الحسن راى شريف تو در باب مهم اين جماعت چه اقتضا مىكند جناب ولايت مآب جواب داد كه طريقه صواب آنست كه اين مردم انگشترهاى طلا از دست بيرون كنند و بجاى اين جامها كه دربر كرده‌اند اثوابى كه در راه مىپوشيدند بپوشند و نزد حضرت رسالت روند تا منظور نظر عنايت شوند و نصارى بموجب فرمودهء على مرتضى رضى اللّه عنه عمل نموده چون پيش رسول صلى اللّه عليه و سلم رفتند و سلام گفتند آن سرور زبان مبارك بجواب بگشاد و گفت بآنخدائى كه مرا براستى بخلق فرستاده كه در كرت اول كه اين\r\n\r\n","description":"","footnote":"","page_name":" 406 ","page_number":450},
  {"content":"\r\n\r\nجماعت نزد من آمدند شيطان همراه ايشان بود آنگاه حضرت رسالت‌پناه ايشانرا باسلام و ايمان دعوت فرمود نصارى ابا و امتناع نمودند و اسقف از آنحضرت پرسيد كه چه ميگوئى در حق مسيح خير الانام عليهما الصلاة و السلام جواب داد كه او بنده برگزيده خدا بود و فرستاده وى اسقف گفت هيچ ميدانى كه عيسى را پدرى بوده آنحضرت فرمود كه نى اسقف گفت پس چگونه گفتى او بنده‌ايست مخلوق و حال آنكه هيچ مخلوقى را نه‌بينى الا آنكه او را پدرى باشد رسول فرمود كه امروز جواب شما را نميگويم در اين شهر باشيد تا جواب سؤال خود بشنويد و روز ديگر اين آيه نازل شد كه  ( إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ  الى  عَلَى الْكاذِبِينَ )  و سيد المرسلين نجرانيان را طلبيده اين آيهء هدايت آئين را برايشان خواند و نصارى بر اعتقاد خود مصر بوده آنحضرت فرمود كه بيائيد تا با يكديگر مباهله كنيم يعنى دربارهء هم دعا كنيم و گوئيم كه لعنت خدا بر اهل كذب و افترا باد ترسايان گفتند امروز ما را مهلت ده تا برويم و بعد از استخاره و استشاره فردا بامر مباهله قيام نمائيم و خير الانام عليه الصلاة و السلام ايشان را اجازت داده چون نجرانيان به منزل خود رفتند و آغاز مشورت كردند اسقف گفت كه اگر فردا محمد با فرزندان و اهل بيت خويش بمباهله آيد شما از ارتكاب آن امر اجتناب نمائيد كه بلا بر نصارى نازل خواهد شد و اگر ياران و اتباع خود را بمباهله نياورد با او مباهله كنيد القصه بيت\r\n صباحى كه بر دوش افكند مهر * * عباى ملون ز چارم سپهر \r\nحضرت رسالت با على مرتضى و فاطمهء زهرا و حسن و حسين صلوات الله عليهم اجمعين از حجرهء همايون بيرون آمده متوجه مقام مباهله گشت ( قال فى كشف الغمه عن عايشه رضى الله عنها ان رسول الله صلى الله عليه و سلم خرج و عليه مرط مرجل من شعر اسود فجاء الحسن فادخله ثم جاء الحسين فادخله ثم فاطمه ثم على ثم قال انما يريد الله ليذهب عنكم الرجس اهل البيت و يطهر كم تطهيرا ) در آن اثناء رؤساء نصارى پيدا شده چون چشم ايشان بر آن پنج تن عالى شأن افتاد اسقف پرسيد كه اينها چه كسانند كه با محمد مىآيند گفتند اين جوان پسر عم و داماد و دوست‌ترين خلق است بسوى او يعنى على ابن ابيطالب كرم الله وجهه و اين دو صبى پسران دختر اويند از على و اين زن دختر اوست فاطمه مادر اين پسران كه گرامىترين خلايق‌اند پيش او اسقف گفت بخدائى كه جان من در قبضه قدرت اوست كه من جمعى را مىبينم كه اگر از ايزد تعالى در خواهند كه جبل را از زمين بركنند بركنده شود با او مباهله مكنيد كه بخاصهء خود آمده بنابر وثوقى كه بر پروردگار خود دارد و اگر با او مباهله كنيد زمان بر شما متغير شود و بلا فرود آيد و در همه روى زمين يك نصرانى نماند و اگرنه ملاحظه جانب قيصر بودى من مسلمان ميشدم و ليكن با او مصالحه كنيد بر آنچه مصلحت باشد نظم\r\n چو چشم نصارى و اهل عناد * * بر آن پنج عالى گهر اوفتاد *\r\nچنين گفت اسقف كه اين پنج فرق * * كه مانند شان نيست در غرب و شرق *\r\nچو خواهند از كردگار جهان * * كه اين كوه را بركند از مكان *\r\nشود آن دعا در زمان مستجاب * * ز نفرين ايشان كنيد اجتناب *\r\nشنيدم كه در گرد آن \r\n\r\n","description":"","footnote":"","page_name":" 407 ","page_number":451},
  {"content":"\r\n\r\n پنج شمع * * كه در سايه پرورده بودند جمع *\r\nچو پروانه ميگشت روح الامين * * كه اى پادشاهان دنيا و دين *\r\nدر اين سايه گر جاى باشد مرا * * كنم سرفرازى بهردو سرا \r\nالقصه چون نصارى سخن ابو الحارث را بشرح مذكور شنيدند گفتند يا ابا القاسم ما با تو مباهله نميكنيم و ليكن مصالحه ميكنيم و آنحضرت به صلح راضى شده مهم بر اينموجب قرار يافت كه نجرانيان هر سال دو هزار حله تسليم نمايند كه قيمت هر حله چهل درم باشد هزار در ماه صفر و هزار در ماه رجب و همچنان متشبث بملت خود باشند و كسى متعرض ايشان نشود و در آن باب صلح‌نامه در قلم آمد و آن صلح‌نامه تا زمان خلافت عمر بن الخطاب رضى الله عنه در ميان نجرانيان بود آنگاه تغيير بقواعد آن راه يافت به ثبوت پيوسته كه بعد از تأكيد قواعد مصالحه نصارى بجانب نجران بازگشته ابو عبيدة بن الجراح را رضى الله عنه جهت آوردن آنچه قبول نموده بودند همراه بردند و بروايتى كه در روضة الاحباب مسطور است سيد و عاقب نوبت ديگر بملازمت خير البشر رسيده ايمان آوردند و همدرين سال ابراهيم فرزند رسول صلى الله عليه و سلم وفات يافته برياض رضوان شتافت و پيغمبر آخر الزمان از آن مصيبت محزون گشته قطرات اشك بر جبين همايونش روان شد و ابراهيم را در بقيع دفن كرده فرمود كه چون مدت رضاع فرزند من در دنيا تمام نگشته بود ايزد تعالى دو دايه در بهشت براى تكميل ارضاعش تعيين فرمود و در همان روز كسوف بوقوع پيوست و رسول صلى الله عليه و سلم باقامت نماز كسوف قيام نموده خطبه بليغه خواند و مردم را گفت كه آفتاب و ماه دو آيت‌اند از آيات قدرت الهى به جهت مردن و زيستن هيچ آفريده گرفته نشوند و هرگاه چنين واقعه‌اى روى نمايد بايد كه نماز گذاريد و صدقه داده دعا كنيد و در همين سال حضرت مقدس نبوى جناب ولايت مآب را فرمود كه بجانب يمن رود و بيمن كلام هدايت انجام و ضرب حسام بهرام انتقام ساكنان آن مقام را از باديهء ضلال بشارع اسلام آورد و در مقصد اقصى مذكور است كه در وقت توجه على مرتضى به طرف يمن حضرت مصطفى لوائى عقد كرده بدان جناب داد و بدست مبارك خود عمامه سه پيچ بر سر حيدر بسته دو علامة گذاشت يكى از جانب پيش قريب بذراعى و ديگرى به طرف قفا نزديك بشبرى و گوش هوش آن شير بيشه و غارا بغرر نصايح گرانبار گردانيده اجازت فرمود و امير المؤمنين على با سيصد كس از اهل اسلام بصوب مقصد توجه نموده چون پاى در اراضى يمن نهاد جمعى كثير از مشركان بقدم مقاتله پيش‌آمدند و جناب ولايت مآب نخست ايشان را بقبول ملت بيضا دعوت فرموده آنجماعت آن سخنانرا بسمع رضا اصغا ننمودند لاجرم ابن عم سيد عالم صلى الله عليه و سلم صف قتال آراسته از جانبين طلب‌كاران نام و ننگ بميدان جنگ شتافتند و از كفار قرب بيست كس كشته گشته بقية السيف روى بانهزام آوردند آنگاه شاه ولايت پناه كرت ديگر پيش رفته آنجماعت را باسلام دلالت نمود و ايشان زبان بكلمهء توحيد گويا گردانيده از اموال خويش آنچه حق الله بود جدا ساختند در روضة الاحباب بروايت براء بن عاذب مسطور است كه چون در يمن اعداء دين على مرتضى را استقبال كرده قدم\r\n\r\n","description":"","footnote":"","page_name":" 408 ","page_number":452},
  {"content":"\r\n\r\nدر ميدان قتال نهادند آن جناب بعد از آرايش سپاه بميان معركه رفت و كتاب حضرت رسالت مآب را بر يمنيان خوانده ايشان را بايمان دعوت نمود قبيلهء همدان بيكبار مسلمان شده شاه مردان در آن باب عريضهء به پيغمبر آخر الزمان عليه الصلاة الرحمن در قلم آورد و آنحضرت بعد از وقوف بر مضمون آن مكتوب همايون فرحناك شده سجده شكر الهى بتقديم رسانيد و فرمود كه السلام على اهل همدان از مستقصى و بسيارى از كتب معتبره چنان معلوم مىشود كه تصرف امير المؤمنين حيدر در كنيزك سبى و خبر بردن بريدة بن الحصيب آن قضيه را نزد پيغمبر صلى الله عليه و سلم بروجهى كه سابقا مسطور گشت در اين سفر بوده و باتفاق جميع روات هنوز على كرم الله وجهه در يمن بود كه خير الانام صلى الله عليه و آله الى يوم القيام عزيمت گذاردن حج اسلام را فرموده بجانب مكه نهضت نموده به ثبوت پيوسته كه چون حضرت مقدس نبوى عليه السّلام عزم اقامت مناسك حج جزم فرمود بقبايل عرب پيغام فرستاد كه هركس كه داعيه حج دارد بايد كه بما پيوندد خلق بسيار از اطراف بلاد و ديار در مدينه مجتمع گشتند تا از اول كار همراه سيد ابرار و اخيار بوده آداب حج بياموزند و حضرت رسول صلى الله عليه و سلم بروايتى در روز شنبه بيست و پنجم ذيقعده غسل نموده و فرق همايون را شانه كرده روغن در موى مشك بوى ماليد و بدن مبارك را مطيب ساخته از اثواب مخيط مجرد گردانيد و ازار و ردا پوشيده در مسجد مدينه نماز پيشين گذارد و بذو الحليفه شتافته نماز ديگر را در آن منزل قصر كرد و شتران هدى را اشعار و تقليد نموده بناجية بن جندب اسلمى سپرد و در آن سفر سيدة النساء فاطمه زهرا و امهات مؤمنين به تمام در هودجها نشسته همراه بودند و بروايتى صد و چهارده هزار و بقولى صد و بيست و چهار هزار كس در آن راه به خدمت حضرت رسالت‌پناه استسعاد يافته زبان بتلبيه گشودند و در اثناء راه از اسماء بنت عميس كه در آن زمان منكوحهء ابو بكر صديق رضى الله عنه بود پسرى متولد گشت و بمحمد موسوم شد اسما از حضرت مصطفى استفسار كرد كه با احرام چه كنم آنحضرت فرمود كه غسل كن و لجام به بند و بر احرام خود ثابت باش و تلبيه ميگوى القصه بعد از قطع منازل و طى مراحل شب يكشنبه چهارم ذى حجه از فر نزول خاتم الانبياء عليه من الصلاة اطيبها غيرت سپهر خضرا گشت و آنحضرت صبح يكشنبه در آن منزل باداء نماز بامداد قيام نموده از طرف اعلى به مكه درآمد و به مسجد الحرام تشريف برد و ساير شرايط زيارت ركن و مقام بجاى آورد و استلام حجر الاسود كرد و در ميان كوه صفا و مروه چنانچه معهود است سعى فرمود آنگاه فرمان داد كه هركس هدى همراه ندارد از احرام بيرون آيد و حلال گردد و در روز ترويه در حين توجه بمنا احرام حج بندد و هركس هدى همراه داشته باشد تا روز نحر بر احرام خود ثابت باشد ابو بكر صديق و عمر فاروق و طلحه و زبير رضى الله عنهم و بعضى ديگر از اصحاب كه هدى مصحوب خود آورده بودند بر احرام باقى مانده سيدة النساء و امهات مؤمنين كه هدى نياورده بودند از احرام بيرون آمدند در اين اثنا على مرتضى رضى اللّه عنه از يمن رسيد و شترى\r\n\r\n","description":"","footnote":"","page_name":" 409 ","page_number":453},
  {"content":"\r\n\r\nچند كه به نيت هدى حضرت رسالت‌پناه همراه داشت به نظر انور رسانيد از آن جناب پرسيد كه چون احرام بستى چه نيت كردى جواب داد كه گفتم بارخدايا به همان نيت احرام بستم كه رسول تو احرام بسته خير الانام عليه الصلاة و السلام فرمود كه من احرام حج بسته‌ام و هدى با خود آورده تو نيز بر احرام خويش ثابت باش و در هدى شريك من شو و چون على المرتضى سيد النسا را ديد كه جامه رنگين پوشيده و از احرام بيرون آمده به زبان انكار گفت كه چرا حلال گشتى جواب داد كه بموجب فرموده حضرت رسالت مآب عمل نمودم و آنحضرت تصديق اين سخن فرمود و در صحاح اخبار ورود يافته كه سيد اخيار صلى اللّه عليه و آله الاطهار روز يكشنبه و دوشنبه و سه‌شنبه و چهارشنبه و شب پنجشنبه در مكه توقف نموده روز پنجشنبه كه هشتم ذى الحجه بود با طوايف برايا بمنا تشريف برد و شب در آن مقام بوده روز ديگر بعد از اداء نماز بامداد و قبل از طلوع آفتاب متوجه عرفات گشت و پس از وصول به عرفات و زوال خورشيد از وسط السماء بر راحله خويش نشسته ببطن وادى رفت و همچنان سواره خطبه‌اى در غايت فصاحت و بلاغت مشتمل بر بعضى از احكام شريعت و محتوى بر اصناف موعظت و نصيحت بر زبان وحى بيان جارى گردانيد پس از آن نماز پيشين و پسين بيك بانك و دو قامت بگذارد آنگاه روى بقبلهء دعا آورده و در آن باب مبالغه فرمود و بروايت علماء اهل سنت و جماعت در اين رواية  ( الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً )  نازل گشت و چون آفتاب ميل بمنزلت غروب نمود آن مهر سپهر نبوت از عرفات بمزدلفه شتافت و نماز شام و خفتن را بيك بانك و دو قامت ادا فرمود و آن شب آنجا بود و نماز صبح را در اول وقت بگذارد و پيش از طلوع خورشيد روان شد چون بجمرة العقبه رسيد هفت عدد سنگ‌ريزه بينداخت و در آن روز در منا خطبه‌اى بليغ خوانده آنچه در روز عرفه از احكام دين مبين ساخته بود اعاده فرمود و سخنان ديگر نيز اضافه نمود و بعد از آن بقربانگاه شتافته از جملهء شتران قربانى با آنچه على مرتضى از يمن آورده بود به صد نفر مىرسيد شصت و سه نفر را بدست مبارك خود قربان فرموده و بقيت را على مرتضى نحر كرد آنگاه حضرت رسالت‌پناه سر تراشيده موى همايون را بميان اصحاب قسمت نمود و گفت كه از هر شترى از شتران قربانى قطعه گوشت در ديگ انداخته پختند و از آن گوشت و شورباى آن باتفاق ياران تناول فرمود و بعد از آن سواره به مكه شتافت و پيش از نماز پيشين همچنين سواره طواف كعبه كرد و نزديك بچاه زمزم رفته دلو آب طلبيد و بياشاميد پس باقى روز شنبه و يكشنبه و دوشنبه و سه‌شنبه در منا اقامت فرمود و در آخر روز سه‌شنبه كه آخر ايام تشريق است بموضع محصب كه آن را بطح نيز خوانند تشريف برد و شب چهارشنبه آنجا بيتوته كرده سحر چهارشنبه باز به مكه رفت و پيش از طلوع صبح طواف وداع نموده از طرف اسفل مكه بيرون خراميد و متوجه مدينه گشته طى مسافت ميفرمود تا به منزل غديرخم كه در نواحى جحفه است رسيد در كشف الغمه مسطور است كه حضرت شفيع الامة صلى اللّه عليه و سلم بعد از وصول بغديرخم در آن موضع\r\n\r\n","description":"","footnote":"","page_name":" 410 ","page_number":454},
  {"content":"\r\n\r\nكه بسبب فقدان آب و علف قابليت نزول نداشت فرود آمد و اهل اسلام لوازم متابعت بتقديم رسانيدند و سبب نزول در آن منزل بود كه قبل از آن حضرت مقدس نبوى بحسب وحى سماوى مأمور شده بود كه جناب ولايت مآب مرتضوى را بخلافت خويش نصب فرمايد و آنحضرت اظهار اين صورت را جهت دريافت وقتى كه از اختلاف مأمون باشد در عقدهء تأخير انداخته بود و چون بموضع غديرخم رسيد و معلوم گرديد كه پس از تجاوز از آن مكان طوايف انسان از موكب همايون جدا شده به طرف منازل خود خواهند رفت و ارادهء ازلى مقتضى آن بود كه تمامى آن مردم از اين معنى باخبر باشند اين آيه نازل شد كه  ( يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ  يعنى فى استخلاف على و النص عليه بالامامة  وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ )  و چون بنابر مدلول كريمهء مذكوره وجوب نصب امير المؤمنين بخلافت متحقق گشت حضرت رسالت در آن موضع منزل گزيد و فرمود تا سايهء بعضى از اشجار آن حوالى را صفا داده و پالانهاى شتران را جمع ساخته بر زبر يكديگر نهادند و بلال باشارت آنحضرت ندا كرد كه الصلاة جامعه و بروايتى آواز برآورد كه ( حى على خير العمل ) و خلايق مجتمع گشته رسول صلى اللّه عليه و سلم بر بالاى آن پالانها برآمد و على مرتضى نيز بفرمودهء آنحضرت بالا رفته بر يمين سيد المرسلين بايستاد و آن سرور بعد از اداء حمد و ثناء باريتعالى از انتقال خويش بعالم بقا مردم را آگاه گردانيد و فرمود كه من در ميان شما دو امر عظيم مىگذارم كه اگر دست در آن زنيد گمراه نشويد و يكى از آن‌دو بزرگتر است از ديگرى و آن‌دو چيز گرانمايه قرآنست و اهل بيت من و اين هردو از يكديگر جدا نشوند تا در لب حوض كوثر به من رسند پس فرمود كه ( يا ايها الناس الست اولى بكم من انفسكم ) آيا نيستم من اولى بشما از نفسهاى شما از اطراف و جوانب آواز برآمد كه بلى آنحضرت فرمود كه هركه من اولىام به او از نفس او على به دو اولى است از نفس او آنگاه دست شاه ولايت‌پناه را گرفته گفت ( من كنت مولاه فهذا على مولاه اللهم وال من والاه و عاد من عاداه و انصر من نصره و اخذل من خذله و ادر الحق معه حيث كان ) پس امير المؤمنين على كرم اللّه وجهه بموجب فرمودهء حضرت رسالت صلى اللّه عليه و سلم در خيمه نشست تا طوايف خلايق بملازمتش رفته لوازم تهنيت بتقديم رسانيدند و از جملهء اصحاب امير المؤمنين عمر بن الخطاب رضى اللّه عنه جناب ولايت مآب را گفت بخ‌بخ يابن ابيطالب ( اصبحت مولائى و مولا كل مؤمن و مؤمنة ) يعنى خوشا حال تو اى پسر ابو طالب بامداد كردى در وقتى كه مولاى من و مولاى هر مؤمن و مؤمنه بودى بعد از آن امهات مؤمنين برحسب اشارت سيد المرسلين بخيمه امير المؤمنين رفته شرط تهنيت بجاى آوردند و بروايت علماء مذهب اماميه آيهء كريمه  ( الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً )  در اين‌روز نازل گشت و حضرت رسول صلى اللّه عليه و سلم فرمود كه ( اللّه اكبر على اكمال الدين و اتمام النعمه و رضى الرب برسالاتى و الولاية لعلى ابن بيطالب ) القصه چون حضرت خير البريه عليه السّلام و التحية در غديرخم از قضيه\r\n\r\n","description":"","footnote":"","page_name":" 411 ","page_number":455},
  {"content":"\r\n\r\nمذكوره فراغت يافت كوچ فرموده بجانب مدينه شتافت و پس از وصول بدان بلدهء طيبه اين كلام درر انتظام بر زبان همايونش جارى شد كه ( لا إله الا اللّه وحده لا شريك له له الملك و له الحمد يحيى و يميت و هو على كل شىء قدير آئبون تائبون عابدون ساجدون لربنا حامدون صدق اللّه وعده و نصر عبده و هزم الاحزاب وحده )\r\n\r\nذكر عرض مرض بر ذات خجسته صفات سيد كاينات و بيان وقايع سال يازدهم از هجرت آنحضرت تا زمان وفات\r\nناظمان مناظم اخبار نبوى و عالمان معالم آثار مصطفوى برشحات سحاب قلم درربار بر صفحات رياض مؤلفات صحت دثار مبين و مبرهن گردانيده‌اند كه چون رسول واجب الاتباع صلى اللّه عليه و سلم از حجة الوداع مراجعت نموده خطهء يثرب را از شعاع انوار جبين آفتاب قرين روشن ساخت پهلوى همايون بر بستر بيمارى نهاده روزى چند صاحب فراش بود و خبر اين عارضه كه غير مرض موت آنحضرت است در اطراف ديار عرب منتشر گشته سه مرد و يك عورت را داعيه سرورى پيدا شد و بدعوى نبوت زبان گشادند از جمله مردان يكى مسيلمة بن ثمانة بن كثير بن حبيب بن الحارث الحنفى است و ديگرى طليحة بن خويلد اسدى و سيم اسود بن كعب عنسى و آن زن سجاج تميميه بود بنت حارث بن سويد و چون مهم آنجماعت در زمان خلافت امير المؤمنين ابو بكر رضى اللّه عنه بفيصل انجاميد در اوايل جزو چهارم از اين مجلد كيفيت مآل احوال ايشان مذكور خواهد گرديد انشاء اللّه تعالى متون كتب جمهور اهل سير مشحون است به اين خبر كه در ماه صفر سال يازدهم از هجرت خير البشر ابو بكر صديق و عمر فاروق و عثمان ذو النورين رضى اللّه عنهم بل اكثر ياران را بتهيهء اسباب سفر امر فرمود و اسامة بن زيد بن حارثه رضى اللّه عنه را برايشان امير كرده فرمان داد كه غزوهء روم را پيش نهاد همت ساخته تا نواحى انبى كه موضع شهادت جعفر طيار و زيد بن حارثه رضى اللّه عنهما بود بروند و شرايط كشيدن انتقام بتقديم رسانيده مراجعت نمايند و گوش هوش اسامه را بدرر نصايح و مواعظ گرانبار ساخته رخصت ارزانى داشت و اسامة رضى اللّه عنه موضع جرف را لشكرگاه كرد به نيت آنكه پس از اجتماع مردم روى به راه آورده و بعد از تعيين جيش اسامه به دو سه روز سيد المرسلين صلى اللّه عليه و سلم را مرضى عارض شد و در آن ايام بسمع همايونش رسيد كه امارت اسامه بر خاطر اجله اصحاب گران آمده ميگويند كه پيغمبر آخر الزمان غلامى را بر مهاجرين والى گردانيد و از اينجهت غضبناك شده باوجود ظهور تب و وفور صداع به مسجد تشريف برد و بر منبر برآمده بعد از حمد و ثناى بارى تعالى فرمود كه ايها الناس اين چه سخن است كه در باب امارت اسامه از شما به من رسيده اگر شما امروز طعن در امارت اسامه ميكنيد پيش از اين در امارت پدر وى طعن كرده‌ايد به خدا سوگند كه زيد قابل امارت بود و پسرش\r\n\r\n","description":"","footnote":"","page_name":" 412 ","page_number":456},
  {"content":"\r\n\r\nنيز صلاحيت اين امر دارد وصيت مرا در شأن وى قبول نمائيد و با وى احسان بجاى آوريد كه او از جمله اخيار شماست آنگاه از منبر فرود آمده بحجرهء همايون شتافت و مردم فوج فوج بملازمت آن حضرت رفته شرط وداع بجاى آورده باسامه مىپيوستند و در روزى كه اسامه داعيه كوچ داشت خبر اشتداد مرض آنسرور را شنيده عنان مراجعت انعطاف داد در روضة الاحباب از عبد اللّه بن مسعود رضى اللّه عنه مرويست كه گفت حضرت رسالت عليه الصلاة و السلام بيكماه پيش از فوت خود خواص اصحاب را به خانه عايشه رضى اللّه عنها طلبيده چون چشم همايونش برايشان افتاد قطرات اشك بر رخسار فايض الانوارش روان شد و ادعيه صالحه بر زبان خجسته بيان گذرانيده از انتقال خويش تنبيه فرمود اصحاب گفتند يا رسول اللّه وقت رحلت تو كى خواهد بود جواب داد كه زمان مرافقت انقضا يافته و اوان مفارقت نزديك رسيده و من بسدرة المنتهى و جنة الماوى و رفيق اعلى و كاس اوفى و عيش منها و اصل ميگردم اصحاب پرسيدند كه ترا غسل دهد فرمود كه از مردان اهل بيت من بحسب قرب قرابت گفتند يا رسول اللّه كفن ترا از چه چيز سازيم فرمود كه از همين جامها كه پوشيده‌ام و اگر خواهيد از حلهاى يمانى يا اثواب مصرى باز پرسيدند كه نماز بر تو كه گذارد و در گريه افتادند و آنحضرت نيز گريان شده فرمود كه شكيبائى نمائيد و ابواب تحمل بر روى خود بگشائيد بايد كه چون مرا بشوئيد و در كفن پيچيد هم در اين خانه همچنان بر جنازه بر كنار قبر بگذاريد و همه ساعتى برون رويد ( فان الله تبارك و تعالى اول من يصلى على ) يعنى اول ايزد سبحانه و تعالى رحمتى خاص بر من نازل خواهد گردانيد بعد از آن جبرئيل و ميكائيل و اسرافيل به ترتيب بر من نماز خواهند گذارد پس ملك الموت با جمعى كثير از ملايكه باقامت نماز قيام خواهند نمود آنگاه شما فوج‌فوج درآئيد و بر من نماز گذاريد اول مردان اهل بيت من بعد از آن نسوان عترت من پس صبيان بعد از آن ديگر ياران اصحاب كرت ديگر سئوال كردند كه ترا دفن كند جواب داد كه اهل بيت من با گروهى انبوه از ملايكه و حال آنكه شما ايشان را نه بينيد و ايشان شما را به‌بينند پس حاضرانرا وداع كرده گفت سلام من برسانيد بدانجماعت از متابعان من كه غايب‌اند و هركس پيروى ملت من كند تا روز قيامت و بعد از اين گفت و شنيد به روزى چند حضرت رسالت عليه السّلام و التحية به استغفار براى اهل گورستان بقيع و شهداء احد مامور گشته برانموجب بتقديم رسانيد در اكثر كتب سير مسطور است كه ابتداء مرض خاتم الانبياء عليه افضل التحايا در خانه ميمونه رضى الله عنها روى نمود و ساير زوجات مطهرات آنجا جمع گشته آنحضرت دو سه نوبت فرمود كه ( اين انا غدا ) يعنى من فردا كجا خواهم بود و امهات مؤمنين را از تكرار اين كلام چنان معلوم شد كه خاطر عاطر خير الانام عليه الصلاة و السلام مايل به آن است كه در ايام مرض در حجرهء صديقه رضى الله عنها باشد و براينموجب اتفاق نمودند و بروايتى سيدة النسا فاطمه زهرا عليه افضل الصلاة و اكمل التحيات بامهات مؤمنين گفت كه خواجه كاينات را مشقت خواهد رسيد كه در وقت مرض هر روز بخانهء يكى از شما آمد شد نمايد\r\n\r\n","description":"","footnote":"","page_name":" 413 ","page_number":457},
  {"content":"\r\n\r\nهمه بر يك جا اتفاق كنيد و ايشان بخانهء عايشه رضى اللّه عنها راضى شده آنحضرت از حجرهء ميمونه بيرون آمد دستى بر كتف على مرتضى صلوات الله و سلامه عليه و دستى بر دوش فضل بن عباس و پايهاى مبارك بر زمين ميكشيد تا بحجرهء صديقه رسيد و بدين روايت در تمامى ايام بيمارى آنجا گذرانيد قولى ديگر آنكه شيخ سعيد كازرونى از امام جعفر الصادق صلوات الله و سلامه عليه نقل نموده كه حضرت خير الانام را در اوقات خستگى بر جامه خوابانيده برميداشتند و بنوبت به خانه امهات مؤمنين مىبردند و على كلا التقديرين چون سيد ثقلين پهلوى همايون بر بستر ناتوانى نهاد تبى در غايت حرقت طارى گشته مرض روزبروز سمت تزايد ميگرفت و قوى جسمانى ضعيف ساعت بساعت ضعف بدن صفت تضاعف مىپذيرفت نظم\r\n بضعف قوى شد بدن ممتحن * * قوىتر شدى دم بدم ضعف تن *\r\nرخ سرور انبياء رسل * * برافروخت از تب چو اوراق گل *\r\nعرق بود بر روى او در نظر * * ز شبنم بر اوراق گل پاك‌تر *\r\nچو نرگس دو چشمش نرفتى بخواب * * ز بوى خوشش رشك بردى گلاب \r\nاز مادر بشر بن البراء مرويست كه گفت در وقت مرض موت و غايت حرارت تب نزد رسول عجم و عرب درآمده گفتم يا رسول الله بر هيچكس همچنين تب گرم كه بر بدن مبارك تست مشاهده نكرده‌ام فرمود كه براى آن اين‌چنين است كه اجر ما مضاعف شود اى ام البراء مردم در باب مرض من چه ميگويند گفتم ميگويند كه مرض رسول خدا ذات الجنب است آنحضرت فرمود كه سزاوار لطف پروردگار نيست كه آنمرض را بر پيغمبر خويش استيلا دهد چه آن عارضه از همزات شيطانست و شيطانرا بر من دست نيست و ليكن اين مرض من اثر آن گوشت زهرآلود است كه با پسر تو در خيبر لقمهء از آن به دهان برديم و در هرچند وقت الم آن بر من تازه ميشد و اين نوبت زمان انقطاع رشتهء زندگانيست در نسخ جمهور اهل سير مسطور است كه خير البشر صلى الله عليه الى يوم المحشر در ايام مرض سيدة النساء فاطمه زهرا را طلبيده بعد از تقديم لوازم عطوفت و اظهار مراسم ملاطفت و ترتيب رواتب تفقد و تمهيد قواعد تعهد بطريقهء اختفا و مساره بوى گفت كه اى قرة العين كامرانى و ميوهء شجرهء زندگانى بدانكه در سنوات سابقه هر سال يكنوبت جبرئيل امين جهة درس قرآن مبين به زمين ميآمد و امسال دو نوبت بر من نازل گشته به آن امر پرداخت اين معنى دلالت بر آن دارد كه اجل موعود نزديك رسيده و زمان بودن من در جهان فانى بنهايت انجاميده از استماع اين خبر مشقت اثر خاطر عاطر زهرا اندوهناك شده و از فوارهء ديده قطرات عبرات بر صفحات وجناتش فرو دويد و از تصور الم مفارقت سيد عالم صلى الله عليه و آله و سلم بر خود لرزيده به زبان حال و قال بناليد بيت\r\n هنوز سرو روانم ز چشم ناشده دور * * دل از تصور دورى چو بيد لرزانست \r\nآنحضرت چون اضطراب جگرگوشهء خود را ملاحظه فرمود باز ابواب تلطف بر رويش گشوده سر مباركش نزديك سينهء بىكينهء خويش برده آهسته گفت اى فرزند بجان پيوند من خوشدل باش كه سيدة النساء روضهء رضوان تو خواهى بود و پيشتر از ساير اهل‌بيت طاهره تو با من ملاقات خواهى نمود بتول زهرا رضى الله عنها تسلى يافته خندان\r\n\r\n","description":"","footnote":"","page_name":" 414 ","page_number":458},
  {"content":"\r\n\r\nشد عايشه گفت اى فاطمه هرگز غمى را بفرح نزديك‌تر از اين اندوه تو نديدم سبب آن غم و موجب اين شادى چه بود بتول زهرا عليه الصلاة و السلام جواب داد كه اسرار سيد ابرار را فاش نتوان كرد و در آن روز كيفيت اين گفت و شنود را مخفى داشته بعد از فوت آنحضرت حقيقت حال را ظاهر فرمود و ديگرى از وقايع زمان مرض سيد عالم صلى الله عليه و سلم آنكه سعيد بن جبير رحمة اللّه عليه روايت كرده كه ابن عباس رضى الله عنه گريهء بسيار كرده گفت در روز مذكور كه مرض حضرت رسول صلى الله عليه و سلم اشتداد يافته بود يارانرا فرمود كه اسباب كتابت بياوريد تا براى شما چيزى نويسم كه هرگز گمراه نشويد پس اصحاب اختلاف كرده بعضى گفتند كه بموجب فرموده پيغمبر صلى الله عليه و سلم عمل بايد نمود و برخى جانب نقيض گرفته بر زبان آوردند كه مناسب نيست در اين محل آنحضرت را بكتابت مشغول داريم و بين الجانبين نايرهء نزاع اشتعال يافته آوازها بلند گشت چنانچه حضرت رسول صلى الله عليه و سلم از آن گفت و شنود بتنگ آمده از سر آن مهم درگذشت و روايتى آنكه امير المؤمنين عمر بن الخطاب يا ديگرى از كبار اصحاب گفت كه آيا اين سخن از آن جمله آن سخنان پريشانست كه مريضان در حين اشتداد مرض ميگويند يا نى و عقيده علماء شيعه آنست كه سبب عدم رضاء اصحاب بتحرير آن كتاب آن بود كه رسول صلى اللّه عليه و آله ميخواست كه در باب ولايت امير المؤمنين على كرم اللّه وجهه وصيت نامهء قلمى گرداند و اين دو بيت كه در كشف الغمه ثبت شده مشعر به اين معنى است شعر\r\n اوصى النبى فقال قايلهم * * قد ضل يهجر سيد البشر *\r\nوادى ابا بكر اصاب و لم * * يهجر و قد اوصى الى عمر \r\nالقصه چون اختلاف اصحاب در مجلس حضرت رسالت مآب از حد اعتدال تجاوز نمود آن حضرت فرمود كه برخيزيد از پيش من كه سزاوار نيست منازعت نزد هيچ پيغمبرى و مع ذلك سه وصيت ميكنم شما را يكى آنكه اهل شرك را از جزيرهء عرب اخراج نمائيد دوم آنكه وفود اعراب را كه نزد شما آيند جوايز و صلات بدهيد سليمان احول كه يكى از راويان اين حديث است گويد نميدانم وصيت سيم را سعيد بن جبير قدس سره مصلحت گفتن نديد يا آنكه گفت و عناكب نسيان بر خاطر من تنيد از عبد اللّه بن عباس رضى اللّه عنهما مرويست كه فرمود بدرستى كه مصيبت بزرگ آن بود كه رسول صلى اللّه عليه و سلم را از نوشتن وصيت نامه مانع آمدند به صحت پيوسته كه حضرت خير البريه عليه السّلام و التحية در ايام مرض دو نوبت بر منبر رفته بعد از اداء حمد و ثناء باريتعالى بنصيحت خلايق اشتغال نمود كرت اول در باب سفارش و رعايت جانب انصار سخنان بسيار فرمود و در نوبت اخير جهة اداء حقوق كلمات معجز آيات بر زبان فصاحت بيان جارى گردانيد بلكه اين معنى را از حيز قوه بفعل رسانيد و شخصى را كه گفت سه درم در ذمهء تو حق دارم خشنود گردانيده سه درم بوى تسليم نمود نقلست كه در ايام بيمارى آن مقتداء انبياء مرسلين در وقت اداء صلوة يك نوبت به مسجد تشريف برده شرايط امامت بجاى آوردى اما در اواخر مرض سه روز بيرون نتوانست آمد و در آن ايام بموجب اشارت آنحضرت امير المؤمنين ابى بكر\r\n\r\n","description":"","footnote":"","page_name":" 415 ","page_number":459},
  {"content":"\r\n\r\nرضى اللّه عنه پيش‌نماز خلايق بود و بروايتى هفده وقت نماز به جماعت از حضرت رسالت فوت شد در كشف الغمه از جناب ولايت مآب مرتضوى مرويست كه در ايام بيمارى حضرت مقدس نبوى هر روز و هر شب جبرئيل نازل ميشد و ميگفت يا محمد بدرستى كه حضرت پروردگار ترا سلام مىرساند و ميگويد كه خود را چگونه مىيابى و حال آنكه او دانا تر است بچگونگى حال تو از تو ليكن ارادهء ايزدى از اين پرسش آنست كه شرف و كرامت ترا زياده گرداند از آنچه عطا فرموده است و عيادت مرضى در ميان امت تو سنت شود و اگر آنحضرت ميگفت كه اى جبرئيل خود را دردناك مىيابم روح الامين ميفرمود كه اى محمد بدرستى كه حق سبحانه و تعالى بر تو سخت نميگيرد و هيچ احدى در بارگاه احديت گرامىتر از تو نيست و ليكن بارى عز و علا دوست ميدارد كه بشنود آواز ترا و ميخواهد كه تو با وى ملاقات كنى در وقتى كه مستوجب درجه و ثواب و كرامتى كه جهة تو آماده كرده است شده باشى و اگر پيغمبر صلى اللّه عليه و سلم ميفرمود كه خود را براحت و عافيت مىيابم جبرئيل ميگفت كه يا محمد مراسم حمد الهى بجاى آور چه بدرستى كه خداى تعالى دوست ميدارد كه تو بشكر و ثناء او قيام نمائى تا بيشتر گرداند آنچه به تو عطا فرموده است از نيكوئى در روضة الاحباب و بسيارى از كتب علماء افادت مآب مذكور است كه پرسش جبرئيل امين بموجب فرموده حضرت رب العالمين در سه روز آخر ايام خستگى سيد المرسلين واقع بود و در روز سيم عزرائيل با فرشتهء اسمعيل نام كه سردارى هفتاد هزار فرشته به دو تعلق دارد بر حجرهء همايون حاضر گشت و جبرئيل بعد از تقديم لوازم پرسش معروض گردانيد كه ملك الموت بر در ايستاده اذن دخول ميطلبد و پيش از اين نسبت به هيچ متنفسى اين ادب از وى صادر نشده و بعد از اين نيز صدور نخواهد يافت حضرت رسول صلى اللّه عليه و سلم فرمود كه اى امين خدا او را دستورى ده تا درآيد و ملك الموت پس از حصول رخصت درآمده بسمع شريف آن حضرت رسانيد كه يا محمد بنابر فرمان حق عز شانه من مطيع امر و نهى توام اگر اجازت دهى روح مطهر ترا قبض كنم و الا مراجعت نمايم سيد عالم صلى اللّه عليه و سلم بجانب جبرئيل نگريسته روح الامين گفت يا محمد خداوند غفار مشتاق ديدار تست لاجرم آنحضرت اشاره فرمود تا عزرائيل بمهمى كه متعلق به اوست مشغولى نمود در كشف الغمه بروايت امام عالى مآثر محمد بن على الباقر صلوات اللّه و سلامه عليه منقول است كه قريب بوفات سيد كاينات عليه و آله افضل الصلوات مردى بر در حجرهء همايون آمده اذن دخول طلبيد و امير المؤمنين على صلوات اللّه عليه بيرون رفته از وى پرسيد كه چه حاجت دارى جواب داد كه ميخواهم نزد سيد عالم درآيم جناب ولايت مآب فرمود كه محل مقتضى آن نيست حاجت خود را بگوى ( فقال الرجل لا بد من الدخول عليه ) پس على مرتضى رضى اللّه عنه بازگشته از حضرت خير الانام اذن دخول حاصل كرد و آن مرد بر زبر سر خير البشر نشسته گفت يا نبى اللّه من رسول پروردگارم بسوى تو آنحضرت فرمود كه كدام رسول خدائى جواب داد كه ملك الموتم ايزد تعالى مرا به تو فرستاده است و ترا\r\n\r\n","description":"","footnote":"","page_name":" 416 ","page_number":460},
  {"content":"\r\n\r\nمخير گردانيده ميان لقاء خود و رجوع به دنيا خاتم الانبياء فرمود كه مرا چندان مهلت ده كه جبرئيل امين نزول نمايد و با او مشورت كنم و همان لحظه جبرئيل نازل گشت و گفت ( يا رسول اللّه و للآخرة خير لك من الاولى و لسوف يعطيك ربك فترضى لقاء اللّه خير لك فقال رسول اللّه صلى اللّه عليه و سلم لقاء ربى خير لى فامض لما امرت به ) و روايتى آنكه چون ملك الموت بر در حجرهء همايون آمده اذن دخول طلبيد زهرا رضى اللّه عنها به پس در شتافته او را گفت رسول خدا به حال خود مشغول است و اكنون ملاقات ميسر نيست بار ديگر ملك الموت رخصت طلبيده همان جواب شنيد و در نوبت سيم آواز چنان بلند گردانيد كه هركس در منزل مقدس نبوى بود از هيبت بر خود بلرزيد و حضرت رسالت به حال افاقت آمده استفسار نمود كه چه واقعه است فاطمه زهرا رضى اللّه عنها كيفيت واقعه را بازگفت آنحضرت فرمود كه اى فاطمه دانستى كه با كه سخن ميكردى زهرا گفت ( اللّه و رسوله اعلم ) سيد كاينات گفت اين ملك الموت است هادم اللذات و مفرق جماعات بيوه كنندهء نسوان و يتيم سازندهء فرزندان فاطمهء زهرا كه اين حديث شنود آواز برآورد كه ( وا مدينتاه خربت المدينه ) و خير البريه دست سيدة النسا را گرفته بر سينهء فرخندهء خود نهاد و زمانى ممتد چشم نگشاد و زهرا رضى اللّه عنها سر پيش گوش آنحضرت برده گفت جان من فداى تو باد در من نظرى كن و با من يك سخن بگوى آن سرور چشم مبارك بازكرده فرمود كه اى دختر من گريه را موقوف دار كه حملهء عرش بموافقت تو ميگريند و بدست همايون قطرات عبرات از رخسارهء آن قرة العين نبوت پاك كرد و در تسكين خاطر حزين آن درة القلاده رسالت كوشيد و او را بشارتها داده گفت خدايا فاطمه را در مفارقت من صبرى كرامت فرماى و با وى گفت چون روح مرا قبض كنند زبان بكلمهء استرجاع بگشاى چه هر مصيبتى كه به كسى رسد در برابر آن عوض ميسر است فاطمه گفت يا رسول اللّه كدام كس و چه چيز ترا عوض تواند بود آنگاه بار ديگر حضرت رسالت‌مآب ديده برهم نهاده زهرا رضى اللّه عنها گفت ( و اكرب اباه ) آن حضرت فرمود كه هيچ كرب و غم بعد از اين بر پدر تو نخواهد رسيد پس عايشه رضى اللّه عنها پيش رفته التماس وصيتى نمود رسول صلى اللّه عليه و سلم فرمود وصيت همانست كه ترا ديروز كرده‌ام بايد كه بر آن موجب عمل نمائى و حفصه رضى اللّه عنها نيز نزديك آنحضرت رفته بدستور صديقه بازگشت و قولى آنكه تمامى زوجات مطهرات را به سكون در گوشهء خانهء خود و مصون بودن از نظر نامحرم وصيت فرمود پس بفاطمه زهرا گفت پسران خويش را بياور و سيدة النساء امام حسن و امام حسين را نزد خير الانام برده ايشان زبان بسلام بگشادند و در برابر آن سرور بنشستند و چون جد بزرگوار خود را بدان منوال ديدند آغاز گريه و افغان نمودند بمثابه‌اى كه هركه در آن خانه بود بر درد دل ايشان زار زار بگريست بيت\r\n دوستان روز وداع است فغان برگيريد * * دل بيكبارگى از جان و جهان برگيريد \r\nامام حسن روى خود بر رخسار خاتم الانبياء نهاد و امام حسين سر خويش بر سينهء آن سرور گذاشت و آن حضرت به نظر شفقت و مرحمت\r\n\r\n","description":"","footnote":"","page_name":" 417 ","page_number":461},
  {"content":"\r\n\r\nدر ايشان نگريسته هردو را ببوسيد و ببوئيد و در باب تعظيم و احترام ايشان وصايا بتقديم رسانيد آنگاه باحضار شاه ولايت‌پناه فرمان داد و چون آن جناب حاضر شد سر از بستر برداشته امير المؤمنين حيدر در زير بغل مباركش درآمد و سر آنسرور را بر بازوى خود نهاد و آنحضرت گفت اى على فلان يهودى در ذمت من اين مبلغ دين دارد البته آن را اداء نماى اى على اول كسى كه بر لب حوض كوثر به من رسد تو خواهى بود و بعد از فوت من مكروه بسيار به تو خواهد رسيد بايد كه دل‌تنگ نگردى و دست در عروهء وثقى تحمل زده در طريق مصابرت سلوك نمائى و چون مردم بجانب دنيا رغبت كنند تو آخرت اختيار فرماى جابر بن عبد اللّه انصارى رضى اللّه عنه گويد كه كعب الاحبار در زمان خلافت امير المؤمنين عمر بن الخطاب رضى الله عنه بمدينه آمده از وى پرسيد كه آخر سخنى كه نبى آخر الزمان به آن متكلم گشت كدام بود فاروق اعظم جواب داد كه از مرتضى على سؤال كن و كعب آن سخن را از على پرسيد جواب شنيد كه در محلى كه آن سرور بر سينهء من تكيه كرده بود و سر او بر دوش من نهاده فرمود كه ( الصلاة الصلاة ) كعب گفت بلى آخرين وصيت انبيا اين باشد امير المؤمنين على كرم الله وجهه فرمايد كه خير الانام صلى الله عليه الى القيام اين سخن ميگفت و آب دهان مباركش به من مىرسيد كه ناگاه حال خجسته مآلش تغيير يافت و من بىتحمل شده عباس را گفتم مرا درياب و عباس نزديك آمده باتفاق يكديگر خير البشر را بر بستر خوابانيديم نقلست كه چون ملك الموت رخصت يافته بقبض روح مطهر آن سرور مشغولى نمود سكرات موت غالب گشته گاهى رنگ روى همايونش زرد و گاهى سرخ ميشد و در آن زمان دست در قدحى پرآب كه در پيش آنحضرت نهاده بودند ميكرد و بر جبين مبين ماليده ميگفت ( اللهم اعنى على سكرات الموت ) و در سقف خانه نظر انداخته و دست خود را برداشته بر زبان وحى بيان مىآورد كه ( الرفيق الاعلى ) كه ناگاه دست حق پرستش مايل گشته بدار بقا پيوست نظم\r\n آن طاق بارگاه نبوت فروشكست * * و آن قصر باشكوه رسالت خراب شد *\r\nسلطان هردو كون ز هجر آتشى فروخت * * دلهاى اهل بيت به كلى كباب شد *\r\nماتم‌سراى گشت سپهر چهارمين * * روح القدس بتعزيت آفتاب شد \r\nحجله‌نشينان تتق عصمت و مستورات شبستان طهارت كه آن حالت مشاهده نمودند گريه و زارى و ناله و بيقرارى آغاز كردند و از سينهء چاك آه دردناك بركشيده متوطنان عالم بالا و معتكفان ملاء اعلى را بناله و افغان درآوردند جملگى ساكنان فلك نيلوفرى در اين مصيبت عظمى از شيوهء صبر و تحمل برى گشته و از شيمهء شكيب و اصطبار عارى شده با اهل بيت آن مهر سپهر پيغمبرى مشارك بودند و مساهم و تمامى طبقات انسان و ملك و پرى در اين تعزيت كبرى با اصحاب آن آفتاب افق سرورى موافق بودند و متألم نظم\r\n اى ز هجرانت زمين و آسمان بگريسته * * در ميان خون نشسته عقل و جان بگريسته *\r\nماهيان در بحر و آهو در بيابان زارزار * * ماه و مهر آسمان جمله جهان بگريسته\r\nنى همين اهل جهان بهر تو ماتم داشتند * * حور هم زين غصه در دار جنان بگريسته *\r\nخون فشان \r\n\r\n","description":"","footnote":"","page_name":" 418 ","page_number":462},
  {"content":"\r\n\r\n اى ديده بهر سيدى كز ماتمش * * جبرئيل اندر فلك با قدسيان بگريسته *\r\nچون برآوردند افغان زان مصيبت اهل بيت * * چشم انجم بر دل پر دردشان بگريسته \r\nابيات دردآميز و اشعار شوق‌انگيز كه عترت بزرگوار و صحابهء بلاغت شعار در مرثيهء سيد ابرار و سند اخيار در سلك نظم كشيده‌اند بسيار است و ايراد آن موجب اطناب و اكثار لاجرم بر تحرير سه بيت كه از سيدة النساء فاطمهء زهرا نقل نموده‌اند اختصار مينمايد شعر\r\n اذا اشتد شوقى زرت قبرك باكيا * * انوح و اشكو لا اراك مجاوبى *\r\nايا ساكنى الصخر اعلمتنى البكا * * و ذكرك انسانى جميع مصائب *\r\nفان كنت عنى فى التراب مغيبا * * فما كنت عن قلب الحزين بغايب \r\n\r\nذكر غسل و تكفين سيد المرسلين صلى الله عليه و آله الى يوم الدين\r\nبروايت تقات فضيلت قرين و حكايات روات افادت آئين بثبوت پيوسته كه چون وفات سيد ابرار نزد اكابر مهاجر و انصار محقق شد ابو بكر صديق بلوازم پرسش اهل بيت قيام نمود و باتفاق فاروق اعظم و ابو عبيدة بن الجراح رضى الله عنهم جهت قرار مهم خلافت بسقيفه بنى ساعده رفت و رجال اهل بيت در حجرهء همايون را بسته پرده از برديمانى آويختند و عباس و پسران او فضل و قثم و اسامة بن زيد و صالح كه آزاد كردهء خواجهء كاينات بود و شقران لقب داشت جسد مطهر آنحضرت را برداشته باندرون پرده بردند و بموجب ندائى كه از غيب شنيدند بىآنكه بدن بىبديلش را برهنه سازند به غسل مشغول گشتند و على مرتضى متعهد شستن سيد عالم صلى الله عليه و سلم بود و فضل رضى الله عنه پيراهن آنحضرت را بالا برميداشت تا شاه ولايت را به سهولت تمشيت غسل ميسر گردد و عباس و قثم ذات فايض البركاتش را از اين پهلو بر آن پهلو ميگردانيدند و اسامة بن زيد و شقران آب بر حضرت رسالت مآب مىريختند و بروايتى غير از اين شش نفر در مغسل خير البشر كسى حاضر نبود و قولى آنكه اوس بن خولى انصارى را بنابر التماس انصار در آن خانه گذاشته بودند اما هيچ امرى متعلق بوى نبود از امام جعفر صادق رضى الله عنه روايت كرده‌اند كه در زمانى كه على مرتضى حضرت مصطفى را غسل ميداد هر آبى كه در پلك چشم آن نور ديده آفرينش جمع ميشد على مرتضى آن را مىآشاميد و بقولى كه در روضة الاحباب مسطور است بعد از اتمام امر غسل شاه ولايت مآب قطرهء چند آب كه در گوشهء چشم و گوناف شرف دودمان عبد مناف جمع گشته بود بمكيد و على التقديرين اين معنى موجب ازدياد علم و حفظ ابو السبطين گرديد در سير كازرونى و بعضى ديگر از كتب محدثان از عايشه صديقه رضى اللّه عنها مرويست كه حضرت مقدس نبوى را در جامهء سفيد سحولى كفن كردند كه هيچ‌يك از آنها قميص و عمامه نبود و قولى آنكه كفن پيغمبر ذو المنن دو جامهء سفيد و يك برديمانى بود و مشك\r\n\r\n","description":"","footnote":"","page_name":" 419 ","page_number":463},
  {"content":"\r\n\r\nو حنوط بر كفن و سجده‌گاه آنحضرت پاشيدند و گويند جبرئيل آن حنوط را از بهشت آورده بود و بعد از فراغ از آن امور آنحضرت را بر سريرى خوابانيده چنانچه وصيت فرموده بود مدتى در آنجا تنها گذاشتند از على مرتضى كرم اللّه وجهه منقولست كه گفت فوت حضرت رسالت عليه السّلام و التحيه روز دوشنبه واقع شد و روز سه‌شنبه از جانب آسمان آوازى شنيديم كه درآئيد اى گروه مسلمانان و بر پيغمبر خود نماز گذاريد آنگاه به همان ترتيب كه در حديث عبد اللّه بن مسعود سبق ذكر يافت عترت بزرگوار و اصحاب عاليمقدار بر جنازهء رحمت اندازهء سيد ابرار نماز گذاردند و در مدفن پيغمبر ذو المنن بين الاصحاب اختلاف واقع شد و بالاخره بنابر استصواب شاه ولايت مآب در همان موضع كه روح مقدس آنحضرت را قبض كرده بودند مرقد شريفش را مقرر فرمودند و ابو طلحه انصارى بحفر قبر اشتغال نموده لحد ترتيب داد و شقران قطيفه در ته قبر گسترده در نيم شب يا سحر چهارشنبه على مرتضى و عباس و فضل و قثم و عبد الرحمن بن عوف و بقولى عقيل بن ابيطالب و اسامه و شقران نيز بمضجع رسول صلى اللّه عليه و سلم درآمدند و بدن بىبديلش را مدفون ساختند گويند كه آخر كسى كه از قبر خير البشر بيرون آمد امير المؤمنين حيدر بود و بعضى قثم را گفته‌اند و روايتى آنكه مغيرة بن شعبه خاتم خود را در قبر انداخته بدان بهانه پس از همه كس بقبر درآمد و انگشترى را بيرون آورده گفت ( انا اقربكم عهدا الى النبى صلى اللّه عليه و سلم ) و اين روايت را اكثر اهل سير تضعيف نموده‌اند القصه چون مخصوصان بارگاه نبوت از قبر محفوف برحمت بيرون آمدند خاك ريخته آن مرقد را مسطح و بقولى مسنم ساختند و به مقدار يك شبر از زمين بلند گردانيده آب بر آن پاشيدند و پس از آنكه از اين امر نيز باز پرداختند نخست بدر خانهء سيدة النسا فاطمهء زهرا رفته شرايط پرسش بجاى آوردند بتول عذرا از ايشان پرسيد كه رسول خدا را دفن كرديد جواب دادند كه آرى فرمود كه چون از دل خود رخصت يافتيد كه خاك بر آنحضرت ريختيد آخر نبى الرحمه بود گفتند يا ابنة رسول اللّه خواطر ما از اين معنى متألم و متأثر است اما حكم ربانى را تدبيرى نيست و قضاى آسمانى را تغييرى نى آرى سرانجام دنياى غدار اينست و عاقبت كار عالم ناپايدار همين فرق انام را به تمام از قصور بقبور منزل بايد گزيد و خواص و عوام را على الدوام از باديهء هستى بزاويه نيستى بايد خراميد خياط كارخانهء قدم وجود هيچ موجودى را بىطراز عروض عدم ندوخته و فراش سرابستان لطف و كرم در عالم پرستم چراغ رأفتى را بىتندباد آفتى نيفروخته مثنوى\r\n چنين است آئين اين خاكدان * * بقاى جهان كى بود جاودان *\r\nچو خورشيد تابد ز اوج كمال * * همان لحظه يابد كمالش زوال *\r\nبعالم كه افروخت شمع بقا * * كه ننشاند آن را نسيم فنا *\r\nنهالى در اين باغ كى سركشيد * * كه از دهرهء دهر ايذا نديد *\r\nگلى در بهار جهان كى شگفت * * كه باد خزانش ز گلبن نرفت *\r\nچنين ياد دارم ز اهل سير * * كه آن پيشواى تمام بشر *\r\nسپهر شرف مهر اوج كرم * * رسول عرب مقتداى عجم *\r\nبنزديك رفتن ز دار فنا * * ميان بقا و لقاء خدا *\r\nمخير شد و ملك باقى گزيد * * ز دنيا بريد و بعقبى رسيد * \r\n\r\n","description":"","footnote":"","page_name":" 420 ","page_number":464},
  {"content":"\r\n\r\n بيا اى خردمند عالىنژاد * * تو هم اقتدا كن بخير العباد *\r\nمجو ملك فانى ز بهر مقام * * منه دل بر اين چرخ فيروزه فام *\r\nاساس اقامت به جائى فكن * * كه آنجا نباشد فنا بىسخن \r\nاللهم صلى على محمد سيد الورى و آله مصابيح الدجى و اصحابه نجوم الفلك العز و العلى و سلم عليه تسليما مباركا كثيرا كثيرا\r\n\r\nذكر شمه‌اى از حالات زوجات طاهرات و سرارى حضرت سيد كائنات و سند مكونات عليه شمايم الصلواة و نسايم التحيات\r\nدر روضة الاحباب از ثقات روات مرويست كه حضرت مقدس نبوى در مدت حيات دوازده زن بحبالهء نكاح درآورده با ايشان زفاف فرمود و از آن جمله يازده متفق عليه است و يكى مختلف فيه كه زوجه بود يا سرية چنانچه اشارتى بدان خواهد رفت انشاء اللّه تعالى و باتفاق اهل سير نخستين منكوحهء سيد البشر خديجه كبرى است ( و هى خديجة بنت خويلد بن اسد بن عبد العزى بن قصى بن كلاب ) و نسب شريف آن زبده مطهرات عصمت مآب در قصى بنسب حضرت رسالت اياب اتصال مييابد و خديجه اقرب ازواج طاهراتست از روى حسب و نسب به سيد عجم و عرب و كنيت خديجه ام هند بود و لقب او طاهره و مادر خديجه رضى اللّه عنها فاطمه است بنت زايدة بن الاصم از بنى عامر بن لوى و خديجه اول به عقد عتيق بن عايد بن عبد اللّه مخزومى درآمد و از وى پسرى و دخترى آورد و پس از فوت عتيق ابو هاله بن نباش بن زراره تميمى او را بخواست و اسم ابو هاله بقولى مالك بود و بروايتى زراره و بعقيدهء زمره‌اى زبير و بمذهب فرقه‌اى هند و به اعتقاد اهل سنت و جماعة خديجه را از ابو هاله نيز دو فرزند در وجود آمد هاله و هند و بعضى از مورخان بر آن رفته‌اند كه شوهر نخست خديجه رضى اللّه عنها ابو هاله بوده و زوج ثانى عتيق و اين روايت مختار ابن جوزى است القصه چون ثانيا شوهر خديجه رضى اللّه عنها فوت شد بسيارى از صناديد و اشراف قريش بمناكحتش رغبت نمودند اما آن جناب به ازدواج هيچكس رضا نداد زيرا كه بعد از غروب هلال بقاء عمر ابو هاله به مغرب فنا شبى در خواب ديد كه آفتاب از آسمان بخانهء وى فرود آمد و نور آن از آنجا انتشار يافت و كيفيت واقعه را به پسر عم خويش ورقة بن نوفل عرض كرد ورقه گفت تعبير اين رؤيا آنست كه پيغمبر آخر الزمان ترا بحبالهء نكاح درآورد و خديجه رضى اللّه عنها از نام و نسب رسول عجم و عرب تفتيش نمود ورقه آنچه از اين باب معلوم داشت بجناب عفت مآب گفت بنابراين خديجه پيوسته انتظار طلوع آن آفتاب سپهر نبوت ميكشيد تا وقتى كه بسعادت مناكحتش فايز گرديد و در آن زمان كه انوار عنايت سيد كاينات بر وجنات احوالش تافت آنحضرت بيست و پنج ساله بود و بروايت جمهور اهل سنت خديجه رضى اللّه عنها چهل ساله بود در كشف الغمه از ابن عباس رضى اللّه عنه مرويست كه خديجه در بيست و هشت‌سالگى به عقد حضرت مقدس نبوى درآمد و مهر او دوازده اوقيهء\r\n\r\n","description":"","footnote":"","page_name":" 421 ","page_number":465},
  {"content":"\r\n\r\nطلا بود به ثبوت پيوسته كه جميع اولاد حضرت خير العباد از خديجه رضى اللّه عنها تولد نمودند مگر ابراهيم كه از ماريهء قبطيه در وجود آمد و تا خديجهء كبرى رضى اللّه عنها در حيات بود خلاصهء موجودات عليه افضل الصلاة بنابر ملاحظه خاطر شريفش بمناكحت عورت ديگر ميل ننمود مناقب و مفاخر خديجه بسيار است و فضايل و كمالات او بيشمار و او اول كسى است كه به نبوت سيد ابرار ايمان آورد و جميع اموال و جهات خود را در رضاى او صرف كرد و از امير المؤمنين على منقولست كه رسول صلى اللّه عليه و سلم فرمود كه ( خير نساء الامم السالفه مريم و خير نساء هذه الامة خديجه ) يعنى بهترين نسوان امم سالفه مريم است مادر عيسى و بهترين زنان اين امت خديجه است و از ابن عباس رضى اللّه عنها مرويست كه حضرت مقدس نبوى فرمود كه افضل زنان اهل بهشت مريم بنت عمران و خديجه بنت خويلد و فاطمه بنت محمد و آسية بنت مزاحم خواهند بود و از انس بن مالك روايت كرده‌اند كه رسول صلى اللّه عليه و سلم گفت كه ( حسبك من نساء العالمين مريم بنت عمران و خديجه بنت خويلد و فاطمه بنت محمد و آسية امرأة فرعون ) و در كشف الغمه مسطور است كه ( قالت عايشة لفاطمة الا ابشرك انى سمعت رسول اللّه صلى اللّه عليه و سلم يقول سيدة اهل الجنة اربع مريم بنت عمران و فاطمه بنت محمد و خديجه بنت خويلد و آسية بنت مزاحم امرأة فرعون ) و ايضا در كتاب مذكور مزبور است كه حضرت رسالت عليه السلام و التحية فرمود كه بهشت مشتاقست به چهار كس از نسوان مريم بنت عمران و آسيه بنت مزاحم و خديجه بنت خويلد و فاطمه بنت محمد در بسيارى از كتب معتبره مرقوم اقلام صحت اثر گشته كه روزى جبرئيل عليه السّلام نزد حضرت خير الانام صلى اللّه عليه و آله الى يوم القيام آمده گفت يا رسول اللّه اين خديجه است كه مىآيد و براى تو طبقى پر از طعام با ادام مىآرد چون به تو رسد او را از پروردگار او و از من سلام برسان و بشارت ده ويرا بخانه‌اى در بهشت از يك لؤلؤ مجوف كه در آن خانه هيچ خصومت و تعبى نبود و چون حضرت مصطفى سلام ايزد تعالى و جبرئيل را بخديجه كبرى رسانيد گفت ( ان اللّه هو السلام و منه السلام و على جبرئيل السلام و عليك يا رسول اللّه و رحمة اللّه و بركاته و على من سمع السلام الا الشيطان ) و اين كلام بلاغت نظام دلالت مىكند بر كمال فهم و فطانت خديجه رضى اللّه عنها زيرا كه بجودت ذهن دانست كه سلام را بر حق تعالى رد نميتوان كرد چنانچه بر برايا رد مىكنند و از آنجهت نگفت كه ( و على اللّه السلام ) بموجبى كه بعضى از صحابه گفتند در تشهد و ممنوع گشتند از عايشه رضى اللّه عنها روايت كرده‌اند كه گفت غيرت نبردم بر هيچ زن مثل غيرتى كه بر خديجه بردم باوجود آنكه در وقتى كه من بشرف فراش رسول مشرف گشتم وى در حيات نبود زيرا كه خاتم الانبياء او را بسيار ياد مينمود گاه بود كه گوسپندى ميكشت و آن را قطعه‌قطعه ساخته به نسوانى كه دوستان خديجه بودند مىفرستاد و من از غيرت با او ميگفتم كه گويا هيچ زن غير از خديجه نبوده و آنحضرت ميفرمود كه وى صفات خوب بسيار داشت و فرزندان مرا از وى حاصل شد و نوبتى هاله خواهر خديجه بر در خانه آمده بر سبيل استيذان دست بر در زد پس رسول\r\n\r\n","description":"","footnote":"","page_name":" 422 ","page_number":466},
  {"content":"\r\n\r\nصلى اللّه عليه و سلم استيذان خديجه را ياد كرده مضطرب و محزون و بروايتى مسرور و فرحناك گشته گفت خدايا اين را هاله گردان من غيرت بردم و گفتم چند ياد عجوزه‌اى از از عجايز قريش كنى كه از غايت پيرى دندان در دهان وى نمانده بود و عمر خويش گذرانيده و ايزد عز اسمه ديگرى بهتر از او به تو ارزانى داشته آنحضرت در غضب شد چنان كه موى پيش سر وى در حركت آمد و فرمود كه مثل خديجه هيچ زنى خداوند تعالى به من نداد ايمان آورد به من وقتى كه همهء مردم كافر بودند و راست‌گوى داشت مرا وقتى كه همه مردم تكذيب من ميكردند و مواسات نمود بمال خود با من وقتى كه همه مردم مرا محروم ميداشتند و بخشندهء بىمنت مرا از وى فرزندان كرامت كرد صديقه رضى اللّه عنها گويد با نفس خويش گفتم كه ديگر هرگز خديجه را ببدى ياد نكنم و روايتى آنكه گفت كه ديگر هرگز با تو در باب خديجه عتاب ننمايم و گويند روزى ام زفر كه ماشطه خديجه بود بنزد حضرت خير البريه عليه السّلام و التحية آمد آن حضرت او را اعزاز و اكرام نموده گفت اين زنى است كه در عهد خديجه بخانهء ما مىآمد ( و ان حسن العهد من الايمان ) وفات خديجه رضى اللّه عنها بروايت اشهر و اصح در ماه مبارك رمضان سال دهم از بعثت بوقوع انجاميد و رسول صلى اللّه عليه و سلم به قبرش درآمده او را مدفون گردانيد مدفنش مقبرهء جحونست و مدت عمر عزيزش بقول مشهور شصت سال بود و بروايتى شصت و پنج سال و اللّه اعلم بحقيقة الحال سودة رضى اللّه عنها ام الاسود كنيت داشت و هى بنت زمعة بن قيس بن عبد شمس بن عبدود بن نضر بن مالك بن جبل بن عامر بن لوى بن غالب و در لوى نسبش به نسب رسول اللّه صلى اللّه عليه و سلم اتصال مييابد مادرش شموس بود بنت قيس بن عمرو بن زيد بن لبيد بن خداش و سوده در اول حال زن پسر عم خود سكران بن عمرو بن عبد شمس بود و از وى پسرى داشت عبد الرحمن نام و عبد الرحمن در زمان امير المؤمنين عمر بن الخطاب رضى اللّه عنه در حرب جلولا شهادت يافت و سكران و سوده در اوايل بعثت باسلام درآمده در سلك مهاجران حبشه انتظام يافتند و بعد از مدتى كه از آن بلده به مكه معاودت كردند سوده شبى در واقعه مشاهده نمود كه حضرت رسول صلى اللّه عليه و سلم بجانب وى آمده پاى بر گردنش نهاد و اين خواب را با شوهر خويش گفت سكران جواب داد كه اگر راست ميگوئى من خواهم مرد و محمد ترا خواهد خواست و پس از فوت سكران در سال دهم از بعثت حضرت رسالت پيش از تزويج عايشه رضى الله عنها بروايت صحيح سوده را عقد فرمود و مهر وى چهارصد درهم نقره بود و چون سوده را كبر سن بفرسود در سال هشتم از هجرت رسول صلى الله عليه و سلم اراده طلاقش كرد سوده رضى اللّه عنها بعرض رسانيد كه يا رسول اللّه مرا طلاق مده كه من به تو هيچ طمع ندارم و آرزوى شهوت از من انقطاع يافته اما ميخواهم كه روز قيامت در زمرهء ازواج مطهرات تو محشور شوم و من نوبت خود را بعايشه بخشيدم و سيد عالم صلى الله عليه و سلم از آن قصد تجاوز فرمود از ابو هريره رضى الله عنه مرويست كه گفت رسول صلى الله عليه و سلم تمامى ازواج خويش را\r\n\r\n","description":"","footnote":"","page_name":" 423 ","page_number":467},
  {"content":"\r\n\r\nدر حجة الوداع همراه خود برد و چون از آن سفر بازگشت گفت اين حج اسلام بود كه گذارديد و از گردن شما ساقط شد بعد از اين بايد كه ترك مسافرت كرده بهيچ‌جا نرويد و همهء امهات مؤمنين پس از فوت سيد المرسلين به حج رفتند مگر سوده و زينب بنت جحش كه بموجب وصيت مذكوره عمل نموده گفتند كه بعد از خاتم الانبيا بر هيچ دابه‌اى سوار نشويم وفات سوده رضى الله عنها بروايتى در اواخر ايام خلافت امير المؤمنين عمر اتفاق افتاد و بقولى در سنهء اربع و خمسين من الهجره در زمان استيلاء معاويه آن صورت دست داد و بنابر روايت اول نخستين كسى است كه براى او نعش ترتيب دادند عايشة بنت ابى بكر الصديق رضى الله عنهما ام عبد الله كنيت داشت و مادر وى ام رومان بود بنت عمير بن عامر بن دهمان بن الحارث بن غنم بن مالك بن كنانه و چنانچه سابقا مذكور شد خاتم الانبيا بعد از انتقال خديجهء كبرى بجنت اعلى عايشه رضى الله عنها را در وقتى كه شش‌ساله بود به عقد خويش در آورد و در سال اول از هجرت كه نه‌ساله شد با وى زفاف نمود و مهر صديقه رضى الله عنها بروايتى متاعى بود كه پنجاه درم مىارزيد و بقولى پانصد درم مهر داشت و عايشه رضى الله عنها باتفاق علما از جملهء مفتيان صحابه بود و بمزيد عقل و فطانت از ساير امهات مؤمنين امتياز تمام داشت و بعضى از فضلا رضى الله عنهم روايت نموده‌اند كه رسول صلى الله عليه و سلم در شأن وى فرمود كه ( خذوا ثلثى دينكم عن هذه الحميراء ) لاجرم جمعى كثير از صحابه و تابعين از صديقه حديث روايت نموده‌اند و از عروة بن الزبير رضى الله عنها مرويست كه گفت من نديدم هيچ احدى را بمعانى قرآن و فريضه و احكام حلال و حرام و شعر عرب و علم نسب اعلم از عايشه رضى الله عنها و اين حديث در فضيلت آن جناب به صحت پيوسته كه ( فضل عائشة على النساء كفضل الثريد على ساير الطعام ) و از صديقه رضى الله عنها منقولست كه گفت مرا فضيلت و مزيت داده‌اند بر ساير زنان رسول صلى الله عليه و سلم بده چيز اول آنكه بكرى غير از من بشرف مناكحت آنحضرت مشرف نگشت دوم آنكه پدر و مادر هيچ‌يك از امهات مؤمنين در راه خداى تعالى هجرت نكرده‌اند غير از پدر و مادر من سيم آنكه در باب طهارت ذيل و عفت من آيات نازل شد چهارم آنكه پيش از آنكه پيغمبر مرا به عقد خويش در آورد جبرئيل صورت مرا در حرير پاره‌اى بآنحضرت نمود و گفت اين شخص را بزوجيت قبول كن پنجم آنكه من و رسول صلى الله عليه و سلم از يك ظرف غسل ميكرديم و هيچ زن ديگر را اين شرف ميسر نبود ششم آنكه آنحضرت نماز ميگذارد و من بخلاف زنان ديگر در پيش‌نماز او مضطجع ميبودم هفتم آنكه در جامه خواب هيچ‌يك از ازواج طاهرات وحى نازل نميشد مگر در جامهء خواب من هشتم آنكه روح مطهر خير البشر را در ميان سينه و شش من قبض كردند نهم آنكه آن حضرت در روز نوبت من وفات يافت دهم آنكه در خانه من مدفون گشت در روضة الاحباب مسطور است كه از حضرت رسالت مآب پرسيدند كه دوست‌ترين آدميان نزد تو كيست فرمود كه عايشه گفتند از مردان گفت پدر وى و در صحاح اخبار وارد شده كه چون صحابه كمال محبت حضرت\r\n\r\n","description":"","footnote":"","page_name":" 424 ","page_number":468},
  {"content":"\r\n\r\nرسالت‌مآب را بصديقه ميدانستند هداياء خود را در روز نوبت عايشه ميفرستادند و نزد آن حضرت امهات مؤمنين دو گروه بودند گروهى عايشه و حفصه و سوده و صفيه و گروه ديگر ام سلمه و ساير زوجات طاهرات پس گروه ام سلمه رضى الله عنها با او گفتند كه از خواجهء كاينات عليه افضل الصلاة التماس نماى كه با خلايق بگويد كه ارسال هدايا را مخصوص بروز نوبت عايشه نسازند بلكه آنحضرت در خانهء هريك از امهات مؤمنين كه باشد هركس هديه داشته باشد بفرستد و ام سلمه اين ملتمس را بعرض رسانيده خاتم الانبيا عليه من الصلاة انماها فرمود كه مرا در باب عايشه ايذا مكن بدرستى كه وحى در جامهء خواب هيچ زنى بر من فرود نمىآيد مگر در جامهء خواب عايشه ام سلمه گفت ( اتوب الى الله تعالى من اذاك يا رسول الله ) و چون آن زمره از ام سلمه نوميد شدند بفاطمهء زهرا توسل جستند و سيدة النسا در اين باب با حضرت رسالت مآب سخن كرده آنحضرت فرمود كه اى دختر من تو دوست نميدارى آنچه من دوست ميدارم زهرا رضى الله عنها گفت بلى دوست ميدارم رسول صلى الله عليه و سلم فرمود پس دوست‌دار عايشه را در تاريخ حافظ ابرو از ربيع الابرار و كامل السفينه منقول است كه در شهور سنه ستة و خمسين كه معاوية بن ابى سفيان جهت بيعت يزيد بمدينه رفته حسين بن على المرتضى و عبد الله بن عمر و عبد الرحمن ابن ابى بكر و عبد الله بن زبير رضى الله عنهم را برنجانيد صديقه رضى الله عنها زبان ملامت و اعتراف بر وى بگشاد و معاويه در خانهء خويش چاهى كنده سر آن را بخاشاك پوشيد و كرسى آبنوس بر زير آن نهاد آنگاه صديقه را جهت ضيافت طلب داشت و بر آن كرسى نشاند تا در چاه افتاد و معاويه سر چاه را بآهك مضبوط كرده از مدينه به مكه رفت اما در روضة الاحباب مسطور است كه عايشه رضى الله عنها شب سه‌شنبه هفدهم ماه مبارك رمضان سنه ثمان و خمسين به مرض طبيعى درگذشت و هم در آن شب او را برداشته ابو هريره رضى الله عنه بر وى نماز گذارد و قاسم بن محمد بن ابى بكر الصديق و عبد الله بن عبد الرحمن بن ابى بكر به قبرش كه در گورستان بقيع حفر كرده بودند درآمدند و او را دفن كردند و العلم عند الله تعالى حفصه بنت عمر بن الخطاب رضى الله عنها مادر وى زينب بود بنت مظعون بن حبيب بن وهب بن حذافه و تولد حفصه رضى الله عنها پيش از بعثت بپنج سال دست داد و او در اول حال زن خنيس بن حذافة بن قيس سهمى بود و بعد از فوت خنيس كه در سلك حضار معركهء بدر انتظام داشت در آخر سال دوم يا اوايل سال سيم از هجرت رسول صلى الله عليه و سلم حفصه را بحباله نكاح درآورد و نوبتى آنحضرت وى را طلاق داد و در آن ايام قدامه و عثمان كه پسران مظعون و خالان حفصه بودند بر وى درآمدند حفصه نزد ايشان بگريست و گفت و الله كه رسول الله صلى الله عليه و سلم مرا از سيرى طلاق نداده در اينسخن بودند كه آنحضرت تشريف قدوم ارزانى داشت حفصه چادر بر سر انداخت آن سرور فرمود كه جبرئيل به من گفت كه ( راجع حفصه فانها صوامة قوامة و انها زوجتك فى الجنة ) بعقيدهء صاحب گزيده فوت حفصه در زمان خلافت عثمان بن عفان رضى الله\r\n\r\n","description":"","footnote":"","page_name":" 425 ","page_number":469},
  {"content":"\r\n\r\nعنه فى سنة سبع و عشرين اتفاق افتاد و بروايت روضة الاحباب در وقت استيلاء معاويه در سال چهل و يك يا چهل و پنج يا چهل و هفت يا پنجاه از هجرت آن صورت دست داد و مروان بن الحكم بر وى نماز گذارد و مدت عمر حفصه بروايتى شصت سال بود مدفنش گورستان بقيع است زينب بنت خزيمه رضى الله عنها نسبش بشش واسطه بعامر بن صعصعه مىپيوندد و او در اول حال زن طفيل بن الحارث بن عبد المطلب بود و طفيل زينب را طلاق داده بقولى برادرش ابو عبيدة بن الحارث و بروايتى عبد الله بن جحش اسدى او را بخواست و چون زوج ثانى زينب بجهان جاودانى شتافت در ماه رمضان سال سيوم از هجرت حضرت رسالت او را به عقد خويش درآورد و زينب هشت ماه بشرف ازدواج آنحضرت مشرف بوده در ماه ربيع الآخر سال چهارم وفات يافت و بعضى از مورخين چنين گفته‌اند كه زينب زياده از سه ماه در خانهء رسول الله صلى الله عليه و سلم نبود كنيت او ام المساكين است و زينب بسبب شفقت و مرحمتى كه نسبت به فقرا و مساكين مينمود به اين كنيت اشتهار يافته بود ام سلمه بنت ابى اميه رضى الله عنها هند نام داشت و اسم ابو اميه بعقيدة ابن جوزى سهيل و بقول بعضى ديگر از مورخان حذيفه بود ( و قيل هو هشام بن المغيرة بن عبد اللّه بن عمر بن مخزوم بن نقسطة بن مرة بن كعب بن لوى بن غالب ) و مادر ام سلمه عاتكه بود كه عمه حضرت رسالت است و ام سلمه رضى اللّه عنها در اول حال زن ابو سلمه عبد اللّه بن عبد الاسد بن عبد ياليل بود و مادر ابو سلمه نيز عمه پيغمبر بوده بره بنت عبد المطلب و ام سلمه را از ابو سلمه چهار فرزند در وجود آمد زينب و سلمه و عمرو و دره و ام السلمه و ابو سلمه از جمله مهاجران حبشه بودند و چون از آنجا آمدند در جنگ احد ابو سلمه را زخمى رسيد و بعد از چندگاه وفات يافت و سيد كائنات ام سلمه را خواستگارى نمود و در شوال سال چهارم از هجرت عقد مناكحت منعقد گشت و مهر ام سلمه رضى اللّه عنها بروايتى متاعى بود كه بده درم مىارزيد و او را در ملازمت خاتم الانبياء منزلتى عظيم پيدا شد وفاتش در زمان يزيد بن معاويه در سال شصت و يكم از هجرت بوقوع پيوست و ابو هريره بر وى نماز گذارده در بقيع مدفون گشت و آخر زنى از ازواج طاهرات سيد كاينات كه فوت شد ام سلمه بود مدت حياتش را هشتاد و چهار سال گفته‌اند و العلم عند اللّه تعالى زينب بنت جحش رضى اللّه عنها نسب جحش بخزيمة بن مدركه كه از اجداد رسول است صلى اللّه عليه و سلم مىپيوست براين منوال كه جحش بن رباب بن يعمر بن ضيمر بن مرة بن كثير بن دودان بن اسد بن خزيمه و مادر زينب نيز عمه حضرت پيغمبر بود و هى اميه بنت عبد المطلب و كنيت زينب ام الحكم بود و نامش در اصل بره و حضرت خير البريه آن نام را بزينب مغير گردانيد و زينب را در اول حال رسول صلى اللّه عليه و سلم از براى زيد بن حارثه خواستگارى نمود و او و برادرش عبد اللّه بن جحش از اين مواصلت ابا كردند و آيهء كريمهء  ( وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ )  الآية در آن باب نازل گشته ايشان بدان مواصلت رضا دادند آنگاه حضرت رسالت‌پناه زينب را به عقد زيد درآورد\r\n\r\n","description":"","footnote":"","page_name":" 426 ","page_number":470},
  {"content":"\r\n\r\nو از براى مهر ده دينار زر سرخ و شصت درم نقره و مقنعه و چادرى و پيراهنى و پنجاه مد گندم و سى صاع خرما نزد زينب روانه كرد و مدت يكسال يا بيشتر زينب با زيد بسر برده ميان ايشان سازگارى نشد چنانچه زيد پيش حضرت رسالت از زينب شكايت كرده گفت يا رسول اللّه دختر عمه ترا طلاق مىدهم آنحضرت باوجود آنكه بحسب وحى سماوى دانسته بود كه زينب در سلك امهات مؤمنين انتظام خواهد يافت زيد را گفت زن خود را نگاهدار و بترس از پروردگار و چند روز ديگر زيد با زينب زندگانى كرده بالاخره او را طلاق داد و چون عدت زينب منقضى شد پيغمبر صلى اللّه عليه و سلم در ذيقعدهء سال پنجم از هجرت زيد را فرمود كه برو و زينب را براى من خواستگارى نماى و زيد بموجب فرموده عمل نموده زينب گفت اينسخن را جواب نتوانم گفت تا وقتى كه با پروردگار خود مشورت نمايم پس بگوشه‌اى رفته بدرگاه كريم كارساز عرض نياز نمود و در مقام مناجات گفت كه ( اللهم ان رسولك يخطبنى فان كنت اهلاله فزوجنى منه ) و تير دعا بهدف اجابت رسيده اين آيه نازل شد كه  ( فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً )  آنگاه حضرت رسالت‌پناه بىاذن بخانهء زينب تشريف برد و زينب بر زبان آورد كه يا رسول اللّه بىخطبه و بىگواه آنحضرت فرمود كه ( اللّه المزوج و جبرئيل الشاهد ) و به ترتيب طعام وليمه اشارت كرده مردم را از گوشت و نان سير گردانيد و در همان روز آيت حجاب فرود آمد چنان كه تفصيل آن حكايت در كتب مبسوطه مسطور است وفات زينب در سال بيستم از هجرت روى نمود و فاروق اعظم بر وى نماز گذارده در بقيع مدفون گشت مدت عمرش پنجاه و سه سال بود جويريه رضى الله عنها نام وى در اصل بره بود و حضرت خير البريه آن اسم را بجويريه تغيير فرمود و هى بنت الحارث بن ابى ضرار بن حبيب بن عايذ بن مالك بن خزيمه خزاعيه و جويريه در اول حال در سلك ازدواج ذو الشقر بن مسافع بن صفوان انتظام داشت و مسافع در غزوهء مريسيع مقتول گشته رسول صلى الله عليه و سلم در شعبان سال پنجم يا رمضان سال ششم از هجرت او را عقد فرمود چنانچه سابقا شمه‌اى از اين معنى مذكور شد وفات جويريه در سنه خمسين يا در سنه ست و خمسين در مدينه دست داد و مروان بن الحكم بر وى نماز گذارد و مدت عمرش بروايت ابن جوزى شصت و پنج سال بود ام حبيبه بنت ابى سفيان رضى الله عنها بروايتى رمله نام داشت و بقولى هند و مادر وى صفيه است عمه عثمان بن عفان رضى الله عنه و هى بنت ابى العاص بن امية بن عبد شمس و ام حبيبه در اوايل ظهور اسلام ايمان آورده در حبالهء نكاح عبد الله بن جحش اسدى بسر ميبرد و همراه او بحبشه رفت و ام حبيبه را از او دخترى حاصل گشت حبيبه نام و عبد الله در اواخر ايام حيات مرتد گشته ملت نصرانيت اختيار كرد و هم در حبشه در ضلالت بمرد و در سال ششم از هجرت حضرت خير البريه عليه السّلام و التحية نامه بنجاشى نوشت كه ام حبيبه را براى من بخواه و نجاشى مضمون آن مكتوب همايون را بام حبيبه پيغام كرده فرمود كه\r\n\r\n","description":"","footnote":"","page_name":" 427 ","page_number":471},
  {"content":"\r\n\r\nكسى را وكيل خود ساز و ام حبيبه خالد بن سعيد بن العاص را بدان امر تعيين نمود و نجاشى در حضور جعفر طيار رضى الله عنه و بعضى ديگر از صحابه مهاجران حبشه بوكالت حضرت رسالت مآب ام حبيبه را عقد فرمود و چهارصد دينار زر سرخ يا چهار هزار درم نقره مهر او ساخته آن وجه را در مجلس تسليم خالد كرد و ام حبيبه را بشرحبيل بن حسنه و جمعى از مهاجران حبشه بملازمت رسول صلى الله عليه و سلم فرستاد و در سال هفتم از هجرت ام حبيبه بشرف مصاحبت حضرت عزت مشرف گشت وفاتش در زمان حكومت معاويه فى سنة اثنى و اربعين يا سنهء اربع و اربعين در مدينه وقوع يافت و مروان بن الحكم بر وى نماز گذارد و قولى آنكه فوتش در شام اتفاق افتاد صفيه بنت حيى بن اخطب رضى اللّه عنها از يهود بنى نضير بود از سبط هارون عليه السّلام و مادرش ضره نام داشت بنت شموال و صفيه در اول حال زن سلام بن مشكم بود و ميان ايشان مفارقت دست داده كنانة بن الربيع بن ابى الحقيق او را بخواست و كنانه در غزوهء خيبر بقتل رسيده صفيه داخل سبايا شد و خير البرايا عليه من الصلاة افضلها او را آزاد كرده به عقد خويش درآورد و عتاق او را صداق گردانيد و در منزل صهبا زفاف بوقوع انجاميد و صفيه در وقتى كه بسعادت مصاحبت خير البريه رسيد هفده‌ساله بود و بعقيدهء صاحب گزيده در سنه ست و ثلثين از عالم انتقال نمود و بقولى در سال پنجاه و بروايتى در سنهء اثنين و خمسين وفاتش اتفاق افتاد مدفنش گورستان بقيعست ميمونة رضى اللّه عنها در اصل بره نام داشت و خير الانام عليه الصلاة و السلام آن نام را بميمونه تغيير داد و هى بنت الحارث بن حزن بن بجير بن هزم بن رويبة بن عبد اللّه بن هلال بن عامر بن صعصعه و مادر او هند بود بنت عوف بن زهير بن الحرب از بنى حمير و قيل من بنى كنانه و در شأن هند گفته بودند كه ( هى اكرم عجوز جمعت على الارض اصهارا ) زيرا كه او را ايزد تعالى دامادان عالى شان عنايت كرده بود و بيان اينسخن آنكه هند را از حارث دو دختر بود ميمونه و ام الفضل ميمونه بحباله نكاح سيد عالم صلى اللّه عليه و سلم درآمد و ام الفضل را عباس رضى اللّه عنه در سلك ازدواج كشيد و هند از عميس خثعمى كه شوهر اولش بود نيز دختران داشت از آن جمله يكى اسماء است كه در اول حال زوجه جعفر بن ابيطالب بود و بعد از جعفر صديق اكبر رضى اللّه عنهما او را بخواست و پس از فوت ابو بكر بشرف مصاحبت شاه ولايت كرم اللّه وجهه مشرف شد و دختر ديگر هند زينب بنت عميس را سيد الشهداء حمزه رضى الله عنه در حبالهء نكاح داشت و دختر ديگرش سلمى بنت عميس را شداد بن الهاد خواسته بود و بروايت صاحب كشف الغمه سلمى منكوحه حمزه بود القصه ميمونه در زمان جاهليت در عقد نكاح مسعود بن عمرو ثقفى بسر ميبرد و چون ميان ايشان مفارقت اتفاق افتاد ابو رهم بن عبد العزى يا حويطب بن عبد العزى يا فروة بن عبد العزى يا سبرة بن ابى رهم يا عبد يا ليل بن عمرو او را بحبالهء نكاح درآورد و بعد از وفات شوهر ثانى ميمونه بيمن مساعدت بخت و طالع در سال هفتم از هجرت بسعادت مناكحت رسول صلى اللّه عليه و سلم فايز گشت و آنحضرت در وقت مراجعت از عمرة القضا در منزل شرف ميمونه را بشرف\r\n\r\n","description":"","footnote":"","page_name":" 428 ","page_number":472},
  {"content":"\r\n\r\nزفاف مشرف ساخت و از غرايب اتفاقات آنكه وفات ميمونه هم در آن مرحله دست داد و هم آنجا مدفون شد و آن صورت بعقيدهء صاحب گزيده در سنهء ثمان و ثلثين روى نمود و بروايتى در سنهء احدى و خمسين و بقولى در سنهء احدى و ستين و قيل فى سنة ثلث و ستين و قيل فى سنة ستة و ستين و بر تقدير صحت يكى از ايندو روايت آخر زنى از امهات مؤمنين كه فوت شد ميمونه بوده باشد نه ام سلمة و العلم عند الله تعالى اما سرارى سيد المرسلين صلوات الله و سلامه عليه چهار نفر بودند اول مارية قبطيه بنت شمعون كه مقوقس ملك اسكندريه برسم هديه براى حضرت خير البريه عليه السّلام و التحية فرستاده بود و آنحضرت بملك يمين در وى تصرف كرده ابراهيم از او در وجود آمد و فوت ماريه در زمان خلافت عمر بن الخطاب رضى الله عنه فى سنه ستة عشر اتفاق افتاد و در گورستان بقيع مدفون شد دوم ريحانة بنت زيد بن عمرو و قيل بنت شمعون در روضة الاحباب مسطور است كه ريحانه از جمله سباياء بنى نضير بود و بقولى از بنى قريظه و پيغمبر صلى الله عليه و سلم او را به جهت خاصه خويش اختيار فرموده مخير ساخت ميان دين اسلام و دينى كه داشت و ريحانه مسلمان شده آن حضرت بملك يمين در او تصرف نمود و روايتى آنكه در محرم سال ششم از هجرت او را آزاد كرد و به عقد خود درآورد واقدى اين قول را مرجح داشته و ابن عبد البر و غيره ريحانه را از جملهء سرارى شمرده‌اند وفاتش در قولى در سال حجة الوداع بوده و بروايتى در زمان خلافت عمر فاروق و الاول هو الاصح سيوم كنيزكى جميله كه از سبى به حضرت رسول صلى اللّه عليه و سلم رسيده بود چهارم كنيزكى كه زينب بنت جحش بآنحضرت بخشيده بود پوشيده نماند كه چون در تعداد نسوانى كه پيغمبر آخر الزمان عليه صلوات الرحمن ايشان را عقد نموده بود و زفاف نفرموده يا خواستگارى كرده و عقد اتفاق نيفتاده فايده معتد به متصور نيست خامهء مشكين عمامه رقم تخفيف بر ذكر ايشان كشيد و عنان بيان را بصوب تحرير شمه‌اى از احوال اولاد امجاد خير العباد معطوف گردانيد ( انه حميد مجيد )\r\n\r\nذكر اولاد امجاد خير العباد صلى الله عليه و آله الى يوم التناد\r\nباتفاق جمهور اولاد ذكور شفيع روز نشور سه نفر بودند قاسم و عبد اللّه و ابراهيم اما قاسم پيش از بعثت در مكه از خديجه رضى اللّه عنها متولد شد و دو سال عمر يافته بجهان جاودان شتافت و عبد الله كه ملقب بطيب و طاهر است ايضا در مكه از خديجه بعد از بعثت تولد نموده در طفوليت از عالم انتقال فرمود و ابراهيم در مدينه از ماريه قبطيه در ذى حجه سال هشتم از هجرت از كتم عدم بعالم وجود آمد و روز هفتم از تولد او رسول صلى الله عليه و سلم گوسفندى براى او عقيقه كرد و سرش را تراشيده به وزن موى او نقره تصدق فرمود و بروايتى ام سيف زن ابو سيف آهنگر بارضاع ابراهيم مقرر گشت و ابراهيم قرب يكسال و نيم زيسته در سال دهم از هجرت درگذشت و ابراهيم را قابلهء او غسل داد و قولى آنكه فضل بن\r\n\r\n","description":"","footnote":"","page_name":" 429 ","page_number":473},
  {"content":"\r\n\r\nعباس رضى الله عنهما آن مهم را بتقديم رسانيده و عبد الرحمن بن عوف رضى اللّه عنه بر وى آب ميريخت و حضرت رسالت مآب در مغسلش حاضر بود در روضة الاحباب مسطور است كه روايت صحيح آنكه رسول صلى اللّه عليه و سلم بر ابراهيم نماز گذارد و بر سر قبر وى نشست تا او را دفن كردند و فضل ابن عباس و اسامة بن زيد به قبرش درآمدند و چون از دفن فراغت يافتند براست ساختن صورت قبر پرداخته آب پاشيدند و اول مرقدى كه آب بر آن ريختند در اسلام قبر ابراهيم بود و العلم عند الله الودود\r\n\r\nاما بنات مكرمات سيد كاينات عليه افضل الصلواة و اكمل التحيات\r\nبمذهب تمامى علماء اهل سنت و جماعت چهار نفر بودند زينب و رقيه و ام كلثوم و سيدة النساء فاطمهء زهرا و صاحب اعلام الورى و بعضى ديگر از سالكان مذهب اماميه را عقيده آنست كه حضرت خير البريه را غير از سيدة النساء دخترى نبوده زينب و رقيه و ام كلثوم ربايب آنحضرت بوده‌اند از خديجه و ظاهر كلام مؤلف كشف الغمه درين باب موافق مذهب اهل سنت است زيرا كه در وقت تعداد ازواج و اولاد امير المؤمنين على صلواة الله و سلامه عليه نوشته كه محمد الاوسط امه امامه بنت ابى العاص و هذه امامه بنت زينب بنت رسول الله و ايضا در وقت تعداد اولاد خديجه از عتيق بن عائد مخزومى و ابو هاله زينب و رقيه و ام كلثوم را مذكور نساخته و العلم عند الله تعالى و تقدس اما زينب رضى اللّه عنها بنابروايت اول در سال سىام از واقعه فيل تولد نمود و چون به حد بلوغ رسيد او را با پسر خاله‌اش ابو العاص بن الربيع بن عبد العزى بن عبد الشمس بن عبد مناف در سلك ازدواج كشيدند و ابو العاص در جنگ بدر اسير گشته زينب قلاده را كه خديجه رضى اللّه عنها بوى داده بود جهت فداى شوهر خود از مكه بمدينه ارسال داشت و چون چشم رسول صلى اللّه عليه و سلم بر آن گردن بند افتاد از خديجه ياد كرده رقت بسيار نمود و آن را باز فرستاده ابو العاص را اطلاق فرمود اما بوى گفت كه چون به مكه رسى بايد كه زينب را بدينجانب فرستى كه اسلام و كفر ميان شما جدا ساخته است و ابو العاص اين معنى را قبول نموده حسب الوعده بتقديم رسانيد و بعد از چندگاه حب اسلام در دل ابو العاص افتاده بمدينه آمده مسلمانشد و بروايتى حضرت رسالت مآب به همان نكاح اول زينب را بوى داد و بقولى تجديد عقد فرمود و زينب را از ابو العاص پسرى على نام و دخترى مسماة بامامه در وجود آمد و على نزديك ببلوغ از عالم انتقال نمود و امامه را على مرتضى بعد از فوت سيدة النساء بموجب وصيت بحباله نكاح درآورد وفات زينب در زمان حيات خواجه كاينات عليه افضل الصلواة در سال هشتم از هجرت بوقوع پيوست و سوده بنت زمعه و ام سلمه و ام ايمن و ام عطيه انصاريه او را غسل دادند و حضرت خير البريه عليه السلام و التحيه لنگوته خود را عنايت كرد كه شعار وى ساختند و بعد از غسل و تكفين و نماز پيغمبر صلى الله عليه و سلم بقبر زينب درآمده او را دفن فرمود\r\n\r\n","description":"","footnote":"","page_name":" 430 ","page_number":474},
  {"content":"\r\n\r\nاما رقيه رضى الله عنها بنابر مذهب اهل سنت در سال سى و سيم از واقعه فيل متولد شده و چون بسن بلوغ رسيد عتبة بن ابى لهب او را در سلك ازدواج كشيده و ليكن قبل از آنكه زفاف واقع شود سوره تبت نازل شد و ابو لهب ولد خود را بطلاق رقيه تحريض كرده آن شقى بموجب فرموده پدر عمل نمود و در برابر خير البشر او را طلاق داد و زبان به گفتن انواع هذيانات ديگر بگشاد و آنحضرت دست بدعا برآورده گفت ( اللهم سلط عليه كلبا من كلابك ) و عتبه همدران نزديكى بجانب شام رفته در منزل زرقاء شبى شيرى بسر وقتش رسيده او را بقعر جهنم روان گردانيد و بعد از آن پيغمبر آخر الزمان رقيه را بعثمان بن عفان داد و عثمان بجانب حبشه با وى هجرت كرد و رقيه از ذو النورين پسرى آورد عبد الله نام و عبد الله دوساله يا شش‌ساله شده خروسى منقار بر چشمش زد و به آن سبب وفات يافت انتقال رقيه از دار ملال بسراى بهجت مآل در سال دوم از هجرت بوقوع انجاميد و بروايت اصح در آنوقت رسول صلى الله عليه و سلم هنوز از غزوهء بدر بمدينه نرسيده بود\r\nاما ام كلثوم رضى الله عنها آمنه نام داشت و او را در اول حال بمعية بن ابى لهب عقد كرده بودند و معيه نيز بموجب فرموده پدر و متابعت برادر پيش از وقوع زفاف ام كلثوم را طلاق داد و پس از وفات رقيه در سال سوم از هجرت خير البريه او را بامير المؤمنين عثمان رضى الله عنه در سلك ازدواج كشيد و بروايتى او را از ذو النورين فرزندى حاصل نشد و بقولى فرزندان پيدا شدند اما در صغر سن وفات يافتند و ام كلثوم در سال نهم از هجرت برياض رضوان انتقال نمود اسماء بنت عميس و صفيه بنت عبد المطلب و ام عطيه انصاريه او را غسل دادند و رسول صلى الله عليه و سلم بر سر قبرش حاضر گشته بگريست و چون ام كلثوم را بقبر درآوردند فرمود كه ( منها خلقناكم و فيها نعيدكم و منها نخرجكم تارة اخرى ) پس گفت ( بسم اللّه و فى سبيل اللّه و على ملة رسول اللّه ) و فرمود كه درزهاى خشت را بگيريد كه ازين ممرنفعى به ميت نميرسد و ليكن احيانا موجب تسلى خاطر زندگان ميگردد\r\nاما سيدة النساء فاطمه زهرا رضى الله عنها باتفاق جميع افاضل علما و تمامى اكابر فضلا عزيزترين فرزندان پيغمبر آخر الزمان بود و از ساير اخوات و اخوان بشرف ذات و محاسن صفات و علو مرتبه و سمو منقبت ممتاز و مستثنى مينمود در كشف الغمه مسطور است كه اين خشاب در تاريخ مواليد و وفات اهل بيت سيد كاينات باسناد خود از ابى جعفر محمد بن على الباقر رضى اللّه عنه نقل نموده كه تولد فاطمه رضى اللّه عنها بعد از ظهور نبوت و نزول وحى به پنج سال اتفاق افتاد و در وقتى كه هژده سال و هفتاد و پنجروز از عمر شريفش گذشته بود از عالم رحلت فرمود و بروايتى سن عزيزش هژده سال و يك ماه و پانزده روز بود ( و كان عمرها مع ابيها بمكة ثمانية سنين و هاجرت الى المدينة مع رسول اللّه صلى اللّه عليه و سلم فاقامت معه عشر سنين فكان عمرها ثمانية عشر سنة و اقامت\r\n\r\n","description":"","footnote":"","page_name":" 431 ","page_number":475},
  {"content":"\r\n\r\nمع امير المؤمنين على رضى اللّه عنه بعد وفات ابيها خمسة و سبعون يوما و فى رواية اخرى اربعون يوما ) و در تلقيح ابن جوزى مذكور است كه ولادت فاطمه رضى اللّه عنها پنجسال قبل از بعثت وقوع يافته و در روضة الاحباب درين باب دو روايت مزبور است روايت اول موافق آنچه از تلقيح نقل كرده شد و قول ثانى آنكه در سال چهل و يك از واقعه فيل آن اختر سپهر نبوت از افق ولادت طلوع نمود و ايضا در كتاب مذكور سمت تحرير پذيرفته كه وفات فاطمه رضى اللّه عنها در شب سه‌شنبه سيوم ماه رمضان وقوع يافته بعد از فوت پيغمبر بشش ماه و بقولى سه ماه و بروايتى بيست و نه روز و بمذهب فرقه‌اى سى و پنجروز و به اعتقاد طايفه‌اى بيست و چهار روز و قول اول اصح است و بنابراين دو روايت كه از روضة الاحباب در باب ولادت فاطمه نقل كرده شد عمر آن جناب بيست و هشت سال يا بيست و دو سال بوده باشد و العلم عند اللّه تعالى در كشف الغمه بروايت سالكان طريق ائمه منقولست كه سيد ابرار صلى اللّه عليه و آله الاطهار فرمود كه در شب معراج از اثمار اشجار خلد آثار رطبى تناول كردم كه نرم‌تر از مسكه بود و شيرين‌تر از عسل و از آن خرما نطفه‌اى در صلب من بحصول پيوست بعد از هبوط به زمين با خديجه نزديكى نمودم و خديجهء كبرى بفاطمهء زهرا حامله شد لاجرم هرگاه كه من مشتاق رايحهء بهشت ميشوم بنزديك فاطمه ميروم و او را مىبويم و جناب افاضت شعارى مولا كمال الدين حسين الواعظ السبزوارى در روضة الشهدا از روضة الواعظين شيخ مفيد نقل نموده كه چون خديجه كبرى بفاطمهء زهرا رضى اللّه عنها حامله شد خاتم الانبيا عليه من الصلاة اطيبها فرمود كه اى خديجه مرا امين خدا خبر كرد كه اين فرزند تو دختريست او را فاطمه نام كن كه اسمى باشد پاكيزه و با بركت و چون خديجه را زمان وضع حمل نزديك رسيد كس نزد بعضى از خويشان خود فرستاد كه بيائيد و از من كفايت كنيد آنچه نسوان از يكديگر كفايت كنند آنجماعت چون از خديجه بواسطه ازدواج رسول صلى اللّه عليه و سلم رنجيده بودند التماس او را اجابت ننمودند و اينمعنى موجب ملال خاطر خديجه كبرى رضى اللّه عنها شده ناگاه چهار زن مشابه بزنان بنى هاشم بر وى ظاهر گشتند و خديجه از آن نسوان توهم نموده يكى از ايشان گفت مترس كه خداى تعالى ما را نزد تو فرستاده است و ما خواهران توئيم من ساره‌ام و اين يك مريم بنت عمرانست و سيوم كلثوم خواهر موسى و چهارم آسيه زن فرعون و اينان رفقاء تو خواهند بود در بهشت پس يكى از آن زنان بر جانب راست و ديگرى به طرف چپ و يكى از پيش‌رو و ديگرى بر پس‌پشت خديجه بنشستند تا فاطمه متولد شد و در آن زمان نورى از آن مولود بدرخشيد كه خانه‌هاى مكه را احاطه كرد و در شرق و غرب زمين هيچ خانه نماند كه از آن نور روشن نگرديد بيت\r\n نورى از روزن اقبال در افتاد مرا * * كه از آن خانهء دل شد طرب‌آباد مرا \r\nو نيز در كتاب مذكور مزبور است كه حضرت واهب العطايا ده حور از جنت اعلى بحجره طاهره خديجه فرستاد با هريكى طشتى و ابريقى و آن اباريق آب كوثر داشت پس آنزن كه در پيش روى\r\n\r\n","description":"","footnote":"","page_name":" 432 ","page_number":476},
  {"content":"\r\n\r\nخديجه بود فاطمه را فراگرفت و بدان آب بشست و خرقه سفيد بيرون كرد بغايت خوشبوى و ويرا در آن خرقه پيچيد و رقعه ديگر به مثل آن بطريق مقنعه بر سرش افكند و گفت بگير اى خديجه وهم به خود راه مده كه بركت با اوست و در نسل وى و زنان ديگر خديجه را تهنيت گفتند و خديجه فاطمه را فرستاد در غايت فرح و بهجت و چون حضرت رسالت درآمد قرة العين خود را در كنارش نهاد و آنحضرت او را فاطمه نام كرده‌ام محمد كنيت داد و القاب فاطمه رضى اللّه عنها ( مباركه ) و ( طاهره ) و ( زكيه ) و ( راضيه ) و ( مرضيه ) و ( محدثه ) و ( بتول ) و ( زهرا ) است از امام به حق ناطق جعفر الصادق رضى اللّه عنه مرويست كه حضرت مقدس نبوى روزى فاطمه را گفت يا فاطمه آيا ميدانى كه چرا تو مسماة بفاطمه شدهء على مرتضى كرم اللّه وجهه بپرسيدن وجه تسميه مسابقت جسته آنحضرت جوابداد كه ( لانها فطمت و هى شيعتها عن النار ) و از امير المؤمنين على رضى اللّه عنه روايت كرده‌اند كه از رسول صلى اللّه عليه و سلم سؤال كردند كه بتول چيست جوابداد كه بتول آن زنيست كه حمره نه‌بيند هرگز يعنى حايض نشود ( فان الحيض مكروه فى بنات الانبياء ) مرويست كه سبب تسميهء سيدة النسا را بزهرا از امام محمد باقر رضى اللّه عنه سؤال كردند ( فقال ان اللّه خلقها من نور عظمته فلما اشرقت اضاءت السموات و الارض بنورها و غشيت ابصار الملائكة و خرت الملائكة للّه ساجدين و قالوا الهنا و سيدنا ما هذا النور فاوحى اللّه اليهم هذا نور من نورى اسكنة فى سمائى و خلقته من عظمتى اخرجه من صلب نبى من انبيائى افضله على جميع الخلايق و اخرج من ذلك النور ائمة يقومون بامرى و يهدون الى حقى و اجعلهم خلفائى فى ارضى بعد انقضاء وحيى ) چنانچه سابقا مرقوم كلك بيان گشت در سال دوم از هجرت ميان شاه مردان و سيدة نسوان عليهما التحية و الغفران عقد مناكحت منعقد شد و در آن زمان زهرا رضى اللّه عنها بروايت اهل سير نه‌ساله بود و بقولى چهارده‌ساله و بزعم زمره‌اى بيست‌ساله در صحاح اخبار وارد است كه از عايشه پرسيدند كه از آدميان بنزد پيغمبر انس و جان دوسترين كسى كه بود جوابداد كه فاطمه گفتند از مردان گفت شوهر وى و ايضا از عايشه منقولست كه گفت نديدم هيچ احدى را از فاطمه زهرا مانندتر برسول خدا از روى فصاحت كلام و سكينه و وقار در قعود و قيام و چون فاطمه بر خير الانام درآمدى آنحضرت برخاستى و او را ببوسيدى و برجاى خود بنشاندى و هرگاه حضرت رسالت پناه بخانهء وى رفتى فاطمه عليها السلام نيز به همين طريقه با پدر بزرگوار خود عمل نمودى و نيز بثبوت پيوسته كه رسول صلى اللّه عليه و سلم فرمود كه ( فاطمة بضعة منى من اذاها فقد اذانى و من اغضبها فقد اغضبنى ) و در بعضى از اخبار آمده است كه ( ان الله يغضب بغضب فاطمة و يرضى لرضاها ) از ثوبان مولى رسول آخر الزمان مروى است كه چون خير البشر بسفرى ميرفت آخر كسى را كه وداع ميكرد فاطمه زهرا بود و چون مراجعت ميفرمود اول با بتول عذرا ملاقات مينمود و در كشف الغمه بطريق ابن غرفه از ابو ايوب انصارى روايتست كه رسول صلى الله عليه و سلم گفت كه ( اذا كان يوم القيمة نادى منادى من بطان\r\n\r\n","description":"","footnote":"","page_name":" 433 ","page_number":477},
  {"content":"\r\n\r\nالعرش يا اهل الجمع نكسوا رؤسكم و غضوا ابصاركم حتى تجوز فاطمة على الصراط فتمروا معها سبعون الف جارية من حور العين ) و از ابو سعيد خدرى رضى الله عنه نقلست كه رسول صلى الله عليه و سلم فرمود كه فاطمة ( خير نساء هل الجنة الا ما كان من مريم بنت عمران ) و در كتب فريقين بطرق متعدده سمت ورود يافته كه چون آية كريمه  ( وَ آتِ ذَا الْقُرْبى حَقَّهُ )  نازل شد خواجهء كاينات عليه افضل الصلاة مزرعه فدك را بفاطمه زهرا رضى الله عنها مسلم داشت و امير المؤمنين ابو بكر رضى الله عنه در اوايل ايام خلافت خود آن مزرعه را با ساير متروكات سيد موجودات داخل بيت المال كرده بفاطمه باز نگذاشت و چون على كرم الله وجهه و فاطمه زهرا رضى اللّه عنها درين قضيه بآنجناب سخن گفتند گفت كه من از رسول خدا صلى اللّه عليه و سلم شنيدم كه فرمود ( نحن معاشر الانبياء لا نورث ) و در كشف الغمه از امام محمد باقر منقولست كه پس از فوت رسول صلى اللّه عليه و سلم امير المؤمنين على سيدة النساء را گفت برو نزد خليفه رسول خدا و ميراث خود را طلب نماى و فاطمه نزد خليفه رفته گفت ميراث پدر مرا به من ده امير المؤمنين ابو بكر گفت ( النبى لا يورث فقالت الم يرث سليمان داود فغضب و قال النبى لا يورث فقالت رضى اللّه عنها الم يقل زكريا فهب لى من لدنك وليا يرثنى و يرث من آل يعقوب فقال رضى اللّه عنه النبى لا يورث فقالت الم يقل يوصيكم اللّه فى اولادكم للذكر مثل حظ الانثيين فقال رضى اللّه عنه النبى لا يورث ) القصه درين قضيه ميان امير المؤمنين على و فاطمه و شيخين رضى اللّه عنهم چنانچه در بعضى از كتب مبسوطه مذكور است گفت و شنيد بسيار بوقوع انجاميد و ابو بكر صديق رضى اللّه عنه فدك را باهل بيت باز نگذاشت و نيز از متروكات سيد كاينات چيزى به بتول عذرا نداد ( و هذا عند الجمهور من غرايب الوقايع و الامور ) ارباب اخبار آورده‌اند كه چون فاطمه عليه السّلام بمصيبت خير الانام صلى اللّه عليه و آله الى يوم القيام گرفتار شد از صبح تا شام و از شام تا بام آن مقدار گريه و زارى و ناله و بيقرارى نمود كه اهل مدينه از گريه او بتنگ آمده به زبان نياز عرضه داشتند كه اى دختر پيغمبر خدا اگر بروز مىگرئى بشب آسايش كن تا ما را هم آرامشى باشد و اگر بشب گريه ميكنى بروز خاموش باش تا ما را نيز آسايشى بحصول پيوندد و از امام جعفر رضى الله عنه روايتست كه گفت گريندگان كثير البكاء و الاحزان در عالم پنج تن بودند اول آدم كه بعد از هبوط از بهشت چندان اشك باريد كه دو رود در جبين او پيدا شد دوم يعقوب كه در فراق يوسف چندان گريست كه چشمهايش از حليه بينائى عاطل ماند سيوم يوسف كه در زندان از مفارقت يعقوب آنمقدار گريان بود كه زندانيان بتنگ آمدند چهارم فاطمه رضى الله عنها كه در فراق خير الانام آنقدر گريست كه اهل مدينه بوى پيغام فرستادند كه اى قرة العين خواجه كونين ( لقد اذيتنا بكثرة بكائك ) آنگاه بتول عذرا شبها بمقابر شهدا رفته گريه ميكرد پنجم امام چهارم كه جهة مصيبت كربلا پيوسته اشك مىباريد بمثابهء كه هرگز طعامى پيش آن امام عالى مقام ننهادند كه از آب چشمش تر نشده باشد از امام عالى مآثر محمد الباقر مرويست كه گفت\r\n\r\n","description":"","footnote":"","page_name":" 434 ","page_number":478},
  {"content":"\r\n\r\nبعد از فوت حضرت مقدس نبوى هيچكس فاطمه را خندان نديد تا وقتى كه وفات يافت نقلست كه زهرا رضى الله عنها در مرض موت سلمى آزاد كردهء حضرت مصطفى را طلبيده فرمود كه براى من مقدارى آب مهيا ساز كه غسل كنم گويد سلمى كه زهرا بعد از ترتيب آب غسلى كرد كه هرگز نديدم كه كسى بدان خوبى غسل نموده باشد پس جامهاء پاك خود را طلبيده بپوشيد آنگاه فرمود كه فراش مرا در ميان خانه بينداز و من بموجب فرموده عمل نموده فاطمه رضى اللّه عنها بر آن فراش تكيه كرد بر پهلوى راست روى به قبله و دست راست در زير روى خود نهاد پس گفت اى سلمى من همين لحظه از دار فنا بسراى بقا انتقال مينمايم و غسل نموده‌ام بايد كه هيچكس مرا برهنه نسازد اين بگفت و طاير روح مطهرش بجانب حظاير قدس پرواز كرد و بعد از لحظه‌اى امير المؤمنين على رضى اللّه عنه به خانه درآمده و كيفيت حال را دانسته قطرات عبرات از سحاب ديدهء اشكبار فروباريد در روضة الاحباب مسطور است كه اين واقعه را به همين طريق محمد بن سعد كاتب واقدى در طبقات خويش ايراد نموده اگر بصحة پيوندد از مخصوصات فاطمه عليها التسليمات بايد دانست زيرا كه مخالف حكم فقها است در كشف الغمه مسطور است كه بتول زهرا عليها الرضوان نزديك بوقت وفات اسماء بنت عميس را طلبيده گفت كه اى اسماء روزى جبرئيل عليه السّلام نزد پدرم آمد در وقتى كه مريض بود و قدرى از كافور بهشت جهة حنوط وى بياورد و پدر من آن را منقسم بسه قسم ساخت بخشى را خود برداشت و دو بخش به من داد و گفت قسمى را براى خود و قسمى را بجهة على مرتضى نگاه‌دار ، اى اسما آن كافور را كه چهل مثقال است در فلان موضع نهاده‌ام بيست مثقال را كه حصهء منست بياور و نزديك سر من بگذار و بيست مثقال ديگر را براى على مرتضى بسپار و اسماء بموجب فرموده بتقديم رسانيد آنگاه فاطمه او را گفت از اينجا بيرون رو و مرا تنها بگذار و بعد از ساعتى كه انتظار كشى مرا بخوان اگر جواب دهم فبها و الا بدان‌كه من نزد پدر بزرگوار خود رفته‌ام و اسماء از خانه بيرون شتافته و لحظهء منتظر بوده آواز برآورد كه ( يا بنت محمد المصطفى يا بنت من كان من ربه قاب قوسين او ادنى ) هيچ جواب نشنيد لاجرم به خانه درآمد و جامه از روى مبارك سيدة النساء در كشيد ديد كه از دار ملال بسراى سرور انتقال نموده لاجرم اسماء از پاى در افتاده بتقبيل اقدام زهرا رضى اللّه عنها اقدام نمود و گفت اى بتول عذرا چون بروضهء پدرت رسى از من سلام و نياز عرضه‌دار و در آن حين حسن و حسين از در درآمده پرسيدند كه اى اسماء مادر ما در خوابست اسماء جوابداد كه اى پسران جگر گوشهء رسول خدا مادر شما در خواب نيست بلكه بجوار مغفرت رب الارباب انتقال فرموده لاجرم سبطين سيد الثقلين آغاز گريه و زارى و ناله و بيقرارى نمودند و جهة اعلام على مرتضى رضى اللّه عنه روى به مسجد خير الانام صلى اللّه عليه و آله الى يوم القيام نهادند و چون نزديك بدان بقعهء متبركه رسيدند آواز گريهء ايشان بلند شده بعضى از صحابه كه در ملازمت شاه ولايت نشسته بودند گفتند چه چيز شما را بگريه درآورد اى فرزندان رسول خدا ايزد تعالى\r\n\r\n","description":"","footnote":"","page_name":" 435 ","page_number":479},
  {"content":"\r\n\r\nچشمهاى شما را مگرياناد و ريحانتين خواجهء كونين باظهار آن حال زبان گشاده حيدر كرار از غايت حزن و اندوه بر وى درافتاد و گفت اى دختر پيغمبر خدا خاطر خود را بعد از آن حضرت به تو تسكين ميدادم پس از تو بكه تسكين دهم و از الم آن مفارقت رقت بينهايت فرموده اين دو بيت انشا نمود شعر\r\n لكل اجتماع من خليلين فرقة * * و كل الذى دون الفراق قليل\r\nو ان افتقادى فاطمه بعد احمد * * دليل على ان لا يدوم خليل \r\nآنگاه شاه ولايت‌پناه بحجرهء طاهره شتافته اسماء را به غسل و تكفين سيدة النساء عالمين مأمور گردانيد و جسد مطهرش را در بقيع غرقد دفن كردند صاحب كشف الغمه گويد كه ( قال ابن بابويه رحمة اللّه عليه جاء هذا الخبر كذا و كذا و الصحيح عندى انها دفنت فى بيتها فلما زاد بنو امية فى المسجد صارت فى المسجد قلت الظاهر و المشهور ممانقله الناس و ارباب التواريخ و السير انها دفنت فى البقيع كما تقدم ) در روضة الاحباب مسطور است كه بر جنازهء رحمت اندازهء فاطمه بقولى مرتضى على و بروايتى عباس نماز گذارد و روز ديگر شيخين و ساير اصحاب خير البشر بامير المؤمنين حيدر بر زبان عتاب گفتند كه چرا ما را خبر نكردى تا شرف نماز فاطمه را دريابيم شاه ولايت‌پناه فرمود كه بنابر وصيتش چنين كردم در روضة الشهداء مسطور است كه بروايت اهل بيت وفات دختر سيد كاينات در شب سه‌شنبه سيوم ماه مبارك رمضان سنهء احدى عشر من الهجرة اتفاق افتاد و در روضهء مقدسه مدفون شد راقم حروف گويد كه بعضى از روات طريق اهل بيت گفته‌اند كه زهرا بعد از خاتم الانبياء بهفتاد و پنجروز فوت شد و برخى چهل روز گفته‌اند و در كشف الغمه از كتاب ذريه طاهره كه مصنف آن دولابيست مرويست كه زهرا بعد از مصطفى سه ماه بزيست و از امام محمد باقر رضى اللّه عنه نود و پنج روز مرويست و هيچ‌يك ازين روايات اقتضا نمىكند كه آن مصيبت عظمى در سيوم ماه مبارك رمضان وقوع يافته باشد زيرا كه بتحقيق وفات سيد كاينات در اواخر صفر يا اوايل ربيع الاول همان سال واقع بوده و العلم عند اللّه تعالى در تلقيح ابن جوزى مسطور است كه فاطمه زهرا رضى اللّه عنها چهار فرزند داشت امام حسن و امام حسين و زينب و ام كلثوم و زينب را با عبد اللّه بن جعفر الطيار رضى اللّه عنه در سلك ازدواج كشيدند و ازو دو پسر در وجود آمدند عبد اللّه و عون و ام كلثوم را عمر بن الخطاب رضى اللّه عنه در زمان خلافت خود بحبالهء نكاح درآورد و از وى پسرى متولد شد زيد نام و بعد از فوت امير المؤمنين عمر عون بن جعفر او را بخواست و چون عون نيز فوت شد محمد بن جعفر بمناكحتش رغبت نمود و محمد را از ام كلثوم دخترى بوجود آمد و چون محمد نيز بعالم سرمد انتقال فرمود عبد اللّه بن جعفر ام كلثوم را عقد كرد و فوت او در خانهء عبد اللّه بوقوع انجاميد و بروايت ابن اسحق و ليث بن سعد رضى اللّه عنهما فاطمه را دو فرزند ديگر بود موسوم بمحسن و رقيه و آن هردو در صغر سن وفات يافته‌اند و در روضة الاحباب مسطور است كه از زينب و ام كلثوم نيز مطلقا نسل نماند پس ذريه طاهره حضرت خاتم الانبياء عليه من الصلاة\r\n\r\n","description":"","footnote":"","page_name":" 436 ","page_number":480},
  {"content":"\r\n\r\nاطيبها و ازكيها منحصر باشد در اولاد امجاد امام حسن و امام حسين سلام اللّه على نبينا و عليهما و على ساير الائمة المعصومين الهادين سلاما وافرا متواترا كثيرا الى يوم الدين\r\n\r\nذكر اسامى كتاب حضرت رسالت مآب صلى الله عليه و آله الى يوم الحساب\r\nدر روضة الاحباب مسطور است كه كاتبان رسول صلى اللّه عليه و سلم چهار نفر بودند على بن ابيطالب عليه السّلام و عثمان بن عفان و ابى بن كعب و زيد بن ثابت رضى اللّه عنهم و مقرر چنان بود كه امير المؤمنين عثمان و شاه مردان رضى اللّه عنهما بكتابت وحى قيام نمايند و اگر ايشان حاضر نباشند ابى بن كعب و زيد بن ثابت بنويسند و اگر هيچ‌كدام ازين چهار كس در مجلس همايون حاضر نبودندى هريك از كتاب اصحاب كه حاضر بودند مىنوشتند و زبير بن العوام و جهيم بن الصلت رضى اللّه عنهما بكتابت اموال و صدقات متعين بودند و پيوسته مىنوشتند كه زكات از كجا حاصل شد و بكدام مصرف مصروف گشت و حذيفة بن اليمان كاتب خرص نخيلات بود و مغيرة بن شعبه و حصين بن نمير به نوشتن معاملات مقرر بودند و عبد اللّه بن ارقم بتحرير مكاتيب ملوك ميپرداخت و نوشتن صلحنامها تعلق بشاه اولياء ميداشت و اسامى ساير كاتبان پيغمبر آخر الزمان در كتب مبسوطه مسطور است و راقم حروف ( خوفا عن الاكثار ) از تعداد آن جماعت معاف و معذور ( ان ربى لغفور شكور )\r\n\r\nذكر عمال سيد كاينات بر صدقات\r\nدر روضة الاحباب مسطور است كه در زمان حضرت رسالت مآب عبد الرحمن بن عوف رضى اللّه عنه عامل بود بر صدقات بنى كلب و عدى بن حاتم بر طى و عيينة بن حصن بر فزاره و اياس بن قيس اسدى بر بنى اسد و وليد بن عقبه بر بنى مصطلق و حارث بن عوف مزنى بر بنى مره و مسعود بن رجيل اشجعى بر اشجع و عبد اللّه بن غطفان بر بنى عبس و عجم بن سفيان بر عذره و سلامان و بلى بر جهينه و عباس بن مرداس بر بنى سليم و لبيد بن الحاجب بر قبيلهء دارم و عامر بن مالك بن جعفر بر بنى عامر بن صعصعه و سعد بن مالك و عوف بن مالك النضرى و ضحاك بن سفيان كلابى بر بنى كلاب و اللّه اعلم بالصواب\r\n\r\nذكر خدام و موالى خير الانام عليه الصلاة و السلام\r\nدر روضة الاحباب مسطور است كه در كتب سير از خادمان خير البشر اسامى بيست و هفت مرد و يازده زن به نظر آمده و از جملهء مردان يكى انس بن مالك است رضى اللّه عنه كه مدت ده سال در ملازمت آن سرور بسر برد و ديگر ربيعة بن كعب است كه ترتيب آب وضوى آنحضرت تعلق بوى داشت ديگر عبد اللّه بن مسعود است كه صاحب نعلين و مسواك\r\n\r\n","description":"","footnote":"","page_name":" 437 ","page_number":481},
  {"content":"\r\n\r\nو متكا و عصاء خاتم الانبياء بود و ديگر عقبة بن عامر است كه استر خير البشر را در اسفار ميكشيد و اسامى ساير آن خادمان از مردان و زنان اينست بلال حبشى مؤذن و سعد كه از آزادكردگان ابو بكر صديق رضى اللّه عنه بودند ذو مخمر كه او را ذو مخبر نيز گويند كه خواهرزاده نجاشى بود بكير بن شداخ ليثى ابو ذر غفارى اسلع شريك اسود بن مالك اسدى ايمن بن ام ايمن صاحب مطهرهء مطهرهء رسول عليه السّلام و التحية ثعلبة بن عبد الرحمن انصارى جرير بن مالك سالم سابق سلمى مهاجر غلام ام سلمه رضى اللّه عنها نعيم بن ابى ربيعه اسلمى ابو الحمراء هلال بن الحارث ابو السمح اياد ابو سلام ابو عبيده كه جوانى بود از انصار هند و اسماء پسران حارثه امة اللّه بنت زريبه بركه ام ايمن خضره خوله جده حفص زريبه ام عليه سلمى ام رافع ماريه ام الرباب ماريه جده مثنى بن صالح ميمونه بنت سعد ام عياش صفيه\r\nاما موالى رسول الله صلى الله عليه و سلم از مردان پنجاه و نه نفر بودند و اسامى ايشان اينست زيد بن حارثة بن شراحيل كلبى كه امير سرية موته بود و در آن معركه شهيد شد اسامة بن زيد ثوبان بن بجدد كه ابو عبد اللّه كنيت داشت ابو كبشه كه موسوم بسليم يا اوس بود انسه كه ابو مسرح كنيت داشت صالح كه ملقب بشقرانست رباح يسار ابو رافع كه مسمى باسلم بود ابو مويهبه ابو البهى كه نامش رافعست پدرش ابو رافع بود مدغم رفاعة بن زيد الجذامى زيد جد بلال بن يسار عبيد بن عبد الغفار سفينه كه نامش طهمان يا كسيان يا مهران يا ذكوان يا رومان يا عبس بود مابور قبطى واقد و قيل ابو واقد هشام ابو ضميره كه بقولى سعد نام داشت و بروايتى روح بن سندر و بعقيده ابن شيرزاد حميرى حنين ابو عسيب كه موسوم باحمر يامره بود ابو عبيده و اسلم بن عبيد افلح ابخشه بادام حاتم بدر رويفع زيد بن بولى سعيد بن زيد سعد بن كندير سلمان الفارسى سندر شمعون كه پدر ريحانه است ضميرة بن ابى ضميره عبيد اللّه بن اسلم غيلان فضاله اليمانى نفير كريب محمد بن عبد الرحمن محمد كه نامش در اصل ناهبه بود و رسول صلى اللّه عليه و سلم تغيير فرمود مكحول نافع كه ابو السائب كنيت اوست بنيه نهيك نفيع كه ابو بكرة كنيت داشت هرمز كه او را كيسان ميگفتند و ردان يسار ابو اثيله ابو البشير ابو صفيه ابو قبيله ابو لبابه ابو لقيط ابو اليسير در تلقيح ابن جوزى بروايت ابو بكر بن حزم مزبور است كه يكى از موالى حضرت رسالت صلى اللّه عليه و سلم موسوم بود بكركره بكسر الكاف و بعض الروات بفتحها و قال مصعب اهدى اليه المقوقس خصيا اسمه سابورا و قيل مابور\r\nاما مواليات خواجه كاينات عليه افضل الصلاة و اكمل التحيات بروايت روضة الاحباب نه نفر بودند و اسامى ايشان اينست سلمى ام رافع رضوى اميمه ربيحه سايبه ماريه شيرين خواهر ماريه ام ضميره و ابن جوزى ام ايمن را كه بركه نام داشت و ميمونه بنت سعد و ميمونه بنت عسيب را نيز در سلك مواليات آنحضرت تعداد نموده و العلم عند اللّه\r\n\r\n","description":"","footnote":"","page_name":" 438 ","page_number":482},
  {"content":"\r\n\r\nتعالى و چون در باب كميت مراكب و اسلحه و الويه و ساير متروكات سيد كاينات عليه شمائم التحيات در ميان ارباب روات اختلاف بسيار است و ايراد آن موجب اكثار خامه بديع آثار تعداد جهات مذكوره را حواله بكتب مبسوطه مينمايد و ذيل اين جزو را بذكر شمه‌اى از معجزات بينات آنحضرت مىآرايد\r\n\r\nذكر بعضى از معجزات باهرات حضرت خير الانام عليه التحية و سلام\r\nبر ضماير عاليشان ناظران اين اوراق پريشان پوشيده و پنهان نخواهد بود كه بعضى از معجزات نبى آخر الزمان عليه الصلاة الرحمن در ضمن حكايات گذشته مرقوم خامه بيان گشته و برخى از كمال شيوع و اشتهار حاجت بتبيين و تذكار ندارد لاجرم قلم مشكين رقم درين مقام بذكر شمه‌اى از اخبار اعجاز آثار كه بمزيد غرابت امتياز دارد اقتصار مينمايد بر صحايف خواطر اكابر و اصاغر بخامهء تقدير صفت تحرير يافته كه اعظم معجزات سيد عالم صلى اللّه عليه و سلم قرآن مجيد ربانى و فرقان حميد سبحانى است و آن كلام هدايت انجام محتويست بر چند معجزه بديعه اول آنكه چون در زمان بعثت همايون مصطفوى نصاب فصاحت و بلاغت بدرجه كمال رسيده بود آنحضرت سحره بيان و امراء كلام را بر طبق ( فأتو بسورة من مثله ) باتيان صورت سورهء از مثيل آن تحدى فرمود و اكابر قريش باوجود آنكه در ميدان سخن‌رانى قصب السبق از فصحاء عرب مير بودند از اقدام بر معارضه احتراز نموده بعجز و قصور معترف گشتند و باقدام مقابله و مقاتله پيش‌آمدند ديگر آنكه در اوايل نشو و نما نهال خجسته ظلال نبوتش مضمون آنكلام همايون اخبار فرمود كه دين قويم اسلام بر ساير اديان فرق انام ظاهر خواهد شد ( هو الذى ارسل رسوله بالهدى و دين الحق ليظهره على الدين كله ) و اينخبر بتحقيق پيوسته كه باندك زمانى آفتاب ملت بيضا جنات خافقين و ارجاء انحاء مشرقين را بروجهى روشن گردانيد كه موافقان را ابواب اقبال تا روز حساب مفتوح شده مخالفان را طرق شبهه و ارتياب در هر باب مسدود گرديد ديگر آنكه هر بو الهوسى كه از غايت شقاوت جبلى در مقام معارضه آن كلام معجز نظام درآمد مانند مسيلمهء كذاب و عبد اللّه بن المقنع و غيرهما به زودى رسوا شده هذيانات مزخرفه او مضحكهء فصحا و بلغا گشت و على اسرع الحال دست تقدير ايزد متعال بر صحيفهء اعمال و سجل افعال او رقم ابطال كشيده در نوشت نظم\r\n ختم شد بر گوهر تو رهنمائى بىگمان * * در تو اين دعوى به صد برهان مؤكد ميرود *\r\nدور نبود كاين زمان در مجلس حكم قضا * * بر زبان چرخ و اختر لفظ اشهد ميرود \r\nمعجزهء ديگر آنكه ماه كه گوهر شب چراغ بحر اخضر افلاك است باشارت سنان بنان مباركش منشق شده دو نيمه به نظر درآمد و كيفيت اين واقعهء غريبه در روضة الاحباب از شاه ولايت مآب و عبد اللّه بن عباس و عبد اللّه بن عمر و انس بن مالك و حذيفه بن اليمان و جبير بن مطعم رضى الله عنهم بر اين وجه منقولست كه مشركان قريش\r\n\r\n","description":"","footnote":"","page_name":" 439 ","page_number":483},
  {"content":"\r\n\r\nدر غايت حدت و طيش نزد رسول صلى الله عليه و سلم جمع آمده گفتند يا محمد اگر تو در دعوى نبوت صادقى ماه را در آسمان دو نيمه ساز آنحضرت فرمود كه اگر چنين كنم ايمان مىآريد گفتند آرى آنگاه مصطفى عليه من الصلاة اشرفها دست بدعا برداشت و آنصورت را از قادر مختار مسألت نمود و بروايتى بانگشت مسبحه خود اشارت بجانب قمر كرد و ماه دو نيمه شده نصفى در آسمان ماند و نصفى در پس كوه مخفى گشت رباعى\r\n شاها بجهان در نبوت بستى * * وز معجزه جان دشمنان را خستى *\r\nشاها تو مه دو هفته كردى به دو نيم * * مردانه مصاف بدر را بشكستى \r\nبعد از وقوع آنصورت حضرت رسالت ندا فرمود كه ايفلان و اى فلان گواه باشيد و اهل شرك اين معجزهء غريبه را مشاهده كرده ايمان نياوردند و گفتند محمد بر ما سحر كرد و آيه كريمهء    ( اقْتَرَبَتِ السَّاعَةُ وَ انْشَقَّ الْقَمَرُ وَ إِنْ يَرَوْا آيَةً يُعْرِضُوا وَ يَقُولُوا سِحْرٌ مُسْتَمِرٌّ )    در آن باب نازل شد بيت\r\n تو آن سنگين دلان را بين كه ديدند * * چنين اعجاز و بر وى نگرويدند \r\nمعجزهء ديگر آنكه آفتاب سواد سايهء رفيع پايهء سيد ابرار را نگذاشت كه طرفة العينى بر زمين افتد و چون سرمه در چشم ثوابت و سيار كشيد و سايه جسم همايون رسول ايزد بيچون مانند آفتاب بهمت عالى نهمتش سايهء التفات بر دنيا و ما فيها نينداخته از بسط بساط انبساط بر بسيط غبرا محترز و مجتنب گرديد بيت\r\n در معرض ظهور نكرد از علو قدر * * با آفتاب سايه شخصت برابرى \r\nآفتاب ذات منورش از غايت عزت سايهء گرانمايهء خود را اجازت نداد كه با خاك ذليل همنشينى كند و نيز وجود مقدسش از نهايت نظافت زمين ملوث را شايسته آن نديد كه تشريف ظلال طهارت مآل او پوشد بيت\r\n تشريف سايهء تو زمين گر بيافتى * * در چشم آفتاب شدى \r\nخاك توتيا معجزه ديگر آنكه هرگز مگس بر اندام همايون آن پيغمبر عالى مقام نمىنشست چون شاه باز بلند پرواز سدرة المنتهى در شب اسرى از مرافقت آن هماى هواى ( ثم دنى فتدلى فكان قاب قوسين او ادنى ) بازايستاد و به زبان اعتذار گفت ( لو دنوت انملة لاحرقت ) مگس را چه يارى آنكه بر بدن بىبديلش نشيند و باوجود آن حقارت خود را با طوطى شكرخاى ( و ما ينطق عن الهوى عليه من الصلاة انماها ) همنشين بيند نظم\r\n همائى كه پرد بر اوج كمال * * بود در امان از غبار ملال *\r\nبطاوس زيباى باغ بهشت * * كجا همنشينى كند زاغ زشت *\r\nنزيبد ز طوطى شيرين سخن * * كه همدم شود بىجهة با زغن *\r\nرسولى كزو پاك‌تر نيست كس * چسان بر وجودش نشيند مگس *\r\nزهى شاه باز بلند آشيان * * كه شد صيد او مرغ سدره مكان\r\nمباهى به خاك رهش سلسبيل * * مگس‌ران خوانش پر جبرئيل \r\nمعجزهء ديگر آنكه آنچشم و چراغ آفرينش از پس سر اشياء را همچنان ميديد كه از پيش‌رو مصراع\r\n شمع را پشت و رو يكى باشد \r\nبيت\r\n تو شمع مجلس انسى و شاه عالم جانى * * بناز بر همه خوبان كه نازنين جهانى \r\nمعجزهء ديگر آنكه آهوئى در دام صيادى افتاده بحسب اتفاق رسول صلى اللّه عليه و سلم بر آنجا عبور فرمود آهو بلفظ فصيح و بيان صريح بر نبوت آنحضرت اداء شهادت معروض داشت كه بچگان رضيع گذاشته‌ام و اميدوارم كه مرا از صياد ضمان شوى كه بروم\r\n\r\n","description":"","footnote":"","page_name":" 440 ","page_number":484},
  {"content":"\r\n\r\nو فرزندان را شير داده بازآيم و آن متمم مكارم اخلاق اين التماس فرموده صياد زبان بقبول گشاد و آهو خلاص شده بسرعت تمام نزد بچگان خود رفت و فرزندان را سير شير گردانيده بازآمد و پاى در دام صياد نهاد و بروايتى كه در روضة الاحباب مسطور است صياد بنابر درخواست خير العباد آن آهو را آزاد كرد و آهو ميدويد و مىگفت ( اشهد ان لا إله الا اللّه و انك رسول اللّه نظم\r\n طراز خاتمت نقش نگينش * * كليد نه فلك در آستينش\r\nگهش آهو سخن گويد گهى شير * * گهش حجت زبان و گاه شمشير *\r\nشكوه آفتاب از پايه او * بجز وى هركه باشد سايهء او \r\nمعجزهء ديگر آنكه در حجة الوداع طفلى را از اهل يمامه در همان روز كه تولد نمود نزد رسول صلى اللّه عليه و سلم آوردند آنحضرت فرمود كه اى كودك من كيستم طفل گفت انت رسول اللّه پيغمبر صلى اللّه عليه و سلم فرمود كه راست گفتى بارك اللّه فيك و ديگر آن كودك سخن نكرد تا وقتى كه معهود است و او را مبارك يمامه لقب دادند نظم\r\n بطفلى اگر كرد عيسى سخن * * باعجاز پيغمبر مؤتمن *\r\nسخن گفت طفلى كه يك روزه بود * * بدين‌سان اداى شهادت نمود *\r\nكه هستى تو پيغمبر پاك دين * * ز نزد خداى جهان آفرين \r\nمعجزهء ديگر آنكه روزى صيادى سوسمارى بمجلس حضرت رسالت آورده گفت يا محمد بلات و عزى سوگند كه به تو ايمان نمىآورم تا وقتى كه اين سوسمار به تو نگرود آنگاه سوسمار را در برابر حضرت خير البشر بينداخت و سوسمار راه گريز پيش‌گرفته رسول عرب فرمود كه ايها الضب سوسمار بازگشته به زبان فصيح گفت لبيك و سعديك آن حضرت گفت كرا مىپرستى سوسمار گفت آنخدائى را كه در آسمانست عرش او و در زمين است سلطان او و در بهشت است رحمت او و در دوزخ است عذاب او رسول اللّه صلى اللّه عليه و سلم پرسيد كه من كيستم جوابداد كه توئى پيغمبر پروردگار و خاتم انبياء بزرگوار فلاح يابد هركه تصديق تو كند و زيان‌كار باشد هركه تكذيب تو نمايد صياد چون مشاهدهء اين گفت و شنيد نمود متحير شد و گفت هيچ نشانهء ديگر نمىطلبم آنگاه كلمهء توحيد بر زبان جارى گردانيد بيت\r\n مار كشيد انتظار مقدم او را بغار * * وز شرف ملتش داد خبر سوسمار \r\nمعجزهء ديگر آنكه آهوئى از گرگ گريخته بحرم درآمد و بايستاد و گرگ در خارج حرم توقف كرده در وى مىنگريست ابو سفيان بن حرب و مخرمة بن نوفل آنحال را مشاهده نموده متعجب گشتند گرگ بسخن درآمده گفت تعجب مينمائيد و حال آنكه امر شما ازين اعجب است زيرا كه مصطفى صلى اللّه عليه و سلم شما را بوحدانيت خدا ميخواند اجابت نمىكنيد و به خدا سوگند كه هيچ چشمى مثل محمد نديده و هيچ گوشى مانند محمد نشنيده و ابو سفيان و مخرمه را حيرت زياده گشته از غايت حسد اين صورت را بر هيچ‌كس ظاهر نساختند تا زمانى كه مسلمان شدند رباعى\r\n ايخسرو اقليم عجم شاه عرب * * ايجاد دو كون را وجود تو سبب *\r\nبگشاد اگر گرگ به وصف تو زبان * * نبود ز كمال معجزات تو عجب \r\nمعجزهء ديگر آنكه از ابو امامه مرويست كه روزى رسول صلى اللّه عليه و سلم موزه مى پوشيد چون يك پاى مبارك را در موزه كرد كلاغى آمد و موزه ديگر را ربوده به هوا برد\r\n\r\n","description":"","footnote":"","page_name":" 441 ","page_number":485},
  {"content":"\r\n\r\nو بينداخت و مارى از موزه بيرون آمد و حضرت فرمود كه هركس به خدا و روز جزا ايمان دارد بايد كه موزه نپوشد تا وقتى كه آن را نيفشاند مثنوى\r\n زهى مهر سپهر لطف و احسان * * كه از اعجاز او عقل است حيران *\r\nبه حكم كردگار واهب الخير * * نموده خدمتش گه وحش و گه طير \r\nمعجزهء ديگر آنكه هشيم بن عدى از پدر خويش روايت كند كه در روز احد بسبب اصابت زخمى چشم قتادة بن نعمان از كاسهء سرش بيرون افتاد و رسول صلى اللّه عليه و سلم حدقه او را بدست مبارك بجاى نهاده آب دهان خود را بر آن انداخت قتاده فى الحال صحت يافته آن چشمش از چشم ديگرش بهتر شد مثنوى\r\n ايشرف موكب انجم به تو * * روشنى ديده مردم به تو *\r\nسرمهء هر ديده غبار رهت * * عرش برين آمده منزلگهت \r\nمعجزهء ديگر آنكه در سير شيخ سعيد كازرونى از حسن بصرى رضى اللّه عنه مرويست كه شخصى نزد حضرت مقدس نبوى آمده گفت دختر خود را در فلان وادى مرده ديدم و سيد عالم صلى اللّه عليه و سلم با آن شخص بدانجا رفته فرمود كه يا فلانه بقدرت احديت زنده كرد دختر برجسته گفت لبيك و سعديك رسول صلى اللّه عليه و سلم گفت مادر و پدرت مسلمان شده‌اند اگر خواهى ترا باز بايشان دهم جوابداد كه مرا حاجتى بايشان نيست كه خداى ترا از مادر و پدر بهتر يافتم بيت\r\n از هركسى كه مهر صفت ذره‌پرور است * * بر بندگان خويش خدا مهربان‌تر است \r\nمعجزهء ديگر آنكه در شواهد النبوة از شاه ولايت‌پناه رضى اللّه عنه مرويست كه حضرت مقدس نبوى صلوات اللّه و سلامه عليه مرا فرمود كه بر ناقهء من سوار شو بيمن رو و چون به بالاى فلان عقبه كه نزديك يمن است برآئى خواهى ديد كه مردمان را كه استقبال تو كرده باشند بگوى يا حجر يا مدر رسول اللّه يقرئك السلام و من بموجب فرموده روى بيمن آورده چون بر آن عقبه برآمدم ديدم كه مردم باستقبال من مىآيند لاجرم چنانچه سيد المرسلين فرموده بود سلامش را بحجر و مدر رسانيدم خروش و غلغله از زمين برآمد كه على رسول اللّه السلام و يمنيان اين امر بديع مشاهده نموده باسلام درآمدند نظم\r\n هركه نه رو آورد به راه محمد * * كى بودش راه در پناه محمد\r\nكوكبه حسن آفتاب شكست است * * شعشعه طلعت چو ماه محمد *\r\nچونكه بدعوت زبان گشاده بدعوى * * بوده حجر با شجر گواه محمد \r\nمعجزهء ديگر آنكه از عقيل بن ابيطالب مرويست كه گفت در سفرى ملازم خير البشر شدم در موازى دو فرسخ مسافت چند معجزه از آنحضرت ظاهر شد اول آنكه عطش بر من غلبه كرد و چون اينمعنى را بخاتم الانبياء رسانيدم فرمود كه برو و به آن كوه بگوى كه مرا آب ده و من بموجب فرموده عمل نموده كوه در تكلم آمده گفت با رسول اللّه صلى اللّه عليه و سلم بگوى كه از آن زمان كه مرا معلوم شده كه حق تعالى فرموده  ( فَاتَّقُوا النَّارَ الَّتِي وَقُودُهَا النَّاسُ وَ الْحِجارَةُ )  از خوف چندان گريسته‌ام كه آب در اجزاء من نمانده دوم آنكه حضرت رسالت‌پناه قصد قضاء حاجت كرد و پناهى نبود كه از نظر مردم پنهان توان شد بسه درخت مفترق كه در آن صحرا بودند خطاب فرمود كه استرونى و آندرختان به صورت قبهء مجتمع گشتند تا پيغمبر آخر الزمان بدان‌جا درآمده\r\n\r\n","description":"","footnote":"","page_name":" 442 ","page_number":486},
  {"content":"\r\n\r\nبكفايت مهم خود پرداخت سيوم آنكه بموضعى رسيديم كه شترى به زانو درآمده بود و چون آن شتر خير البشر را ديد برجست و نزد وى آغاز تضرع و زارى نمود چنانچه فرزند پيش پدر و مادر كند آنحضرت فرمود كه از قوم خود چه شكايت دارى جواب داد كه يا رسول اللّه مردم من پيش از اداء نماز خفتن بخواب ميروند ميترسم كه خداى تعالى ايشان را عذاب نمايد و حضرت رسالت مآب آن قوم را طلبيده گفت نماز خفتن گذارده بخواب رويد نظم\r\n شتر گه با پيمبر راز گويد * * گهى كوه از غم دل باز گويد *\r\nز حد بيرون بود اعجاز خاتم * * كنم ختم سخن و اللّه اعلم \r\nاما ملخص اينحكايات غرايب آيات آنكه عنايت بيغايت حضرت احديت ذات كامل صفات محمدى را مظهر جميع معجزات بينات انبياء مرسلين گردانيده بود و صورت هر خوارق عادتى كه آنحضرت مايل تصوير آن شدى بر صحيفهء هستى بابلغ وجهى جلوهء ظهور مينمود و خامهء مكسور اللسان را تحرير تمامى آن امور بعجز و قصور اعتراف مينمايد و باظهار شكر و سپاس الهى بر اتمام اين جزو ميمنت انجام زبان بيان ميگشايد مثنوى\r\n به حمد الله مساعد گشت ايام * * سيوم جزو از كتابم يافت اتمام *\r\nبه من شد خاتم دولت مسلم * * چو آمد در قلم اوصاف خاتم *\r\nزهى سلطان تخت لى مع الله * * ز قصر قدر او انديشه كوتاه *\r\nبه صورت خاتم احكام دين است * * بمعنى مقتداى مرسلين است *\r\nبشير بعثتش عيسى مريم * * طفيل مقدم او جمله عالم *\r\nزبان عاجز ز وصف حال او شد * * دل و جانم فداى آل او شد *\r\nزهى آلى كه باشد از كرامت * * مكرم نسل ايشان تا قيامت *\r\nجهان روشن ز نور راى ايشان * * بود فردوس اعلى جاى ايشان *\r\nز مدح اينگروه پاك طينت * * چو اين اوراق يابد زيب و زينت *\r\nاميدم اين بود از فضل بارى * * كه نبود نامه‌ام از فيض عارى\r\nزهر حرفش فروغ صدق تابد * * باحسن صورتى اتمام يابد *\r\nملالت خيزد از گفتار بسيار * محل اختصار آمد پديدار *\r\nاز آن رو طاير كلك سخن‌ساز * * سوى جزو چهارم كرد پرواز \r\nتمام شد جزو سيم از جلد اول از كتاب حبيب السير\r\n\r\n","description":"","footnote":"","page_name":" 443 ","page_number":487},
  {"content":"\r\n\r\nبسم اللّه الرّحمن الرّحيم جزو چهارم از مجلد اول\r\n\r\n[ جزو چهارم 
  ] در ذكر وقايع ايام خلافت خلفاء راشدين رضوان الله عليهم اجمعين\r\nسبحان قادرى كه بر طبق آيهء كريمهء  ( ثُمَّ جَعَلْناكُمْ خَلائِفَ فِي الْأَرْضِ )  دخل افراد انواع انسانى در امور خلافت و جهانبانى بمحض حكمت شاملهء اوست و ارتفاع اعلام عدالت و كشورستانى بسعى سالكان مسالك كامرانى از مشيت قدرت كامله او نظم\r\n اى همه هستى ز تو پيدا شده * * خاك ضعيف از تو توانا شده *\r\nگر ندهد لطف تو قوت بكس * * كى بخلافت بودش دست‌رس *\r\nواهب اسباب خلافت توئى * * حافظ احكام ز آفت توئى *\r\nاز كرمت خاتم پيغمبران * * يافت شرف بر همهء سروران *\r\nچونكه برافراخت لواء جهاد * * گشت نگون رايت كفر و عناد *\r\nشاه عجم را بسر افسر نماند * * قصر جهانبانى قيصر نماند *\r\nغلغلهء شوكت او شد بلند * * زلزله در خانهء كسرى فكند *\r\nنور هدايت ز جبينش بتافت * * روى زمين رونق اسلام يافت *\r\nباد منور ز درود و سلام * تربت آنسرور عالى مقام * \r\nالهم صل على محمد و آله الكرام و اصحاب العظام الى قيام الساعة و ساعة القيام اما بعد بر ضماير فطنت مآثر ناصبان رايات دانش و انصاف و خواطر حقيقت مداثر ناسخان آيات بدعت و اعتساف مختفى و مستتر نخواهد بود كه باتفاق علماء مذهب اهل سنت و جماعت از حضرة رسالت عليه السّلام و التحية نصى قاطع و برهانى ساطع در باب خلافت هيچ‌يك از خلفا به صحت نه پيوسته و بعد از انتقال آنحضرت بمتنزهات جنت اعاظم اصحاب بر خلافت امير المؤمنين ابى بكر الصديق رضى اللّه عنه اجماع نمودند و آن جناب را بر مسند سرورى و سرير دين‌پرورى نشانده ابواب متابعت و مطاوعت بر روى روزگار خجسته آثار خويش گشودند اما عقيدهء سالكان مذهب شيعه آنست كه در غديرخم رسول صلى اللّه عليه و سلم على مرتضى رضى اللّه عنه را بولايتعهد خويش معين گردانيد چنانچه شمهء از آنحكايت سابقا مذكور گرديد و بنابر اعتقاد آنجماعت ائمهء دين منحصرند در دوازده نفر اول ايشان امير المؤمنين عليست و آخر ايشان محمد بن حسن العسكرى و بمذهب\r\n\r\n","description":"","footnote":"","page_name":" 444 ","page_number":488},
  {"content":"\r\n\r\nاهل سنت و جماعت خلفاء راشدين پنج نفراند ابو بكر الصديق و عمر الفاروق و عثمان ذى النورين و على مرتضى و حسن مجتبى رضوان اللّه تعالى عليهم اجمعين و بر طبق مرويه صحيحة الخلافة بعدى ثلثون سنة مدت سى سال زمان امامت ايشان ممتد گشته بعد از آن اوقات خلافت بنهايت انجاميد و معاوية بن ابى سفيان متكفل امر حكومت گرديد و بعضى از فضايل و كمالات و وقايع حالات آنحضرة برينموجب است كه سمت تسطير مىيابد و فروغ سعى و اهتمام بر تبيين اينمقال و تفصيل اين اجمال مىتابد\r\n\r\nذكر شمه‌اى از احوال هدايت‌بخش اصحاب تحقيق امير المؤمنين ابى بكر الصديق رضى الله عنه\r\nهو ابن ابى قحافه عثمان بن عامر بن كعب بن سعد بن تيم بن مرة بن كعب و مره در سلك اجداد خير العباد صلى اللّه عليه و آله الى يوم التناد انتظام دارد و مادر صديق اكبر ام الخير سلمى بنت صخر بن عامر است كه دختر عمه ابو قحافه بود و ولادت باسعادت آن جناب بروايت امام يافعى بعد از واقعه اصحاب فيل به دو سال و چهار ماه در اواخر روز دوشنبه يا شب سه‌شنبه دست داد و نامش در ايام جاهليت عبد الكعبه بود اما چون بشرف اسلام مشرف گشت حضرت رسالت‌پناه آن را بعبد اللّه تعبير فرمود و بزعم اكثر اهل سنت و جماعت اول كسى كه تصديق معراج كرد امير المؤمنين ابى بكر بود بنابرآن ملقب بصديق شد و چون نوبتى رسول صلى اللّه عليه و سلم در شأن آنقدوه اهل عرفان فرمود كه ( انه عتيق من النار ) و بروايتى آن جناب را مخاطب ساخته گفت كه ( انت عتيق اللّه من النار ) عتيق نيز در سلك القابش انتظام يافت و در زمان خلافت آن غريق بحر تحقيق را خليفهء رسول اللّه ميخواندند و نقش خاتمش بروايتى ( نعم القادر اللّه ) بود و بقولى عبد ذليل لرب جليل و باتفاق ارباب فضل و كمال امير المؤمنين ابى بكر اول كسى است از رجال احرار كه جمال حالش بحليهء ايمان زينت يافت و انوار لطف و عنايت سيد ابرار صلى اللّه عليه و آله الاطهار بر وجنات روزگارش تافت در مستقصى از قاسم بن محمد منقولست كه رسول صلوات اللّه و سلامه عليه فرمود كه عرض نكردم اسلام را بر هيچ احدى مگر آنكه او را در قبول آن تردد و تفكرى روينمود مگر ابو بكر كه بىتوقف ايمان آورد و صديق رضى اللّه عنه نخستين كسى است كه بر مسند خلافت نشست و در حين وفات خليفه تعيين كرد و اول كسى است كه در حضور پيغمبر صلى اللّه عليه و سلم خطبه خوانده مشركانرا باسلام دعوت نمود و نخست مؤمنى از اين امت كه ببناء مسجد پرداخت و صاحب شرط و حاجب مقرر ساخت او بود و دفع شر مسيلمهء كذاب و ارباب ردت در زمان خلافت آن جناب بوقوع پيوست و فتح بعضى از بلاد عراق و شام همدر آن ايام واقع گشت وفات آنخليفه خجسته صفات بقول احمد بن اعثم كوفى در روز دوشنبه ششم جمادى الاخرى سال سيزدهم از هجرت دست داد و بروايت اكثر مورخان آن واقعه در روز جمعهء بيست و دوم يا بيست و سيوم ماه مذكور اتفاق افتاد و در روضهء منورهء حضرت\r\n\r\n","description":"","footnote":"","page_name":" 445 ","page_number":489},
  {"content":"\r\n\r\nخير البريه عليه السّلام و التحية مدفون شد مدت خلافتش بقول اصح و اشهر دو سال و سه ماه و چند روز بود و زمان حياتش شصت و سه سال\r\nحديث بيعت امير المؤمنين ابى بكر ابن ابى قحافه در سقيفهء بنى ساعده كافهء علماء انام و عامه فضلاء اعلام مرقوم اقلام اهتمام گردانيده‌اند كه چون حضرت رسول صلى اللّه عليه و سلم از عالم غم انجام برياض دار السلام انتقال فرمود جمعى كثير از انصار در سقيفهء بنى ساعده كه مهمات كليه را آنجا قرار ميدادند مجتمع گشته داعيه نمودند كه امر خلافت را بر سعد بن عباده رضى اللّه عنه مقرر سازند و اين خبر بمسامع اشراف مهاجر رسيده شيخين و ابو عبيدة بن الجراح رضى اللّه عنهم با بعضى ديگر از اصحاب خير البشر بدان مجمع شتافتند و ميان مهاجرين و انصار در باب تعيين شخصى كه متصدى امر خلافت گردد و گفت و شنيد بسيار واقع شده هريك از فريقين در ذكر مفاخر و مناقب خويش سخنان بر زبان آوردند بالاخره امير المؤمنين عمر رضى اللّه عنه گفت كه اى گروه انصار شما از سيد ابرار نشنيديد كه فرمود كه ( الائمه من قريش ) بشير بن سعد انصارى رضى اللّه عنه جواب داد كه به خدا سوگند كه اين حديث را از حضرت خاتم صلى اللّه عليه و سلم شنيدم و ميدانم كه اينهم بر يكى از قريشيان قرار ميگيرد ابو بكر صديق رضى اللّه عنه گفت ( احسنت احسنت و نعم الرجل انت ) اى گروه مسلمانان من اين منصب را طالب نيستم بايد كه با يكى ازين دو بزرگوار يعنى عمر بن الخطاب يا ابو عبيدة بن الجراح بيعت نمائيد امير المؤمنين عمرو ابو عبيده گفتند كه باوجود فضيلت و سبقت تو در اسلام چگونه ما متصدى اين امر گرديم دست بيرون آر تا با تو بيعت كنيم و نخست فاروق اعظم بامر مبايعت اقدام نمود و روايتى آنكه اول كسى كه با ابو بكر رضى اللّه عنه بيعت كرد بشير بن سعد انصارى بود و بعضى از مورخين گويند نخستين شخصى كه با صديق اكبر بيعت نمود عباد بن بشر بود و در روضة الصفا مسطور است كه بروايتى در آن روز ازدحام خاص و عام در بيعت بمرتبه‌اى انجاميد كه سعد بن عباده كه جهت عرض مرض در آن انجمن تكيه كرده بود پايمال شده از عالم انتقال نمود و قولى آنكه در آن ازدحام او را زنده از آن محفل بيرون بردند و سعد مخالفت جمهور نموده با ابو بكر الصديق رضى اللّه عنه بيعت نكرد و از مدينه بشام رفته در آن ديار بتحريك يكى از عظماء ملت مقتول گشت در روضة الاحباب مسطور است كه روايتى ضعيفست كه آخر الامر بر سبيل اكراه از سعد بيعت ستاندند به صحت پيوسته كه در سقيفهء بنى ساعده حضار مجلس از مهاجر و انصار بر خلافت صديق اكبر رضى الله عنه اجماع نموده بيعت كردند و روز ديگر بيعت عام بوقوع پيوسته اما بمقتضاى اين بيت بيت\r\n ز مشرق تا به مغرب گر امامست * * على و آل او مارا تمامست \r\nفرقهء اهل اسلام به آن مهم رضا ندادند و گفتند ما با هيچكس بيعت نه نمائيم مگر بعلى ابن ابى طالب و اكثر بنى هاشم و سلمان فارسى و عمار بن ياسر و مقداد بن الاسود و خزيمة بن ثابت ذو الشهادتين و ابو ذر غفارى و ابو ايوب انصارى و جابر بن عبد الله و ابو سعيد الخدرى و بريدة بن الحصيب الاسلمى از\r\n\r\n","description":"","footnote":"","page_name":" 446 ","page_number":490},
  {"content":"\r\n\r\nآن جمله بودند و عباس رضى الله عنه در آن ايام بيتى چند گفت كه ترجمه آن اينست نظم\r\n ندانم خلافت چرا منصرف * * شد از هاشم و آنگه از بو الحسن *\r\nنه او اولين مقبل قبله بود * * نه او بود عالم بفرض و سنن *\r\nنه اقرب بعهد نبى بود و بود * * معين جبرئيلش به غسل و كفن *\r\nنه او مجمع حسن اوصاف گشت * * ز قدر على و ز خلق حسن \r\nروايتست كه چون امير المؤمنين ابى بكر صديق رضى الله عنه بر مسند خلافت متمكن گشت امير المؤمنين على كرم الله وجهه عزلت اختيار فرموده در خانهء خويش نشست و ابواب اختلاط خلايق بربست و صديق رضى الله عنه بآنجناب پيغام فرستاد كه چرا از خانه بيرون نمىآئى و با من بيعت نمىنمائى مگر مكروه ميدانى خلافت مرا على مرتضى رضى الله عنه جواب داد كه از خلافت تو مرا كراهيت نمىآيد ليكن سوگند خورده‌ام كه ردا بدوش نگيرم الا براى اداى نماز فريضه تا وقتى كه از جمع قرآن فارغ شوم چه از آن مىانديشم كه چيزى از كلام الهى از خاطر محو شود و زمره‌اى گفته‌اند كه در روز دوم از بيعت امير المؤمنين ابى بكر مجمعى ساخته شاه مردان را طلب داشت و بعد از آنكه آن جناب مجلس اصحاب را بنور حضور منور گردانيد و از سبب طلب پرسيد فاروق اعظم گفت ترا بدان جهت طلبيديم تا با اهل اسلام در مبايعت و متابعت خليفهء رسول خداى موافقت فرمائى امير المؤمنين على فرمود كه شما توسل بخويشى رسول قرشى جسته و انصار را تسكين داده با ابو بكر بيعت كرديد و من اكنون به همان وسيله طلب حق خود مىنمايم ملاحظه كنيد كه به حضرت رسالت اقرب كيست و از حق سبحانه و تعالى بترسيد و از جادهء انصاف در مگذريد امير المؤمنين عمر گفت ترا رها نكنيم تا بيعت نكنى جناب ولايت مآب جواب داد كه من ازين سخن نينديشم و تا رمقى از حيات بود طالب حق خود باشم القصه در آن روز ميان شاه مردان و اصحاب پيغمبر آخر الزمان درين باب گفت و شنيد فراوان واقع شده بالاخره شاه ولايت بى از آنكه با صديق اكبر بيعت نمايد مراجعت فرمود و عقيدهء مردم شيعه مذهب آنست كه آن جناب هرگز با امير المؤمنين ابى بكر بلكه با هيچ‌يك از خلفاء ثلث بيعت ننمود اما بعضى از اهل سنت و جماعت گويند كه بعد از چهل روز از فوت خير الانام صلى اللّه عليه و آله العظام و صحبه الكرام با خليفهء اول بيعت كرد و فرقه‌اى را اعتقاد آنكه تا فاطمه زهرا رضى اللّه عنها در حيات بود بيعت نفرمود آنگاه شرط مبايعت بجاى آورد و در بعضى از كتب به نظر در آمده كه در همانساعت كه امير المؤمنين حيدر خبر خلافت صديق اكبر شنود بتعجيل تمام نزد آن جناب رفته بيعت فرمود و العلم عند الله ارباب اخبار آورده‌اند كه چون امر خلافت بر امير المؤمنين ابى بكر رضى الله عنه قرار گرفت چنانچه خير البشر مقرر فرموده بود اسامة بن زيد رضى الله عنه را با لشگر فرخنده‌اثر بجانب ديار شام ارسال فرمود و از آن جيش غير از امير المؤمنين عمر بن الخطاب رضى الله عنه كسى تخلف ننمود و اين نيز بنابر اجازت اسامه بود و روايتى آنكه اسامه رضى الله عنه تا بدان منزل كه پدرش شهيد شده بود رفته بىآنكه با مخالفان ملاقات نمايد بازگشت و قولى آنكه ميان او و ارباب ضلال قتال\r\n\r\n","description":"","footnote":"","page_name":" 447 ","page_number":491},
  {"content":"\r\n\r\nاتفاق افتاده اسامه بفتح و ظفر اختصاص يافت آنگاه عنان مراجعت بصوب مدينه تافت و الله اعلم بالصواب و اليه المرجع و المآب\r\n\r\nذكر خروج اسود عنسى در ولايت يمن و كشته شدن او بيمن اهتمام مجاهدان دشمن‌شكن\r\nاسود عنسى كه موسوم بود بعيهلة ابن كعب و ذو الحمار از جملهء القاب اوست و در اواخر اوقات حيات سيد كاينات عليه افضل الصلاة در حدود ولايت يمن آغاز دعوى نبوت كرد و چون او در فن كهانت و شعبده مهارت تمام داشت و امور غريبه بمردم مينمود جمعى كثير از بنى مذحج و غير ايشان از قبايل عرب به نبوتش ايمان آوردند و اسود بمتابعت آنجماعت مستظهر گشته با هفتصد سوار و سيصد پيادهء جرار از كهف جنان كه مسكن او بود بجانب صنعا توجه نمود و حاكم آن ولايت شهير بن باذان بقدم مقاتله پيش آمده بعز شهادت فايز گشت و اسود به شهر صنعا دررفته منكوحهء شهير بن باذان را بحبالهء نكاح در آورد و پسر عم اين منكوحه را كه فيروز نام داشت با دادويه كه دو مسلمان پاك اعتقاد بودند بامارت بعضى از عجميان كه در آن مملكت اقامت مينمودند نصب كرد و چون خبر خروج آنمدعى كذاب بسمع شريف حضرت رسالت مآب رسيد ببعضى از امرا و گماشتگان خويش كه در حدود يمن بودند نامه‌اى نوشته ايشان را بر قتل اسود تحريض فرمود و اهل اسلام بوصول نامهء همايون خير الانام عليه الصلاة و السلام مستظهر و قوى خاطر شده همه در يك موضع مجتمع گشتند و همم عاليه بر قتل عيهله گماشتند در آن اثنا قيس بن عبد يغوث كه سپهسالار آن خاكسار بود از حركات ناهنجارش متنفر شده باتفاق فيروز و دادويه قاصد قتل او گشت در روضة الصفا از فيروز مرويست كه گفت بعد از آنكه جمعى در كشتن اسود متفق شدند من پيش دختر عم خود كه زوجهء او بود و متابعت ملت محمدى مينمود رفتم و داعيه‌اى كه داشتم با وى گفتم آن مؤمنه بر زبان آورد كه من شخصى ازين كذاب فاسق تر نديدم شب همه شب بشرب شراب قيام مينمايد و تا چاشتگاه در خواب مانده غسل جنابت بجا نمىآورد اكنون بايد كه شما در فلان شب بفلان موضع آئيد و ديوار خانه را سوراخ كرده بسر بالين اسود رويد و مهمش را باتمام رسانيد و در شب موعود من و دادويه و قيس بن عبد يغوث بدانجا شتافته ديوار خانه را شكافتيم و من جرءت نموده بدان خانه درآمدم چون از غايت خوف و دهشت شمشير خود را در بيرون فراموش كرده بودم سر و ريش آن ملعون را گرفتم و به قوت هرچه تمامتر گردنش را چنان تاب دادم كه بشكست و از اسود در آنوقت بانگى عظيم صادر شده پاسبانان آواز نامباركش شنيدند و در خانه آمده از عورتش پرسيدند كه پيغمبر ما را چه مىشود آن مومنه جواب داد كه وحى بر او نازلشده از ثقل آن مىنالد القصه بعد از فايز شدن فيروز بفيروزى قيس بدان خانه در آمده سر اسود از تن جدا كرد و رفقاء ثلثه بمنازل خويش بازگشته چون صبح\r\n\r\n","description":"","footnote":"","page_name":" 448 ","page_number":492},
  {"content":"\r\n\r\nطلوع نمود مؤذنى را فرمودند كه باداء اذان قيام نمايد و مؤذن پس از ( اشهد ان محمدا رسول اللّه ) گفت و ان عيهلة كذاب و متابعان اسود از شنيدن آن كلمه در خروش آمده فيروز سر اسود را بجانب ايشان انداخت و آنجماعت پراكنده گشته يمنيان از شر ايشان نجات يافتند گويند مدت استيلاء اسود بر يمن سه ماه بيش نبوده و قتل او قبل از وفات سيد كاينات عليه افضل الصلواة بيك روز بوقوع انجاميد و آنحضرت را اين صورت بوحى معلوم شده اصحاب را خبردار گردانيد و بر زبان معجز بيان گذرانيد كه ( فاز فيروز ) و بروايتى آنكه بعد از انتقال پيغمبر آخر الزمان برياض رضوان ابو بكر صديق رضى اللّه عنه لشگرى بامداد امراى يمن ارسال داشته ايشانرا بمقاتلهء اسود مأمور ساخت و ميان اهل اسلام و اصحاب ظلام محاربه بوقوع انجاميد نسيم فتح و فيروزى بر پرچم علم امت سيد عالم صلى اللّه عليه و سلم وزيد اسود بر دست فيروز مقتول گرديد ( انه حميد مجيد )\r\n\r\nذكر ارتداد قبايل عرب از ملت محمدى و بيان محاربهء خالد بن الوليد با طليحه اسدى\r\nجمهور ارباب اخيار اخبار نموده‌اند كه چون واقعهء انتقال سيد مختار صلى الله و آله الاخيار در اطراف بلاد و ديار انتشار يافت اكثر قبايل عرب قدم در وادى ارتداد نهاده فرقه‌اى اداى زكات را مكروه داشتند و طايفه‌اى تن آسانى اختيار كرده صوم و صلوة را بگذاشتند و مهم طليحة بن خويلد اسدى و مسيلمهء كذاب كه دعوى نبوت ميكردند قوت يافته جمعى كثير در ظل رايت نكبت سرايت ايشان مجتمع گشتند و طليحه در زمان حيات سيد كاينات عليه روايح الصلواة و فوايح التسليمات بمدينهء طيبه شتافته شرف صحبت آنحضرت را در يافت و ايمان آورده بقبيلهء خود بازگشته آنگاه مرتد شد و آغاز دعوى نبوت كرد و مردم را از نماز و روزه معاف داشته ربا را مباح انگاشت و بنابر تسويلات شيطانى مجموع بنى اسد ترك مسلمانى داده برسالت وى اقرار نمودند و عيينة بن حصن فزارى و عمرو بن معديكرب زبيدى با اقوام خويش به دو پيوستند و ابو بكر صديق رضى اللّه عنه در اوايل سال دوازدهم از هجرت خالد بن الوليد را با سه هزار مرد شمشيرزن بقتال ارباب ردت نامزد كرده خالد نخست متوجه طليحه شد و طليحه در آن‌وقت بنواحى آبى از ميان بنى اسد كه آن را بزاخه مىگفتند فرود آمده بود و خالد رضى اللّه عنه بعد از آنكه بمعسكر او نزديك رسيد عكاشة بن محصن اسدى و ثابت بن ارقم را كه از كبار صحابه بودند بتجسس احوال مخالفان فرستاد و ايشان در اثناء راه بطليحه و برادرش سلمه كه جهت استخبار متوجه بودند دوچار خورده شهادت يافتند و روز ديگر خالد بن الوليد بطليحه رسيده نايرهء قتال مشتعل گرديد و طليحه كسائى بر سر انداخته در گوشه‌اى بنشسته بمردم گفت كه محل نزول وحى است و عيينة بن حصين فزارى در اثناء جنگ چند نوبت نزد طليحه رفته\r\n\r\n","description":"","footnote":"","page_name":" 449 ","page_number":493},
  {"content":"\r\n\r\nپرسيد كه جبرئيل نازل شد يا نى و هر كرت جواب شنيد كه هنوز جبرئيل نيامده مگر در نوبت آخر طليحه گفت جبرئيل نزول نمود و با من گفت كه ( ان لك رحاء كرحاه و حديثا لا ينساه ) و صاحب مقصد اقصى اينسخن را همچنين ترجمه نوشته كه ترا آسيائى همچو آسياى اوست و ترا حديثى است كه فراموش نخواهد شد اما در روضة الصفا از ترجمهء تاريخ احمد بن اعثم كوفى منقولست كه سخن طليحه اين بود كه ( ان لك رجاء لا كرجاه و حديثا لا ينساه ) يعنى اميد تو با اميد خالد هم دوش نشود و ميان شما حديثى است كه ترا آن فراموش نگردد و على كل التقديرين عيينة بعد از شنيدن اينسخن آواز برآورد كه اى بنى فزاره فرار برقرار اختيار نمائيد كه اين بدبخت دروغ‌گويست آنگاه با قوم خود گريخته خالد بن الوليد بر ساير سپاهيان طليحه كه بنى اسد و غطفان بودند حمله كرد و ايشان از ميدان ستيز روى بميدان گريز نهاده طليحه نيز بجانب شام شتافت و بالاخره باسلام معاودت كرده در حرب نهاوند شربت شهادت چشيد در بعضى از كتب معتبره مسطور است كه خالد بن الوليد چون از محاربهء طليحه فراغت يافت با سپاه اسلام به طرف بطاح رفت و سرايا به اطراف و جوانب فرستاده بموجبى كه خليفهء رسول واجب الاتباع در وقت وداع او را تعليم نموده بود با ايشان گفت كه در ميان هر قبيله‌اى كه بانك نماز شنوند دست تعرض از مال و خون ايشان كوتاه دارند و اگر آواز اذان نشنوند و دانند كه آنقوم قبول اسلام نمىنمايند دود از دودمان ايشان برآرند و سريه‌اى كه ابو قتاده انصارى رضى اللّه عنه در ميان ايشان بود مالك بن نويره را كه بفرمودهء حضرت رسالت مآب امارت بطاح و اخذ صدقات بنى يربوع تعلق بوى ميداشت و بعد از فوت آنحضرت بردت متهم شده بود گرفته پيش خالد آوردند و ابو قتاده گواهى داد كه من بانگ نماز از ميان قوم مالك استماع نمودم و بعضى در جانب نقيض سخن گفتند و چون خالد با مالك در تكلم آمد نوبتى در وقت نقل از حضرت مقدس نبوى صلوات اللّه و سلامه عليه بر زبان مالك گذشت كه ( قال رجلكم كذا ) و خالد از شنيدن اين سخن در غضب رفته گفت اى سك محمد رسول اللّه مردما بود و مرد شما نبود آنگاه اشارت كرد تا ضرار اسدى سر مالك را از بدن جدا نموده در زير ديگى كه جهت پختن طعام بر اثقيه موضوع بود نهاد تا آتش در آن افتاد يافعى گويد كه سر مالك آن مقدار موى داشت كه تا وقتى كه طعام پخته شد مشتعل بود و خالد بعد از سوختن خرمن حيات مالك منكوحهء او را ام تميم بنت المنهال كه بحسن و جمال عديم المثال بود در حبالهء نكاح آورد و ابو قتاده از اين معنى آزرده خاطر شده سوگند ياد كرد كه هرگز در لشگرى كه در تحت لواى خالد باشد بجهاد نرود و متوجه مدينه شده بعد از وصول كيفيت حال را بعرض اصحاب رسانيد و مقارن آنحال برادر مالك متمم كه در سلك شعراء عرب انتظام داشت بموقف خلافت رسيده به تتميم آن تميمه پرداخت و بامداد عمر بن الخطاب رضى اللّه عنه كه دوست قديمى مالك بود با ابو بكر صديق رضى اللّه عنه گفت كه برادرم بر جادهء شريعت حضرت خاتم صلى اللّه عليه و سلم ثبات قدم داشت و خالد بطمع ام تميم او را بقتل آورده\r\n\r\n","description":"","footnote":"","page_name":" 450 ","page_number":494},
  {"content":"\r\n\r\nو عمر رضى اللّه عنه در باب طلب خالد جهت قصاص مبالغه بسيار كرده ابو بكر نخست از قبول آن سخن ابا نمود و آخر الامر نامه بخالد نوشت كه سپاه را هم آنجا گذاشته تنها بمدينه شتابد و خالد شرط امتثال مثال مرعى داشته چون بمدينه رسيد دو دينار زر سرخ نزد بلال كه حاجب امير المؤمنين ابى بكر بود فرستاد كه او را بيحضور عمر رضى اللّه عنه بمجلس خليفه درآورد و بلال بر اخذ آن وجه اقدام نموده خالد را تنها نزد خليفهء رسول خدا گذاشت گويند اول رشوتى كه در اسلام گرفتند آن بود در روضة الصفا مسطور است كه امير المؤمنين عمر رضى اللّه عنه بر در مسجدى كه نزديك بدار الخلافه بود اقامت داشت كه ناگاه چشمش بر خالد بن الوليد افتاد كه برسم مبارزان عرب دو تير بر دستار خويش خلانيده پيش امير المؤمنين ابى بكر ميرفت و فى الحال برخاسته و سهام را از عمامهء خالد بيرون كشيده بشكست و گفت مسلمانى را كشتى و بازنش تزويج نمودى به خدا سوگند كه ترا سنگسار كنم و با يكديگر بدار الخلافه شتافته دربان خالد را فردا وحيدا رخصت دخول ارزانى داشت و امير المؤمنين عمر را بازگردانيد و آن جناب در آن محل دست برهم زده مىگفت دريغ كه خون مالك هدر شد و چون خالد نزد خليفهء اول درآمد به زبان عتاب گفت كه ( قتلت مسلما و عزمت بامراته ) خالد جواب داد كه اى خليفهء رسول خدا ترا سوگند مىدهم كه از پيغمبر ( ص ) نشنيده‌اى كه خالد شمشير خداست ابو بكر گفت كه شنيده‌ام خالد گفت شمشير خدا نزند مگر گردن كافرى يا منافقى را ابو بكر از شنيدن اين سخن خالد را اجازت مراجعت داد و فرحناك از آن خانه بيرون خراميده متوجه معسكر خود گرديد در تاريخ طبرى مسطور است كه چون خالد از دار الخلافه بيرون آمد عمر را بر در مسجد نشسته ديد دست بقبضهء شمشير برده گفت ( تعال يا اعسر ) و خالد به جهت آن عمر بن الخطاب را به اين لفظ مخاطب گردانيد كه هر كار كه مردم بدست راست كنند عمر بدست چپ ميكرد القصه چون عمر حال برينمنوال ديد دانست كه خالد در باب قتل مالك عذرى گفته كه مقبول طبع ابو بكر افتاده لاجرم دست از تعرض او كوتاه داشت در روضة الاحباب مسطور است كه بعد از رخصت خالد ابو بكر ديت مالك بن نويره را از بيت المال ادا كرده سباياى قوم او را تسليم متمم نموده او را خشنود و شاكر باز گردانيد\r\n\r\nذكر شمه‌اى از حال مسيلمه و سجاح و بيان ازدواج ايشان بىوقوع نكاح\r\nچنانچه در ضمن وقايع سال يازدهم از هجرت سبق ذكر يافت چون مسيلمه با وفد بنى حنيفه از مدينه بديار خود شتافت آغاز دعوى نبوت كرد و بنابر آنكه او از فن سحر و شعبده وقوفى تمام داشت امور عجيبه بمردم نمود و در برابر بينات الهى كلمات مزخرفهء مسجعه ترتيب داده بر اتباع خويش خواند و بزعم بعضى از مورخان مسيلمه اول كسى است كه بيضه را در شيشه سرتنگ درآورد و نخستين شخصى است كه پر بريده طاير را وصل كرد\r\n\r\n","description":"","footnote":"","page_name":" 451 ","page_number":495},
  {"content":"\r\n\r\nو بواسطهء مشاهدهء امثال اين افعال بسيارى از ساكنان يمامه بنبوت مسيلمه ايمان آوردند و بعد از فوت حضرت رسالت صلى اللّه عليه و سلم كار او قوت گرفته قرب صد هزار كس در ظل علم شقاوت ؟ ؟ ؟ او مجتمع گشتند در خلال آن احوال سجاح بنت حارث بن سويد كه عورتى فصيحهء نصرانيه بود بنابر حب رياست آغاز دعوى نبوت كرده سخنان مسجع بر زبان آورد و مجموع بنى ثعلب كه قوم وى بود درين دعوى او را تصديق نموده بيك ناگاه بر سر بنى رباب رفتند و بانتهاب اموال آن قبيله پرداختند و اكثر ايشانرا دفين خاك ساختند آنگاه ارباب تدبير صلاح چنان ديدند كه بمحاربت متابعان ملت حضرت رسالت صلى اللّه عليه و سلم اقدام نمايند اما سجاح كلمهء چند مسجع بر ايشان خواند مبنى از آنكه اول بجانب يمامه رفته مهم مسيلمه را فيصل مىبايد داد و آنجماعت طريق اطاعت مسلوك داشته سجاح رايت عزيمت به طرف يمامه برافراشت و مسيلمه از اين معنى وقوف يافته جمعى را برسم رسالت نزد سجاح فرستاد تا كيفيت حال او را معلوم نمايند و بعد از آمدوشد رسل و رسايل آن كذاب و كذابه را حقيقة مهم يكديگر معلوم شده بين الجانبين مصالحه بوقوع پيوست و سجاح بر لشكر پيشى گرفته با ده كس از خواص نزد مسيلمه رفت و مسيلمه در خيمهء كه نزديك بقلعهء خود نصب كرده بود با او ملاقات نمود و آن‌دو مدعى كذاب در آن خلوت كلمات مسجعه و عبارات مزخرفه بر يكديگر خوانده مايل بمواصلت هم گشتند و سه شبانه روز بكام دل گذرانيده از مسيلمه در آن اوقات حسب المقدور قوت رجوليت ظهور مينمود و سجاح مهما امكن اظهار ملايمت و معاشقت ميفرمود آنگاه سجاح طبل رحيل كوفته بقوم خويش پيوست و چون زبرقان بن بدر و عطارد بن الحاجب و غيرهما از رؤسا از وى سؤال كردند كه ملاقات مسيلمه با تو چگونه اتفاق افتاد جواب داد كه مسيلمه را مانند خود پيغمبر مرسل يافتم و بموجب وحى سماوى عنان توسن نفس بمناكحتش تافتم آن طايفه پرسيدند كه مهر تو چه بود گفت هيچ گفتند عيب تمام باشد كه مثل تو عفيفهء بىمهر شوهر كند اكنون بيمامه بازگشته طلب مهر نماى و سجاح بطمع خام بار ديگر متوجه يمامه شد چون مسيلمه از قدوم او خبر يافت فرمود تا ابواب قلعه را مضبوط ساختند و بنفس شوم بر زبر دروازه آمده از سجاح پرسيد كه بچه سبب رنجه شده سجاح صورت حال را بيان كرد و مسيلمه مؤذن سجاح را كه شيث بن ربعى نام داشت طلبيده گفت كه در ميان قوم خويش ندا كن كه مسيلمه رسول خدا نماز بامداد و نماز خفتن را جهت مهر سجاح از شما برداشت آنگاه سجاح بمعسكر خود معاودت كرد و بروايت مقصد اقصى سجاح چند روزى در آن نواحى رحل اقامت بينداخت تا مسيلمه نصف خرماى يمامه را برسم كابين نزد او فرستاد القصه بعد از وقوع قضيهء مذكوره اكثر رؤساء قبايل بطلان دعوى سجاح را دانسته از متابعت او پشيمان گشتند و روى بمنازل خود آورده بدين اسلام رجوع كردند و سجاح با چهارصد نفر عنان عزيمت بموصل كه مسكن او بود معطوف گردانيد چنانچه در روضة الاحباب مسطور است كه تا زمان حكومت معاويه زنده مانده جمال حالش بحليهء ايمان زيور يافت آنگاه بعالم آخرت شتافت\r\n\r\n","description":"","footnote":"","page_name":" 452 ","page_number":496},
  {"content":"\r\n\r\n\r\nذكر واقعهء يمامه و قتل مسيلمة بن ثمامه\r\nدر اكثر كتب مورخين سمت تحرير و تبيين پذيرفته كه خالد بن الوليد چون از قضيهء مالك بن نويره فراغت يافت با لشكر ظفر اثر كه بروايت روضة الاحباب بيست هزار نفر بودند بجانب يمامه شتافت و در آن‌وقت مسيلمه چهل هزار مرد جرار فراهم آورده در نواحى باغى كه آن را حديقة الرحمن ميگفتند و بالاخره بحديقة الموت موسوم شد مستعد جنگ و پيكار نشسته بود و چون تقارب فريقين بتلافى انجاميد و نايرهء حرب و قتال بباد حملهء ابطال رجال مشتعل گرديد نخست ارباب ضلال را استيلا دست داده ابو حذيفه و سالم كه صاحب رايات اهل اسلام بودند با فوجى كثير از قراء صحابه بعز شهادت فايز شدند و كفار خود را بخيمهء خالد رسانيده آن را بشكافتند و شمشير برام تميم حواله كرده خواستند كه بتتميم كار او پردازند و بالاخره بنابر شفاعت مجاعه كه در سلك اعيان يمامه انتظام داشت از سر خون آن ضعيفه درگذشتند و چون ثابت بن قيس انصارى و براء بن مالك و زيد بن الخطاب غلبه كفار و فرار امت سيد ابرار مشاهده نمودند زبان ملامت گشاده كمر شجاعت برميان بستند و بنابر اهتمام و اجتهاد ايشان مسلمانان دلير شده بر اتباع مسيلمه حمله كردند و در اثناء كر و فر محكم بن الطفيل كه از اعاظم شجاعان يمامه بود بضرب شمشير براء بن مالك يا به زخم سنان عبد الرحمن بن ابى بكر رضى اللّه عنهما بقتل رسيد بدان سبب كفار دل شكسته گشته از ميدان ستيز روى بوادى گريز نهادند و بحديقة الموت پناه جسته متحصن شدند و براء بن مالك تيغ جهاد آخته و خود را بر در آن باغ انداخته چندان كشش و كوشش نمود كه اهل يمامه ابواب حديقه را بازگذاشتند و مسلمانان در آنجا ريخته بسيارى از كافران را بقعر جهنم فرستادند و مسيلمه بر دست وحشى قاتل حمزه رضى اللّه عنه و ابن ام عماره انصارى كشته گشت و نسيم فتح و ظفر بر پرچم علم اسلام وزيده كفر و ظلام نگونسار گرديد و مهم مردمى كه در قلعهء يمامه متحصن بودند بنابر مساعى مجاعه بطريقهء مصالحه فيصل يافت و خالد خبر اين فتح مبين را با خمس غنايم نزد ابو بكر صديق رضى اللّه عنه فرستاده انوار فرح و سرور بر وجنات ارباب توحيد تافت و در آن محاربه از سپاه مسيلمه چهارده هزار كس بقتل رسيدند و از مسلمانان بروايت احمد بن اعثم كوفى هفتصد نفر و بقول بعضى ديگر از مورخين فضيلت اثر سيصد و شصت كس شربت شهادت چشيدند و از جملهء شهدا يكى ابو دجانه سماك بن خرشه انصاريست و از مناقب ابو دجانه آنكه حضرت رسالت صلى اللّه عليه و آله و سلم روز احد شمشيرى بر دست گرفته بود فرمود كه كيست كه اين تيغ را چنانچه سزاوار است بگيرد صحابه پرسيدند كه يا رسول اللّه حق اين شمشير چيست آنحضرت فرمود كه حق اين شمشير آنست كه از كفار آن را دريغ ندارد و مسلمانان را بدان نيازارد فقال ابو دجانه ( انا اخذ بحقه ) و رسول صلى اللّه عليه و سلم آن شمشير را به او عنايت كرد ابو دجانه بدان وسيله در روز مذكور بسيارى از\r\n\r\n","description":"","footnote":"","page_name":" 453 ","page_number":497},
  {"content":"\r\n\r\nمشركان را مجروح و بىروح گردانيد و ديگرى از شهداء معركه يمامه زيد بن الخطاب است و او بحسب سن از امير المؤمنين عمر كلان‌تر بود و پيش از آن جناب تصديق نبوت حضرت رسالت مآب صلى اللّه عليه و آله نمود و ديگرى از شهيدان معركهء مذكور ثابت بن قيس بن شماس انصاريست و او خطيب حبيب حضرت بارى بود و در وقت ورود وفود بمدينه در حضور صاحب مقام محمود بقرائت خطبه قيام مينمود و ابو حذيفة بن عتبة بن ربيعه و غلام او سالم و بشر بن سعد الانصارى و عباد بن بشير و طفيل بن عمرو الدوسى و عامر بن بكير و سايب بن العوام برادر زبير و عبد اللّه بن سهيل بن عمرو و شجاع بن وهب رحمة اللّه عليهم اجمعين در سلك شهداء آن معركه انتظام داشتند مدت حيات عبد اللّه سى و هشت سال و اوقات عمر شجاع چهل و چند سال بود و در ماه ذو الحجه همين سال ابو العاص بن الربيع القريشى كه خواهرزاده خديجهء كبرى رضى اللّه عنها بود از عالم انتقال نمود\r\n\r\nذكر برگشتن اهل بحرين از دين رسول هاشمى و بيان دفع فتنه ايشان باهتمام علاء الحضرمى\r\nناصبان اعلام خير الانام بر صحايف ليالى و ايام مرقوم اقلام صحت ارتسام گردانيده اند كه منذر بن ساوى در زمان حيات حضرت مقدس نبوى باتفاق تمام مردم بحرين در سلك اهل ايمان انتظام يافته بود و در سال دهم از هجرت علاء الحضرمى از موقف نبوت جهت اخذ صدقات آنجماعت بدانجا رفت و هنوز علاء الحضرمى در آن ديار اقامت داشت كه حضرت خاتم الانبياء علم توجه بجانب ملاء اعلاء برافراشت و مقارن آن خبر ببحرين منذر نيز وفات يافت و مردم بحرين مرتد شده علاء بمدينه طيبه شتافت و در روضة الاحباب مسطور است كه متوطنان بحرين دو قبيله بودند بنى عبد القيس و بنو بكر و جارود بن عمرو كه از رؤساء عبد القيس بود و به خدمت حضرت رسالت صلى اللّه عليه و سلم رسيده بشرف ايمان و تعلم قرآن مشرف و مكرم گشته بود بعد از فوت آنحضرت زبان بنصيحت بنى عبد القيس بگشاد و آن جماعت را بر سر جاده شريعت نگاه داشت و مرتدان بنى بكر بنابر عداوت قديمى و تعصب دينى از ملوك عجم استمداد نموده لشكر بسر عبد القيس كشيدند و بين الجانبين حربى صعب دست داده كفار ظفر يافتند و عبد القيس بوادى فرار شتافته در قلعهء جواثا متحصن گشتند و بنو بكر آنحصار را مركزوار درميان گرفته دقيقه‌اى از دقايق محاربه و محاصره نامرعى نگذاشتند و چون اين اخبار بمدينهء سيد المرسلين رسيد امير المؤمنين ابى بكر صديق رضى اللّه عنه علاء حضرمى را سردار سپاه جرار گردانيده بمدافعهء بنو بكر مأمور ساخت و علاء لواى توجه افراشته در اثناء راه ثمامة بن اثال الحنفى و قيس بن عاصم با اقوام خويش به دو پيوستند و باتفاق روى به بنى بكر نهادند به ثبوت پيوسته كه در آن سفر عبور آن لشكر ظفر اثر بر ريگستانى افتاد كه از آب و آبادانى بسيار دور بود و بسبب هبوب صرصر ويرانى از رستن سبزه و رياحين بغايت مهجور و در آن بيابان بىپايان\r\n\r\n","description":"","footnote":"","page_name":" 454 ","page_number":498},
  {"content":"\r\n\r\nآتش عطش بر مجاهدان استيلا يافته به زبان تضرع و نياز از كريم عطابخش بنده‌نواز مخلص خود را مسألت نموده برطبق كلمهء  ( أَمَّنْ يُجِيبُ الْمُضْطَرَّ إِذا دَعاهُ )  دعاى ايشان بعز اجابت اقتران يافته ناگاه از رشحات سحاب عنايت مسبب الاسباب در صحرائى كه پيوسته آب ناياب بود غديرى پرآب به نظر ايشان درآمد و همگنان از آن آشاميده و دواب خود را سيراب گردانيده روى به راه نهادند و قاصدى هم‌عنان باد بقلعهء جواثا ارسال داشته از آمدن خويش اعلام دادند و استعلام نمودند كه بكدام طريق با اهل ظلام در مقام قتال آيند و محصوران ايشان را بشبيخون دلالت فرموده علاء با اتباع خويش در شبى كه مقرون بروز فتح و نصرت بود بيك ناگاه بر سر بنى بكر تاخت و اهل قلعه نيز از آن‌جانب بميدان نبرد شتافته جمعى كثير از كفار كشته گشتند و بقيت السيف قدم در وادى گريز نهاده پناه بحصار روم بردند و علاء الحضرمى جارود بن عمرو و ساير رؤساى عبد القيس را بنوازش بيكران اختصاص داده بنابر استصواب ايشان بجانب جزيرهء دارين كه پناه جمعى از متمردان بود توجه نمود و بعد از آنكه مسلمانان نزديك به آن جزيره رسيدند ديدند كه درياء زخار در ميان ايشان و مقصد حايل است و كفار كشتيها را بساحل برده‌اند لاجرم متأمل شدند و بالاخره توكل بر عنايت حضرت احديت كرده بيكبار با خيول و جمال و احمال و اثقال و اغنام و دواب به آب درآمدند و دعاكنان از آن بحر بىپايان در ضمان حيات رحيم رحمان بگذشتند و آن نهنگان درياء وغاهم از گرد راه بجزيره محاربه درآمده كشتى عمر كفار دارين را غريق گرداب فنا گردانيدند و بار ديگر نسيم ظفر بر پرچم علم اسلام وزيده فوجى از اصحاب ظلام به آتش دوزخ پيوستند آنگاه علاء الحضرمى متوجه قلعهء روم شده بتجديد با بنى بكر قتال شديد كردند باز مظفر و سرافراز گشته سالما غانما از آن ديار مراجعت فرمود و الحمد للّه الملك المعبود\r\n\r\nذكر حال بعضى ديگر از مرتدان قبايل عرب و بيان اعلاء اعلام شريعت نبى قريشى لقب\r\nدر روضة الاحباب مسطور است كه بعد از فوت حضرت رسالت صلى اللّه عليه و سلم ذو التاج لقيط بن مالك كه او را در زمان جاهليت جلندى مىگفتند از دين اسلام برگشته باستظهار بعضى از جنود شيطان بر ديار عمان استيلا يافت و متوطنان آن مكان را مانند خود مرتد ساخت و ساكنان مهره نيز بسبب قرب جوار از دين بىبهره گشتند و اينخبر بمدينه رسيد ابو بكر الصديق رضى اللّه عنه حذيفة بن محصن حميرى و عرفجه بارقى را بحرب آن جماعت مأمور گردانيد و مقرر فرمود كه عكرمة بن ابى جهل كه در حدود يمامه بود بديشان ملحق شود و حذيفه و عرفجه متوجه گشته در اثناء راه عكرمه بديشان پيوست و باتفاق نخست بر سر عمانيان رفته تيغ جهاد برآوردند و آن مقدار از كفار بقتل رسانيدند كه از خون ايشان دريائى بسان عمان جارى گشت و از آنجا بجانب كفرهء مهره شتافته\r\n\r\n","description":"","footnote":"","page_name":" 455 ","page_number":499},
  {"content":"\r\n\r\nبر ايشان نيز ظفر يافتند و سالما غانما عنان مراجعت به طرف مدينه تافتند به صحت پيوسته كه پس از انتقال رسول حضرت ذو الجلال از دار ملال قبايلى كه در حضرموت و صنعاء يمن اقامت داشتند مانند ساير اعراب شقاوت انتساب از شريعت حضرت رسالت مآب اجتناب نموده رايات فتنه و فساد مرتفع ساختند و زياد ابن لبيد انصارى كه والى حضرموت بود فرار كرده خبر ارتداد ايشانرا بابو بكر صديق رضى اللّه عنه رسانيد و صديق اكبر زياد را بر چهار هزار مرد جرار سرورى داده بدانجانب بازگردانيد و زياد بعد از وصول بدان ديار با كفار آغاز كارزار نموده مدتى مديد بين الجانبين نايرهء جنگ و شين اشتعال داشت آخر الامر عكرمة بن ابى جهل و مهاجر بن ابى اميه بموجب اشارت امير المؤمنين ابى بكر به او پيوسته دود از دودمان اهل ارتداد برآوردند و اشعث بن قيس كندى را كه از جملهء رؤساء آن قبايل بود در قلعه‌اى از قلاع يمن محصور گردانيدند و زمان محاصره امتداد يافته اشعث طالب مصالحه گشت و بعد از آمدوشد سفير مهم بر آن قرار يافت كه مسلمانان ده كس معين از اهل قلعه را امان داده تتمهء مردم بىايمان را عرصهء تيغ فنا گردانند و چون اشعث در قلعه بازگشاد زياد او را نيز گرفته خواست كه بقتل رساند زيرا كه از مردم حصار زياده از ده كس را امان نداده بودند و اشعث بر سبيل سهو خود را داخل آن ده نفر نگردانيده بود اشعث از مشاهده آن حال متحير گشته گفت چگونه جايز توان داشت كه من از براى ديگران امان بستانم و خود را در معرض قتل رسانم امان من بدلالت عقل مقرر است و در اين باب قيل و قال بوقوع پيوست بالاخره چنان قرار گرفت كه اشعث را زنده بدار الخلافة فرستند تا بدانچه راى امير المؤمنين ابى بكر اقتضا نمايد دربارهء او حكم فرمايد آنگاه زياد قريب هفتصد نفر از مرتدان قلعه را گردن زده اشعث را با جمعى مقيد و ملول بمدينه ارسال داشت و چون اشعث بمجلس صديق رضى اللّه عنه در آمد اظهار اسلام نموده زبان اعتذار و استغفار بگشاد و فاروق اعظم كه يكى از حضار آن مجلس بود روى بامير المؤمنين ابى بكر آورد گفت يا خليفه رسول اللّه قال رسول اللّه صلى اللّه عليه و آله و سلم من بدل دينه فاقتلوه لاجرم سزاوار آنست كه اشارت فرمائى تا غبار فتنه و فساد اشعث را بتحريك شمشير آبدار فرونشانند و اهل اسلامرا از ظلم و بيداد او برهانند و اشعث ديگر بتضرع و زارى امان طلبيده خواهر امير المؤمنين ابى بكر رضى اللّه عنه را خواستگارى نمود و آن جناب از سر گناهان او درگذشت و جرايم او را نابود انگاشته خواهر خود ام فروه را با او در سلك ازدواج كشيد و به اين جهت اشعث بار ديگر سردار قبيلهء كنده شده بغايت معتبر گرديد و او را از ام فروه سه پسر و دخترى در وجود آمد اسامى پسران اينست محمد اسماعيل و اسحق و دختره جعده نام داشت\r\n\r\nگفتار در بيان اسلام مثنى بن حارثه الشيبانى و رفتن خالد بن وليد بجانب عراق جهت تمهيد مبانى مسلمانى\r\nحاويان فضايل نفسانى و راويان وقايع انسانى آورده‌اند كه در سال دوازدهم از\r\n\r\n","description":"","footnote":"","page_name":" 456 ","page_number":500},
  {"content":"\r\n\r\nهجرت پيغمبر آخر الزمان مثنى بن حارثه كه از اعيان بنى شيبان بود بنابر حب مسلمانى بمدينه شتافته زبان بكلمهء توحيد جارى گردانيد و بعرض امير المؤمنين ابى بكر رسانيد كه قوت و جمعيت ملوك عجم بضعف و پريشانى سمت تبديل گرفته و دولت اقبال آن طايفه بنكبت و ادبار صفت تغير پذيرفته اميد آنكه مرا شرف اجازت ارزانى دارى تا باتفاق مردم كارى لشگر بحدود كوفه و سواد عراق برم و در آن ديار دست بتاراج اموال كفار برآورم و صديق رضى اللّه عنه او را رخصت داده مثنى بر آن موجب بتقديم رسانيد و بسيارى از مراعى و مواشى فارسيان را عرصه نهب و غارت گردانيد و عجميان در صدد منع آمده به اجتماع سپاه و ارسال مردم رزم‌خواه اقدام نمودند و چون اين خبر بمدينه رسيد امير المؤمنين ابى بكر باستصواب جماهير مهاجر و مشاهير انصار زمام سردارى سپاه عراق و مقاتله اهل كفر و شقاق را در قبضهء اقتدار خالد بن الوليد نهاده نامهء بوى نوشت كه از يمامه روى بدان صوب آورد و در اعلاء اعلام اسلام مساعى جميله مبذول دارد خالد رضى اللّه عنه با قرب ده هزار سوار نامدار بسواد عراق درآمده مثنى به دو پيوست و در آن اوقات حكومت سواد متعلق بابن صلوبا و ايالت حيره مفوض به قبيصة بن ذويب الطائى بود و ميان آن‌دو سردار و مسلمانان مهم بمصالحه انجاميده خالد جزيه بر ايشان مقرر ساخت و اين اول جزيه بود كه در عراق وضع نمودند و خالد و مثنى بعد از فراغ از مهم حيره با هيجده هزار مرد خيره بجانب ايله شتافتند و هرمز كه از قبل كسرى حاكم آن سرزمين بود بقدم مقابله و مقاتله پيش‌آمده حربى اتفاق افتاد كه از مهابت آن بهرام جنگ‌جوى عنان تمالك و تماسك از دست داد و هرمز در آن معركه بضرب تيغ خالد كشته گشته نصرت نصيب اهل اسلام شد و مقارن آن فتح قارن كه امير اهواز بود و با سپاه صف‌شكن بمدد هرمز مىآمد نزديك معسكر مسلمانان رسيد و خالد رضى اللّه عنه او را استقبال نموده و باشتعال آتش قتال پرداخته نوبت ديگر نسيم فتح و نصرت بر پرچم علم ارباب توحيد وزيد و قارن در پنجه تقدير اسير شده قرب سى هزار كفار خاكسار به زخم شمشير آبدار و نوك نيزهء ثعبان كردار از پاى در افتادند و بسيارى از ايشان بقيد اسارت گرفتار گشتند و از جمله اسيران يكى پدر حسن بصرى بود كه ملت نصرانيه داشت در مقصد اقصى مذكور است كه بعد از اين واقعه كسرى شخصى را موسوم بود بهزار مرد با جمعى كثير از دليران ميدان نبرد بجنگ خالد رضى اللّه عنه فرستاد و مدت مقابله و مقاتله بيست روز امتداد يافته در روز آخر هزار مرد بر دست خالد با هزار سالها برابر شده كفار بگريختند آنگاه جاثان نامى با سى هزار مرد خنجرگذار بمحاربه خالد مبادرت نموده مهم او نيز مثل ساير عجميان بفيصل انجاميد و خالد درين محاربات غنايم موفور و اموال نامحصور گرفته خمس آن را بمدينه فرستاد و تتمه را بر لشگريان تقسيم فرمود و هم در آن سال بعنايت ملك متعال انبار و عين التمرو دومة الجندل نيز باهتمام خالد بن الوليد و مثنى بن حارثه شيبانى و ساير حاميان حوزهء مسلمانى مفتوح گشت و رفعت ماهچهء اعلام اسلام از فرق فرقدين درگذشت\r\n\r\n","description":"","footnote":"","page_name":" 457 ","page_number":501},
  {"content":"\r\n\r\n\r\nذكر نهضت سپاه اسلام بجانب ولايت شام و بيان انكشاف صور انبياء عليهم السلام\r\nدر وقت سفارت هشام فضلاء انام و فصحاى ذو الاحترام آورده‌اند كه در سال سيزدهم از هجرت خير الانام عليه الصلواة و السلام امير المؤمنين ابى بكر صديق رضى اللّه عنه را داعيه غزو شام در خاطر افتاد و هفت هزار مرد مقاتل يراق نموده سردارى آن سپاه را بعمرو عاص و ابو عبيدة بن الجراح و يزيد بن ابى سفيان و شرحبيل بن حسنه تفويض فرمود و عمرو عاص را بامارت فلسطين نامزد كرد و ابو عبيده را بايالت حمص و يزيد بن ابو سفيان را بحكومت دمشق و شرحبيل را برياست اردن و چنان مقرر نمود كه چون امراى اربعه در يك موضع مجتمع باشند امارت تمامى لشكر بابو عبيده رضى اللّه عنه تعلق داشته باشد و اگر متفرق باشند هريك بامارت سپاه و ناحيهء خود قيام نمايند القصه چون آنجماعت طى منازل و مراحل كرده بممالك شام درآمدند ابو عبيده باقتضاء رأى خويش يا باشارت امير المؤمنين ابى بكر هشام بن عاص را كه برادر عمرو بود با ديگرى از خواص نامزد رسالت قيصر فرمود تا او را بقبول دين اسلام و متابعت شريعت خير الانام صلى اللّه عليه و آله الكرام و اصحابه العظام دعوت نمايند و لوازم نصيحت بجاى آورده از عناد و لجاج نهى فرمايند از هشام مرويست كه گفت چون از ابو عبيده رضى اللّه عنه رخصت يافته بصوب مملكت هرقل شتافتيم در غوطه دمشق بپايهء سرير جبلة بن ايهم غسانى كه در آن ولايت از قبل قيصر بر مسند كامرانى متمكن بود رسيديم و او در آن‌وقت بر تختى بلند مسكن داشت و جانب راست و چپ او كرسيهاى زرين نهاده بودند و جماعتى از ملك‌زادگان بر آن كرسيها نشسته و جامه‌هاء زربفت پوشيده اما جبله اثواب سياه دربر داشت و چون چشم جبله بر ما افتاد كسى باستقبال فرستاد و پرسيد كه بچه مهم رنجه شده‌ايد گفتيم كه ما سبب آمدن خود را نگوئيم الا با جبله لاجرم جبله ما را پيش طلبيده بىواسطه در تكلم آمد و ما او را باسلام دعوت فرموديم قبول نكرد آنگاه سئوال نموديم كه چرا كسوت سياه پوشيده‌اى جواب داد كه اين كسوترا شعار خود ساخته سوگند خورده‌ام كه آن را از تن بر نكشم تا وقتى كه شما را از نواحى شام بيرون كنم ما گفتيم كه غريب نذرى كرده‌اى و عجيب امرى بخاطر آورده‌اى و حال ما بر آن عزيمت اين مسافت پيموده‌ايم كه ترا بلكه پادشاهى را كه از تو بزرگتر است باسلام درآوريم يا از ممالك روم و شام اخراج نمائيم و درين ديار شعار ملت سيد ابرار صلى اللّه عليه و آله الاخيار ظاهر فرمائيم جبله گفت اين معنى طايفه‌اى را كه سمرا باشند ميسر خواهد شد نه شما را ما پرسيديم كه سمرا كدام قوم‌اند جواب داد كه سمرا جمعىاند كه بروز روزه دارند و بشب نماز گفتيم و اللّه كه صيام و قيام ما برينمنوال است و بعد از استماع اين سخن تغييرى تمام به حال جبله راه يافته گفت برخيزيد و بجانب مقصد شتابيد و شخصى را رفيق ما گردانيده نزد هرقل فرستاد و پس از آنكه ما\r\n\r\n","description":"","footnote":"","page_name":" 458 ","page_number":502},
  {"content":"\r\n\r\nبدار الملك قيصر درآمديم آنشخص گفت كه شتران شما قابل آن نيست كه بر آن سوار بوده ببارگاه پادشاه رويد اگر خواهيد مركب را هوار حاضر سازم جواب داديم كه ما به همين وضع تا در خانه قيصر خواهيم رفت و او ما را موقوف گردانيده صورت حال را عرض داشت هرقل كرد و جواب آمد كه بهر نوع كه خواهند ايشانرا دستورى ده تا بيايند و چون ما بدرگاه پادشاه رسيديم شترانرا بخوابانيديم و گفتيم كه لا إله الا اللّه و اللّه اكبر و از گفتن اين تكبير غرفهء و كوشك و بروايتى مجموع قصر قيصر مانند نخلى ترا ز باد صرصر در حركت آمد و قيصر اين صورت را مشاهده كرده كسى را نزد ما فرستاد كه شما را نرسد كه اينجا اظهار ملت خود كنيد هر سخنى و پيغامى كه داريد اعلام نمائيد ما جواب داديم كه به غير قيصر سخنى نگوئيم و قيصر اين ملتمس را مبذول داشته رخصت ملاقات داد و ما بمجلس او درآمده ديديم كه بر تختى نشسته و جمعى از مردم قوىهيكل در پاى سريرش ايستاده‌اند و او و تمامى اركان دولتش لباسهاى سرخ در بردارند و چون چشم قيصر بر ما افتاده تبسم نموده پرسيد كه چرا مراسم تحيت بجاى نياورديد جواب داديم كه تحيت ما بر شما حلال نيست همچنانكه تحيت شما بر ما گفت تحيت شما نسبت به پادشاه چه باشد گفتيم كه السلام عليك گفت او بچه كيفيت جواب گويد گفتيم كه همين لفظ را منقلب گرداند باز گفت كه بزرگترين الفاظ شما كدام است گفتيم كه لا إله الا اللّه و اللّه اكبر و بعد از صدور اين سخن ديگربار آن غرفه با كوشك لرزيدن گرفت هرقل گفت هرگاه كه در خانه‌هاى خود اين كلمه بر زبان شما جريان يابد اين صورت مشاهده شود گفتيم ما هرگز در مساكن خويش مثل اين حالتى نديده‌ايم قيصر گفت اى كاشكى در حين گفتن اين كلمه خانه‌ها بر سر شما فرود آمدى و يك نيمهء ملك من زائل گشتى گفتيم كه چرا گفت فوت نصفى از ملك بر من آسان‌تر است از ظهور دين محمدى هشام گويد كه قيصر بعد از قيل و قال و جواب و سئوال فرمان داد كه ما را در منزل نزه فرود آوردند و خدمات شايسته كردند و پس از انقضاى سه روز شبى ما را در خلوت طلب داشته حكايتى چند پرسيده جواب شنيد آنگاه فرمود كه صندوقى بزرگ مذهب كه محتوى بر خانه‌هاى كوچك بود حاضر ساختند و در خانه‌اى از آن خانه‌ها را گشاده حرير پارهء سياه بيرون آورد و نشر كرد و بر آن حرير صورت مردى بود سرخ رنگ فراخ چشم بلند گردن امرد كه دو گيسوى تافته داشت با حسن و مهابتى تمام پس هرقل ما را گفت ميدانيد كه اين صورت كيست گفتم نميدانيم گفت اين صورت آدمست عليه السّلام آنگاه در خانهء ديگر باز كرد و همچنين حرير پارهء سياه كه بر آن صورت مردى بود سفيد روى جعد موى سرخ چشم كه سرى بزرگ و ساق سطبر و محاسن نيكو داشت بيرون آورده و گفت ميدانيد كه اين صورت كيست گفتيم نى گفت اين صورت نوح عليه السّلام است و بعد از آن از خانهء ديگر مردى بيرون آورد كه بغايت سفيد بود و اثر شبيب بر محاسنش مينمود و چشمهاى سياه داشت و پيشانى گشاده و هموار و بينى بلند و از تازه‌روئى كسى را تصور مىشد كه در تبسم است و گفت اين صورت ابراهيم خليل است عليه السّلام پس از آن در خانهء\r\n\r\n","description":"","footnote":"","page_name":" 459 ","page_number":503},
  {"content":"\r\n\r\nديگر بگشاد و از آنخانه حريره پارهء سفيد كه صورت پيغمبر صلى اللّه عليه و سلم بر آن منقوش بود بيرون آورد و گفت اين صورت را مىشناسيد گفتيم بلى اين صورت حضرت محمد رسول اللّه صلى اللّه عليه و سلم است و در گريه افتاديم چون اين حالت مشاهدهء قيصر گشت بتعظيم تمام برخاست و باز بنشست و گفت شما را به خدا سوگند مىدهم كه اين صورت محمد است گفتم به خدا كه چنين است و گويا كه او را حاضر مىبينيم پس زمانى بجانب ما نگريست و گفت اين صورت پيغمبر آخر الزمان است و تعجيل من در ظاهر ساختن آن آزمايش شما بود و قيصر بعد از آن صور ديگر پيغمبران را از خانهاى آن صندوق بيرون آورده بما نمود و آخر الامر از وى سؤال كرديم كه اين صورت‌ها بچه كيفيت بدست تو افتاده و تا قياس به صورت پيغمبر خود كرده دانستيم كه جميع اين صور موافق ذى الصورتست هرقل جواب داد كه ابو البشر از حضرت واهب الصور مسألت نمود كه صورتهاء فرزندان او را كه بشرف نبوت مشرف خواهند شد بوى نمايد ايزد تعالى اين ملتمس را بعز اجابت رسانيده صور پيغمبرانرا به دو فرستاد و اين صورتها در مغرب زمين در خزانهء آدم بود و از پدران به پسران انتقال مىيافت تا بذو القرنين رسيد و از وى بسلاطين منتقل ميگرديد تا بدست ما افتاد و اكنون كه شما صورت پيغمبر خود را شناختيد مرا وثوق تمام پيدا شد و دانستم كه هر صورتى مطابق ذى الصورتست و گفت ايكاش خداى تعالى بدرقهء توفيق رفيق من گرداند تا دست از تمشيت امور مملكت كوتاه ساخته بحجاز روم و لوازم عبوديت كمترين كسى از شما بتقديم رسانم ليكن دريغ كه دل از سلطنت و فرمان‌فرمائى بر نمىتوانم گرفت در تاريخ احمد بن اعثم كوفى مسطور است كه قيصر بعد از وقوع اين مقالات هشام و رفقاء او را جوايز و صلات گران‌مند بخشيده رخصت معاودت ارزانى داشت و ايشان انعامات او را رد كرده بر رواحل خود بنشستند و روى به خدمت ابو عبيده رضى الله عنه آوردند و پس از وصول آنچه در آن سفر ديده بودند و شنيده بتفصيل معروض گردانيدند و ابو عبيده رضى الله عنه از استماع سخنان قيصر متعجب گشته اين آيه بر زبان راند كه  ( خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ وَ لَهُمْ عَذابٌ عَظِيمٌ )  و كيفيت حال را بابو بكر صديق رضى الله عنه عرضه داشت نمود و لشگريان را استمالت نموده بتهيهء اسباب قتال اشتغال فرمود\r\n\r\nگفتار در بيان فتح بصرى و واقعهء اجنادين و ذكر بعضى ديگر از وقايع غزوات حاميان حوزهء دين\r\nبه ثبوت پيوسته كه چون قيصر از درآمدن سپاه اسلام بولايت شام خبر يافت برادر خود تدارقرا با پنجاه هزار يا هفتاد هزار مرد جرار جهت تدارك آن مهم به ثنيه جلو كه از نواحى فلسطين است فرستاد و خود بانطاكيه شتافته به اجتماع ساير جنود نكبت ورود فرمان فرمود و عمرو عاص كيفيت حال را بدار الخلافه نوشته امير المؤمنين ابى بكر\r\n\r\n","description":"","footnote":"","page_name":" 460 ","page_number":504},
  {"content":"\r\n\r\nرضى الله عنه عجالة الوقت هاشم بن عتبة بن ابى وقاص را با سه هزار كس بمدد امراى شام ارسال داشت بعد از آن مكتوبى بخالد بن الوليد در قلم آورد مضمون آنكه امارت سپاه شام را بجانب تو تفويض كرديم مىبايد زمام مهام عراق را در كف كفايت مثنى نهاده خود بديار شام روى و لشكر اسلام را در سايهء اعلام نصرت انجام جاى داده همت بر دفع كفرهء روم و شام مصروف دارى و چون اين نامه بخالد رسيد بموجب فرموده عمل نموده با سپاهى كه در معركهء يمامه همراه داشت علم توجه به طرف شام برافراشت و در اثناء راه بفتح بعضى از قلاع و قصبات پرداخته در منزل قتات بصرى بابو عبيده پيوست و متوجه فتح آن بلده شد مردم بصرى جزيه قبول نمودند بعد از آن خالد و ابو عبيده رضى الله عنه بمدد عمرو عاص شتافته در فلسطين بوى ملحق گشتند و طايفه‌اى از سپاه روم كه سردار ايشان فلقطه نام داشت و در حدود فلسطين بودند بر جمعيت مسلمانان اطلاع يافته به طرف اجنادين كه موضعى است در ميان رميله و بيت حزين رفتند و مسلمانان نيز بدانجانب توجه نمودند و در آن‌وقت سى و شش هزار كس در ظل رايت خالد بودند و عدد جنود روم و شام از هفتاد هزار تا سيصد و بيست هزار گفته‌اند و بعد از تلاقى فريقين حربى صعب دست داده بمقتضاى آيت وافى عنايت  ( كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً )  هزيمت بر لشكر كفار افتاد و بروايتى سى هزار نفر از شاميان بداختر كشته گشته غنايم بسيار و اموال بيشمار بتحت تصرف امت احمد مختار صلى الله عليه و آله الاطهار درآمد و در آن واقعه جمعى از صحابه و تابعين نيز بعالم بقا منزل گزيدند و از آن جمله يكى ابان بن سعيد ابن العاص است و او بروايت صاحب گزيده كتابت وحى نموده بود و سلمة بن هشام المخزومى و نعيم بن النحام و هشام بن العاص برادر عمرو و نعمان بن صفر العدوى و عبد الله بن عمرو الدوسى همدران معركه شهيد شدند و از احوال ايشان چيزى كه لايق بسياق اين مختصر باشد بوضوح نه پيوست لاجرم جواد خوش خرام خامه در طريق اختصار سلوك نمود القصه چنانچه در روضة الاحباب مسطور است خالد رضى الله عنه بعد از واقعهء اجنادين با لشكر ظفر قرين متوجه دمشق شده بديرى كه اكنون آن را دير خالد گويند و از آنجا تا دمشق از باب شرقى يك ميل راهست منزل گزيد و ابو عبيده رضى الله عنه در باب جابيه فرود آمده يزيد بن ابى السفيان دروازهء تو ما را معسكر گردانيد و بدين طريق دمشق را درميان گرفته آغاز محاصره فرمودند در آن اثناء بوضوح پيوست كه بيست هزار نفر از لشكر روم جهت امداد دمشقيان سفر كرده بموضع مرج الصفر رسيدند و خالد رضى الله عنه متوجه ايشان گشته بيك حمله آن سپاه را انهزام داد و قرب هزار كس را بدوزخ فرستاد و مسلمانان گريختگان را تعاقب نموده بروايت احمد بن اعثم كوفى اكثر آن بيست هزار نفر را به تيغ تيز بگذرانيدند و سردار كفار را كه قسطام نام داشت با صد و شصت كس اسير گردانيدند و ايشان نيز به حكم خالد كشته گشتند و بعد ازين فتح مبين خالد با سپاه ظفر قرين از مرج صفر كرت ديگر عنان عزيمت بصوب دمشق انعطاف داد و بدستور پيشتر بر ظاهر\r\n\r\n","description":"","footnote":"","page_name":" 461 ","page_number":505},
  {"content":"\r\n\r\nآن شهر فرود آمده در باب محاصره و محاربهء شاميان اهتمام كرد و در خلال آن احوال معلوم شد كه چون خبر واقعهء اجنادين بسمع هرقل رسيده لشكر بسيار ترتيب نموده بعدد رؤساء جنود اسلام چهار سردار تعيين كرده بجانب خالد روان گردانيده لاجرم خالد باتفاق ساير سپهسالاران اسلام از ظاهر دمشق برخاسته روى بروميان آورد و در كنار نهر يرموك بديشان رسيده از جانبين به تسويهء صفوف پرداختند و خود را مستعد جنگ و جدال و حرب و قتال ساختند و در آن معركه جنود روم سيصد هزار بودند و لشكر اسلام بقولى چهل هزار و پيش از آنكه دليران روزگار بهيجان غبار معركهء كارزار پردازند قاصدى از مدينه رسيده بآواز بلند گفت مژده باد اى مسلمانان كه اينك از نزد خليفهء رسول خدا دوازده هزار سوار خنجرگذار بمدد شما ميرسد و در پهلوى خالد ايستاده او را از فوت صديق اكبر و خلافت امير المؤمنين عمر خبر داد خالد گفت برين تقدير من از امارت لشكر معزولم قاصد جواب داد كه بلى سردارى اين سپاه تعلق بابو عبيدة بن الجراح گرفت القصه باوجود اين استماع اخبار خالد دل از جاى نبرد و باتفاق ساير مردان بميدان نبرد تاخته دود مرگ از جان كفار برآورد نظم\r\n بهرسو كه خالد برآورد تيغ * * فرو ريخت خون همچو باران ز ميغ *\r\nگهى جانب چپ گهى سوى راست * * بزد تيغ و از كافران كينه خواست \r\n- و ساير سرداران مسلمانان شمشير جهاد آخته و بر شاميان تاخته اعدا نيز لوازم كشش و كوشش بتقديم رسانيدند شعر\r\n دهاده برآمد ز هردو گروه * * زمين شد ز سم ستوران ستوه *\r\nبه خون يلان خاك آغشته شد * * تو گفتى زمين ارغوان كشته شد \r\nبالاخره رياح نصرت احديت از مهب عنايت بىغايت بر شقه علم امت سيد عالم صلى الله عليه و سلم وزيده لشكر قيصر فرار برقرار اختيار كردند و در آن معركه قرب صد و بيست هزار كفار كشته گشته از اهل اسلام سه هزار نفر شربت شهادت چشيدند و آن مقدار غنيمت بدست مسلمانان افتاد كه بنان بيان از تعداد آن بعجز و قصور اعتراف مينمايد بيت\r\n ز بسيارى رخت و اسب و شتر * * دل و ديدهء مفلسان گشت پر \r\nو بعد از اجتماع غنايم و انضباط رخوت و بهايم خالد نزد ابو عبيده رضى الله عنه رفته او را از فوت امير المؤمنين ابى بكر و خلافت امير المؤمنين عمر و عزل خود و نصب او بامارت لشكر خبر داد و ابو عبيده بتقسيم غنايم پرداخته خمس آن اموال را بمدينه فرستاد و بموجب نوشته كه از نزد فاروق اعظم باسم او صدور يافته بود نصف جهات خالد را نيز گرفته ارسال داشت و اين معنى بر خاطر لشكريان بغايت گران آمد و اللّه المستعان\r\n\r\nذكر وفات امير المؤمنين ابى بكر الصديق و بيان بعضى از فضايل آن سالك مسالك توفيق\r\nدر روضة الاحباب مسطور است كه سبب فوت صديق اكبر آن بود كه يكى از معارف يهود آنجنابرا ضيافت نمود و زهر در طعام تعبيه كرده امير المؤمنين ابى بكر\r\n\r\n","description":"","footnote":"","page_name":" 462 ","page_number":506},
  {"content":"\r\n\r\nرضى اللّه عنه و حارث بن كلده مطيب از آن طعام خوردند و در اثناء اكل حارث گفت يا خليفهء رسول اللّه صلى اللّه عليه و سلم درين خوردنى زهر يك ساله است و من و تو بيك روز از عالم خواهيم رفت هردو در همان روز بيمار گشته و مدت يكسال مريض بوده در اواخر جمادى الآخر سال سيزدهم از هجرت وفات يافتند و در سبب موت آن جناب اقوال ديگر نيز ورود يافته كه در ايراد آن فايده متصور نيست و امير المؤمنين ابى بكر رضى اللّه عنه در ايام مرض چون دانست كه زمان ارتحال از دار الملال نزديك است فاروق اعظم را بولايت عهد تعيين نمود و در آن باب وثيقه‌اى در قلم آورد و نخست طلحة بن عبيد اللّه و بعضى ديگر از صحابه در باب خلافت امير المؤمنين عمر اندك مضايقه كردند و بالاخره سر اطاعت بر خط فرمان صديق اكبر نهادند در روضة الصفا مسطور است كه امير المؤمنين ابى بكر رضى اللّه عنه در وقتى كه پهلو بر بستر ناتوانى داشت فرمود كه چون مرا حالتى كه ناگزير مخلوقاتست روى نمايد و شربت فنا چشيده آيد و از غسل و تكفين و نماز فراغت دست دهد جنازه مرا قريب بروضهء منوره مصطفى عليه من الصلاة اشرفها ببريد و بگوئيد كه يا رسول اللّه ابو بكر آمده است و دستورى ميخواهد كه درآيد اگر اجازت شود مرا در جنب قبر معطر خير البشر دفن كنيد و علامت رخصت حضرت آن باشد كه در روضه بى از آنكه كسى متصدى گشادن آن شود مفتوح گردد و اگر دستورى نيابيد جسد مرا در گورستان بقيع مدفون گردانيد آنگاه بر زبان الهام بيان راند كه  ( إِنَّا لِلَّهِ وَ إِنَّا إِلَيْهِ راجِعُونَ )  اين كلمات روز يكشنبه از آن جناب صدور يافت و روز دوشنبه ببهشت عدن شتافت گويند آخر سخنى كه ابو بكر صديق رضى اللّه عنه به آن متكلم شد اين بود كه ( توفنى مسلما و الحقنى بالصالحين ) اصحاب هدايت انتساب بعد از اقامت مراسم تجهيز و تكفين و اداء نماز جنازهء رحمت اندازهء او را قرب بخوابگاه حضرت رسالت آورده الفاظى كه تلقين كرده بود بر زبان آوردند در ساعت در روضه باز شد لاجرم در جنب مرقد مطهر خير البشر بحفر قبر قيام نموده ولد صديق اكبر عبد الرحمن و فاروق اعظم و ذو النورين و طلحه بقبر درآمدند و در شب آن جناب را دفن كردند نقلست كه چون خبر اين واقعهء كبرى به پدر صديق اكبر ابو قحافه رسيد اصلا متغير نشد و گفت ( للّه ما اخذو له ما اعطى ) و ابو قحافه بعد از چند ماه از فوت پسر در مكه بعالم ديگر انتقال نمود و به صحت پيوسته كه ابو بكر صديق رضى اللّه عنه زاهدترين و متواضع ترين صحابه بود و در ايام خلافت جامه پشمينه پوشيدى و در تكلف مأكول و ملبوس نكوشيدى در روضة الاحباب مسطور است كه در آن روز كه صديق اكبر رضى اللّه عنه بخير البشر صلى اللّه عليه و سلم ايمان آورد چهل هزار درم نقد داشت و همه را در طريق رضاء حق سبحانه و تعالى صرف نمود لاجرم عنايت بىغايت احمدى قد قدرش را به لباس خجسته اساس حديث ( ما نفعنى مال احد قط مثل ما نفعنى مال ابى بكر ) مزين گردانيد و رحمت بىنهايت محمدى ( ص ) كام جانش را از كاس ( ان من آمن الناس على فى صحبته و ماله ابا بكر ) شربتى نافع چشانيد و كلام معجز انتظام   ( وَ سَيُجَنَّبُهَا الْأَتْقَى الَّذِي يُؤْتِي مالَهُ يَتَزَكَّى )   كه در شأن\r\n\r\n","description":"","footnote":"","page_name":" 463 ","page_number":507},
  {"content":"\r\n\r\nآن خليفه عظيم الشأن نازل شده بر كمال زهد و پرهيزكارى او برهانيست روشن و حديث صحت انجام ( انت صاحبى فى الغار و صاحبى على الحوض ) بر كمال خصوصيت آن جناب نسبت به حضرت رسالت مآب دليلى است معين و بنابر مدلول كريمهء مذكوره و نزول آيه شريفهء  ( إِنَّ أَكْرَمَكُمْ عِنْدَ اللَّهِ أَتْقاكُمْ )  نزد علماء اهل سنت و جماعت افضليت آن جناب بر ساير اصحاب امريست مقرر و بمقتضاى فحواى آيت وافى عنايت  ( ثانِيَ اثْنَيْنِ إِذْ هُما فِي الْغارِ )  فضلاء شريعت نبوى و عظماء ملت مصطفوى را وصول بمرتبهء عليه آنسرور غيرممكن و متصور از ابو الغالب و كلبى رحمهما اللّه كه از اكابر اهل تفسيرند منقولست كه در كلمهء كريمه  ( وَ الَّذِي جاءَ بِالصِّدْقِ وَ صَدَّقَ بِهِ )  مراد از ( الذى جاء بالصدق ) مخبر صادقست صلى اللّه عليه و سلم و مقصود از ( صدق به ) ابو بكر صديقست رضى اللّه عنه و همچنين بعقيدهء بعضى از مفسران در آيهء عظيم الشأن  ( ضَرَبَ اللَّهُ مَثَلًا عَبْداً مَمْلُوكاً لا يَقْدِرُ عَلى شَيْءٍ وَ مَنْ رَزَقْناهُ مِنَّا رِزْقاً حَسَناً فَهُوَ يُنْفِقُ مِنْهُ سِرًّا وَ جَهْراً هَلْ يَسْتَوُونَ )  مراد از عبد مملوك ابو جهل بن هشام است و مقصود از  ( وَ مَنْ رَزَقْناهُ مِنَّا رِزْقاً حَسَناً )  صديق اكبر است و در صحيح بخارى از عبد اللّه بن عمر رضى اللّه عنهما مرويست كه گفت ( قال كنا فى زمن النبى صلى اللّه عليه و سلم لا يعدل بابى بكر احدا ثم عمر ثم عثمان ثم ينزل اصحاب النبى صلى اللّه عليه و سلم لا تفاضل ) بينهم و ترمذى در جامع خود از ابو هريره رضى اللّه عنه روايت نموده كه رسول صلى اللّه عليه و سلم گفت كه نيست مرا حدى را نزديك ما نعمتى مگر آنكه ما مكافات آن را بجاى آورده‌ايم مگر ابو بكر پس بدرستى كه مر او را نزديك ما نعمتى است كه مكافات آن را ايزد سبحانه و تعالى در روز جزا خواهد كرد و اگر مىبودم من گزيدهء خليل هرآينه مىگرفتم ابو بكر را خليل ( الاوان صاحبكم خليل اللّه ) و هم از ابو هريره رضى اللّه عنه در صحيح مسلم منقولست كه روزى رسول اللّه صلى اللّه عليه و سلم اصحاب هدايت انتساب را مخاطب ساخته گفت كه امروز از شما روزه‌دار كيست ابو بكر گفت كه من پس رسول صلى اللّه عليه و سلم فرمود كه كيست از شما كه امروز از عقب جنازه رفته باشد ابو بكر گفت كه من باز پيغمبر بر زبان مبارك راند كه كيست از شما كه امروز عيادت بيمار كرده باشد ابو بكر گفت كه من باز خاتم الانبيا فرمود كه كيست از شما كه امروز مسكينى را طعام داده باشد صديق گفت كه من باز رسول اللّه صلى اللّه عليه و سلم فرمود كه كيست از شما كه امروز عبادت بىشمار كرده باشد ابو بكر گفت كه من حضرت رسول صلى اللّه عليه و سلم فرمود كه اين خصال در مردى جمع نشود مگر آنكه به بهشت درآيد راقم حروف گويد كه مناقب و مفاخر آن خليفه ستوده مآثر موفور است و خصايل حميده و فضايل پسنديدهء او غير محصور خامهء شكسته زبان از ايراد جميع آن امور معاف و معذور انه العفو و الغفور\r\n\r\nذكر ازواج و اولاد امير المؤمنين ابى بكر رضى اللّه عنه\r\nدر روضة الاحباب مسطور است كه ابو بكر صديق رضى اللّه عنه در جاهليت دو عورت\r\n\r\n","description":"","footnote":"","page_name":" 464 ","page_number":508},
  {"content":"\r\n\r\nبحبالهء نكاح درآورد يكى قبلة بنت عبد العزى كه بعضى نام او را قتيله گفته‌اند و عبد اللّه و اسماء كه بذات النطاقين اشتهار يافته ازو متولد شدند دوم ام رومان بنت عامر كه والدهء عبد الرحمن و عايشه است و امير المؤمنين ابى بكر در اسلام نيز دو زن عقد كرد يكى اسماء بنت عميس كه محمد از وى متولد شد دويم حسنة بنت خارجة بن زيد انصارى و او در وقت وفات صديق حامله بود و دخترى آورد\r\n\r\nذكر جماعتى كه در وقت فوت ابو بكر بر سر شغل و عمل بودند\r\nباتفاق ارباب خبر قاضى امير المؤمنين ابى بكر فاروق اعظم بود و كاتبش ذو النورين و زيد بن ثابت و عبد اللّه بن ارقم رضى اللّه عنهم غلام صديق سديف منصب حجابت داشت و عامل آن جناب در مكه عتاب بن اسيد الاموى بود و عتاب نيز در همان سال عالم را بدرود نمود و در طايف عثمان بن ابى العاص والى بود و در صنعا مهاجر ابن ابى اميه و در حضرموت زياد بن اسيد و در نجران جرير بن عبد اللّه البجلى و در بحرين علاء الحضرمى و در سواد عراق مثنى بن حارثهء شيبانى و در بلاد شام ابو عبيدة بن الجراح و شرحبيل بن حسنه و يزيد بن ابى سفيان اما اين سه كس در تحت امر و نهى خالد بن الوليد بسر مىبردند چنانچه از ضمن حكايات سابقه بوضوح مىپيوندد\r\n\r\nگفتار در بيان احوال امير المؤمنين عمر بن الخطاب رضى الله عنه على سبيل الايجاز لا على طريق الاطناب\r\nنسب امير المؤمنين عمر بن الخطاب رضى اللّه عنه بهشت واسطه بكعب بن لوى كه از جملهء اجداد حضرت رسالت صلى اللّه عليه و سلم بود مىپيوندد برين منوال كه عمر بن الخطاب بن نفيل بن عبد العزى بن رياح بن عبد اللّه بن قرط بن زراح بن عدى بن كعب و مادر فاروق اعظم حنتمة بود بنت هاشم بن المغيره و بقولى بنت هشام بن المغيره بروايت اول مادر امير المؤمنين دختر عم ابو جهل است و بقول ثانى خواهر ابو جهل و تولد آن جناب بعد از سيزده سال از واقعهء فيل اتفاق افتاده و كنيتش ابو حفص است و قيل ابو حفصه و لقب آن خليفه كثير الحسب فاروق بود زيرا كه نوبتى حضرت مصطفى صلى اللّه عليه و سلم در شأن او فرمود كه ( ان اللّه جعل الحق على لسان عمر و هو الفاروق فرق اللّه بين الحق و الباطل ) و مشعر به اين معنى است اين بيت شيخ فريد الدين عطار بيت\r\n چو حق را بر زبان او كلامست * * ز فرقانست فاروق اين تمامست \r\nو فاروق اعظم را در زمان خلافت امير المؤمنين گفتند در روضة الصفا مسطور است كه چون عمر رضى اللّه عنه بر مسند خلافت نشست فرمود كه ابو بكر را خليفهء رسول خدا مىگفتند اگر مرا خليفهء رسول خداى گويند سخن دراز گردد پرسيدند كه از ذات خجسته صفات تو بكدام لفظ تعبير كنيم جواب داد كه شما مؤمنانيد و من امير شمايم لفظ امير المؤمنين بر من اطلاق نمائيد و روايتى آنكه اين سخن\r\n\r\n","description":"","footnote":"","page_name":" 465 ","page_number":509},
  {"content":"\r\n\r\nرا مغيرة بن شعبه گفت و فاروق اعظم او را بسمع رضا اصغا فرموده لقبش بر امير المؤمنين قرار يافت ( قال فى مروج الذهب و هو اول من سمى امير المؤمنين سماه عدى بن حاتم و قيل غيره و اللّه اعلم ) و نقش خاتم امير المؤمنين عمر اين بود كه ( كفى بالموت واعظا يا عمر ) و فاروق اعظم از اشراف و اعيان قريشيانست و در ايام جاهليت بامر سفارت و رسالت ايشان قيام مينمود و در سال ششم از بعثت بشرف اسلام مشرف گشته همانساعت حضرت رسالت و اصحاب را كه در كنج اختفا منزل داشتند به مسجد الحرام برد تا آشكار باداى نماز قيام نمودند و مشركان از مهابت آن جناب نتوانستند كه در صدد منع و زجر آيند و بروايتى در آن ايام آيت كريمه  ( يا أَيُّهَا النَّبِيُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنِينَ )  در شأن آن خليفه هدايت قرين نازل گشت و مرتبهء او در ملازمت سده سنيه نبوت از امثال و اقران درگذشت امير المؤمنين عمر اول كسى است كه مردم را امر كرد نماز تراويح به جماعت گذارند و نخستين شخصى است كه دره ساخت و شارب خمر را هشتاد تازيانه حد زد و اول خليفهء كه شبها تنها دوران نمود و از احوال رعايا تفتيش فرمود او بود و اتخاذ بيت المال در اسلام و اختراع نمودن ديوان و وقف كردن مواضع و مزارع و وضع تاريخ هجرى و عقوبت فرمودن بر هجا و ساختن زندان از جمله مخترعات آن خليفه فرخنده صفات است و فاروق اعظم نخست كسى است كه مردم را از بيع ام ولد مانع گشت و فرمود كه نماز جنازه را به چهار تكبير گذارند و پيش از ايام خلافت او پنج تكبير و شش نيز ميگفتند و بناء مساجد جامع در امصار در زمان خلافت آن جناب واقع شد و كوفه و بصره هم در آن اوقات تعمير يافت و اكثر بلاد شام و مصر و اسكندريه و عراقين و آذربايجان و فارس و كرمان و بعضى از طبرستان در زمان خلافت او مفتوح گشت وصيت قوت و شوكت حاميان حوزه دين در اطراف و اقطار زمين شايع گشته ماهچه علم دولت مسلمين از چرخ برين درگذشت در روضة الاحباب مسطور است كه در وقت خلافت عمر بن الخطاب رضى اللّه عنه هزار و سى و شش بلده با توابع و لواحق بحيز تسخير درآمد و چهار هزار مسجد عمارت پذيرفت و چهار هزار كنشت ويران گشت و يك هزار و نهصد منبر در مساجد جهت خطبهء روز جمعه ترتيب يافت و مدت خلافتش بروايت مقصد اقصى ده سال و پنج ماه و بيست و يك روز بود وفاتش در روز يكشنبه غرهء محرم الحرام سنهء اربعه و عشرين روى نمود و روز دوشنبه در مرقد منور خير البشر پهلوى صديق اكبر مدفون گشت در روضة الاحباب مذكور است كه بقولى عمر رضى اللّه عنه در روز چهارشنبه بيست و هفتم ذى الحجه ثلث و عشرين زخم خورد در روز پنجشنبه وفات يافت و روايتى آنكه چهار روز از ماه ذى حجه مذكوره باقى بود كه از سراى فانى نقل نمود مدت عمر او نيز مختلف فيه است قول اشهر آنكه اوقات زندگانى خليفه ثانى شصت و سه سال بود و زمره‌اى پنجاه و چهار و فرقه‌اى پنجاه و پنج و طايفه‌اى پنجاه و هشت سال گفته‌اند و العلم عند اللّه تبارك و تعالى\r\n\r\n","description":"","footnote":"","page_name":" 466 ","page_number":510},
  {"content":"\r\n\r\n\r\nذكر فتوحات و حالات ولايات شام و ممالك قيصر\r\nدر زمان خلافت و جهانبانى خليفهء ثانى يعنى امير المؤمنين عمر بسيارى از كتب مغازى و سير مشتمل است بر اين خبر كه چون امير المؤمنين عمر بر مسند خلافت نشست اول حكمى كه كرد عزل خالد بن وليد بود از امارت سپاه شام و نصب ابو عبيدة بن الجراح بجاى وى و اين معنى بر خواطر اكابر و اصاغر بغايت گران آمد زيرا كه چنانچه سابقا مسطور شد بواسطهء مساعى جميله خالد در ممالك عراق و شام امور كليه تمشيت پذيرفته بود و فتوحات عظيمه سمت سهولت گرفته القصه چون ابو عبيده متصدى امر امارت گشته از قسمت غنايم يرموك بازپرداخت باتفاق خالد نوبت ديگر ظاهر دمشق را بضرب خيام اقامت ساخت و مدت محاصره بعقيده صاحب مقصد اقصى يكسال و بروايتى شش ماه و بقولى هفتاد روز امتداد يافته كار اهالى دمشق باضطرار كشيد لاجرم ارباب باب جابيه در باب مصالحه سخن گفته جهت سرانجام آن مهم قاصدى نزد ابو عبيده فرستادند و ابو عبيده رضى اللّه عنه به صلح راضى گشت اما قبل از آنكه اين قضيه سمت اشتهار گيرد و قواعد پيمان بايمان تاكيد پذيرد شبى خالد بن الوليد كه در طرفى ديگر از اطراف دمشق منزل داشت محصورانرا غافل يافته بدستيارى شجاعت و پهلوانى و پاى مردى از طنابى كه به شكل نردبان ترتيب نموده بود ببرجى از بروج حصار برآمد و باتفاق مبارزانى كه همراه داشت بدروازه شتافته جمعى را كه آنجا يافت بقتل رسانيد و تكبير گفته مردمى را كه در بيرون مكمل كرده بود به شهر درآورد و دست به خون ريختن و غارت برآورد لاجرم غوغا و شورشى عظيم در ميان دمشقيان افتاده على الصباح كه قلعه سپهر دوم بنور حضور خورشيد خنجرگذار اضائت پذيرفت حاكم دمشق قلقلان همعنان اكابر و اعيان از شهر بيرون آمد و التجا بابو عبيده رضى اللّه عنه نمود و مبانى مصالحه را استحكام داده در بدل صلح مبلغ صد هزار دينار سرخ نقد كرده به نظر درآورد و ابو عبيده خالد را نزد خود طلبيده بتاريخ رجب سنه اربع عشر من الهجرة صلحنامه نوشته شد آنگاه ابو عبيده يزيد بن ابى سفيان را بامارت دمشق تعيين نموده بمرافقت خالد متوجه فحل گشت زيرا كه جمعى از فحول سپاه روم در آن موضع هجوم كرده داعيه مقاتله داشتند و بعد از وصول ابو عبيده آنجماعت انهزام يافته فتح فحل علاوه فتوحات ديگر گشت و هم در سال چهاردهم از هجرت مسيسان بسعى شرحبيل بن حسنه و طبريه باهتمام ابو لاعور السلمى مفتوح شد و اهالى آن‌دو بلده بدستور دمشقيان التزام اداء جزيه نمودند و در همين سال فتح بعلبك بر دست خالد بن الوليد تيسير پذيرفت و از كفار آن ديار بسيارى بقتل رسيده اموال ايشان بدست سپاه اسلام افتاد و روايتى آنكه فتح بعلبك نيز بطريقهء مصالحه دست داد و در سال پانزدهم هجرت هرقل نوبت ديگر لشگرى فراهم آورده دو نفر از بطارقهء\r\n\r\n","description":"","footnote":"","page_name":" 467 ","page_number":511},
  {"content":"\r\n\r\nروم كه يكى نوذر و ديگرى سنش نام داشت بر آن سپاه سرور گردانيده ايشانرا بر محاربه اهل اسلام تحريض نمود و ابو عبيده و خالد رضى اللّه عنهما باستقبال آن فرقه ضلال شتافته در نواحى مرج الروم تلاقى مسلمانان با آن گروه جهول ظلوم اتفاق افتاد و محاربه عظيم دست داد و به يارى حضرت بارى نسيم فتح و نصرت بر چمن آمال متابعان ملت محمدى وزيد و عيسويان انهزام يافته از آن خاكساران بسيارى به آتش دوزخ پيوستند چنانچه از لشكر نوذر اثر نماند و سنش كه سنش به آخر انجاميده بود هم در آن معركه دست از جان فشاند و چون اين خبر بسمع قيصر رسيده بغايت بترسيد و از انطاكيه كوچ كرده در ظاهر بلدهء رها منزل گزيد و ابو عبيده و خالد رضى اللّه عنهما بعد از فراغ از واقعهء مرج الروم رايت عزيمت بجانب حمص برافراشتند و آغاز محاصره كرده همت بر فتح آن حصار استوار گماشتند و در آن زمستان در تضييق محصوران كوشيده چون نسيم نوروزى از مهب فتح و فيروزى در وزيدن آمد و قلعه غنچه طرى از هبوب باد سحرى شگفتن آغاز نهاد و سرو قدان گلستان ملت حنيف پيكان غنچه‌سان را به خون دشمنان آب داده جنگ سلطانى در انداختند و بيكبار زبان الهام بيان بتكبير ملك منان گردان ساختند و مقارن آن حال زلزلهء عظيم در حمص واقع شده بسيارى از ابنيهء قلعه انهزام يافت و از اين جهت اركان ثبات متوطنان آن بنيان متزلزل گشته طالب مصالحه شدند و ابو عبيده بطريقه‌اى كه باد مشقيان صلح كرده بود با ايشان نيز مصالحت فرمود و خمس از وجه بدل صلح‌افراز نموده مصحوب عبد اللّه بن مسعود نزد امير المؤمنين عمر فرستاد و از كما هى فتوحات كه بعنايت واهب العطيات وقوع يافته بود اعلام داد آنگاه عبادة بن الصامت را صاحب عهدهء ناطق و صامت آن ولايت گردانيده لواء ظفر انتما بجانب حمى برافراخت و آن بلده را نيز به صلح مفتوح ساخت و همچنين در همان سال بلده معرة حمص كه ببلده معرة النعمان اشتهار يافت و شهر لازقيه بمساعى جميلهء ابو عبيده رضى اللّه عنه در حيز تسخير آمد و قنسرين باهتمام خالد بن الوليد بساير بلاد اسلام انضمام يافت و خالد بعد از فراغ از مهم قنسرين بنابر استصواب ابو عبيده داعيه نمود كه لشگر بسر قيصر كشيد و هرقل اين خبر شنيده متوهم گرديده از رها بقسطنطنيه رفت و آن بلده را دار الملك ساخت و ابو عبيده فرصت غنيمت شمرده با لشگر ظفر سلب بجانب حلب شتافت و آن خطه را نيز بمصالحه متصرف گشته از آنجا عنان عزيمت بانطاكيه تافت و مهم اهل انطاكيه نيز به صلح فيصل پذيرفت و ابو عبيده رضى اللّه عنه جمعى كثير از اهل اسلام را در آن حصار ساكن گردانيد بعد از آن بموجب فرمانى كه از دار الخلافه به دو رسيد معاويه را با پنج هزار سوار اسفنديار آثار بر سر قيقار كه از قبل هرقل حاكم قيساريه بود ارسال نمود و قيقار با پنجاه هزار از مردم نامدار در برابر معاويه آمده بعد از وقوع مقاتله شكست يافت و معاويه بقيساريه درآمده بر مسند حكومت نشست و همدرين سال عمرو عاص بموجب فرموده امير المؤمنين عمرو استصواب ابو عبيده رضى اللّه عنه بسرارطيون كه از قبل هرقل\r\n\r\n","description":"","footnote":"","page_name":" 468 ","page_number":512},
  {"content":"\r\n\r\nحاكم غره و اجنادين بود لشگر كشيد و بين الجانبين قتالى شديد بوقوع انجاميده ارطيون بجانب بيت المقدس گريخت و در همين سال بروايت صاحب مقصد اقصى و بعضى ديگر از متاخرين فضلا هرقل باهان و قنطار و دريجانرا كه از اعيان بطارقه روم بودند لشگر فراوان داده بجنگ مسلمانان فرستاد و ابو عبيده با چهل هزار مرد شجاعت نشان بدفع آن گمراهان كه باضعاف مضاعفه سپاه او بودند متوجه گشته در كنار نهر يرموك تلاقى فريقين روى نمود و دلاوران آن دو لشكر دست بسنان و خنجر و شمشير و ششپر برده به قدر مقدور لوازم كشش و كوشش بتقديم رسانيدند و بطريقهء معهوده بطارقه شكست يافته منهزم گرديدند و مسلمانان قرب هفتاد هزار كس از روميان را كشته اموال فراوان بغنيمت گرفتند و ابو عبيده رضى اللّه عنه زبان بشكر كريم عطابخش گشاده خمس غنايم بمدينه فرستاد و امير المؤمنين عمر را از مواحب مجدده الهى اعلام داد و بروايت امام يافعى در معركهء مذكوره عكرمة بن ابى جهل و عبد الرحمن بن العوام برادر زبير و عامر بن ابى وقاص برادر سعد بسعادت شهادت رسيدند و بقول حمد اللّه مستوفى شهادت عكرمه در معركه اجنادين روى نمود و باتفاق مورخين عمرو عاص بعد از آنكه ارطيون را بجانب ايليا بگريزانيد بموجب فرمودهء ابو عبيده رضى اللّه عنه او را تعاقب نموده بيت المقدس را محاصره كرد و ارطيون كه از جمله علماء نصارى بود بعمرو پيغام فرستاد كه محالست كه ترا فتح اين شهر ميسر شود زيرا كه نزد من بوضوح پيوسته كه اوصاف شخصى كه بيت المقدس را مفتوح و مسخر سازد در ذات تو موجود نيست پس مناسب چنان مينمايد كه خود را و ما را نرنجانى و معاودت كرده كلمة العود احمد بر خوانى عمرو عاص در جواب اين سخنان مكتوبى نوشته مصحوب شخصى كه بلغت روميان دانا بود نزد ارطيون ارسال نمود و رسول را وصيت فرمود كه چنان نكند كه اهل شهر دانند كه او بر زبان ايشان عالم است و هرچه از ارطيون بشنود بر لوح ضمير نگاشته بازگردد القصه چون نامهء عمرو عاص بارطيون رسيد همان سخن را بر زبان گذرانيد و در آن مجلس يكى از روميان از وى پرسيد كه آيا تسخير اين شهر بر دست كه تيسير پذيرد ارطيون جواب داد كه نزد من بيقين پيوسته كه عزيزى كه اين بلده را مسخر سازد بصفات كذا موصوف بود و نامش سه حرف باشد و ذات اين شخص كه حالا بمحاصره مشغول است بدان صفت متصف نيست و نامش با حرفى كه فارقست ميان عمرو عمرو چهار حرف است قاصد بازگشته اين سخنان را بسمع عمرو عاص رسانيد عمرو دانست كه اوصافى كه بر لفظ ارطيون گذشته بر امير المؤمنين عمر صادق مىآيد رقعهء در آن باب قلمى نموده بمدينه ارسال داشت و عمر بن الخطاب رضى اللّه عنه بعد از اطلاع بر مضمون آن كتاب باستصواب اصحاب در سال شانزدهم از هجرت بجانب بيت المقدس شتافت و چون به شهر جابيه كه از آنجا تا ايليا پنج روزه راه هست رسيد امراء شام مثل ابو عبيدة بن الجراح و خالد بن الوليد و زيد بن ابى سفيان و شرحبيل بن حسنه با اكثر سپاه بموكب خلافت پناه پيوستند و اينخبر بارطيون\r\n\r\n","description":"","footnote":"","page_name":" 469 ","page_number":513},
  {"content":"\r\n\r\nرسيده بر سبيل هزيمت عنان عزيمت بصوب مصر منعطف گردانيد و طايفهء از علما و رهابين بيت المقدس بملازمت امير المؤمنين عمر شتافته جزيه قبول نمودند و طريق مخالفت مسدود ساخته ابواب ايليا بازگشادند و فاروق اعظم در آن بلده داروغه تعيين فرموده منشور ايالت ولايت مصر را بنام عمرو عاص قلمى كرد و عمرو روى به آن طرف آورده ارطيون بصوب روم گريخت و عمرو مصراع\r\n بىدرد سر نيزه و آمد شد پيكان * \r\nدر آن مملكت پاى بر سرير عزت و حكومت نهاد و روايتى آنست كه فتح مصر در سال بيستم از هجرت دست داد و چون امير المؤمنين عمر از مهم بيت المقدس بازپرداخت بتجديد ابو عبيده را بر جميع امراء شام فرمان‌روا ساخته رايت مراجعت بجانب مدينه برافراخت در روضة الاحباب مسطور است كه در سال هفدهم از هجرت نوبت ديگر قيصر صد هزار مرد شجاعت اثر يراق كرده بشام فرستاد و آن لشكر بجانب حمص كه مستقر ايالت ابو عبيده بود روان گشته ابو عبيده بعد از استماع اين خبر شهربند حمص را مستحكم گردانيد و مسرعان قمر مسير جهت اجتماع امر او سپاه بهر جانب ارسال داشت و هريك از سرداران كه بحمص ميرسيدند ابو عبيده را بر سكون در چهار ديوار حصار تحريص مينمودند مگر خالد بن الوليد كه او را بر خروج از قلعه و اقدام بر محاربت ترغيب فرمود و ابو عبيده برحسب صواب ديد خالد عمل نموده بيت\r\n سراپرده از شهر بيرون كشيد * * سپه را همه سوى هامون كشيد \r\nو مقارن آن حال روميان بدانحوالى رسيده مدت سه شبانروز ميان اهل اسلام و اصحاب ظلام بساط محاربه قايم بود بالاخره بيمن شجاعت و شهامت خالد مسلمانان را پيكر فتح و ظفر در آينهء مرام روى نمود و از كفار چهار هزار كشته گشته همين مقدار در قيد آسار گرفتار شدند و چندان غنيمت به تصرف اصحاب ملت درآمد مصراع\r\n وصفش نگنجد در بيان شرحش نيايد در قلم \r\nو ابو عبيده خمس غنايم بمدينه فرستاد و بقيه را بر لشكريان تقسيم نمود و بموجب فرمودهء امير المؤمنين عمر قعقاع بن عمرو را كه با چهار هزار كس اعلام اهتمام بامداد سپاه اسلام ارتفاع داده بعد از وقوع فتح بحمص رسيده بود از غنيمت حصهء ارزانى داشت و چون در آن معركه بسبب جلادت و پهلوانى خالد صورت نصرت و ظفر جلوه‌گر گشته بود بعضى از شعرا در مدح او قصايد غرا در سلك نظم كشيدند و بوى گذرانيده از صلات گرامند بهره‌ور گرديدند از جمله اشعث بن قيس كندى قصيده‌اى گفت كه مضمون بعضى از ابيات آن بمعنى اين چهار بيت نزديك است نظم\r\n تهمتنى تو كه ريزد زياد حملهء تو * * بروز معركه دندان پيل و كام نهنگ *\r\nقيامتست ز گرز تو در ممالك روم * * مصيبتست ز تيغ تو در بلاد فرنگ *\r\nدر آن زمان كه اجل دشمنان جاه ترا * * شود مخالف آمال در شتاب و درنگ *\r\nكند سنان تو بازى بجان خصم چنانك * * بعقل دلشدگان دلبران شاهد و شنگ \r\nو خالد مبلغ ده هزار درم اشعث را صله داد و چون اين خبر به گوش امير المؤمنين عمر رسيد موجب ضميمه آزار خاطرش گرديد و بابو عبيده نوشت كه بايد خالد را نزد خود طلب نموده بفرمائى كه دستار از سرش بردارند و در گردنش انداخته ازو پرسند كه مبلغ ده هزار درم\r\n\r\n","description":"","footnote":"","page_name":" 470 ","page_number":514},
  {"content":"\r\n\r\nكه باشعث انعام كرده‌اى از چه ممر بوده اگر گويد كه از بيت المال اهل اسلام داده‌ام خيانت او بوضوح پيوندد و اگر بر زبان آرد كه از اموال خاصهء خويش انعام كرده‌ام اسراف او بتحقيق انجامد ( و اللّه لا يحب المسرفين ) و بر هر تقدير خالد را از شغلى كه دارد معزول سازد و ديگر پرتو التفات بر حالش نيندازد ابو عبيده بموجب فرموده خالد را طلبيده از وى پرسيد كه ده هزار درم انعام اشعث از اموال خاصهء تو بوده يا از بيت المال خالد در جواب سكوت ورزيده بلال دستار در گردنش انداخت و گفت فرمان امير المؤمنين عمر چنانست كه ترا بدينسان بدارم تا جواب گوئى خالد گفت آن وجه از خالص اموال من بوده و ابو عبيده خالد را بمدينه روان كرد و چون چشم امير المؤمنين عمر بر وى افتاد نوبت ديگر آن سؤال كرد خالد جواب داد كه آن وجه را بضرب شمشير حاصل نموده بودم و غضب عمر رضى اللّه عنه سمت ازدياد پذيرفته فرمود تا جهات خالد را قيمت كردند و از مجموع آن كه موازى هشتاد هزار درم بود بيست هزار درم را جهت بيت المال برداشته تتمه را بوى گذاشتند و اينخبر باهالى شام رسيده زبان طعن بر عمر رضى اللّه عنه دراز كردند و شرايط ملامت و سرزنش بجاى آوردند و امير المؤمنين عمر از كرده پشيمان شده خالد را طلبيده لوازم اعتذار بتقديم رسانيد و در سال هيجدهم از هجرت در بلاد شام بلاء و با شيوع تمام يافت و اين اول طاعونيست كه در اسلام بوقوع انجاميد و آن را طاعون عمواس گويند زيرا كه اول آن بليه در قريهء پيدا شد كه آن را عمواس ميگفتند بالعين و السين المهملتين و آن قريه در ميان رمله و بيت المقدس است و در آن و با بروايتى بيست و پنج هزار كس از صحابه و تابعين و غيرهم از عالم انتقال نمودند و از آن جمله يكى ابو عبيده است رضى اللّه عنه ( و هو عامر بن عبد اللّه بن الجراح بن بلال بن اهيب بن ضبة بن الحارث بن فهر بن مالك ) و فهر از جمله اجداد رسول است صلى اللّه عليه و سلم و ابو عبيده رضى اللّه عنه بمذهب اهل سنت در سلك عشره مبشره انتظام دارد در اوايل بعثت بوحدانيت حضرت احديت اعتراف و از جملهء احاديثى كه در شان ابو عبيده رضى اللّه عنه نزد محدثان محقق به صحت پيوسته آنكه رسول اللّه صلى اللّه عليه و سلم فرمود كه ( ان لكل امة امين و امين هذه الامة ابو عبيدة بن الجراح ) وفاتش بروايتى كه در سير السلف شرف تصحيح يافته در اردن اتفاق افتاد و معاذ بن جبل بر وى نماز گذارد صاحب گزيده گويد كه ابو عبيده رضى اللّه عنه در بيست و هفت سالگى مسلمان شد و سى و يك سال در متابعت شريعت اسلام اوقات گذرانيد و در حمص متوجه عالم آخرت گرديد و از او نسل نماند مدت عمرش بروايات مذكور پنجاه و هشت سال باشد معاذ بن جبل رضى اللّه عنه بعد از وفات ابو عبيده روزى چند بموجب وصيتش بامارت سپاه اسلام قيام نمود و جهة عارضه طاعون همدران ايام از عالم انتقال فرمود و معاذ ابو عبد الرحمن كنيت داشت و از قبيله خزرج بود و حضرت رسالت صلى اللّه عليه و سلم او را بعاملى بعضى از بلاد يمن يا بقضاء آن ولايت سرافراز گردانيد و بروايت انس بن مالك در شأن او بر زبان وحى بيان گذرانيد\r\n\r\n","description":"","footnote":"","page_name":" 471 ","page_number":515},
  {"content":"\r\n\r\nكه ( اعلمكم بالحلال و الحرام ) و مدت عمرش بروايت امام يافعى سى و شش سال بود و بقول حمد اللّه مستوفى سى و هشت سال و عبد الرحمن بن معاذ همدران و با بجوار مغفرت ايزد تعالى انتقال فرمود و از جمله اموات آن سال ديگرى يزيد بن ابى سفيان است كه برادر بزرگتر معاويه و حاكم دمشق بود و ديگرى از آن جمله سهيل بن عمرو است كه نسبش بعامر بن لوى مىپيوست و او از اشراف قريش بود و در منزل حنين ايمان آورده برسالت سيد ثقلين اعتراف نمود و پسر سهيل ابو جندل نيز در آن واقعه فوت شد و از جملهء اموات آن طاعون ديگرى شرحبيل بن حسنه است كه بمادر منسوب بود و پدرش در سلك اهالى يمن انتظام داشت عبد اللّه بن مطاع نام اوقات حيات شرجيل را شصت و چهار سال گفته‌اند و از آن جمله ديگرى حارث بن هشام بن مغيرة المخزوميست كه برادر ابو جهل بود و روايتى آنكه حارث در واقعه يرموك شهادت يافت فضل بن عباس رضى اللّه عنهما بروايتى همدران بليه برحمت حضرت واهب العطيه فايز شد و قولى آنكه فضل در حرب يرموك شربت شهادت چشيد و بعضى گويند كه در واقعهء اجنادين بخلد برين رسيد اوقات حياتش بيست و يكسال بود القصه چون خبر وفات جماعة مذكوره و ساير مردمى را كه صبح زندگانى ايشان در حدود شام باتمام رسيده بود خليفهء ثانى شنود جهت ضبط و نسق اموال اموات و قسمت مواريث و تعرف احوال امرا و تفتيش عوارض عجزه و رعايا متوجه آن مملكت گشت و چون ببلدهء رمله نزول نمود ارزاق سپاه را مقرر گردانيد و در تمامى بلاد شام امرا و حكام متعين ساخته اموال جماعتى را كه در طاعون عمواس اساس حيات ايشان اندراس يافته بود بحيطه ضبط درآورد و از هركه وارث شرعى مانده بود تركه او را به ورثه رسانيد و هركه وارث نداشت متروكاتش را داخل بيت المال گردانيد و چون خاطر از سرانجام آن مهام فارغ ساخت رايت مراجعت بجانب مدينه برافراخت و در خلال احوال مذكوره بموجب فرمان عمر بن الخطاب رضى اللّه عنه عياض بن غنم الفهرى با پنج هزار مرد جرار از سپاه شام متوجه تسخير بلاد جزيره و ديار بكر شد و نخست به رقه رفت و نيطش كه از قبل هرقل حاكم آن بلده بود در شهر تحصن نمود و عياض آغاز محاصره و محاربه كرد نيطش از مقاومت عاجز گشت و قاصدى نزد عياض فرستاده پيغام داد كه اگر مرا با ده كس امان دهى به خدمت تو آيم و طريق مخالفت را مسدود ساخته ابواب صلح و صفا برگشايم و عياض امان نامه ارسال داشته نيطش با ده نفر از حصار بيرون آمد و نزد عياض رفته بعد از اداء تحيت پرسيدند كه نام تو چيست عياض جواب داد كه مرا عياض بن غنم ميگويند نيطش چون اين نام را شنيد روى باصحاب خود آورده تبسم كرد و باز عياض را مخاطب گردانيده سؤال نمود كه ما را بچه چيز ميخوانى عياض فرمود كه بقبول ملت حميده اسلام و انقياد احكام شريعت خير الانام عليه الصلاة و السلام نيطش گفت كه ما نمىتوانيم ترك دين عيسى بن مريم گفتن و شريعت نبى عربى را قبول نمودن بامرى ديگر اشارت فرماى عياض گفت اگر مسلمان نميشويد جزيه قبول نمائيد تا اموال و عيال شما در پناه ما محفوظ\r\n\r\n","description":"","footnote":"","page_name":" 472 ","page_number":516},
  {"content":"\r\n\r\nماند نيطش برين معنى راضى شده مقرر شد كه اهل رقه در بدل صلح بيست هزار دينار نقد جواب گويند بعد از آن هر سال هر نفرى از رجال مبلغ چهار دينار جزيه دهند و از اغنام و مواشى خود نيز ده يك بضابط اموال بيت المال رسانند و برين جمله عهدنامه در قلم آمد و در آخر مجلس عياض از نيطش پرسيد كه در وقتى كه نام و نسب خود را بر زبان آوردم چرا در ياران خود نگريسته تبسم كردى جواب داد كه ما در كتب متقدمين خوانده بوديم كه فتح رقه بر دست كسى ميسر شود كه نام او يا نام پدرش غنم باشد بنابرآن چون لفظ غنم شنيدم اصحاب خود را تنبيه نمودم كه تو آن شخصى كه اين بلده را خواهى گرفت تا بمصالحه راغب گشته ترك مجادله نمايند القصه عياض پس از فتح رقه برها رفته آن بلده را نيز بطريقهء مصالحه مفتوح ساخت و برين قياس شهر حران و عين الورد را در حيز تسخير كشيده در آن بلدان رايت تفوق برافراخت بعد از آن بجانب نصيبين در حركت آمده مالك بن حارث الاشتر النخعى را بآمد و ميافارقين ارسال داشت و مالك آن دو حصار استوار به صلح مسخر گردانيده سالما غانما مراجعت نمود و در ظاهر نصيبين بعياض ملصق شد عياض چند ماه آن قلعهء متين را محاصره فرموده پيكر فتح و ظفر جلوه‌گر نگشت آخر الامر شخصى او را گفت مصلحت آنست كه كسى بشهرزور فرستيم تا چند كوزه كژدم بياورد و آن كوزه‌ها را شبى در منجنيق نهاده بنصيبين اندازيم زيرا كه بتجربه معلوم شده كه هركس را كژدم شهرزور نيش زند بميرد شايد كه نصارى عاجز گشته به صلح و صفا رضا دهند و عياض برحسب صواب ديد آن شخص عمل نموده در آنشب چندين كس از زخم عقرب بر بستر تعب افتادند و حال اهالى نصيبين باضطرار انجاميده كس نزد عياض فرستادند و طلب صلح نمودند عياض اجابت نكرد و چند كوزهء كژدم ديگر در شهر انداخت و مردم آنجائى بكشتن عقارب مشغول گشته مسلمانان از اطراف و جوانب جنگ پيش بردند و رخنه در ديوار حصار افكنده از روى غلبه و قهر آن شهر را بگرفتند و دست بقتل و غارت برآوردند عاقبت الامر عياض بر عجز و بيچارگى رعايا ترحم نموده بقية السيف را امان داد و مقرر كرد كه عجالة الوقت مبلغ چهل هزار دينار بدل صلح جواب گويند و ملتزم جزيه شده ديگر پيرامون خلاف نگردند و چون خاطر عياض از فتح تمامى بلاد جزيره و ديار بكر فارغ گشت بموجب فرموده عمر بن الخطاب رضى اللّه عنه امارت آن ولايت را بقبة بن فيروز الاسلمى بازگذاشته رايت مراجعت بجانب شام برافراشت و بعد از وصول بحمص داعى حق را لبيك اجابت گفته فوت شد مدت حياتش شصت سال بود وفات عياض در سال بيستم از هجرت روى نمود و همدرين سال بروايت روضة الاحباب ابو بحيره بموجب اشارت امير المؤمنين عمر بغزو روم رفت و اول كسى است از اهل اسلام كه باقدام اهتمام بدان ولايت درآمد و قولى آنكه نخستين شخصى كه جهت جهاد بروم رفت يسرة بن مسروق عيسى بود و هم درين سال هرقل وفات يافت و مدت سلطنتش سى و يكسال و پنج ماه بود و بعد از فوت هرقل پسرش قسطنطين مالك تاج و نگين شد و دومين سال بلال مؤذن در شام فوت شد پدر بلال حبشى رباح نام داشت و مادرش حمامه\r\n\r\n","description":"","footnote":"","page_name":" 473 ","page_number":517},
  {"content":"\r\n\r\nو او در اوايل اوقات بعثت زبان به كلمه توحيد گويا گردانيد و از مالك خود امية بن خلف تعذيب بسيار كشيده در آن اثناء روزى ابو بكر صديق رضى اللّه عنه بسر وقت اميه و بلال رسيده از اميه درخواست نمود كه دست از ايذاء او باز دارد و اميه جوابى درشت گفته بالاخره بلال را بآنجناب فروخت و ابو بكر صديق رضى اللّه عنه او را آزاد كرد و بلال اول كسى است كه بانگ نماز گفت مدت عمرش زياده بر شصت سال بود مدفنش بلدهء دمشق است و در سال بيست و يكم عمرو عاص بلاد نوبه و برير و برقه و طرابلس را بطريق مصالحه فتح نمود و دوازده هزار دينار از اهل برقه در بدل صلح بستاند و همدرين سال خالد بن الوليد رضى اللّه عنه در حمص وفات يافت و هو خالد بن الوليد المغيرة بن عبد اللّه بن عمرو بن مخزوم و مادر خالد لبابه است كه خواهر ام المؤمنين ميمونه هلاليه بود و كنيتش ابو سليمان و لقبش بقول اهل سنت سيف اللّه و خالد شصت سال عمر داشت و در سال بيست و سيم از هجرت قلعه عسقلان بر دست معاوية بن ابى سفيان كه بعد از فوت برادر خود حاكم دمشق شده بود بطريق مصالحه مفتوح گشت و همدرين سال معاويه عموريه را نيز در حيز تسخير آورد بر ضمير مطالعه‌كنندگان اين اوراق پريشان پوشيده و پنهان نماند كه مجملى از وقايع ممالك شام بروايتى كه به صحت اقربست اين بود كه مرقوم قلم خجسته رقم شد و اطلاع به ساير اقوال و وقوف بر تفصيل احوال حواله بكتب مبسوط است اكنون وقت آنست كه پرتو اهتمام بر تحرير شمه‌اى از فتوحات عراق و ممالك عجم تابد و عنان بيان بصوب واقعه كه تا غايت بنابر ملاحظهء ارتباط سخن در حيز تاخير افتاده انعطاف يابد و من اللّه الاعانة و التوفيق انه هو القادر على ما يشاء بالتحقيق\r\n\r\nذكر فتوحات بلاد عراق و ممالك عجم بعون عنايت مفتح الابواب و بيان ساير وقايع و حالات ايام خلافت عمر بن الخطاب رضى الله عنه\r\nشجعان ميدان سخن‌سازى و عارفان فن سير و مغازى باقلام صحت نشان بر لوح بيان نگاشته‌اند كه در اوايل ايام خلافت عمر بن الخطاب رضى اللّه عنه مثنى بن حارثه شيبانى از سواد عراق بمدينه شتافته جهت مقابله و مقاتله جنود عجم استمداد نمود و كيفيت پريشانى و بيسامانى فارسيانرا بر وجهى كه واقع بود شرح فرمود عمر رضى اللّه عنه اكابر اصحاب و اعاظم احباب را جمع ساخته خطبه خواند و مردم را بفتح بلاد عراق و غزوه كفار عجم ترغيب كرد اما در آن روز هيچكس زبان اجابت نگشاد زيرا كه بسيارى از عظما جهت عزل خالد بن الوليد از امير المؤمنين عمر رنجيده بودند و بعضى از كثرت عدد و وفور عدد حكام فرس انديشه مينمودند و چون دعوت عمر رضى اللّه عنه مردم را بدان سفر تكرار يافت ابو عبيدة بن مسعود الثقفى كه بزعم امام يافعى صحابى بود و بروايت اكثر مورخين\r\n\r\n","description":"","footnote":"","page_name":" 474 ","page_number":518},
  {"content":"\r\n\r\nدر سلك اكابر تابعين انتظام داشت آن امر خطير را قبول كرده بعضى از صحابه نيز شرط موافقت بجاى آوردند و فاروق اعظم هزار مرد جرار و بروايتى چهار كس را يراق داده ابو عبيده را بر ايشان امير گردانيد و مصحوب مثنى بجانب عراق فرستاد و اين اول جيشى بود كه در زمان خلافت امير المؤمنين عمر تجهيز يافت و عنان همت بجهاد اعداء ملت تافت و در آن زمان بقول اكثر مورخان حكومت عجم تعلق بپوران دخت داشت و رستم فرخ زاد امير الامرا بود القصه چون ابو عبيده و مثنى بسواد عراق درآمدند برحسب فرموده پادشاه عجم سپاهى رزمخواه كثرت دستگاه در سايهء علم شخصى كه موسوم بجابان بود متوجه حرب مسلمانان گشتند و ابو عبيده و مثنى ايشانرا استقبال نموده بعد از تلاقى فريقين قتالى اتفاق افتاد كه از آن صعب‌تر نتواند بود نظم\r\n دو لشگر نگويم كه دو كوه قاف * * رسيدند در جلوه‌گاه مصاف *\r\nخراميدن بادپايان بكشت * * تزلزل در افكند در كوه و دشت\r\nعرق كردن تو سنان در شتاب * * ز درياى آتش برآورد آب *\r\nسپاه از علمها شده سايه‌دار * * دليران برآشفته ديوانه‌وار *\r\nبهر سينه‌اى نو شده كينها * * گريزان شده رحمت از سينها * \r\nو بعد از كر و فر بسيار كمال اقتدار سپاه عرب بر جنود عجم ظاهر گشته روى بوادى فرار آوردند و ابو عبيده بنصرت و ظفر اختصاص يافته يكى از لشگريان كه مطر بن فضه نام داشت جابان را اسير ساخت اما او را نشناخت و جابان دو غلام و كنيزكى و هزار درم مطر را وعده كرده امان يافت بعد از آن يكى از مسلمانان جابان را شناخته بازش اسير گردانيد و نزد ابو عبيده آورده كيفيت واقعه شرح نمود ابو عبيدة گفت چون مطر او را امان داده است ديگر متعرض نمىتوان شد مصراع\r\n نقض پيمان مخالف شرعست \r\nالقصه پيش از آنكه ابو عبيده بقسمت غنايم پردازد اين خبر شايع شد كه پسر خال كسرى نرسى نام با لشگرى در نواحى كسكر نشسته است و حصار صقاطيه را پناه خود ساخته و رستم فرخ‌زاد سپهسالارى موسوم بجالينوس و قيل جابلوس با بيست هزار مرد نامزد مدد نرسى كرده لاجرم ابو عبيده بخاطر گذرانيد كه قبل از آنكه آن دو سپاه بهم پيوندد متوجه دفع شر ايشان گردد و بدين عزيمت لشكر بسر نرسى كشيده او را بضرب تيغ و سنان منهزم گردانيد آنگاه بسر جالينوس تاخته مهم او را نيز بر طبق ناموس فيصل داد و چون هزيمتان برستم فرخ‌زاد پيوستند رستم بنابر استصواب پوران دخت بهمن جادو را با لشكر گران و فيلان گردون توان بجنگ ابو عبيده فرستاد و بهمن با هشتاد هزار مرد تيغ‌زن بكنار آب فرات شتافته در موضعى كه آن را قس الناطق گويند منزل ساخت و ابو عبيده با هفت هزار يا نه هزار از ابطال صف‌شكن متوجه بهمن گشته ابن صلوبا بموجب فرمودهء او جسرى بر آب فرات بست و هرچند سليط بن قيس انصارى و مثنى بن حارثهء شيبانى ابو عبيده را از عبور مانع آمدند به جائى نرسيد و از جسر گذشته در مرحلهء تنگ فضا خيمه اقامت برافراخت و ابو عبيده شبى كه روز ديگر در ميدان كر و فر آفتاب حياتش به مغرب فنا غروب نمود شرط وصيت بجاى آورد و جمعى را نامزد امارت كرد و گفت اگر من بقتل رسم پسرم وهب امير\r\n\r\n","description":"","footnote":"","page_name":" 475 ","page_number":519},
  {"content":"\r\n\r\nلشكر باشد و اگر او نيز كشته شود پسر دوم من مالك مالك ازمه امارت گردد و اگر او نيز برحمت حق پيوندد ولد سيوم من حبر سرور لشكر باشد و اگر او نيز شربت شهادت چشيد سلبط بن قيس الانصارى بشرايط سردارى قيام نمايد و اگر سليط را نيز واقعهء ناگزير پيش آيد مثنى بن حارثه شيبانى بلوازم امر امارت پردازد و صباح روز ديگر كه اعلام اضاءت گستر در فضاء هوا هويدا شده سپهر نيلى پيكر بهودج زرنگار خورشيد مزين گشت و از تلاطم امواج بهر نيل‌گون گردون دست تقدير ملك بيچون بساط نمايش افواج كواكب را در نوشت مثنوى\r\n صبحدمان كائينهء آفتاب * * برد ز هر ديده خيالات خواب *\r\nموج زنان گشت ز نزديك و دور * * چشمهء خورشيد چو درياى نور *\r\nكشتى مه رفت به دريا فرود * * غوطه زد انجم چو شناور برود * \r\nلشكر تهمتن بهمن درفش كاويانى برافراشته و افيال كوه مثال را در پيش صف بازداشته بميدان مصاف شتافتند و ابو عبيده و سرداران سپاه اسلام ميمنه و ميسره ترتيب داده عنان بصوب مقابله و مقاتلهء ايشان تافتند و چون از جانبين دليران روز پيكار در ميدان تاختند و خاك معركه را به خون يكديگر گل ساختند اسبان مسلمانان از پيلان رم كرده بازگشتند و كفار از عقب درآمده به زخم تير و نيزه جمعى را كشتند ابو عبيده كه آنحال مشاهده نمود باتفاق جمعى از دلاوران از اسب پياده شده رخ بمحاربهء پيلان آوردند و بعضى از ايشان فيلان را مجروح گردانيده ابو عبيده خرطوم فيل سفيد را كه از اعاظم افيال عجم بود مقطوع ساخت اما در وقت مراجعت فيل به دو رسيد و از سر خشم او را در زير دست‌وپا درآورده شهيد كرد لاجرم كفار دلير گشته مسلمانان را دل بشكست و كار از دست رفته انهزام يافتند در آنحال عبد اللّه بن مرثد به خيال آنكه چون گريختگان مفرى نيابند بازگشته بمبارزت مبادرت نمايند جسر را ويران ساخت و هركس آنجا رسيد و پل را خراب ديد از وهم كفار خود را در آب انداخت بنابرين بسيارى از مسلمانان غريق بحر فنا شدند و بعد از شهادت اولاد ابو عبيده و سليط بن قيس مثنى رايت برداشته بطريقهء خدعه با كفار حرب مينمود تا بقيهء مسلمانان از درياى هلاك بساحل نجات رسيدند و در آن معركه از اهل اسلام چهار هزار نفر تلف شده دو هزار بمدينه آمدند و سه هزار يا هزار نفر با مثنى در موضع ليس منزل گزيدند و بهمن جادو از قلت لشكر مثنى خبر يافته قصد كرد كه بر آب فرات جسر بندد ثانيا با حشرى بيكران خود را بمثنى رساند اما در آن ولا اخبار پريشان از جانب رستم شنوده بمداين مراجعت نمود و هم در سال سنهء اربع عشر من الهجرة امير المؤمنين عمر رضى اللّه عنه لشكرى يراق كرده جرير بن عبد اللّه البجلى را سردار ايشان گردانيده فرمان داد كه بمثنى ملحق گشته قدم در وادى جهاد نهند تا اختلالى كه در واقعهء جسر دست داده است تدارك پذيرد و جرير حسب فرموده بمثنى پيوسته در آن اثنا مهران بن باذان با سپاهى بيكران متوجه حرب ايشان شده در موضع نخيلين تلاقى فريقين اتفاق افتاد و در خلال قتال مهران به زخم پيكان يكى از ابطال رجال بقتل رسيد و اتباعش انهزام يافته اهل اسلام تيغ بيدريغ در كافران نهادند چنانچه بروايتى عدد\r\n\r\n","description":"","footnote":"","page_name":" 476 ","page_number":520},
  {"content":"\r\n\r\nمقتولان آن معركه به صد هزار رسيد و بعضى از اهل اخبار آن روز را يوم الاعشار خوانند زيرا كه صد مبارز در لشكر مسلمانان شمرده شد كه هريك در آن روز ده كافر متهور كشته بودند و همدران اوان مثنى سوق خنافس و بازار بغداد را كه مجمع تجار كفار بود غارت نموده اموال بسيار بدست آورد و در ميان لشكريان قسمت كرد و چون اينخبر بمداين رسيد اعيان عجم متأثر شده يزدجرد بن شهريار را بپادشاهى برداشتند و رستم فرخ‌زاد را بمقاتلهء عرب نامزد كرده احوال ايشان روى بانتظام آورد و مثنى كيفيت واقعه را بدار الخلافه عرضه داشت نموده عمر رضى اللّه عنه باستصواب اجلهء اصحاب زمام رتق و فتق و حل و عقد امور عراق را در قبضهء اقتدار سعد بن ابى وقاص رضى اللّه عنه نهاد و او را در اواخر سال چهاردهم يا اوايل سال پانزدهم از هجرت با چهار هزار يا شش هزار يا هفت هزار كس بدانجانب فرستاد و سعد آن زمستان در منزل سيراف كه قريب بحدود سواد است اوقات گذرانيد و چون نير اعظم از مرحلهء حوت به بيت الشرف خويش خراميد سعد از آنجا كوچ كرده متوجه قادسيه گرديد و قبل از وصول او مثنى از دار فنا بعالم بقا پيوسته بود و سعد در قادسيه رحل اقامت انداخته تمامى سپاه سواد به دو ملحق گشتند و امير المؤمنين عمر طليحة بن خويلد اسدى و عمرو بن كرب الزبيدى و عاصم بن عمرو التميمى و شرحبيل بن سمط الكندى و فرات بن حيان را متعاقب يكديگر با سپاهيان جلادت اثر بمدد سعد رضى اللّه عنه روان ساخت و از آنجانب رستم با شصت هزار سوار يراق‌دار گزيده و سى و شش زنجير فيل كوه پيكر كار ديده از مداين بيرون خراميده ساباط را محل بسط بساط عظمت گردانيد آنگاه سعد بنابر اشارت عمر رضى اللّه عنه جمعى از اصحاب را كه نعمان بن مقرن مزنى و جرير بن عبد اللّه البجلى و طليحة بن خويلد اسدى از آن جمله بودند نزد يزدجرد بن شهريار فرستاد تا او را باسلام دعوت نمايند و ابواب نصيحت بر روى او بگشايند و آنجماعت نخست بمعسكر رستم رسيده مصحوب معتمدان او بمداين شتافتند و بمجلس پادشاه عجم راه يافته باداء رسالت قيام نمودند ليكن يزدجرد بقبول ملت حنيف و انقياد احكام شرع شريف موفق نشد و از اداء جزيه عار داشته توبرهء خاك بر گردن يكى از رسولان نهاد و ايشان را اجازت معاودت داد و اهل اسلام بدان معنى تفال نموده گفتند عنقريب زمين عجم در حيز تسخير امت سيد عالم صلى اللّه عليه و سلم در خواهد آمد و يزدجرد بعد از رخصت ايلچيان متعاقب كس نزد رستم فرستاده پيغام فرمود كه بسرعت هرچه تمامتر متوجه ميدان قتال گردد و چون رستم از اوضاع نجومى معلوم كرده بود كه كوكب طالع سعد و سپاه عرب در اوج قوت و سعادت است و اختر بخت يزدجرد و جنود عجم در حضيض ضعف و نحوست بتدريج طى مسافت مىنمود و پيوسته قاصدان سخن‌دان پيش سعد ارسال داشته طالب مصالحه مىبود و پس از ظهور عدم فايدهء هزار سال رسل و رسايل قايد اجل عنان بارگير رستم را گرفته بميدان مقابله و مقاتله رسانيد و سعد از قرب وصول اعدا وقوف يافته بتعبيهء سپاه خويش كه سى و چند هزار مبارز خنجرگذار\r\n\r\n","description":"","footnote":"","page_name":" 477 ","page_number":521},
  {"content":"\r\n\r\nبودند اشتغال نمود و منذر بن حسان ضبى و طليحة بن خويلد اسدى را در قلب لشگر جاى داده جرير بن عبد اللّه البجلى و عمرو بن معدى كرب را بميمنه فرستاد و ضبط ميسره را در عهدهء قيس بن مكيت مرادى و ابراهيم بن حارثه شيبانى كرد و خود بواسطهء ظهور دماميل و ثراة و عرض مرض عرق النسا بر بام قصرى كه مشرف بر معركه بود منزل گزيد و خالد بن عرفطه را بجاى خويش مقرر گردانيد اما رستم جالينوس را با چهل هزار مرد مقدمهء لشكر ساخت و هرمزان را بر ميمنه بازداشت و ميسره را بمهران بن بهرام رازى سپرد و جاى خود در قلب مقرر كرد و هژده زنجير پيل در پيش خويش جاى داد و تير اندازان جلد بر آن فيلان سوار گردانيد و هژده فيل ديگر بميمنه و ميسره فرستاد القصه صباحى كه خورشيد خنجرگذار لواء بيضا از افق شرقى برافراخته رفع موكب كواكب پيش نهاد همت گردانيد و فضاء بسيط زمين از عكس جوشن زراندود آفتاب رنگين شده خطوط شعاعى بسان رماح خطى بجانب عيون روشنان افلاك دراز گرديد رستم با سپاه عجم تاجهاى مكلل بلعل و درر بر سر و جوشنهاى محلى بسيم و زر دربر كمرهاى مرصع برميان بسته و بر اسبان تازىنژاد نشسته صف قتال بياراستند و سعد وقاص با لشكر عرب مغفر توكل بر سر نهاده و زره مصابرت دربر افكنده شمشيرهاى بران به قصد كافران آخته و سنانهاى جان‌ستان بر گوش اسبان راست ساخته در برابر ايشان بايستادند و مبارز خواستند و در آن روز نخست غالب بن عبد اللّه اسدى و عاصم بن عمرو تميمى قدم در ميدان مردان نهاده از جانب كفار هرمزان كه در سلك حكام فرس انتظام داشت با ديگرى از شجعان بمبارزت آن‌دو پهلوان مبادرت نمودند و غالب هرمزان را مغلوب گردانيده دستگير كرد و كمند اسر در گردنش انداخته نزد سعد برد اما غنيم عاصم خايف و مايم از پيش او گريخته عاصم او را تعاقب نمود و اگرچه فارسيان هجوم كرده مصراع\r\n ز چنگ عاصمش معصوم كردند \r\nليكن ركابدار يكى از اعيان عجم بر استر ركاب سوار بدست عاصم گرفتار شد و عاصم او را به نظر سعد رسانيد بعد از آن آسياء قتال به خون ابطال رجال در گردش آمده در آن روز كه موسوم است باغواث از زمان طلوع فلق تا هنگام غروب شفق قابض ارواح از چشمهء حسام خون‌آشام اقداح مرگ در كام جان شجعان مىريخت و از ضرب رماح دو سر و طعن گرز و شمشير ارواح از اشباح دورى جسته خاك معركه با خون دليران مىآميخت نظم\r\n همه روى زمين از خون نهان شد * * تو گفتى هر گياهى ارغوان شد\r\nچو ميغ از خون دشمن ريخت باران * * قلم شد تيغ در دست سواران *\r\nهمه كار زمين خون خوارگى بود * * كواكب بر فلك نظارگى بود \r\nو چون از مهابت آن كارزار خسرو ثوابت و سيار از بام اين نيلى حصار ميل نهانخانهء مغرب نمود و تاريكى شب زنگى سلب غالب گشته انوار ابصار را از رؤيت اشيا منع فرمود آن‌دو لشكر دست از كشتن يكديگر كوتاه كرده رايت مراجعت برافراشتند و هر گروهى در معسكر خويش فرود آمده آن شب تا صباح پاس داشتند بيت\r\n طلايه برون شد ز هردو سپاه * * شبيخون بدخواه را بست راه \r\nو صباح روز دوم كه موسوم\r\n\r\n","description":"","footnote":"","page_name":" 478 ","page_number":522},
  {"content":"\r\n\r\nاست بخماس نوبت ديگر گردان هردو لشگر و مردان هردو كشور بتسويهء صفوف پرداخته نظم\r\n نشستند بر اسب فرزانگى * * كشيدند خنجر بمردانگى *\r\nبه خون ريختن نيزه‌ها گشت تيز * * سلامت شد از هر طرف در گريز \r\nو درين روز در زمان اشتعال آتش حرب و قتال مقدمهء لشكر هاشم بن عتبة بن ابى وقاص كه با هزار دلاور خون‌آشام بفرمودهء ابو عبيدة بن الجراح از جانب شام بمدد اهل اسلام مىآمدند بمعركه رسيد و سردار ايشان قعقاع بن عمرو هم از گرد راه بميدان تاخته سى نوبت بر اهل ضلالت حمله آورد و در هر حمله مبارزى را بر خاك مذلت انداخت بيت\r\n سپه را چشم دورى گشت خيره * * ز بيمش بخت دشمن گشت تيره \r\nنقلست كه ابو محجن ثقفى را در آن ايام سعد بن ابى وقاص رضى اللّه عنه بواسطهء افراط شرب مدام در غرفهء قصرى كه اقامت داشت محبوس گردانيده بود و در روز خماس ابو محجن از آن غرفه نظارهء جلادت مردان صف‌شكن كرده او را عرق شجاعت جبلى در حركت آمد و ماديان بلقاء نام سعد بن ابى وقاص را با يكدست سلاح از منكوحه يا ام ولدش عاريت نموده عزم رزم فرمود و با آن ضعيفه عهد كرد كه اگر در آن جنگ كشته نشود بار ديگر بمحبس مراجعت نمايد آنگاه سلاح پوشيده و بر آن ماديان باد پاى نشسته كالبرق الخاطف خود را بمعركه رساند و آغاز كارزار نموده تيغ يمانى بر فرق اعادى ميراند نظم\r\n بر آن تن كه زد خنجر سخت‌كوش * * درآمد سرش پاىكوبان ز دوش *\r\nبهرسو كه شمشير در كار كرد * * يكى را دو كرد و دو را چهار كرد \r\nدوست و دشمن بر آن ميدان دارى و خنجرگذارى آفرين كرده مراسم تحسين بجاى آورده ناگاه چشم سعد ابى وقاص از بام كوشك بر ابو محجن افتاد كه به خون ريختن سپاه دشمن اقدام مينمود و بعد از امعان نظر با خود گفت كه حركات و سكنات اين سوار صف‌شكن بابو محجن مشابهتى تمام دارد اما او در اين قصر محبوس است و اسبش بماديان بلقاء مىماند و آن الاغ نيز در طويلهء من مضبوط است آيا درين رزم از ما چه كس باشد و بعضى مردم را مظنه شد كه ابو محجن ملكى است كه بموجب الهام ملك منان بامداد مؤمنان قيام مينمايد بالجمله چون خسرو كواكب از جولان در فضاء معركه آسمان ملول گشته روى بديار مغرب آورد و ظلام شام دليران خون آشام را از استعمال رماح و حسام منع نمود آن‌دو لشكر از يكديگر جدا شده ابو محجن حسب الوعده بمحبس خود شتافت و سعد رضى اللّه عنه از كيفيت حال وقوف يافته نزد ابو محجن رفت و زبان عذرخواهى گشاده آن اسب و سلاح را بوى بخشيد و شرط كرد كه ديگر جهت شرب خمر او را حد نزند و ابو محجن خود را از ارتكاب شراب گذرانيده گفت من هرگاه بآشاميدن مدام اقدام مينمودم چون بتعزير شرعى تأديب مىيافتم ارقام آثام از صحيفهء حال من به آب عفو و مغفرت شسته ميشد و اكنون كه تو مرا در آن كار مطلق العنان ساختى اگر ديگرباره مشغولى كنم دامن عصمت من تا قيامت از لوث آن جريمه پاك نمىشود لاجرم توبه كردم كه ديگر هرگز پيرامون خمر نكردم القصه بروز سيم كه موسوم است بغماس بار ديگر آن‌دو سپاه سپهر اساس متلبس به لباس جنگ شده روى بميدان\r\n\r\n","description":"","footnote":"","page_name":" 479 ","page_number":523},
  {"content":"\r\n\r\nنام و ننگ نهادند و از هردو جانب دست بخونريزى و فتنه‌انگيزى برآورده داد مردى و مردانگى دادند بيت\r\n دگرباره شيران به جوش آمدند * * بشير افكنى در خروش آمدند * \r\nدر آن اثناء هاشم بن عتبه از شام بمعركه رسيده با هفتاد مبارز كارديده بر ميمنهء سپاه عجم حمله نمود و سپاه صفوف آنجماعت را متفرق ساخته راه سفر آخرت برايشان بگشود مثنوى\r\n سپاه خصم را برداشت از پيش * * سرامد دولت آن قوم بدكيش *\r\nز ضرب تيغ آن مرد سرآمد * * بهرسو سرورى از پا درآمد \r\nدر تاريخ احمد بن اعثم مرقوم قلم صحت رقم گشته كه در آن روز از لشگر رستم پهلوانى شهنشاه نام بر اسبى بور نشسته و تاجى از زر بر سر نهاده بميان هردو صف آمد و جولان كرده مبارز خواست و چهار مسلمانرا كه متعاقب يكديگر بجنگ او بيرون رفتند شهد شهادت چشانيد بعد از آن زمره‌اى از اهل اسلام عمرو بن معدى كرب را كه بكبر سن رسيده بود گفتند توانى كه قدم در ميدان نهى و مسلمانانرا از شر اين كافر متهور نجات دهى و قبل از آنكه عمرو زبان بقبول آن امر بگشايد جوانى از بنى تميم گفت مردى پير و ضعيف با اين شخص قوى بنيه چگونه مقاومت تواند نمود عمرو گفت اگرچه سن من بسرحد شيخوخيت رسيده هنوز مثل تو جوانان را در ميدان مردان از پيش بر ميتوانم داشت آن جوان باتفاق جمعى ديگر از خويشان بر زبان آورد كه همگنانرا كمال شهامت و شجاعت تو معلوم است اما چون بغايت پير و ضعيف شده‌اى مىانديشم كه مبادا چشم‌زخمى رسد عمرو گفت شترى بياوريد تا برنشينم گفتند شترسوار بجنگ اين مرد جرار خواهى رفت فرمود كه هرچه من گويم شما چنان كنيد و ايشان شترى پيش كشيده عمرو بر آن نشست و آن جوانان را گفت جامه برغم خويشتن راست كنيد و ايشان بنياد آن كار كرده چون دستهايشان به زير زانوى عمرو درآمد قوت كرد و شتر را برانگيخت چنانچه دو تن از آن مردم از دو جانب شتر آويخته ماندند و فرياد بر آوردند كه اى عم ما را رها كن و او شتر را ميدوانيد عاقبت ترحم نموده ايشانرا بگذاشت و گفت اين حركت بدان جهت از من صدور يافت كه شما را معلوم شود كه مرا چه مقدار قوت باقىمانده است آنگاه از شتر فرود آمده و بر اسب تازىنژاد نشسته بمبارزت شاهنشاه مبادرت نمود و نخست شاهنشاه شمشيرى بجانب عمرو انداخته عمرو آن حمله را بسپر رد كرد و همدران گرمى صمصام بر سر شاهنشاه فرود آورد چنانچه اثر زخم بدماغش رسيده از اسب در گرديد و مسلمانان تكبير گفته كافران پريشان ضمير گشتند و در آن روز قعقاع بن عمرو و جمال بن مالك اسدى نيز بتائيد سرمدى تيغ شجاعت آخته كما ينبغى بامر قتال اقبال فرمودند و بعضى از افيال اهل ضلال را مقتول كرده و برخى را مجروح ساخته گريزانيدند به ثبوت پيوسته كه در روز غماس جد آن دو لشگر در افنا و اعدام يكديگر بمرتبه‌اى انجاميد كه چون خادمان قضا قنديل نوربخش آفتاب را از سقف اين گنبد فيروزهء مقرنس بنهانخانهء مغرب درآوردند از جانبين شموع و مشاعل برافروخته همچنان باشتعال نايرهء حرب مشغولى ميكردند و در آن شب كه موسومست بليلة الهرير\r\n\r\n","description":"","footnote":"","page_name":" 480 ","page_number":524},
  {"content":"\r\n\r\nتا صباح ساقى اجل اقداح تلخ مذاق مركب بر آن شوربختان مىپيمود و ديدهء روشنان فلك جهة نظاره كارزار آن گروه خنجرگذار تا وقت ظهور تباشير مهر منير باز بود روز ديگر كه آفتاب تيغ‌زن بطالع سعد يك سواره در ميدان آسمان تاخت و خيل نجوم نحوست هجوم را بضرب اسنه شعاعى مغلوب و منهزم ساخت آثار عجز و انكسار بر صفحات احوال عجم نمودار شده لشكر شجاعت سلب عرب بموجب اشارت سعد بن ابى وقاص رضى اللّه عنه بيكبار متوجه اعدا گشته حمله كردند و اقدام ثبات و قرار آن گروه نابكار تزلزل يافته روى بوادى فرار آوردند و مسلمانان ايشان را تعاقب نموده هلال بن علقمه برستم رسيد و سردار عجم تيرى بجانب او انداخته آن تير برپاى هلال خورد چنانچه قدمش بر ركاب دوخته شد و هلال همدران گرمى تيغ برستم رسانيده گردنش را از بار سر سبك گردانيد مثنوى\r\n چو ديدار رستم ز خون تيره گشت * * جهان جوى تازى بر آن چيره گشت *\r\nدگر تيغ زد بر سر و گردنش * * به خاك اندر افكند جنگى تنش * \r\nو هلال نداء ( الا انى قد قتلت رستما ) در طارم افلاك انداخته در بديهه بيتى چند انشا نمود كه ترجمه آن ابيات اينست نظم\r\n نديدى كه چون نام آباى من * * بشد زنده از پردليهاى من *\r\nبوقتى كه رستم هزيمت نمود * * در بددلى بر رخ خود گشود *\r\nدر آن دم زد آن زخم كارى مرا * * بزين دوخت پاى سوارى مرا *\r\nبتائيد حق كردمش سينه چاك * * ز مركب فرستادمش سوى خاك *\r\nروانش بدوزخ روان ساختم * * بفتح عجم رايت افراختم * \r\nو زهرة بن جويريه تميمى بجالينوس رسيده او را بقتل رسانيد و ضرار بن الخطاب درفش كاويانى را كه شرح تزئين و ترصيع آن بجواهر ثمين در جزو ثانى سبق ذكر يافته بدست آورد و در محاربه قادسيه بروايتى از كفار قرب صد هزار بقتل رسيدند و از مسلمانان هشت هزار و پانصد كس شربت شهادت چشيده و سعد بن ابى وقاص چون بفتح و نصرت اختصاص يافت بلوازم شكر آلهى قيام نموده از بام قصر بپايان شتافت و بپرسش و نوازش دلاوران قيام نموده به اجتماع غنايم كه زياده از حد حصر و احصا بود فرمان فرمود اما سلب رستم را بهلال مسلم داشت منقولست كه قيمت كمر او هفتاد هزار دينار و بهاء تاجش صد هزار دينار بود و همچنين سلب جالينوس را كه نفاست بىنهايت داشت بزهره عنايت كرد و در عوض درفش كاويانى سى هزار دينار بضرار داده آن را داخل غنايم ساخت و خمس غنيمت را افراز نموده بمدينه فرستاد و نخست جمازه سوارى بدان بلده رسيده و آن اخبار را باهل اسلام رسانيده امير المؤمنين عمر مبتهج و شادمان گرديد و ساير مسلمانان در عين فرح و سرور مراسم حمد كريم عطابخش بجاى آوردند و خليفه را تهنيت گفتند و متعاقب خبر فتح قاصدان سعد بمدينه درآمده نقود نامعدود و جواهر زواهر و اوانى زرين و سيمين و البسهء زربفت و ابريشمين و اسبان راهوار و شتران باربردار و استران ركابى و قطار و اسلحهء نفيسه بسيار كه خمس غنايم آن معركه بود به نظر عمر رضى اللّه عنه رسانيدند و خليفه آن اموال را بمصارف شرعيه صرف نموده در جواب نامه سعد نوشت كه جهت استراحت سپاه در قادسيه توقف نمايد و تا وقتى كه\r\n\r\n","description":"","footnote":"","page_name":" 481 ","page_number":525},
  {"content":"\r\n\r\nمأمور نگردد قصد مداين نفرمايد و همدرين سال يعنى سنهء خمس عشر من الهجرة النبويه امير المؤمنين عمر عتبة بن غزوان را كه يكى از اصحاب پيغمبر آخر الزمان بود با فوجى از جنود ظفر ورود بجانب ابله فرستاد تا در آن ناحيه بلدهء بنا كند و غرض فاروق اعظم از تعمير آن شهر آن بود كه من بعد ميان پادشاه عجم و ملك هند طريق آمد شد مسدود گردد و از يكديگر استمداد نتوانند نمود زيرا كه نزديك‌ترين طريقى كه فارسيان از آن ممر بهندوستان توانند رفت آن بود بالجمله عتبه بابله شتافته در ساحل بحر شهرى وسيع بنياد نهاد و استادان بنا قرب سه سال در آن بنا كار كردند تا باتمام رسيد و بنابر آنكه آن بلده در موضعى واقع شد كه اطراف و جوانبش سنگلاخ بود ببصره اتسام يافت چه اعراب مثل اين‌جاى را بصره گويند و بعد از آنكه بصره مجمع طوايف خلايق گشت عتبه مجاشع بن مسعود را بحكومت آن ديار بازداشته بمدينه مراجعت نمود و در سال هفدهم از هجرت بعالم آخرت انتقال فرمود و عمر رضى اللّه عنه مجاشع را عزل كرده مغيرة بن شعبه والى آن ولايت شد و پس از چندگاه مغيره بزنا متهم گشته منصب حكومت بصره بابو موسى اشعرى انتقال يافت و در همين سال عمر رضى اللّه عنه وضع ديوان فرمود و اسامى اجله اهل بيت و اصحابرا بر دفتر ثبت كرده جهت هريك چيزى مقرر فرمود و ابتدا بعباس رضى اللّه عنه كرده باسم شريفش دوازده هزار درم و بروايتى بيست و پنج هزار درم نوشت بعد از آن سادات خاندان سيد كاينات را بر ساير برايا تقديم داد و بنام هريك از امهات مؤمنين ده هزار درم تعيين فرمود و هريك از حضار معركه بدر را پنج هزار درم داد و سبطين خواجهء كونين امام حسن و امام حسين رضى اللّه عنهما را بدستور اهل بدر وظيفه مقرر كرد و ابو ذر غفارى و سلمان فارسى را نيز داخل آن طبقه گردانيد بعد از آن جهت بقيه صحابه از چهار هزار درم تا دويست درم على اختلاف مرا تبهم رقم كشيد و در شوال همين سال سعد بن ابى وقاص رضى اللّه عنه بمقتضاى فرمانى كه از دار الخلافه به دو رسيد متوجه مداين گشته در اثناء راه شهر سير و بابل و بيلباط را فتح نمود و عساكر عجم كه در آن حدود بودند بطريق فرار از جسر دجله گذشته پل را ويران كردند و سعد رضى اللّه عنه با شصت هزار سوار نامدار بكنار آب رسيده بنابر فقدان كشتى توكل بر كرم الهى كرده اسب در آب راندند و تمامى خيول و بغال و دواب و جمال ارباب توحيد با احمال و اثقال چون برق و باد از آب گذشته هيچ‌چيز ضايع نشد مگر قدح مالك بن عامر كه در دجله افتاد و بالاخره موج دريا آن را بر ساحل انداخت و يكى از لشگريان آن قدح را برداشته تسليم عامر نمود و چون نزد يزدجرد بوضوح پيوست كه سعد وقاص با سپاه عرب بىوسيلهء جسر و سفينه از دجله عبور نمودند رعبى تمام بر خاطرش استيلا يافته آنچه توانست از اموال خزاين و نفايس دفاين برداشت و بصوب حلوان روان شده بسيارى از نقود و جواهر و اقمشه و امتعه را بحسرت بازگذاشت چنانچه اين قضيه را بعضى از مورخين چنين نوشته‌اند كه ( و كان فى بيت المال ثلثة الف الف الف ثلاث مراة اخذ منها رستم عند مسيره الى القادسية\r\n\r\n","description":"","footnote":"","page_name":" 482 ","page_number":526},
  {"content":"\r\n\r\nالنصف و بقى النصف ) و عبارت برخى ديگر اينست ( و كان فى بيت المال ثلث الف الف و اخذوا نصف ذلك و هربوا و تركو الباقى ) و چون سعد از فرار يزدجرد وقوف يافت بدل جمع و خاطر مطمئن بمداين درآمده نظر بر آن قصور منقش و منيع و ايوانهاى دلكش رفيع انداخت و آن اموال لا تعد و لا تحصى و اجناس بيحد و قياس ديده زبان به حمد مهيمن منان گردان ساخت و ضبط غنايم را در عهده عمرو بن مقرن مزنى كرده آن مقدار اشياء نفيسه و اقمشهء شريفه و ظروف و اوانى نقره و طلا و فرش و بساطهاى گران‌بها بدست آمد كه وصف آن بامداد قلم و بنان تيسيرپذير نيست و از آن جمله بساطى بود ابريشمين شصت گز در شصت گز كه اطراف آن بزمرد ترصيع يافته بود و بروايتى هژده ارش از آن فرش بجوهرى غيرمكرر تزئين داشت چنانچه ده ارش از زمرد سبز بود و ده ارش از بلور سفيد و ده ارش از ياقوت سرخ و ده ارش از ياقوت كبود و ده ارش از ياقوت زرد و در حواشى و جوانبش اصناف رياحين و ازهار و انواع اشجار و اثمار از جواهر آبدار و لآلى شاه‌وار بافته بودند و آن را بهارستان نام نهاده و ملوك عجم در فصل شتا آن بساط را مبسوط ساخته مجلس عشرت مىآراستند و ميان زمستان را اوايل ايام بهار مىپنداشتند القصه سعد از آن غنايم خمس جدا كرده نهصد شتر جهت حمل آن ترتيب نمود و چون از قيمت بساط موصوف مقومان ذو البصيرة عاجز گشتند آن را بى از آنكه در قسمت داخل سازد اضافهء اموال خمس كرده مصحوب بشر بن الخاصيه بمدينه فرستاد و تتمهء غنايم را بر شصت هزار سوار تقسيم نموده بدست هر سوارى دوازده هزار دينار درآمد و چون اموال خمس و خبر فتح مداين بمدينه رسيده امير المؤمنين عمر بتجديد مبتهج و مسرور گشته آن اموال را بخش كرد و بساط مذكور را كه مجرد رؤيت آن موجب نشاط و انبساط مىشد قطعه قطعه ساخته يك وصله را از آن پيش شاه مردان عليه الرحمة و الرضوان فرستاد و آن جناب آن را به بيست هزار درم و بقولى بيست هزار دينار فروخت در روضة الاحباب مسطور است كه چون يزدجرد بحلوان گريخت بسيارى از سپاه عجم در جلولا اجتماع نموده و مهران رازى را بامارت و سرافرازى تعيين كردند و پيمان را بايمان مؤكد گردانيدند كه مهما امكن در دفع لشكر عرب مساعى جميله مبذول دارند و از ميدان قتال فرار ننمايند و بعضى ديگر از گريختگان معركهء قادسيه و غير ايشان از عجميان بجانب موصل رفته در نواحى تكريت مجتمع گشتند و اينخبر بسمع سعد رضى اللّه عنه رسيده برادرزادهء خود هاشم بن عتبه را با دوازده هزار مرد جرار به طرف جلولا فرستاد و عبد اللّه بن المعتمر را با شش هزار متهور بجانب تكريت ارسال داشت و چون هاشم بنواحى جلولا رسيد مهران رازى قلعه آن بلده را استحكام داده متحصن گرديد و هاشم در تضييق محصوران كوشيده و بعد از آنكه مدت شش ماه زمان محاصره امتداد يافت پيكر فتح جلولا بعنايت ايزد تعالى دست داد و قريب صد هزار نفر از اتباع مهران رازى بر دست مبارزان حجازى كشته گشتهء از قتلى هر طرف پشتها پديد آمد و اين معنى سبب تسميهء آن بلده شد بجلولا ( لانها جللت بالقتلى ) موسوم گشت و در آن ديار نيز\r\n\r\n","description":"","footnote":"","page_name":" 483 ","page_number":527},
  {"content":"\r\n\r\nغنايم بسيار بدست مسلمانان افتاد چنانچه بعضى از مورخان خمس آن را شش هزار هزار دينار گفته‌اند و چون يزدجرد در حلوان از واقعهء جلولا وقوف يافت حلاوت زندگانى بر وى تلخ شده فوجى از سپاه را آنجا گذاشته روى به راه رى آورد و هاشم بر فرار يزدجرد مطلع گشته بسوى حلوان شتافت و آن بلده را نيز بجنگ تسخير نموده در حيز تصرف آورد و برين قياس عبد اللّه بن المعتمر تكريت و موصل را مفتوح ساخت و فتح ماسبندان و شروان همدران سال بر دست ضرار بن الخطاب تيسير پذيرفت و در سال هفدهم از هجرب فتح اكثر بلاد اهواز كه بزعم بعضى از ارباب اخبار هفتاد و هفت شهر است بوقوع پيوست و ابو هريره بفرمودهء امير المؤمنين عمر لشكر برام هرمز و تستر كشيده هرمزان كه حاكم آن امصار بود با وى صلح نمود و بمدينه شتافته زبان بكلمهء طيبه توحيد گويا گردانيد و در همين سال فتح سوس بسعى ابو هريره واقع گرديد و بروايت صاحب مستقصى تسخير اهواز ابو موسى اشعرى را دست داد و هرمزانرا او گرفته بمدينه فرستاد و همدرين سال سعد وقاص از امير المؤمنين عمر اجازت طلبيده ببناء بلده كوفه پرداخت و با سپاه اسلام در آن مقام لواء اقامت برافراخت و سبب تعمير كوفه آن شد كه هواى مداين كه در آن زمان نشيمن مسلمانان بود بامزاج اعراب موافقت نداشت صاحب تاريخ جعفرى و بعضى ديگر از سالكان مسالك سخن‌ورى آورده‌اند كه آن بلده را به جهت آن كوفه گفتند كه نخست در آن موضع ازنى و بوريا منازل ترتيب نمودند و مثل اين‌جائى را اعراب كوفه گويند و باتفاق اكثر مورخان وضع تاريخ هجرى در همين سال وقوع يافت و سبب اين اختراع را رئيس مهره اخبار حمزه اصفهانى در كتاب تواريخ كبار الامم برين موجب رقم فرموده كه در زمان خلافت فاروق اعظم رضى اللّه عنه وثيقه‌اى نوشته شد كه ختام آن به شهر شعبان مختوم بود و نظر امير المؤمنين عمر بر آن نوشته افتاد پرسيد كه آيا ازين شعبان شعبان امسال مراد است يا شعبان زمان استقبال چه از اين اطلاق و اجمال صورت تعيين طريق صواب در نقاب ارتياب مىماند و هيچ صاحب كياست نتيجه حكمى را كه در رفع خصومات و قطع معاملات مترتب بر ضبط و تعيين باشد از مطالعهء امثال اين خطوط باز نمىداند و فى الحال جهت قلع اين مشكل و قمع اين معضل به اجتماع اعاظم اصحاب و احضار صحابه اولى الالباب امر نمود و با ايشان آغاز مشورت كرده فرمود كه چون مواهب الطاف الهى اعوان شريعت حضرت رسالت‌پناهى را بكثرت اموال و وسعت احوال مخصوص فرمود هراينه قسمت زكات و اخراج صدقات را از تعيين اوقات چاره نخواهد بود و وضع قانونى كه مواقيت اداء واجبات مضبوط ماند و انفصام بسرانجام آن راه نيابد ناگزير است مناسب آنكه باز نمايند كه طريق وصول بمعرفة زمان حدوث و وقايع بچه كيفيت تيسيرپذير است همكنانرا قرعه اختيار برين صورت افتاد كه دانستن اين نوع ضابطه بر قواعد و رسوم فارسيان بنياد توان نهاد آنگاه امير المؤمنين عمر باحضار هرمزان كه از اعيان دانايان فرس بود اشارت فرمود و او بملازمت رسيده بعد از وقوف بر سبب طلب چنان باز نمود\r\n\r\n","description":"","footnote":"","page_name":" 484 ","page_number":528},
  {"content":"\r\n\r\nكه فارسيانرا حسابيست كه آن را ماه روز ميخوانند و مواقيت معاملات را به آن حساب درست ميدانند و اصحاب ماه روز را تعريب نموده مورخ كردند و مصدر آن را بقياس باقى مصادر لفظ تاريخ بر زبان آوردند بعد از آن عنان اهتمام بطلب وقتى كه اصل تاريخ اسلام را بر آن مبنى دارند معطوف داشتند و بانعقاد اجماع صناديد امت مبداء تاريخ ملت سال هجرت را بر صحايف اوراق نگاشتند و بعضى از ادبا در تعريف تاريخ چنين گفته‌اند كه ( التاريخ يوم معلوم ينسب اليه زمان يأتى عليه ) و بنابر لغة بنى تميم گويند كه ( و رخت الكتاب توريخا ) و بلغت بنى قيس بر زبان رانند كه ( ارخته تاريخا ) و على اى حال تاريخ در اصل مصدر باب تفعيل است و اطلاق تاريخ بر تأليفى كه مشتمل باشد بر وقايع و احوال بعضى از ارباب جاه و جلال و اصحاب دولت اقبال يا محتوى بود بر چگونگى حالات برخى از بلاد و امصار و حادثات قرون و اعصار سمت شيوع و اشتهار دارد ( و قيل فلان تاريخ قومه‌اى اليه انتهى شرفهم ) و از به دو ايجاد عالم تا زمان ظهور ملت حضرت رسالت صلى اللّه عليه و سلم پيوسته طوايف بنى آدم وقايع كليه را تاريخ ميكرده‌اند و بهنگام تعيين اوقات آن واقعه را در قلم مىآورده‌اند و اول تاريخى كه مقرر شد هبوط آدم بود بعد از آن طوفان نوح عليهم السلام آنگاه مخلص ابراهيم عليه التحية و التسليم از آتش نمرود و بنى اسمعيل بناء كعبه معظمه را تاريخ ساختند و اسرائيليان مبعث موسى را صلوات اللّه عليه و روميان جلوس اسكندر ذو القرنين را و قريش واقعه فيل را و عجميان پيوسته جلوس ملوك ذو شوكت را تاريخ اعتبار ميكرده‌اند و آخرين تواريخ ايشان ابتداى پادشاهى يزدجرد بن شهريار است كه سلطنت آن طبقه برو اختتام يافت و تاريخ جلالى كه حالا مبنى تقاويم برآنست مبداء آن اول سلطنت سلطان جلال الدين ملكشاه سلجوقى است و بعضى از تواريخ بر حركات شمس كه يكسال آن عبارتست از سيصد و شصت و پنج روز و كسرى مبتنى است و برخى بر سر قمر كه سال آن سيصد و پنجاه و چهار روز است و كسرى و تاريخ هجرى انتباه دارد بر حركت ماه كما لا يخفى على اهل اليقظة و الانتباه و چون هلال داس مثال محرم سال هژدهم از هجرت در مزرعه سپهر خضرا نمودار گرديد بسبب عدم فيضان باران عنايت ملك منان در مدينه بلاء قحط و غلا بوقوع انجاميده حياض رياض و عيون جبال بسان سراب در بيابان و چشمهء خورشيد در آسمان از آب خالى شد و ساحت مزارع و كشت‌زار و بيوت اغنيا و اهل احتكار مانند خرمن ماه و خوشه سنبله از حبوبات عارى گشته آتش جوع در معده‌ها شيوع يافت و نايرهء گرسنگى كانون دوران مساكين را فرو تافت مثنوى\r\n نبودى بخوان فقير و غنى * * بجز گرده ماه خود خوردنى *\r\nنماند از زراعات اصلانشان * * مگر سنبله پارهء كهكشان *\r\nبجاى مياه غدير و عيون * * روان گشته از چشمها جوى خون * \r\nو چون اضطرار خلايق بسيار شد عمر بن الخطاب رضى اللّه عنه با طايفه‌اى از اجله اصحاب جهت استسقا بصحرا شتافته دست دعا برآوردند و عباس رضى اللّه عنه را شفيع ساختند و آن جناب بتضرع و زارى از سهاب عنايت حضرت بارى باران طلبيده التماس\r\n\r\n","description":"","footnote":"","page_name":" 485 ","page_number":529},
  {"content":"\r\n\r\nعباس عز اجابت يافت و همان لحظه غمام انعام الهى آغاز فيضان كرده تا يكهفته اقطار امطار بر كشت‌زار اميد همگنان مىباريد و طوايف انسان بشكرگذارى اين احسان دست و پاى عباس را بوسيده حسان بن ثابت بيتى چند در سلك نظم كشيد كه اول آن ابيات اينست شعر\r\n سال الاسام و قد تتابع جدبنا * * فسقى الغمام بعزت العباس \r\nو در سال نوزدهم از هجرت امير المؤمنين عمر سراى عباس رضى اللّه عنه و منزل مروان را خريده داخل مسجد رسول اللّه صلى اللّه عليه و سلم گردانيد تا آن بقعهء شريفه وسيع و فسيح گرديده و درين سال بقول امام يافعى سيد القراء ابو المنذر ابى بن كعب الانصارى الخزرجى وفات يافته و او از جملهء اصحاب بدر است و قوت حافظه‌اش بمرتبه‌اى بود كه بعد از نزول سورهء لم يكن حضرت رسول صلى اللّه عليه و سلم او را گفت ( ان اللّه امرنى ان اقرء عليك لم يكن الذين كفروا ) ابى گفت يا رسول اللّه حق عز اسمه مرا نام برده است آنحضرت فرمود كه آرى و ابى از غايت شادمانى گريان شد و اين حديث كه بروايت انس بن مالك به صحت پيوسته دلالت بر كمال فضيلت ابى بن كعب مىكند رضى اللّه عنه در روضة الاحباب مذكور است كه درين سال فوجى از اهل هدايت در بلدهء رمله بغار كوه لبنان درآمدند و در آنجا تختى مذهب ديدند مردى مرده بر زبر آن خفتيده و در يك جانب آن ميت لوحى مجسم از طلا يافتند كه سطرى چند بلغت رومى بر آن نگاشته بودند مضمون مسطور آنكه من سبا ولد نواسم كه بشرف ملازمت عيص بن اسحق النبى عليه السلام مشرف گشتم و مدتى بدولت و اقبال گذرانيدم و در دار دنيا عجايب بلاانتها مشاهده نمودم از جمله آنكه در چله تموز بكرات باريدن برف و تگرگ ديدم بايد كه اگر امثال اين امور به نظر كسى درآيد تعجب ننمايد و غريب‌تر از هر امرى آنكه بنى آدم از مرگ بغايت غافل است و حال آنكه قبور آباء و اجداد و اولاد خود را مىبيند و از اعظم وقايع كه حساب روز قيامتست نمىانديشد و بتحقيق كه من ميدانم قومى را كه باوجود اقرار بوحدانيت پروردگار مرا ازين غار بيرون برند و اين تخت مرا ملك خويش شمرند و چون اين امر بظهور آيد مزاج زمان از نهج اعتدال انحراف يابد و امانت و ديانت در ميان مردم نماند و عاقبت محمود صلحا و متقيانرا باشد و السلام و در سنه عشرين هجرى جمعى از اهل كوفه بمدينه شتافته از سعد وقاص رضى اللّه عنه شكايت گونه كردند و فاروق اعظم سعد را از آن امر معاف داشته عمارت كوفه بر عمار بن ياسر قرار گرفت و عبد اللّه بن مسعود جهت ضبط اموال بيت المال متعين گشت و در همين سال اسيد بن حضير انصارى وفات يافت و او از جملهء رؤساء بنى عبد الاشهل بود و بجودت قرائت و حسن صوت اتصاف داشت كنيتش ابو يحيى است و قيل ابو عتيك و همدرين سال ابو سفيان بن الحارث بن عبد المطلب كه پسر عم سيد عالم بود و سعد بن عامر الجمحى فوت شدند و در سال بيست و يكم واقعهء نهاوند اتفاق افتاد و در آن معركه اهل اسلام را ظفر و نصرت دست داد مجملى از كيفيت قضيهء مذكوره آنكه چون خبر عزل سعد بن ابى وقاص رضى اللّه عنه از ايالت كوفه بسمع يزدجرد بن شهريار رسيد فرحناك شده طريق هتمام مسلوك داشت تا مردم خراسان\r\n\r\n","description":"","footnote":"","page_name":" 486 ","page_number":530},
  {"content":"\r\n\r\nو رى و همدان و نهاوند در باب محاربه مسلمانان با وى اتفاق نمودند و قرب صد و پنجاه هزار مرد تيغ‌گذار فراهم آورده فيروزانرا كه از جملهء اعاظم مبارزان عجم بود بر آن لشكر سرور گردانيد و اين خبر بمدينه رسيده امير المؤمنين عمر بنابر استصواب امير المؤمنين حيدر نامه بنعمان بن مقرن مزنى كه در كسكر اقامت داشت نوشت مضمون آنكه سردار لشكر عراق بوده بمقابله و مقاتلهء اهل شقاق پردازد و بروايتى پسر خود عبد اللّه را با پنج هزار مرد بمدد نعمان روان فرمود و چون نامهء فاروق اعظم بنعمان رسيد سپاه كوفه و بصره را جمع گردانيد و بتهيهء اسباب قتال پرداخته متوجه نهاوند گشت و بعد از وصول بدان منزل در برابر فيروزان كه در گرد معسكر خويش خندقى عميق كنده بود خيمهء اقامت برافراخت و مغيرة بن شعبه را برسالت روان ساخت و مغيره نزد فيروزان رفته او را باسلام دعوت كرد و گفت اگر متقلد قلادهء ملت حنيف نميگردى جزيه قبول نماى فيروزان هيچيك از آن‌دو امر را قبول ننمود و چون مغيره بىنيل مقصود مراجعت كرد نعمان بنابر صواب ديد طليحة بن خويلد يك دو كوچ بازپس نشست و فيروزان اين معنى را بر عجز حمل نموده بپاى جسارت از خندق بگذشت و از عقب مسلمانان متوجه گشت و بعد از تلاقى فريقين سه روز متعاقب نيران جنگ و جدال التهاب و اشتعال داشت و در روز سيم با آنكه نعمان بن مقرن بسعادت شهادت رسيد نسيم فتح و ظفر بر پرچم علم اهل اسلام وزيد و حذيفة بن اليمان بموجب وصيت امير المؤمنين عمر يا باشارت نعمان صاحب رايت گشته لواء امارت برافراشت و كفار عجم را مغلوب و منهزم گردانيده روى زمين را از خون دشمنان برنگ شقائق النعمان ملون ساخت و فيروزان بضرب تيغ قعقاع بن عمرو كشته گشته قرب ده هزار كس از لشگر عجم بسرحد عدم شتافتند و اهل اسلام غنايم فراوان گرفته در نهاوند رحل اقامت انداختند و خمس غنايم را مصحوب سايب بن الاقرع بمدينه فرستاده فتح نهاوند را فتح الفتوح نام نهادند زيرا كه بعد از آن عجميانرا اجتماع معتدبه تيسير نپذيرفت و از جمله شهداء معركه نهاوند يكى طليحة بن خويلد اسدى است كه ذكر ارتداد و معاودت او باسلام سبق ذكر يافت و بروايت احمد بن اعثم عمرو بن معديكرب نيز در معركهء نهاوند بعالم عدم شتافت و همدران سال دينور و همدان بطريقه مصالحه مفتوح شد و چون اين اخبار بسمع يزدجرد بن شهريار رسيد دل از ملك و مال بر گرفته باصفهان رفت و آنجا نيز مجال توطن محال دانسته روى بصوب خراسان آورد همدرين سال در ديار اسلام درهم و دينار بسيار بنام حضرت پروردگار عز اسمه مضروب گرديد و در بعضى از آن دنانير كلمهء طيبهء لا إله الا اللّه منقوش بود و بر برخى لفظ خجسته الحمد للّه منقور و قولى آنكه نام امير المؤمنين عمر را نيز بر آن تنكجات نقش كرده بودند و در همين سال اصفهان بسعى عبد اللّه بن عتبان مفتوح گشت و حاكم آنجا بعد از محاربات فراوان امان طلبيده جزيه قبول كرد و هم درين سال بواسطهء شكايت اهل كوفه عمار بن ياسر از ايالت آن سرزمين معزول گشته مغيرة بن شعبه قايم‌مقام شد و در همين سال امير المؤمنين عمر يهود را از اراضى خيبر اخراج نمود و آن زمينها را در ميان مسلمانان\r\n\r\n","description":"","footnote":"","page_name":" 487 ","page_number":531},
  {"content":"\r\n\r\nقسمت فرمود و فوت علاء الحضرمى همدرين سال واقع شد و در سنهء اثنى و عشرين آذربايجان باجتهاد مغيره در حيز تسخير درآمده اهالى آنجا مبلغ هشتصد هزار درم در بدل صلح ادا نمودند و درين سال اهل همدان آغاز سركشى كرده نعيم بن مقرن بضرب تيغ و سنان كرت ديگر ايشانرا مطيع و منقاد گردانيد و خطهء رى و قومس و دامغان را نيز مسخر و مفتوح ساخت در روضة الاحباب مسطور است كه همدرين سال والى مازندران و اهالى طبرستان با مسلمانان طريقهء مصالحه مسلوك داشته خراج بر گردن گرفتند و احنف بن قيس باشارت عمر رضى اللّه عنه با بيست هزار كس از لشكر بصره و كوفه بصوب خراسان شتافته يزدجرد پناه بخاقان ترك برد و استمداد نمود و خاقان با سپاه فراوان در مقام امداد آمده از آب آمويه عبور فرمود و احنف از طرف مرو متوجه دفع ايشان گشته در اثناء راه با سه هزار كس از قراولان خاقان بازخورده ايشانرا به راه عدم روان كرد و چون اين خبر بخاقان رسيد تطير نمود و طبل مراجعت فروكوفته راه ديار خويش پيش گرفت و يزدجرد حيران و سرگردان ببود تا وقتى كه بر دست آسيابانى كشته گشت چنانچه مجملى از اين واقعه در ضمن حكايات سابقه گذشت و در سال بيست و سيم از هجرت نبى آخر الزمان ولايت كرمان بر دست سهيل بن عدى و عبد اللّه بن غسان و مملكت سيستان باهتمام عاصم بن عمرو تميمى و خطهء مكران بسعى حكم بن عمر ثعلبى بحيز تسخير درآمد و درين سال خبر بمدينه رسيد كه شهرك حاكم فارس با جمعى كثير از فارسيان حق‌ناشناس شهر توج را كه در سرحد آن ولايت بجانب اهواز واقع است معسكر ساخته و رايت شوكت بعزم رزم سپاه اسلام برافراخته و امير المؤمنين عمر امراء بلاد و رؤساء عباد را بمقاتله شهرك مأمور كرده هريك را بحكومت ناحيه‌اى از آن ولايات نامزد فرمود و آن جنود ظفر ورود بمملكت فارس درآمده اقدام ثبات و قرار شهرك تزلزل يافت و عنان عزيمت بصوب وادى فرار تافت و مجاشع بن مسعود توج را داخل حوزهء ايمان ساخته عثمان بن ابى العاص در شيراز و اسطخر علم تسلط و اقتدار برافراخت و هم درين سال سارية بن زنيم بموجب فرمودهء امير المؤمنين عمر با لشكر ظفر اثر بجانب نسا و دار ابجرد رفته كفار آن ناحيه در قلعه خزيدند و ساريه مدت دو ماه بامر محاصره پرداخته بالاخره جمعى كثير از اكراد فارس بمدد آن مدابير آمدند و ايشان از حصار بيرون شتافته عنان بمعركهء پيكار تافتند و در آن جنگ بسيارى از مسلمانان سعادت شهادت يافتند و در كتب اكثر اهل اخبار مسطور است كه در روز جمعه كه كار ساريه و متابعان او باضطرار انجاميده بود كيفيت حال در وقت حال اداء خطبه بر امير المؤمنين عمر ظاهر گشته ندا كرد كه ( يا سارية الجبل الجبل ) و حضرت حق عز و جل بقدرت كامله و حكمت شامله آن آواز را به گوش ساريه رسانيد تا خود را از فضاء صحرا بدامن كوه كشيد و آن جبل را بر پس پشت كرده كرت ديگر روى باعدا آورد و دست به تيغ و سنان برد و چندان كارزار فرمود كه صورت فتح و ظفر در آينهء\r\n\r\n","description":"","footnote":"","page_name":" 488 ","page_number":532},
  {"content":"\r\n\r\nمراد و مرام روى نمود و در همين سال قتادة بن النعمان الظفرى الخزرجى الكندى وفات يافت و او برادر مادر ابو سعيد الخدرى بود و بروايت حمد اللّه مستوفى مدت شصت و پنج سال در عالم زندگانى نمود\r\n\r\nذكر حج گذاردن خليفه ثانى رضى اللّه عنه و انتقال او بعالم جاودانى\r\nدر ماه ذى حجه سنهء ثلث و عشرين عمر بن الخطاب رضى اللّه عنه جهت گذاردن حج اسلام با فوجى از طوايف انام متوجه بيت الحرام شد و اكثر امهات مؤمنين را زاد و راحله داده و در آن سفر همراه برد و چون به مكه مكرمه رسيد شرايط تعظيم و احترام خانهء ملك علام بجاى آورد لوازم طواف ركن و مقام بتقدم رسانيد و مقضى المرام عنان عزيمت بمدينهء طيبه خير الانام عليه الصلواة و السلام معطوف گردانيد و بعد از وصول به مقصد روزى كعب الاحبار با وى گفت كه يا امير المؤمنين بتهيهء سفر آخرت پرداز كه از عمر تو زياده از سه روز باقى نمانده و چون عمر رضى اللّه عنه مطلقا مرضى و المى نداشت از سخن كعب تعجب نموده پرسيد كه تو اين معنى را از كجا دانسته‌اى جواب داد كه از تورية و همدران اوان غلام مغيرة بن شعبه كه موسوم بفيروز بود و ابو لؤلؤ كنيت داشت و بزعم اهل سنت و جماعت مجوسى يا نصرانى بود و شيعه آن را بابا شجاع الدين خوانند و در سلك اهل اسلام منتظم دانند نزد خليفه ثانى رفته از كثرت مطالبهء مالك خود شكايت نمود امير المؤمنين عمر پرسيد كه چه هنر دارى فيروز گفت آهنگر و نجار و نقاشم و فاروق اعظم رضى اللّه عنه باز سؤال كرد كه روزى مغيره از تو چه مبلغ ميطلبد جواب داد كه دو درم و قولى آنكه گفت چهار درم عمر گفت كه باوجود اين همه هنر آنچه مغيره از تو ميطلبد مناسب است و غلام مغيره از شنيدن اين سخن متغير شده عمر گفت اى ابو لؤلؤ شنيده‌ام كه آسياى بادى مىتوانى ساخت چه باشد كه اگر جهت آرد كردن غلات بيت المال آسياى گردان سازى فيروز جواب داد كه براى تو آسيائى سازم كه تا چرخ دوار داير باشد اهالى هر بلاد و امصار از آن باز گويند و از مجلس بيرون رفت امير المؤمنين عمر گفت اين غلام مرا تهديد نمود و همدران نزديكى صبحى كه مبارز خورشيد خنجر انتقام به قصد خونريزى از غلاف افق بيرون كشيد ابو لؤلؤ به مسجد شتافت و در وقتى كه فاروق اعظم رضى اللّه عنه در محراب امامت باداء نماز بامداد قيام مينمود قدم جرات پيش نهاده چهار زخم يا شش زخم باندامش رسانيد و از آن جمله زخمى كه زير نافش زده بود كارگر آمده امير المؤمنين عمر از پا درافتاد و فيروز بروايت شيعه از مدينه گريخته به طرف عراق شتافت و در كاشان وفات يافت و بمذهب اهل سنت و جماعة همان ساعت گرفتار گشته چون دانست كه حالش بكجا منجر خواهد شد كارد بر حلق خويش ماليده متوجه زندان لحد گرديد القصه بعد از آنكه عمر بن الخطاب\r\n\r\n","description":"","footnote":"","page_name":" 489 ","page_number":533},
  {"content":"\r\n\r\nرضى اللّه عنه مجروح و ناتوان شد و نزد اجلهء اصحاب بتحقيق پيوست كه صحتش ممكن نيست التماس نمودند كه شخصى را كه شايسته مسند خلافت باشد بولايت عهد خود تعيين نمايد فاروق اعظم گفت سزاوار اين كار شش بزرگوارند على بن ابيطالب و عثمان بن عفان و طلحة بن عبد اللّه و زبير بن العوام و سعد بن ابى وقاص و عبد الرحمن بن عوف رضى اللّه تعالى عنهم مناسب آنست كه ايشان يكى از ميان خود بر سرير امامت نشانند و بعد از گفت و شنيد بسيار مهم برين جمله قرار يافته امير المؤمنين عمر ابو طلحهء انصارى را گفت مىبايد كه پس از فوت من با پنجاه نفر از انصار بر اصحاب شورى موكل باشى و تا كسى را نطلبند پيش ايشان نگذارى و تقاضا نمائى كه مهم خلافت را بسرعت قرار دهند و اگر مخالفت در ميان ايشان پيدا شود جانب اكثر را مرجح دانى و يك نفر يا دو نفر را كه مخالف باشند بقتل رسانى و اگر سه نفر از اين شش كس بر يك طرف باشند و سه نفر بر طرف ديگر جانب آن سه كس را كه عبد الرحمن بن عوف درين ميان باشد ترجيح نمائى و بايد كه پسرم عبد اللّه در آن مجلس باشد اما در امر خلافت دخل نكند در روضة الصفا مسطور است كه چون امير المؤمنين عمر آن شش نفر را جهت شورى تعيين نمود و عباس رضى اللّه عنه آن وصيت را شنود امير المؤمنين على را گفت انسب آنست كه خود را داخل اصحاب شورى نگردانى جناب ولايت مآب جواب داد كه ( انى اكره الخلاف ) عباس گفت برين تقدير خواهى ديد آنچه مكروه طبع تست و پس از آنكه ترجيح جانب عبد الرحمن بسمع شريف شاه مردان رسيد با عباس گفت كه بار ديگر خلعت خلافت از ما مسلوب شد عباس پرسيد اين معنى را از كجا دانستى على مرتضى وصيت مذكوره را بر زبان آورده گفت بىشبهه عبد الرحمن كه داماد عثمان است بخلاف راى او عمل نخواهد نمود و سعد بن ابى وقاص كه پسر عم عبد الرحمن است جانب او را رعايت خواهد فرمود و برين تقدير باوجود آنكه طلحه و زبير موافق من باشند دست بدامن مقصود نخواهد رسيد عباس گفت يا ابو الحسن تو را بكرات نصيحت كرده‌ام و شرط نيكخواهى بجا آورده و تو اصلا ملتفت قول من نشدى از جمله بعد از فوت سيد عالم صلى اللّه عليه و سلم گفتم كه در طلب خلافت مسارعت فرماى و تو اين سخن را بسمع رضا نشنودى و ديروز ترا اشارت كردم كه خود را داخل اصحاب شورى مگردان قبول ننمودى حالا بارى مصلحت چنان مينمايد كه چون اين مهم را بر تو عرض كنند رد فرمائى مگر آنكه اهل شورى متفق اللفظ و المعنى خواهان بيعت تو باشند و اى على از مكر اين قوم حذر كن كه همت بر دفع ما مقصور دارند و ميخواهند كه با ديگرى لوازم متابعت بجاى آرند در روضة الصفا مسطور است كه چون فاروق اعظم را يقين شد كه آن زخم التيام‌پذير نيست پسر خود عبد اللّه را فرمود كه نزد ام المؤمنين عايشه برو و از من بامير المؤمنين تعبير مكن كه من امروز امير مسلمانان نيستم بلكه بگوى كه عمر ترا سلام و تحيت مىرساند و از تو رخصت ميطلبد كه در پهلوى دو صاحب خويش مدفون گردد و عبد اللّه بموجب فرموده عمل نموده آن التماس بعز اجابت اقتران يافت و امير\r\n\r\n","description":"","footnote":"","page_name":" 490 ","page_number":534},
  {"content":"\r\n\r\nالمؤمنين عمر باينقدر اكتفا نكرده وصيت فرمود كه بعد از انقراض رشته حيات من بار ديگر از صديقه دستورى خواهيد اگر اجازت دهد فبها و الا مرا در گورستان مسلمانان دفن كنيد و فاروق اعظم بعد از آنكه از امثال اين وصايا فراغت يافت در اواخر ذى حجه سنه ثلاث و عشرين بخلد برين شتافت اكابر اصحاب و اعاظم احباب پس از اقامت مراسم تجهيز و تكفين جنازهء رحمت اندازه‌اش را برداشته بدر حجرهء عايشه رضى اللّه عنها بردند و بار ديگر استجازه كردند صديقه فرمود كه من هرگز از عطيه خود رجوع ننموده‌ام آنگاه انگشتان خود را مشبك ساخته بر سر نهاد و آواز بركشيد كه وا محمداه وا ابو بكراه دوست شما عمر به زيارت آمده است و رخصت دخول ميطلبد از استماع اين آواز فرياد از نهاد اهل مدينه برآمده زلزله در زمين و زمان افتاد پس جسد مطهر جناب خلافت مآب را در پهلوى قبر امير المؤمنين ابى بكر مدفون ساختند رضى اللّه تعالى عنه و عن جميع اصحاب خاتم النبيين الى يوم الدين\r\n\r\nذكر بعضى از فضايل اعدل اصحاب امير المؤمنين عمر بن الخطاب رضى الله عنه\r\nاز جملهء عطاياء سنيه و مواهب عليه كه امير المؤمنين عمر را در متابعت خير البشر ميسر شد يكى آنكه در چند امر از امور دينيه كلام معجز نظام حضرت واهب العطيه موافق راى صوابنماى او نازل گشت اول در قضيه اسيران غزوهء بدر و كيفيت آن قضيه چنان بود كه خير البريه عليه السّلام و التحية در باب قتل و فديهء آنجماعت با اجلهء اصحاب به طريق مشورت مسلوك داشت صديق اكبر رضى اللّه عنه گفت يا رسول اللّه پدر و مادرم فداى تو باد اصحاب تو در ميان قرشيان آباء و ابناء و اعمام و اخوان و ابناء اعمام دارند و ابعد ايشان به تو نزديكست منت بر ايشان نه تا ايزد تعالى بر تو منت نهد يا فدا بستان تا مسلمانان را از آن قوتى پيدا شود و اميد است كه آنجماعت عاقبت بملازمت تو شتابند رسول صلى اللّه عليه و سلم در جواب ابو بكر هيچ نگفت و چون آن جناب از مجلس همايون بيرون رفت فاروق اعظم بعرض حضرت خاتم صلى اللّه عليه و سلم رسانيد كه اين اسيران دشمنان خدااند و ترا تكذيب نموده از وطن اخراج كردند و در ميدان عداوت لوازم مقاتله بجاى آوردند اشارت فرماى كه همه را گردن زنند تا اسلام منيع و عزيز و كفر معدوم و ناچيز گردد و درين باب ميان حضرت رسالت مآب و اصحاب گفت و شنيد بسيار واقع شده آخر الامر آن حضرت راى صديق را اختيار فرموده و مهم اسيران بر فديه قرار يافت چنانچه در ذكر غزوهء بدر مذكور گشت آيتى كه مشعر بسرزنش مسلمانان بود فرود آمد و حضرت رسول صلى اللّه عليه و سلم بر زبان وحى بيان گذرانيد كه اگر عذاب رب الارباب نازل مىشد غير از عمر كه گفت مشركان را مىبايد كشت و فدا نمىبايد گرفت هيچكس نجات نمىيافت ديگر آنكه در صحيحين از انس بن مالك و عبد اللّه بن عمر رضى اللّه عنهم مرويست كه فاروق اعظم\r\n\r\n","description":"","footnote":"","page_name":" 491 ","page_number":535},
  {"content":"\r\n\r\nرضى اللّه عنه گفت كه موافقت كردم با پروردگار خود در سه امر ( قلت يا رسول اللّه لو اتخذنا من مقام ابراهيم مصلى فنزلت و اتخذوا من مقام ابراهيم مصلى و قلت يا رسول اللّه يدخل على نسائك البر و الفاجر فلو امرتهن و تحتجبين فنزلت آية الحجاب و اجتمع نساء النبى فى الغيره فقلت عسى ربه ان طلقكن ان يبدله ازواجا خيرا منكن فنزلت كذلك ) ديگر آنكه بعد از فوت عبد اللّه بن ابى سلول چون حضرت رسول صلى اللّه عليه و آله قصد فرمود كه بر جنازهء او نماز گذارد امير المؤمنين عمر رضى اللّه عنه دست در دامن آنحضرت زده در منع از آن امر مبالغه كرد و پيغمبر صلى اللّه عليه و سلم ممتنع نشده بر عبد اللّه نماز گذارد و هنوز از مصلى دور نرفته بود كه آيهء  ( وَ لا تُصَلِّ عَلى أَحَدٍ مِنْهُمْ ماتَ أَبَداً وَ لا تَقُمْ عَلى قَبْرِهِ )  نازل گشت ديگر آنكه در اوايل هجرت كه روزه ماه رمضان فرض شد بعد از نماز خفتن رخصت اكل و شرب و جماع نبود و امير المؤمنين عمر رضى اللّه عنه همواره خاطرش ميخواست كه در ليالى آن ماه متبركه تا وقت طلوع صبح صادق خوردن و آشاميدن و جماع كردن مباح گردد اتفاقا شبى از آن شبها پس از اداء صلوات عشا آن جناب را با اهل او اتفاق افتاد و صباح اين صورت را بعرض حضرت رسالت رسانيد و مقارن آن حال آيهء كريمهء  ( أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ هُنَّ لِباسٌ لَكُمْ وَ أَنْتُمْ لِباسٌ لَهُنَّ عَلِمَ اللَّهُ أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ وَ عَفا عَنْكُمْ  الآية ) نازل شد و امور مذكوره برين امت بلند رتبت تا زمان طلوع صبح مباح گشت ديگر آنكه بعضى از مفسران گفته‌اند كه چون اين آية نزول نمود كه   ( ثُلَّةٌ مِنَ الْأَوَّلِينَ وَ قَلِيلٌ مِنَ الْآخِرِينَ )   فاروق اعظم بگريست و بعرض حضرت خاتم صلى اللّه عليه و سلم رسانيد كه ما ايمان آريم به خدا و رسول وى و كلام او را تصديق نمائيم و اندكى از ما نجات يابد و هم در آن اوان اين آية نازل گشت كه   ( ثُلَّةٌ مِنَ الْأَوَّلِينَ وَ ثُلَّةٌ مِنَ الْآخِرِينَ )   و حضرت پيغمبر آخر الزمان امير المؤمنين عمر رضى اللّه عنه را طلبيد و بر زبان وحى گذرانيد كه ( قد انزل اللّه فيما قلت يابن الخطاب ) ديگر آنكه در روضة الاحباب مذكور است كه جمعى از احبار يهود با صاحب مقام محمود گفتند كه جبرئيل بر تو فرود مىآيد و حال آنكه ميان ما و او عداوت است اگر ميكائيل بر تو فرود مىآمد ما متابعت تو ميكرديم فاروق اعظم فرمود كه دشمن جبرئيل دشمن ميكائيل است و دشمن ميكائيل دشمن جبرئيل و هركس كه اين دو فرشتهء مقرب را دشمن دارد دشمن خداست پس تصديقا لقول عمر اين آية نازل شد كه  ( مَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ فَإِنَّ اللَّهَ عَدُوٌّ لِلْكافِرِينَ )  و در جامع ترمذى از عقبة بن عامر روايتست كه گفت رسول صلى اللّه عليه و سلم فرمود كه اگر بعد از من پيغمبرى بودى هرآينه عمر بشرف نبوت مشرف مىشد و ايضا در كتاب مذكور از انس بن مالك رضى اللّه عنه منقولست كه رسول صلى اللّه عليه و سلم گفت كه ابو بكر و عمر ( سيد اكهول اهل الجنة من الاولين و الآخرين الا النبى و المرسلين ) و در روضة الاحباب مسطور است كه پيغمبر صلى اللّه عليه و سلم در شأن عمر رضى اللّه عنه فرمود كه ( ان الشيطان يفر من عمر ) و در جامع ترمذى از ابو سعيد خدرى\r\n\r\n","description":"","footnote":"","page_name":" 492 ","page_number":536},
  {"content":"\r\n\r\nرضى اللّه عنه مرويست كه حضرت مقدس نبوى صلى اللّه عليه و سلم گفت كه هركس كه بر مسند نبوت نشسته او را دو وزير بوده از اهل آسمان و دو وزير بوده از اهل زمين اما وزيران من از اهل آسمان جبرئيل است و ميكائيل و وزيران من از اهل زمين ابو بكر است و عمر در روضة الاحباب مسطور است كه در زمان خلافت امير المؤمنين على كرم اللّه وجهه نصارى نجران كه عمر رضى اللّه عنه باخراج ايشان امر فرموده بود بملازمت شاه ولايت آمده معروض گردانيدند كه يا امير المؤمنين عمر ما را از وطن مألوف بيرون كرده بود چه شود كه اگر حكم فرمائى كه باز بدان ديار رفته ساكن شويم على مرتضى فرمود كه ( كان عمر رشيد الامر فلا اغير شيئا صنعه ) و از امام جعفر صادق عليه السّلام مرويست كه گفت من بيزارم از كسى كه ابو بكر و عمر را رضى اللّه عنهما به نيكى ياد نكند پوشيده نماند كه امثال اين حديث از حضرت مقدس نبوى و مقتضيان سير مصطفوى صلوات اللّه عليه و سلامه در شأن امير المؤمنين عمر رضى اللّه عنه بسيار مرويست و ايراد مجموع آن اخبار صحت آثار لايق بسياق تاريخ نيست لاجرم سخن‌گذار طريق اختصار مسلوك داشته بتعداد ازواج و اولاد امجاد آن جناب مبادرت نمود و هو الهادى الى سبيل المطلوب و المقصود\r\n\r\nذكر ازواج و اولاد عمر بن الخطاب رضى الله عنه\r\nارباب اخبار آورده‌اند كه امير المؤمنين عمر رضى اللّه مدت الحيوة شش زن در سلك ازدواج كشيد اول زينب بنت مظعون بن حبيب و عبد اللّه كه بزرگترين فرزندان آن جناب بود عبد الرحمن اكبر و حفصه ازين منكوحه متولد شدند دوم مليكه بنت جرول بن مالك بن مسيب و زيد اصغر و عبيد اللّه كه در جنگ صفين با معاويه بود ازين زن در وجود آمدند سيوم ام حكيم بنت حارث بن هشام مخزومى و از وى دخترى تولد نمود كه فاطمه نام داشت چهارم جميله بنت عاصم بن ثابت بن ابى الافلح و اين جميله پسرى آورد كه موسوم بعاصم گشت پنجم ام كلثوم بنت امير المؤمنين على بن ابيطالب كرم اللّه وجهه و از وى پسرى و دخترى تولد نمودند پسر زيد نام داشت و دختر رقيه و از ايشان عقب نماند و چنانچه در مقصد اقصى مذكور است زيد را عبد الملك بن مروان زهر داد ششم عاتكه بنت زيد بن عمرو بن نفيل و ازين زن پسرى متولد شد كه او را عياض ميگفتند و امير المؤمنين عمر بن الخطاب را دو سرية بود يكى از ايشان يك پسر آورد كه موسوم بعبد الرحمن اوسط گشت و از ديگرى پسرى و دخترى بوجود آمد پسر را عبد الرحمن اصغر نام بود و دختر را زينب و بدين روايت امير المؤمنين عمر را نه پسر و چهارده دختر بوده باشد و اللّه اعلم\r\n\r\nذكر جماعتى كه در سال فوت امير المؤمنين عمر بر سر شغل و عمل بودند\r\nجمهور مورخان برآنند كه در وقت وفات عمر رضى اللّه عنه نافع بن عبد اللّه\r\n\r\n","description":"","footnote":"","page_name":" 493 ","page_number":537},
  {"content":"\r\n\r\nخزاعى در مكه حاكم بود و سفيان بن عبد اللّه الثقفى در طايف و ابو موسى اشعرى در بصره و مغيرة بن شعبه در كوفه و عمرو بن عاص در مصر و عمرو بن سعد در حمص و معاوية بن ابى سفيان در دمشق و عمرو بن عقبه در اردن و يعلى بن اميه كه او را يعلى بن منيه نيز گويند در يمن و عثمان بن ابى العاص در بحرين و حذيفة بن محصن در عمان و قاضى مدينه در زمان امير المؤمنين عمر زيد بن احب بود و قاضى كوفه شريح بن الحارث كندى و قاضى مصر كعب بن يسار و كاتب عمر رضى اللّه عنه زيد بن ثابت بود و بعضى از مورخان زيد بن ارقم و ربيعة بن مخزوم را نيز گفته‌اند و حاجب امير المؤمنين عمر غلامش بود بيرقا نام و العلم عند اللّه العلام\r\n\r\nحكايت غرابت آيت شورى و بيان بيعت كردن صحابه با ذى النورين بخلاف رضاء شاه اولياء\r\nچون اهالى مدينه از دفن امير المؤمنين عمرو اقامت مراسم تعزيت فراغت يافتند اصحاب شورى يعنى على مرتضى و عثمان و طلحه و زبير و سعد بن ابى وقاص و عبد الرحمن بن عوف رضى اللّه عنهم در سراى مسور بن مخرمه يا در حجره عايشه صديقه رضى اللّه عنها در بيت المال جهة مشاورت در امر خلافت مجتمع گشتند و هريك خطبه‌اى خوانده و مناقب و مفاخر خويش بر زبان رانده ميان ايشان قال و قيل بسرحد تطويل كشيد بالاخره عبد الرحمن گفت اى قوم بدانيد كه مرا بتصدى امر خلافت رغبتى نيست و با شما درين باب مضايقه ندارم ليكن اگر خواهيد اين مهم را مفوض برأى من سازيد تا هركس را لايق بدانم خليفه گردانم و روايتى آنكه عبد الرحمن گفت اين مهم را راجع بسه تن سازيد زبير رضى اللّه عنه گفت من مهم خود را بعلى بن ابيطالب تفويض نمودم و طلحه رضى اللّه عنه بر زبان آورد كه من امر خويش را بعثمان باز گذاشتم و سعد گفت من كار خود را بعبد الرحمن متعلق گردانيدم آنگاه عبد الرحمن رقبه خود و سعد را از ريقهء خلافت بيرون آورده اصحاب شورى عهد و پيمان درميان آوردند كه از استصواب عبد الرحمن در نگذرند در روضة الاحباب مسطور است كه چون عبد الرحمن گفت كه اختيار اين كار را به من تفويض نمائيد امير المؤمنين على رضى اللّه عنه ساكت بوده و بلا و نعم زبان الهام بيان نگشود و عبد الرحمن جهت سكوت را پرسيد آن جناب جواب داد كه شرط كن كه بىملاحظه اغراض دنيوى و رعايت جانب اقربا و اتباع نفس و هوا اين مهم را فيصل دهى و عبد الرحمن رضى اللّه عنه برين موجب عهد و پيمان درميان آورده تعيين خليفه مفوض برأى او شد بعد از آن عبد الرحمن از شاه ولايت‌پناه سؤال كرد كه اگر با تو متابعت نمايم رضاى تو مقرون بخلافت كيست آن جناب جواب داد كه بايالت عثمان و از عثمان نيز همين سخن پرسيد عثمان گفت على بن ابيطالب بدين كار مناسب است و ميان عبد الرحمن و طلحه و زبير نيز اين سؤال و جواب گذشته طلحه عثمان را اختيار نمود و زبير على را رضى اللّه عنهم لاجرم عبد الرحمن گفت\r\n\r\n","description":"","footnote":"","page_name":" 494 ","page_number":538},
  {"content":"\r\n\r\nاين كار ميان على و عثمان داير گشت و مدت سه روز در اين فكر بسر برده با اكثر اشراف و اعيان شرايط استشاره بتقديم رسانيد و بسيارى از كبار اصحاب شاه ولايت مآب را اختيار فرموده بعضى از عظماء صحابه سيما بنى اميه و اتباع ايشان جانب عثمان گرفتند از مسور بن مخرمه كه خواهرزادهء عبد الرحمن عوف بود مرويست كه گفت در آن اوقات شبى عبد الرحمن بخانهء من آمده و مرا از خواب برانگيختهء بطلب زبير و سعد مأمور گردانيد و من فى الحال ايشان را احضار نموده عبد الرحمن زمانى نيك بطريق مشاوره با آن‌دو عزيز سخنان درميان آورد و چون زبير و سعد بمنازل خويش بازگشتند عبد الرحمن مرا بطلب على بن ابيطالب فرستاد و من آن جناب را حاضر ساخته عبد الرحمن با شاه مردان آغاز مكالمه نمود و تا نيم شب صحبت ايشان امتداد يافت و على مرتضى رضى اللّه عنه باميدوارى تمام از خانه بيرون رفت و حال آنكه عبد الرحمن خائف بود كه اگر با ديگرى بيعت نمايد شاه مردان تجويز نفرمايد مسور گويد كه چون على از آن مقام تشريف برد من بموجب فرمودهء عبد الرحمن عثمان را بدانجا آوردم و عبد الرحمن و عثمان تا وقتى كه مؤذنان نداء صبح بركشيدند باهم بمشاورت مشغول بودند و بروايت صاحب مقصد اقصى مسور بن مخرمه در آن شب بر طبق اشارت عبد الرحمن شاه مردان و عثمان را بمرافقت يكديگر نزد خال خود برد و عبد الرحمن در آن مجلس با امير المؤمنين على گفت يا ابو الحسن با من مبايعت مىنمائى كه به حكم كتاب الهى و سنت حضرت رسالت‌پناهى و سيرت شيخين در ميان مسلمانان سلوك فرمائى آن جناب فرمود كه بلى به قدر طاقت خويش در آنچه گفتى خواهم كوشيد آنگاه عبد الرحمن همين سخنان را با عثمان گفته ذو النورين بر سبيل جزم زبان بقبول گشاد و مقيد بوسع و طاقت نگردانيد القصه روز ديگر كه خورشيد انور بمجمع مواكب كواكب خراميد عبد الرحمن رضى اللّه عنه اشراف و اعيان را در مسجد خير الورى جمع ساخته بر پهلوى منبر بايستاد و گفت اى اهل شورى بنابر اتفاق شما تعيين خليفه باقتضاى راى من تفويض يافته بود و من نيز لوازم عهد و پيمان و ميثاق بجاى آورده بودم كه جانب حق را فرو نگذارم و همگنان تصديق اين سخن كرده عبد الرحمن عثمان را پيش خود طلبيده و اعادهء شرايط مذكوره نمود و عثمان بطوع و رغبت همه را قبول فرمود عبد الرحمن به بالا نگريسته گفت خداوندا گواه باش كه من ربقة خلافت را در رقبه عثمان انداختم و روايت اشهر آنكه عبد الرحمن رضى اللّه عنه در آن مجمع نخست امير المؤمنين على را كرم اللّه وجهه نزديك خود طلب داشته گفت يا على بيعت ميكنى با من كه به حكم كتاب خدا و متابعت سنت مصطفى و روش ابو بكر و عمر قيام نمائى شاه مردان بدستورى كه سبق ذكر يافت جواب گفت عبد الرحمن دست از دست آن جناب بازداشت و عثمان را طلبيده چنانچه مسطور شد با وى بيعت فرمود در مقصد اقصى مذكور است كه چون شاه ولايت مآب را مرتبهء اجتهاد حاصل بود و متابعت راى ابو بكر و عمر رضى اللّه عنهما در سر انجام جميع مهام لازم نمىنمود در جواب عبد الرحمن بر زبان آورد كه به قدر طاقت و توان\r\n\r\n","description":"","footnote":"","page_name":" 495 ","page_number":539},
  {"content":"\r\n\r\nدر آن باب سعى نمايم و عثمان ندانست كه بحسب تغيير زمان اختلاف در مسائل وقوع مى يابد و هرگاه مواقيت مفوت حق نشود متابعت و موافقت سلف مناسب است و الا مخالفت متحتم و واجب لاجرم بلا تقييد تقليد شيخين را قبول كرد و حال آنكه نتوانست كه بر آنموجب عمل نمايد و بالاخره بقتل رسيد القصه چون عبد الرحمن دست عثمان را گرفته با وى مبايعت نمود و حضار مجلس شرط متابعت بجاى آورده على مرتضى رضى اللّه عنه بدان بيعت ميل ننمود و بروايتى برخاست كه از مسجد بيرون رود عبد الرحمن گفت يا على ( و من نكث فانما بنكث على نفسه ) آن جناب جواب داد كه اين نه اول روزيست كه شما بر ما غلبه كرديد ( فصبر جميل و اللّه المستعان على ما تصفون ) و بقولى كه در روضة الاحباب مرقوم قلم افادتماب شده كه چون مردم با عثمان رضى اللّه عنه بيعت كردند على كرم اللّه وجهه فرمود كه ايها الناس سوگند مىدهم شما را كه با من راست بگوئيد كه در ميان اصحاب رسول اللّه صلى اللّه عليه و سلم هيچكس هست كه خواجهء كونين به او گفته باشد كه ( انت اخى فى الدنيا و الاخرة ) غير از من حضار مجلس گفتند نى يا ولى اللّه بعد از آن فرمود كه هيچ فردى هست در ميان شما كه خاتم الانبياء بوى گفته باشد كه ( انت منى بمنزلة هارون من موسى ) غير از من اصحاب گفتند نى پس فرمود كه هيچ مردى هست درميان شما كه خير البرايا او را بر قرائت سورة برائت امين ساخته گفته باشد كه ( لا يؤدى عنى الا انا او رجل من عترتى ) غير از من حاضران گفتند نى آنگاه فرمود كه ميدانيد كه سيد المرسلين بر اجلهء مهاجرين و انصار در وقت ارسال سراياء امرا تعين نمود و هرگز مرا مامور هيچكس نگردانيد جواب دادند كه بلى همچنين بود باز آن دين‌پرور گفت كه آيا علم به اين معنى داريد كه عالم مدرسه ( و علمك ما لم تكن تعلم ) در شأن من فرمود كه ( انا مدينة العلم و على بابها ) و بروايتى آنكه فرمود ( انا دار الحكمة و على بابها ) گفتند آرى معلوم داريم بار ديگر حيدر فرمود كه آيا ميدانيد كه چند كرت اصحاب حضرت رسالتمآب را در مقابلهء اعدا گذاشته از ميدان مقاتله فرار نمودند و من در هيچ معركه از قايل كلمهء ( انا نبى السيف ) تخلف ننمودم و پيوسته نفس خود را وقايهء ذات مقدس او ساختم گفتند بلى همچنين است كه بيان فرمودى باز فرمود كه نميدانيد كه من بر همه‌كس در اسلام سبقت دارم جواب دادند كه آرى ميدانيم آنگاه گفت آيا از روى نسب به سيد عجم و عرب از من اقرب كيست جمله گفتند شرف و قربت ترا ثابت است در آن حين عبد الرحمن گفت يا ابا الحسن آنچه از فضايل و كمالات خود برشمردى موافق واقع است ليكن اكنون اكثر مردم بعثمان ميل نموده با او بيعت كردند متوقع از غايت مكارم اخلاق تو آنست كه با جمهور اهل اسلام اتفاق نمائى و اين ملتمس را تلقى بقبول فرمائى شاه ولايت‌پناه فرمود كه به خدا سوگند كه شما را معلوم است كه سزاوارتر كسى بتمشيت امور خلافت كيست و بنابر ملاحظهء اغراض دنيويه بمقتضاء علم خود عمل ننموديد و من به جهت اقتضاء زمان مسلم داشتم اين امر را بر غير خود زيرا كه ميدانم كه سلامت اهل اسلام درين تنزل و تسليم است چه درين صورت حيف و تعدى مخصوص به من مىشود نه بر مسلمانان عقيدة اهل سنت\r\n\r\n","description":"","footnote":"","page_name":" 496 ","page_number":540},
  {"content":"\r\n\r\nآنكه بعد از اداء اين مقدمات آن امام خجسته صفات بر عثمان رضى اللّه عنه بيعت كرده از مسجد بيرون رفت و مذهب اماميه آنست كه دست بيعت بدست عثمان رضى اللّه عنه نرسانيد اما ديگر از اين باب گفت‌وشنود نفرمود و العلم عند اللّه الغنى الكريم الودود\r\n\r\nگفتار در بيان مجملى از احوال امير المؤمنين عثمان بن عفان از وقت تولد تا زمان انتقال از جهان گذران\r\nاصحاب علم انساب آورده‌اند كه نسب عثمان به چهار واسطه بعبد مناف كه از جمله اجداد رسول ستوده اوصاف است مىپيوندد به اين ترتيب كه عثمان بن عفان بن ابى العاص حارث بن امية بن عبد الشمس بن عبد مناف و مادر عثمان رضى اللّه عنه اروى بنت كريز بن ربيعة بن حبيب بن عبد الشمس بن عبد مناف و مادر مادر عثمان ام حكيم بيضا بود بنت عبد المطلب و بروايت صاحب مقصد اقصى ام حكيم با عبد اللّه كه والد بزرگوار محمد رسول اللّه است صلى اللّه عليه و سلم توام متولد شده بود و كنيت امير المؤمنين عثمان ابو عمرو است و ابو عبد اللّه و ابو ليلى نيز گفته‌اند و لقبش ذو النورين است زيرا كه به دو دختر داماد پيغمبر شده بود و عثمان در زمان جاهليت و اسلام از اغنيا و اعيان قرشيان بود و در اوايل ظهور ملت حنيف تصديق حضرت رسالت نمود و در تمامى غزوات و مجالس فاضله غير غزوه بدر و مجلس بيعت الرضوان با حضرت نبوت پناهى همراهى كرد و در زمان خلافت خويش در فتح بعضى از بلاد و امصار طريقه اهتمام بجاى آورد و افريقيه و قيروان و اندلس و قبرس و كازرون و قلعه سفيد و سيرجان و مازندران و بسيارى از بلاد خراسان در اوان حكومت امير المؤمنين عثمان مفتوح گشت و امير المؤمنين عثمان اول كسى است كه تمامى قرآن را حفظ نمود و كتابت فرمود و جمع كلام ربانى را به اين ترتيب و قرائت كه حالا متعارف است بوى منسوب دارند و بانگ نماز نخستين را كه در روز جمعه اهل سنت در اول وقت گويند از مخترعاتش شمارند و ذو النورين در زمان خلافت جمعى از قرابتان خود را كه بفسق و ظلم مطعون بودند بايالت ولايات فرستاد و بسبب استيلاى ايشان خواطر طايفه‌اى از اشراف و اعيان از خلافت قدوهء اهل كمال ملال گرفته انفتاح ابواب فتنه و غوغا اتفاق افتاد و چون مدت يازده سال و يازده ماه و هژده روز از زمان ايالتش درگذشت در روز جمعه اواسط ايام تشريق سنهء خمس و ثلثين بر دست جمعى از مصريان كشته گشت اوقات حياتش بقول صاحب مقصد اقصى هشتاد و هشت سال بود و هشتاد و دو سال و نود نيز گفته‌اند و مدفنش زمينى است كه در ميان بقيع غرقد و گورستان يهود واسطه بود\r\n\r\nذكر بعضى از وقايع و حوادث روزگار و بيان تغيير حكام و عمال بلاد و امصار\r\nجمهور مورخان عاليشأن در مؤلفات فصاحت نشان مرقوم كلك بيان گردانيده‌اند\r\n\r\n","description":"","footnote":"","page_name":" 497 ","page_number":541},
  {"content":"\r\n\r\nكه چون امير المؤمنين عثمان بر مسند خلافت نشست اول قضيه كه درميان آمد قضيه عبيد اللّه بن عمر بوده است كه هرمزان و جهينيه نصرانى و يتيمهء صبيهء ابو لؤلؤ به زخم تيغ بيدريغش كشته شده بودند مفصل اين مجمل آنكه در آن اوان كه امير المؤمنين عمر بن الخطاب به زخم خنجر ابو لؤلؤ بسرحد هلاك رسيد و عبد الرحمن بن ابى بكر بعبيد اللّه بن عمر گفت كه من روزى مشاهده نمودم كه ابو لؤلؤ و جهينيهء نصرانى و هرمزان والى خوزستان با يكديگر مشاوره و مكالمه داشتند و چون مرا ديدند شرمنده شده هريك به طرفى رفتند و از ميان ايشان خنجرى دو سر بيفتاد عبيد اللّه چون اين سخن شنيد و خنجرى را كه ابو لؤلؤ بپدرش رسانيده بود بدان صفت يافت گمان برد كه هرمزان كه بشرف اسلام مشرف گشته و در ظل رعايت بنى هاشم بسر ميبرد در قتل پدر او مدخل داشته بنابرآن او را بقتل آورد و از آنجا به خانه جهينيه نصرانى رفته او را بهرمزان ملحق گردانيد و صبيه فيروز را نيز به تيغ تيز بگذرانيد و داعيه داشت كه هركس كه از سباياء عجم يابد بدست بيداد از پاى درآورد اجلهء اصحاب كه بر كمال جسارت عبيد اللّه مطلع گشتند زبان بنصيحتش گشادند و او در برابر سخنان پريشان گفته ميان عبيد اللّه و سعد بن ابى وقاص قيل و قال بسيار بوقوع انجاميد و مهم به جائى رسيد كه يكديگر را دشنام داده درهم آويختند و حضار ايشان را از هم جدا كرده صهيب بن سنان رومى عبيد اللّه را در محبسى بازداشت و بعد از آنكه امر خلافت بر عثمان رضى اللّه عنه قرار گرفت او را بمجلس آورد و ذو النورين در باب افنا و ابقاء عبيد اللّه مشورت نموده امير المؤمنين على كرم اللّه وجهه فرمود كه قصاص بر وى واجب است و برخى جانب نقيض گرفتند بالاخره امير المؤمنين عثمان ديت هرمزان را از بيت المال ادا كرده باطلاق عبيد اللّه فرمان داد و امير المؤمنين عثمان هم در مبادى ايام خلافت مغيرة بن شعبه را از حكومت كوفه معزول گردانيده آن منصب را بسعد بن ابى وقاص ارزانى داشت و بعد از انقضاء يكسال سعد را نيز عزل نموده وليد بن عقبة بن ابى معيط در آن ولايت رايت حكومت برافراشت و وليد مدت پنج سال در كوفه بدولت و اقبال گذرانيده شبى بساط نشاط مبسوط ساخت و بتجرع اقداح مالامال پرداخته در وقت صبوح نيز از مى ارغوانى حظ نفسانى حاصل نمود و در كمال بيشعورى به مسجد رفته جاى دو ركعت نماز فريضه بامداد چهار ركعت گذارد و بروايتى بر زبان آورد كه امروز بغايت فرحناك و مسرورم اگر خواهيد چند ركعت ديگر بگذارم و چون اين خبر به گوش عثمان رضى اللّه عنه رسيد وليد را بمدينه طلبيد و اشارت نمود كه تا عبد اللّه بن جعفر رضى اللّه عنه بضرب درة در تأديب او كوشيد و حكومت كوفه بر سعيد بن العاص قرار گرفت در روضة الاحباب مسطور است كه چون مدت شش ماه از قتل عمر بن الخطاب رضى اللّه عنه درگذشت خبر نقض پيمان اهل همدان در ميان مسلمانان شايع گشت و مغيرة بن شعبه بفتح آن سرزمين مأمور شده بدانجانب شتافت و بار ديگر مهم همدانيان به صلح فيصل يافت و متوطنان ملك رى نيز تقليد ساكنان همدان نموده مغيره بمدد براء بن عاذب و قرط بن كعب شتافته كرت\r\n\r\n","description":"","footnote":"","page_name":" 498 ","page_number":542},
  {"content":"\r\n\r\nديگر آن ناحيه را داخل حوزهء ايمان ساخت و در اين سال يعنى سنهء اربع و عشرين مرض رعاف بر اهالى مدينه مكرمه بمثابه‌اى مستولى شد كه آن سال را سنة الرعاف نام نهادند و در همين سال سراقة بن مالك بن جعشم بن مالك المدلجى وفات يافت و در سنهء خمس و عشرين از هجرت سيد المرسلين ارباب اسكندريه بنقض عهد مسلمين جسارت نموده فتح آن ديار بسعى عمرو بن العاص اتفاق افتاد و همدرين سال اهالى آذربايجان در مقام تمرد و عصيان آمده وليد بن عقبه از كوفه بموجب فرمودهء امير المؤمنين عثمان لشكر بدانجانب كشيد و ميان وليد و متمردان مهم به صلح انجاميد و درين سال معاويه حبيب بن مسلمة الفهرى را با فوجى از سپاه شام بغزو روم فرستاد و وليد بن عقبه سلمان بن ربيعه باهلى را بموجب فرمان امير المؤمنين عثمان جهت استمداد حبيب بدانجانب روان گردانيد و حبيب قبل از آنكه سلمان به دو پيوندد با مرزبان كه از جملهء سرداران سپاه روم بود و با هشتاد هزار مرد جرار قصد او داشت در نواحى سميساط محاربه نموده بظفر و نصرت اختصاص يافت و غنايم فراوان گرفت روز ديگر سلمان به دو پيوست و از آن غنيمت چيزى طمع كرد و حبيب از قبول اين امر ابا نموده بين الجانبين مهم بجنگ و جدال انجاميد و اين اول نزاعى بود كه در اسلام ميان كوفيان و شاميان حادث گشت و در آن مصاف سلمان را غلبه دست داده حبيب بن مسلمة طالب مصالحه شد و بعد از قيل و قال مهم بر آن قرار يافت كه كيفيت حال را بدار الخلافه عرض دارند و هيچ‌يك از فريقين از فرمان خليفه در نگذرند و چون عرض داشت ايشان به نظر امير المؤمنين عثمان رسيد حكم فرمود كه حبيب از آن غنايم حصه‌اى بسلمان و كوفيان تسليم نمايد آنگاه حبيب در حدود روم توقف نموده سلمان روى بسوى ارمنيه نهاد در تاريخ احمد بن اعثم كوفى مسطور است كه بواسطهء تواتر اخبار كمال اقتدار امت سيد ابرار صلى اللّه عليه و على آله الاطهار كه بمسامع اهالى بلاد ارمنيه رسيده بود خوفى عظيم بر ضماير ايشان مستولى گرديده لاجرم سلمان بر هر شهر و قصبه‌اى كه عبور مينمود ابواب فتح و نصرت بر روى روزگارش برگشود و سلمان بعد از فراغ خاطر از مهمات آن ولايات عازم شروان گشته از آب كر بگذشت و با ملك آن ملك صلح كرده روى بجانب دربند نهاد و خاقان كه در آن اوان در شهر باب بود از توجه سلمان و سپاه مسلمانان خبر يافته باوجود آنكه سيصد هزار كس همراه داشت هراس بيقياس بخاطر راه داده رايت هزيمة برافراشت و اين حركت بر خاطر سرداران دشت خزر گران آمده به دو گفتند كه جنود تو سيصد هزار است و عدد جيوش عرب زياده از ده هزار نيست بچه سبب از مقاتله ايشان اجتناب مينمائى و باديهء هزيمت مىپيمائى جواب داد كه مرا چنان معلوم شده كه لشكر اعراب از آسمان نازل گشته‌اند و تيغ و تير بر بدن ايشان تأثير نمى نمايد آنگاه بتعجيل هرچه تمامتر عنان بكران بصوب فرار انعطاف داد و سلمان او را تعاقب نموده تا شهر بلنجر در هيچ مقر آرام نگرفت و در بعضى از مرغزارهاى آن ولايت كه در غايت نزاهت بود روزى چند رحل اقامت انداخته بجمع آوردن اموال كفار پرداخت\r\n\r\n","description":"","footnote":"","page_name":" 499 ","page_number":543},
  {"content":"\r\n\r\nجماعتى از خزريان كه در آن حدود بودند شخصى را بتجسس ارسال داشتند و آن شخص بكنار معسكر اهل اسلام رسيده مسلمانى را ديد كه بجوى آب درآمده غسل مىكند بجهة امتحان تيرى در خانهء كمان نهاده بينداخت قضا را آن تير بر مقتل آن فقير خورده بيفتاد و جاسوس سرش از تن جدا كرده مانند باد روى بخاقان نهاد و بعد از وصول بپايه سرير سلطنت مصير كيفيت واقعه را تقرير نموده گفت آن سخن اصلى ندارد كه اعراب را نمىتوان كشت و پريشان غالب گشت خاقان از وقوع آنحال و استماع آن مقال دلير شده با سيصد هزار مرد كارديده متوجه حرب مسلمانان گرديد و چون تلاقى فريقين اتفاق افتاد اهل اسلام شكست يافته آن ده هزار مرد به تمام شربت شهادت چشيدند و اين خبر بمدينه رسيده صحابهء عظام بغايت متأسف و محزون گرديدند پس امير المؤمنين عثمان نامه‌اى نوشت بحبيب بن مسلمه و او را فرمود كه با جنودى كه همراه دارد از راه سميساط روى بارمنيه آرد و آن مملكت را مضبوط ساخته اگر تواند از خاقان انتقام كشد و حبيب حسب فرموده بتقديم رسانيده از راه دربند بنى زواره به شهر خلاط رفت و آن قلعه را كه مسكن فوجى از كفار بود بر سبيل غلبه و قهر گرفته تمامى رجال را به تيغ بيدريغ بگذرانيد و نسوان و اطفال را در سلسله اسير كشيد و بعد از آن ببلاد مطامير شتافته مكاتبت نزد امرا و اعيان آنحدود فرستاد و ايشان را بطاعت و انقياد دعوت كرد جماعتى از ارباب كلانتران باردوى او شتافتند و هشتاد هزار هزار درم تقبل نموده بين الجانبين قواعد مصالحه استحكام يافت مقارن آن حال حذيفة بن اليمان از مدينه بدانجا رسيده نشان امير المؤمنين عثمان كه در باب نصب او و عزل حبيب صادر گشته بود ظاهر ساخت و حبيب عنان معاودت بجانب شام تافته حذيفه يكسال در آن ناحيت بتمهيد اركان اسلام پرداخت آنگاه به وطن مألوف بازگشته مغيرة بن شعبه قايم‌مقامش شد و بعد از اندك زمانى عثمان رضى اللّه عنه رقم عزل بر صحيفهء حال مغيره كشيده اشعث بن قيس در آن ولايت رايت حكومت برافراشت و تا آخر ايام حيات خليفه انام در ولايات اران و آذربايجان و توابع و لواحق آن بر مسند ايالت تمكن داشت و در سال بيست و ششم از هجرت فتح كازرون و قلعه سفيد باهتمام عثمان بن ابى العاص اتفاق افتاد و درين سال امير المؤمنين عثمان رضى اللّه عنه عمرو عاص را از دخل در امور خراج مصر معزول كرده آن منصب را بعبد اللّه بن سعد بن ابى سرح تفويض نمود اما امارت لشكر بدستور پيشتر بعمرو متعلق بود و بنابر مقتضاء كلمهء ( لا يصلح سفيان فى غمد واحد ) ميان عمرو و عبد اللّه در سوانح امور خلافت نزاع دست داده هريك شكايت نامه‌اى بدار الخلافة فرستادند بيت\r\n دو تيغ اندر نيامى راست نايد * * نيامى فرد و تيغى فرد بايد * \r\nو اين معنى منجر آن شد كه عمرو از آن امر معزول گشته عبد اللّه در حكومت استقلال يافت و عمرو بمدينه شتافته با سعد بن ابى وقاص رضى اللّه عنه كه از ايالت كوفه معزول شده بود اختلاط آغاز نهاد و بين الجانبين رابطهء محبت استحكام تمام يافته باتفاق زبان طعن بر امير المؤمنين عثمان دراز كردند و روزبروز نهال عداوت ذو النورين در فضاء سينهء عمرو نشو\r\n\r\n","description":"","footnote":"","page_name":" 500 ","page_number":544},
  {"content":"\r\n\r\nو نما مىيافت تا كار به جائى رسيد كه خواهر آن خليفه عالى گهر را كه در حبالهء نكاح داشت طلاق داد و همدرين سال عبد اللّه بن سعد ابى سرح از عثمان رضى اللّه عنه اجازت طلبيد كه بغزو افريقيه رود و خليفه شرف رخصت ارزانى داشته عبد اللّه بن عباس و عبد اللّه بن عمر را با سپاه فراوان بمدد والى مصر روان فرمود و از عقب آن لشكر عبد اللّه بن زبير را با فوجى ديگر از مردم دلاور ارسال نمود و عبد اللّه بن سعد باستظهار آن جنود خنجرگذار متوجه افريقيه گشته در حدود بلدهء شبيطله او را با جرجير كه از قبل قيصر حاكم آن ممالك بود و قرب صد و بيست هزار سوار داشت اتفاق ملاقات افتاد و اوقات محاربه به چهل روز ممتد شده بالاخره بنابر تدبيرى كه ابن زبير انديشيد نسيم فتح و ظفر بر پرچم علم اهل اسلام وزيد و جرجير بر دست عبد اللّه بن زبير بقتل رسيده سپاهش منهزم گرديد و عبد اللّه بن سعد بمدينهء شبيطله شتافته بعد از محاصره صورت نصرت در آينهء مراد جلوه‌گر گشت و در آن حصار اهل اسلام چندان غنيمت يافتند كه سهم سوارى سه هزار دينار و حصهء پياده‌اى هزار دينار شد و چون اين اخبار بمسامع اهل افريقيه رسيد بقدم مصالحه پيش آمده در بدل صلح دو هزار هزار و پانصد هزار دينار تسليم نمودند و ابن ابى سرح دختر جرجير را بعبد اللّه بن زبير داده او را با خمس غنايم شبيطله و افريقيه بمدينه فرستاد و چون اين اموال را عبد اللّه به نظر عثمان رضى اللّه عنه رسانيد مروان مجموع آن را بپانصد هزار دينار خريد و امير المؤمنين عثمان از آن جمله صد هزار دينار بوى بخشيد و اهل مدينه بواسطه اين معامله امير المؤمنين عثمان را عيب و طعن كردند و عبد اللّه بن سعد بعد از آنكه مدت يكسال و سه ماه در بلاد افريقيه بگذرانيد حكومت آن مملكت را بعبد اللّه بن نافع بن عبد القيس داده بجانب مصر بازگشت و در سنهء سبع و عشرين فتح اندلس بسعى عبد اللّه بن نافع بن عبد القيس و عبد اللّه بن نافع بن الحصين تيسير پذيرفت و ايالت اندلس بعبد اللّه بن نافع بن الحصين تعلق گرفت و بروايتى در سال بيست و هشتم معاويه از راه دريا لشكرى بجانب جزيره قبرس و جزيرهء ذودوس برده در آن سفر بردهء بسيار و اموال بيشمار بدست او درآمد و آن دو جزيره مفتوح شد گويند كه عدد سباياء آن غزوه بهشت هزار غلام و كنيزك صاحب جمال رسيد و هفتصد دختر ماه‌پيكر در ميان ايشان موجود بود و در سال بيست و نهم از هجرت پيغمبر آخر الزمان بنابر شكايت اهل بصره امير المؤمنين عثمان ابو موسى اشعرى را از حكومت آن بلده معاف داشته پسر خالهء خود عبد اللّه بن عامر بن كريز بن ربيعة بن حبيب بن عبد الشمس را بجاى او نصب فرمود و همدرين سال خبر بمدينه رسيد كه اهل فارس نقض پيمان نموده عبيد اللّه بن معتمر را كه والى ايشان بود بقتل آوردند و عثمان رضى اللّه عنه اشارت فرمود تا عبد اللّه بن عامر با سپاهى وافر بجانب فارس رود و در تدارك اختلالى كه روى نموده شرايط اهتمام مرعى دارد و عبد اللّه حسب فرموده بتقديم رسانيده در حدود اصطخر ميان او و فارسيان محاربه عظيم اتفاق افتاد و مسلمانان را غلبه دست داد و عبد اللّه فوجى از كافران را به تيغ بيدريغ بگذرانيد و جمعى را اسير گردانيد آنگاه بدار ابجرد\r\n\r\n","description":"","footnote":"","page_name":" 501 ","page_number":545},
  {"content":"\r\n\r\nشتافت و آن بلده را نيز فتح نموده بعد از آن سپاه منصور به شهر جور برد و پس از تسخير جور باصطخر معاودت كرده قلعه‌اى را كه اهالى آنجا مضبوط ساخته بودند محاصره فرمود و قهرا قسرا آن حصن حصين را گرفته بسيارى از رؤساء فارس را بقتل رسانيد و برحسب فرمان عثمان رضى اللّه عنه هرم بن حيان يشكرى و هرم بن حيان عبدى و حريث بن راشد و منجاب بن راشد و ترجمان هجيمى را بحكومت بلاد فارس بازداشته رايت مراجعت برافراشت و در همين سال عثمان رضى اللّه عنه با جمعى كثير از اشراف و اعيان به نيت اداى مناسك حج و قربان به مكه مباركه رفته فرمود تا در فضاء مناجهت وى خيمه‌اى در كمال وسعت و زينت نصب كردند و حجاج را بدانجا طلبيده لوازم ضيافت و اطعام بجاى آورد و در عرفات و منا نماز ظهر و عصر را تمام گذارد و چون اين دو صورت بحسب ظاهر مخالف سنت حضرت رسالت و مباين سيرت سالكان مسالك ملت روى نمود بزرگان خرده‌دان زبان اعتراض بر ذو النورين رضى اللّه عنه بگشودند و درين باب سخنان گفته در غيبت آن جناب خوض نمودند و همدرين سال ضعيفه‌اى را از قبيله جهينه نزد امير المؤمنين عثمان آورده گفتند كه از اينعورت بعد از نكاح و وقوع خلوت صحيحه با شوهر به مدت شش ماه فرزندى تولد نمود و عثمان رضى اللّه عنه بىتأمل برجم آن زن حكم فرمود و چون امير المؤمنين على كرم اللّه وجهه بر كيفيت واقعه اطلاع يافت نزد خليفه شتافته بر زبان گوهرافشان گذرانيد كه اگر در اجراء اين سياست تأخير نمائى بهتر است زيرا كه ايزد تعالى ميفرمايد كه  ( حَمْلُهُ وَ فِصالُهُ ثَلاثُونَ شَهْراً )  و اين آية مشتمل است بر اقل مدت حمل و مدت فصال و مدت فصال بمقتضاء كلام اعجاز مآل  ( وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ )  دو سال است پس اقل زمان حمل شش ماه باشد و برين تقدير زنا برين ضعيفه ثابت نمىشود و امير المؤمنين عثمان اين مقدمات را ملاحظه كرده كس فرستاد كه آن زن را رجم نكنند اما پيش از وصول فرستاده قضا كار خود كرده بود و در سنهء ثلثين از هجرت سيد المرسلين والى كوفه سعيد بن العاص با سپاهى ظفر اختصاص كه عبد اللّه بن عباس و عبد اللّه بن عمر و عبد الله بن الزبير و عبد الله بن عمرو بن العاص و حذيفة بن اليمان رضى الله عنهم از آن جمله بودند متوجه جرجان گشت و بروايتى كه در روضة الاحباب مسطور است امامين الهمامين المكرمين ابو محمد الحسن و ابو عبد الله الحسين رضوان الله عليهم فى الكونين جهت احراز مثوبت جهاد و غزا همراه آن سپاه قدم‌رنجه فرمودند و بيمن اقدام و حسن اهتمام ايشان خطهء جرجان به صلح مفتوح شده اهالى آنجا مبلغ دويست هزار دينار نقد در بدل صلح تسليم نمودند و در همين سال خاتم خاتم الانبياء كه خلفاء و احدا بعد واحد آن را نگاه ميداشتند از دست امير المؤمنين عثمان رضى اللّه عنه يا از دست غلام او معيقيب در چاه اريس كه از آنجا تا مدينه دو ميل راه است افتاد و هرچند عثمان آب از آن چاه كشيد و مراسم اجتهاد بتقديم رسانيد آن گوهر گرانمايه ديگر بدست نيامد و همدرين سال ميان ابو ذر غفارى و معاوية بن ابى سفيان غبار نقار و خلاف ارتفاع يافت و ابو ذر طوعا او كرها بمدينه شتافت يكى از اسباب اين قضيه آنكه ابو ذر\r\n\r\n","description":"","footnote":"","page_name":" 502 ","page_number":546},
  {"content":"\r\n\r\nغفارى ميگفت كه در آية  ( الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ )  بنابر عموم لفظ كتاب كريم اهل اسلام در تهديد داخل‌اند و معاويه را عقيده آن بود كه حكم اين آية بيهود و نصارى اختصاص دارد ديگر آنكه معاويه پيوسته از بيت المال به بيت مال اللّه تعبير مينمود و ابو ذر بر زبان مىآورد كه تو به جهت آن بيت مال اللّه ميگوئى كه حساب آن را در روز جزا جواب گوئى و حال آنكه بيت المال مسلمين راست و محاسبهء آن را در دنيا مفروغ مىبايد ساخت ديگر آنكه ابو ذر طريق امر معروف و نهى منكر مسلوك داشته معاويه را از ارتكاب امور نالايق منع مىنمود و اصلا از گفتن كلمة الحق ميل و مداهنه نميفرمود بنابرين جهات ابن ابى سفيان از ابو ذر بتنگ آمده بعثمان رضى اللّه عنه نوشت كه ابو ذر اعتقاد مردم شام را دربارهء تو فاسد ميسازد و سخن آن مدبر مؤثر افتاده امير المؤمنين عثمان ابو ذر غفارى رضى اللّه عنه را بمدينه طلبيد و بين الجانبين گفت‌وگوى بسيار بوقوع پيوست بالاخره عثمان رضى اللّه عنه فرمان داد كه ابو ذر از مدينه بيرون رفته در ربذه كه موضعى است در باديه و از آنجا تا بمدينه سه مرحله است متوطن گردد و ابو ذر ( شاء او لم يشاء ) اينمعنى را قبول كرده گفت از حضرت خاتم اوليا عليه الصلاة و السلام شنيده‌ام كه فرمود هر وقت كه ابنيه و عمارات مدينه بكوه سلع رسد آنجا منزل مكن و حالا عمارات بدان مرتبه رسيده است مصراع\r\n كنون نيست اينشهر جاى درنگ * \r\nآنگاه بربذه رفته ساكن گشت و بعد از گذشتن دو سال از اين دار ملال بسراى راحت و سرور انتقال نمود و ابو ذر غفارى رضى اللّه عنه موسوم بجندب بن جناده بود و در اوايل بعثت ايمان آورده در سلك كبار اصحاب سيد ابرار صلى اللّه عليه و آله الاطهار انتظام يافت و همواره انوار التفات آنحضرت بر وجنات احوال خجسته مآلش مىتافت نقلست كه در وقتى كه ابو ذر رضى اللّه عنه بسكرات موت گرفتار بود عبد اللّه بن مسعود كه با جمعى از صحابه رضى اللّه عنهم از طرف مكه مىآمد بسر وقتش رسيد و او را تجهيز و تكفين كرده بعد از اقامت نماز همدران سرزمين مدفون گردانيد\r\n\r\nذكر فتوحات ولايات خراسان و بيان بعضى ديگر از وقايع زمان خلافت امير المؤمنين عثمان بن عفان\r\nدر بعضى از كتب مغازى و سير به نظر اين ذره احقر درآمده كه در سال سى و يكم از هجرت خير البشر عبد اللّه بن عامر بنابر تحريك احنف بن قيس كه از جملهء اعيان بصره بود از امير المؤمنين عثمان رخصت طلبيده با سپاه فراوان به طرف خراسان توجه فرمود و چون بنواحى كرمان رسيد و معلوم گرديد كه اهالى آن ديار دفتر عهد و پيمان را بر طاق نسيان نهاده ابواب طغيان بازگشاده‌اند فتح آنولايت و حكومت آن ناحيت را بمجاشع بن مسعود تفويض نموده او را با هزار سوار جرار آنجا بگذاشت و ربيع بن زياد حارثى را بجانب سيستان فرستاده خود از راه بيابان رايت توجه بصوب خراسان برافراشت و\r\n\r\n","description":"","footnote":"","page_name":" 503 ","page_number":547},
  {"content":"\r\n\r\nاحنف بن قيس را مقدمهء لشكر گردانيده هردو طبس را بطريقه مصالحه مفتوح ساخت آنگاه بقهستان رفته بعد از وقوع محاربه ميان او و قهستانيان نيز مهم به صلح انجاميد و برين قياس اكثر ولايات خراسان را مانند جوبن و بحرآباد و اسفراين و خواف و باخرز و جهان مرغينان و نسا و ابيورد و سبزوار و نيشابور باندك زمانى بعضى را بلطف و برخى را بعنف در حيز تسخير كشيد و در بلدهء فاخره نيشابور چندگاهى رحل اقامت انداخته لشكرى بسرخس فرستاد تا آن خطه را نيز داخل حوزهء ايمان گردانيدند آنگاه عبد اللّه بن حازم را بدار السلطنة هراة ارسال داشت و قولى آنكه خود متوجه آن مملكت گشت و با مرزبان هراة مصالحه نمود و از اهالى آن بلده و توابع مبلغ هزار هزار درم بدل صلح بستاند و ميان عبد الله بن عامر و ماهويه كه والى مرو بود نيز صورت مصالحه روى نمود و مرويان دو هزار هزار و دويست هزار درم نقد تسليم كردند و قبول كردند كه هر سال مبلغ سيصد هزار درم به بيت المال مسلمانان فرستند بعد از آن عبد الله بن عامر احنف بن قيس را فرستاد تا بلخ و جوزجانان و طخارستان و طالقان را فتح نمود و چون خاطر عبد الله ازين امور فراغت يافت حكومت آن ولايت را بر قيس بن هشيم و احنف بن قيس و خالد بن عبد الله تقسيم كرده و احرام حج بسته متوجه حجاز شده قتل يزدجرد بن شهريار بقول اكثر ارباب اخبار درين سال بوقوع پيوست و همدرين سال قسطنطين رومى به قصد تسخير مصر و اسكندريه با پانصد كشتى كه مشحون بود بمردان جنگى در دريا نشست و معاوية بن ابى سفيان چهل كشتى ترتيب داده باتفاق عبد الله بن سعد بن ابى سرح بدفع روميان كمر اجتهاد برميان بست و در موضع ذات الصوار فريقين بهم رسيده بر وى آب آتش قتال التهاب يافت و مسلمانان بظفر و نصرت مخصوص گشته بعضى از مخالفان بادپيما فرار نمودند و برخى از آن خاكسارانرا سفينهء حيات در گرداب اجل افتاد و قسطنطين بهزار حيله جان بساحل نجات رسانيده اهل اسلام سالما غانما مراجعت نمود و در آن غزوه ميان محمد بن ابى حذيفه و محمد بن ابى بكر الصديق رضى اللّه عنها در باب مصالح جهاد سخنى ميگذشت كه موافق مزاج عبد اللّه بن سعد نبود بنابرآن به زبان عتاب ايشانرا گفت كه شما را بدين گفت و شنيد چكار است و ايشان او را جوابى درشت گفته مهم بدانجا انجاميد كه محمد بن ابى بكر بىدهشت زبان طعن در شأن امير المؤمنين عثمان برگشاد و بعضى از اطوار آن جناب را كه بحسب ظاهر مخالف سنت سنيه نبويه و سيرت شيخين مينمود شرح داد و گفت از جمله آن اعمال ناپسنديده او يكى آنكه عبد اللّه بن سعد را كه قرآن بكفر او نازل گشته بود و خير البرايا عليه من الصلواة افضلها در حرم خون او را هدر فرمود والى ممالك اسلام ساخته و رايت تقويت اقرباى خود را بنوعى برافراخته كه هرچند آوازهء ظلم و فسق ايشان را مىشنود اصلا متأثر نميگردد و از شنيدن امثال اين سخنان خشم عبد اللّه بن سعد طغيان كرده محمد بن ابى بكر و محمد بن ابى حذيفه را از كشتى خويش اخراج نمود در تاريخ احمد بن اعثم كوفى مسطور است كه چون قسطنطين از معركهء ذات الصوار در سفينه فرار نشسته بدار الملك خويش\r\n\r\n","description":"","footnote":"","page_name":" 504 ","page_number":548},
  {"content":"\r\n\r\nرفت نوبت ديگر لشگرى بعدد امواج بحر اخضر فراهم آورده هزار و دويست كشتى و زورق مرتب گردانيده بكنار درياى قسطنطنيه شتافت تا از راه آب خود را بحدود مصر رساند و بالتهاب آتش قتال اشتغال نمايد قضا را روزى كه در كشتى مىنشست بادى در غايت شدت بوزيد بعضى از سرخيلان سپاه اين معنى را بفال بد گرفته او را از امضاء آن عزيمت منع نمودند قسطنطين ملتفت به آن سخن نشد و با خيل و حشم و طبل و علم به دريا درآمده چون بميان بحر رسيد باد مخالف بصعوبتى جنبش نمود كه اكثر لشكر روم در گرداب فنا افتادند و كشتى خاصه قسطنطين در نزديكى جزيرهء صقليه از حركت تسكين يافته اهالى آن جزيره چون در مذهب با وى موافق بودند نخست مقدم او را باقدام تعظيم و اجلال استقبال نمودند و بعد از آنكه دانستند كه قسطنطين بخلاف استصواب امرا بىمحل به دريا درآمده بدان‌سبب جمعى كثير از اعيان و اشراف روم معدوم گشته‌اند قصد قتلش كردند و در وقتى كه آن بيدولت بحمام درآمده بود فوجى از سرهنگان حاكم صقليه با تيغهاى كشيده بسر وقتش رسيديد و او را نكوهش نموده گفتند كه سلطنت تو بر امت مسيحا مبارك نيامد زيرا كه با اعراب محاربات بىصرفه كردى و اكثر سرخيلان انصارى و بطارقه را در لجهء هلاك انداختى و همانجا مهمش را بضرب تيغ تيز آخر ساختند و رايت متابعت و لواء مطاوعت قسطنطين دوم برافراختند و در همين سال يعنى سنهء احدى و ثلثين حكم بن ابى العاص اموى كه پدر مروان و عم امير المؤمنين عثمان است به جائى كه در آن جهان براى تعذيب او مقرر شده بود انتقال نمود در بسيارى از كتب معتبره به نظر درآمده كه حكم روزى از عقب سيد عالم صلى اللّه عليه و سلم براهى ميرفت و پايهاى نا مبارك خود را كج و راست نهاده ارادهء تقليد پيغمبر ميكرد و پرتو شعور آنحضرت بر آن حركت افتاده فرمود كه ( كن كذلك لا جرم ) اقدام آن ناراست كج بماند بيت\r\n سعديا راست روان گوى سعادت بردند * * راستى كن كه به مقصد نرسد كج رفتار \r\nدر تاريخ امام يافعى مسطور است كه حكم بافشاء سرى از اسرار سيد ابرار جسارت نمود بنابرآن آنحضرت او را از مدينه اخراج فرمود و امير المؤمنين عثمان در ايام خلافت خود جهت ملاحظة صلهء رحم او را باز بدان بلده طلبيد و منظور نظر انعام و اكرام گردانيد و در همين سال ابو سفيان بن حرب والد معاويه بمرافقت حكم از عالم انتقال نمود مدت عمرش بروايت گزيده هشتاد و هشت سال بود و در سنهء اثنى و ثلاثين قارن كه يكى از سرداران عجم بود سپاهى صف‌شكن فراهم آورده در خراسان رايت استيلا برافراشت و قيس بن هشيم از بلدهء نيشابور جهت استمداد متوجه بصره گشت اما قبل از مراجعت او دفع فتنهء قارن بنابر وفور شجاعت و حسن تدبير عبد اللّه بن حازم دست داد و قارن در معركهء قتال با جمعى از ابطال رجال كشته گشته عبد اللّه بن حازم خمس غنايم را نزد عبد اللّه بن عامر فرستاد چون خبر اين فتح به گوش عثمان رضى اللّه عنه رسيد عبد اللّه بن حازم را در حكومت خراسان مستقل گردانيد و درين سال جمعى از اجلهء اصحاب حضرت رسالت مآب صلى اللّه الى يوم الحساب از سراى\r\n\r\n","description":"","footnote":"","page_name":" 505 ","page_number":549},
  {"content":"\r\n\r\nغرور بدار سرور انتقال نمودند و از آن جمله يكى ابو ذر غفارى است كه سابقه شمهء از حال او مسطور گشت و ديگرى عم شرف دودمان لوى بن غالب ابو الفضل عباس بن عبد المطلب است در سير السلف از ابو رافع كه آزاد كردهء خواجهء كاينات بود مرويست كه گفت من غلام عباس بودم و در مكه پيش از واقعه بدر باتفاق عباس و ام الفضل رضى اللّه عنهما مسلمان شدم و ليكن عباس از بيم قريش در كتمان ايمان خود ميكوشيد و دليل بر صحت اين روايت آنكه در اكثر كتب سير مسطور است كه خير البشر صلى اللّه عليه و سلم در روز بدر اصحابرا وصيت كرد كه اگر بعباس رسيد بقتل او مبادرت منمائيد زيرا كه من ميدانم كه قريش او را باكراه همراه آورده‌اند و روايت مشهور بين الجمهور آنست كه عباس بعد از غزوهء بدر در وقتى كه اهل اسلام او را اسير كرده فديه ميطلبيدند زبان بكلمهء توحيد گويا گردانيد و سبب ايمان عباس آن بود كه رسول صلى اللّه عليه و سلم او را خبر داد از وجهى كه در وقت توجه بجانب بدر بام الفضل سپرده بود و از جملهء احاديثى كه در شأن عباس رضى اللّه عنه به صحت پيوسته يكى اينست كه ( عم الرجل صوابى ) مدت حياتش بروايت امام يافعى هشتاد و شش سال بود و بقول ابن جوزى هشتاد و هشت سال مدفنش در گورستان بقيع است و از اولاد امجاد عباس اسامى پنج نفر به نظر درآمده فضل و عبد اللّه و قثم و عبيد اللّه و كثير ذكر وفات فضل سابقا در حيز بيان آمد و كثير كه بصفت صلاح و سداد اتصاف داشت در زمان عبد الملك بن مروان بمدينه وفات يافت و آنچه از احوال سه برادر ديگر بوضوح پيوندد اميد است كه در ضمن حكايات آينده مذكور گردد انشاء اللّه و ايضا در سنهء مذكوره عبد الرحمن بن عوف رضى اللّه عنه وفات يافت و هو عبد الرحمن بن عوف بن الحارث بن زهرة بن كلاب بن مرة بن كعب و مره در سلك اجداد حضرت پيغمبر صلى اللّه عليه و سلم انتظام داشت و نام عبد الرحمن در جاهليت عبد عمرو يا عبد الكعبه بود و صاحب مقام محمود آن اسم را بعبد الرحمن تغيير فرمود و كنيت عبد الرحمن ابو محمد است و آن جناب داخل عشرهء مبشره است و او به اعتقاد اهل سنت داخل مردمى است كه نبى امى صلوات اللّه عليه و سلم ايشانرا ببهشت مژده داده زيرا كه نزد ترمذى و ابن ماجه به صحت پيوسته كه رسول صلى اللّه عليه و سلم فرمود كه ابو بكر فى الجنة و عمر فى الجنة و عثمان فى الجنة و على فى الجنة و سعد بن ابى وقاص فى الجنة و طلحة فى الجنة و الزبير فى الجنة و عبد الرحمن فى الجنة و سعيد بن زيد فى الجنة و ابو عبيدة بن الجراح فى الجنة در مسند امام احمد بن حنبل رحمة اللّه مذكور است كه رسول صلى اللّه عليه و سلم فرمود كه ( الهم اسق عبد الرحمن بن عوف من سلسبيل الجنة ) و در تاريخ گزيده مسطور است كه عبد الرحمن در سن سى سالگى مسلمان شد و چهل و پنج سال در اسلام بسر برد و از وى آن مقدار مال ماند كه بموجبى كه وصيت كرده بود بعد از فوتش هريك از اهل بدر را از مال او چهارصد دينار دادند و در آن‌وقت صد نفر از اهل بدر زنده بودند و تتمهء تركه او در ميان ورثه شانزده بخش كردند و هر بخشى هشتاد هزار درم بود مدت حيات عبد الرحمن را اكثر مورخان\r\n\r\n","description":"","footnote":"","page_name":" 506 ","page_number":550},
  {"content":"\r\n\r\nهفتاد و پنج سال گفته‌اند و در همين سال ابو عبد الرحمن عبد اللّه بن مسعود از عالم انتقال نمود و هو عبد اللّه بن مسعود بن غافل بن شمخ بن فأر الهذلى و از جملهء سباق اسلام و علماء اصحاب بود چنانچه امام يافعى روايت كرده كه نوبتى حضرت رسالت صلى اللّه عليه و سلم چهار نفر از صحابه را نام برده فرمود كه قرآنرا از اين چهار كس فراگيريد يكى از آن جمله عبد اللّه بن مسعود رضى اللّه عنه بود در تصحيح المصابيح مسطور است كه ( و هو احد ائمة القراء و خفاضه و له قضاء الكوفه و بيت مالها لعمر ثم لعثمان ثم رجع الى المدينة فمات بها ) مدفنش گورستان بقيع است و مدت حياتش را زياده بر شصت سال گفته‌اند و همدرين سال ابو الدردا عويم الانصارى الخزرجى فوت شد نام پدرش عامر است يا عبد اللّه و قيل قيس و قيل زيد و ابو الدرداء از جملهء فقهاء صحابه بود و در دمشق در وقتى كه بمنصب قضا اشتغال داشت از عالم انتقال نمود و فوت عبد اللّه بن زيد الانصارى الخزرجى نيز درين سال بوقوع انجاميد و كلمات اذان را بروجهى كه متعارفست او در خواب ديده بود وفاتش در مدينه روى نمود و مدت حياتش شصت و چهار سال بود و در سنهء ثلث و ثلثين مقداد بن الاسود پهلو بر بستر ناتوانى نهاده عالم را بدرود كرد و هو مقداد بن عمرو بن ثعلبة الكندى و چون مقداد رضى اللّه عنه هنوز در سن طفوليت بود كه پدرش عمرو وفات يافت و اسود بن عبد بغوث الزهرى والده او را بحبالهء نكاح درآورده مقداد را تربيت كرد پس بوى منسوب شد و مقداد رضى اللّه عنه در سلك اعاظم اهل بدر و اكابر اصحاب رسول عالى قدر انتظام داشت و يكى از بنات عمات سيد كاينات در عقد او بسر ميبرد رحمة اللّه عليه رحمة واسعة\r\n\r\nذكر ارتفاع غبار نزاع ميان سعيد بن العاص و اشراف كوفه و سرافراز شدن ابو موسى اشعرى بحكومت آن بلدهء شريفه\r\nطايفه‌اى از واقفان اخبار آورده‌اند كه وليد بن عقبه اگرچه بارتكاب شراب اشتغال مينمود و از ساير مناهى و ملاهى احراز و اجتناب ميفرمود اما در وقتى كه حاكم كوفه بود با اشراف و اعيان آن بلده بىتكلف طريق اختلاط و انبسات مسكوك ميداشت و مهمات ايشانرا بكفايت اقتران داده و بعضى از جرايم و آثام كوفيان را نابوده مىانگاشت و چون سعيد بن العاص به آن منصب اختصاص يافته بكوفه شتافت فرمود كه منبر وليد را ميبايد شست تا از لوث وجود او پاك شود و فرمان‌بران بدانموجب عمل نموده سعيد دربانى تعيين كرد و نسبت باكابر آن ولايت ابواب مخالطت مسدود گردانيده شرط تعظيم بجاى نياورد بنابراين بزرگان آن سرزمين مانند مالك بن حارث النخعى المشتهر باشتر و صعصعة بن صوحان العبدى و برادرش زيد و ثابت بن قيس و كميل بن زياد و غيرهم زبان عيب و طعن بر سعيد گشاده در حق امير المؤمنين عثمان نيز سخنان گفتند و سعيد در اين باب رقعه‌اى بخليفه نوشته حكم باخراج ايشان صادر شد و حاكم كوفه حسب الاشاره آن فرقه را بشام\r\n\r\n","description":"","footnote":"","page_name":" 507 ","page_number":551},
  {"content":"\r\n\r\nفرستاده كوفيان روزى چند در خدمت معاويه بسر بردند و زبان طعن بر وى نيز دراز كردند و معاويه بموجب فرمانى كه از دار الخلافه صدور يافت اشراف كوفه را بحمص روان ساخت و سردار آن ديار عبد الرحمن بن خالد بن الوليد با كوفيان در كمال بىالتفاتى سلوك نموده مدت يك ماه ايشان را بار نداد و بعد از آنكه رخصت ملاقات ارزانى داشت اجازت جلوس نفرمود و اصلا با ايشان سخن نكرد و روزى چند مالك و رفقاء در غايت بىاعتبارى در آن بلده بسر بردند و در سنهء اربع و ثلثين كه امير المؤمنين عثمان سعيد بن العاص را جهت مشورتى بمدينه طلبيده بود ببهانه‌اى تمسك جسته از عبد الرحمن اجازت مراجعت حاصل نمودند و بكوفه خراميده اكثر كلانتران آن خطه را در مخالفت سعيد با خود موافق گردانيدند و چون سعيد از مدينه بازگشته نزديك بكوفه رسيد مالك با فوجى از سپاه او را استقبال نموده گفت بازگرد كه مردم اينجائى ترا بامارت قبول ندارند سعيد گفت احتياج به اين همه شورش و غوغا نبود قاصدى جهت اعلام اين حال بمدينه مىبايست فرستاد تا ديگرى بامارت تعيين يابد و چون سعيد بناكام عنان مراجعت انعطاف داد مالك چند گام پيش نهاد و گفت بعرض عثمان رسان كه ابو موسى را بحكومت كوفه نامزد نمايد تا خلايق بقدم فرمان‌برى پيش آيند و سعيد بعد از وصول بمدينه كيفيت التماس كوفيانرا با امير المؤمنين عثمان در ميان نهاده ابو موسى بايالت آن ناحيه سرافراز گشت و كوفيان او را استقبال نموده شرايط انقياد و اطاعت مرعى داشتند و همدرين سال ابو طلحه زيد بن سهل الانصارى كه رسول حضرت بارى در شأن او امر فرموده بود كه ( صوت ابو طلحة فى الجيش خير من فئة ) در مدينه از عالم انتقال نمود و همدرين سال عبادة بن الصامت كه در سلك نقباء انصار انتظام داشت در رمله يا قدس رايت عزيمت بجانب عالم آخرت برافراشت و در همين سال مسطح بن اثاثه مطلبى كه از اهل بدر و پسر خالهء ابو بكر صديق رضى اللّه عنه بود از جهان‌گذران نقل فرمود\r\n\r\nذكر پديد آمدن مذهب رجعت و قائل شدن جمعى كثير بدان بدعت و بيان رنجش مردم از افعال خليفهء سيوم\r\nراويان اخبار خلفاء نامدار مرقوم قلم اخبار گردانيده‌اند كه ابن السودا كه بعبد اللّه بن سباء اشتهار دارد و در سلك علماء يهود منتظم بود در زمان خلافت عثمان رضى اللّه عنه اظهار شعار اسلام نمود و از آن جناب رنجيده خاطر بمصر شتافته در سنهء خمس و ثلثين در آن ديار باشتعال نيران اضلال اشتغال كرد و با بعضى از مصريان گفت كه مرا عجب مىآيد از جمعى كه تصديق رجعت عيسى به دنيا مىكنند و تجويز بازگشتن خاتم الانبيا نمىنمايند و اين آيهء كريمه را كه  ( إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ )  شاهد مدعاء باطل خود گردانيده طايفه‌اى از مصريان اين عقيدهء فاسد را از وى فرا گرفتند و چون ابن السبا امير المؤمنين عثمان را معتقد نبود ايضا خاطر نشان اهالى مصر نمود كه در ازمنه\r\n\r\n","description":"","footnote":"","page_name":" 508 ","page_number":552},
  {"content":"\r\n\r\nسالقه وصى هر پيغمبرى قايم‌مقام او مىبوده و وصى بنى هاشمى مرتضى على است و عثمان خلافت را به غصب متصرف گشته و همچنين زبان بطعن و عيب عمال امير المؤمنين گردان ساخته مصريان كه از عبد اللّه بن سعد آزرده خاطر بودند اين سخنانرا بسمع رضا اصغا نمودند و مراسلات با ساير طاغيان امير المؤمنين عثمان كه در كوفه و بصره اقامت داشتند آغاز نهاده در فتح ابواب خلاف اتفاق نمودند و قوىترين اسباب مخالفت طوايف انسان با خليفهء سيوم آن بود كه ذو النورين در اوان خلافت بملاحظهء صلهء رحم جمعى از خويشان خود را كه مطعون بفسق و ظلم بودند بايالت ولايات فرستاد و آن ظلمه را بر طوايف برايا استيلاء تمام داد و اكابر اصحاب را از مناصب معزول ساخته حكم بن ابى العاص و اولادش مروان و حارث را كه مطرود و مردود صاحب مقام محمود بودند بمدينه طلبيد و مروان را وزير و داماد خود ساخت و حارث را نيز دختر داده مبلغهاى كرامند از بيت المال مسلمانان به اين دو برادر و پدر ايشان بخشيد ديگر آنكه چون در زمان خلافت امير المؤمنين عثمان اختلاف در ميان قاريان قرآن پيدا شد خلق را بر جمع و قراءت يك مصحف تكليف نمود و باقى مصاحف را جمع آورده بسوخت ديگر آنكه هرچند رعايا از ظلمهء بنى اميه و ساير عمال او شكايت نمودند رقم عزل بر صحيفهء احوال آن طبقه نكشيد ديگر آنكه ابو ذر غفارى را باغواى معاويه از مدينه اخراج كرد و عمار بن ياسر و عبد اللّه بن مسعود رضى اللّه عنهما را بدست و زبان بيازرد بنى غفار بواسطهء آزار ابو ذر و بنى مخزوم بسبب عمار و بنى هزيل از براى عبد اللّه بن مسعود كينهء ذو النورين را رضى اللّه عنه در دل گرفتند و چون عثمان تابع رأى مروان بوده در سوانح امور بمقتضاء تدبير اصابت‌پذير اكابر صحابه عمل نمىنمود امير المؤمنين على و عبد اللّه بن عباس و طلحه و زبير و سعد بن ابى وقاص رضى اللّه عنهم بملاقاتش رغبت نمىفرمودند و اين اخبار در اطراف ديار عرب انتشار يافته سرمايهء غوغا و موجب گفت و شنيد طبقات برايا گشت و در اواخر سنهء اربع و ثلثين بموجب استصواب اجلهء اصحاب سيد المرسلين امير المؤمنين اسد اللّه الغالب على بن ابى طالب نزد امير المؤمنين عثمان رفته زبان گوهرافشان بنصيحت او بگشود و او را بسلوك طريق رشد و رشاد و رعايت جانب ارباب صلاح و سداد دلالت فرمود اما فايده‌اى بر آن مترتب نگشت و عثمان از سر تربيت اقربا و عمال ظالم نهاد خود در نگذشت و بعضى از آن طايفه مثل معاويه و سعيد بن العاص و عبد اللّه بن عامر و عبد اللّه بن سعد را بمدينه طلبيده در باب تمشيت امور خلافت و مدافعت سالكان مسالك مخالفت با ايشان مشورت فرمود و آراء بر آن قرار يافت كه عمال بر سر اعمال خود رفته هركدام بدفع جمعى از اهل فتنه كه در ولايت او باشند قيام نمايد و امير المؤمنين عثمان نفس خويش را از اذيت مدنيان محافظه فرمايد و جماعت مذكوره مراجعت نموده همه به مقصد رسيدند مگر سعيد بن العاص كه بنابر سببى كه سابقا مسطور گشت معزول شده بمدينه بازگرديد\r\n\r\n","description":"","footnote":"","page_name":" 509 ","page_number":553},
  {"content":"\r\n\r\n\r\nذكر هجوم طايفه‌اى از مخالفان امير المؤمنين عثمان و بيان امورى كه روينمود در آن اوان\r\nدر اوايل سنه خمس و ثلثين از هجرت سيد المرسلين بنابر اسباب مذكوره و احوال مسطوره از مصر و كوفه و بصره جمعى كثير بعزيمت آنكه امير المؤمنين عثمان را از خلافت خلع نمايند و مسند رياست را بوجود كسى كه شايسته آن امر باشد بيارايند بمدينه آمده مصريان به مكان ذى مروه و كوفيان به منزل اعوص و بصريان بمقام ذى حسب نزول نمودند و كلانتر اهل مصر غافقى بن حرب بود و عبد الرحمن بن عديس البلوى و كنانة بن بشر ليثى و سودان بن حمران السكونى در سلك اتباعش انتظام داشتند و مهتر قوم كوفه مالك اشتر بود و زيد بن صوحان و زياد بن نصر حارثى و يزيد بن قيس نخعى متابع او بودند و سرور بصريان حرقوص بن زهير بود و حكيم بن جبلة عبدى و دريج بن عباد و بشر بن شريح و غيرهم در خدمتش بسر مىبردند و مصريان طالب خلافت على ابن ابيطالب بودند و بصريان خواهان طلحة بن عبيد اللّه و كوفيان جويان زبير بن العوام و اهل مصر بملازمت حضرت امامت منقبت رفته شمهء از ما فى الضمير خويش عرض كردند آنحضرت بانك بر ايشان زده فرمود كه رأى شما را در عزل و نصب صاحب‌منصب خلافت دخلى نيست و ارباب بصره و كوفه از طلحه و زبير نيز همين جواب شنيدند آنگاه بروايت اشهر امير المؤمنين عثمان رضى اللّه عنه شبى نزد شاه مردان رفته و كمال اخلاق آنحضرت را شفيع ساخته التماس نمود كه نوعى سازد كه آن مردم از سر خلع و عزل او در گذشته بمواطن خويش مراجعت نمايند و امير المؤمنين على نخست با امير المؤمنين عثمان رضى اللّه عنهما عهد و پيمان درميان آورد كه من بعد بسخن مروان و ساير مردودان عمل ننمايد و از مقتضاى راى صوابنماى آنحضرت در نگذرد پس آن ملتمس را بعز اجابت اقتران داده با اهل فتنه و غوغا ملاقات نمود و زبان فصاحت بيان در نصيحت ايشان گشوده لوازم موعظت بتقديم رسانيد و نايرهء خشم آنجماعت از رشحات زلال كلام آن امام عالى مقام سمت انطفا پذيرفته بمواضع خود بازگشتند مشروط به آنكه ديگر امير المؤمنين عثمان رضى اللّه عنه بارتكاب امرى كه مستلزم انكار صحابه بزرگوار باشد اقدام ننمايد و چون خاطر ذو النورين از آن ممر اطمينان يافت بار ديگر مروان باشتغال نيران عدوان پرداخته بعرض خليفهء دوران رسانيد كه مهم مخالفان را در ميزان خرد خورده دان چندان وزنى نبود و در مخالفت تو دليلى ظاهر و حجتى باهر نداشتند اما پسر ابو طالب ميخواست كه ترا ممنون خود گرداند بنابر آن اين قضيه را بزرگ ساخت اكنون مناسب آنست كه خطبه خوانده خاطر نشان مردم نمائى كه جماعتى كه جهت فتح ابواب فتنه و فساد بمدينه آمده بودند بطلان خود را دانسته ديدند كه مهم ايشان تمشيت نمىپذيرد لاجرم خايب و خاسر بازگرديدند و امير المؤمنين عثمان باحضار اشراف و اعيان فرمان داده به بالاى منبر برآمد و بعد از اداى حمد و ثناء\r\n\r\n","description":"","footnote":"","page_name":" 510 ","page_number":554},
  {"content":"\r\n\r\nايزد تعالى گفت طايفه‌اى كه به خيال فساد رايت عناد افراشته بودند چون دانستند كه داعيهء خويش را از پيش نمىتوانند برد منفعل و نادم بازگشتند عمرو عاص كه در آن مجلس خاص حاضر بود فرياد برآورد كه اى عثمان از خدا بترس و از افعال قبيحه توبه كن و شر ظلم بنى اميه را از سر مظلومان بازدار كه ما اين مردم را بدرخواست تمام بازگردانيده ايم و چون امير المؤمنين عثمان متوجه جواب عمرو شد از اطراف و جوانب مسجد آواز برآمد كه يا عثمان ( اتق اللّه و تب اليه ) و در آن روز هيچكس او را امير المؤمنين نگفت و عثمان از اينمعنى متحير گشته از منبر فرود آمد و بروايتى آنكه در آن معركه بعضى از حاضران سنگ بجانب ذو النورين رضى اللّه عنه انداخته او را از منبر پايان كشيدند و عصايش را بشكستند و عثمان رضى اللّه عنه بيهوش گشته جمعى او را بر دوش گرفتند و بمنزلش بردند و امير المؤمنين على با او ملاقات نموده گفت يا ابا عمرو ترا به اين خطبه چكار بود و خلق مدينه ميدانند كه ما اينجماعت را به خواهش بسيار بازگردانيده‌ايم امير المؤمنين عثمان گفت ( الماضى لا يذكر ) اكنون بسلوك طريقى كه منتج تدارك اين حال باشد اشارت فرماى تا بتقديم رسانم آنحضرت گفت كه صواب چنان مىنمايد كه مجمع ساخته نوبت ديگر خطبه خوانى و از گفتار و كردار سابق استغفار نمائى و اعتذار نموده دست در دامن انابت زنى عثمان سخن على مرتضى را قبول كرده فرمان داد تا خلايق به مسجد حاضر گشتند و بر منبر برآمده گفت ( ايها الناس بر شما پوشيده نيست كه سهو و خطا از بنى آدم در وجود آمده و مىآيد و من دعوى عصمت نميكنم اگر از من ذلتى صدور يافته باشد عجب نيست اكنون از هر امرى كه مقبول بارگاه الهى و پسنديدهء طباع اكابر صحابهء حضرت رسالت پناهى نبوده باشد توبه كردم و به خدا بازگشتم و رسول صلى اللّه عليه و سلم فرمود كه ( التائب من الذنب كمن لا ذنب له ) و در آخر آن خطبه گفت كه مرا بعد ازين حاجب و دربان نخواهد بود كه تا هركس حاجتى داشته باشد به سهولت با من ملاقات كرده سخن خود را بگويد و من در انجاح مقصود او سعى موفور مبذول دارم حضار مجلس از استماع اين سخنان شادمان شده رقت نمودند و امير المؤمنين عثمان نيز گريان گشته از منبر فرود آمد و بخانهء خود رفت و در غيبت آن جناب امير المؤمنين على فرمود كه برين مرد بيش ازين نبود كه اظهار نمود اميد آنكه حق تعالى او را توفيق ثبات بر آنچه گفت كرامت كند و همان روز اشراف مدينه بدر خانهء امير المؤمنين عثمان رضى اللّه عنه رفته خواستند كه با او ملاقات كنند و جهت سخنانى كه بر زبان آورده بود تحسين نمايند اما مروان باتفاق سعيد بن العاص بحرم‌سراى امير المؤمنين عثمان رفته آن جناب را ملامت كردند و گفتند كه اين خطبه از جناب امير المؤمنين مناسب واقع نشده بدرستى كه آبروى خويش بردى و نقش اعتبار خود را از صفحهء روزگار ستردى و مقصود ابن ابيطالب ازين نصيحت آن بود كه ترا در پيش مردم فضيحت ساخته بجرايم معترف گرداند اكنون آنچه مدعا داشت بحصول پيوست بارى با اين مردم كه بر در خانه مجتمع گشته‌اند ملاقات منماى كه اگر بار يابند\r\n\r\n","description":"","footnote":"","page_name":" 511 ","page_number":555},
  {"content":"\r\n\r\nيمكن كه سخنان گستاخانه بر زبان آورند و اينمعنى موجب تهييج فتنه گردد امير المؤمنين عثمان مروان را گفت برو و اينجماعت را بازگردان كه من شرم ميدارم كه با ايشان سخن گويم و مروان از خانه بيرون آمده به زبان تعرض و ستيز و سخنان وحشت‌انگيز اعيان مدينه را برنجانيد و نوميد بازگردانيد و جمعى از آن مردم بملازمت امير المؤمنين على رضى اللّه عنه شتافته كيفيت حال عرض نمودند آنحضرت برآشفت و گفت مرا با اينعزيز كارى غريب افتاده اگر در خانه خود نشسته در مهمات او دخل نمىنمايم مرا بقطع صلهء رحم و اضاعت حقوق قرابت نسبت مىنمايد و اگر او را بسلوك طريق رشد و رشاد دلالت ميفرمايم امثال اين امور از وى بظهور مىآيد بعد از مفارقت صحبت اصحاب مروان با وى ملاعبه مينمايد و او زمام اختيار خويش بدست وى داده تا بهر طرف كه ميخواهد او را ميدواند بيت\r\n اذا كان الغراب دليل قوم * * سيهديهم سبيل الهالكينا \r\nآنگاه شاه ولايت‌پناه غضبناك بدار الخلافه رفته نوبت ديگر ذو النورين را نصيحت نمود و بعد از مراجعت آن حضرت نايله بنت الفرافصه كه عورتى عاقله و زوجهء امير المومنين عثمان بود شوهر خود را بر اتباع راى آفتاب شعاع شاه مردان و مخالفت سلوك طريق مروان تحريص فرمود و امير المومنين عثمان را بملازمت على مرتضى رضى اللّه عنه فرستاد تا مراسم اعتذار بتقديم رساند و التماس معاونت و مظاهرت نمايد و عثمان بنابر استصواب او با شاه ولايت‌پناه ملاقات نموده در آن باب سخنان عرض كرد اما امام ثقلين بر طبق حديث ( لا يلدغ المومن من حجر واحد مرتين ) اين نوبت ملتمس امير المومنين عثمان را بعز قبول مقرون نساخت و نفس نفيس خويش را از دخل در مهم خليفهء ثالث كشيده داشته ديگر باصلاح آن امر نپرداخت\r\n\r\nذكر اشتعال آتش طغيان مردم و سوختن خرمن عمر خليفهء سيوم\r\nكلام زمره‌اى از ارباب اخبار ازينمعنى اخبار مىنمايد كه در آن اوان كه اهالى بلاد و ديار از افعال عمال امير المومنين عثمان بن عفان رضى اللّه عنه آزرده خاطر بودند جمعى از اعيان مصر شمه‌اى از قبايح اعمال ناستوده عبد اللّه بن ابى سرح را عرض نمودند ذو النورين كتابتى بعبد اللّه نوشته شرط نصيحت بجاى آورد و او را باسترضاء خواطر متظلمان امر كرد و آن مكتوب عكس مطلوب نتيجه داده والى مصر بعضى از آن مردم را محبوس گردانيد و يكى از ايشان را بقتل رسانيد ( و لقد اجاد من افاد ) نظم\r\n درختى كه تلخست ويرا سرشت * * گرش در نشانى بباغ بهشت *\r\nور از جوى خلدش بهنگام آب * * به بيخ انگبين ريزى و شهد ناب *\r\nسرانجام گوهر به كار آورد * * همان ميوهء تلخ بار آورد \r\nالقصه بعد از آن واقعه هفتصد نفر از اهالى مصر بمدينه آمدند و حركات شنيعه عبد اللّه بن ابى سرح را بمسامع اشراف مهاجر و انصار رسانيده و مقصود ايشان ازين گفت‌وشنود همين عزل عبد اللّه بود بلكه ميخواستند كه جهت\r\n\r\n","description":"","footnote":"","page_name":" 512 ","page_number":556},
  {"content":"\r\n\r\nشخصى كه بتيغ ظلمش كشته شده او را قصاص نمايند و امير المومنين على رضى اللّه عنه سخنان مصريان را با امير المومنين عثمان رضى اللّه عنه درميان نهاده فرمود كه بغور اين قضيه مىبايد رسيد و طلحة بن عبيد اللّه و عايشه صديقه رضى اللّه عنهما درين باب بواسطه و بيواسطه سخنان درشت بذو النورين رسانيدند و آن جناب را بر عزل عبد اللّه بن ابى سرح تكليف نمودند امير المومنين عثمان گفت بر هركه خاطر قرار دهيد من ايالت ولايت مصر را به او بازگذارم اكثر اصحاب گفتند كه محمد بن ابى بكر شايسته اين امر است و اهل مصر نيز او را شايسته و سزاوار آن كار ميدانستند بنابرآن امير المومنين عثمان مثال امارت مصر بنام محمد قلمى نموده او را مصحوب مصريان رخصت داد و جمعى از مهاجر و انصار را نيز بدانصوب روانه كرد تا بعد از وصول بدان مملكت محمد بن ابى بكر قضاياء مصريان و ابن ابى سرح را بوقوف ايشان فيصل دهد و روايتى آنكه درين نوبت نيز اعيان بصره و كوفه مصحوب ارباب مصر بمدينه آمده بودند و امير المومنين عثمان نيز ايشان را مشمول لطف و احسان گردانيده همه را يك بار اجازت معاودت ارزانى داشت و چون محمد بن ابى بكر رضى اللّه عنه سه شبانروز بجانب مصر طى مسافت نمود ناگاه غلامى شترسوار كه در رفتار سرعت تمام داشت و متوجه مصر بود دوچار شد و مصريان او را گرفته پرسيدند كه تو كيستى و بكجا ميروى جواب داد كه غلام امير المومنين عثمانم و جهت مهمى نزد والى مصر ميروم گفتند اينك عامل مصر همراه ماست جواب داد كه مقصود من عبد الله بن ابى سرح است نه محمد بن ابى بكر و محمد بن ابى بكر رضى اللّه عنه غلام را طلبيد و پرسيد كه هيچ مكتوبى مصحوب تو هست گفت نى اما چون لوازم تفحص و تفتيش بجاى آوردند مطهرهء خشك دربار غلام يافتند كه چيزى در جوف آن بود مطهره را شكافته مكتوبى سربمهر يافتند كه بر عنوان آن نوشته بود كه من امير المومنين عثمان الى ابن ابى سرح و محمد بن ابى بكر در حضور اشراف و اعيان مهر از آن مكتوب برداشت مضمونش آن بود كه چون محمد بن ابى بكر و متظلمان بدانجا رسند بايد كه در قتل ايشان تدبيرى نمائى و در ابطال مثالى كه در همراه دارند كوشيده بدستور سابق بحكومت مشغولى فرمائى و روايتى آنكه در آن كتابت قلمى بود كه عبد الرحمن بن عديس و عمرو بن الحمق و عروة السباع را دره زده پس از تراشيدن لحيه محبوس گردان و فلان و فلان را مثله ساخته از درخت بياويز و قولى آنكه نوشته بود كه متظلمان را حبس كن تا فرمان من در شان ايشان به تو رسد و بر هر تقدير مضمون آن مكتوب موجب اضطراب محمد بن ابى بكر و همراهان او گشته بجانب مدينه مراجعت نمودند و قاصدان نزد اهل كوفه و بصره فرستادند تا باز آمدند و محمد بن ابى بكر چون بدان بلدهء طيبه رسيد در حضور امير المؤمنين على و طلحه و زبير و سعد و سعيد رضى اللّه عنهم و بعضى ديگر از اجلهء صحابه كيفيت حادثه را بر زبان آورده مكتوب را ظاهر كرد و چون اصحاب ديدند كه آن نوشته به خط مروان و مهر امير المؤمنين عثمان است و غلام و شتر را نيز شناختند متحير شدند و على مرتضى باتفاق\r\n\r\n","description":"","footnote":"","page_name":" 513 ","page_number":557},
  {"content":"\r\n\r\nطلحه و زبير و سعد نزد امير المومنين عثمان رفته پرسيدند كه اين مكتوب به مهر تو هست گفت بلى گفتند اين شتر و غلام نيز از تست جواب داد كه آرى فرمودند كه پس اين كتابت را تو فرستاده باشى گفت حاشا كه من ازين مهم خبر داشته باشم صحابه گفتند طرفه حالتى است كه غلام تو بر شتر تو مكتوبى به مهر تو و خط كاتب و نائب تو نزد عامل تو مىبرده اكنون تو ميگوئى كه من ازين حال بيخبرم امير المومنين عثمان سوگندان بر زبان آورد كه من از نوشتن اين مكتوب و فرستادن غلام اصلا اطلاع ندارم اصحاب دانستند كه امير المومنين عثمان سوگند دروغ نميخورد و مروان بىوقوف مرتكب اين امر شنيع شده است لاجرم فرمودند كه مروان را تسليم نماى تا حقيقت حال بتحقيق انجامد ذو النورين از قبول اينسخن امتناع نموده در باب حمايت مروان مبالغه فرمود و اينمعنى ضميمهء آزار خاطر صغار و كبار گشته بعضى از صحابه در منازل خويش نشستند و ابواب اختلاط با خلق بربستند و برخى بجانب ضياع و عقار و مزارع خويش رفته از فتنه كناره جستند و مصريان باتفاق ساير اهل طغيان سراى امير المومنين عثمان را مركزوار درميان گرفتند و گفتند اگر اين مكتوب را مروان بامر او روان كرده بود عثمان واجب القتل است و الا مستحق خلع و عزل و در آن اثنا عايشه رضى اللّه عنها كه بسبب نقصان وظيفه از امير المومنين عثمان رضى اللّه عنه رنجيده بود مردم را بر قتل او تحريص نموده گفت ( اقتلوا نعثلا و نعثل ) مردى طويل اللحيه بود كه با امير المومنين عثمان مشابهتى داشت و عثمان رضى اللّه عنه در ايام محاصره عباس را رضى اللّه عنه امير حاج گردانيده بجانب مكه مباركه فرستاد و عايشهء صديقه نيز مصحوب ابن عباس رضى اللّه عنه جهة گذاردن حج بحريم حرم شتافت و مخالفان روزبروز در تضييق و تنقيص امير المومنين عثمان رضى الله عنه بيشتر از پيشتر مبالغه مينمودند و نميگذاشتند كه كسى طعام و شراب بسراى او برد و چون تشنگى بر آن جناب غلبه كرد و اينخبر بسمع شريف امير المومنين على مرتضى كرم الله وجهه رسيد فرمود تا سه راويه پرآب ساخته نزد او برند و موالى بنى هاشمى بموجب فرموده عمل نموده مصريان درصدد منع آمدند اما هاشميان غالب شده آن آب را بامير المومنين عثمان رسانيدند و مدت محاصره بقول اصح و اشهر چهل روز امتداد يافته صباح جمعه نزد امير المؤمنين على رضى الله عنه بوضوح پيوست كه امروز مخالفان قصد قتل عثمان رضى الله عنه دارند آنحضرت ريحانين خواجهء كونين يعنى حسن و حسين را فرمود تا سلاح پوشيده بدار الخلافه روند و قنبر را همراه برده نگذارند كه كسى بسراى وى درآيد و طلحه و زبير رضى الله عنهما برين معنى اطلاع يافته ايشان نيز پسران خود را در ملازمت سبطين بدانجا فرستادند و اهل فتنه چون ديدند كه آن گروه واجب الاحترام بمدد امير المومنين عثمان آمدند قدم در مقام عناد استوار داشته بيكبار هجوم نمودند و دست بانداختن تير و سنگ برآوردند بمثابهء كه روى همايون امام حسن رضى الله عنه خون آلوده شده و محمد بن ابى طلحه مجروح گشته سر قنبر بشكست اهل خلاف چون آنحال مشاهده كردند حرمت امام حسن را نگاه داشته لحظه‌اى ترك جنگ نمودند و آخر الامر در سراى عثمان را رضى الله عنه\r\n\r\n","description":"","footnote":"","page_name":" 514 ","page_number":558},
  {"content":"\r\n\r\nآتش زدند تا مردم دور شدند آنگاه بدان دار درآمدند و قولى آنكه خود را از راه بام در آن سرا انداختند و بروايتى به خانه شخصى از انصار كه در جوار دار الخلافه بود رفته ديوار سراى او را رخنه كردند و درآمدند و بعقيدهء بعضى از مورخان در آن زمان مروان و فوجى از غلامان امير المومنين عثمان سلاح پوشيده داعيهء مقاتله نمودند ذو النورين گفت كه هر غلامى كه سلاح انداخته ترك محاربه نمايد از مال من آزاد باشد اكثر غلامان راحب آزادى بر حمايت امير المومنين عثمان غالب آمده هريك به طرفى رفتند و اعدا استيلاء تمام يافته بروايتى نخست محمد بن ابى بكر بدان خانه درآمد و محاسن آن جناب را بگرفت و گفت اكنون چه نفع به تو عايد مىشود از محبت عبد اللّه بن ابى سرح مرتد و مروان مردود و معاويه طليق ذو النورين رضى اللّه عنه گفت اى پسر برادر بگذار لحيهء مرا كه پدر تو اگر زنده بودى ترا ازين امر منع نمودى و محمد بن ابى بكر شرمنده از خانه بيرون رفته يكى از مخالفان درآمد و شمشيرى بر سروى زد و خون روان گشته بر مصحفى كه در پيش داشت چكيد و به اين آيه  ( فَسَيَكْفِيكَهُمُ اللَّهُ وَ هُوَ السَّمِيعُ الْعَلِيمُ )  رسيد آنگاه سودان بن حمران اصحبى تيغى بر آن جناب حواله كرد تا كارش باتمام رساند و منكوحهء عثمان رضى اللّه عنه نايله خود را حايل ساخته شمشير بر پنجه او آمد و بعضى از انگشتانش مقطوع گشت و مورخان در قاتل امير المؤمنين عثمان اختلاف كرده‌اند چه بعضى بر آن رفته‌اند كه سودان او را بقتل رسانيد و برخى گفته‌اند رومان بن سرحان سر مباركش از تن باز كرد و زمره‌اى گفته‌اند كه كنانة بن بشر كشندهء آن جناب بود و طايفه‌اى آن امر را بغافقى و قنبر نسبت نموده‌اند و بقولى رومان بدست غلامان امير المؤمنين عثمان كشته گشته سودان و قنبر نيز در آن روز بقتل آمدند و در همان معركه مروان را زخمى بر گردن رسيده شخصى او را برداشت و بگريزانيد و چون شهادت امير المؤمنين عثمان بعرض شاه مردان عليهما التحية و الغفران رسيد بدانجا شتافته اولاد امجاد خود و پسر زبير و طلحه رضى اللّه عنهم را مخاطب و معاتب گردانيد و زبان همايون به كلمه انا للّه و انا اليه راجعون گردان ساخته به منزل خويش بازگرديد و مخالفان بعد از قتل عثمان رضى اللّه عنه سرايش را غارت كردند و خانه ابو هريره و چند سراى ديگر بجهة قرب جوار تاراج يافت و اين واقعه در روز سيزدهم يا هژدهم ذى الحجه سنهء خمس و ثلثين از هجرت دست داد و مدت سه روز جسد عثمان رضى اللّه عنه در آن خانه افتاده بود و هيچ كس زهرهء برداشتن نداشت بالاخره شبى جمعى اتفاق كرده آن جناب را بر تختهء درى نهادند و بجانب بقيع غرقد بردند تا دفن كنند شخصى از بنى مازن مانع شد گفت اگر عثمان را درين مقبره دفن كنيد من اهل فتنه را اخبار نمايم تا او را از گور بيرون كشيده رسوا سازند و بزعم بعضى از اهل تاريخ جمعى از اشقيا آن جنازه را تعاقب نموده نگذاشتند كه در گورستان مسلمانان جهت امير المؤمنين عثمان قبر كنند لاجرم جسد مطهر آن جناب را در حايطى كه واسطه بود ميان بقيع و مقبرهء يهود مدفون گردانيدند در روضة الاحباب مسطور است كه هيچكس بر جنازهء ذو النورين رضى اللّه عنه نماز\r\n\r\n","description":"","footnote":"","page_name":" 515 ","page_number":559},
  {"content":"\r\n\r\nنگذارد و قولى آنكه حكيم بن حزام يا حويطب ابن عبد العزى يا جبير بن مطعم بر آن جناب اقامت صلوة نمود و اعتقاد فرقه‌اى آنست كه زبير رضى اللّه عنه نماز گذارده پوشيده نماند كه در باب آمد شد اهل فتنه و غوغا و اعتراضات ايشان بر ذو النورين رضى اللّه عنه و جوابهاى آن جناب و توسط شاه ولايت مآب و ديگر اصحاب و سخنانى كه در آن اوان در ميان آمد در كتب تواريخ روايات متعدده و حكايات مختلفه ورود يافته و چون اين مختصر گنجايش تمامى اقوال نداشت بايراد روايتى كه به صحت اقرب نمود قناعت كرده شد اميد آنكه مطالعه‌كنندگان اعتذار خامهء مكسور اللسان را پذيرفته مصراع\r\n بزرگان خُرده بر خردان نگيرند \r\n\r\nذكر بعضى از فضايل امير المؤمنين عثمان بن عفان رضى الله عنه الرحمن\r\nجمعى از حاويان كمالات انسانى مانند ترمذى و نسائى و دار قطنى از ثمامة بنت اخزن قشيرى روايت كرده‌اند كه گفت در اين اوقات كه اهل فتنه و غوغا امير المؤمنين عثمان را محاصره مينمودند روزى آن جناب بر بام سرا برآمده و آن مردم را مخاطب ساخته فرمود كه آيا ميدانيد كه در وقتى كه رسول صلى اللّه عليه و سلم بيمن مقدم محترم شهر مدينه را مكرم گردانيد در آن بلده غير ماء بئر رومه آب عذب نبود و آن حضرت بر زبان وحى بيان گذرانيد كه هركس بئر رومه را بخرد و آب آن را بر اهل اسلام حلال گرداند خبر دهيد او را بدخول بهشت پس من خريدم آنچاه را از خالص مال خود شما امروز مرا منع مينمائيد كه از آن آب بياشامم و معاندان جواب دادند كه اللهم نعم بار ديگر ذالنورين رضى اللّه عنه گفت كه آيا ميدانيد كه مسجد رسول صلى اللّه عليه و آله و سلم تنگ بود و آنحضرت فرمود كه هركس بخرد بقعهء آل فلان را و آن را در مسجد افزايد خبر دهيد او را بدخول بهشت پس من آن بقعه را خريدم از خالص مال خود و در مسجد افزودم و شما امروز مرا منع مينمائيد كه در آن مسجد دو ركعت نماز بگذارم آنجماعت باز گفتند اللهم نعم و امير المؤمنين عثمان بار ديگر فرمود كه آيا ميدانيد كه من تجهيز جيش عسره كردم از صلب مال خود جواب دادند كه اللهم نعم باز گفت آيا ميدانيد كه رسول صلى اللّه عليه و سلم بر جبل شبير مكه بود و در ملازمت آنحضرت ابو بكر و عمر بودند و من پس كوه در حركت آمد بمثابه‌اى كه حجاره‌اى از آن بحضيض افتاد پس پيغمبر صلى اللّه عليه و سلم پاى مبارك بر جبل زده گفت ( اسكن شبير فانما عليك نبى و صديق و شهيد ان قالو اللهم نعم قال اللّه اكبر انى شهيدا و رب الكعبة انى شهيدا ثلثا ) و امام احمد بن حنبل رحمة اللّه عليه در مسند خود از عبد الرحمن بن سمره رضى الله عنه روايت كرده است كه در وقتى كه رسول صلى الله عليه و سلم بتجهيز جيش العسرة اشتغال داشت عثمان رضى الله عنه بسوى آنحضرت آمد و مبلغ هزار دينار از آستين خود در كنار سيد ابرار صلى اللّه عليه و آله الاخيار ريخت\r\n\r\n","description":"","footnote":"","page_name":" 516 ","page_number":560},
  {"content":"\r\n\r\nپس ديدم رسول را كه آن وجه را ميگردانيد در كنار خود و ميگفت ضرر نميرساند عثمان را هر عملى كه كند بعد از امروز اين حديث را دوبار تكرار كرد و در صحيح مسلم از عايشه رضى الله عنها مرويست كه خفته بودم با رسول صلى الله عليه و سلم در خانهء خود تكيه زده كاشفا عن فخذيه او ساقيه پس استيذان كرد ابو بكر و او را اذن فرمود و حضرت بر همانحال بود و سخن كرد با صديق پس اذن درآمدن طلبيد عمرو اذن يافت و حضرت بر همان‌سان با او سخن گفت پس استيذان نمود عثمان پس پيغمبر بنشست و جامهء خود راست ساخت تا موضعى كه مكشوف بود پوشيده شد عايشه رضى الله عنها گويد كه چون شيخين و ذو النورين رضى الله عنهم از مجلس همايون بيرون رفتند گفتم يا رسول الله ابو بكر و عمر متعاقب يكديگر درآمدند و از ايشان هيچ دهشت نكردى و باك نداشتى و عثمان كه بعد از ايشان درآمد بنشستى و جامه بر بدن مبارك راست كردى ( فقال كيف لا استحى من رجل تستحى منه ملائكة الرحمن ) و روايتى آنكه فرمود كه عثمان مردى كثير الحياست گفتم شايد او را به من حاجتى باشد و چون مرا به آن هيئت بيند شرم دارد كه حاجت خود را عرض كند و در جامع ترمذى از طلحة بن عبيد الله مرويست كه رسول صلى الله عليه و سلم فرمود كه هر پيغمبرى را رفيقى است در بهشت و رفيق من عثمان است در روضة الاحباب مسطور است كه روزى رسول صلى الله عليه و سلم بخانهء امير المؤمنين عثمان تشريف برده ديد كه رقيه رضى الله عنها سر ذو النورين را شانه مىكند فرمود كه اى دخترك من گرامى دار عثمان را كه بدرستى كه وى اشبه اصحاب منست از روى خلق به من و روايتى آنكه بر زبان الهام بيان گذرانيد كه ( انا نشبه عثمان بانبيا ابراهيم عليه السّلام ) و هم در كتاب مذكوره مزبور است كه روزى ام كلثوم بنت رسول الله صلى الله عليه و سلم نزد آن سرور رفته گفت زوج فاطمه بهتر است از شوهر من پيغمبر صلى اللّه عليه و سلم زمانى ساكت بوده جوابى نفرمود آنگاه گفت كه شوهر تو از آن جمله است كه او را خدا و رسول دوست ميدارند و او نيز خدا و رسول را دوست ميدارد و در بهشت منزلى براى وى تعيين كرده‌اند كه هيچ احدى از امت من فوق آن منزلى ندارد و همدر آن كتاب مسطور است كه روزى جنازه‌اى به نظر حضرت پيغمبر درآوردند تا نماز گذارد اصحابرا فرمود كه شما برويد و نماز گذاريد كه من بر اين ميت نماز نميگذارم سبب پرسيدند جواب داد كه ( انه كان يبغض عثمان ابغضه اللّه ) در كتب اكثر علماء سير اين خبر سمت تحرير يافته كه در غزوهء حديبيه كه عثمان رضى اللّه عنه باشارت پيغمبر آخر الزمان به مكه رفته محبوس گشته بود شيطان در معسكر مسلمانان اين صدا درانداخت كه مشركان بقتل ذو النورين مبادرت نمودند بنابرآن رسول صلى اللّه عليه و سلم پشت مبارك بر درختى نهاده اصحاب هدايت انتساب را بتجديد بيعت دعوت فرمود چنانچه شمه‌اى از آن حكايت در ذكر غزوهء مذكوره سبق ذكر يافت و بعد از وقوع بيت الرضوان بوضوح پيوست كه عثمان در سلك احيا انتظام دارد و حضرت خير الانام عليه الصلاة و السلام بر زبان الهام بيان گذرانيد كه چون عثمان براى كار خدا و رسول او به مكه رفته\r\n\r\n","description":"","footnote":"","page_name":" 517 ","page_number":561},
  {"content":"\r\n\r\nغايب است ميخواهم كه از فضيلت اين بيعت محروم ماند پس بدست راست خود اشارت كرده فرمود كه اين دست دست عثمان است و دست چپ خويش را گفت اين دست من است آنگاه دست چپ را بر دست راست نهاده از قبل ذو النورين با خود بيعت نمود قتاده گويد زهى شرف عثمان كه دست خواجهء هردو جهان دست او باشد در روضة الصفا مسطور است كه شخصى از على مرتضى كرم اللّه وجهه پرسيد كه در باب عثمان چه ميگوئى جواب داد كه آية كريمه  ( إِنَّ الَّذِينَ سَبَقَتْ لَهُمْ مِنَّا الْحُسْنى )  در شأن كسانى نازل شده كه عثمان مقتداى ايشان است و ايضا كلام معجز نظام  ( الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا وَ آمَنُوا وَ عَمِلُوا الصَّالِحاتِ ثُمَّ اتَّقَوْا وَ آمَنُوا ثُمَّ اتَّقَوْا وَ أَحْسَنُوا )  بيان عظم شأن طايفه‌اى مىكند كه عثمان بر ايشان سمت تقدم دارد كلبى مفسر گويد كه آية  ( الَّذِينَ يُنْفِقُونَ أَمْوالَهُمْ فِي سَبِيلِ اللَّهِ ثُمَّ لا يُتْبِعُونَ ما أَنْفَقُوا مَنًّا وَ لا أَذىً لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ )  در شأن امير المؤمنين عثمان است رضى اللّه عنه و بعضى ديگر از مفسران بر آن رفته‌اند كه مراد از تواصوا بالحق در سورهء كريمهء و العصر ذو النورين است و ايضا عبد اللّه بن عمر رضى اللّه عنهما و جمعى كثير از ائمهء تفسير چنان اعتقاد دارند كه كلام معجز نظام  ( أَمَّنْ هُوَ قانِتٌ آناءَ اللَّيْلِ ساجِداً وَ قائِماً يَحْذَرُ الْآخِرَةَ وَ يَرْجُوا رَحْمَةَ رَبِّهِ )  درباره امير المؤمنين عثمان رضى الله عنه نازل گشته نقلست كه چون خبر واقعه عثمان رضى الله عنه بسمع عايشه صديقه رسيد با آنكه از آن جناب آزرده خاطر بود زبان به كلمه ( انا لله و انا اليه راجعون ) گردان ساخته گفت كه شعر\r\n و لو كان فى الدنيا كريم مخلد * * خلدت و لكن ليس حى بخالد * \r\nبيت\r\n كريم را بكرم گر زياده گشتى عمر * * ترا عطيه ز حق عمر جاودان بودى \r\nو چون سعد بن ابى وقاص رضى الله عنه آن حادثهء شنيعه را شنيد بگريست و گفت در اوايل ظهور اسلام از براى محافظت دين و ملت خويش بمدينه گريخته بوديم و اكنون از براى صيانت شريعت از مدينه فرار مىبايد نمود از سعيد بن المسيب رحمة الله عليه سؤال كردند كه حال عثمان چون بود گفت او مقتول شد در حالتى كه مظلوم بود و قاتل او ظالم و كسى كه براى او مقاتله ننمود معذور بواسطهء اشتباه احوال او ايزد متعال عز اسمه از حضرت عثمان رضى الله عنه راضى بود زيرا كه خليفه‌اى بود لين و رحيم و برو كريم امير برره و قتيل فجره شب همه شب بيدار بودى و در يكركعت ختم كلام پروردگار كردى بجان جوانمردى نموده بمحاربه رضا نداد تا خون مسلمانان ريخته نگردد و پس از وقوع شهادت او تيغ فتنه از غلاف بيرون آمد و غزوات و فتوحات نهايت پذيرفته تقسيم اموال و غنايم صفت انقطاع گرفت\r\n\r\nذكر اسامى ازواج و اولاد عثمان رضى الله عنه\r\nعلماء اخبار آورده‌اند كه عثمان رضى اللّه عنه در اوان جاهليت و اسلام هشت زن به عقد خويش درآورد و رقيه و ام كلثوم كه در سلك بنات سيد كاينات عليه افضل الصلاة انتظام\r\n\r\n","description":"","footnote":"","page_name":" 518 ","page_number":562},
  {"content":"\r\n\r\nداشتند از آن جمله بودند و اسامى ساير ازواج ذو النورين اينست فاخته بنت غزوان ام عمرو و بنت جندب بن عمرو فاطمه بنت وليد بن المغيره و ام البنين بنت عيينة بن حصن فزارى و رمله بنت شيبة بن ربيعه نائله بنت الفرافصه و جمعى از مورخان را اعتقاد آنست كه امير المؤمنين عثمان را يازده پسر و شش دختر بوده و زمره‌اى هشت پسر و نه دختر گفته‌اند و در مقصد اقصى هفت پسر و هشت دختر مذكور است و از اسامى پسران آنچه متفق عليه است يكى عبد اللّه اصغر است كه از رقيه متولد شده بود و در صغر سن از عالم انتقال نمود و ديگرى عبد اللّه اكبر كه فاخته مادر او است ديگر عمرو و ابان و خالد كه والدهء ايشان ام عمرو است ديگر وليد و سعيد كه از فاطمه متولد شده بودند ديگر عبد الملك كه مادرش ام البنين است و در مقصد اقصى عبد اللّه اكبر مذكور نيست و بعضى كه اولاد آن جناب را يازده گفته‌اند نام سه پسر ديگر او را عتبه و شيبه و مغيره نوشته‌اند از نامهاى دختران ذو النورين مريم و ام سعد و عايشه و ام ابان متفق عليه است و صاحب مقصد اقصى نام سه دختر ديگر امير المؤمنين عثمان را ام خالد و اروى و ام ابان الصغرى نوشته و تصريح نموده كه مادر ايشان نايله بوده و مورخى كه دخترانش را نه اعتقاد فرموده گويد كه يك دختر عثمان رضى اللّه عنه ام البنين نام داشته و او از سريتى تولد نموده بوده و ايضا آنكس كه دخترانش را شش نفر اعتقاد دارد ام البنين را از آن جمله ميشمارد و اللّه اعلم بحقيقة الحال\r\n\r\nذكر اسامى جمعى از عمال كه در سال قتل امير المؤمنين عثمان متصدى اعمال بوده‌اند\r\nدر وقت شهادت ذو النورين رضى اللّه عنه در مكه عبد اللّه حضرمى والى بود و در طايف قاسم بن ربيعه ثقفى و در يمن يعلى بن اميه و در بحرين عبد اللّه الفزارى و در مصر عبد اللّه بن سعد ابى سرح و در بصره و خراسان عبد اللّه بن عامر و عبد اللّه خود در بصره نشسته احنف بن قيس را بخراسان فرستاده بود و در كوفه ابو موسى اشعرى در آن‌وقت بحكومت اشتغال داشت و در دمشق معاوية بن ابى سفيان و در حمص عبد اللّه بن خالد بن الوليد و در فلسطين علقمة بن حكيم و در قرقيسياء جرير بن عبد اللّه البجلى و در آذربايجان اشعث بن قيس و در اصفهان سايب بن الاقرع و در همدان بشر بن امية و در ولايت رى سعيد بن قيس و قاضى مدينه زيد بن ثابت بود و قاضى مكه ابو هريره و كاتب امير المؤمنين عثمان مروان بود و صاحب شرط عبد اللّه بن مقيد تميمى و حجابت آن جناب بغلامش حمران تعلق داشت\r\n\r\nگفتار در بيان مجملى از حال خجسته مآل مظهر العجائب و مظهر الغرائب امير المؤمنين على بن ابيطالب عليه سلام الله الواهب\r\nاز وقت ولادت با سعادت تا زمان ادراك دولت شهادت بر طبق خبر خير اثر اختر\r\n\r\n","description":"","footnote":"","page_name":" 519 ","page_number":563},
  {"content":"\r\n\r\nنورافشان سپهر ادب و پيغمبر على الشان عالى نسب ( حيث قال عليه من الصلوات اعليها و من التحيات انماها انا و على من شجرة واحدة و الناس من اشجار شتى ) انوار وجود فايض الجود مصطفوى و اضواء ذات ميمنت سمات مرتضوى از يك مشكوة پرتو ظهور گرفته و دوحهء سدره مثال چمن رسالت و نهال طوبى اتصال گلشن ولايت از فيضان يك جويبار صفت نشو و نما پذيرفته زيرا كه والد بزرگوار خاتم الانبياء عبد اللّه بن عبد المطلب است و پدر عالى مقدار شاه اولياء ابو طالب بن عبد المطلب و مادر پاكيزه گوهر على مرتضى فاطمه بنت اسد بن هاشم بن عبد مناف است و آن مستوره اول هاشميه بود كه از وى هاشمى تولد نمود و ولادت شاه ولايت بروايتى روز جمعه سيزدهم رجب سنة ثلاثين از واقعهء فيل دست داد و بقولى طلوع آن مهر سپهر خداپرستى از مطلع هستى در سنهء ثمان و عشرين از حادثهء مذكوره اتفاق افتاد و تولد آن مولود عاقبت محمود در نفس خانهء كعبه روى نمود زيرا كه بحسب اقتضاء قضا بلكه بمحض مشيت ايزد تعالى نزديك به وضع حمل والدهء ماجده‌اش در طواف بيت اللّه بود و اين سعادت بروايتى از اول آفرينش تا غايت هيچ آفريده را ميسر نگشته وصيت صحت اين خبر نزد مورخان فضيلت‌پرور از شايبهء شبهه و دغدغه مظنه در گذشته بيت\r\n شد او در و بيت الحرامش صدف * * كسى را ميسر نشد اين شرف \r\nو چون ديدهء ابو طالب از نور جبين مبين آن گوهر شب چراغ روشنائى گرفت ميان او و فاطمه در تعيين اسم شريفش اختلاف واقع شد چه مدعاء ابو طالب آنكه آن قرة العين ولايت را زيد نام نهد و فاطمه ميخواست كه آن فرزند ارجمند باسد موسوم باشد و قولى آنكه فاطمه آن جناب را حيدر نام نهاد و رجز مصراع\r\n ان الذى سمتنى امى حيدره \r\n- مؤيد اين قول است بيت\r\n چو مادر بديدش غضنفر نهاد * * از آن صورتش نام حيدر نهاد \r\nبالاخره پدر و مادر بنابر استصواب حضرت رسالت مآب يا بموجب تلقين هاتف غيبى اسم همايونش را بر على قرار دادند اما كنيت جناب ولايت انتساب ابو الحسن و ابو السبطين و ابو الريحانتين و ابو تراب و القاب شاه مردان فراوان است امير المؤمنين امام المسلمين امام المتقين يعسوب المسلمين قائد الغر المحجلين امير النحل مرتضى اسد اللّه ولى اللّه بيضة البلد وصى الاحمد در سلك القاب ميمنت ايابش انتظام دارد و چنانچه صاحب كشف الغمه از كتاب مواليد ائمه كه مؤلف آن عبد اللّه بن خشاب است نقل نموده سيد الموصلين و سيد الوصيين و قسيم النار و الجنة نيز از جملهء القاب حيدر كرار است و نقش خاتم حاتم آئين امير المؤمنين على ( الملك للّه ) بود القصه چون چشم همايون سيد عالم صلى اللّه عليه و سلم بر جمال خورشيد مثال مرتضوى افتاد و انوار ولايت الهى در بشره خجسته‌اش مشاهده فرمود همگى همت عالى نهمت برتر بيتش مصروف داشت و بعد از آنكه مدت پنج سال از سن شريف آن نهال چمن اقبال بگذشت رسول حضرت ذو الجلال او را از حجر مرحمت والدين بظل عاطفت خويش جاى داده به منزل همايون برد مثنوى\r\n بايام طفلى امام البشر * * بسر برد اندر سراى پدر *\r\nبسن صبى نزد خير الانام * * بكسب كمالات كرد اهتمام \r\nو چون رسول عالى\r\n\r\n","description":"","footnote":"","page_name":" 520 ","page_number":564},
  {"content":"\r\n\r\nمقام صلى اللّه عليه الى يوم القيام بهدايت طوايف انام مبعوث شد امير المؤمنين على عليه الرضوان من اللّه العلام بروايتى هشت‌ساله بود و بقولى ده‌ساله و بمذهبى يازده‌ساله و جميع اقوال آن درى برج ولايت اول كسى است كه تصديق رسالت آنحضرت كرد و در تقويت امور دين و تمشيت مهام شرع متين لوازم سعى و اهتمام بجاى آورد نظم\r\n كمر بست در خدمت مصطفى * * شد از سالكان طريق وفا *\r\nباوصاف اشراف موصوف شد * * برو سر كونين مكشوف شد *\r\nدر اسلام كارش به جائى رسيد * * كه چشم فلك مثل او كس نديد \r\nو در تمامى مواقف كامله و معارك فاضله در ملازمت حضرت رسالت شرايط شجاعت و جهاد و مراسم هدايت و اجتهاد مرعى داشت و باصناف الطاف الهى و انواع اعطاف نامتناهى مفتخر و مباهى گشته رايت ولايت و كرامت در اقطار امصار برافراشت نظم\r\n ز رايش اساس شريعت متين * * دلش مهبط نور علم اليقين *\r\nضميرش منور بانوار وحى * * كلامش مفسر ز اسرار وحى \r\nو آن جناب در زمان خلافت امير المؤمنين ابو بكر و امير المؤمنين عمر و ذو النورين رضى اللّه عنهم دامن از تكفل امور دنيوى در چيده همگى اوقات فايض البركات را بكسب درجات اخروى صرف نمود و در حين سوانح امور و حوادث ايام و شهور از كمال مكارم اخلاق آن زمره را بسلوك طريق رشد و رشاد دلالت ميفرمود و بعد از قتل عثمان رضى اللّه عنه طوايف اشراف و اعيان از اكابر و مهاجر و انصار و اعاظم هر بلاد و ديار از آن مظهر عجايب آثار و مظهر غرايب اطوار التماس نمودند كه مسند خلافت را بذات بزرگوار مزين سازد و پرتو سعى و اهتمام بر انتظام حال موفور الاختلال عالم و عالميان اندازد و آن جناب جهت ملاحظه ترفيه احوال عباد و بلاد اين ملتمس را بشرف اجابت اقتران داده و بروايتى در روز نوروز مثنوى\r\n قدم بر سرير خلافت نهاد * * در عدل بر روى امت گشاد *\r\nبزرگان اسلام و اهل يقين * * ز اصحاب پيغمبر و تابعين *\r\nطريق اطاعت گرفتند پيش * * نگشتند راضى بتقصير خويش \r\nو امير المؤمنين على را در ايام خلافت با سه طايفه مقاتله اتفاق افتاد ناكثين و قاسطين و مارقين ماكثين عبارت از طلحه و زبير است رضى اللّه عنهما و جماعتى كه بنقض بيعت آن حضرت جسارت نمودند و آن محاربه را مورخان حرب جمل گويند زيرا كه عايشه صديقه رضى اللّه عنها در آن مخالفت با طلحه و زبير موافقت نموده در روز جنگ بر جملى سوار بود و در آن روز نسيم نصرت و ظفر بر پرچم علم امير المؤمنين حيدر وزيد و بسيار كس از مخالفان كشته گرديد اما قاسطين كنايتست از معاويه و جماعتى كه معاونت او مى نمودند و مقاتله امير المؤمنين على و حرب قاسطين در صحراى صفين اتفاق افتاده بعد از كشش و كوشش فراوان مهم بمصالحه انجاميد و قضيه شنيعهء تحكيم واقع گرديد و مارقين خوارج نهروان را گويند كه سردار ايشان عبد اللّه بن وهب الراسبى بود و در آن جنگ نيز صورت فتح امير المؤمنين على را روى نمود و ذو الثدية با اكثر آن ملاعين در كنار رود نهروان بصوب دوزخ روان شد و بعد ازين وقايع بيت\r\n درآمد ز هجرت چو سال چهل * * بماتم نشستند اصحاب دل \r\nزيرا كه در آن سال پرملال در صبح روز جمعه هفدهم\r\n\r\n","description":"","footnote":"","page_name":" 521 ","page_number":565},
  {"content":"\r\n\r\nيا نوزدهم ماه مبارك رمضان سالك طريق بيدادى عبد الرحمن بن ملجم المرادى بنابر شقاوت جبلى و اغواء ملعونه‌اى كه قطام نام داشت شمشيرى را كه بزهر آب داده بود بسر امير المؤمنين حيدر رسانيد و به همان زخم آن سرور از پاى درآمده شهيد گرديد و در نوزدهم يا بيستم يا شب يكشنبه بيست و يكم شهر مذكور از دار فنا بفردوس اعلى انتقال فرمود و امام حسن رضى اللّه عنه بر آن امام عالى مقام نماز گذارده و قالب مطهرش را بروايت صحيح در نجف دفن فرمود و بنابر وصيت آنحضرت صورت مرقد اشرفش را ظاهر نساخت مدت عمر شريف امير المؤمنين على بروايت اصح و اشهر شصت و سه سال بود و بعضى از مورخان پنجاه و هشت سال گفته‌اند و زمان امامتش بمذهب شيعه بيست و نه سال و شش ماه و چند روز بود و اوقاتى كه بامر خطير خلافت پرداخت بقول صحيح چهار سال و نه ماه و امام عبد اللّه اليافعى به آنكه در مرآة الجنان تصريح نموده كه قتل عثمان رضى اللّه عنه در دوازدهم ذى الحجة سنهء خمس و ثلاثين وقوع يافت در اواخر ذكر امير المؤمنين على نوشته كه ( و كانت خلافته اربع سنين و اربعة اشهر و اياما ) و حال آنكه باتفاق مورخان در همان ايام كه امير المؤمنين عثمان بقتل رسيد طوايف انسان با شاه مردان بيعت كردند و از ذى حجه سنهء خمس و ثلثين تا رمضان سنهء اربعين چهار سال و نه ماه مىشود و العلم عند اللّه الاحد الذى لم يلد و لم يولد\r\n\r\nذكر كيفيت بيعت فرق انام با امير المؤمنين على على نبينا و عليه السلام\r\nرسايل ارباب فضايل برين روايت اشتمال دارد كه بعد از ارتحال امير المؤمنين عثمان رضى الله عنه به چند روز اشراف و قبايل از مردم مصر و كوفه و بصره بملازمت حضرت ولايت مرتبت رفته گفتند كه عثمان بجهان جاودان انتقال نمود و مسلمانان را از امامى چاره نيست مناسب آنكه قدم مكرم بر مسند مشيد خلافت نهى و چمن آمال خلايق را از رشحات سحاب عدل و احسان حضرت و نضارت دهى امير المؤمنين على فرمود كه التماس شما در باب قبول اين مهم چندان اثرى ندارد زيرا كه تعيين متصدى منصب خلافت مفوض براى صوابنماى اهل بدر است كه بعلو قدر از امثال و اقران امتياز يافته‌اند و مصريان اين سخن را بمسامع آن طايفه رسانيده و حضار معركهء بدر بلكه جمهور اصحاب رسول منشرح الصدر بآستان امامت آشيان شتافتند و به زبان نياز و اخلاص معروض داشتند كه اهل اسلام را امامى عالى مقام ضرور است و بنابر علو نسب و شرف حسب و قربت قرابت نبوى و متحلق باخلاق مصطفوى و كمال علم و فراست و وفور حلم و كياست و كسب درجات عاليهء اخروية و ترك مزخرفات فانيهء دنيويه هيچ آفريده بتقلد اين كار از تو سزاوارتر نيست توقع آنكه قامت قابليت خود را بخلعت خلافت بيارائى و ابواب مرحمت و رافت بر روى روزگار همگنان بگشائى حضرت ولايت مآب نخست از قبول اين امر خطير ابا فرموده\r\n\r\n","description":"","footnote":"","page_name":" 522 ","page_number":566},
  {"content":"\r\n\r\nو بالاخره بواسطهء كثرت مبالغهء مخلصان بر زبان الهام بيان گذرانيد كه اين مهم بىحضور طلحه و زبير تمشيت نپذيرد و اجلهء اصحاب شخصى بطلب آن‌دو عزيز فرستاده ايشانرا طلبيدند و ايشان بمجلس نيامده پيغام فرستادند كه با هركه مسلمانان بيعت نمايند ما متابعت فرمائيم و اين صورت در نظر اهل خبرت نامرضى نموده مالك اشتر طلحه را و حكيم بن جبله زبير را طوعا او كرها حاضر ساختند و آن امام عرصهء آفاق از نهايت مكارم اخلاق ايشان را تعظيم و احترام نموده فرمود كه اهل اسلام امام ميخواهند و هركدام از شما كه بدين منصب رغبت مينمايند مرا مضايقه نيست طلحه و زبير رضى اللّه عنهما جواب دادند كه باوجود وجود تو ما را چگونه اين تمنا بر خاطر گذرد آنگاه نخست طلحه دست بدست شاه ولايت رسانيده بيعت كرد و چون دست طلحه بنابر زخمى كه در معركهء احد خورده بود شل بود حبيب بن ذويب گفت كه ( يد شلا و بيعت لا تتم ) و بروايت كشف الغمه و صاحب مقصد اقصى شاه اولياء بنفس نفيس اين كلمه بر زبان راند القصه در آن روز خواص اصحاب دست بيعت بجناب ولايت مآب داده روز ديگر خواص و عوام بدان سعادت عظمى استسعاد يافتند مگر زمره‌اى از مخصوصان امير المؤمنين عثمان و بقولى عبد اللّه بن عمر و محمد بن مسلمه و حسان بن ثابت و زيد بن ثابت و صهب بن سنان و كعب بن مالك و نعمان بن بشير الحضارى از آن جمله بودند و نعمان بن بشير الحضارى كف بريدهء نايله را با پيراهن خون‌آلوده امير المؤمنين عثمان رضى اللّه عنه را نزد معاويه بشام برد و بعضى از بنى اميه بمرافقتش بدان ولايت رفته برخى روزى چند در مدينه مختفى گشتند و بالاخره به طرف مكه مكرمه رفتند شاه ولايت هم در اوايل ايام خلافت قصد عزل عمال امير المؤمنين عثمان كرد چون مغيرة بن شعبه از اين انديشه وقوف يافت بملازمت عتبهء عليه شتافت و به زبان دولت‌خواهى معروض حضرت امامت پناهى گردانيد كه در باب تغيير حكام بلدان چندان تأخير بايد نمود كه خبر بيعت ايشان انتشار يابد و الا اختلال در قواعد مبانى خلافت پيدا خواهد شد و اين سخن مقبول نيفتاده روز ديگر باز مغيره بشرف ملازمت رسيد و عرض كرد كه مقتضاى رأى امير المؤمنين عين صواب است در عزل عملهء عثمان تأخير نبايد نمود تا موافق از منافق ممتاز گردد و مقارن آن حال عبد اللّه بن عباس رضى اللّه عنهما از مكه بمدينه رسيده ديد كه مغيره از مجلس همايون بيرون ميرود و چون بشرف دستبوس امير المؤمنين على مشرف گشت پرسيد كه مغيره بچه مهم آمده بود آنحضرت فرمود كه ديروز مرا از عزل عمال عثمان رضى اللّه عنه منع مىنمود و امروز در امر عزل ايشان شرط مبالغه بجاى مىآورد عبد اللّه گفت ديروز نصيحت نموده و امروز خيانت و اين گفت‌وشنود بمغيره رسيده گفت هركس كه نصيحت را بسمع رضا اصغاء ننمايد با وى خيانت بايد كرد در روضة الصفا مسطور است كه چون عبد اللّه بن عباس رضى اللّه عنهما تدبير اول مغيره را پسنديد و تغير ولات امير المؤمنين عثمان بتخصيص معاوية بن ابى سفيان را مصلحت نديد امير المؤمنين على سبب عدم رضاء او را بدان امر سؤال كرد جواب داد كه معاويه و اصحاب او طالب جاه و حكومت‌اند و هرگاه تو آنجماعت\r\n\r\n","description":"","footnote":"","page_name":" 523 ","page_number":567},
  {"content":"\r\n\r\nرا معزول گردانى دست تمناى ايشان از مشتهيات نفس كوتاه گردد و بدين جهت در مقام عداوت آمده ترا بقتل عثمان رضى اللّه عنه متهم دارند و عقايد اهل شام و عراق را بفساد آرند اميد آنكه روزى چند بدستور استمرار ايالت شام را بر معاويه قرار دهى تا من بتأنى او را از آن ديار چون موى از خمير بيرون آرم امير المؤمنين فرمود ( و ما كنت متخذ المضلين عضدا ) اعتراضى كه هر دم بر عثمان رضى اللّه عنه داشتند از حيثيت ظلم عمال و گماشتگان او بود و اكنون كه من بر عزل آنجماعت قدرت دارم چگونه در مخلص مسلمانان از تسلط ايشان اهمال نمايم ابن عباس رضى اللّه عنه گفت اى امير المؤمنين تو بر قوت و شجاعت خود اعتماد دارى و حال آنكه تمشيت اين امر خطير بدون تأمل و تدبير تيسير پذير نيست حضرت امير فرمود كه هرگاه در سوانح امور با تو مشورت نمايم آنچه صواب دانى بگوى و اگر احيانا بخلاف مقتضاى راى تو عمل فرمايم شرط متابعت بجاى آر عبد اللّه جواب داد كه ايسر مالك عندى الطاعة\r\n\r\nذكر تفويض نمودن حيدر كرار حكومت ولايات را بصحابهء كبار\r\nدر محرم سنهء ست و ثلثين از هجرت خاتم النبيين حضرت مقدس امير المؤمنين على عثمان بن حنيف را بحكومت بصره و عمارة بن حسان را بامارت كوفه و عبيد اللّه بن عباس بن ربيعه را بايالت يمن و قيس بن سعد بن عباده را بفرمان‌فرمائى مصر ارسال داشت و عبد اللّه بن عباس را بسردارى دمشق نامزد فرمود و عبد اللّه چون ميدانست كه معاويه بر آن ولايت استيلاء تمام يافته و بقدم اطاعت پيش نخواهد آمد آن مهم را قبول ننمود و سهل بن حنيف بدان امر متعين شد اما عثمان بن حنيف چون بنواحى بصره رسيد عبد اللّه بن عامر دست از حكومت كوتاه كرده پاى در راه مكه نهاد و عثمان به شهر درآمده باستمالت سپاهى و رعيت مشغول گشت و عماره چون بكوفه رسيد شنيد كه مردم كوفه غير ابو موسى كسى را بامارت قبول ندارند لاجرم بجانب مدينه مراجعت نمود و چون حاكم يمن يعلى بن منبه از قرب وصول عبد اللّه رضى اللّه عنه خبر يافت بيت المال را از نقود و اقمشه خالى كرده به طرف حريم حرم شتافت و قيس بن سعد بعد از آنكه نزديك بمصر رسيد طايفه‌اى از اعيان آن ديار لوازم استقبال بجاى آورده او را معزز و محترم به شهر بردند زيرا كه عبد اللّه بن سعد در آن اوان بجانب شام رفته بود اما سهل بن حنيف چون به منزل تبوك رسيد جمعى بيش از شاميان پيش‌آمده پرسيدند كه از كجا مىآئى و بكجا ميروى جواب داد كه على مرتضى مرا بامارت شام نامزد فرموده گفتند بازگرد كه ما نه بخلافت على راضىايم و نه بامارت تو سهل گفت هيچكس در اين باب با شما اتفاق دارد جواب دادند كه مجموع اهل شام با ما موافق‌اند و خون عثمان را رضى الله عنه از على طلب خواهند نمود سهل چون اين سخن بشنود بمدينه بازگشته كيفيت واقعه را بعرض شاه اولياء رسانيد و اين معنى موجب ملال خاطر انور گرديد\r\n\r\n","description":"","footnote":"","page_name":" 524 ","page_number":568},
  {"content":"\r\n\r\n\r\nذكر مخالفت طلحه و زبير رضى الله عنهما با امير عالى شأن و موافقت ام المؤمنين عايشهء صديقه با ايشان\r\nبعد از قرار امر خلافت طلحه و زبير رضى الله عنهما به خدمت حضرت ولايت منقبت شتافته طلحه طلب امارت بصره و زبير توقع ايالت كوفه نمود امير المؤمنين فرمود كه ناصر و معين من به غير شما كسى نيست اگر بمفارقت شما رضا دهم در سوانح وقايع با كه مشورت كنم و ايشان ازين معنى رنجيده طالب بهانه گشتند كه در تهييج فتنه سعى نمايند و در آن اثنا خبر بمدينه رسيد كه عايشه رضى الله عنها بعد از فراغ از مناسك حج متوجه مدينه شده بود و چون در آن اثناء راه شنود كه عثمان رضى الله عنه بقتل آمده و على مرتضى بر مسند خلافت نشسته برين قضيه انكارى بليغ نمود و به طرف مكه بازگرديد بناء على هذا هوس مخالفت در ضمير طلحه و زبير رضى الله عنهما جاىگير شده از حضرت امير اجازت طلبيدند كه به مكه روند و در آن ديار ساكن گشته همگى اوقات را باداء وظايف عبادات مصروف دارند امير المؤمنين فرمود كه چون اراده شما بر هجران من مقصور است بهرجا كه ميخواهيد برويد و طلحه و زبير بحريم حرم شتافته در سلك ملازمان عايشه انتظام يافتند و مقارن آن حال عبد الله بن عامر از بصره با مال وافر و يعلى بن منبه از يمن با خواستهء متكاثر بدانجا رسيدند و بعد از تقديم استشاره خواطر بر مخالفت امير المؤمنين على رضى الله عنه قرار داده بنابر استصواب عبد الله بن عامر عزيمت بصره نمودند و فرمودند كه در اسواق مكه مباركه منادى كردند كه ام المؤمنين عايشه و طلحه و زبير جهت خون امير المؤمنين عثمان و اصلاح مهمات اهل ايمان بجانب بصره ميروند هركس كه طالب احراز مثوبات اخروى است بايد كه مرافقت ايشان اختيار نمايد و از مردم حرم و غير ايشان بروايتى هزار نفر و بقولى سه هزار كس بر ايشان جمع شدند و عبد اللّه بن عامر و يعلى بن منبه از اموالى كه از بصره و يمن همراه آورده بودند يراق آن لشكر نموده و يعلى جملى كوه پيكر موسوم بعسكر به دويست دينار خريده پيشكش عايشه صديقه نمود تا هودجش را بر آن بار كردند و در مقصد اقصى و بعضى ديگر از كتب علماء باقلام بلاغت انتما مرقوم گشته كه در آن ايام عايشه رضى الله عنها خاطر به سفر بصره قرار داد روزى به خانه ام سلمه رفته گفت كه اهل فساد فتنهء عظيم انگيخته خون عثمان را به غير حق ريختند و اكنون طلحه و زبير جهت خون آن خليفهء مظلوم متوجه عراق عرب شده‌اند و جهت اصلاح احوال امت و استحكام قواعد مبانى ملت من نيز با ايشان مرافقت مينمايم اميد آنكه تو نيز درين سفر با ما موافقت فرمائى و ابواب مخالفت نگشائى ام سلمه رضى اللّه عنها از شنيدن اين سخنان مضطرب گشته گفت اى عايشه ما كه علو شأن و سمومكان على بن ابيطالب را بتحقيق ميدانيم و قربت قرابت و خصوصيتش را نسبت به حضرت رسالت عليه السّلام و التحية معلوم داريم بكدام تأويل با او در مقام خلاف آئيم و حال آنكه تو ديروز\r\n\r\n","description":"","footnote":"","page_name":" 525 ","page_number":569},
  {"content":"\r\n\r\nعثمان را بكفر نسبت كرده مردم را بر قتل او تحريض مينمودى و امروز ميگوئى كه من طلب خون او مينمايم ترا بخداى تعالى سوگند مىدهم كه از رسول صلى اللّه عليه و سلم نشنيدى كه فرمود اندكى از ايام و ليالى نخواهد گذشت كه سگان آبى كه در عراق آن را حواب گويند بر يكى از زنان من بانگ كنند و آن زوجهء من در ميان فئه باغيه باشد و از استماع اين مقال من بمرتبهء متغير شدم كه انائى كه در دست داشتم بر زمين افتاد و رسول صلى اللّه عليه و سلم التفات فرموده گفت چه مىشود ترا براى ام سلمه گفتم يا رسول اللّه باوجود شنيدن اين حديث چگونه تغير به حال من راه نيابد و آنحضرت متبسم گشته و نظر همايون بجانب تو افكنده گفت گمان ميبرم كه آن زن تو باشى يا حميراء و بروايتى حمراء الشفتين عايشه رضى اللّه عنها گفت بلى چنين بود كه بر زبان آوردى و من فسخ اين عزيمت كردم كه هيچ نعمتى بهتر از كنج سلامت نيست و چون عبد اللّه بن زبير كه خواهرزادهء عايشه بود و ام المؤمنين او را بغايت دوست ميداشت از اين قيل و قال خبر يافت نزد عايشه رضى اللّه عنها رفته گفت اگر تو درين سفر با ما همراه نيائى من خود را هلاك ميسازم يا سر و پا برهنه رو در صحرا و بيابان مىنهم و چندان مكر و حيله بتقديم رسانيد كه بار ديگر عايشه صديقه عزم جزم كرده بمرافقت مخالفان مرتضى متوجه بصره شد و بعد از طى منازل بموضع حوأب رسيد و نباح كلاب آن نواحى بشنيد از دليل پرسيد كه اين آب را چه نامست جواب داد كه حوأب و ام المؤمنين زبان بكلمهء استرجاع گشاده طلحه را گفت ترا به خدا سوگند مىدهم كه مرا بحرم بازگردانى و طلحه از سبب مراجعت سؤال كرد و عايشه رضى اللّه عنها حديث مذكور را تقرير فرمود طلحه گفت كه دليل غلط بعرض رسانيده اين آب حوأب نيست و عبد اللّه زبير جمعى از اعراب را مبلغى كرامند رشوت داد تا نزد ام المؤمنين عايشه رضى اللّه عنها اداء شهادت نمودند كه اين موضع ديگر است و حوأب نيست و اول گواهى دروغ كه در اسلام واقع شد اين شهادت بود و عايشه باز باتفاق ايشان روان گشته چون بنواحى بصره رسيدند عثمان بن حنيف كه بفرمان شاه مردان حكومت آن ديار مىنمود عمران بن الحصين و ابو الاسود ديلمى را نزد طلحه و زبير فرستاده از سبب آمدن سؤال نمود و چون داعيهء ايشان را معلوم كرد بتهيهء اسباب قتال اشتغال فرمود و عايشه بىانديشه روز ديگر به شهر درآمده در فضاى ميان شهر كه آن را مربد ميگفتند بايستاد و طلحه بر دست راست و زبير جانب چپ او قرار گرفتند و سپاه برگرد هودج صف كشيده مستعد مصاف گشتند و عثمان بن حنيف نيز بدان موضع شتافته در برابر ايشان بتعبيهء مردم خويش پرداخت و تمامى خلق بصره در آن معركه حاضر گشته طلحه و زبير زبان بتعداد فضايل عثمان رضى اللّه عنه بگشادند و تذكار قتل او كرده جهت طلب خونش از حاضران معاونت جستند و بعضى از بصريان تصديق ايشان نموده برخى گفتند اين دو شخص با على مرتضى بيعت فرموده‌اند و حالا عهد شكسته ميخواهند كه ببهانهء طلبيدن دم عثمان زمام امامت و رياست بچنگ آورند در آن اثنا جارية بن قدامه تميمى آواز بركشيد كه يا ام المؤمنين\r\n\r\n","description":"","footnote":"","page_name":" 526 ","page_number":570},
  {"content":"\r\n\r\nبه خدا سوگند كه قتل عثمان نزد رسول صلى اللّه عليه و سلم آسان‌تر است از اين امر كه تو اختيار كرده‌اى و بهتك پردهء حرمت خويش قيام نموده و برين جمل ملعون سوار شده‌اى و در ميان دو لشكر ايستاده اگر بطوع و رغبت مرتكب اين مهم گشته‌اى به منزل خويش مراجعت فرموده استغفار نماى و اگر ترا به كره بيرون آورده‌اند از مردم اعانت خواه تا ترا به وطن رسانند و طلحه و زبير را مخاطب گردانيده گفت كه شما اگرچه حواريان پيغمبريد اما در اداء حقوق آنحضرت اهمال ورزيده زنان خويش را در پس پرده نشانده‌ايد و زوجهء رسول را صلى اللّه عليه و آله و سلم از خانه بيرون آورده در همچنين مجمعى باز داشته‌ايد طلحه و زبير رضى اللّه عنهما از استماع اين مقال اصلا متاثر نشدند و لب بجواب نگشادند و مهم از قيل و قال بجنگ و جدال سرايت كرده چند روز بساط مجادله و مقاتله قايم بود بالاخره در شبى مظلم كه باران ميباريد طلحه و زبير رضى اللّه عنهما شبيخون بدار الاماره برده قرب چهارصد كس را از متابعان و محافظان عثمان بن حنيف به تيغ ستم و حيف بگذرانيدند و عثمان را دستگير كرده خواستند كه از پاى درآورند ليكن بنابر شفاعت عايشه رضى اللّه عنها از ريختن خون او درگذشت و محاسنش را كه طولى داشت تمام بركنده او را اجازت دادند كه بهرجا كه خواهد رود و عثمان بملازمت شاه مردان شتافته آنحضرت نخست او را نشناخت و بعد از آنكه عثمان نام خود بر زبان آورد امير متبسم شده فرمود كه پير از نزد ما رفتى و جوان بازآمدى نقلست كه چون بصره بحيز تسخير طلحه و زبير رضى اللّه عنهما درآمد در باب منصب امامت در ميان ايشان مخالفت پيدا شد و عايشه رضى اللّه عنها در تسكين جانبين كوشيده فرمود كه تا زمان تعيين خليفه عبد اللّه بن زبير بامر پيش‌نمازى قيام مينمايد\r\n\r\nذكر نهضت حضرت ولايت منقبت از مدينه و نزول در منزل ذى قار و بيان توجه آنحضرت بصوب بصره بعد از اجتماع سپاه نصرت آثار\r\nعلماء اخبار آورده‌اند كه چون امير المؤمنين على شنود كه عايشه و طلحه و زبير رضى اللّه عنهم خواطر بر مخالفت قرار داده متوجه بصره گشته‌اند مدافعت ايشان را پيش نهاد همت عالى نهمت ساخته از اهل مدينه استمداد فرمود و بعضى از متوطنان يثرب از فرموده تخلف نموده ارجوفه بر السنه و افواه مردم بيكار داير و ساير گشت و مدنيان بر سبيل اعلان باهم گفتند كه ما على را نصيحت كرديم كه قتلهء عثمانرا سياست نمايد تا هيچكس ابواب خلاف نگشايد و او سخن ما را بسمع رضا جاى نداد لاجرم نيران فتنه و فساد در اشتعال آمد و ضمير خورشيد آثار حيدر كرار از ساكنان آن ديار آزار بسيار يافته بر جناح استعجال با پانصد كس از ابطال رجال از مدينه نهضت فرمود به قصد آنكه سر راه بر مخالفان\r\n\r\n","description":"","footnote":"","page_name":" 527 ","page_number":571},
  {"content":"\r\n\r\nگرفته ايشانرا از وصول به مقصد مانع آيد و در آن سفر از اشراف مهاجر و انصار عبد اللّه بن عباس و ابو ليلى بن عمرو بن الجراح و ابو قتاده انصارى و ابو الهيثم بن التيهان النقيب البدرى و خزيمة بن ثابت ذو الشهادتين در ملازمت امام ثقلين بودند و در اثناء راه نزد جناب ولايت مآب بوضوح پيوست كه طلحه و زبير رضى اللّه عنهما سبقت گرفته‌اند و ادراك ايشان متعذر است لاجرم در منزل ذىقار جهت اجتماع سپاه نصرت شعار توقف نمود و رسولان سخن‌دان متعاقب يكديگر بكوفه ارسال داشته مردم آن مملكت را جهت معاونت طلب داشت و ابو موسى اشعرى كه حاكم كوفه بود خلايق را از نصرت آنحضرت مانع آمده گفت على و طلحه طلب رياست مىنمايند هركس از شما مايل بدنياست بايد كه بيكى از ايشان پيوندد و هركه راغب آخرت است مناسب آنكه پاى در دامن انزوا پيچد لاجرم قاصدان شاه مردان مأيوس بازگشته كيفيت حال معروض داشتند و آنحضرت بر شدت خصومت ابو موسى اطلاع يافته قرة العين ولايت امام حسن و عمار بن ياسر را جهت تمشيت آن مهم بكوفه فرستاده چون كوفيان از قرب وصول آن‌دو رفيق صاحب توفيق خبر يافتند جمعى كثير از مردم خرد اقتباس از اشراف و اوساط الناس باستقبال مواكب كواكب اساس استعجال نموده سعادت دست‌بوس نورديدهء رسالت و امامت حاصل گردانيدند و آنحضرت را معزر و محترم بكوفه در آورده خلايق در مسجد جامع مجتمع گشتند و ابو موسى نيز در آن محفل حاضر شد و امام حسن او را معاتب ساخته گفت كه چرا لشكر كوفه را از معاونت شاه اوليا منع نمودى و از سلوك جادهء قويم بازداشتى ابو موسى جواب داد كه پدر و مادرم فداى تو باد من از حضرت رسول صلى اللّه عليه و آله و سلم شنيده‌ام كه گفت زود باشد كه فتنه‌اى روى نمايد كه در آن فتنه قاعد بهتر از قايم باشد و قايم بهتر از ماشى و ماشى بهتر از راكب و جماعتى كه در بصره‌اند برادران مااند در اسلام و حق عز و علا دماء و اموال ايشانرا بر ما حرام گردانيده است عمار ياسر رضى اللّه عنه از شنيدن اين سخنان بيطاقت شده زبان بدشنام ابو موسى بگشاد و يكى از كوفيان بحمايت حاكم خويش با عمار آغاز سفاهت كرد و قولى آنكه در آن روز ابو موسى بر منبر آمده در حضور امام حسن رضى اللّه عنه فرق انام را از متابعت خليفهء به حق منع نمود و بعضى از محبان شاه مردان مانند قعقاع بن عمرو و صعصعة بن صوحان با او در مقام معارضه آمده امام حسن رضى اللّه عنه ابو موسى را گفت كه چون تو از مبايعت امير المؤمنين على ذمهء خود را برى گردانيده منبر به تو هيچ مناسبت ندارد و ابو موسى در غايت خجالت پايان آمده آن قرة العين نبوت و فتوت قدم بر منبر نهاد و زبان الهام بيان بنصيحت گشاده حاضرانرا بمعاونت و مظاهرت والد بزرگوار خويش ترغيب فرمود و اعيان كوفه دعوت آنحضرت را قبول نموده حلقهء اطاعت در گوش كشيدند در آن اثنا مالك اشتر كه از نزد امير المؤمنين حيدر بكسر ناموس ابو موسى اشعرى مامور گشته بود بكوفه رسيد و هم از راه بقصر امارت رفته به زخم عمود سر و روى غلامان ابو موسى را درهم شكسته و ايشانرا از دار الاماره بيرون\r\n\r\n","description":"","footnote":"","page_name":" 528 ","page_number":572},
  {"content":"\r\n\r\nكرد و غلامان به مسجد دويده خواجهء خود را بر كيفيت حادثه مطلع گردانيده ابو موسى بر سبيل تعجيل روى به خانه آورد و مالك اشتر او را سخنان درشت گفته فرمود كه همين لحظه دار العماره را خالى ميبايد كرد ابو موسى التماس نمود كه يك روز مرا مهلت ده تا به جائى ديگر نقل كنم مالك گفت لا و لا كرامة لك ترا يكساعت مهلت نيست و فرمان داد تا رخوت و امتعهء او را بيرون انداختند و آخر الامر بنابر التماس بعضى از احباء او را يك روز مهلت داد تا منزلى پيدا كرده بدانجا رفت و كوفيان بتهيهء اسباب سفر پرداخته بعد از سه روز بروايتى هفت هزار نفر در ملازمت امام حسن رضى اللّه عنه بجانب ذىقار در حركت آمدند و چون از رفتن ايشان سه روز بگذشت مالك اشتر با دوازده هزار كس ديگر متوجه معسكر همايون گشت و روايتى آنكه تمامى لشكر كه از كوفه بمدد صاحب ذو الفقار بذىقار رفتند دوازده هزار بودند و العلم عند اللّه تعالى\r\n\r\nذكر وقايع معركه جمل و كشته شدن جمعى كثير به تير اجل\r\nچون سپاه كوفه در ظل رايت ظفر آية شاه ولايت مجتمع گشتند آنحضرت به طرف بصره نهضت فرمود و قعقاع بن عمرو را جهت گذاردن پيغام نزد عايشه و طلحه و زبير رضى اللّه عنهم فرستاد و ايشانرا از وخامت عاقبت مخالفة تحذير كرده بسلوك طريق مصالحت و موافقت دلالت نمود و قعقاع بعد از وصول بمجلس عايشه و طلحه و زبير سخنان معقول بمسامع ايشان رسانيده همه را به صلح و صفا مايل گردانيد و از آنجانب نيز عاصم بن كليب با قرب صد كس نزد شاه ولايت برسم رسالت آمد و آنحضرت به گوش هوش ايشانرا بدرر الفاظ هدايت آثار گران‌بار گردانيده آن نصايح مؤثر افتاد و آن صد نفر از باديهء غوايت بسرچشمهء هدايت رسيدند و با امير المؤمنين بيعت كرده دعاگو و ثناخوان ببصره مراجعت نمودند و آنحضرت بعد از طى منازل بنواحى بصره رسيده زاويه را مضرب خيام عساكر نصرت عطيه كه بقول صاحب كشف الغمه بيست هزار كس بودند گردانيد و عايشه و طلحه و زبير نيز بيرون خراميده با سى هزار نفر در موضع خرسنه منزل گزيدند و كرت ديگر از جانبين ارباب صلاح و تقوى جهت تمشيت امر مصالحت در حركت آمده مقرر بر آن شد كه قتلهء امير المؤمنين عثمان از معسكر نصرت نشان بيرون روند تا مهم صلح فيصل يابد و آنجماعت بيش از پانصد نفر بودند و اكثر در سلك صناديد قبايل عرب انتظام داشتند مانند مالك اشتر و علياء بن الهيثم و عدى بن حاتم و شريح بن اوفى و خالد بن ملجم و غيرهم و چون اين طايفه از لشكرگاه شاه ولايت‌پناه خارج گشته بگوشه‌اى نزول نمودند با يكديگر گفتند كه بىشك مصالحهء على و طلحه و زبير منتهى بر قتل ماست اكنون تدبيرى ميبايد انديشيد كه از اين مهلكه نجات يابيم و بعد از قيل و قال خواطر بران قرار دادند كه حيلهء پيش آرند كه آن مصالحه بمقاتله تبديل يابد و سحرى كه آفتاب فايض الانوار به قصد شبيخون ثوابت و سيار علم زرنگار برافراخت مجموع آن طايفه بر اسبان بادرفتار سوار شده بجانب معسكر عايشه تاختند و دست بانداختن تير برآوردند ازين جهت شورشى عظيم در آن لشكر افتاده همگنان\r\n\r\n","description":"","footnote":"","page_name":" 529 ","page_number":573},
  {"content":"\r\n\r\nتصور كردند كه على مرتضى برسم شبيخون متوجه ايشان است لاجرم طلحه و زبير رضى اللّه عنهما بتعبيهء سپاه اقدام نموده قدم در معركهء جنگ نهادند و قتله امير المؤمنين عثمان چون ديدند كه تير تدبير ايشان بهدف مقصود رسيد بازگشته خود را بمعسكر همايون اثر رسانيدند و بنابران كه فوجى از لشكريان عايشه رضى اللّه عنها ايشانرا تعاقب مينمودند آوازه در انداختند كه اينك طلحه و زبير شبيخون آوردند لاجرم امير المؤمنين على نيز بآراستن سپاه صف‌شكن اشتغال نمود القصه صباحى كه خدمتگذاران قضا و قدر هودج زراندود خورشيد را بر جمل سپهر كبود بار كردند و نظارگيان آسمان پرده ازرق فام بر سركشيده روى بتماشا آوردند طلحه و زبير هودج عايشه را رضى اللّه عنها در زره گرفته و بر جمل عسكر نهاده در پيش صف لشكر بازداشتند و ميمنه و ميسره ترتيب داده رايت قتال و جدال برافراشتند و على مرتضى نيز چنانچه بايد و شايد بتسويهء صفوف جنود ظفر ورود پرداخته بر استر بيضاء سرور انبيا سوار شد و فرمود كه ندا كردند كه هيچكس در امر محاربه تعجيل ننمايد تا امير المؤمنين حجت بر ناكثين تمام كند آنگاه شاه ولايت پناه بميان هردو صف شتافته زبان الهام بيان بنصيحت عايشه و طلحه و زبير بگشاد و ام المؤمنين عايشه را بر بيرون آمدن از حريم حرمت و رفقاء او را بر شكستن بيعت ملامت فرمود و بروايتى زبير و بقولى طلحه را نيز پيش طلبيد و آن‌دو عزيز از مقام خود در حركت آمده بمرتبه‌اى نزديك امير المؤمنين على رفتند كه گردنهاى اسبان ايشان از يكديگر گذشت و امام المسلمين بعد از اداء مقدمات هدايت آئين از ايشان پرسيد كه سبب چيست كه با من علم قتال افراشته خون مرا حلال پنداشته‌ايد جواب دادند كه چون تو اهل فتنه را از اطراف طلب كرده بر قتل خليفهء مظلوم ترغيب نمودى بر ما و ساير برايا واجب است كه در خلع تو مراسم سعى و اهتمام بجاى آوريم على مرتضى فرمود كه شما قصاص عثمان از من ميطلبيد و حال آنكه خون او هنوز از شمشيرهاى شما ميچكد اكنون بيائيد تا مباهله كنيم و دعا فرمائيم كه رضاى هركس مقرون بقتل عثمان بوده باشد به عذاب منتقم جبار گرفتار گردد طلحه و زبير رضى اللّه عنها از مباهله اعراض نموده و امير در نصيحت ايشان افزوده در آخر با زبير گفت كه بر خاطر دارى كه روزى من و تو در ملازمت حضرت رسالت به جائى ميرفتيم و دست من در دست تو بود و آنحضرت ترا گفت اى زبير على را دوست ميدارى جواب دادى كه بلى يا رسول اللّه آنسرور فرمود كه زود باشد كه با او در مقام مقاتله آئى و در آن حال ظالم باشى پوشيده نماند كه مورخان اين حديث را بروايات مختلفه در مؤلفات خود ايراد كرده‌اند و چون محصل جميع آن روايات مشعر بظلم زبير است بر امير المؤمنين على عليه السلام كلك سخن‌گذار بتكرار آن مبادرت ننمود القصه چون زبير از آن افتخار اهل سلوك و سير آن سخن استماع فرمود گفت يا ابا الحسن حكايتى به ياد من دادى كه اگر پيش ازين بخاطر ميداشتم هرگز با تو رايت مخالفت نمىافراشتم اكنون به خدا سوگند كه با تو حرب ننمايم آنگاه شاه ولايت‌پناه بصف خويش پيوسته و زبير نزد عايشهء صديقه رفت\r\n\r\n","description":"","footnote":"","page_name":" 530 ","page_number":574},
  {"content":"\r\n\r\nو حديث مذكور را با آن جناب درميان نهاده قصد نمود كه از آن معركه بيرون رود اما پسرش عبد الله زبان ملامت گشوده گفت تو به جهت اين حديث كه مرتضى به ياد تو داد دست از حرب بازنميدارى بلكه ازو هم شمشير خون‌ريز ابن ابيطالب ترك ستيز نموده ميگريزى زبير رضى الله عنه از شنيدن اين سخن خشمناك شده سه نوبت بر لشكر امير المؤمنين حيدر حمله كرد و بميان صفوف درآمده بىآنكه كسى را مجروح سازد بازگشت و با عبد الله گفت بر كسى كه جبن استيلا يافته باشد چگونه اين دليرى تواند نمود و عبد الله در باب مرافقت در امر محاربت مبالغه از حد اعتدال در گذرانيده زبير گفت چون با على مقاتله نمايم كه سوگند خورده‌ام كه هرگز با وى حرب ننمايم عبد الله گفت بكفارت سوگند يكى از غلامان خود را آزاد كن و زبير آخر الامر اين معنى را قبول نموده غلامى مكحول نام را آزاد گردانيد و يكى از شعرا در آن قضيه اين رجز در سلك نظم كشيد شعر\r\n يعتق مكحولا لصون دينه * * كفارة لله عن يمينه *\r\nو النكث قد لاح على جبينه * \r\nو چون حضرت امير ديد كه صلح ميسرپذير نيست فرمود كه كيست از ياران ما كه دل از جان برگرفته يا مصحف مجيد نزديك به اين طايفه رود و ايشان را بمضمون كلام معجز نظام دعوت نمايد شخصى از لشكريان مسلم نام بقاء جاودانى را بر حيات اين جهانى اختيار كرده با مصحفى در دست نزديك بصف اعدا رفت و بتلقين امير المؤمنين على كلمه‌اى چند بر زبان آورد و مخالفان را به قرآن مجيد دعوت نمود متهورى دست راست او را بضرب شمشير بيفكند و مسلم مصحف بدست چپ گرفته ديگرى آن دست را نيز مقطوع ساخت و آن مسلمان مصحف را بهردو بازو نگاه داشته بزخمى ديگر از پاى درآمد آنگاه نايرهء قتال اشتعال يافته از جانبين مردان مرد و دليران معركهء نبرد در ميدان تاختند و به زخم شمشير بران و سنان شعله سان خاك بيابان را به خون يكديگر گل ساختند تيغ يمانى يلان تندخوى آغاز سرافشانى كرد و تير تيز پرواز دلاوران پرخاش‌جوى شرط جان‌ستانى بجاى آورد مثنوى\r\n نمود آغاز شمشير يمانى * * ز دست پهلوانان سرفشانى *\r\nسنان چون شعله آتش برافروخت * * به چشم پردلان افتاد و جان سوخت *\r\nكمان و تير چون پيوست باهم * * جدا شد جسم و جان از هم بيكدم * \r\nو در آن روز هولناك از اول صباح تا وقتى كه هودج خورشيد از بختى افلاك بجانب كرهء خاك متمايل شد آتش قتال مشتعل بود و بالاخره آفتاب فتح و ظفر از مطلع اقبال امير المؤمنين حيدر سر برزد و اكثر مخالفان روى بوادى فرار نهادند اما جمعى از اجله بصره شتر عايشهء صديقه را احاطه نموده دست از جنگ باز نميداشتند بنابرآن شاه مردان محمد بن ابى بكر و مالك اشتر و جمعى ديگر از دليران را فرمود كه آن اشتر را پى كنند و ايشان بر اهل بصره حملات متواتر نموده خود را بشتر رسانيدند و مالك اشتر به دو ضرب پىدرپى دو پى جمل را پى كرد و باوجود آنحال شتر از پاى در نيامد و مالك متحير شده مقارن وقوع آنصورت شاه ولايت بدانجا رسيده فرمود كه اى مالك پاى ديگر جمل را قلم زن كه او را جن نگاه داشته و مالك بر آن موجب عمل\r\n\r\n","description":"","footnote":"","page_name":" 531 ","page_number":575},
  {"content":"\r\n\r\nنموده شتر بيفتاد و بروايت ابو حنيفه دينورى آنجمل را اعين بن ضيعهء كوفى پى كرد و بر هر تقدير چون هودج متمايل شد عايشه رضى الله عنها فرياد بركشيد كه ( يا ابا الحسن اذا ملكت فاسجح ) و آنحضرت محمد بن ابى بكر را گفت كه خواهر خود را درياب و محمد نزديك رفته دست بهودج درآورد تا معلوم نمايد كه از زخم تير آسيبى به دو رسيده يا نى و دست او بر دست عايشه خورده ام المؤمنين زبان بنفرين بگشاد و گفت تو كيستى كه دست تو به جائى رسيد كه به غير رسول صلى الله عليه و سلم دست هيچ احدى بدانجا نرسيده محمد بن ابى بكر گفت من از همه‌كس نزديكترم به تو و دشمن‌ترين مردمم نسبت به تو و ام المؤمنين رضى اللّه عنها برادر خود را شناخته خاطرش آرام گرفت و شاه مردان فرمان داد كه هيچ آفريده گريختگان را تعاقب ننمايد و زخم خورده را نكشد و عايشه را به خانه عبد اللّه بن خلف الخزاعى كه در سلك اعيان بصره انتظام داشت و در آن معركه به زخم ذو الفقار بدار القرار شتافته بود فرستاد در كشف الغمه مسطور است كه در جنگ جمل شانزده هزار و هفتصد و نود كس از لشكر عايشه بقتل رسيدند و از سپاه شاه ولايت‌پناه هزار و هفتاد كس شربت شهادت چشيدند و در تاريخ گزيده مزبور است كه در آن معركه بيست هزار كس يا هفده هزار كس كشته گشته و از اين جمله هزار نفر از سپاه امير المؤمنين بودند و باقى از جيش صديقه و در روضة الصفا مذكور است كه در آن محاربه قرب هفده هزار كس از جنود عايشه رضى اللّه عنها بقتل رسيدند و نزديك سه هزار نفر از اتباع امير المؤمنين على و بعقيدهء صاحب مستقصى شهداء لشكر آنحضرت از هزار كم بودند و از نهصد زياده و بقول بعضى از مورخان در آن معركه دويست و هفتاد مرد از قبيلهء بنى ضبة كه مهار شتر عايشه را بنوبت ميگرفتند مقطوع اليد گشتند و از جملهء قتيلان لشكر عايشه يكى زبير است و نسبت زبير رضى اللّه عنه بقصى بن كلاب ميرسد بدين ترتيب كه زبير بن العوام بن خويلد بن اسد بن عبد العزى بن قصى و قصى در سلك اجداد رسول اللّه صلى اللّه عليه و سلم انتظام دارد و مادر زبير رضى اللّه عنه عمه آنحضرت بود صفيه بنت عبد المطلب و كنيت زبير ابو عبد اللّه است و او به اعتقاد اهل سنت و جماعت از جمله كسانيست كه پيغمبر صلى اللّه عليه و سلم ايشانرا ببهشت بشارت داده و در شان او روايت كنند كه رسول فرمود كه هر پيغمبرى را حوارى بود و حوارى من زبير است و زبير بروايتى در سن شانزده‌سالگى و بقولى در دوازده‌سالگى و بمذهبى در بيست و پنج‌سالگى باسلام درآمد و در جميع غزوات در ملازمت سيد كاينات بسر برد و او اول‌كسى است كه در ميدان جهاد شمشير برهنه كرد و كيفيت كشته شدن زبير رضى اللّه عنه در كتب متداوله برين وجه مسطور است كه چون زبير در روز جمل عمار بن ياسر را در سلك انصار حيدر كرار ديد و ميدانست كه سيد ابرار فرمود كه الحق مع عمار بر بطلان خويش متيقن شد و بعد از ارتفاع غبار معركهء كارزار بجانب حرم پروردگار توجه نموده بحسب اتفاق مرور او بر وادى السباع افتاد و حال آنكه احنف بن قيس با شش هزار كس از مردم قبيله و توابع خود در اين مكان نشسته انتظار ميكشيد كه\r\n\r\n","description":"","footnote":"","page_name":" 532 ","page_number":576},
  {"content":"\r\n\r\nهريك از آن‌دو فريق كه غالب شوند بديشان پيوندد و احنف از دور زبير را شناخته گفت كيست كه از زبير خبرى معلوم كرده بما رساند يكى از آن حاضران كه او را عمرو بن جرموز ميگفتند آن خدمت را قبول كرد و از عقب زبير در حركت آمده چون بوى رسيد پرسيد كه يا ابو عبد اللّه مهم اين دو سپاه بكجا منجر شد زبير رضى اللّه عنه جواب داد كه فريقين بانگيختن غبار جنگ و شين اشتغال داشتند كه من بدينجا شتافتم عمرو گفت سبب تخلف تو چه بود زبير عذرى گفته عمرو بموافقت او روان شد و بعد از لحظه‌اى زبير رضى اللّه عنه عمرو را گفت ميخواهم كه باداى نماز پيشين قيام نمايم و تو از من ايمنى آيا من از تو در امان هستم يا نى عمرو گفت بلى و چون زبير بگذاردن نماز مشغول گشت عمرو بيك ضرب شمشير مهم او را بمقطع رسانيد و از ترجمه تاريخ احمد بن اعثم كوفى و كشف الغمه چنان مستفاد ميگردد كه چون زبير رضى اللّه عنه از معركه بيرون رفت در ميان قومى از بنى تميم فرود آمد و عمرو بن جرموز المجاشعى او را بضيافت برده در وقتى كه زبير در خواب بود بقتلش مبادرت نمود و بروايت اهل سنت عمرو بعد از آن جسارت بر اسب زبير سوار شده و شمشير او را برگرفته نزد امير المومنين على رفت و كيفيت حال باز گفت آنحضرت فرمود كه بشارت باد ترا اى كشندهء پسر صفيه به آتش دوزخ عمرو بن جرموز چون اين مژده بشنيد حضرت على را گفت تو بلاى اين امتى اگر براى تو كشند بشارت دوزخ شنوند و اگر از تو كشند رقم كفر بر صحيفهء حال آنكس كشند آنگاه از غايت خشم سر شمشير بر شكم خويش نهاده زور كرد كه از پشتش بيرون رفت بيت\r\n خار كه دارد به زبان نيشتر * * هم بخليدن شكند بيشتر \r\nمدت عمر زبير رضى اللّه عنه بروايتى پنجاه و هفت سال بود و بقولى شصت و چهار سال و بعقيده صاحب گزيده زبير ده پسر داشت از آن جمله عبد اللّه و عاصم و عروه و منذر و مصعب از اسماء بنت ابى بكر تولد نموده بودند و حمزه و خالد و عمرو و عبيده و جعفر از امهات مختلفه و از جمله قتيلان واقعه جمل ديگرى طلحة بن عبيد اللّه است و طلحه پسر عم ابو بكر صديق بود و ابو محمد كنيت داشت و در سن بيست و سه‌سالگى مسلمان شده در اكثر غزوات حضرت سيد كاينات را ملازمت نمود و بزعم اهل سنت و جماعت طلحه از جمله عشره مبشره است در روضة الصفا مرقوم كلك بيان گشته كه چون در روز جمل زبير از معركه بيرون رفت طلحه نيز قصد فرار نمود و مروان كه بسبب سعى طلحه در قتل امير المؤمنين عثمان كينهء او در سينه داشت برين داعيه اطلاع يافته بانداختن تيرى جان كزاى پاى طلحه را بر ركاب دوخت و خون در سيلان آمده غلام طلحه رديف خواجه خود گشت و او را از معركه بيرون برده به خرابه‌اى رسانيد و از اسب فرود آورد و طلحه رضى اللّه عنه در همان منزل از عالم انتقال كرد و ايضا در كتاب مذكور مزبور است كه در وقتى كه طلحه رضى اللّه عنه رمقى از حيات باقى داشت نظرش بر شخصى از لشكريان شاه مردان افتاد و او را از نزديك خود طلبيد و بتجديد بيعت امير المؤمنين پرداخت و در ساعت عالم آخرت را منزل ساخت و آن لشكرى بملازمت جناب امامت\r\n\r\n","description":"","footnote":"","page_name":" 533 ","page_number":577},
  {"content":"\r\n\r\nمنقبت شتافته كيفيت آنحالت را عرض نموده امير كرم اللّه وجهه فرموده كه ايزد تعالى نخواست كه طلحه را بىتجديد بيعت ما ببهشت درآورد و مدت عمر طلحه شصت و دو سال بود و او ده پسر داشت : محمد - عمران - عيسى - يحيى - اسمعيل - اسحق - يعقوب - موسى - زكريا - صالح و از جملهء اين پسران محمد نيز در آن معركه بقتل آمد و در جامع ترمذى از امير المؤمنين على كرم اللّه وجهه مرويست كه گفت گوش من از دهان رسول اللّه صلى اللّه عليه و سلم شنيد كه ميگفت طلحه و زبير هردو همسايه من‌اند در بهشت و از كشته‌شدگان روز جمل ديگرى كعب بن سويد ازدى است و او از فقهاء تابعين و قاضى بصره بود و مالك اشتر بقتلش مبادرت نمود و يكى از شهداء لشكر شاه اولياء زيد بن صوحانست و امام يافعى در ذكر زيد نوشته ( و كان من سادة التابعين صواما و قواما ) اما از سياق كلام صاحب ترجمه مستقصى چنان معلوم مىشود كه زيد در سلك صحابه انتظام داشته زيرا كه در ذكر او مرقوم كلك بيان گردانيده كه از امير المؤمنين على روايتست كه گفت رسول صلى اللّه عليه و آله و سلم در شان زيد فرمود كه هركه دوست دارد كه بر مردى نظر كند كه بعضى از اعضاى او پيش از وى ببهشت خواهد رفت بر زيد بن صوحان نظر كند و حال آنكه يكدست زيد در محاربه قادسيه مقطوع گشته بود و در مقصد اقصى از محمد بن سيرين منقولست كه خالد بن الواشمه كه بسبب وفور عقل و فطانت و كمال فهم و ديانت نزد عايشه رضى اللّه عنها منزلتى داشت در آخر واقعه جمل پيش او رفت و صديقه از او پرسيد كه طلحه كجاست جواب داد كه مقتول گشت باز سئوال كرد كه از زبير چه‌خبر دارى گفت در اول روز از معسكر بيرون رفت و حالا خبر قتل او شيوع يافته و عايشه رضى اللّه عنها ديگرى از صحابه را پرسيد جواب شنيد كه او نيز بياران ملحق شده ام المؤمنين گفت بارى سبحانه و تعالى مر جميع ايشان را رحمت كند خالد گفت يا ام المؤمنين از هواداران على مرتضى زيد بن صوحان نيز كشته گشت عايشه گفت او هم از جمله مرحومانست خالد گفت آيا ايزد تعالى اين دو طايفه را كه خلاف يكديگر ورزيده در روى هم شمشير كشيده‌اند در يك مكان جمع كند عايشه گفت رحمت سبحانى از هرچه تصور كنند وسيع‌تر است و هيچكس را در افعال او مجال چون و چرا نيست و خالد از استماع اين سخنان راى عايشه را ضعيف شمرده از متابعت او پشيمان شد و بملازمت شاه ولايت شتافته در جنگ صفين بتدارك مافات قيام نمود در روضة الصفا از شعبى مرويست كه در روز جنگ جمل مروان و عمرو بن عثمان بن عفان و برادرش سعيد و عمرو بن سعيد بن العاص را اسير كرده به نظر حضرت امير رسانيدند عمار بن ياسر گفت يا امير المؤمنين اين جماعت را ميبايد كشت آنحضرت جواب داد كه اسيران اهل قبله را نمىكشيم شايد كه پشيمان شوند و روايتى آنكه چون چشم امير المؤمنين بر مروان افتاد فرمود اگر خلق ربع مسكون اتفاق نمايند زيادتى ناخن مروان را از وى نتوانند گرفت و او را گفت از زرع تو يعنى از اولاد تو امت را آفت خواهد رسيد و اين سخن مشعر بر حكومت اولاد آن سرخيل اهل عناد بود به صحت پيوسته كه محاربهء\r\n\r\n","description":"","footnote":"","page_name":" 534 ","page_number":578},
  {"content":"\r\n\r\nجمل در جمادى الاخرى سنهء سته و ثلاثين دست داد و امير المؤمنين حيدر بعد از اختصاص بفتح و ظفر فرمان فرمود كه لشكر نصرت اثر از غنايم اسلحه و دواب را تصرف نموده امتعه و اقمشهء قتيلان را بورثهء ايشان رسانند آنگاه ببصره درآمد جناح مرحمت بر مفارق اهالى آن بلده مبسوط ساخت و عبد اللّه بن عباس و مالك اشتر را متعاقب يكديگر نزد عايشه رضى اللّه عنها فرستاد و بوى پيغام داد كه بجانب مدينه مراجعت نمايد و ميان ايشان و صديقه گفت و شنيد بسيار واقع شده عايشه رفتن مدينه را قبول ننمود بعد از آن شاه مردان بنفس نفيس به منزل ام المؤمنين تشريف برد و چون بقصر عبد اللّه بن خلف الخزاعى درآمد مخلفه او صفيه كه بام طلحة الطلحات ملقبه بود آواز برآورد كه يا قاتل الاحبه خداى تعالى اولاد ترا يتيم گرداناد چنانچه تو فرزندان مرا بىپدر كردى امير المؤمنين جواب داد كه اگر من كشندهء دوستان ميبودم هركس كه درين خانه است ميكشتم و اشارت بخانهء كرد كه عبد اللّه بن زبير و طايفهء از مجروحان لشكر آنجا مختفى بودند و چون امير المؤمنين بحجرهء عايشه رضى اللّه عنها درآمد فرمود كه اى حميرا اگر تو از كردار خويش پشيمانى بجانب مدينه توجه نماى كه ترا از آن بلده گزيرى نيست و رسول صلى اللّه عليه و سلم مرا گفته بود كه يكى از ازواج من با تو قتال خواهد نمود و چون بر وى ظفر يا بى او را بخانه‌اش فرست و خانه تو مدينه است و عايشه رضى اللّه عنها طوعا او كرها رفتن آن بلده را قبول فرمود و قولى آنكه آن روز نيز صديقه فرمان امير المؤمنين را بسمع رضا اصغا نكرد و روز ديگر آنحضرت امام حسن را پيش او فرستاد و پيغام داد كه اگر بمدينه نميروى سخنى را كه ميدانى دربارهء تو ميگويم و عايشه رضى اللّه عنها مضطرب گشته فى الحال بيراق سفر حجاز مشعول شد و چون حقيقت اين حال را از وى پرسيدند جواب داد كه حضرت رسالت مآب صلى اللّه عليه و سلم روزى فرموده بود كه در حالت حيات و بعد از ممات من هريك از امهات مؤمنين را كه على مرتضى از قبل من طلاق دهد از حبالهء نكاح من خارج باشد و حالا من ترسيدم كه على آن سخن را در حق من بر زبان آورد و لاجرم تن برفتن مدينه در دادم القصه چون عايشه رضى اللّه عنها عزيمت سفر حجاز مصمم گردانيد امير المؤمنين على محمد بن ابى بكر را رضى اللّه عنه فرمود كه در آن سفر مرافقت خواهر خويش نمايد و جمعى از نسوان بصره را ملبس به لباس رجال ساخته اشارت كرد كه در آن راه بخدمتكارى صديقه پردازند و خود با اهل بيت و خواص اصحاب او را مشايعة فرمود و چون در اثناء راه بوقت نزول و ارتحال آن زنان عايشه را امداد مينمودند او ملول بوده ميگفت كه على مرتضى حرمت حرم رسول خدا نگاه نداشت و مرا بملازمت اين طبقه مبتلا ساخت و بعد از وصول بمدينه آن عورات لباسهاى اصلى خود را پوشيده به نظر عايشه رضى اللّه عنها درآمدند و حقيقت حال بر وى مكشوف گشته زبان بتحسين امير المؤمنين بگشاد در كشف الغمه مسطور است كه عايشهء صديقه بالاخره از آن مخالفت پشيمان شده هرگاه كه ياد حرب جمل ميكرد اظهار تاسف نموده ميگريست و همدران كتاب مذكور\r\n\r\n","description":"","footnote":"","page_name":" 535 ","page_number":579},
  {"content":"\r\n\r\nاست كه بعد از آن واقعه روزى عبد اللّه بن زبير بر سبيل عتاب عبد اللّه بن عباس را گفت كه قتال كردى با ام المؤمنين و حوارى رسول رب العالمين و فتوى دادى بتجويز ترويج متعة ابن عباس رضى اللّه عنه جواب داد كه تو و پدر تو و خال تو عايشه را بيرون آورديد تا با امام برحق و خليفه مطلق مخالفت كرد و حال آنكه او بوسيلهء ما ام المؤمنين شده است و ما او را بهترين اولاديم پس خداى تعالى در گذراناد از او و ايضا تو و پدر تو و خال تو با على مرتضى مقاتله نموديد اگر على مرتضى رضى اللّه عنه در سلك اهل ايمان انتظام داشت گمراه شديد بسبب محاربه با مؤمنان و اگر كافر بوديد بدرستى كه گرفتار خواهيد شد زيرا كه از موقف جهاد گريختيد اما قضيه متعه ما آن را حلال ميدانيم بنابر آنكه از رسول صلى اللّه عليه و سلم حليت آن را شنوده‌ايم و او ما را رخصت داده است در آن امر لاجرم بتجويز آن فتوى نوشتيم القصه چون شاه مردان روزى چند در بصره بسر برده ايالت آن ولايت را بعبد اللّه بن عباس رضى اللّه عنه تفويض نموده زياد بن سميه را كاتب و نايب او گردانيد و بنفس نفيس روز دوشنبه شانزدهم رجب سنهء سته و ثلثين رايت عزيمت بجانب كوفه افراخته آن خطه را دار الخلافه ساخت و همدرين سال حذيفة بن اليمان العبسى وفات يافت و حذيفه بنابر سرى كه سرور كاينات با او درميان نهاده بود به حال منافقان مدينه معرفت تمام داشت و بروايت امام يافعى در همين سال سلمان فارسى رضى اللّه عنه ببهشت جاودان شتافت و سلمان بواسطهء كمال اخلاص بآستانه مقدس نبويه اختصاص بسيار داشت بمثابه‌اى كه آن حضرت در شأن او فرمود ( كه سلمان منا اهل البيت ) در سير السلف مسطور است كه نوبتى امير نجف در حق سلمان بر زبان الهام بيان گذرانيد كه ( ادرك العلم الاول و العلم الآخر بحر لا يدرك قعره هومنا اهل البيت ) مدت عمر سلمان بروايت اقل دويست و پنجاه و بروايت اكثر سيصد و پنجاه سال بود و در همين سال عبد اللّه بن سعد بن ابى سرح به جائى كه در آن عالم جهت او ترتيب يافته بود انتقال نمود و او بعد از اسلام مرتد شده از مدينه به مكه گريخت و زبان بغيبت حضرت رسالت منقبت عليه السّلام و التحية بگشود بنابرآن آنحضرت خونش را هدر ساخت و بالاخره بسبب الحاح عثمان رضى اللّه عنه از وى عفو كرد چنانچه شمهء ازين معنى در ذكر فتح مكه مرقوم كلك بيان گشت\r\n\r\nذكر اسباب طغيان معاوية بن ابى سفيان\r\nمجاهدان معارك اخبار و محافظان عجائب آثار به زبان سنان قلم و بيان بنان خجسته رقم تحرير و تقرير فرموده‌اند كه در آن اوان كه عثمان رضى اللّه عنه جهت دفع مخالفان عمال خود را طلبيده بود روزى در يكى از كوچه‌هاى مدينه معاويه با كعب الاحبار دوچار خورد و در اثناء مكالمه با او گفت ميترسم كه بالاخره اهل خلاف هجوم نموده عثمان را بقتل رسانند كعب گفت وقوع اين حادثه بحسب تقدير امريست ناگزير معاويه گفت كاشكى مرا معلوم شود كه بعد از وى مهم خلافة بر كدام يك از اصحاب قرار خواهد يافت تا نسبت به او شرايط\r\n\r\n","description":"","footnote":"","page_name":" 536 ","page_number":580},
  {"content":"\r\n\r\nاخلاص مرعى دارم كعب جواب داد كه بعد از عثمان اين منصب بر صاحب بغله شهبا مقرر خواهد شد اما پس از خونريزش بسيار و حال آنكه در آن روز معاويه بر اشتر اشهب سوار بود لاجرم اين سخن در خاطرش جاى گرفته در طمع خلافت افتاد و چون امير المؤمنين عثمان رضى اللّه عنه كشته شد فوجى از بنى اميه كه از ابن عم حضرت خير البريه كينهء ديرينه در سينه داشتند بوى پيوسته او را بر مخالفت شاه ولايت ترغيب و تحريض نمودند و معاويه خاطر بر طلب خلافت قرار داده همت بر آن گماشت كه عقايد شاميانرا نسبت به حضرت امامت مرتبت فاسد گرداند بنابراين ميفرمود كه در ايام جمعه پيراهن خون‌آلود امير المؤمنين عثمانرا با انگشتان مقطوع نايله به مسجد جامع دمشق ميبردند و با مردم چنان ظاهر ميكردند كه قتل امير المؤمنين عثمان بفرمودهء شاه مردان وقوع يافته و معاويه در اين باب چندان مبالغه نمود كه مبارزان شام بتأكيد تمام سوگند خوردند كه بر بستر نرم نخسبند و آب سرد نياشامند تا انتقام خون عثمان از دشمنان نكشند و در خلال آن احوال عمرو بن العاص كه در مكر و تزوير بىشبه و نظير بود از فلسطين بدمشق رسيده مدد علت گرديد نقلست كه در آن ايام كه امير المؤمنين عثمانرا مخالفان در سرايش محاصره مينمودند عمرو بن العاص با اولاد از مدينه بيرون آمده بفلسطين شتافت و بعد از آنكه خبر قتل عثمان رضى اللّه عنه نزد او بتحقيق پيوست بموجب نامه‌اى كه معاويه بطلب او فرستاده بود يا بعشق خود عازم دمشق شد و در باب امضاء آن عزيمت با پسران خويش عبد اللّه و محمد مشورت كرد عبد اللّه گفت شرف ذات و محاسن صفات و علو حسب و سمو نسب امير المؤمنين على نزد جميع طوايف انام وضوحى تمام دارد اولى و انسب آنكه بملازمت آنحضرت شتابى تا سعادت دارين دريابى و محمد جانب نقيض گرفته پدر را گفت مهم ما از پيش على نگشايد و اگر به خدمت معاويه روى البته نيكو برآيد و بروايتى هردو برادر عمرو را بمتابعت شاه مردان ترغيب نمودند و او از قبول آن سخن اعراض كرده گفت على بسبب وفور كمالات و فضايل نفسانى از امثال ما مردم استغنا دارد مناسب آنست كه پيش معاويه رويم تا بحصول امالى و آمال فايز شويم عبد اللّه گفت مطاوعت على مستلزم دخول جنات نعيمست و متابعت معاويه مستوجب ورود نار جحيم باقى اختيار تراست و عمرو بن عاص بسخنان پيرانه آن جوان التفات نكرده روى به راه آورد و چون به جائى رسيد كه راه عراق و شام از يكديگر جدا ميشد از وردان كه غلامش بود پرسيد كه هريك از اين دو طريق بكجا منتهى مىشود وردان اشارت به راه عراق كرده گفت اين راهى است كه سالك آن برياض بهشت ميرسد و طريق شام را بوى نموده گفت اين طريقى است كه روندهء آن به عذاب دوزخ مىپيوندد و عمرو عاص وردانرا استحسان نموده شعرى انشا كرد مشعر به آنكه ارتفاع شأن و ارتقاء مكان شاه مردان اظهر من الشمس است اما ميل بزخارف دنيوى سبب انحراف از جادهء قويم و مانع اقبال بسلوك طريق مستقيم مىشود القصه چون عمرو بدمشق رسيد بطمع حكومت مملكت مصر با معاويه بيعت كرد و بين الجانبين قواعد اتحاد و محبت مؤكد گرديد و مقارن آن حال\r\n\r\n","description":"","footnote":"","page_name":" 537 ","page_number":581},
  {"content":"\r\n\r\nعبيد اللّه بن عمر رضى اللّه عنهما كه بواسطهء قتل هرمزان از امير المؤمنين على رضى اللّه عنه توهم داشت نزد معاويه رفت و بسبب متابعت و مبايعت اين دو كس كار ابن ابى سفيان رواج و رونقى تمام يافت و جميع شاميان ميان بخدمتش بسته در امر قتال با ولى حضرت ذو الجلال اتفاق نمودند و چون معاويه شنود كه سعد بن ابى وقاص و عبد اللّه بن عمرو اسامة بن زيد و محمد بن مسلمه رضى اللّه عنهم دست بيعت بشاه ولايت نداده‌اند مكاتبت در قلم آورده نزد آن چهار عزيز فرستاد و ايشانرا بمتابعت خود و مخالفت امير المؤمنين دعوت نمود و آن مكتوبات بمطالعه آنجماعت رسيده از ادعاى معاويه تعجب كردند و سخنان خشونت آميز و كلمات وحشت‌انگيز در جواب نوشتند و در آن مكاتيب شمه‌اى از مفاخر و مناقب اسد اللّه الغالب در قلم آورده اعلام نمودند كه ما بحسب باطن با آنحضرت موافقت داريم و ميدانيم كه هركه با خدام آستان امامت آشيانش مخالفت نمايد فيروزى نيابد اما بنابر آنكه تيغ در روى اهل قبله نبايد كشيد در كنج انزوا منزل گزيده‌ايم و هرگز جانب ترا بر على مرتضى ترجيح نخواهيم نمود و بموافقت تو ابواب مخالفت بر رويش نخواهيم گشود و چون اين نوشتها به نظر معاويه رسيد از اطاعت آنجماعت مأيوس گشته بجد تمام و سعى مالا كلام در مقام ترتيب اسباب مقابله و مقاتله شد و باندك زمانى سپاه بسيار فراهم آورد\r\n\r\nذكر توجه امير المؤمنين على با سپاه عراق بعزم رزم اهل عناد و شقاق\r\nبلبل‌نوايان چمن روايات و نغمه‌سرايان گلشن حكايات در اين داستان به اين دستان مترنم گشته‌اند كه چون بسمع اشرف امير نجف رسيد كه معاوية بن ابى سفيان در طريق بغى و عصيان سلوك مىنمايد و از متابعت ارباب هدايت ابا نموده ابواب مخالفت و طغيان بر روى خود ميگشايد باميد آنكه شايد هادى ( من يهدى اللّه فما له من مضل ) او را از باديهء خلاف و معصيت بجادهء قويم وفاق و معرفت رساند چندين كرت رسولان سخن‌گذار و قاصدان بلاغت دثار بدمشق فرستاد و بنوك قلم گوهربار و زبان خامهء درر نثار مواعظ دلپسند و نصايح سودمند بر صحايف اوراق مرقوم گردانيده ارسال داشت و آن شيفتهء محبوب دولت و اقبال و فريفته معشوق جاه و مال را از وخامت مخالفت خليفهء به حق و امام مطلق تخويف و تحذير نمود اما آن كلمات هدايت نشان در معاوية بن ابى سفيان اصلا تأثير نكرد و همچنان در مقام عناد بوده مطلقا نسبت به حضرت ولايت منقبت شرط اطاعت بجاى نياورد نظم\r\n امير نجف شير پروردگار * * ولايت‌پناه كرامت دثار *\r\nسوى ملك شام از كمال كرم * فرستاده‌گان خجسته شيم *\r\nفرستاد بهر نصيحت‌گرى * * نمودند ايشان زبان‌آورى *\r\nز لفظ گهربار شاه نجف * * سپهر كرم مهر اوج شرف *\r\nكلام بليغ درر انتظام * * بگفتند با والى ملك شام *\r\nو ليكن چو توفيق يارش نبود * * بجز ملك‌جوئى شعارش نبود *\r\nز مكتوب معجز طراز امير * * ضميرش نيامد نصيحت‌پذير *\r\nخلاف امام به حق پيشه ساخت * * به قصد خلافت \r\n\r\n","description":"","footnote":"","page_name":" 538 ","page_number":582},
  {"content":"\r\n\r\n علم برفراخت * * نبودش از آن كار يك ذره شرم *\r\nنشد سنگ از پرتو مهر نرم * * نباشد كسى را اگر گوش هوش *\r\nكجا نفع يابد ز صوت سروش * * بباران گياهى نرويد ز سنگ *\r\nز نيكى نگيرد دل سخت رنگ * * كسى را كه باشد ز مى بيشعور *\r\nچه‌سان ياد آيد ز جام طهور * * چو پر شد دماغ از بخار ضلال *\r\nدوا كى پذيرد ز حسن جمال \r\nو معاويه هر نوبت در جواب مكتوب حضرت ولايت مرتبت بقلم بيشرمى سخنان درشت نوشته ريختن خون امير المؤمنين عثمان را بخدام آستان هدايت نسبت مينمود و قاصدان شاه مردان را ناراضى رخصت مراجعت ميفرمود و بجد هرچه تمامتر بجمع آوردن سپاه و ترتيب اسباب رزمگاه مشغولى ميكرد در افساد عقايد مردم شام بعترت طاهره خير الانام عليه و عليهم تحف التحية و السلام مراسم اهتمام بجاى مىآورد و چون بر راى گيتىآراى شاه اوليا كالشمس فى وسط السماء ظاهر و هويدا گشت كه انطفاء آتش نزاع معاويه به غير تحريك تيغ آبدار صورت نه‌بندد و قطع مادهء خصومت ظلمه شام جز باستعمال سيف و سنان ميسر نگردد به اطراف و جوانب ممالك مسرعان فرستاد و فرمان داد كه دليران رزم‌آزماى و شجعان آهن‌فرساى بسدهء سنيهء امامت و عتبهء عليه كرامت شتابند و باندك زمانى در بلدهء كوفه لشكرى جمع گشت كه ديدهء گردون شبيه و نظير آن در عدد و عدد نديده بود و بهرام خون آشام از كمال تحلد و شهامت ايشان انگشت حيرت بدندان گرفته تعجب مينمود آنگاه شاه ولايت‌پناه در روزى كه سرداران قبايل و صدرنشينان محافل در مسجد جامع كوفه مجتمع بودند بر منبر برآمده بعد از اداء حمد و ثناء الهى و نعت و درود حضرت رسالت‌پناهى بر زبان فصاحت بيان راند كه ايها الناس همم عاليه بر دفع اشرار شام و قلع اصحاب بغى و ظلام مصروف داريد و در محاربهء طايفهء باغيه لوازم سعى و اهتمام بجاى آريد كه دشمنان دين‌اند و قاتلان مسلمين زمره‌اى كه اسلام ايشان بطريق كره و اضطرار بوده و فرقه‌اى كه تأليف قلوب ايشان بايمان جهت احراز مزخرفات دنيا روى نموده دران اثنا بدبختى اربدنام از غايت دغلى برخاسته گفت اى على تو ميخواهى كه ما با اهل شام كه اخوان مااند در اسلام مقاتله كنيم چنانچه با بصريان محاربه نموديم و به خدا سوگند كه اين معنى از حيز قوه بفعل نيايد مالك اشتر از شنيدن اين سخن بيطاقت شده گفت بگيريد اين بد اعتقاد را و اربد روى بگريز نهاده جمعى از عقبش بشتافتند و او را دريافته بضرب نعلين از پاى درآوردند آنگاه مالك اشتر بعرض رسانيد كه يا امير المؤمنين گمان مبر كه ما به مجرد استماع امثال اين هذيانات كه اربد گفت دست از دامان متابعت تو كوتاه گردانيم و در امر قتال و جدال با دشمنان نكبت مآل تأخير و تقصير جايز داريم بدلى قوى و املى فسيح بجانب اعدا توجه فرماى و در مقابله و مقاتلهء ظلمهء شام بهيچ‌وجه اعمال و اغفال منماى و جمعى از اعيان آن مجلس مانند عمار بن ياسر و سهل بن حنيف و قيس بن سعد بن عباده و عدى بن حاتم الطائى و غيرهم بتقويت مالك اشتر كلمات پسنديده بر زبان آورده بمحاربت اهل ضلالت اظهار رغبت نمودند و چون خواطر اكابر و اصاغر بر امضاء آن عزيمت قرار\r\n\r\n","description":"","footnote":"","page_name":" 539 ","page_number":583},
  {"content":"\r\n\r\nيافت امير المؤمنين على ابو مسعود انصارى را بنيابت خويش در كوفه تعيين فرموده رايت نصرت آيت برافراخت و بروايتى در آخر شوال سنه سته و ثلثين نهضت نموده روزى چند نخيله را لشكرگاه ساخت و بقول اكثر مورخان در آن مكان نود هزار مرد خنجرگذار كه از آن جمله هشتاد نفر از اهل بدر و هشتصد كس از صحابهء بيعت الرضوان بودند در ظل رايت آيت حضرت ولايت منقبت جمع آمدند و بعد از آن حضرت كوچ فرموده بصوب شام نهضت نمود و در اثناء قطع منازل در حدود جزيره عرب بدير راهبى رسيد كه آن را به زير منارى ساخته بودند و امير المؤمنين در آن محل عنان بكران كشيده راهب را طلبيد و راهب با جسمى ضعيف و كسوت سياه بر بام برآمده پرسيد كه سبب طلب من چيست امير المؤمنين فرمود كه مقدارى آب ميخواهم راهب گفت كه يك دلو آب خوشگوار ايثار نمايم حيدر كرار گفت مردم ما بسيارند زياده ازين ميبايد راهب گفت بيست كس را سيراب سازم امير المؤمنين فرمود كه بيش ازين ميبايد راهب گفت سه ظرف آب دارم همه را به نظر آرم امام المسلمين گفت اى راهب آن چشمه‌اى كه نزديك به اين دير است و شش تن از انبياء بنى اسرائيل از آب آن آشاميده‌اند كجاست راهب چون اين سخن از اسد اللّه الغالب استماع نمود از دير پايان دويده معروض داشت كه پدر من از پدر خود روايت كرده كه درين منزل چشمه‌ايست از چشم مردم پنهان و آن را كس نتواند گشود مگر پيغمبرى يا وصى پيغمبرى و باز آن راهب گفت نزد من صحيفه‌ايست كه نام پيغمبر آخر الزمان و وصى او در آن مكتوبست اگر تو اين چشمه را به من نمائى بر دست تو ايمان آورم مردمك ديدهء آفرينش گفت من آن چشمه را ظاهر كنم انشاء اللّه تعالى آنگاه شاه ولايت‌پناه صد قدم بجانب شرقى صومعه رفته خطى مدور كه قطر آن بيست گز بود كشيد و فرمود كه زمينى كه محاط آن دايره بود حفر نمايند و فرمان بران بموجب فرموده عمل نموده ناگاه سنگى بزرگ ظاهر شد چنانچه هرچند جمعى از مردم قوى سعى كردند آن را نتوانستند جنبانيد بعد از آن شاه مردان به قوت سرپنجه ولايت آن سنگ را برداشته دور انداخت و چشمهء آب صافى نمودار گشته تمامى لشكريان و دواب سيراب شدند راهب چون اين كرامت از مظهر العجايب مشاهده نمود از سر اخلاص خلعت اسلام در برافكنده صحيفهء مسطور را منظور نظير كيميا اثر امير المؤمنين حيدر گردانيد و آن سطور مبنى بود از ظهور پيغمبر آخر الزمان و وصول شاه مردان بدان مكان و پديد آمدن چشمهء آب بيمن مقدم حضرت ولايت مآب و ايضا چنان بوضوح انجاميد كه آن حكايت را شمعون الصفا كه يكى از اكابر حواريانست از عيسى عليه السّلام روايت كرده است شاه ولايت بعد از اطلاع بمضمون آن صحيفه شريفه مراسم شكر الهى بجا آورد و بجانب مقصد توجه كرد و راهب غاشيهء متابعت بر دوش گرفته در جنگ صفين بعز شهادت فايز شد از تاريخ احمد بن اعثم كوفى چنان معلوم مىشود كه در آن اوان كه شاه مردان از كوفه بجانب شام نهضت كرده قطع منازل و مراحل ميفرمود نوبت ديگر ميان آنحضرت و معاويه ارسال رسل و رسايل سمت وقوع پذيرفت و در وقتى كه حدود رقه منزلگاه سپاه شاه ولايت‌پناه بود از جانب معاويه\r\n\r\n","description":"","footnote":"","page_name":" 540 ","page_number":584},
  {"content":"\r\n\r\nمكتوبى وصول يافت بدينمنوال كه اما بعد ايزد تبارك و تعالى از ميان كافهء برايا مصطفى را برگزيده و مبهط وحى خويش گردانيد تا بلوازم امر رسالت قيام نمود و آنحضرت را از مهاجر و انصار وزيران شايسته و ظهيران بايستى عنايت فرمود كه در ملازمتش مراسم اخلاص و خدمتكارى بجاى آوردند و در تمهيد اساس شريعت مساعى جميله بذل كردند و فاضلترين اصحاب و كاملترين احباب ابو بكر صديق بود رضى اللّه عنه كه بعد از فوت حضرت رسالت‌مآب بسرانجام مهام خلافت قيام نمود و پس از او عمر بن الخطاب آنگاه عثمان بن عفان و تو هميشه ابو بكر و عمر را مخالف بودى و در طريق عداوت ايشان سلوك مينمودى و چون آن‌دو بزرگوار بدار القرار نقل كردند با عثمان رضى اللّه عنه كه نسبت به تو قرابت قرينه داشت قواعد مخالفت مؤكد گردانيدى و قطع صله رحم جايز داشته محاسن افعال او را در نظر برايا لباس مقابح اعمال پوشانيدى و از اطراف ولايات سوار و پياده بسيار بحرم محترم سيد ابرار صلى اللّه عليه و آله الاخيار طلبيدى تا قاصد قتل او گشتند و خود در خانه نشستى و ابواب امداد و مظاهرت آن خليفهء مظلوم بربستى تا خونش ريخته شد سوگند ميخورم بعظمت و جلال كريم لا يزال كه اگر تو بمعاونت امير المؤمنين عثمان برميخاستى و بانگ بر اهل غوغا زده زبان نصيحت ميگشادى از اشارت تو در نمىگذشتند و ترك فضولى گفته آن جناب را نمىكشتند و دليل بر آنكه تو بقتل آن خليفهء مظلوم راضى بودى آنكه امروز تمامى كشندگان او را عزيز و مكرم ميدارى و نسبت بديشان انواع انعام و احسان بجاى مىآرى اگر رضاى تو بكشتن عثمان مقرون نبوده بايد كه قاتلان او را گرفته پيش من فرستى تا قصاص نمايم آنگاه به خدمت تو شتافته ابواب موافقت بازگشايم و الا ترا و ياران ترا مصراع\r\n نيست نزديك من مگر شمشير و السلام \r\nو چون اين نامه به نظر انور امير المؤمنين حيدر رسيد برينموجب جواب نوشت كه اما بعد مكتوب تو وصول يافت آنچه در باب اصطفاء محمد مصطفى صلى اللّه عليه و سلم جهت تبليغ رسالت و هدايت ارباب ضلالت نوشته بودى بوضوح پيوست و للّه الحمد و المنه كه حضرت عزت آن سيد ستوده را بمزيد لطف و احسان از ساير پيغمبران ممتاز و مستثنى گردانيد و بتواتر وحى اختصاص داده مواعيدى كه با وى كرده بود بوفا رسانيد و آن حضرت را بر اعداء دين ظفر نصرت كرامت فرمود و ذكر جميلش را در شرق و غرب عالم مشهور ساخته يوما فيوما در متابعانش بيفزود و مرا از تو عجب مىآيد اى معاويه كه اين معنى را در قلم مىآرى و نعمتى كه حق سبحانه و تعالى ما را بدان مخصوص ساخته بر ما ميشمارى مثل تو درين صورت مثل كسى است كه خرما بهجر و زيره بكرمان فرستد اين سخن با من بچه مصلحت ميگوئى و از اين تكرار و تذكار چه ميجوئى مگر مىپندارى كه اين احوال بر خاطر من فراموش گشته است يا آنكه كمال علوشان و سمومكان حضرت مصطفوى را نشناخته‌ام سبحان اللّه با على بن ابيطالب چگونه توان گفت كه محمد رسول اللّه پيغمبرى بزرگ بود و علو شان خاتم پيغمبران از آن مشهورتر است كه محتاج ببيان باشد اما آنچه نوشته\r\n\r\n","description":"","footnote":"","page_name":" 541 ","page_number":585},
  {"content":"\r\n\r\nبودى كه فاضلترين اصحاب ابو بكر بود و بعد از آن عمر و عثمان ثالث ايشان بود ترا به اين سخن چه مهم است اگر ابو بكر و عمر رضى اللّه عنهما نيكوكردار بودند ترا چه سود و اگر بد افعال بودند ترا چه زيان ابو بكر اگر صديق بود صديق ما بود زيرا كه شرف و حقيقت ما و جهالت و بطلان اعدا را تصديق ميفرمود و برين قياس عمر نيز فاروق ما است زيرا كه براى ما حق از باطل فرق مينمود و عثمان رضى اللّه عنه اگر حميده افعال بود جزاى خويشتن يابد و اگر ناستوده اعمال بود شرر شر بر او تابد كه   ( إِنَّ الْأَبْرارَ لَفِي نَعِيمٍ وَ إِنَّ الْفُجَّارَ لَفِي جَحِيمٍ )   ما را خبر ده اى پسر هند كه تو بر چه كارى و سخن آن بزرگان را چرا در قلم مىآرى آيا نميدانى كه طلقاء و اولاد طلقا احزاب و ذريات احزاب را در اعمال و افعال مهاجر و انصار مجال دخل نيست مناسب آنكه حد خود نگاه دارى و سخنانى كه زياده از طورتست بر زبان نيارى بنعمة اللّه تعالى كه همچنانكه محمد مصطفى فاضلترين تمامى انبياست ما را بر جملهء مهاجر و انصار تفضيل است نمىبينى كه هركس از ما بسعادت شهادت رسيد بشرفى مخصوص گرديد كه غير او را آن مرتبت حاصل نيست عم من حمزه را سيد الشهدا گويند و برادرم جعفر را الطيار فى الجنة خوانند مسلمان ما در اسلام بر مسلمان شما راجح است و كافر مادر كفر بر كافر شما فايق و اگر ايزد تعالى اهل ايمان را از تزكيهء نفس نهى نميفرمود در اين مكتوب شمه‌اى از مناقب و فضايل اهل بيت خود در قلم مىآوردم بر وجهى كه هر مسلمان كه مىشنود بدان اعتراف مينمود و اگر مآثر مشهور و مفاخر موفور من ترا فراموش گشته است بعضى از آن به ياد تو دهم اى پسر هند دست از اين كار بازدار و مرا بران ميار كه كلمة الحق با تو بگويم با زمره‌اى كه از همه حيثيتى بر تو تقديم يافته‌اند دعوى مساوات مكن و بدانكه ما از بدايع صنايع آفريدگاريم و حكم ساير خلايق نداريم و كمال حلم باعث آنست كه با مردم مجالست مينمائيم و طريق اختلاط مسلوك ميفرمائيم مشكوة هدايت از ماست و شجرهء ملعونه از شما هاشم بن عبد مناف از ماست و سگ اخلاف يعنى اميه از شما شيبة الحمد عبد المطلب از ماست كذاب مكذب از شما طيار بهشت از ماست و طريد پيغمبر خدا از شما حمزهء سيد الشهداء از ماست و دشمن سنت سيد ابرار از شما سيده نساء العالمين از ماست و ام جميل حمالة الحطب از شما فصلى كه در باب قتلهء عثمان رضى اللّه عنه نوشته بودى ترا نميرسد كه طلب خون عثمان از من كنى و از من پسنديده ننمايد كه آنجماعت را پيش تو فرستم اگر فرزندان عثمان رضى اللّه عنه كشندگان پدر خود را طلبند محق باشند و اگر تو دعوى مىنمائى كه من از اولاد عثمان قوت و مكنت و تبع بيشتر دارم لايق آنكه در امرى كه اكابر مهاجر و انصار اتفاق نموده‌اند موافقت كنى آنگاه كشندگان عثمان را بحضور من آورده زيان دعوى بگشائى و حجتى كه در آن باب دارى فرانمائى تا آن قضيه بموجب حكم كتاب الهى و سنت حضرت رسالت‌پناهى فيصل يابد ديگر آنچه در آخر نامه نوشته بودى كه ترا و ياران ترا نيست بنزديك من مگر شمشير ازين سخن بغايت متعجب گشتم يابن آكلة الاكباد تو از كه شنيدى و كى ديدى كه اولاد عبد المطلب\r\n\r\n","description":"","footnote":"","page_name":" 542 ","page_number":586},
  {"content":"\r\n\r\nاز شمشير ترسيدند و در جنگ پشت بر دشمن كردند تعجيل مكن و چندان توقف كن كه من به تو رسم تا شمشيرها بينى كه دسته آنها هنوز غرقه در خون برادر تو و خال تو و جد تو و عم تو و عم مادر تو و اسلاف توست اگر در آن معركه منهزم گردى غرايم اصحاب دين و ارباب يقين مشاهده تو گردد و اگر نصرت ترا باشد حقيقت ما را زيان ندارد ( انا الى ربنا منقلبون و السلام على عباد اللّه الصالحين ) چون اين مكتوب هدايت اسلوب بمعاويه رسيد متردد و متحير گشته بر خود پيچيد و ندانست كه چه كند و چگويد و چگونه در طريق جواب آن خطاب پويد آخر الامر اين بيت در قلم آورده و نزد حضرة امير المؤمنين روان كرد شعر\r\n ليس بينى و بين قياس عتاب * * غير طعن الكلى و ضرب الرقاب * \r\nو شاه ولايت مآب اين آيه در جواب نوشت كه  ( إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ وَ هُوَ أَعْلَمُ بِالْمُهْتَدِينَ  القصه چون امير المؤمنين على از ناحيهء رقة كوچ فرموده از آب فرات بگذشت زياد بن نصر و شريح بن هانى را با فوجى از سپاه مظفر لوا مقدمهء لشكر گردانيد و معاويه خبر قرب وصول آنحضرت را شنيد به اجتماع جنود شام فرمان فرمود و بروايت اكثر مورخان با صد و بيست هزار كس از دمشق در حركت آمده ابو الاعور سلمى را با جمعى كثير از مردان ميدان پيكار در مقدمه ارسال داشت و زياد نزديك بابو الاعور رسيده و سپاه او را از اتباع خود زياده ديده كيفيت حال بامير المؤمنين على عرضه داشت نموده امام عاليمقام سرانجام آن مهم را بعهدهء مالك اشتر كرده چون مالك به زياد پيوست ميان او و ابو الاعور حربى صعب اتفاق افتاد و بعد از آنكه سپهدار شرقى انتساب آفتاب روى بملك شام نهاد ابو الاعور از بيم تيغ مالك اشتر فرار نموده بمعاويه ملحق شد و ابن ابى سفيان به طرف صفين متوجه گشته ابو الاعور را بمحافظت آب فرات مأمور گردانيد و از آنجانب اسد اللّه الغالب على بن ابيطالب بدان منزل رسيده در برابر معسكر معاويه فرود آمد و چون از منع آب خبر يافت صعصعة بن صوحان را برسم رسالت نزد معاوية ابن ابى سفيان فرستاد و پيغام داد كه فيصل قضيهء كه ما تيغها از براى آن آب داده‌ايم از محافظت آب باهم است نيز مىبايد كه اشارت نمائى تا كسى لشگريان را از برگرفتن آب منع نكند و صعصعه بمجلس معاويه رفته و باداى رسالت پرداخته معاويه در اين باب با اصحاب خويش آغاز مشورت كرد عمرو عاص گفت اى معاويه تو ميپندارى كه ساقى كوثر بر كنار آب فرات تشنگى برد و حال آنكه اعنه ظفر مآب عراق در قبضهء اقتدار او باشد مصراع\r\n زهى تصور باطل زهى خيال محال * \r\nوليد بن عقبه گفت اين مردم اكثر قتله امير المؤمنين عثمان‌اند و ايشان چند روز آب از آن جناب بازگرفتند مستحسن آنكه ما نيز ايشان را بتشنگى عذاب نمائيم و معاويه بسخن وليد ميل نموده صعصعه را بىنيل مقصود بازگردانيد و ضعيفان لشكر امير المؤمنين حيدر بواسطهء فقدان آب بىتاب شده در معسكر نصرت اثر بهاى يك مشك آب بسه درم رسيد زيرا كه از آن موضع تا محل ديگر كه دست به آب ميرسد دو فرسخ مسافت بود لاجرم مالك اشتر نخعى و اشعث بن قيس كندى بملازمت امير المؤمنين على شتافته حديث تنقيص\r\n\r\n","description":"","footnote":"","page_name":" 543 ","page_number":587},
  {"content":"\r\n\r\nمردم را جهت آب معروض گردانيدند و گفتند كه اگر از موقف خلافت رخصت يابيم همين لحظه بضرب تيغ آبدار دمار از مخالفان خاكسار برآورده صحراى صفين را از خون ايشان نمونهء جيحون گردانيم و شاه ولايت‌پناه اجازت فرموده مالك و اشعث با زياده از ده هزار مرد جرار مانند بحر در خروش آمدند و بسان ماهى جوشن پوش گشته از برق و باد سرعت سير استعاره كردند و روى بابو الاعور نهاده بر كنار آب آتش قتال را التهاب دادند و خاكساران شام طريقه انهزام پيش‌گرفته سپاه نصرت مآب در غايت فراغت كنار آب را مضرب خيام سعادت انجام ساختند و معاويه در لجهء اضطراب افتاده عمرو عاص زبان بملامتش بگشاد و گفت امروز اگر على با تو همان معامله پيش گيرد كه تو ديروز با او پيش گرفتى پيداست كه حال بكجا منجر شود معاويه گفت اكنون بگوى كه ظن غالب تو دربارهء على بن ابيطالب چيست عمرو جواب داد كه شاه ولايت مآب هرگز آب روى مروت نريزد و مانند تو از برگرفتن آب هيچكس را منع نفرمايد معاويه در غايت ندامت و نهايت خجالت دوازده كس از اركان دولت خويش را مثل ضحاك بن قيس و بسر بن ارطاة و مقاتل بن زيد و حوشب بن ذى ظليم و داود بكرى نزد آن مهر سپهر دين‌پرورى فرستاد تا از آن حضرت التماس نمايند كه در باب تصرف آب مضايقه نفرمايد و امير المؤمنين على با رؤساء شام ملاقات فرموده و بر مضمون رسالت ايشان مطلع گشته زبان فصاحت بيان باداء ثناء الهى و درود حضرت رسالت‌پناهى بگشاد و آنجماعت را نصيحت نموده شمه‌اى از مفاخر خويش و مآثر حمزه و جعفر مبين گردانيد و فرمود كه با معاويه بگوئيد كه ما كسى را از برگرفتن آب مانع نخواهيم شد خاطر از اين ممر پريشان ندارد و مقاتل بن زيد و داود بكرى از رشحات سحاب موعظت آنحضرت فيضى تمام يافته دست در دامان توبه و انابت زدند و در خدمتش توقف نمودند و ساير شاميان بازگشته خبر عدم مضايقه آب را بابن ابى سفيان رسانيدند بثبوت پيوسته كه بعد از واقعهء مذكوره چند كرت جهت الزام حجت شاه ولايت منقبت رسل و رسايل نزد معاويه فرستاده او را بجادهء قويم و صراط مستقيم دلالت و هدايت نمود و بدستور پيشتر معاويه بر شارع مخالفت و عصيان ثابت قدم بوده اصلا متابعت آن حضرت را قبول نفرمود و چون فايدهء بر بيم و اميد و تهديد و نويد مترتب نشد امير المؤمنين على كرم اللّه وجهه بتعبيه سپاه نصرت‌پناه پرداخته بروايتى اتباع خود را بهفت قسم منقسم ساخت و بر هر قسمى شخصى امير گردانيد و اسامى امراء سبعه اينست مالك اشتر حجر بن عدى الكندى بن الربعى اليربوعى خالد بن معمر الدوسى زياد بن النصر سعيد بن قيس الهمدانى قيس بن سعد بن عباده و در آن لشكر ظفر اثر عمار بن ياسر بر جميع سواران سرور بود و عبد اللّه بن بديل بن ورقاء بر تمام پيادگان مهتر و ضبط ميمنه تعلق باشعث بن قيس كندى داشت و رياست ميسره مفوض بعبد اللّه بن عباس بود رضى اللّه عنهما و لواء شاه اولياء را هاشم بن عتبة بن ابى وقاص محافظت مينمود و برين قياس معاويه نيز جنود شقاوت ورود را هفت بخش كرد و بر هر بخشى كسى را امير ساخت و نامهاء امراء او اينست عبد الرحمن\r\n\r\n","description":"","footnote":"","page_name":" 544 ","page_number":588},
  {"content":"\r\n\r\nبن خالد بن الوليد ابو الاعور السلمى حبيب بن مسلم الفهرى ذو الكلاع الحميرى عبيد اللّه بن عمر الخطاب شرحبيل بن سمط الكندى حمزة بن مالك الهمدانى و در لشكر معاويه سرور سواران عبد اللّه بن عمرو عاص بود و مهتر پيادگان مسلم بن عقبه و ضبط ميمنه تعلق بعبيد اللّه بن عمر يا ذو الكلاع الحميرى داشت و در ميسره حبيب بن مسلم رايت رياست برافراشت و بعقيدهء صاحب مقصد اقصى عبيد اللّه بن عمر بر سواران سرور بود و عبد اللّه بن عمرو ميمنه را ضبط مينمود و رايت معاويه را عبد الرحمن بن خالد داشت و قولى آنكه در ميان هر قبيلهء از قبايل سپاه طرفين سردارى تعيين نموده بودند كه بامر و نهى ايشان ميپرداخت و مهمى كه روى مينمود بكفايت مقرون ميساخت و اسامى سرداران لشكر شاه مردان بعد از آن هفت نفر كه مذكور گشتند اينست سليمان بن صرد الخزاعى حارث بن مرة العبدى حصين بن المنذر احنف بن قيس التميمى عمرو بن الحمق الخزاعى نعيم بن هبيرة الشيبانى اعين بن ضبيعه حارث الاعور عمرو بن عطارد شداد الهلالى شريح بن هانى عمرو بن جبله حصين بن نمير خزيمة بن جابر بن قدامة السعدى رفاعة بن شداد رويم الشيبانى عدى بن حاتم الطائى جندب بن زهير الازدى عمرو بن مرثد صعصعة بن صوحان عبد اللّه بن الطفيل عمرو بن حنظله حارث بن نوفل قبيصة بن شداد قاسم بن حنظلة الجهنى سعد بن مسعود الثقفى معقل بن قيس عامر بن واثله ابو ايوب الانصارى ابو الهيثم التيهان النقيب و اسامى ساير امراء سپاه معاويه غير آنچه مذكور شد اينست ضحاك بن قيس زفر بن الحارث مسلمة بن خالد بسر بن ارطاة حوشب بن حارث جلس بن سعد حسان بن يجدل يزيد بن هبيره يزيد بن امية عمرو بن العاص مخارق بن الحارث قعقاع بن ابرهة سفيان بن عمرو حارث بن خالد همام بن قبيصه حوشب بن ذى ظليم جلس بن ربيعه عباد بن زيد يزيد بن اسد ظريف بن جلس هانى بن عمير نايل بن قيس حمزة بن مالك هلال بن ابى هبيره بر ضماير فطنت مآثر اصحاب خبرت پوشيده نماند كه ارباب اخبار در باب تبيين وقايع و محاربات صفين آن مقدار اختلاف نموده‌اند كه موجب حيرت مىشود و اگر درين مختصر جميع اقاويل اهالى خبر و تفصيل حالات و مقالات و ذكر تمام شهداء و مقتولان صفين مرقوم كلك بيان گردد خامهء دو زبان از مقصود كه اتمام كتاب است بازماند لاجرم طريق اختصار مسلوك داشته بر تحرير بعضى از آن امور اقدام مينمايد\r\n\r\nذكر زمان مقاتله صفين و بيان كميت كشتگان آن سرزمين\r\nاكثر علماء متقدمين و فضلاء متاخرين چنين آورده‌اند كه وصول امير المؤمنين و شاميان متمردين در صحراى صفين فى ذى الحجه سنة سته و ثلثين روينمود و در ذى حجة حجهء مذكوره و محرم سنهء سبع و ثلثين فريقين بمدارا و مواسا گذرانيده و چهارشنبه غرهء صفر آغاز كر و فر كردند و روايتى آنكه اصحاب هدايت و ارباب غوايت مدت يازده ماه در برابر يكديگر نشسته باستعجال شمشير و خنجر مشغول بودند و قولى آنكه مدت مقابله در صفين صد روز بود و نود نوبت مقاتله روى نمود و صاحب ترجمه مستقصى در قلم آورده كه زمان\r\n\r\n","description":"","footnote":"","page_name":" 545 ","page_number":589},
  {"content":"\r\n\r\nمحاربه بين الجانبين از غره صفر تا دهم ربيع الاول كه چهل روز باشد ممتد شده و وقايع هر روزى را مبين كرده در روضة الصفا از تاريخ ابو حنيفه دينورى منقولست كه در ماه ربيع الاول و ربيع الثانى و جمادى الاولى ميان شاه اوليا و معاوية بن ابى سفيان رسل و رسايل متعاقب و متواتر بود و بهيچ‌وجه صورت مصالحه روى ننمود و در آن سه ماه هشتاد و پنج نوبت طبقات هردو لشكر بعزم رزم صف‌آراى گشتند و هر كرت زهاد انام و حفاظ كلام پاى در ميدان مصالحه نهاده بزلال موعظت نايرهء قتال را تسكين دادند و از غره جمادى الاخرى تا ظهور هلال رجب هر روز بين الجانبين آتش جدال اشتعال داشت و از اول رجب تا آخر محرم هيچكس از فريقين قدم در وادى جنگ و شين ننهاد و باز روز نخست صفر محاربه دست داد و بعقيدهء صاحب گزيده در آن محاربه بيست و پنج هزار نفر از سپاه امير المؤمنين حيدر كشته گشتند و از آن جمله بيست و پنج كس از اهل بدر بودند و از لشكر معاويه چهل و پنج هزار كس بقتل رسيدند و در ترجمه مستقصى مذكور است كه در صفين از صف امير نجف چهل هزار مرد شهيد شدند و از تبع معاويه هشتاد هزار و در تاريخ امام يافعى مزبور است كه ( قتل بين الفريقين على ما نقلوا ستون الفاو روى عن ابن سيرين انهم سبعون الفاو العلم عند اللّه تعالى )\r\n\r\nگفتار در بيان شمه‌اى از محاربات صفين و ذكر بعضى از مشاهير قتيلان طرفين\r\n مورخ كه تاريخ عالم نهاد * * ز اخبار صفين چنين كرد ياد *\r\nكه چون گشت نوميد جيش عراق * * ز ارشاد ارباب ظلم و شقاق *\r\nصباحى كه خورشيد عالى مكان * * برافراخت اعلام نصرت نشان *\r\nعلم كرد تيغ ظفر انتقام * * برزم سپاه سيه روز شام *\r\nامير نجف شاه ملك عرب * * على قريشى بنام و نسب *\r\nببست از نطاق كرامت كمر * * بياراست از تاج تأييد سر *\r\nبرافراخت رايات دشمن‌شكن * * ز درع توكل بپوشيد تن *\r\nسپر كرد از حفظ پروردگار * * بزد دست در قبضهء ذو الفقار *\r\nدرآورد پاى ظفر در ركاب * * برآمد بشبديز گردون شتاب *\r\nپى نصرتش جمله جيش عراق * * كه بودند عارى ز عيب و نفاق *\r\nبصحراى صفين كشيدند صف * * گرفته همه گرز و خنجر به كف \r\nو از آنجانب معاويه تيغ بيشرمى برميان بسته و زره بىآزرمى پوشيده و سپر وقاحت بر دوش افكنده و سنان قباحت بر دست گرفته بر مركب خذلان و عناد سوار گشت و ساير اهل بغى و ظلام بمتابعتش مسلح و مكمل شده و مهم از حد مدارا و مواسا درگذشت و از هردو طرف شيران بيشهء وغا و نهنگان درياى هيجا نظم\r\n درفش درخشان برافراختند * * از آن پس بميدان كين تاختند *\r\nسنان تيز كردند بهر مصاف * * كشيدند تيغ جدال از غلاف *\r\nصهيل ستوران برآمد بلند * * تزلزل در اركان عالم فكند \r\nدر روضة الصفا مسطور است كه چون در آن روز فرقهء ناجيه و فئه ياغيه در سايهء اعلام خويش قرار گرفتند از سپاه ظفر مآب شخصى موسوم بحجل بن اثال قدم در ميدان قتال\r\n\r\n","description":"","footnote":"","page_name":" 546 ","page_number":590},
  {"content":"\r\n\r\nنهاده مبارز طلبيد و از لشكر شام اثال نادانسته در برابر آمده پدر و پسر درهم آويختند و اثال كمر حجل را گرفته قوت نمود كه او را برگيرد و حجل درصدد مدافعه آمده هردو پهلوان از پشت زين بر روى زمين افتادند و مغفر از سر ايشان دور گشته يكديگر را بشناختند و دست تعرض از دامان عرض هم كوتاه كرده هريك بسپاه خود پيوستند و در اين‌روز غير از اين واقعه صورتى ديگر روى ننمود و روايت مقصد اقصى آنكه در روز اول از جانب اسد اللّه الغالب عبد اللّه بن بديل الخزاعى و از طرف معاويه يحيى بن قيس الخزاعى بميدان شتافته و آتش قتال اشتعال يافته بجدال يكديگر پرداختند و از هر طرف جمعى كشته گشته خاك معركه را از خون يكديگر گل ساختند و روز ديگر عبيد اللّه بن غمر رضى اللّه عنه بميدان آمده محمد بن حنفيه را بمبارزت خواند و محمد رضى اللّه عنه عزم رفتن كرده امير المؤمنين على فرزند رشيد خود را تسكين داده بنفس نفيس متوجه عبيد اللّه گرديد و عبيد اللّه تاب ديدار ذو الفقار نياورده فرار برقرار اختيار كرد و بقولى در آن روز ميان جعدة بن هبيرة بن ابى وهب القرشى كه خواهرزادهء امير المؤمنين على بود و عتبة بن ابى سفيان حربى صعب روى نمود و جعده لواء مردانگى برافراخت و بضرب تيغ و سنان عتبه را شكست داده منهزم ساخت و روز سوم حريث كه غلام ابن هند بود مستعد قتال گشته با خواجه خود گفت كه اگر پسر ابو طالب را بقتل آورم بايد كه ولايت طبريه را به من ارزانى دارى معاويه گفت زنهار كه با حيدر كرار در مقام قتال نيائى اما اگر هوس جنگ بر ضمير تو مستولى شده با اشتر دست در كمرزن و عمرو عاص بخلاف معاويه حريث را بحرب شاه اوليا اغوا نمود و آن غلام جاهل بر اسب ابن هند سوار شد و جيبه او را پوشيده بميدان خراميد و از على مرتضى التماس مبارزت كرد و آن قدوه احرار بجانب حريث حركت فرموده به مجرد تحريك ذو الفقار او را بدار البوار فرستاد و معاويه از قتل آن نابكار ملول گشته بنابر استصواب عمرو عاص عبيد اللّه بن مسعدة الفزارى را بمواعيد مرغوبه فريب داد تا جامهاى او را در بر كرده بمقاتله شاه مردان شتافت اما چون حيدر كرار ذو الفقار اعجاز آثار بركشيد كه بر فرقش زند ابن مسعده فرياد برآورد كه يا امير المؤمنين من معاويه نيستم و ابو بكره كسوة خود را بر من پوشانيده و مرا بمحاربهء تو مأمور گردانيده آنحضرت فرمود كه انصرف ثكلتك امك و آن بىسعادت معاودت نموده نزد معاويه رفت و ابن هند آغاز خطاب و عتاب كرده ابن مسعده گفت اى معاويه همچنانكه تو جان خود را دوست ميدارى من نيز حيات خويش را ميخواهم و مرا بولايتى كه تصرف در آن موقوف بحرب شاه ولايت باشد احتياجى نيست در مقصد اقصى مذكور است كه در روز چهارم از جنگ معاويه عمرو سكونى را بمحاربه شاه اوليا فرستاد و آنحضرت بمقتضاء عادت پسنديده خود نخست عمرو را نصيحت فرموده بسلوك طريق هدى دلالت نمود و چون آن لعين سخن امير المؤمنين را قبول نكرد آنحضرت كلمهء ( لا حول و لا قوة الا باللّه العلى العظيم ) بر زبان رانده بسر نيزه او را برگرفت و در هوا نگاه داشته گفت نظر كن عمرو فرياد برآورده\r\n\r\n","description":"","footnote":"","page_name":" 547 ","page_number":591},
  {"content":"\r\n\r\nگفت و اللّه كه نار جهنم را ديدم آنگاه جان داده بر زمين افتاد و در روز ششم مغيرة بن خالد البكرى كه صاحب رايت قبيلهء ربيعه بود با خواص قوم خود بميدان رفته بنابر مالى كه در شام داشت عنان موافقت بجانب معسكر معاويه تافت و اقرباء مغيره آغاز جزع و فزع كرده امير المؤمنين على بر مركب تاييد سوار گشت و بيك حمله صفوف شاميان را شكافته خود را بمغيره رسانيد و او را درربوده بخويشانش ملحق گردانيد و گفت اينك ابن عم و رئيس شما آمد اكنون مرا بنصرت او حاجت نيست اگر خواهد در ظل رايت هدايت آيت ما توقف كند و اگر خاطرش مايل بصحبت اهل شقاوت است مضايقه نداريم و مغيره زبان باعتذار گشاده از خيالى كه نموده بود اظهار ندامت كرد در روضة الصفا مذكور است كه روزى احمر غلام ابو سفيان كه از اكثر ارباب عصيان بمزيد بطالت و بطلان اشتهار و امتياز داشت در ميدان آمده شاه مردان را بمبارزت خواند صعصعة بن صوحان بانگ بر وى زده گفت بسزا و جزاء خود برساد كه چون تو سگى را بمقاتله خير العباد فرستاد احمر گفت مثال اين سخنان از غايت جبن گفته مىشود و در آن اثنا شقران مولى خاتم الانبياء صلى اللّه عليه و سلم بقتال احمر شتافت و عز شهادت يافت احمر بغرور هرچه تمامتر كرت ديگر امير المؤمنين حيدر را بميدان طلبيد مردم گفتند اى سگ بازگرد كه تو كفو او نيستى گفت لا و اللّه بازنگردم تا على را نكشم يا سر در سر اين سودا كنم و چون كمال جهالت آن ملعون بر ضمير انور آن حضرت واضح شد عنان عزيمت به طرف ميدان انعطاف داده بازويش را بگرفت و او را برداشته چنان بر زمين زد كه مجموع اعضايش درهم شكست و بعد از كشته شدن احمر كريب بن ابرهه كه بمهابت هيات و وفور قوت متصف بود بميدان آمده شاه مردان را بمحاربه دعوت كرد و مرتفع بن الوضاح و حارث شيبانى از عقب يكديگر بمقابله و مقاتله آن بداختر قيام نموده شربت شهادت چشيدند آنگاه شاه ولايت‌پناه آهنگ جنگ كريب كرده عبد اللّه بن عدى الحارثى گفت يا امير المؤمنين اميد وارم كه مرا دستورى دهى تا بحرب اين لعين اقدام نمايم اگر غالب آيم فهو المطلوب و الا در ركاب هدايت انتساب تو شهيد شده باشم و عبد اللّه اجازت يافته نزديك كريب رفت و ساعتى نبرد كرده از پاى درآمد و از مصيبت او شاه ولايت منقبت متاثر گشته سمند تيزكام را در ميدان راند و كريب را از كربت سخط احديت تخويف نموده نصيحت كرد كه سالك طريق نجات گردد كريب گفت كه به اين شمشير كه در دست دارم مانند تو بسيار كس كشته‌ام و شمشير حواله اسد اللّه الغالب كرد و آن حضرت حملهء او را بسپر صبر دفع فرمود و تيغى بر فرقش فرود آورد كه تا قربوس زين دو پاره شد و از مشاهده آنحال غلغله در سپاه افتاده دوست و دشمن آفرين بر آن دست و بازوى دشمن‌شكن كردند و امير المؤمنين بصف خويش باز گشته محمد بن حنفيه را بجاى خود بازداشت و يكى از ابناء اعمام كريب از غايت كرب نزديك بمحمد رفته گفت سوارى كه پسر عم مرا كشت كجا رفت محمد گفت اينك من بنيابت او ايستاده‌ام و خصم بر وى حمله كرده عاقبت بر دست محمد بقتل رسيد و همچنين\r\n\r\n","description":"","footnote":"","page_name":" 548 ","page_number":592},
  {"content":"\r\n\r\nيك‌يك تن از قرابتان و دوستان كريب بمقاتله محمد رضى اللّه عنه ميشتافتند تا هشت نفر بضرب تيغ بيدريغش عنان بجانب جهنم تافتند و روايت كشف الغمه آنكه بعد از كشته شدن كريب سه كس ديگر از اتباع معاويه بمبارزت شاه ولايت مبادرت نموده بقتل رسيدند آنگاه حضرت امير المؤمنين على معاويه را بمحاربه دعوت نمود معاويه گفت مرا بجنگ تو حاجتى نيست اما عروة بن داود كه از جملهء اتباعش بود بقتال حيدر كرار شتافته بضرب ذو الفقار از پا درافتاد و على مرتضى فرمود كه انطلق الى النار و تكبير گفته بصف خويش پيوست نقلست كه روزى عبد الرحمن بن خالد بن الوليد از جانب معاويه بميان معركه رفته مبارز خواست و مالك اشتر با او برابر شده شمشيرى بر مغفرش زد چنانچه خود شكسته تيغ بسر عبد الرحمن رسيد و عبد الرحمن بازگشته معاويه را گفت ديگر ما را طاقت نمانده كه خون عثمان را طلب نمائيم معاويه گفت از محاربه بسيار ملول شدى و از اين قدر جراحت كه در وقت ملاعبه به اطفال رسد نالان گشتى عبد الرحمن گفت تو بفراغ بال بر سرير اقبال نشسته نظاره مينمائى و ما بضرب و طعن شمشير و نيزه گرفتاريم چرا يك بار تو هم بكارزار اشتغال نمىفرمائى معاويه از سخنان عبد الرحمن خندان شده سلاح بر خود راست كرد و روى بصف امير نجف نهاده رجزى بر زبان راند و بكنايت از قبيلهء همدان مبارز طلبيد سعيد بن قيس الهمدانى از سپاه افضل همهء طبقات انسانى بميدان رفته چون دانست كه غنيم او كيست فى الحال اسب برانگيخت و بر او حمله كرد و معاويه مانند گنجشك از بيم چنگال عقاب فرار نموده بخيمه خويش رفت و از غايت خشيت با هيچكس سخن نگفت و همدران روز مالك اشتر بميدان شتافته عبيد اللّه بن عمر عنان عزيمت بمبارزت او تافت و چون نزديك به مالك رسيد از نام و لقبش پرسيد و مالك نام خود بر زبان آورد عبيد اللّه متأمل شد و گفت اى عم اگر من ميدانستم كه تو مبارز ميطلبى بجنگ نمىآمدم اكنون برخصت تو بازميگردم مالك اشتر گفت از عار فرار نمىانديشى عبيد اللّه گفت اگر مردم گويند ( فر جزاه اللّه ) بهتر است از آنكه گويند ( قتل رحمه اللّه ) آنگاه عبيد اللّه باشارت اشتر برگشته چون نزد معاويه رسيد ابن هند آغاز تعرض كرده گفت اى پسر عم چرا اين همه ترس به تو راه يافت در صفت رجوليت ميان تو و اشتر چه فرق است عبيد اللّه گفت تو چرا بجنگ او نمى روى معاويه جواب داد كه من بمقاتله كسى رفتم كه در شجاعت كم از اشتر نيست يعنى سعيد بن القيس الهمدانى عبيد اللّه گفت اين سخن راست است اما چون سعيد به تو نزديك رسيد مانند روباه از چنگ شير گريختى معاويه گفت به خدا سوگند كه اگر با على بن ابيطالب در ميدان باشم عيب فرار برخود نپسندم در اين اثنا آواز مبارك امير المؤمنين على به گوش معاويه و عبيد اللّه رسيد كه ميفرمود اى پسر هند دست از ريختن خون مسلمانان كوتاه كن و قدم در ميدان نه تا با يكديگر نبردآزمائى كنيم اگر تو غالب آئى عالمى را بربائى و اگر حضرت عزت مرا نصرت دهد مردم ازين محنت نجات يابند معاويه چون دانست كه قايل اين سخن كيست و مقصودش چيست دم بر او فرورفت و عبيد اللّه بن عمر بر زبان آورد كه اى معاويه\r\n\r\n","description":"","footnote":"","page_name":" 549 ","page_number":593},
  {"content":"\r\n\r\nگفتار موافق كردار بايد اينك حيدر كرار ترا ميخواند اگر داخل شجعانى و پسر ابى سفيانى بيرون رو تا دست برد ترا نظاره كنيم و معاويه همچنان مهر سكوت بر لب نهاده هرچند عبيد اللّه او را بر قتال تحريص نمود به جائى نرسيد و چون امير المؤمنين دانست كه معاويه بمبارزت مبادرت نخواهد نمود عنان يكران بصفوف دشمنان انعطاف داد و ميمنه و ميسرهء ايشان را برهم زده در ضمان امان مهيمن منان بازگشت و عبيد اللّه معاويه را از آن شجاعت شاه ولايت متغير ديده با او گفت كه ما ترا از اين دليرتر مىپنداشتيم از پيش سعيد بن قيس بگريختى و چون على ترا بمقاتله دعوت كرد از بيم او بلرزه درافتادى نميدانم كه اين مهم چگونه تمشيت خواهد پذيرفت و معاويه از شنيدن اين سخنان در خشم شده عمرو عاص را گفت مىبينى كه پسرزاده خطاب جرأت نموده با ما چه خطاب مىكند عمرو جواب داد كه راست ميگويد مناسب نيست كه ابن ابيطالب در ميدان آمده ترا بمبارزت خواند و تو خود را از محاربت معاف داشته قدم پيش ننهى معاويه گفت مگر هوس خلافت دارى كه مرا بقتال على مرتضى ترغيب مينمائى و من هيچكس را نديدم كه با او بميدان رفته باشد و بجان خلاص يافته عمرو گفت به خدا سوگند كه مرا طمع خلافت نيست و ليكن اين كار تو مستلزم عيب و عار است معاويه خندان شده مقارن آن حال ابن عم خير الناس لباس خود را تغيير داده بميدان خراميد و مبارز طلبيد عمرو عاص آن حضرت را نشناخته گامى چند پيش نهاد حيدر كرار برگرد عمرو ميكشت و نزديكش نميرفت تا او دلير شده از صف لشكر معاويه دور تر افتد و عمرو اين معنى را بر جبن حمل نموده چند قدم ديگر پيش رفت و رجزى خواند مضمون اينكه اى كشندگان عثمان اعضاى شما را بتيغ تيز ريز خواهم كرد اگرچه ابو الحسن باشد در ميان شما و آنحضرت آن رجز را جواب داده عمرو دانست كه غنيم او كيست لاجرم پشت بر معركه كرده روى بگريز نهاد و حيدر كرار سلام اللّه عليه اسب از عقب او برانگيخته نيزهء بوى رسانيد و سنان نيزه بر دامن زره عمرو آمده از اسب درگذشت و بر قفا افتاده هردو پاى خود را علم كرد و چون ازار در پا نداشت عورتش نمودار شد و امير المؤمنين از مشاهده آنصورت دست از عمرو باز كشيده مراجعت فرمود و بروايتى گفت يا ابن الباغيه برو كه تو آزاد كردهء عورت خودى و چون عمرو در غايت خجالت و انفعال نزد معاويه رسيد ابن ابى سفيان زبان طعن و تعريض گشاده مدتى در اين باب با عمرو سخريت و استهزا ميكرد در كشف الغمه مسطور است كه در يكى از ايام صفين كه حضرت امير المؤمنين بمبارزت معاويه را دعوت ميفرمود بسر بن ارطاة كه بشجاعت مشهور بود و از غايت شرارت در عداوت عترت طاهره نبوى غلو مينمود جهت قتال آنحضرت بميدان شتافت و امير المؤمنين على بر او حمله كرد و بسر از وفور وهم خود را بر قفاء انداخت و تقليد عمرو عاص كرده هردو پاى خود را مرتفع گردانيد تا عورتش برهنه شد لاجرم امير المؤمنين على كرم اللّه وجهه او را همچنان گذاشته بازگشت و بسر سراسيمه برجسته و خود از سرش افتاد مردم او را\r\n\r\n","description":"","footnote":"","page_name":" 550 ","page_number":594},
  {"content":"\r\n\r\nبشناختند و آواز برآورد كه يا امير المؤمنين اين بسر بن ارطاة است آنحضرت فرمود كه بگذاريد او را كه لعنت خداى به روى باد و معاويه در خنده شده بسر را گفت ( لا بأس عليك فقد نزل لعمرو مثلها ) نقلهء اخبار بقلم خجسته شيم رقم فرموده‌اند كه روزى عزار بن الادهم كه در ميان شاميان پهلوانى بود معظم بميدان آمده عياش بن ربيعهء هاشمى را بمبارزت خواند و عياش ملتمس او را قبول نموده هردو از اسب پياده شدند و مدتى درهم در آويخته بالاخره عياش غالب آمد و بيك ضرب شمشير مدت عيش عزار بن الادهم را بسر آورد و از آن ضربت اتباع امير المؤمنين شادمان گشته آواز تحسين باوج عليين رسانيدند و آنحضرت عياش را طلبيده فرمود كه من ترا و ابن عباس را فرمودم كه از محل خود حركت منمائيد و مركز خالى نگذاريد چرا خلاف وصيت كرده بميدان ميروى و فرمان مرا سهل ميشمارى عياش گفت يا امير المؤمنين چون دشمن مرا بمحاربت دعوت كرد اگر در برابر او نميرفتم محمول بر جبن ميشد امير المؤمنين فرمود كه محافظت وصيت امام از قول خصم بهتر است در اين اثنا دو مرد از بنى لخم بمواعيد معاويه فريفته گشته جهت طلب خون عزار بميان هردو صف آمدند و عياش را طلبيدند و حيدر كرار بر اسب عياش سوار شده و جوشنش را پوشيده بميدان خراميد و يكى از آن‌دو خون گرفته بر آنحضرت حمله نمود شاه ولايت او را از ميان به دو نيم زد چنانچه از حدت شمشير و سرعت ضرب دلاور دلير آن شخص دو نيم شده لحظهء از اسب نيفتاد و نظاركيان تصور كردند كه زخم خطا گشت و بعد از حركت اسب هر نيمهء او به طرفى افتاد و آن مدبر ديگر نيز بضرب ذو الفقار از پاى درآمد معاويه چون دانست كه قاتل لخميان شاه مردان است گفت لعنت بر لجاج باد كه بارگيريست كه هرگاه بر آن نشستم مخذول گشتم در روضة الصفا مسطور است كه روزى از مبارزان شام شخصى عثمان بن وايل الحميرى نام كه در شجاعت سرآمد روزگار بود و نزد ارباب اخبار زياده بر صد سوار نامدار بميدان آمده بضرب تيغ عياش بن ربيعه مقتول گشت و بعد از لحظه‌اى حمزه برادر عثمان كه او نيز در غايت جلادت بود آهنگ جنگ نموده امير المؤمنين على سلاح عياش را پوشيد و بجانب حمزه رفته به مجرد تحريك ذو الفقار سر او را با دوش از بدن جدا ساخت آنگاه عمرو بن عيش اللخمى بتصور آنكه قاتل حمزه عياش است بر امير حمله كرد و آنحضرت او را چنان دو نيم زد كه نصف بالاى جسد آن لعين بر زمين افتاده نيمهء پايان بر زين بماند و چون اين صورت بديع مشاهدهء عمرو عاص گشت گفت غير على بن ابيطالب كسى اين نوع زخم نتواند زد و معاويه زبان انكار گشاده عمرو گفت تمامى سپاه را بگوى كه بيكبار حمله كنند اگر اين سوار حيدر كرار باشد روى گردان نخواهد شد و اگر كسى ديگر باشد خواهد گريخت و معاويه بر آن موجب عمل نموده آنحضرت قدمى از موضعى كه ايستاده بود بازپس ننهاد و هم آنجا اشارت فرمود تا سپاه منصور نيز بمبارزت مبادرت نمايند و در آن روز سى و سه كس از شاميان نابكار بضرب ذو الفقار بدار البوار شتافتند روايتست كه نوبتى از لشگر معاوية بن ابى سفيان ملعونى موسوم بمخارق بن عبد الرحمن بميدان آمده مبارز خواست و از سپاه آن مظهر\r\n\r\n","description":"","footnote":"","page_name":" 551 ","page_number":595},
  {"content":"\r\n\r\nالطاف و ايادى مؤمن بن عبيد المرادى با او محاربت نموده شهيد شد و مخارق از غضب خالق نينديشيده سر آن مؤمن را از تن جدا كرد و رويش بر خاك نهاده عورتش را برهنه ساخت و نوبت ديگر در جولان آمده مبارز خواست و مسلم بن عبدربه الازدى در برابر او رفته از عقب مؤمن بجوار مغفرت حضرت مهيمن پيوست و مخارق دو مسلمان ديگر را نيز بعز شهادت رسانيد و با مجموع ايشان همان عمل بجاى آورد آنگاه شاه ولايت پناه تغيير لباس كرده روى بميدان نهاد و مخارق بر آن افضل خلايق حمله كرد و آنحضرت بيك ضربت شمشير نصف بدن او را طولا از پشت زين بر روى زمين انداخت و از اسب فرود آمده سر پرشر آن بداختر را از مركب تن جدا كرد و بر زبر خاك گذاشت چنانچه روى او بجانب آسمان بود و هفت مبارز از ملاعين شام جهت انتقام قتل مخارق متعاقب يكديگر بمبارزت امير المؤمنين حيدر مبادرت نموده به مجرد تحريك ذو الفقار از پاى درآمدند مخالفان چون صورت حال براين منوال ديدند متوهم گشته ديگر كسى قدم در ميدان ننهاد و معاويه غلام خويش حارث را كه بصفت جرأت و جلادت اتصاف داشت مخاطب ساخته گفت همت بر دفع اين سوار مصروف دار كه غير از تو كسى با او قتال نتواند نمود حارث گفت ايها الامير من اين مبارز را چنان مىبينم كه اگر جميع پهلوانان شام بهيأت اجتماعى بر وى حمله كنند روى نگرداند بلكه بيشتر ايشان را بقتل رساند غالبا خاطر مبارك تو از من ملال يافته است كه مرا بمحاربهء او مأمور ميگردانى لاجرم من از جان شيرين دست شسته ترا وداع ميكنم و بميدان ميروم معاويه گفت معاذ اللّه كه من به هلاكت تو راضى شوم اگر ترا مصلحت در محاربت اين شخص نيست توقف نماى تا ديگرى مباشر دفع شر او شود و حارث اين معنى را فوزى عظيم دانسته معاويه هرچند دليران شام را بر قتال امير المؤمنين تحريض نمود هيچكس زبان بقبول آن امر خطير نگشود و چون آنحضرت دانست كه كس بميدان نمىآيد مغفر از فرق همايون برداشته گفت منم ابو الحسن و از شنيدن آواز آن شاه دشمن‌شكن غلغله در ميان دوست و دشمن افتاده حارث بمعاويه گفت پدر و مادرم بفداى تو باد اكنون دانستى كه فراست من چه درجه دارد من اگر بحرب او مىشتافتم اكنون خود را از جمله مقتولان مىيافتم در مقصد اقصى مذكور است كه در روز دوازدهم از ايام محاربه ذو الكلاع الحميرى كه موسوم بسميفع بود باغواى معاويه و امداد عبيد اللّه بن عمر بمقاتلهء ربيعه و همدان اقدام نمود و امير المؤمنين على عبد اللّه بن عباس و خندف الحنفى را بمعاونت ربيعه و همدان مامور گردانيد و فرمود كه چون نظر خندف بر ذو الكلاع افتد او را بقتل آرد يا كشته شود و چنانچه بر زبان الهام بيان آنحضرت گذشته بود در آن روز ذو الكلاع بر دست خندف كشته گشت و حميريان كه قوم او بودند انهزام يافتند و نسب ذو الكلاع بملوك بنى حمير ميرسيد و او زمان فرخنده‌شان حضرت رسول را صلى اللّه عليه و سلم دريافت اما بسعادت ملازمت آنحضرت فايز نشد و بعد از قتل او پسرش شرحبيل بمعسكر امير المؤمنين حيدر آمده جسدش را بمعسكر معاويه برد و در روز سيزدهم حوشب بن ذى ظليم كه از جملهء\r\n\r\n","description":"","footnote":"","page_name":" 552 ","page_number":596},
  {"content":"\r\n\r\nاعاظم يمن بود و متابعت معاويه مينمود بميدان آمده بر دست سليمان بن صرد الخزاعى بقتل رسيد و در روز چهاردهم عبد اللّه بن بديل بن ورقاء الخزاعى كه از جملهء اصحاب حضرت رسالتمآب بود و ملازمت جناب ولايت مآب ميفرمود بعز شهادت فايز گشت در مقصد اقصى مذكور است كه در آن روز عبد اللّه بن بديل با قوم و خيل بمعركه شتافته فرمود تا همه غلافهاى شمشير بشكستند و دل در قتال ارباب ضلال بستند و معاويه ابن مسعده را بپيوند حكومت ولايت مكه و توابع فريفته بمقاتلهء عبد اللّه فرستاد و از جانب امير المؤمنين حيدر مالك اشتر بامداد عبد اللّه مامور گشته چون جنگ در پيوست ابن مسعده بر عبد اللّه بن بديل حمله كرد و عبد اللّه حمله او را رد نمود و بيك ضرب شمشير دست آن بيسعادت را مقطوع گردانيد و بضربت ديگر كارش باتمام رسانيد و سهل بن عبد اللّه اليشكرى كه از جمله نديمان ابن ابى سفيان بود بعد از ابن مسعده بر دست عبد اللّه بن بديل كشته گشت آنگاه لشگر شام از اطراف و جوانب عبد اللّه درآمدند و حربى در كمال شدت وقوع يافته آخر الامر عبد اللّه شربت شهادت چشيد گويند نود زخم بر اعضاى مباركش يافتند يكى بر سر و دو بر رو و باقى بر ساير اعضاء و ابو عمرة الانصارى نيز در آن روز از زخم تيغ معاويه عالم را بدرود كرد و بروايتى هم در آن روز خزيمة بن ثابت انصارى كه رسول حضرت بارى گواهى او را بمنزلهء شهادت دو كس داشته بود و بنابراين او را ذو الشهادتين ميگفتند بضرب شمشير شاميان شهادت يافت و بروايت صاحب مقصد اقصى در روز شانزدهم هاشم بن عتبة بن ابى وقاص كه برادرزاده سعد بود بمبارزت شاميان پاى در ميدان نهاده از لشكر معاويه جوانى نو رسيده كه بصباحت رخسار و لطافت گفتار اتصاف داشت در برابر هاشم آمده رجزى خواند مضمون آنكه من از اولاد ملوك غسانم و از متابعان عثمان و از طلب‌كاران خون ابن عفان از شاه مردان هاشم گفت اى پسر قتل عثمان در حضور صحابه وقوع يافته و ذمهء امير المؤمنين از اين تهمت مبرا است آن جوان گفت اصحاب من ميگويند كه امير شما باقامت نماز قيام نمينمايد هاشم گفت ويحك اول كسى كه با رسول صلى اللّه عليه و سلم نماز گذارد او بود و اتباع او اكابر مهاجر و انصاراند كه در سلك اعاظم علما و فقها انتظام دارند جوان چون اين سخن بشنيد تازيانه بر اسب زد و صفوف را بشكافت و سعادت ملازمت شاه ولايت دريافت و در آن روز وليد بن عقبه با جمعى از فرسان شام بمقابله و مقاتلهء هاشم قيام نموده او را بعز شهادت رسانيدند و امير المؤمنين از قتل هاشم غمناك و متالم گشته رايت را بولدا و عبد اللّه ارزانى داشت و عبد اللّه بميدان رفته چندان قتال كرد كه او نيز روى بروضهء رضوان آورد و روز ديگر كه شهسوار خورشيد منير بر سبز خنك سپهر برآمده هيئات جسدانى عالم را بجوشن نورانى بياراست شاه اوليا درع حضرت مصطفى را عليه من الصلاة انماها در پوشيد و بر اسبى بحير نام سوار شده با اولاد كرام و ابن عباس و عمار بن ياسر رضى اللّه عنهما روى بقبيله معاويه آورد و نام خلقى را از ملاعين شام بضرب حسام خون‌آشام از صحيفه هستى محو كرد و معاويه\r\n\r\n","description":"","footnote":"","page_name":" 553 ","page_number":597},
  {"content":"\r\n\r\nدر آن روز عبيد اللّه بن عمر را با دو هزار سوار جوشن‌پوش بميدان فرستاده عبيد اللّه امام حسن را طلب نمود و محمد بن ابى بكر نزد او رفته زبان بنصيحتش بگشود و گفت عجب خطائى از تو واقع شد كه با معاويه بيعت كردى و حال آنكه اگر معاويه با تو بيعت ميكرد مناسب‌تر ميبود زيرا كه او طليق بن طليق است عبيد اللّه جواب داد كه مرا با تو سخنى نيست حسن را بگوى كه نزديكتر آيد و چون امام حسن عليه السّلام پيش او آمد عبيد اللّه با آن جناب گفت كه مردم پدر ترا دوست نمىدارند هيچ توانى كه اين مهم را تو قبول نمائى تا ما دست در دامان متابعت تو زنيم زيرا كه تو فرزند فاطمه رضى اللّه عنها هستى و حالا در تمامى روى زمين از تو كسى بزرگتر نيست امام حسن فرمود اى عبيد اللّه شرم نميدارى كه باوجود امير المؤمنين مرا افضل خلايق ميگوئى و حال آنكه حضرت رسول صلى اللّه عليه و سلم در حق من و برادرم فرمود كه ( انتما سيدا شباب اهل الجنة و ابوكما خير منكما ) اى كاشكى من تار موئى بودمى بر سينهء پدر خود آنگاه امام حسن رضى اللّه عنه مراجعت فرموده عبيد اللّه مبارز طلبيد پهلوانى از سپاه ظفر قرين بر او تاخته بيك ضرب شمشير كار او را آخر ساخت و در قاتل او اختلاف واقع شد همدانيان گفتند هانى بن خطاب آن مهم را از پيش برد و مردم حضرموت بر زبان آوردند كه مالك بن عمرو عبيد اللّه را بقتل آورد و قوم ربيعه قايل شدند كه قاتل او حريث بن جابر حنفى است و ابو حنيفه دينورى در تاريخ خويش آورده كه اين روايت به صحت اقربست اما عقيدهء صاحب ترجمهء مستقصى آنكه كشندهء عبيد اللّه زياد بن حفصه بود و العلم عند اللّه تعالى در مقصد اقصى و مؤلفات بعضى ديگر از علماء مسطور است كه در روز بيست و ششم از ايام محاربهء صفين عمار بن ياسر رضى اللّه عنه عزم رزم مصمم گردانيده عنان يكران بجانب ميدان انعطاف داد و على مرتضى او را از امضاء آن عزيمت مانع شد عمار گفت اى امير المؤمنين به خدا پناه ميگيرم از آنكه عاصى كشته شوم آنگاه بر مخالفان حمله كرده حارث برادر ذو الكلاع الحميرى را كه در برابر او آمد بقتل رسانيد و در اثناء اشتعال آتش قتال عطش بر وى استيلا يافته آب طلبيد قدحى ضياح يعنى شيرى كه جهت كسر غلظت آب بدان آميخته باشد بنظرش آوردند و عمار ضياح را ديده تكبير گفت و مقدارى از آن آب آشاميده بر زبان گذرانيد كه رسول صلى اللّه عليه و سلم مرا خبر داده گفت اى عمار قاتل تو از فيهء باغيه باشد و مقتل تو در ميان جبرئيل و ميكائيل خواهد بود و علامت قتل تو آن باشد كه آب خواهى و قدحى ضياح پيش تو آرند ( بناء على هذا ) من بيقين دانستم كه آخر ايام حيات من امروز است و باز آغاز قتال كرده مدبرى كه مكنى بابو العاديه و موسوم به بسار بن سبع بود نيزهء بر تهىگاه او زد و عمار از آن زخم بيتاب شده از اسب درافتاد و جمعى از اصحاب هدايت بر ابو العاديه حمله كرده او را همانجا بقتل رسانيدند در ترجمه مستقصى از سفيان بن عوف مرويست كه بعد از شهادت عمار رضى اللّه عنه شخصى نزد معاويه رفته گفت مردى متصف بدين صفات از لشكر عراق كشته گشته معاويه گفت آنكس\r\n\r\n","description":"","footnote":"","page_name":" 554 ","page_number":598},
  {"content":"\r\n\r\nعمار ياسر است هركس سر او را به نظر من آرد انبانى درهم به دو دهم و پس از لحظهء وليد بن عقبه و ابن الجون السكونى پيش معاويه آمده سر عمار را آوردند و هريك بانفراد دعوى قتل عمار كردند معاويه گفت نزد عبد اللّه بن عمرو عاص رويد تا ميان شما حكم نمايد و ايشان بحضور عبد اللّه بن عمرو رفته او از وليد پرسيد كه عمار را چگونه كشتى جواب داد كه بر وى حمله كرده بقتلش رسانيدم عبد اللّه گفت تو قاتل او نيستى آنگاه سكونى را گفت از كيفيت قتل عمار مرا خبر ده سكونى جواب داد كه در آن زمان كه بر يكديگر حمله كرديم طعن من بر وى كارگر آمد و عمار از مركوب جدا شده گفت نجات نيابد آنكه ندامت و خسارت او بحضور جبرئيل و ميكائيل بود اين سخن ميگفت و بر يمين و يسار نظر مىانداخت تا من سر او را از بدن جدا كردم عبد اللّه گفت ( خذا الجواب و بشر بالعذاب ) سكونى گفت اگر كشته شويم واى بر ما و اگر بكشيم واى بر ما و انبانرا انداخته بر زبان راند كه ( انا للَّه و انا اليه راجعون ) و اين قيل و قال بسمع معاويه رسيده عبد اللّه را از تلفظ بامثال آن سخنان منع نمود و عبد اللّه گفت تو بدين قدر راضى نيستى كه ما با تو در اين محاربت موافقت مينمائيم و اكنون ما را از اظهار آنچه از حضرت رسالت صلى اللّه عليه و سلم شنيده‌ايم مانع آئى در بعضى از روايات آمده است كه چون عمار شربت شهادت چشيد عبد اللّه بن عمرو ملول و محزون نزد معاويه رفته گفت مردم ما عمار ياسر را كشتند و حال آنكه رسول صلى اللّه عليه و سلم در حق او فرموده بود كه ( يا عمار يقتلك الفئة الباغية ) معاويه گفت قاتل عمار كسى است كه او را بجنگ آورده و اين سخن بىتوجيه معاويه بسمع شريف امير المؤمنين على رسيده گفت بر اين تقدير حمزه را رضى اللّه عنه حضرت مصطفى صلى اللّه عليه و سلم كشته باشد نه وحشى و بروايتى آنكه اين جواب مسكت را عبد اللّه بن عمرو بمعاويه گفت و معاويه در خشم شده سه روز با عبد اللّه سخن نكرد در بسيارى از نسخ معتبره به نظر درآمده كه امير المؤمنين حيدر از مصيبت عمار ياسر رضى اللّه عنه بغايت غمگين گشت و بر زبان بلاغت آئين راند كه هركه از وفات عمار تنگدل نشود او را از اسلام نصيبى نباشد خداى بر عمار رحمت كناد روزى كه از قبر او را برانگيزند و در آن ساعت كه او را از نيك و بد سؤال كنند هر وقت كه در خدمت رسول صلى اللّه عليه و آله و سلم سه كس را ديده‌ام چهارم ايشان عمار بوده و اگر چهار كس ديده‌ام پنجم بوده نه يك نوبت عمار را بهشت واجب شد بلكه بارها استحقاق آن پيدا كرده جنات عدن او را مهيا و مهنا باد كه او را بكشتند و حق با او بود و او با حق بود چنانچه رسول صلى اللّه عليه و آله و سلم در شان وى فرمود كه ( يدور الحق مع عمار حيثما دار ) و امير المؤمنين على كرم اللّه وجهه بنفس نفيس بر عمار نماز گذارده بدست همايون خويش او را در خاك نهاد مدت عمر عمار نود و يكسال بود رضى اللّه عنه در مقصد اقصى مذكور است كه ابى بن قيس كه صاحب عبد اللّه بن مسعود بود هم در روز قتل عمار شهيد شد و پاى برادر ابى علقمه در همين روز از دست برد شاميان مقطوع گشت و علقمه پيوسته گفتى كه دوست ندارم كه پاى من درست بودى زيرا كه از قطع اين عضو\r\n\r\n","description":"","footnote":"","page_name":" 555 ","page_number":599},
  {"content":"\r\n\r\nاحسن ثواب از مسبب الاسباب طمع ميدارم و علقمه بواسطه شهود در معركهء صفين بر ساير اصحاب ابن مسعود تفضيل نمودى و بادراك شرف ملازمت على مرتضى تفاخر فرمودى و از مشاهير شهداء صفين ديگرى ابو الهيثم مالك بن التيهانست كه در سلك نقباء انصار انتظام داشت و بروايت صاحب مستقصى و امام يافعى و بعضى ديگر از مورخين سيد التابعين اويس بن عامر القرنى كه از غايت اشتهار و وفور علوشان و سمومكان او از شرح و بيان مستغنى است هم در آن معركه بر دست تبع معاويه كشته گشت در يكى از كتب معتبره به نظر درآمده كه روزى اويس قرنى بر كنار آب فرات وضو ميساخت كه ناگاه آواز طبلى به گوش او رسيد پرسيد كه اين چه صداست گفتند آواز طبل شاه ولايت پناه است كه بحرب معاويه ميرود اويس گفت هيچ عبادت نزد من از متابعت على مرتضى بهتر نيست آنگاه بملازمت آنحضرت شتافته غاشيهء موافقتش بر دوش داشت تا در يكى از آن معارك شربت شهادت چشيد اما عقيدهء صاحب سير السلف آنست كه اويس رضى اللّه عنه در غزاء آذربايجان به مرض طبيعى متوجه عالم آخرت گرديد رحمة اللّه عليه\r\n\r\nذكر مراسله امير المؤمنين على رضى الله عنه و معاوية بن ابى سفيان و بيان آخرين محاربه‌اى كه واقع شد در ميان ارباب هدايت و اصحاب عصيان\r\nواقفان آثار سلف و راويان اخبار خلف صحايف اوراق را به اين ارقام مشرف ساخته‌اند كه چون زمان محاربهء صفين در صفين امتداد يافت و بسيارى از نامداران عراق و شام كشته گشته در اكثر ايام پرتو انوار فتح و نصرت بر پرچم علم شاه ولايت تافت و معاويه آثار عجز و انكسار بر وجنات احوال اتباع خود مشاهده نمود آغاز حيله و تلبيس كرد و نامه‌اى در قلم آورده نزد ابن عم حضرت خاتم صلى اللّه عليه و سلم ارسال داشت مضمون مكتوب آنكه اگر تو و ما ميدانستيم كه مهم محاربه بدين مرتبه خواهد انجاميد اصلا در اين امر شروع نمىنموديم اكنون صلاح در آنست كه از گذشته هيچ نگوئيم و از طرفين طريقهء مصالحه پوئيم و چنانچه ما ببقاء خود اميدواريم تو نيز اميدوارى و چنانچه ما از موت خوف و هراس داريم تو نيز خايفى و بر تو پوشيده نيست كه اخيار و صلحا در اين مخاصمت و محاربت بقتل رسيدند و اگر بساط جنگ منطوى نگردد بقية السيف نيز نمانند و من پيش ازين التماس كرده بودم كه حكومت شام را به من ارزانى داشته مرا تكليف متابعت خويش نفرمائى و حالا نيز همان ملتمس را تكرار مينمايم بايد كه مضايقه نكنى چه ما همه از عبد مناف متولد شده‌ايم و از يك اصل متفرع گشته و هيچ‌يك را از ما بر ديگرى تفضل و رجحان نيست و السلام و چون اين نامه بامير المؤمنين على رسيد در جواب نوشت كه اما بعد اى معاويه مكتوب تو به من رسيد و مضمون آن بوضوح انجاميد و بغى و عناد و ظلم و فساد تو روشن\r\n\r\n","description":"","footnote":"","page_name":" 556 ","page_number":600},
  {"content":"\r\n\r\nگرديد آنچه نوشته بودى كه اگر تو و ما ميدانستيم كه مهم جنگ بدينجا منجر خواهد شد در اين كار شروع نميكرديم من بارى امروز بر كارزار تو حريص‌ترم از آنكه ديروز بودم و يوما فيوما اين معنى سمت ازدياد خواهد پذيرفت و آنچه گفته بودى كه ميان ما و شما در خوف و رجا مساواتست چنين نيست زيرا كه شما اهل شك و زيغيد و ما ارباب ثبات و يقين ديگر آنكه حرص عراقيان باحراز مثوبات اخروى بيشتر است از ميل شاميان بمزخرفات دنيوى اما حديث التماس حكومت شام بىمبايعت و متابعت من قبول نيست پيش از اين هم مسألت نموده بودى و باجابت مقرون نگشته بود اكنون چه واقع شد و كدام حق بر ذمهء من ثابت كردى كه مستحق آن عطيه گشتى و آنچه قلمى كرده بودى كه ما هردو پسران عبد منافيم اين سخن راستست و آن غلط كه هيچ‌يك را بر ديگرى فضل و رجحان نيست زيرا كه هرگز عبد شمس چون هاشم نبود و حرب با عبد المطلب برابرى نتوانست نمود و صخر يعنى ابو سفيان بگرد ابو طالب نتوانست رسيد و ترا با من مقابل نتوان گردانيد از آنكه طليق بن طليق با رونده طريق توفيق دم مساوات نتواند زد نه ترا مسابقتى در اسلام و نه موافقتى در مهاجرت نبى عليه الصلاة و السلام پس با من كه ابن عم حضرت خاتم و برادر او و وصى او و وارث علم او و خليفهء اويم بچه فضيلت معارضه نمائى و نسبت من با رسول نسبت هارون است با موسى عليهما السلام و اگر باب پيغمبرى به مهر نبوت حضرت خاتم الانبياء محتوم نگشتى هرآينه چنان كه بولايت خاص اختصاص دارم بنبوت عام موسوم ميبودم حضرت واهب العطيات مرا بتشريف آيات بينات مشرف ساخته و رايات عنايات بر سر من افراخته اولاد كرام مرا با ابناء لئام تو چگونه قياس توان كرد و بر خاطر فاتر تو خطور نكند كه مرا از قتال و جدال تو ملال و كلال روى نموده اگر عرب را سعادت موافقت من مساعدت ننمودى ببلائى مبتلا شدندى كه واقعهء از آن مشكل‌تر و حادثه‌اى از آن هايل‌تر نبودى  ( وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ )  و السلام و چون اين مكتوب فصاحت اسلوب بمعاويه رسيد و بر مضمون بصدق مقرون آن مطلع گرديد از مصالحه مأيوس گشته مجددا به ترتيب اسباب كارزار قيام و اقدام نمود و روز ديگر كه خورشيد انور در فضاء سپهر اخضر لواء ضيا گستر برافراخت و افنا و اعدام سپاه ظلمت انجام شام را و جههء همت عالى نهمت ساخت امير المؤمنين على كرم اللّه وجهه دستيار ميمنت آثار نبوى را بر سر بسته و درع فرخنده دثار مصطفوى را دربر افكنده و شمشير آن خجسته شمايل را حمايل كرده و تازيانه آنحضرت را كه ممشوق نام داشت بر دست گرفته بر مركب تاييد ربانى سوار گرديد و بميان هردو صف خراميد و خطبهء فصيح بليغ بر زبان الهام بيان راند و اصحاب هدايت انتساب را بصبر و ثبات وصيت كرده نصايح سودمند نموده بر مقاتله و مجادله ارباب عناد و شقاق ترغيب و تحريض فرمود و سرداران سپاه عراق و حجاز بقدم وفا و وفاق پيش آمده ده هزار سوار كارديده با تيغهاى كشيده بموافقت شاه ولايت بجانب اهل غوايت عنان انعطاف دادند و چون بصفوف مخالفان\r\n\r\n","description":"","footnote":"","page_name":" 557 ","page_number":601},
  {"content":"\r\n\r\nنزديك رسيدند جمله بيك نوبت حمله كردند و بسان شير ژيان و پيل دمان بميان شاميان درآمده چندان خون ريختند كه تصور شد كه دست‌وپاى مراكب را به حنا رنگين ساخته‌اند و از اين دست‌برد پاى ثبات معاونان معاويه از جاى رفته و بازوى ايشان از حركت باز ايستاده ابن ابى سفيان حيران مانده روى بعمرو عاص آورده گفت يا ابا عبد اللّه امروز دست در عروهء وثقى شكيبائى بايد زد تا فردا مفاخرت توان كرد عمرو جواب داد كه راست ميگوئى و امروز مرگ حق است و حياة باطل و اگر على مرتضى با سپاه مظفر لوا برين جمله يك حملهء ديگر كند از لشكر ما اثر نماند و در آن روز مالك اشتر همعنان شاه مردان بوده در قتل دشمنان آثار پسنديده بظهور رسانيد و بسيارى از پردلان شام را مقتول گردانيد و از آنجانب نيز نبرد آزمايان تيغ‌گذار در مقام مدافعه آمده جمعى از اصحاب هدايت انتساب را شربت شهادت چشانيدند و آن شيران بيشه جنگ و طالبان نام و ننگ درهم آويخته كمال جلادت و مردانگى ظاهر گردانيدند و حيدر كرار در آن روز بتأييد پروردگار نظم\r\n بهرسو كه دل دل برانگيختى * * بسى سر بفتراكش آويختى *\r\nز خون سيه‌روزگاران شام * * زمين و زمان ساختى لعل‌فام *\r\nزدى بر سر هركه شمشير كين * * دو نيم اوفتادى به روى زمين *\r\nزبان سنانش باهل ستم * * بگفتى پيام اجل دمبدم *\r\nبهرسو كه تيرش نمودى عبور * * چو خون در رگ خصم كردى مرور \r\nو در آن هنگام اشتعال آتش قتال از باد حملهء ابطال رجال ساعت بساعت بيشتر از پيشتر ميشد تا پردلان را از تيغ و سنان بمشت و گريبان رسيد و خون چون رود جيحون در فراز و نشيب كوه و هامون روان گرديد و هرگاه كه مبارزان شام طريق انهزام پيش مىگرفتند امير المؤمنين على كرم اللّه وجهه دست از كشش و كوشش كوتاه ميفرمود و اتباع را نيز از محاربه منع مينمود اصبغ بن نباته و بعضى ديگر از خواص گفتند كه يا امير المؤمنين ما را چگونه فتح ميسر مىشود كه در وقت هزيمت اعدا از تعاقب نهى ميفرمائى و حال آنكه اگر مردم ما روى بگريز مىآورند اتباع معاويه در ستيز مىافزايند آن جناب جواب داد كه معاويه بمضمون كتاب الهى و سنت جناب رسالت پناهى عمل نمىنمايد و من آن نتوانم كرد كه ابن ابى سفيان مىكند و اگر او را علم و عمل بودى با من محاربه ننمودى القصه در تمامى آن روز جنگ قايم بود بلكه زمان زمان صعوبتش مىافزود باوجود آنكه خورشيد خنجر گذار از مهابت آن كارزار انديشيده رخت اقامت بنهانخانهء مغرب كشيد و رخسار زمانه مانند دل عاصيان شام تاريك گرديد دلاوران آن‌دو سپاه دست از قتل يكديگر بازنداشتند و بضرب تيغ درخشان و سنان جان ستان همت بر انهدام بناء حيات هم گماشتند و زمره‌اى از ثقات روات آورده‌اند كه در آن شب كه موسوم بليلة الهرير شد هركس را كه حيدر كرار بضرب ذو الفقار از پاى درآوردى تكبير گفتى و يكى از مخصوصان كه حساب تكبيرات آن جناب را نگاه ميداشته روايت كرده كه چون روز شد عدد تكبيرات بپانصد و بيست و سه رسيد و در مستقصى از ابى سعد السمعانى مرويست كه معاويه گفت كه در ليلة الهرير جناب امير بنفس نفيس زياده از نهصد كس را بقتل رسانيد و در روضة الصفا از تاريخ احمد بن اعثم كوفى منقولست كه در ليلة\r\n\r\n","description":"","footnote":"","page_name":" 558 ","page_number":602},
  {"content":"\r\n\r\nالهرير در اثناء دار و گير پيران شام نوحه و بيقرارى آغاز كرده بر زبان تضرع و زارى ميگفتند كه از خداى بترسيد و بر اين معدودى چند كه از چندين هزار باقى مانده‌اند ترحم نمائيد و بر عيال و اطفال ما ببخشانيد و دست از قتال كوتاه فرمائيد و هيچ فايده بر اين سخنان مترتب نميگرديد و همچنان حرب قايم بود تا آفتاب تابان رايت درخشان برافراشته عالم را روشن گردانيد در مناهج السالكين مذكور استكه در آنشب سى و سه هزار نفر از طرفين بقتل آمدند و در كشف الغمه مسطور است كه بروايت مصنف كتاب فتوح در آنشب سى و شش هزار كس مقتول شدند و در مستقصى مزبور است كه در ليلة الهرير دو هزار و هفتاد و يك مرد از سپاه ظفرپناه و هفت هزار كس يا قريب به آن از اهل بغى و طغيان كشته گشتند پوشيده نماند كه صاحب مستقصى و بعضى ديگر از مورخان مراسله را كه در صدر اين داستان مرقوم كلك بيان شد بعد از ليلة الهرير تحرير نموده‌اند و برخى ديگر از فضلاء ايراد آن‌دو مكتوب را بدستور اين مهجور بر واقعه مذكور تقديم فرموده‌اند و اللّه اعلم بحقايق الامور و هو خبير عليم\r\n\r\nذكر انطفاء نايره جنگ و شين و بيان قضيه نامرضيه حكمين\r\n روايت كنند اهل عز و جهاد * * كه چون يافت امر قتال اشتداد *\r\nعيان گشت آثار فتح و ظفر * * بر اعلام شاه شجاعت اثر *\r\nبترسيد فرمان ده ملك شام * * ز تيغ شهنشاه عالىمقام \r\nو با عمرو عاص كه از جملهء خواص او بمزيد اختصاص امتياز داشت در باب تسكين التهاب آتش قتال آغاز مشورت فرمود عمرو گفت از براى روزى چنين حيله‌اى ذخيره كرده‌ام و تدبيرى انديشيده معاويه پرسيد كه آن كدام است عمرو گفت اين جماعت را بكتاب خداى تعالى دعوت كن تا مخالفت در ميان ايشان ظاهر شده بمحاربت نپردازند و معاويه را اين سخن مستحسن نموده بقولى در صبح ليلة الهرير و بروايتى در سحر روز ديگر بفرمود تا هر مصحفى كه در معسكر او بود حاضر ساخته بر رؤس رماح استوار كردند و آن اسنه را مانند الويه بر دست گرفته صف كشيدند و لشكر امير المؤمنين حيدر را چون در آن صبح چشم بر آن سنانها افتاد نخست پنداشتند كه علمها است كه برافراشته‌اند و بعد از لحظه‌اى كه روز روشن شد دانستند كه حال چيست و فضل بن ادهم در پيش قلب لشكر شام و شريح جذامى در امام ميمنه و ورقاب بن معمر در پيش اهل ميسره آمده ندا كردند كه اى معشر عرب ما شما را بكتاب خداى تعالى دعوت ميكنيم بايد كه بمضمون آن عمل نمائيد و دست از جنگ باز داريد كه اگر من بعد بدستور ايام سابق بر محاربه اقدام فرمائيد زنان و فرزندان شما را روميان و فارسيان اسير و دستگير كرده بولايت خويش برند بعد از آن ابو الاعور بر اسب اشبهى سوار شده و مصحفى بر سر نهاده بميان هردو صف آمد و فرياد بركشيده امثال اين سخنان بر زبان راند و چون عراقيان مقولهء شاميان را استماع نمودند اختلاف در ميان ايشان پيدا شده بعضى گفتند اين صورت عين مكر و خديعتست و برخى\r\n\r\n","description":"","footnote":"","page_name":" 559 ","page_number":603},
  {"content":"\r\n\r\nبر زبان آوردند كه نخست ما اتباع معاويه را بكتاب ايزد تعالى دعوت كرديم و چون اجابت نكردند خون ايشان بر ما حلال گشت و اگر اكنون ملتمس ايشان را مبذول نداريم خون ما نيز بر آنجماعت مباح گردد و امير المؤمنين على كرم اللّه وجهه فرمود كه من از همه‌كس سزاوارترم باجابت كتاب الهى اما مقصود مخالفان از ربط صحايف آيات بر صحايف رايات عمل بمضمون آن نيست بلكه چون از حرب ترسيده‌اند و علامات فتح و ظفر در جانب ما به عين اليقين ديده ميخواهند كه به اين كيد جنگ را تسكين دهند و جان از معركه بدين حيله بيرون برند و من با ايشان مقاتله خواهم نمود تا به حكم بارى سبحانه راضى گردند و چون اشعث بن قيس كه اكثر قبايل يمن مطاوعت او مىنمودند و بعضى ديگر از سرداران سپاه مبلغها از معاويه بر سبيل ارتشا گرفته بودند گفتند اى امير المؤمنين دعوت معاويه را اجابت كن كه ترا بكتاب سبحانى ميخواند كه ما بر عثمان جهت رد اين قول خروج كرديم و اگر اين ملتمس معاويه باجابت اقتران نيابد ما ترا گرفته بخصم سپاريم امير المؤمنين على كرم اللّه وجهه از استماع اين كلام محزون گشته فرمود كه ( انا للَّه و انا اليه راجعون و الى اللّه المشتكى و اللّه المستعان اللهم انت الحاكم فيما بيننا فانك عدل لا يجور ) القصه هرچند حيدر كرار سپاه نصرت آثار را بر حرب و پيكار ترغيب نمود و گفت اين حيله را عمرو عاص جهت مخلص معاويه و اتباع او انديشيده به جائى نرسيد و لشكريان از برابر مخالفان آغاز مراجعت نمودند مگر مالك اشتر كه بدستور پيشتر در ميمنه باستعمال سنان و خنجر اشتغال داشت و چون امير المؤمنين على كرم اللّه وجهه مشاهده فرمود كه جنود فوج‌فوج باز ميگردند دست بر دست كوفته گفت ابن هند غالب آمد در اين اثناء عبد اللّه بن الكوا و جمعى از اشقيا كه بعد از اين لفظ خوارج بر ايشان اطلاق خواهد رفت از روى مبالغه و الحاح بآنجناب گفتند دعوت معاويه را اجابت بايد نمود يا ما را در مخالفت خويش معذور بايد داشت و امير المؤمنين على كرم اللّه وجه ضرورة بمصالحه راضى شده خوارج گفتند كسى را بفرست تا مالك اشتر را از حرب منع نموده بازگرداند امير المؤمنين حيدر يزيد بن هانى را بطلب مالك اشتر فرستاده چون يزيد پيغام به مالك رسانيد اشتر گفت چه وقت مراجعت است كه امارات فتح و ظفر و نصرت ظاهر شده و يزيد به خدمت شاه ولايت بازگشته آنچه از مالك شنيده بود بعرض رسانيده و اصوات اشتر و اتباع او ارتفاع يافته گرد و غبارى عظيم پديد آمد خوارج بشاه اوليا گفتند كه ما چنان گمان مىبريم كه اشتر باشارت تو در اشتعال آتش قتال اجتهاد مينمايد آن جناب فرمود كه من بر سبيل علانيه يزيد را گفتم كه به اشتر بگوى كه دست از جنگ بازدار و مشاوره نكردم كه موجب مظنه شود و كرت ديگر يزيد را بطلب مالك روانه گردانيد و چون بار دوم پيغام امير عليه السّلام به مالك رسيد گفت مگر اين واقعه جهت رفع مصاحف روى نموده يزيد گفت آرى مالك اشتر گفت و اللّه كه همان لحظه كه ديدم مخالفان مصحفها بر سريرها بسته‌اند دانستم كه در ميان سپاه عراق اختلاف و افتراق پيدا خواهد شد آنگاه مالك بكراهيت تمام دست از قتال بازداشته نزد امير المؤمنين على\r\n\r\n","description":"","footnote":"","page_name":" 560 ","page_number":604},
  {"content":"\r\n\r\nكرم اللّه وجهه رفت و با آنجماعت كه شاه ولايت را بمصالحه تكليف مينمودند خطاب و عتاب آغاز كرد و بين الجانبين قال و قيل بسرحد تطويل انجاميده نزديك به آن رسيد كه فتنهء ديگر پديد آيد و چون امير المؤمنين على كرم اللّه وجهه اهتمام خوارج را در اجابت ملتمس معاويه مشاهده نمود اشعث بن قيس را فرمود كه برفع علامات حرب قيام نماى و اشعث بموجب فرموده بتقديم رسانيده چون بقوم ربيعه رسيد عمرو بن اذنيه با او گفت كه اى اشعث روا باشد كه محبت اهل شام را در دل جاى ميدهى و حال آنكه ما در خون آن قوم غوطه خورده‌ايم آنگاه شمشير بر قفاء دابه اشعث زده گفت ( لا حكم الا للّه ) اشعث گفت شمشير خود در نيام كن كه شاميان ما را بامرى دعوت كردند كه اگر در آن تاخير مينمودند ما ايشان را به آن كار ميخوانديم القصه چون تدبير عمرو عاص موافق تقدير آمد معاويه حبيب بن مسلمه را نزد جناب امير فرستاد و پيغام داد كه كتاب خداى تعالى نطق ندارد تو شخصى را اختيار نماى و من ديگرى را تا حكم باشند و بعد از مطالعه آيات بينات الهى اگر ترا بخلافت تعيين نمايند ما رضا دهيم و اگر اين مهم را به من تفويض فرمايند تو نيز بايد كه از استصواب ايشان درنگذرى و اگر بر غير ما اتفاق كنند ما هردو دست از طلب بازداريم و امر خلافت را به آن شخص گذاريم اشعث بن قيس چون اين سخن شنيد گفت معاويه به زبان انصاف سخن ميگويد و حسن بن منذر و شقيق بن ثور و بعضى ديگر از يمانيه تقويت اشعث نموده گفتند اكثر شجعان بقتل رسيدند و مردم از محاربه ملول گرديدند البته مصالحه بايد كرد در اين اثنا عبيد اللّه بن الحارث الطائى كه از كثرت عبادت مدت بيست سال بوضو و صلوة عشا باداء نماز بامداد قيام نموده بود و در ليلة الهرير شانزده زخم قوى خورده بخيمه شاه مردان درآمد و امير المؤمنين على كرم اللّه وجهه او را احترام تمام فرموده گفت اى عبيد اللّه خود را چگونه مىيابى جوابداد كه اى امير المؤمنين ظاهرا از عمر من روزى يا قريب به روزى زياده نمانده و آن جناب آب در چشم مبارك آورده فرمود كه دل خوشدار كه بجوار مغفرت رحيم غفار و اصل ميگردى و حشر تو با شهداء كبار خواهد بود آنگاه عبيد اللّه گفت اى امير المؤمنين چنين شنيدم كه اصحاب تو در مقام خلاف آمده‌اند و ترا بر آن ميدارند كه با معاويه مصالحه نمائى زينهار كه بقول ايشان عمل نفرمائى و دست از محاربهء اين گروه عاصى كوتاه نسازى جناب ولايت پناه جواب داد كه يا عبيد اللّه باستظهار كدام ناصر و معين با معاويه و قاسطين مقاتله نمايم و تو ندانسته‌اى كه باوجود آنكه رسول صلى اللّه عليه و سلم قوت چهل پيغمبر داشت مدت سه سال بر سبيل شهرت و اعلان هيچكس را بقبول اسلام و ايمان دعوت نفرمود و بعد از آنكه اظهار نبوت نمود مدت ده سال بقتال اقبال نكرد و چون اعوان و انصار دست در دامن متابعتش زدند بجنگ و جدال مامور شد اكنون اگر مرا نيز هواداران پديد آيند با دشمنان حرب كنم و الا صبر و شكيبائى نمايم چنانچه انبيا و اوصيا تحمل نمودند اى عبيد اللّه مرا رسول خدا از قضايائى كه واقع خواهد شد خبر داده و من شكايت قوم را ببارگاه احديت عرضه خواهم داشت و بامرى قيام نخواهم\r\n\r\n","description":"","footnote":"","page_name":" 561 ","page_number":605},
  {"content":"\r\n\r\nنمود كه بدان سبب از دايرهء امامت بيرون آيم عبيد اللّه گفت گواهى مىدهم كه امام به حق و خليفه مطلق و علم منصوب ميان خداوند و عباد جز تو ديگرى نيست زهى سعادت آنكس كه انقياد و مطاوعت تو ورزد و بسى خسران به آن بدبخت رسد كه متابعت تو نكند ارباب اخبار آورده‌اند كه چون امر مصالحه بتعيين حكمين تعلق گرفت معاويه و اتباع او پيغام دادند كه ما از قبل خود عمرو عاص را بحكومت مقرر ساختيم امير المؤمنين على كرم اللّه وجهه فرمود كه از جانب ما عبد اللّه بن عباس رضى اللّه عنهما حكم باشد بروايت مستقصى معاويه گفت ميان على و عبد اللّه بن عباس تفاوتى نيست زيرا كه پسران عم يكديگراند بايد كه كسى ديگر به اين كار معين سازند و بقولى اشعث بن قيس و خوارج اين سخن بر زبان آوردند و گفتند مختار ما در اين قضيه ابو موسى اشعرى است و هرچند حيدر كرار على سيد الابرار و عليه سلام الغفار فرمود كه مرا بر ابو موسى اعتماد نيست و شايسته اين كار ابن عباس است يا مالك اشتر خوارج مطلقا به اين معنى رضا نداده و گفتند ما به غير ابو موسى كسى را اختيار ننمائيم و كس فرستاده ابو موسى را كه در كنج انزوا پاى در دامان خمول كشيده بود طلب داشتند و چون امر خلافت بر حكم حكمين قرار يافت امير المؤمنين على كرم اللّه وجهه با اشراف عراق و معاويه با معارف شام در ميان هردو معسكر مجمعى ساخته اشارت نمودند تا در آن باب وثيقهء در قلم آورند كاتب اسد اللّه الغالب عبيد اللّه بن ابى رافع آغاز كتابت كرده چون نوشت كه هذا ما صالح عليه امير المؤمنين على بن ابيطالب معاويه گفت چه بد مردى باشم من كه باوجود آنكه دانم كه على امير المؤمنين است با او مقاتله نمايم عمرو عاص گفت لفظ امير المؤمنين را محو بايد كرد و نام او و نام پدر او را مىبايد نوشت احنف بن قيس گفت اى امير المؤمنين بمحو لفظى كه منطوق آن امارت مسلمانانست رضا مده كه من ميترسم كه اگر آن محو گردد ديگر به تو نرسد امير المؤمنين على كرم اللّه وجهه گفت اللّه اكبر صدق رسول اللّه صلى اللّه عليه و سلم نظير اين قضيه بر دست من جريان يافته چه در روز حديبيه كه صلح نامه مىنوشتم در قلم آوردم كه اين صلحى است كه محمد رسول اللّه صلى اللّه عليه و سلم مىكند با سهيل بن عمرو و بروايتى يا اهل مكه سهيل بن عمرو مرا گفت كه لفظ رسول اللّه صلى اللّه عليه و سلم را محو كن و بنويس محمد بن عبد اللّه كه اگر ما او را رسول خدا ميدانستيم از درآمدن به مكه و طواف كعبه مانع نمىگشتيم حضرت رسالت عليه السّلام و التحية فرمود كه ( يا على امحه فان لك يوما كيومى هذا ) و امروز آن روز است اكنون اى عبيد اللّه چنانچه ميگويند بنويس آنگاه عبيد اللّه نوشت كه هذا ما صالح على بن ابيطالب و معاوية ابن ابى سفيان و كتابت صلح‌نامه را باتمام رسانيد ملخص مضمون آن وثيقه آنكه امير المؤمنين على و اتباع او و معاوية بن ابى سفيان و اشياع او قبول نمودند كه به حكم كتاب الهى قيام نمايند و از مضمون آيات بينات پادشاهى درنگذرند و امير المؤمنين و شيعهء او راضى شدند كه عبد اللّه بن قيس يعنى ابو موسى اشعرى در اين باب حكم باشد و معاويه و معاونان او رضا دادند كه از قبل ايشان عمرو عاص حكم كند و امير المؤمنين\r\n\r\n","description":"","footnote":"","page_name":" 562 ","page_number":606},
  {"content":"\r\n\r\nعلى و معاويه از عبد اللّه بن قيس و عمرو بن العاص اتخاذ عهد خداى و ميثاق او كردند كه قرآن را مقتداى خود سازند و از مقتضاى كلام ربانى تجاوز جايز ندارند و آنچه در قرآن مجيد يابند بر آنموجب حكم نمايند و اگر آنچه مطلوب ايشان باشد در فرقان حميد نيابند رجوع بسنت سنيه نبويه نمايند و عمدا مخالفت سنت نفرمايند و ايضا عبد اللّه بن قيس و عمرو بن العاص از على بن ابيطالب و معاويه نيز اخذ عهد و پيمان كردند كه چون حكم ايشان مطابق قرآن و موافق سنت باشد از آن عدول ننمايند و چون اين دو حكم در حكم خويش لوازم امانت و ديانت مرعى دارند دماء و اموال و اهالى و اولاد ايشان از تعرض ايمن باشند و اگر پيش از صدور حكم يكى از اين دو حكم فوت شود متابعان على مرتضى رضى اللّه عنه با معاونان معاويه ديگرى را از اهل عدل و صلاح بجاى او نصب فرمايند و اگر اين دو حكم بر مقتضاى قرآن و سنت حكم ننمايند امت سيد ابرار صلى اللّه عليه و سلم از آن حكم بيزار باشند و خون و مال ايشان را مباح دانند و تا وقت وقوع حكم دماء و اموال و اهالى و اولاد و اتباع و اشياع جانبين از تعرض و مزاحمت ايمن باشند و اگر حكمين تا ماه مبارك رمضان كه نهايت ميعاد زمان حكم است اهمال ورزيده مهم خلافت را قرار ندهند فريقين در امر محاربه مختار باشند و هركس كه در اين قضيه مرتكب خلاف و ظلم گردد مجموع امت در دفع شر او اتفاق نمايند و چون آن وثيقه باختتام رسيد نوشتند كه ( شهد على ما فى هذا لكتاب الحسن و الحسين ابنى على و عبد اللّه بن عباس و عبد اللّه بن جعفر بن ابيطالب و الاشعث بن قيس ) و همچنين جمعى از مشاهير اصحاب جناب ولايت مآب اسامى سامى خويش بر آن صحيفه ثبت كردند و معارف اتباع معاويه نيز نام خود را بر آن تحرير نمودند و بروايت ابو حنيفه دينورى در آخر آن صلح‌نامه سمت تسطير يافت كه ( و كتب يوم الاربعاء الثلث عشر ليلة ) بقية « 1 » من صفر سنة سبع و ثلثين ) و روايتى آنكه كاتب اسد اللّه الغالب عبيد اللّه بن ابى رافع صلح‌نامه‌اى كه نوشته بود تسليم شاميان نمود و دبير معاويه عمير بن عباد الكلبى به همان مضمون عهدنامه در قلم آورده با اصحاب جناب ولايت مآب داد و عراقيان در وثيقه‌اى كه شاميان داشتند اسامى خود نوشتند و شاميان در عهدنامهء عراقيان شهادت خود ثبت نمودند نقلست كه اشعث بن قيس و بعضى ديگر از خوارج هرچند سعى كردند كه مالك اشتر نام خود را بر آن صلح‌نامه نويسد قبول نكرد و ميان ايشان سخنان خشونت‌آميز گذشته امير المؤمنين حيدر مالك اشتر را تسكين داد و او را از ضررى كه مقدور بود كه از ابناء اشعث باهل بيت رسد اخبار فرمود القصه بعد از قرار آن امر امير المؤمنين على بصوب كوفه و معاويه به طرف دمشق باز گشتند و مقرر بر آن شد كه ابو موسى اشعرى با طايفه‌اى از اعيان حجاز و عراق و عمرو عاص نيز با معارف شام و اعراب بدومة الجندل كه منزليست در ميان عراق عرب و ديار شام مجتمع گردند و باتفاق يكديگر در امر خلافت حكم كنند و چون ابو موسى اشعرى بشرف\r\n\r\n\r\n","description":"","footnote":"\r\n( 1 ) در تاريخ ابو الفدا بجاى بقيه خلت مذكور است ( حرره محمد تقى التسترى )\r\n","page_name":" 563 ","page_number":607},
  {"content":"\r\n\r\nدست بوس حضرت امير المؤمنين على مشرف شد اصحاب او را بر امرى كه خواطر بر آن قرار داده بودند مطلع گردانيده زبان بنصيحتش بگشادند و برعايت جانب حزم و احتياط وصيت نمودند و چون موعد حكم نزديك رسيد شاه اوليا شريح بن هانى را با پنج هزار كس از خواص خود فرمان داد كه همراه ابو موسى بدومة الجندل روند و عبد اللّه بن عباس را رضى اللّه عنهما بامامت آنجماعت معمور گردانيد و معاويه نيز ابو الاعور السلمى و شرحبيل بن سمط الكندى را با جمعى كثير مصحوب عمرو عاص بدانجانب روان ساخت و بعضى از مورخان گفته‌اند كه با حكمين هشتصد كس در دومة الجندل بودند چهارصد از جانب اسد اللّه الغالب و چهارصد از طرف معاويه و در اثناء طريق بكرات و مرات عبد اللّه بن عباس رضى اللّه عنهما و احنف بن قيس ابو موسى را نصيحت كرده گفتند بايد كه بكلمات واهى عمرو فريفته نشوى و چون رأى شما بر امرى قرار گيرد تو در اظهار آن مسابقت ننماى و ابو موسى آن سخنانرا قبول نموده و ايشانرا مطمئن گردانيد اما چون بدومة الجندل رسيد و با عمرو عاص ملاقات كرد عمرو بمقتضاء شيوهء ناستوده خويش عمل نموده قدم در وادى مكر و تزوير نهاد و در تعظيم و احترام ابو موسى كوشيده در آن باب چندان مبالغه كرد كه او را فريب داد مجملى از كيفيت آن واقعه شنيعه آنكه بعد از چندگاه كه عمرو عاص نسبت بابو موسى در مقام متابعت و موافقت بسر برد و او را آنمقدار مدح و ثنا گفت كه مغرور شد روزى ابو موسى با عمرو خلوت نموده گفت مهم تعيين خليفه بدور و دراز كشيد و مرا امرى بخاطر گذشته كه صلاح امت و رضاء حضرت عزت مترتب بر آنست اميد آنكه در اين باب اتفاق نمائى عمرو گفت اين امر كدامست ابو موسى گفت مناسب آنست كه مرتضى على و معاويه را از اين امر معاف داشته عبد اللّه بن عمر را كه بصفت تقوى و عفاف اتصاف دارد بخلافت تعيين نمائيم عمرو گفت در شان معاويه چه ميگوئى كه ولى امير المؤمنين عثمان است و اگر كسى ترا در آن باب طعن نمايد توانى گفت كه من او را ولى عثمان رضى اللّه عنه يافتم و ايزد تعالى در كلام مجيد خود ميفرمايد  ( مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً )  ابو موسى جواب داد كه اى عمرو از خدا بترس و بدانكه اگر كسى بحسب شرف مستحق خلافت گشتى بايستى كه مردم بر رياست يكى از ابناء ابرهة بن الصباح الحميرى اتفاق كردندى زيرا كه ابرهه از اولاد تبابعه است كه شرق و غرب عالم در حيز تسخير ايشان بود ديگر آنكه شرف شاه نجف را بشرف معاويه چه نسبت است و پسر ابو طالب را با ولد هند چه مناسبت و اطلاق لفظ ولى بر عمرو بن عثمان اليق و اولى است نه بر معاويه عمرو گفت پسر من عبد اللّه هم فضل دارد و هم صلاح و هم سبق هجرت چه شود اگر بخلافت او رضا دهى ابو موسى گفت ذيل عفت پسر تو بلوث متابعت معاويه و اقدام بر محاربات صفين آلايش دارد عبد اللّه بن عمر رضى اللّه عنه دامن عصمت خود را از اين فتنه كوتاه داشته و همت بر اكتساب سعادت اخروى گماشته نوبت ديگر عمرو بر زبان آورد كه ابن عمر شايسته اين منصب نيست و راى صواب منحصر در آنست كه هم على و هم معاويه را از خلافت خلع\r\n\r\n","description":"","footnote":"","page_name":" 564 ","page_number":608},
  {"content":"\r\n\r\nنموده اين مهم را بشورى حواله كنيم تا هر كرا طوايف برايا مصلحت دانند بر سرير امامت بنشانند و خاطر بر اينمعنى قرار داده هريك از حكمين به منزل خود شتافتند راقم حروف گويد كه كيفيت اين حكايت در اكثر كتب معتبره بر اين نهج مذكور است كه مسطور شد اما صاحب ترجمه مستقصى طريق خلاف مسلوك داشته در قلم آورده است كه در آن خلوت عمرو عاص به زبان خديعت بابو موسى گفت كه مناسب آنست كه على و معاويه را از تصدى امور خلافت معاف داشته اين كار را بعبد اللّه بن عمر تفويض نمائيم و ابو موسى جواب داد كه اگر ما بر منبر على را خلع نموده نام ابن عمر بر زبان آوريم شيعهء امير المؤمنين على قصد قتل ما كنند و اين معنى منجر بفتنه و فساد گردد عمرو جواب داد كه لايق آنكه تو نخست بر منبر رفته بر زبان آرى كه خاطر ما بر آن قرار يافته كه على و معاويه در امر خلافت دخل نكنند تا ما كسى را كه از اهل صلاح و تقوى بود و پدر او نيز در سلك صحابه پيغمبر صلى اللّه عليه و سلم منتظم بوده باشد بر سرير امامت بنشانيم آنگاه على را خلع نمائى و از منبر فرود آئى بعد از آن من بر منبر صعود نموده معاويه را خلع كنم و مردم را بمبايعت ابن عمر ترغيب نمايم و على كل التقديرين چون ابو موسى بافسون عمرو عاص فريفته و مغرور گشته از آن خلوت بيرون شتافت و چشم عبد اللّه بن عباس رضى اللّه عنهما بر وى افتاد گفت به خدا سوگند اى ابو موسى ظن من چنانست كه عمرو عاص ترا فريب داده اكنون من نوبت ديگر ترا نصيحت نموده التماس مينمايم كه اگر شما هردو بر امرى اتفاق نموده‌ايد او را در تكليم تقديم فرماى چه او مردى غدار است و من ميترسم كه اگر تو در امر متفق پيش از وى سخنى بر زبان آرى عمرو اظهار خلاف نمايد و از اين ممر فسادى متولد گردد كه تدارك نپذيرد ابو موسى گفت ما بر امرى اتفاق نموده‌ايم كه بين الجانبين مخالفت واقع نخواهد شد و روز ديگر صباح ابو موسى اشعرى و عمرو بن العاص و اكثر عظماء عراق و شام مجمعى ساخته منبرى نصب كردند و ابو موسى بعمرو گفت كه بر منبر صعود نماى و حديثى را كه بر آن متفق شده‌ايم بمسامع خلايق رسان عمرو گفت معاذ اللّه كه من به تو تقديم نمايم زيرا كه تو از من اسن و افضلى و ابو موسى بر منبر برآمده بعد از اداء ثناء الهى و درود بر مرقد معطر حضرت رسالت‌پناهى بر زبان آورد كه ايها الناس ترفيه احوال رعايا و تنظيم امور برايا منوط و متعلق به آنست كه على مرتضى و معاويه را از تكفل مهم خلافت معاف و معذور داريم و اين كار را بشورى حواله نمائيم تا اهل اسلام هركس را كه شايسته اين منصب دانند اختيار فرمايند آنگاه انگشترين از انگشت بيرون آورده گفت من على و بقولى گفت من على و معاويه را از خلافت بدر آوردم چنانچه اين انگشترى را از انگشت خويش و از منبر فرود آمد و عمرو عاص بر منبر رفته گفت ايها الناس اين شخص صاحب خود را از خلافت خلع كرد چنانچه مجموع استماع فرموديد و اكنون من صاحب خويش يعنى معاويه را بخلافت مقرر ساختم زيرا كه او ولى امير المؤمنين عثمان و طالب خون اوست و از شنيدن اين سخن غلغله در ميان مردم افتاده ابو موسى فرياد برآورد كه ميان ما و\r\n\r\n","description":"","footnote":"","page_name":" 565 ","page_number":609},
  {"content":"\r\n\r\nعمرو اين مواضعه نبود و عمرو را دشنام داد و او نيز زبان بشتم ابو موسى بگشاد كه چرا خلاف واقع ميگوئى مهم را بر اين نهج قرار داده بوديم عبد الرحمن بن ابو بكر الصديق رضى اللّه عنه گفت كاش ابو موسى مرده بودى و چنين حكمى از او صادر نگشتى و عبد اللّه بن عباس رضى اللّه عنه گفت گناه ابو موسى نيست بلكه جرم كسى است كه او را به اين كار نصب كرده و شريح بن هانى تازيانه چند بر سر عمرو زد و پيوسته تأسف مىخورد كه چرا بجاى تازيانه شمشير نزدم و بعضى از حاضران آواز برآوردند كه لا حكم الا للَّه ابو موسى اشعرى و عمرو عاص را به حكم ايزدى چه اختصاص و زمره‌اى از اهل عراق خواستند كه تيغ انتقام از نيام برآورده با شاميان آغاز قتال كنند اما عدى بن حاتم طائى مانع شده گفت مقاتله بىرخصت امام جايز نيست و طايفه‌اى از قرى زبان بدشنام ابو موسى گردان ساخته گفتند كه امير المؤمنين على حماقت تو را ميدانست لاجرم حكومت ترا مكروه شمرد و فوجى از شيعهء على مرتضى قصد قتل ابو موسى كردند و او روى گريز بجانب مكه آورد و در ترجمه مستقصى مذكور است كه بعد از وقوع قضيهء شنيعه مذكوره مردم متفرق به چهار فرقه شدند زمره‌اى گفتند كه لا حكم الا للَّه و ايشانرا محكمه خواندند و خوارج نيز گفتند و گروهى بر زبان آوردند كه ما كار اين دو مرد را به خدا بازگذاشتيم و آن گروه را مرجيه نام نهادند و جمعى اظهار كردند كه اين تحكيم خطا بود و ما كسى را بامامت و خلافت احق و اولى از على مرتضى نمىشناسيم و رفض ميكنيم هركس را كه غير او باشد و اين جماعت بروافض مشهور شدند و فرقه‌اى گفتند بر ما واجب آنست كه كتاب رب الارباب را متابعت نمائيم و هرچيزى را كه كلام الهى زنده كند احيا كنيم و هرچيزى را كه اماتت آن بر طبق فرمان قرآن مقرر باشد بميرانيم و اين فرقه را معتزله نام نهادند القصه چون عمرو عاص آن خديعت بتقديم رسانيد بمرافقت ساير معاونان معاويه بدمشق رفته بر معاويه بخلافت سلام كرد و عبد اللّه بن عباس رضى اللّه عنهما با اصحاب جناب ولايت‌مآب بكوفه شتافته كيفيت حادثه را معروض داشتند و بروايت مستقصى بعد از استماع آن واقعهء منكره امير المؤمنين على كرم اللّه وجهه فرمود كه بر رؤس منابر خطبا زبان بلعان معاويه و عمرو بن العاص و ابو الاعور السلمى و حبيب بن مسلمه فهرى و ضحاك بن قيس و وليد بن عقبه و ابو موسى بگشايند و چون اين خبر به گوش معاويه رسيد امر كرد تا امير المؤمنين على و سبطين و ابن عباس و مالك اشتر را رضى اللّه عنه بر منبرها ناسزا گويند\r\n\r\nذكر احوال مصر در زمان خلافت امير المؤمنين حيدر و بيان انتقال مالك اشتر و محمد بن ابى بكر از اين عالم بعالم ديگر\r\nچنانچه سابقا مرقوم كلك بيان گشت امير المؤمنين على كرم اللّه وجهه در اوايل ايام\r\n\r\n","description":"","footnote":"","page_name":" 566 ","page_number":610},
  {"content":"\r\n\r\nخلافت قيس بن سعد بن عباده را كه از جمله اعيان عرب و حاوى انواع فضل و ادب بود بايالت ولايت مصر ارسال فرمود و چون قيس به مقصد رسيد محمد بن ابى حذيفة بن عتبة بن ربيعه كه در آن اوقات بر آن مملكت استيلا يافته بود عبد اللّه بن سعد بن ابى سرح را عذر خواسته زمام امور حكومت را در كف كفايت قيس نهاد و بيمن اهتمام قيس تمام مصريان با شاه مردان بيعت نمودند مگر اهل قريه خريثا كه در سلك معتقدان امير المؤمنين عثمان انتظام داشتند و ايشان بقيس گفتند كه آنچه از خراج بر ما واجب مىشود ادا مينمائيم مشروط به آنكه ما را تكليف بيعت ننمائى تا در عاقبت اين امر تأمل كنيم و قيس مصلحت وقت در قبول اين ملتمس دانسته با مردم آن قريه كه اهل قوت و شوكت بودند بمدارا زندگانى نمود بيت\r\n آسايش دو گيتى تفسير اين دو حرفست * * با دوستان مروت با دشمنان مدارا \r\nو چون معاويه از تمكن قيس بن سعد رضى اللّه عنهما در آن خطه خبر يافت مضطرب شده رسولان متعاقب يكديگر بمصر فرستاد و قيس را بمبايعت و متابعت خويش دعوت كرد اما خديعت او در قيس تأثير ننمود و ابن ابى سفيان از اطاعتش مأيوس گشته آغاز مكر و حيل فرمود و در مجالس چنين اظهار نمود كه قيس از جمله هواخواهان ماست و دليل بر صدق اين سخن آنكه مردم قريه خريثا را كه از جملهء شيعه امير المؤمنين عثمان‌اند تكليف بيعت شاه مردان نمىنمايد و چون اين حديث بسمع اشرف امير نجف رسيد قيس را از ايالت آن مملكت معاف داشته محمد بن ابى بكر رضى اللّه عنه بتكفل آن مهم نامزد شد و بعد از وصول محمد بمصر قيس بن سعد بمدينه شتافت و بعضى از متوطنان آن بلده كه اندك نقارى از حيدر كرار كرم اللّه وجهه در دل داشتند زبان بطعن و تشنيع قيس دراز كردند و قيس علىرغم اعدا متوجه پايبوس شاه اوليا گشته در صفين بموكب ظفرقرين پيوست و امير المؤمنين حيدر بيشتر از پيشتر او را منظور عين عاطفت گردانيد اما محمد بن ابى بكر رضى اللّه چون در آن مملكت متصدى امر حكومت گشت كس نزد شيعه ذو النورين رضوان اللّه عليه فرستاد ايشان را ببيعت شاه اوليا كرم اللّه وجهه دعوت كرد و آن مردم همان جواب كه بقيس بن سعد رضى اللّه عنهما گفته بودند بوى پيغام دادند و محمد لشكرى بسر ايشان ارسال داشته آن سپاه منهزم باز آمدند و اين معنى تكرار يافته محمد كيفيت حال را بامير المؤمنين على كرم اللّه وجهه عرضه داشت كرد و در آن كتابت تصريح نمود كه رأى قيس بن سعد دربارهء اين جماعت بصواب اقرب بوده على كرم اللّه وجهه جواب نوشت كه ديگر مزاحم آن طبقه مشو تا آنزمان كه فرمان ما به تو رسد لاجرم محمد نيز با اعدا آغاز مدارا فرمود و چون حرب صفين بنهايت انجاميد قضيه حكمين واقع گرديد معاوية بن خديع كه از غايت شقاوت با شاه ولايت عداوت ميورزيد در آن ولايت اظهار طلب خون امير المؤمنين عثمان كرد و طايفه‌اى از رنود و اوباش به دو پيوسته شورشى عظيم در مصر پديد آمد و محمد صورت حال را بعرض شاه اوليا رسانيده آنحضرت بمشورت مالك اشتر قيس بن سعد را كرت ديگر نامزد ايالت مصر كرد اما قيس از قبول آن امر استعفا جست و امير المؤمنين حيدر در سنهء ثمان و ثلثين مالك اشتر را ملك\r\n\r\n","description":"","footnote":"","page_name":" 567 ","page_number":611},
  {"content":"\r\n\r\nآن ملك ساخته اجازت توجه فرمود و چون اين خبر به گوش معاويه رسيد دود حيرت بكاخ دماغ او تصاعد نمود چه بيقين ميدانست كه هرگاه شاه ولايت پناه از طرف كوفه و مالك از جانب مصر متوجه او گردند در دمشق مجال اقامتش نماند لاجرم باز در گرد مكر و تزوير گشته بدهقانى كه بر سر راه مصر توطن داشت و خود را از جملهء محبان او ميشمرد نامه نوشت مضمون آنكه مالك اشتر متوجه ولايت مصر است و بىشبهه گذر او بر منزل تو خواهد افتاد بايد كه او را استقبال نموده ضيافت نمائى و طعامى مسموم بوى دهى و دهقان اين سخن را قبول كرده چون مالك بدانجا رسيد بموجب فرمودهء معاويه بتقديم رسانيد و مالك سفر آخرت اختيار نمود و از شيوع اين خبر معاويه فرحناك و مستبشر شد و بر خاطر انور امير المؤمنين حيدر كرم اللّه وجهه حزن و الم استيلا يافت و ايالت مصر را بدستور سابق بمحمد بن ابى بكر بازگذاشته عنايت نامهء در اين باب ارسال فرمود و در اين اثنا آن جناب بدفع خوارج نهروان اشتغال نمود و چون اين خبر بسمع معاويه رسيد عمرو بن العاص را در سنهء مذكوره با شش هزار كس بصوب مصر روان گردانيد و در نواحى آن خطه معاوية بن خديع بعمرو پيوسته ميان ايشان و محمد بن ابى بكر رضى اللّه عنه مهم بقتال و جدال انجاميد و محمد مغلوب شده بخرابه گريخت و معاوية بن خديع او را بدست آورده هلاك ساخت و در جوف چهارپاى نهاده بسوخت و عمرو عاص بىمانع و مزاحمى در مصر علم حكومت برافراخت و چون خبر شهادت محمد بن ابى بكر رضى اللّه عنهما بسمع اشرف امير المؤمنين على كرم اللّه وجهه رسيد اندوه بر ضمير همايون آن جناب ازدياد پذيرفت و در آن باب رقعه‌اى بعبد اللّه بن عباس رضى اللّه عنهما كه بحكومت بصره اشتغال داشت نوشت و عبد اللّه رضى اللّه عنه بعد از مطالعه آن مكتوب زياد بن ابيه را بنيابت خويش در بصره گذاشته جهت تسلى خاطر انور امير المؤمنين حيدر كرم اللّه وجهه بكوفه شتافت و با خود قرار داد كه ديگر از عتبهء عليه آنحضرت مفارقت اختيار ننمايد\r\n\r\nذكر طغيان اصحاب بغى و عناد و التهاب نايرهء فتنه و فساد\r\nارباب فضل و رشاد بنوك خامهء بلاغت‌نژاد بر لوح بيان ثبت كرده‌اند كه آتش طغيان معاوية بن ابى سفيان بعد از تسخير مصر و استماع توجه ابن عباس رضى اللّه عنه از بصره بكوفه اشتعال يافت و عبد اللّه بن الحضرمى را با دو هزار سوار بجانب بصره فرستاد و عبد اللّه بيكناگاه بدان بلده رسيد و چون زياد بن ابيه با او قوت مقاتله نداشت در گوشه‌اى خزيد و ابن حضرمى بحكومت مشغول شده جناب امير المؤمنين بعد از استماع اين خبر اعين ابن مجاشع را بدفع او نامزد كرد و اعين ببصره رفته و زياد بن ابيه به دو پيوسته مستعد قتال شدند و بعضى از اهل تقوى در مقام اصلاح آمده مقرر شد كه روز ديگر ابن حضرمى طريق مصالحه مسلوك دارد اما آن شقى همانشب غدر كرده شبيخون بسر مجاشع برد و او را شهيد كرده كرت ديگر زياد روى بكنج اختفا نهاد و بعد از آن شاه مردان جارية بن\r\n\r\n","description":"","footnote":"","page_name":" 568 ","page_number":612},
  {"content":"\r\n\r\nقدامه را بمدافعهء ابن حضرمى نامزد فرمود و ميان ايشان حربى صعب روى نمود و اين نوبت نوبت گريز بابن حضرمى رسيد و جاريه از مقر او خبر يافته آتش در آن مكان زد و ابن حضرمى با موافقان خود كه هفتاد تن بودند همدرين جهان بنايرهء عذاب معذب گشته رخت هستى بباد فنا دادند و در سنهء تسع و ثلثين طغيان ابن ابى سفيان روى در ازدياد نهاده متعاقب و متواتر جنود جلادت مآثر به اطراف بلاد عراق و حجاز فرستاد و آن اشقيا لواء استيلا مرتفع گردانيده بيت\r\n بهرجا كه فرصت همىيافتند * * عنان جانب نهب مىتافتند \r\nو هر كرت كه شاه ولايت خبر توجه شاميان را مىشنيد سپاه كوفه را بحرب ايشان تحريض ميفرمود و كوفيان گاهى شرط فرمان‌بردارى بجاى آورده مقاتله لشكر معاويه را وجههء همت مىساختند و احيانا طريق خلاف مسلوك داشته بدفع خصم نمىپرداختند و اينمعنى موجب ملال خاطر انور مىگشت و در باب زجر و تأديب مخالفان دعوات اجابت آيات بر زبان الهام بيان ميگذشت و در همين سال عقيل بن ابيطالب از اسد اللّه الغالب رنجيده نزد معاويه رفت سبب اين معنى آنكه عقيل از بيت المال هر روز دو درم وظيفه داشت و داعيه كرد كه چيزى بر آن اضافه شود تا بفراغت معيشت تواند نمود و اندك طعامى ترتيب فرموده على را شبى بضيافت طلبيد و در اثناء گفت و شنيد اظهار افلاس نموده التماس كرد كه چيزى بر وظيفهء او زياده گردانند آن جناب پرسيد كه وجه اين دعوت را از كجا بهم رسانيده‌اى عقيل جواب داد كه چندگاه هر روز يكدرم و نيم را خرج خود نموده نيم درم را جمع كردم و بمايحتاج اين طعام مصروف داشتم امير المؤمنين كرم اللّه وجهه فرمود كه براين تقدير وجه معاش تو را يكدرم و نيم كفايتست چگونه از ضيق معيشت شكايت مىنمائى و عقيل نوبت ديگر در طلب مبالغه نموده امير المؤمنين پنهان از او آهنى را در شعلهء چراغ داغ كرد و ناگاه بر دست او نهاد عقيل مضطرب گشته گفت اى برادر چرا دست مرا سوختى آن حضرت فرمود كه چون تو تحمل اين قدر آتش دنيا نمىآورى چگونه روا ميدارى كه من از حقوق اهل اسلام زياده بر آنچه حصهء تو مىشود چيزى به تو دهم و بدانجهت عياذا باللَّه باحراق نايرهء عقبى گرفتار گردم و عقيل از اينجهت از حضرت امير المؤمنين روىگردان شده بدمشق شتافت و اين حركت موجب ازدياد حزن و الم خاطر همايون على مرتضى رضى اللّه عنه گشت در ترجمه مستقصى مذكور است كه بعد از وصول عقيل بدمشق معاويه در تعظيم و تبجيل او غايت مبالغه بجاى آورده در مجلسى كه بسيارى از اشراف و اعيان حاضر بودند گفت كه عقيل مرديست كه پيوسته ابو طالب او را بر على تفضيل و ترجيح مينمود عقيل گفت هيهات هيهات اى معاويه هيچ بينائى سها را بر مهر انور عالم‌آراء ترجيح ننمايد و هيچ دانائى مور ضعيف را برابر سليمان اعتقاد نفرمايد ذره حقير را با خورشيد منير چه نسبت و قطرهء بيمقدار را با سحاب درربار چه مناسبت مصراع\r\n ذره بآفتاب درخشان كجا رسد \r\nخود انصاف ده كه در آن زمانكه ما و تو بعبادت اصنام مىپرداختيم على مرتضى باقامت لوازم صلوة و جهاد قيام مىنمود و آمدن من بنزديك تو بنابر طمع مزخرفات\r\n\r\n","description":"","footnote":"","page_name":" 569 ","page_number":613},
  {"content":"\r\n\r\nدنيوى است و اگر مرا از مثوبات اخروى بهرهء بودى ترك ملازمت آن قدوهء اصفيا را جايز نشمردمى مصراع\r\n آزاد بندهء كه بود در ركاب او \r\nالقصه ميان عقيل و معاويه در آن اوقات مناظرات بسيار بوقوع انجاميد و تفصيل آن قال و قيل موجب اطناب است و تطويل و در اوايل سنهء اربعين از هجرت خاتم النبيين معاوية بن ابى سفيان بسر بن ارطاة را با سه هزار مرد بجانب حجاز فرستاد تا حرمين شريفين را در تصرف آورده از آنجا بجانب يمن رود و بسر بموجب فرموده عمل نموده ابو ايوب انصارى و قثم بن عباس رضى اللّه عنهم كه از قبل امير المؤمنين على كرم اللّه وجهه در مدينه و مكه والى بودند پنهان شدند و بسر بسان بلاى ناگهان بدان دو بلده طيبه رسيده و از ساكنان آنجا طوعا او كرها بيعت معاويه ستانده به طرف يمن شتافت و چون عبيد اللّه بن عباس رضى اللّه عنهما كه حاكم آن خطه بود از توجه آن ملعون خبر يافت عبد اللّه حارثى را بنيابت خويش تعيين نموده عنان بصوب فرار تافت و بسر در آن ولايت دست بفتنه و فساد برآورده عبد اللّه حارثى را با دو پسر عبيد اللّه كه موسوم بعبد الرحمن و قثم بودند عرضهء تيغ بيداد گردانيد و چون اين اخبار بسمع اشرف شاه نجف رسيد جارية بن قدامه را با چهار هزار كس بدفع بسر نامزد فرمود و جارية متوجه حرب او گشته بعد از وصول بحدود يمن بوضوح پيوست كه بسر بجانب شام شتافته است لاجرم بكوفه مراجعت كرد و امير المؤمنين تير دعا بهدف اجابت رسانيده در شأن بسر گفت ( اللهم اسلب دينه و عقله ) بناء على هذا بسر در آخر عمر خرف شده آغاز هذيان گفتن كرد و شمشير طلبيد بعضى از خادمانش تيغ چوبين و مشگى پر باد در پيش آن بداعتقاد نهادند و او شمشير چوبين را بر آن مشك ميزد تا به آتش دوزخ پيوست و بر ضماير اولو البصاير مستتر نماند كه قضيهء خروج خوارج نهروان پيشتر از قضاياء مذكوره بوقوع انجاميده است اما قلم خجسته شيم بنابر ملاحظهء ارتباط سخن نخست خاطر از بيان كليات وقايع قاسطين فارغ ساخت آنگاه بتحرير شمه‌اى از حالات و مقالات مارقين پرداخت و من اللّه الاعانة و التأييد انه حميد مجيد\r\n\r\nذكر مجملى از حال خوارج نهروان و كشته شدن اكثر ايشان\r\nدر صحيحين بروايت ابو سعيد خدرى رضى اللّه عنه مرويست كه روزى حضرت مقدس نبوى صلوات اللّه و سلامه عليه زهيبه را كه على مرتضى كرم اللّه وجهه از غنايم يمن بمدينه فرستاده بود در ميان اقرع بن جلس و عينية بن حصين فزارى و علقمة بن علاثه عامرى و زيد الخيل قسمت ميفرمود و حرقوص بن زهير تميمى كه ملقب است بذو الخويصره در آن مجلس بود در اثناء قسمت روى بدانحضرت آورده گفت اتق اللّه يا محمد رسول اللّه صلى اللّه عليه و سلم اصحاب را مخاطب ساخته فرمود كه بدرستيكه از نسل اين شخص قومى پيدا شوند كه قرآن قرائت كنند و قرآن از حناجر ايشان تجاوز ننمايد و بكشند اهل اسلام را و\r\n\r\n","description":"","footnote":"","page_name":" 570 ","page_number":614},
  {"content":"\r\n\r\nبگذارند عبده اصنام را بيرون روند از اسلام ( كما يمرق السهم من الرميه ) اگر زمان خروج ايشان را دريابيد بكشيد ايشان را و مانند قوم عاد مستأصل گردانيد و چون حرقوص بن زهير كه بروايت اكثر ذو الثديه عبارت از اوست در سلك عظماء خوارج نهروان انتظام داشت و حديث مذكور بر آن طايفهء باغية صادق مىآيد و مورخان ايشان را مارقين گويند و كيفيت خروج آن ملاعين چنان بود كه در آن اوان كه ابو موسى اشعرى بجانب دومة الجندل مىرفت حرقوص بن زهير و زرعة بن مالك بعرض امير المؤمنين كرم اللّه وجهه رسانيدند كه زمام حكم خداوند را بدست ابو موسى مده و از تحكيم اجتناب فرموده به اجتماع عساكر فرمان فرماى تا باتفاق حرب اهل عناد و شقاق را وجههء همت سازيم آن جناب گفت كه بمقتضاء آيات بينات كلام ربانى وفا بعهد و پيمان از شرايط ايمانست و شيمهء غدر و نقض ميثاق سبب ناخشنودى مهيمن منان و من هرگز شكستن عهد روا ندارم و نقش اين امر مذموم را بر لوح خاطر نگذارم عبد اللّه بن الكوا و بعضى ديگر از اشقيا چون اين كلمات استماع نمودند آواز برآوردند كه لا حكم الا للَّه ارسال ابو موسى بدومة الجندل گناه است از اين فعل توبه كن جناب ولايت مآب جواب داد كه اين امر گناه نيست بلكه منشأ آن ضعف و سستى رأى شماست زيرا كه در آن روز كه شاميان مصاحف بر رؤس رماح بستند و شما دست از حرب بازداشتيد من هرچند گفتم كه اين حيله‌ايست كه معاويه و عمرو عاص جهت مخلص خود انديشيده‌اند قبول ننموديد تا مهم به صلح انجاميد زرعه گفت اگر ابو موسى را از رفتن منع نكنى و دست از تحكيم باز ندارى ما با تو قتال نمائيم امير المؤمنين على كرم اللّه وجهه فرمود كه تبالك مىبينم كه بنيزهء من كشته خواهى شد جواب داد كه مقصود من همين است حرقوص گفت بگوى كه گناه از من صادر شد توبه كردم امير المؤمنين فرمود كه از من گناهى صدور نيافته بلكه شما گناه‌كاريد در اين اثنا شخصى معروض داشت كه يا امير المؤمنين اين طبقه بسيار شده‌اند و داعيه دارند كه اگر از فرستادن ابو موسى تبرا ننمائى با تو حرب كنند آن جناب فرمود كه من هم با ايشان جنگ كنم در كشف الغمه مسطور است كه قبل از انقضاء مدتى كه در صلح‌نامهء صفين مكتوب بود دوازده هزار كس از خوارج در قريه‌اى كه آن را حرورا گويند جمع آمدند و عبد اللّه بن الكوارا بر خود امير ساخته بمخالفت شاه ولايت مبادرت نمودند و امير المؤمنين كرم اللّه وجههء نخست عبد اللّه بن عباس را رضى اللّه عنهما نزد آن قوم فرستاد و ايشان را به راه راست دلالت فرمود و چون فايده‌اى بر ارسال ابن عباس رضى اللّه عنهما مترتب نشد حضرت امير بنابر التماس ايشان بنفس نفيس بدانجا شتافت و عبد اللّه بن الكوا با ده كس از خواص خود بنزد آن جناب رفته بعد از آنكه نصايح سودمند و سخنان دلپسند شنود و دانست كه امير المؤمنين پس از انقضاء مدت موعود بمحاربه قاسطين توجه خواهد فرمود با آن ده كس از مذهب خوارج رجوع نمود و بموكب همايون پيوسته بقيه خارجيان متفرق شدند القصه چون خبر حكم حكمين بر نهج مسطور بكوفه رسيد ضلالت خوارج بيشتر از پيشتر شده عبد اللّه بن\r\n\r\n","description":"","footnote":"","page_name":" 571 ","page_number":615},
  {"content":"\r\n\r\nوهب الراسبى را برياست برگزيدند و پس از تقديم مشورت يك‌يك و دودو از كوفه بنهروان شتافتند و نامه بخوارج بصره نوشته عبد اللّه بن سعيد عبسى را بدانجانب فرستادند تا ايشان را بصوب نهروان روان كردند و بعد از وصول عبد اللّه ببصره جمعى كثير از آن ولايت در حركت آمده بعبد اللّه بن وهب ملحق گشتند و چون خبر اجتماع آن طايفه بسمع اشرف امير المؤمنين على كرم اللّه وجهه رسيد نامه‌اى در قلم آورده نزد ايشان روان گردانيد و صورت آن مكتوب اينست كه ( بسم اللّه الرحمن الرحيم من عبد اللّه على امير المؤمنين الى عبد اللّه بن وهب الراسبى و يزيد بن الحصين و من تبعهما سلام عليكم فان الرجلين الذين ارتضياهما للحكومة خالفا كتاب اللّه و اتبعا هواهما به غير هدى من اللّه فلما لم يعمل بالسنة و لم يحكما بالقرآن تبرأنا من حكمهما و نحن على امرنا الاول فاقبلوا رحمكم اللّه الينا فانا سايرون الى عدونا و عدوكم لنعود لمحاربتهم حتى يحكم اللّه بيننا و هو خير الحاكمين ) و چون اين مكتوب هدايت اسلوب بخوارج رسيد در جواب نوشتند كه تو در آنوقت كه بتحكيم رضا دادى كافر شدى اگر تائب گشته رعايت شرايط ايمان نمائى ما در آنچه مسئول تست نظر كنيم و اگر بر جريمهء خويش اصرار فرمائى ترا بسلوك طريق مستقيم دعوت نمائيم و هيچ شك نيست كه ايزد تعالى اهل خيانت را دوست نميدارد و چون اين جواب دور از صواب بعرض جناب ولايت مآب رسيد از اطاعت آنجماعت مأيوس گشت و مهم ايشان را سهل پنداشته نخيله را لشگرگاه ساخت و بعزم رزم شاميان لواء ظفر انتما برافراخته به اجتماع عساكر نصرت مآثر فرمان داد و زياده بر شصت هزار مرد مقاتل مجتمع شده قبل از توجه بصوب دمشق خبر متواتر شد كه خوارج در سواد عراق دست بفتنه و فساد برآورده‌اند و هر كرا با ايشان در مذهب موافق نيست كافر ميخوانند و عبد اللّه بن خباب الارت و منكوحهء او را به مجرد آنكه گفته‌اند كه نصب حكمين مخالف شريعت سيد الثقلين نبوده بقتل رسانيده‌اند و ام سنان صيداويه را نيز به همين بهانه بعالم آخرت روانه كرده‌اند و الحالة هذه بغارت و خون ريختن مشغول‌اند و امير المؤمنين على كرم اللّه وجهه بعد از استماع اين اخبار بنابر استصواب اصحاب كبار دفع خوارج را اهم و اولى دانسته با عساكر نصرت شعار بصوب نهروان روان شد و بعد از آنكه نزديك بمعسكر مارقين رسيد نوبتى بنفس نفيس و كرتى بتوسط عبد اللّه بن عباس رضى اللّه عنهما با آن طايفه معارضه نموده اعتراضات ناموجه ايشان را جوابهاى مسكت ملزم گفت و در قضيهء رضا بمصالحهء معاويه و نصب حكمين بقصه صلح حديبيه و كلمه ( يحكم به ذوا عدل منكم ) و كريمه  ( فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها )  تمسك جست اما هيچ فايده‌اى بر آن سخنان هدايت نشان مترتب نگشت و جناب امير المؤمنين بتعبيه لشگر ظفر قرين پرداخته ميمنه را بيمن مقدم حجر بن عدى الكندى زيب و زينت داد و در ميسر شيث بن ربعى را بازداشت و بر جميع سواران ابو ايوب انصارى را رضى اللّه عنه سرور گردانيد و فرمود كه تمام پيادگان در فرمان ابو قتاده رضى اللّه عنه باشند و از آنجانب خوارج نيز بتسويهء صفوف قيام نموده در ميمنه\r\n\r\n","description":"","footnote":"","page_name":" 572 ","page_number":616},
  {"content":"\r\n\r\nيزيد بن حصين رايت جنگ و شين برافراخت و ميسره را شريح بن ابى اوفى العبسى بوجود شوم خود ملوث ساخت و حرقوص بن زهير رياست سواران را قبول كرد و بروايتى عبد اللّه بن الكوا مراسم سردارى پيادگان بجاى آورد و چون هردو لشگر در برابر يكديگر صف آراى گشتند امير المؤمنين على كرم اللّه وجهه فرمود كه رايتى در موضع معين نصب كردند و دو هزار كس را بمحافظت آن علم مامور گردانيده فرمان داد تا ندا كردند كه هركس از مخالفان بسوى آن رايت شتابد امان يابد و هركس بجانب كوفه رود نيز ايمن ماند در آن اثنا فروة بن نوفل اشجعى كه از رؤساء خوارج بود باتباع خويش گفت من نميدانم كه بىجهت با على كه ولى خدا و وصى مصطفى است چرا قتال بايد كرد و با پانصد كس از مارقين جدا گشته به طرف دسكرة رفت و طايفه ديگر از آن قوم بكوفه شتافته فوجى در ظل رايت مذكور قرار گرفتند در تاريخ ابو حنيفه دينورى مسطور است كه ( و استامن الى الراية منهم الف رجل فلم يبق مع عبد اللّه بن وهب الاقل من اربعة آلاف رجل ) و در ترجمهء مستقصى مذكور است كه با عبد اللّه بن وهب دو هزار و هشتصد كس باقى ماند و آن ملاعين زبان به كلمه لا حكم الا للَّه و لو كره المشركون گشاده بيكبار بر سپاه نصرت شعار حمله كردند و غبار معركه هيجا بالا گرفته و آتش قتال اشتعال پذيرفته در اثناء كر و فر عبد اللّه بن وهب از غايت شقاوت شاه ولايت را بمبارزت خواند و بيك ضربت ذو الفقار بدار البوار پيوسته سپاه ظفر پناه بر ساير خوارج تاختند و مهم ايشان را برحسب دلخواه ساختند چنانچه از آن طبقه زياده از نه نفر جان بيرون نبردند و از لشگر نصرت قرين بيش از نه كس شهيد نشدند و در ترجمه مستقصى مذكور است كه امير المؤمنين على پيش از خروج خوارج فرموده بود كه قومى از دين بگريزند چنان كه تير از كمان ميگريزد و اگرچه قرآن خوانند قرآن از حلق ايشان نگذرد و دل ايشان را ثبات بر احكام قرآن نباشد و به حق آنخدائى كه دانه را بشكافت و آدمى را از خزانه كرم خويش لباس وجود پوشانيد كه رسول صلى اللّه عليه و سلم با من قرار داده و مرا اخبار فرمود كه تو با ايشان محاربه خواهى كرد و ايشان از باديهء غوايت بمنهج هدايت باز نيايند مانند تير رفته كه بشست باز نگردد و علامت اين جماعت آنكه در ميان ايشان مردى باشد كه بجاى يكدست در منكب او گوشت پاره بود بسان پستان زنان كه بر سر آن مويها باشد چون سبلت گربه و ايضا شاه ولايت قبل از شروع در قتل خوارج فرمود كه در اين معركه عدد شهداء سپاه ما از درجهء آحاد بمرتبهء عشرات نرسند و از مخالفان زياده از نه نفر جان بيرون نبرند از عبيدهء سلمانى مرويست كه گفت چون امير المؤمنين على حديث ذو الثديه را بيان فرمود من سه نوبت آنحضرت را سوگند دادم كه تو اين سخن را از رسول صلى اللّه عليه و سلم شنيدى و امير المؤمنين على هر نوبت قسم ياد كرد كه شنيدم و چون خوارج كشته گشتند آن جناب فرمود كه ذو الثديه را در ميان كشتگان طلب كنند جمعى هرچند او را جستند نيافتند و بعرض رسانيدند كه شخصى متصف به اين صفت در ميان قتلى نيست امير المؤمنين كرم اللّه\r\n\r\n","description":"","footnote":"","page_name":" 573 ","page_number":617},
  {"content":"\r\n\r\nوجهه گفت به خدا سوگند كه ذو الثديه در ميان ايشان است و بار ديگر جمعى بطلب ذو الثديه برخاسته او را در زير چهل قتيل يافتند هم بر آن صفت كه جناب امير گفته بود و آن جناب سجده شكر بجاى آورده اصحاب را گفت كه اگر سبب اعتراض شما نگشتى خبر ميدادم كه رسول خدا قتلهء اين طايفه را چه وعدها فرمود القصه بعد از آنكه خاطر خطير حضرت امير از مهم خوارج فراغت يافت زبان باداء ثناء الهى و درود بر مرقد معطر جناب رسالت پناهى برگشاد و فرمود كه چون حضرت ملك منان ابواب لطف و احسان بر روى روزگار شما مفتوح گردانيد و اعداء دين را مغلوب و مقتول ساخت لايق آنكه متوجه قتال گمراهان شام شويد و قضيهء قاسطين را نيز مانند واقعهء مارقين بفيصل رسانيد اشعث بن قيس باتفاق جمعى از معارف سپاه عرض كرد كه يا امير المؤمنين سهام ما باتمام رسيد و شمشيرهاى ما كند گشت و نيزه‌هاى ما بشكست ما را بكوفه رسان تا بتجديد و تجدد اسلحه خود پردازيم و از سر استظهار تمام استيصال ظلمهء شام را پيش نهاد همت سازيم و اين ملتمس درجهء قبول يافته شاه مردان عنان عزيمت بجانب كوفه انعطاف داد و بعد از وصول بنواحى آن بلده نخيله را لشگرگاه ساخته فرمود كه هركس مهمى داشته باشد به شهر رود و يك روز توقف نموده مراجعت نمايد تا زودتر عزيمت سفر شام به امضاء رسد و روز ديگر يا بعد از انقضاء چند روز على الاختلاف القولين اندكى از اهل ناموس در ملازمت امام الثقلين مانده ساير سپاه لشگرگاه را خالى گذاشته راحت نفس بر ارتكاب كارزار اختيار كردند امير المؤمنين على كرم اللّه وجهه پس از مشاهده اين حالت بكوفه درآمد و كوفيان بتمهيد معذرت قيام نمودند اما مقبول نيفتاد آنگاه هرگاه كه شاه مردان خطبه خواندى مردم آن خطه را توبيخ و سرزنش فرمودى و چون اظهار رنجش آن جناب مكرر شد جمعى از اعيان آن ولايت به خدمت مبادرت جسته گفتند يا امير المؤمنين تو بهر جانب كه توجه نمائى ما از ملازمت ركاب هدايت انتساب تخلف نخواهيم نمود و اين سخن مقبول مزاج همايون امير المؤمنين افتاده فرمود تا حارث همدانى ندا كرد كه هركس بصدق نيت و صفاء طويت موصوفست بايد كه فردا در فلان موضع كه شايستهء اجتماع سپاه است حاضر گردد روز ديگر چون امير المؤمنين حيدر بمعسكر خراميد ديد كه زياده از سيصد كس جمع نشده‌اند فرمود كه اگر عدد اين جماعت بهزار ميرسيد دربارهء ايشان فكرى مىانديشيدم و در آن منزل دو روز در غايت حزن و انديشه بسر برده بكوفه مراجعت كرد و بروايت اكثر مورخان واقعه خوارج نهروان در سنهء ثمان و ثلثين روينمود و همدرين سال صهيب بن سنان الرومى كه از جمله سباق اسلام بود وفات يافت در سير السلف مسطور استكه ( كان صهيب من النمر قاسطه سبته الروم من الموصل صغيرا ) و صهيب بوقت فرصت از روم گريخته به مكه شتافت و پرتو انوار اسلام بر وجنات احوالش تافت كنيتش ابو يحيى بود و موتش در مدينه روى نمود و هم درين سال سهل بن حنيف الانصارى الاوسى كه از جملهء عظماء اصحاب بدر و فضلاء اشياع امام واجب الاتباع بود در كوفه\r\n\r\n","description":"","footnote":"","page_name":" 574 ","page_number":618},
  {"content":"\r\n\r\nروى بعالم آخرت آورد و آن جناب به روى نماز گذارده بر فوتش تأسف خورد و در سنهء تسع و ثلثين معاويه دو هزار كس فرستاد تا در راه حجاج عراق آبار و حياض را بينباشتند و همت بر منع اهل اسلام از طواف بيت اللّه الحرام گماشتند چون مردم از اينجهت معاويه را ملامت كردند گفت بنابرآن بر اين فعل اقدام نمودم كه مسلمانان را در مكه امامى نيست و روايت امام يافعى آنكه در سنهء مذكوره ميان موافقان شاه مردان و متابعان معاوية بن ابى سفيان در باب اقامت مناسك حج نزاع واقع شد و باهتمام ابو سعيد خدرى رضى اللّه عنه مهم به صلح انجاميد بر اينموجب كه هيچيك از فريقين در امر امامت حجاج مدخل ننمايند و شيبة بن عثمان جمحى مقتدا باشد تا فرق انام حج اسلام بگذارند و در اوايل سنه اربعين خوات بن جبير الانصارى البدرى كه در سلك شجعان زمان انتظام داشت در هفتاد و چهار سالگى رايت عزيمت بصوب عالم آخرت برافراشت و در همين سال وفات ابو مسعود عقبة بن عمرو الانصارى كه از اهل عقبه بود روى نمود و بروايتى همدرين سال ابو اسيد الساعدى مالك بن ربيعه بدرى وفات يافت و قولى آنكه فوت ابو اسيد در سنهء ستين اتفاق افتاد و مدت حياتش هفتاد و پنج سال بود و همدرين سال معيقب بن الدوسى كه در سلك مهاجران حبشه منتظم بود و اشعث بن قيس الكندى كه شمه‌اى از احوال او در ضمن حكايات سابقه مذكور گشته وفات يافت و مدت عمر اشعث شصت و سه سال بود و در ماه رمضان همين سال شهادت حضرت شاه ولايت روى نمود\r\n\r\nذكر واقعه هايله و مصيبت شامله امير المؤمنين و امام المسلمين على بن ابيطالب على نبينا و عليه سلام الله الواهب\r\nسنت سنيه ايزد تعالى  ( وَ لَنْ تَجِدَ لِسُنَّةِ اللَّهِ تَبْدِيلًا ) *  بر اينمنوال سمت استمرار پذيرفته كه هركس از راه محبت و اخلاص بقدم نياز و اختصاص ساحت بارگاه احديت پيمايد و بدست ارادت و بندگى ابواب ملازمت درگاه الوهيت بر روى روزگار محبت خود بگشايد باران غموم و بلايا از غمام محن و رزايا بر فرق او ريزان شود و انوار ابتهاج و راحت آثار افراح و بهجت از صفحات احوالش گريزان گردد و مرويه صحيحه ( ان اللّه اذا احب قوما ابتلاهم ) مؤيد اين دعوى است و كلمه فصيحة ( البلاء للولاء كاللهب للذهب ) مؤكد اينمعنى بيت\r\n دوستى چون زر بلا چون آتش است * * زر خالص در دل آتش خوشست \r\nو لهذا نزول نوائب بر اكابر انبيا كه محرمان حريم كبريااند بيشتر از ساير بر ايامى بوده است و حلول مصائب بر اعاظم اوليا كه مقربان عالم بالااند اكثر از جميع خلايق روى مينموده تن كدام نبى است كه گداختهء شعله تعب او نيست و دل كدام ولى است كه نشانهء سهام كرب او نيست بلكه بر آتش بلاء او در هر باديه هزار هزار دل كبابست و از دود ابتلاء او در هر زاويه هزار هزار ديده پر آب رباعى\r\n اندر همه دشت خاوران سنگى نيست * * كز خون دل و ديده بر آن رنگى نيست *\r\nدر هيچ زمين و هيچ فرسنگى نيست * * كز دست غمت نشسته دل تنگى نيست \r\nو مصداق\r\n\r\n","description":"","footnote":"","page_name":" 575 ","page_number":619},
  {"content":"\r\n\r\nاين سياق نزد علماء آفاق از تأمل در وقايعى كه ميان امير المؤمنين و امام المسلمين اسد اللّه الغالب على بن ابيطالب و معاوية بن ابى سفيان و شاميان واقع شده بر وجهى كه شمهء از آن سبق ذكر يافت ( كالشمس فى رابعة النهار ) ظاهر و آشكار ميگردد زيرا كه باوجود آنكه باتفاق جميع طوايف امت آن مهر سپهر امامت خليفه به حق و امام مطلق بود و پيش از تمامى اهل اسلام بمتابعت نبى امى عليه الصلاة و السلام اقدام فرمود و خصوصيت نسبى و حسبى و مقارنت نسبى و مكتسبى با رسول عربى باكمل وجهى حاصل داشت و پيوسته در ملازمت آنحضرت رايت غزو و جهاد و لواء علم و اجتهاد مىافراشت و در ميدان شجاعت و مردانگى از مجموع مبارزان ادوار گوى مسابقت مىربود و در ايوان سخاوت و فرزانگى بر جميع كريمان اعصار سابق و فايق مينمود و اكثر اكابر مهاجر و انصار غاشيه متابعتش بر دوش گرفته بودند و بيشتر اشراف بلاد و امصار حلقهء متابعتش در گوش كشيده آنحضرت را بر طبق دلخواه بر معاوية بن ابى سفيان كه بىشايبه اشتباه طليق بن طليق بود و در سلك مؤلفهء قلوب انتظام داشت استيلا ميسر نگرديد و از آنجهت مدتى مديد روزگار فرخنده آثار بانواع غصه و غم و اصناف حزن و الم گذرانيده بالاخره بدرجهء رفيعهء شهادت رسيد منقولست كه نوبتى يكى از مخصوصان سده سنيه امامت و منتسبان عتبه عليه كرامت از آن جناب پرسيد كه يا امير المؤمنين باوجود انواع فضايل صورى و معنوى و اصناف كمالات دنيوى و اخروى كه ذات فايض البركات ترا حاصل است سبب چه بود كه ابن هند را مغلوب نتوانستى ساخت جواب داد كه دنيا به دو پا قائمست يكى حق و ديگرى باطل من اراده كردم كه بيك پا قايم گردد ميسر نشد طرفه حالتى استكه واليان ولايت هدايت بواسطهء جفاء دنياء بيوفا همواره در زواياء يأس و حرمان مىنشينند و سالكان مسالك غوايت از كج‌روى فلك بىسر و پا پيوسته در رياض آمال و امانى اثمار دولت و كامرانى مىچينند مقربان بارگاه سبحانى بسبب حصول سعادات جاودانى از مستلذات عالم فانى مهجور و مردودان درگاه يزدانى بواسطهء وفور تسويلات نفسانى باحراز مرادات اين جهانى مغرور مثنوى\r\n فلك بر خويش پيچان اژدهائيست * * پى آزار ما زور آزمائى است *\r\nرساند هر كرا يك لحظه راحت * * كند سالى ز دنبالش جراحت *\r\nبهر اختر كزو روشن چراغيست * * نهاده بر دل آزاده داغيست *\r\nهزاران داغ هست و مرهمى نى * * وز آن بيمرهمى هيچش غمى نى * \r\nغرض از اين تشبيب و مقصود از اين ترتيب ايراد واقعهء مصيبت‌فزاى شاه اوليا و قدوه اصفيا است كه در سنهء اربعين از هجرت خاتم الانبياء دست داد و بدانجهت كوكب هدايت و اقبال از اوج عزت بحضيض مذلت افتاد مثنوى\r\n دل اهل اسلام از آن غم شكست * * شه چرخ چارم بماتم نشست *\r\nقمر زان الم جيب جان چاك زد * * زحل جامه در خم افلاك زد *\r\nفرشته ز سوز درون پر بسوخت * * عطارد ورقهاى دفتر بسوخت \r\nمستحفظان اخبار و مستخبران آثار اگرچه اتفاق دارند كه شهادت حضرت ولايت منقبت بر دست عبد الرحمن بن ملجم المرادى بوقوع انجاميد اما در كيفيت حال آن لعين شقاوت\r\n\r\n","description":"","footnote":"","page_name":" 576 ","page_number":620},
  {"content":"\r\n\r\nمآل و چگونگى وقوع آن امر شنيع اختلاف بسيار واقع است روايتى آنكه ابن ملجم در اصل از مصر بود و در وقت خروج مصريان جهت مخالفت امير المؤمنين عثمان با ايشان همراهى نمود و بعد از آن واقعه بكوفه افتاده در ملازمت شاه ولايت بسر ميبرد و قولى آنكه پس از واقعه نهروان شاه مردان بمحمد بن ابى بكر نوشت كه چند كس از فرسان مصر بدينجانب روانه ساز و محمد بموجب فرموده بيست نفر از شجعان كوفه ارسال داشت و يكى از آن جمله عبد الرحمن بن ملجم بود و چون نظر امير المؤمنين حيدر بر آن سند بداختر افتاد فرمود كه : شعر\r\n اشدد حيازك للموت فان الموت لاقيكا * * و لا تجزع من الموت اذا حل بواديكا \r\nيعنى ميانرا سخت بربند از براى مرگ كه مرگ به تو ملاقات خواهد كرد و جزع مكن از مرگ چون بوادى تو فرود آيد در روضة الشهداء مسطور است كه امير المؤمنين على كرم اللّه وجهه در وقت خروج خوارج نهروان رسولان به اطراف بلدان فرستاده مدد طلبيد از يمن ده تن بملازمت امير صف‌شكن آمدند كه عبد الرحمن بن ملجم داخل ايشان بود و هريك از آن ده‌نفر تحفه‌اى به نظر امير المؤمنين حيدر رسانيد و قبول فرمود مگر تحفه ابن ملجم كه در حيز قبول نيفتاد و آن شمشيرى بود بغايت قيمتى و آن لعين ازين جهت غمگين شده در خلوتى بمجلس همايون درآمد و گفت يا امير المؤمنين سبب چيست كه از رفيقان من هديه قبول نمودى و شمشير مرا كه در ميان عرب شبيه ندارد نمىستانى امير كرم اللّه وجهه فرمود كهم اى عبد الرحمن اين تيغ را چگونه از تو بستانم و حال آنكه مراد تو از من بدين شمشير حاصل خواهد شد ابن ملجم از شنيدن اين سخن اظهار جزع كرده بر زمين افتاد و گفت يا امير المؤمنين هيهات هيهات هرگز مباد كه اين صورت در خيال من گذرد و اين فكر محال در خاطرم خطور كند من بعشق ملازمت اين آستان دل از وطن برداشته‌ام و نقش مهر و محبت خدام اين خاندان بر صحيفهء ضمير نگاشته جناب امير گفت اين امريست بودنى و صورتيست روى نمودنى و تو عنقريب از جادهء وفاق بپايهء نفاق خواهى گرفت و خاك بيمروتى و شقاوت و بر فرق دولت خواهى ببخت مصراع\r\n آئين مهر و رسم وفا عادت تو نيست \r\nابن ملجم گفت يا امير المؤمنين اينك من در نظر تو ايستاده‌ام اشارت فرماى تا دستهاى مرا قطع نمايند و اگر تحقيق فرموده‌اى كه اين امر از من واقع خواهد شد مرا بقصاص رسان آن جناب فرمود كه چون هنوز از تو فعلى صدور نيافته كه مستحق عقوبت باشى چگونه ترا قصاص فرمايم اما مخبر صادق صلى اللّه عليه و سلم مرا از اين كار اخبار كرده و يقين ميدانم كه قول او بصدق اقتران خواهد يافت و روايتى آنكه ابن ملجم در سلك خوارج انتظام داشت اما از كوفه مجال فرار نيافت و در معسكر امير المؤمنين حيدر ماند تا وقتى كه مهم قوم او فيصل پذيرفت و در بعضى از روايات آمده است كه چون على مرتضى رضى اللّه عنه از نهروان بجانب كوفه روان شد ابن ملجم رخصت طلبيد كه پيشتر بدان بلده شتابد و مژده فتح و نصرت بمردم رساند و از موقف امامت اجازت يافته چون بكوفه درآمد گرد محلات ميگشت و بآواز بلند خبر ظفر ميگفت در آن اثنا چشمش بر جميلهء قطام‌نام كه دختر اشجمع تميمى بود افتاد\r\n\r\n","description":"","footnote":"","page_name":" 577 ","page_number":621},
  {"content":"\r\n\r\nو شيفتهء حسن و جمال و غنج و دلال او گشته گفت اى آرام جان و مونس دل ناتوان از كدام قبيلهء جواب داد كه از تيم الرباب و آن قبيله تمام خوارج بودند و جمعى كثير از ايشان در نهروان كشته شده بودند ابن ملجم باز پرسيد كه بيوهء يا شوهر دارى جواب داد كه بيوه‌ام آنگاه ابن ملجم به زبان نياز او را خواستگارى نمود قطام گفت مهر من سه هزار دينار است و كنيزكى جميله مغنينه و سر على بن ابيطالب ابن ملجم گفت زر و كنيزك را قبول دارم اما قتل حيدر كرار بغايت دشوار است و چون پدر و برادر و بعضى ديگر از خويشان قطام در نهروان كشته شده بودند گفت اى عبد الرحمن مال و كنيزك به تو مىبخشم اما از سر قتل على در نميگذرم چون شعله عشق در كانون درون عبد الرحمن برافروخته بود و خرمن صبرش بشرار برق محبت متوجه سر قبول جنبانيد و از غايت شرارت بموجبى كه مذكور خواهد شد آنحضرت را بدرجهء شهادت رسانيد راقم حروف گويد كه اين روايت در نظر واقفان مواقف هدايت ضعيف مينمايد زيرا كه باتفاق مورخين واقعهء نهروان در سنهء ثمان و ثلثين بوقوع پيوسته و شهادت شاه ولايت در سنهء اربعين واقع گشته و روايتى كه اكثر مورخان والاگهر بقلم صحت اثر ايراد كرده‌اند آنست كه چون بعد از واقعه نهروان بعضى از خوارج كه زنده مانده بودند در اطراف بلاد متفرق گشتند عبد الرحمن بن ملجم المرادى و برك بن عبد التميمى و عمرو بن بكر السعدى در مكه مجتمع شده روزى از كشتكان نهروان ياد كردند و بر قتل آن ملاعين تأسف خورده گفتند كه اگر على بن ابيطالب و معاوية بن ابى سفيان و عمرو بن العاص كشته شوند فتنها ساكن و خواطر مطمئن گردد آنگاه عبد الرحمن گفت من مهم على را كفايت كنم و برك بر زبان آورد كه من كار معاويه را باتمام رسانم و عمرو گفت كه من قلوب را بقتل عمرو مسرور گردانم و چنان قرار دادند كه در صبح هفدهم ماه رمضان هريك از ايشان مهمى را كه متقبل شده‌اند سرانجام نمايند آنگاه شمشيرهاى خود را زهر آب داده هريك متوجه مقصد گشتند و بروايت امام يافعى شخصى كه كشتن معاويه را قبول نموده بود حجاج بن عبد اللّه الضميرى نام داشت و متقبل قتل عمرو عاص موسوم بدادويه الغبرى بوده القصه چون شخصى كه داعيه خونريزى معاويه داشت بدمشق رسيد در سحر روز موعود كمين كرده در وقتى كه معاويه به نماز بيرون مىآمد ضربتى بر اليه او زد و گفت كشتم ترا اى دشمن خدا و فى الحال اعوان معاويه او را گرفته پيش آوردند و معاويه بقتل او اشارت كرده آن شخص گفت اگر ترا خبرى گويم تو شادمان شوى مرا هيچ نفعى كند معاويه پرسيد كه آن كدامست جواب داد كه امشب برادرم عبد الرحمن على بن ابيطالب را بقتل رسانيد معاويه گفت همچنانكه ترا كشتن من دست نداد شايد كه او را نيز ميسر نشده باشد و بروايت اصح آن خارجى را بكشت آنگاه معاويه طبيبى طلبيد و استعلاج زخم سرين خود نمود طبيب گفت موضع زخم را داغ بايد كرد يا شربتى خورد كه قاطع نسل باشد معاويه شق ثانى را اختيار كرده آن جراحت التيام پذيرفت اما شخصى كه اتمام امر عمرو عاص را قبول نموده بود چون بمصر رسيد در شب موعود\r\n\r\n","description":"","footnote":"","page_name":" 578 ","page_number":622},
  {"content":"\r\n\r\nبسر راه عمرو عاص رفته منتهز فرصت بنشست اتفاقا در آنشب عمرو را درد شكم گرفته به نماز بامداد بيرون نيامد و خارجه عامرى را فرمود كه به مسجد رفته امامت كند و چون خارجه بنزديك مسجد رسيد آن شخص بيك ضربت شمشير او را بكشت و مردم قاتل را گرفته نزد عمرو بردند و چون چشمش بر عمرو افتاد دانست كه ديگرى كشته گشته گفت و اللّه اى فاسق كه من غير از ترا اراده نداشتم عمرو جواب داد كه من بحمايت وجع البطن از ضرب تيغ تو نجات يافتم آنگاه بگفت تا او را بكشتند اما عبد الرحمن بن ملجم چون بكوفه رسيد چنانچه مذكور شد قطام را كه در عرب بكمال حسن و جمال ضرب المثل بود ديد و طالب وصل او گرديد قطام امر تزويج را بقتل على مرتضى رضى اللّه عنه تعليق نموده عبد الرحمن گفت من خود جهت همين مهم بكوفه آمده‌ام و قطام از خويشان خويش وردانرا مددكار آن نابكار ساخت و عبد الرحمن شبيب بن بحره اشجعى را نيز با خود متفق گردانيده آن مهم را باتمام رسانيد به ثبوت پيوسته كه در آن اوان كه زمان شهادت حضرت ولايت منقبت نزديك رسيد چندين كرت بكناية و صريح از اينمعنى اخبار نمود بلكه پيش از آن اوقات نيز هرگاه تقريبى ميشد اظهار آن واقعه ميفرمود چنانچه بعضى از ثقات روات آورده‌اند كه معاويه را نوبتى اين دغدغه در خاطر پيدا شد كه آيا شاه اوليا پيش از مرگ او بفردوس اعلى خواهد خراميد يا او پيشتر بمقر خويش خواهد رسيد و در اين باب تأمل نموده دانست كه اين مشكل را غير از على مرتضى كسى حل نتواند كرد آنگاه سه نفر از اعراب را فرمود كه متعاقب يكديگر بكوفه روند و خبر فوت او را با مردم گويند و آنچه در آن باب از جناب ولايت مآب شنوند به گوش او رسانند و آن سه شخص متوجه كوفه گشتند در وقتى كه امير المؤمنين على در مسجد كوفه بموعظهء فرق انام قيام مى نمود يكى از ايشان بدان مجلس درآمد و گفت كه اى كوفيان بشارت باد شما را كه معاويه فوت شد ياران از شنيدن اين سخن در اهتزاز آمدند اما حضرت امير كرم اللّه وجهه همچنان بر سر حرف خود بود و پس از لحظه‌اى ديگرى از آن سه عرب به مسجد رسيد همان خبر گفت و فرح اصحاب روى در ازدياد نهاد و عرب سوم نيز همانساعت بدان محفل درآمده گفت معاويه هلك بر ملك اختيار كرد جوش و خروش مجلسيان مضاعف گشت و امير نجف مطلقا بدان سخن التفات نفرمود لاجرم بعضى از حاضران گفتند يا امير المؤمنين چرا بر فوت اينچنين دشمن قوى اظهار مسرت نمىنمائى و در اين باب هيچ نميفرمائى آن جناب اشارت بلحيه و سر مبارك خود كرده فرمود كه معاويه نميرد تا اين را از اين رنگين نه بيند در روضة الصفا مسطور است كه در سفرى اسب ابن ملجم مفقود گشت و او نزد امير المؤمنين كرم اللّه وجهه آمده اسبى توقع كرد آن جناب ملتمس او را مبذول داشته فرمود مصراع\r\n اريد حبائه و يريد قتلى \r\nيعنى من اراده عطاء او ميكنم و او قصد قتل من دارد و صاحب ترجمهء مستقصى اين مصراع را چنين نوشته كه اريد حيوته و يريد قتلى من حياتش ميخواهم و او قتل من نقلست كه در ماه رمضان سنهء اربعين در روزى كه امير المؤمنين در مسجد كوفه\r\n\r\n","description":"","footnote":"","page_name":" 579 ","page_number":623},
  {"content":"\r\n\r\nبنصيحت خلايق اشتغال ميفرمود بسوى امام حسن نظر كرد و گفت اى پسر من از اين ماه چند روز گذشته است جواب داد كه سيزده روز پس در امام حسين نگريست و فرمود كه يا بنى از اين ماه چند روز باقى مانده است گفت هفده روز آنگاه شاه ولايت پناه دست بمحاسن فرود آورده گفت در همين ماه بدبخت‌ترين مردم آخر الزمان لحيهء مرا از خون سر من خضاب كند و بيتى بر زبان الهام بيان گذرانيد مضمون آنكه قتل من مىخواهد نامردى از قبيلهء مراد و من بوى نيكوئى ميخواهم و ابن ملجم اين سخن را شنيده مضطرب گشت و چون امير المؤمنين حيدر از منبر فرود آمد نزد آن جناب رفت و گفت يا امير المؤمنين پناه ميگيرم به حضرت رب العالمين از آنچه نسبت به من گمان مىبرى و از تو در ميخواهم كه اشارت فرمائى تا مرا بكشند يا دستهاى مرا ببرند امير كرم اللّه وجهه فرمود كه پيش از قتل قصاص نباشد و ليكن رسول صلى اللّه عليه و سلم مرا خبر داده است كه كشندهء تو از قبيله مراد باشد و عبد الرحمن همچنان در مقام استبعاد بود شاه مردان گفت ترا به خدا سوگند مىدهم كه راست بگوى كه تربيت‌كنندهء تو در طفوليت يهوديه بوده گفت آرى آن جناب فرمود كه آن زن يهوديه روزى ترا گفت كه اى بدبخت‌تر از عاقر ناقهء صالح گفت بلى چنين بود آنگاه جناب ولايت پناه ساكت شده روى از وى بگردانيد به صحت پيوسته كه در ماه مذكور امير المؤمنين على رضى اللّه عنه شبى در خانهء امام حسن و شبى در منزل امام حسين رضى اللّه عنهما افطار مينمود و زياده از سه لقمه تناول نميفرمود و ميگفت من بيش از شبى چند مهمان شما نيستم و در ترجمه مستقصى از ام موسى كه سريه شاه ولايت بود مرويست كه در آن سحر كه شهادت امير المؤمنين حيدر مقرر بود آن جناب دختر خود ام كلثوم را گفت كه اى دخترك من چنان مىبينم كه اين صحبت روح‌پرور در ميان ما عنقريب منقص ميگردد و طاير نفس نفيس قفس قالب شكسته بمرافقت متوطنان ملاء اعلى مىپيوندد ام كلثوم قطرات اشك از سحاب ديده فروباريده گفت اى پدر اين چه خبر محنت‌اثر است و اين چه حكايت پرشور و شر اين نه قصه‌ايست كه به گوش هوش توان شنود و نه غصه‌ايست كه از نكابت آن ايمن توان بود بيت\r\n از فراق تلخ ميگوئى سخن * * هرچه خواهى كن و ليكن آن مكن * \r\nامير المؤمنين گفت اى فرزند بجان پيوند كدام دلست كه از اين اندوه پاره نيست و كدام جانست كه در وقت نزول قضاء ايزد تعالى بيچاره نيست دوش حضرت مصطفى صلى اللّه عليه و آله و سلم را در عالم رؤيا مشاهده نمودم كه بدست مبارك غبار از روى من مىافشاند و مرا نزديك خود طلبيده ميگفت اى على بجانب ما بيا كه ترا هيچ باكى نيست و آنچه بر تو واجب بود ادا نمودى و روايتى آنكه جناب ولايت مآب خواب خود را با حسن مجتبى رضى اللّه عنه تقرير فرمود و امام حسن متاثر گشته اظهار گريه و زارى نمود در روضة الشهدا مسطور است كه در آن شب حضرت ولايت انتما تا سحر بطاعت مشغول بود و مطلقا خواب نفرمود و ساعت بساعت بساحت سرا آمده در آسمان نگريستى و گفتى ( صدق رسول اللّه ) و اللّه كه هرگز رسول صلى اللّه\r\n\r\n","description":"","footnote":"","page_name":" 580 ","page_number":624},
  {"content":"\r\n\r\nعليه و سلم دروغ نگفت پس چه چيز بازميدارد كشندهء مرا از كشتن من و بر همين منوال ميگذرانيد تا وقت آن آمد كه به مسجد رود آنگاه تجديد وضو كرده ميان همايون ببست و فرمود شعر\r\n ( اشدد حيازك للموت فان الموت لاقيكا * * و لا تجزع من الموت اذا حل بواديكا * \r\nشعر\r\n اى دل صبور باش كه از مرگ چاره نيست * * كو دل كز اين مصيبت و اندوه پاره نيست \r\nو چون جناب مرتضوى از خانه بيرون آمده بميان سرا رسيد بطى چند كه آنجا بودند در روى مبارك امير بانك كردند و بقولى دامن آن جناب را گرفتند و يكى از خادمان چوبى بر آن مرغان زده امير كرم اللّه وجهه فرمود كه دست از اينها بازدار كه نوحه‌كنندگان بر من و بروايتى گفت كه ( هن صوايح تتبعها نوايح ) آنگاه جناب ولايت مآب به مسجد شتافته چنانچه شيوه ستوده‌اش بود بانك نماز گفت و حال آنكه ابن ملجم و شبيب و وردان در آن شب نزد قطام بسر برده بشرب خمر اقدام نموده بودند و چون آواز اذان به گوش آن ملعونه رسيد ملاعين مشار اليهم را از خواب برانگيخته گفت اينك على بانك نماز ميگويد برويد و مهم او را كفايت كنيد و آن سه بدبخت به مسجد شتافته شبيب و وردان بر در مسجد بنشستند و ابن ملجم بدرون آن بقعه درآمد و چون امير المؤمنين كرم اللّه وجهه از اداء اذان فارغ گشته قدم در مسجد نهاد شبيب شمشيرى بينداخت اما بر طاق مسجد آمد و بشكست و وردان هم بتيغى حمله كرد اما بر ديوار خورد و آن‌دو لعين گريخته ملعون سوم تيغ بر فرق همايون آن جناب زد و گفت ( الحكومة للَّه لا لك و لا اصحابك ) و روايتى آنكه ابن ملجم صبر كرد تا امير المؤمنين كرم اللّه وجهه در محراب ايستاده احرام نماز بست و سجدهء اول بجاى آورد و چون سر از سجده برداشت آن شقى شمشير فرود آورد و باتفاق مورخان آن تيغ بر همان موضع آمد كه روز حرب خندق عمرو بن عبدود زخم زده بود و تا مغز سر آن سرور شكافته شد و امير المؤمنين كرم اللّه وجهه گفت كه ( فزت و رب الكعبة ) يعنى سوگند به پروردگار كعبه كه بمطلوب فايز شدم و امام حسن را فرمود تا شرايط امامت بجاى آورده با مردم نماز گذارد و در مستقصى مذكور است كه بعد از آن حادثه عظمى وردان لعنه اللّه به خانه خود رفت و شخصى از حالش وقوع يافته او را بدوزخ فرستاد و شبيب جان بتك پا بيرون برد و چون مردم جمع آمده از امير المؤمنين پرسيدند كه ضارب اين زخم كيست فرمود كه خداى تعالى او را ظاهر گرداند و به طرف راست مسجد اشارت كرد كه همين ساعت از اين در درآيد و ابن ملجم در آن صباح شمشير خون‌آلود بر دست گرفته در كوچه‌هاى كوفه ميدويد مردى از بنى عبد قيس پيش‌آمده گفت تو كيستى گفت عبد الرحمن ابن ملجم گفت اى لعين امير المؤمنين على را تو زخم زده باشى خواست كه انكار نمايد خداى تعالى در زبانش انداخت كه آرى آن شخص فرياد بر آورده مردم را خبر كرد تا ابن ملجم را گرفته پيش امير المؤمنين كرم اللّه وجهه بردند و بروايتى كه در روضة الشهدا مسطور است ابن ملجم بعد از آنكه آن جناب را زخم زد بسراى ابن عم خود رفت و سلاح از تن باز كرد در اين‌حال صاحب‌سرا درآمد و او را\r\n\r\n","description":"","footnote":"","page_name":" 581 ","page_number":625},
  {"content":"\r\n\r\nمشوش ديده و گفت مگر قاتل امير المؤمنين توئى آن لعين بجاى لا نعم گفت و آن شخص گريبان او را گرفته به نظر امير المؤمنين حيدر رسانيد و چون چشم آن جناب بر وى افتاد فرمود يا اخا المراد مگر من بد اميرى بودم شما را گفت معاذ اللّه يا امير المؤمنين گفت ترا چه بر آن داشت كه اولاد مرا يتيم ساختى و رخنه در قصر حياتم انداختى نه من با تو نيكوئى كرده بودم گفت بلى اما واقع شد آنچه واقع شد ( و كان امر اللّه قدرا مقدورا ) و در روضة الصفا مسطور است كه چون حضرت ولايت انتما نظر بر ابن ملجم انداخت فرمود ( كه ما كذبت و ما كذبت ) اين شخص زخم زننده من است بعد از آن او را گفت كه اى دشمن خداى نه تو مشمول مكرمت و احسان من بودى گفت آرى امير فرمود كه چه چيز ترا باعث شد براين امر جواب داد كه چهل صباح شمشير خود را تيز كرده از بارى تعالى مسئلت نمودم كه بدترين خلق را به آن مقتول گردانم امير المؤمنين فرمود كه ( اراك مقتولا به و انت شر خلق اللّه ) بعد از آن شاه مردان فرمود كه عبد الرحمن را بزندان بريد و طعام و شراب از او باز مداريد پس اگر من زنده مانم بمقتضاء رأى خود با او عمل نمايم و اگر بميرم او را يك ضربت شمشير بيش مزنيد كه او مرا زياده از يك زخم نزده است آنگاه شاه ولايت پناه را بر گليمى خوابانيده و به خانه بردند اولاد امجاد و بنات مكرمات و زوجات طاهرات كه آن جناب را بدان حالت مشاهده كردند فرياد و زارى و ناله و بيقرارى باوج فلك زرنگارى رسانيدند و جيب شكيبائى بدست اضطراب چاك زده مضمون اين مقال ورد زبان گردانيدند نظم\r\n شعله آتش هجران تو جان ميسوزد * * در فراق تو دل پير و جوان ميسوزد *\r\nاين چه درديست كزو خون جگر ميريزد * * وين چه شوريست كزو جان جهان ميسوزد \r\nو ضعف آن جناب ساعت بساعت سمت تزايد ميگرفت و الم آن زخم لحظة فلحظه صفت تضاعف مىپذيرفت و چون زمان رحلت نزديك آمد امام حسن و امام حسين را رضى اللّه عنهما طلبيده نصايح سودمند بتقديم رسانيد و در بارهء ايشان دعوت اجابت آيات بر زبان همايون گذرانيده و بتكرار كلمهء طيبه توحيد مواظبت مينمود تا آنزمانكه مرغ روح مطهرش بجانب عالم بالا پرواز فرمود از مقتداء مؤتمن امير المؤمنين حسن رضوان اللّه عليه مرويست كه گفت بعد از رحلت شاه ولايت منقبت شنيدم كه هاتفى ميگفت از اين خانه بيرون رويد و اين ولى خدا را بما گذاريد و چون از خانه بيرون رفتيم آوازى به گوش ما رسيد كه محمد صلى اللّه عليه و آله و سلم درگذشت و وصى او شهيد گشت آيا بعد از اين محافظت دين كه خواهد كرد ديگرى گفت هركه متابعت سيرت ايشان كند و چون آواز تسكين يافت به خانه درآمديم امير المؤمنين على را شسته و در كفن پيچيده يافتيم و روايت ديگر آنكه جناب امير كرم اللّه وجهه در وقت ارتحال فرمود كه چون من نقل نمايم از زاويهء خانه لوحى پديد خواهد آمد مرا بدانجا بخوابانيد و غسل دهيد و چون از آستانهء خانه كفن و حنوط پديد خواهد آمد مرا بدان تكفين كنيد و در تابوت نهيد و تابوت را در ميان خانه وضع نمائيد و فرزندان مرا طلب داريد تا وداع پدر خود كنند آنگاه نوبتى حسن و كرتى حسين بر من\r\n\r\n","description":"","footnote":"","page_name":" 582 ","page_number":626},
  {"content":"\r\n\r\nنماز گذارند و چون پيش تابوت من از زمين برخيزد شما پايان تابوت را برداريد و هرجا كه سر تابوت بر زمين آيد مرا آنجا بگذاريد و قبر حفر كنيد و چون تابوتى از ساج پديد آيد مرا آنجا دفن فرمائيد و اولاد عظام بموجب فرمودهء آن جناب بتقديم رسانيده همدران شب در نجف به همين موضع كه حالا مطاف طواف خلايق اطراف و اكناف عالم است جسد مطهرش را مدفون گردانيدند و بر طبق وصيت موضع قبر را با زمين هموار ساختند تا اعدا بر آن اطلاع نيابند و تا زمان هارون الرشيد غير از ائمه اهل بيت هيچ كس بر آن معنى وقوف نداشت و سبب پىبردن مردم بدان مرقد عطرسا و مشهد جنت‌آسا آن بود كه روزى هارون در آن سرزمين شكار ميكرد آهوئى چند بپشته كه مدفن امام المسلمين بود پناه بردند و هرچند سك بر آن آهوان دوانيدند و جانور پرانيدند مطلقا تعرض ننمودند و بازگشتند هارون از مشاهدهء اين صورت متعجب شده خواست كه سر آن معنى را بازداند و بعد از تقديم مراسم تفتيش پيرى گفت از پدران بما چنين رسيده است كه جسد مطهر امير المؤمنين حيدر اينجا مدفون است لاجرم هارون ترك شكار كرد و لوازم طواف مزار فايض الانوار بجاى آورد نقلست كه پس از انتقال امير المؤمنين على امام حسن كرم اللّه وجههما عبد الرحمن بن ملجم را برحبهء مسجد آورده گفت تو نيستى كه امير المؤمنين على را كشتهء جواب داد كه بلى آنگاه آنحضرت يك ضربت بر وى زد و عبد اللّه بن جعفر رضى اللّه عنهما ميل در چشمش كشيد و بروايتى دست و پايش را قطع كرده زبانش را ببريد و گروهى از شيعه جسد آن ميشوم را در بوريائى پيچيده بسوختند پوشيده نماند كه در باب تكفين و تدفين جناب امير المؤمنين روايات ديگر نيز ورود يافته و خامهء مكسور اللسان خوفا عن الاكثار زبان بايراد آن اقوال نمىگشايد و چون بتوفيقات الهى شمه‌اى از مفاخر و مناقب آن مظهر عجايب و مظهر غرايب در صدر مجلد ثانى مذكور خواهد شد در اين مقام بر ذكر اولاد و ازواج آن جناب اختصار مينمايد\r\n\r\nذكر تعداد ازواج و اولاد فاضلترين عترت خير العباد صلوات الله عليه و آله الى يوم التناد\r\nبروايت حافظ ابرو و بعضى ديگر از مورخان نام‌جو امير المؤمنين على كرم اللّه وجهه در اوقات حيات نه زن بحبالهء نكاح درآورد اول بتول عذرا فاطمه زهرا بنت خير الورى عليه و آله من الصلاة افضلها و من التحيات اكملها و تا سيدة النسا در عالم فنا اقامت داشت على مرتضى كرم اللّه وجهه بمناكحت ديگرى رغبت نكرد دوم ام البنين كلابيه بنت حزام بن خالد بن جعفر بن ربيعهء كلابى سوم اسماء بنت عميس الخثعميه چهارم ام حبيبه بنت ربيعة الثعلبيه پنجم امامه بنت ابى العاص بن الربيع كه از زينب بنت خديجه رضى اللّه عنهما تولد نموده بود و بروايت اكثر زينب دختر كلانتر خير البشر بود ششم خوله بنت جعفر بن قيس بن مسلمة بن ثعلبة بن يربوع الحنيفه هفتم حجاء بنت امرء القيس بن عدى الكلابيه هشتم ليلى بنت مسعود بن\r\n\r\n","description":"","footnote":"","page_name":" 583 ","page_number":627},
  {"content":"\r\n\r\nخالد بن ثابت بن ربعى التميميه نهم ام سعد بنت عروة بن مسعود الثقفيه اما اولاد ذكور امير المؤمنين حيدر بروايت اكثر و اشهر پانزده نفر بودند برين موجب ( حسن ) و ( حسين ) و ( محسن ) ابناء ( فاطمه ) زهرا عليهم رضوان اللّه تعالى ( عبد اللّه ) و ( عثمان ) و ( عباس ) و جعفر كه از ام البنين متولد شده بودند و در كربلا شهيد گشتند ( عبيد اللّه ) و ( ابو بكر ) كه مادر ايشان ليلى بود ايضا در كربلا بعز شهادت فايز شدند يحيى و عون از اسماء در وجود آمدند ( محمد الاكبر ) كه بمحمد حنفيه اشتهار يافته از خوله تولد نمود ( و عمر الاكبر ) از ام حبيبه در وجود آمد ( محمد الاوسط ) بروايت مستقصى مادرش امامه بود ( محمد الاصغر ) بقول صاحب مقصد اقصى از ام ولد تولد نمود و باتفاق مواقف النساب از پنج پسر جناب ولايت مآب نسل ماند ( حسن ) و ( حسين ) و ( محمد حنفيه ) و ( عباس ) ( عمر ) رضى اللّه عنهم اما بنات مكرمات شاه كرامت صفات بروايتى هفده تن بودند به اين ترتيب ( زينب الكبرى ) و ( ام كلثوم الكبرى ) دختران فاطمهء زهرا ( ع ) ( رقيه بنت ام حبيبه ) ( ام الحسين ) و ( رمله الكبرى ) كه از ام سعد تولد نموده بودند و مادر ساير دختران شاه مردان از كتبى كه در وقت تحرير اين مختصر در نظر بود بوضوح نپيوست اما اسامى ايشان اينست ( ام هانى ) ( ميمونه ) ( ام كلثوم صغرى ) ( زينب الصغرى ) ( فاطمه ) ( امامه ) ( خديجه ) ( ام الكرام ) ( ام سلمه ) ( جمانه ) ( نفيسه ) ( ام جعفر ) و بروايت صاحب كشف الغمه محسن بعد از وفات سيد كاينات و قبل از انقضاء مدت حمل از فاطمه رضى اللّه عنها ساقط شد و ايضا در آن كتاب مكتوبست كه در روز شهادت شاه ولايت كرم اللّه وجهه چهار نفر از ازواج آن جناب زنده بودند ( امامه بنت ابى العاص ) و هى بنت زينب بنت رسول اللّه صلى اللّه عليه و سلم و ( ليلى بنت مسعود التميميه ) و ( اسماء بنت عميس الخثعميه ) و ام البنين الكلابيه و بقول بعضى از مورخين اولاد ذكور امير المؤمنين حيدر چهارده نفر بوده‌اند و اولاد اناث نوزده و روايتى آنكه عدد بنات شاه امامت صفات از هژده تجاوز ننمود و درين باب اقوال ديگر نيز وارد گشته كه تفصيل آن موجب تطويلست و اللّه اعلم بالصواب و اليه المرجع و المآب\r\n\r\nاظهار شكر پروردگار باتمام مجلد اول ازين ارقام و اختتام سخن دعاء بر دوام دولت آصف جم احتشام\r\nللَّه الحمد و المنه كه بمساعدت توفيق ابدى و موافقت تأييد سرمدى اين جميلهء بديع منظر كه مدتى مديد در لباس سواد مختفى بود كسوت بياض پوشيد و اين مخدرهء لطيف پيكر كه عهدى بعيد از منصهء ظهور هجران مينمود در خلعت تصحيح و حليه تنقيح جلوه‌گر گرديد نظم\r\n شكر كه اين پيكر مشكين نقاب * * كرد عيان عارض چون آفتاب *\r\nبا رخ پر زيب و لب دلنواز * * جلوه‌گر آمد بر اهل نياز \r\nيعنى مجلد اول ازين اجزا كه صحايف حكاياتش غمزداى خواطر اهل ملالست شرف اتمام گرفت و قسم نخستين ازين اوراق كه\r\n\r\n","description":"","footnote":"","page_name":" 584 ","page_number":628},
  {"content":"\r\n\r\nلطايف رواياتش فرح‌افزاى ضماير اصحاب اقبالست زينت اختتام پذيرفت بعبارات رايقه و اشارات لايقه از شيوهء تكلف اغراق و اغلاق دور و نزديك بسرحد وضوح و ظهور مثنوى\r\n سوادش نور بخش ديده حور * * بياضش از فروغ صدق پرنور *\r\nسطورش جلوه‌گر چون عقد گوهر * * ز الفاظ بليغ روح‌پرور *\r\nعباراتش چو آب زندگانى * * درو پيدا جواهر از معانى\r\nچو الحان اغانى بهجت افزا * * چو صبح كامرانى عالم‌آرا \r\nو عمدهء جمله محسنات آنكه اقتران دارد بنام نامى و القاب گرامى سپهر مقدارى كه خورشيد فايض الانوار عدالتش چون انوار خورشيد منور كاشانهء غمديدگان مظلوم است و بهار نضارت آثار دولتش چون آثار نضارت بهار مفرح قلوب ستم‌رسيدگان مغموم نسايم خلق كريمش چون هواى فروردين روحى تازه در قالب عالم دميده و شمايم لطف عميمش مانند نافهء آهوى چين مشام عالميان را معطر گردانيد مثنوى\r\n نسيم خلق او هرگه وزيده * * ز سنگ خاره گلها بردميده *\r\nچو نور عدل او شد عالم افروز * * زمستان گشت چون ايام نوروز * \r\nغبار آستان مكرمت آشيانش كحل الجواهر حدقهء اميد و سحاب اقبال بىانتقالش خضرت بخش حديقهء سعادت جاويد نظم\r\n سپهر كرم مهر روشن‌ضمير * * ببرج شرف آفتاب منير *\r\nافاضل نواز و فضايل دثار * * بلطفش مباهى صغار و كبار *\r\nمشير سلاطين جم احتشام * * انيس خواقين عالى مقام \r\nامين دولت خانى نگين خاتم كامرانى آصف نصفت صافى ضمير صاحب حشمت صايب تدبير ناظم مناظم نامدارى بانى مبانى كامكارى عاليجاه معانى پناه عدالت دثار جلالت دستگاه كريم الدولة و الدنيا و الدين خواجه حبيب اللّه سلمه اللّه و ابقاه و بلغه فى الدارين الى ما تيمناه رجاء واثق و وثوق صادق كه اين صفحات بىسامان منظور نظر كيميا اثر آنحضرت گشته خطاياء قلم برقم اشفاق اصلاح يابد و پرتو انور عواطف از مطلع اعزاز بر وجنات احوال مؤلف تابد مثنوى\r\n هست اميدم كه برغم سپهر * * آصف جم قدر منوچهر چهر *\r\nمكرمت آثار عدالت دثار * * مظهر لطف و كرم كردگار *\r\nچشم برين عقد درر افكند * * جانب اين نسخه نظر افكند *\r\nاز سر زلات قلم بگذرد * * مائدهء لطف و كرم گسترد *\r\nلب بگشايد پى تحسين من * * شاد كند خاطر غمگين من *\r\nتاج عنايت بنهد بر سرم * * خلعت احسان فكند در برم *\r\nتا كنم از خامهء گوهر نثار * * جيب فلك پر درر شاهوار *\r\nاز رشحات قلم سحر فن * * تازه كنم باز رياض سخن *\r\nدر چمن اين رقم دلنواز * * بلبل طبعم چو شود نغمه‌ساز *\r\nهر نفسى فكر نوائى كنم وز سر نوساز ثنائى كنم * * بلكه كنم از سر فيضان قلم *\r\nروى زمين رشك بهشت ارم * * پاك كنم نقد سخن راز غش *\r\nوز سر اخلاص كنم پيش‌كش * * نطلبم از دهر دگر هيچ كام *\r\nتا شود اين نامه بنامش تمام * * اى ز شرف مهر سپهر وجود *\r\nباطن تو مهبط انوار جود * * قبلهء اقبال مرا روى تست *\r\nجان و تنم خاك سر كوى تست * * دست تو ابريست كه بارد گهر *\r\nنور دلت غيرت شمس و قمر * * چون بهوادارى آن نور پاك *\r\nابر كند تربيت مشت خاك * * بشكفد از خاك گلى هرزمان *\r\nبلكه شود خاك چو باغ جنان * * بسكه دمد لاله و ريحان ازو *\r\nرشك برد روضهء رضوان ازو * * ملك‌پناها دل تو شاد باد *\r\nملك دل از لطف تو آباد باد * \r\n\r\n","description":"","footnote":"","page_name":" 585 ","page_number":629},
  {"content":"\r\n\r\n كار تو در مملكت سرورى * * تا به ابد باد هنرپرورى *\r\nتا بود از جود بعالم نشان * * باد غمام كف تو در فشان *\r\nخلعت اقبال بقد تو چست * * نامه آمال بنامت درست *\r\nچون بدعا رسم بود اختتام * * شد سخن من بدعايت تمام * \r\nبر ضماير ناظران صحايف اخبار و خواطر واقفان مواقف آثار محجوب و مستور نماند كه تحرير اين حكايات صحت اثر كه مجلد اول است از كتاب حبيب السير بمقتضاى فحواى ( الشىء لا تثنى الا و قد تثلث ) كرت ثالث بتحريك انامل مؤلف سمت تيسير گرفت و كتابت اين سواد مشكين‌نژاد در اثناء سفر هندوستان كه مصراع\r\n هر روز بمنزلى و هر شب به جائى * \r\nبسر ميبايست برد بر طبق دلخواه دوستان صفت اختتام پذيرفت طوطى شيرين كلام قلم كه بسان تجار بحار و امصار از زنگبار دوات ظلمانى صفات جواهر آبدار در هر بلاد و ديار بر منصهء اظهار مىآورد لآلى متلالى اين واقعهء بديعه را براين منوال در سلك بيان انتظام ميدهد كه هر كرا پرتو انديشه و فروغ عقل فطنت پيشه بر صفحات كاينات تافته باشد بتحقيق داند كه دوران اجسام ضعيف عرصه خاك و سيران اجرام جسيم عالم افلاك موافق علم و ارادت صانع بيچونست و سكون جبال ثابتة الاركان و حركت بحار لازمة الجريان مطابق حكمت و مشيت خالق كن فيكون ذراة ذريات ابو البشر در هواى فضاى قضاى او مانند گوى در خم چوگان سرگردان و طبقات ممكنات هنرپرور در بيداى ناپيداى تقدير او بسان خاشاك در وقت اهتزاز تندباد بهر طرف شتابان ( هو الذى يسيركم فى البر و البحر ) بناء على هذا المقدمة المسلمة مسود اين احوال در اواسط شوال سال نهصد و سى و سه از وطن مألوف و مسكن معهود يعنى دار السلطنه هرات ( حميت عن الآفات ) بجانب ولايت قندهار لازال مرجع الفضلاء الاخيار اتفاق توجه افتاد در ايام توطن در آن بلدهء محروسه افتتاح تحرير اين سواد دست داد اما قبل از آنكه عدد اجزاء از مرتبهء آحاد تجاوز نمايد و زبان خامهء صحايف اين نامه را بحليهء جليهء تلك عشرة كاملة بيارايد قايد قدر گريبان جان اين ناتوان را گرفته و به طرف كشور هندوستان كشيد و بتاريخ عاشر جمادى الثانى سنهء اربع و ثلثين و تسعمائه مرتكب آن سفر پر خوف و خطر گرديد و بجهة بعد مسافت و مس آفت از حرارت هوا و وقوع پشكال و طغيان آبها مدت هفت ماه در طى طريق اوقات گذرانيد و در روز شنبه چهارم محرم الحرام سنهء خمس و ثلثين و تسعمائه بدار الخلافه اگره كه اكنون مستقر سرير سلطنت روز افزونست رسيد همان روز بمساعدت بخت فيروز غبار درگاه فلك اقتدار پادشاهى كه تحرير نام و القاب نواب كاميابش در امثال اين محال مناسب رعايت طريقه ادب نيست كحل الجواهر ديده رمد ديده گشت و بيشايبه انتظار بتقليل قوايم سرير سپهر مقدار سرافراز شده پايهء قدر اين خاكسار از فرق فرقدين درگذشت بيت\r\n غبار كوى او را مىشنيدم كحل بينائى * * به حمد اللّه نمردم تا به چشم خويشتن ديدم \r\nو بعد از اندك زمانى كه در آن ديار بسر برد مزاج موفور الابتهاج از قانون اعتدال بمنهاج اعتلال عدول نمود و مرضى صعب قوى طبيعى را ضعيف ساخته ساعت بساعت اسباب ناتوانى بيفزود مدت سه چهار ماه ترتيب اشربه\r\n\r\n","description":"","footnote":"","page_name":" 586 ","page_number":630},
  {"content":"\r\n\r\nو تقليل اغذيه فايده نداد و تركيب مفرحات و استعمال ادويه نافع نيفتاد لاجرم قطعه\r\n * چنان شدم ز ضعيفى كه برد باد صبا * * بهر نفس بدنم را بكشور ديگر *\r\nبه آب و تاب نماندم كه تاب آتش تب * * گداخت جسم مرا همچو موم بر اخگر \r\nآخر الامر حكيم على الاطلاق از دار الشفاء ( و اذا مرضت فهو يشفين ) شربت صحت كرامت فرمود و سر عجز از بالين ناتوانى برداشته انامل مشيت مسبب الاسباب ابواب شفا بر روى روزگار اين بيمار برگشود و همدران ايام در سايهء اعلام ظفر اعلام پادشاه گردون غلام خلد اللّه ملكه الى يوم القيام توجه بجانب بنگاله اتفاق افتاده در هر منزلى كه اندك توقفى ميشد مسافر سريع السير قلم بيشائبه سكون بنان قاصر بيان را به طرف تسويد اين اوراق حركت ميداد تا در مرحلهء تير مهانه كه نزديكست به محل اجتماع آب سرد و نهر گنگ اين كتاب زينت اتمام يافت و كلك سخن‌آرا از آمدوشد فارغ شده فروغ اختتام برين صفحات مشگين ارقام تافت و بيمن عنايت و حسن رعايت سعادتمندى كه بمحامد ذات و محاسن صفات و عظم شان و قدم خاندان از ساير ارباب جاه و جلال ممتاز و مستثنا گشته و بجودت طبع لطيف و نفاست نفس شريف و لطف گفتار و حسن كردار پايهء قدرش از تمامى اصحاب دولت و اقبال بمراتب در گذشته مثنوى\r\n صدارت رتبتى كز احترامش * * بود برتر ز هر صدرى مقامش *\r\nخجسته سيرتى كز فرط احسان * * كند صيد دل افراد انسان \r\nذهن و قادش در ادراك اقسام علوم بدرجهء كمال ترقى نموده و طبع نقادش در ميدان اكتساب انواع فنون قصب السبق از امثال و اقران ربوده صور حقايق معانى در آئينه ضمير عكس پذيرش مصور و نقوش دقايق نكته دانى بر صحيفه خاطر مهر تنويرش محرر مثنوى\r\n فضيلت‌پرور كامل درايت * * عواطف گستر شامل عنايت *\r\nبطبع پاك در عالم فسانه * * بحسن خلق سر خيل زمانه \r\nسطور منثوراتش كامثال اللؤلؤ المكنون زيور گوش هوش اكابر افاضل و عقود منظوماتش كانهن الياقوت و المرجان فرح‌بخش خواطر اعاظم اماثل مثنوى\r\n سپهر فضل و مهر اوج اقبال * * در درياى احسان بحر افضال *\r\nچمن‌آراى گلزار فضايل * * سخن پيراى گفتار افاضل * \r\nنقاوهء دودمان اصحاب يقظه و انتباه خلاصه خاندان اعاظم اولياء اللّه مثنوى\r\n گرامى گوهرى از بحر عرفان * * منور اخترى از برج ايقان *\r\nچراغ دودمان زين خوافى * * كه گر بودى بعهدش بشر حافى *\r\nنهادى سر به پايش از ارادت * * شمردى خدمتش را از عبادت \r\nمزين مسند صدارت و برترى مرتب اسباب امارت و سرورى مقوى اركان ملت غرا مر بى ؟ ؟ ؟\r\nسالكان شريعت بيضا ملاذ فضلاء سخنور و پناه سخنوران فضل‌پرور آنكه مصراع\r\n كند در علم طبعش موشكافى * \r\nشيخ زين الدوله و الدين الخوافى ادام اللّه علو مناصبه و سمو مناقبه مثنوى\r\n الهى تا بود خورشيد تابان * * ز مشرق جانب مغرب شتابان *\r\nدلش روشن ز انوار يقين باد * * دعا گويش همه روى زمين باد . \r\nتمام شد جزو چهارم از جلد اول حبيب السير بتاريخ پنجم ماه جمادى الاخرى سنه ثلث و سبعين و ماتين بعد الف من الهجرة النبوبة عليه الاف التحية .\r\n\r\n","description":"","footnote":"","page_name":" 587 ","page_number":631},
  {"content":"\r\n\r\n\r\n( فهرست ) نامهاى اشخاص و امكنة و قبايل و كتب و فرق جلد اول حبيب السير « 1 »\r\n\r\nآ\r\nآثار العلويه - 171\r\nآدم - 1 ، 2 ، 12 ، 13 ، 15 تا 25 ، 30 ، 31 33 ، 52 ، 85 ، 101 ، 102 ، 141 157 ، 175 ، 283 ، 284 ، 294 296 ، 301 ، 319 ، 332 ، 407 434 ، 460 ، 485\r\nآدم ثانى ( - نوح ) - 29\r\nآذربايجان - 234 ، 235 ، 244 ، 245 466 ، 488 ، 499 ، 500 ، 519 556\r\nآذربيجان ( - آذربايجان ) - 130 ، 182 183 ، 197 ، 202 ، 246 تا 248\r\nآذربيجان بن نورد - 33\r\nآران - 33\r\nآرش - 186\r\nآزاد سرو - 171 ، 172\r\nآزاده ( - نوذر ) - 187\r\nآزر - 42 ، 43 ، 45 ، 48\r\nآزر مىدخت بنت پرويز - 251 تا 253\r\nآسا بن انبا « 2 » ابن رجعيم بن سليمان - 127 ، 128\r\nآسية بنت مزاحم ( زن فرعون ) - 80 ، 82 ، 83 ، 88 ، 422 ، 432\r\nآصف بن برخيا - 7 ، 8 ، 122 ، 124 تا 127 ، 584 ، 585\r\nآكلة الاكباد ( - هند ) - 347 ، 542\r\nآلان - 217\r\nآل ابراهيم - 72 ، 287\r\nآل ذى يزن - 270\r\nآل ريان - 90\r\nآل عبد مناف - 348\r\nآل فرعون - 82\r\nآل محمد - 54\r\nآل يعقوب - 132 ؛ 434\r\nآلى اوبن حيلون - 76\r\nآمل - 178\r\nآمنة ( - ام كلثوم ) - 431\r\nآمنة بنت وهب بن عبد مناف - 289 تا 295 ؛ 299 تا 301\r\nآمويه - 185 ، 191 ، 234 ، 245 ، 488\r\n\r\nا\r\nابان بن سعيد العاص - 371 ، 461\r\nابان بن عثمان بن عفان - 519\r\nابجد - 79\r\nابخشه « 3 » ( مولى رسول اللّه ) - 438\r\nابراهيم‌آباد - 49\r\nابراهيم بن حارثة شيبانى - 478\r\n\r\n\r\n","description":"","footnote":"\r\n( 1 ) - اين فهرست برحسب متن غير انتقادى حاضر و استعجالا پس از چاپ آن تهيه شده است لذا از آن اندازه تصحيحى كه هنگام تهيهء فهرست دست داد جدولى جداگانه ترتيب داده و بپايان فهرست افزوده‌ايم تا خوانندگان ارجمند متن كتاب را برطبق آن اصلاح و فهرست را منطبق بر متن و متن را تا حد امكان مصحح فرمايند .\r\n( 2 ) - ( مجمل التواريخ ) : ابيا ؛ ( تاريخ گزيده ) : انبار .\r\n( 3 ) - در چاپ تهران : الخيشة ؟\r\n","page_name":" 588 ","page_number":632},
  {"content":"\r\n\r\nابراهيم بن محمد ص - 291 ، 396 ، 408 422 ، 429 ؛ 430\r\nابراهيم پيغمبر ( خليل ؛ خليل اللّه ، خليل - الرحمن ) - 15 تا 17 ، 29 ، 39 ، 40 42 تا 50 ، 52 تا 58 ، 60 ، 70 تا 72 ، 75 ، 76 ، 79 ، 81 ، 97 ، 102 181 ؛ 283 ، 284 ، 286 ، 287 294 ، 305 ، 319 ، 408 ، 459 485 ، 492 ؛ 517\r\nابرهة بن الصباح الحميرى ( ابو يكسوم ) ( اشرم ) - 273 ، 276 تا 279 ، 564\r\nابرهة بن حارث الرايش ( - ذو المنار ) - 263 ؛ 264\r\nابطح ( - محصب ) 336 ، 410\r\nابطحش رومى 218 ، 219\r\nابله 99 ، 457 ، 482\r\nابليس 9 ، 13 تا 15 ، 18 تا 20 ، 26 53 ، 57 ، 77 ، 88 ، 139 ، 201 299 ، 311 ، 323\r\nابن آكلة الاكباد ( - معاوية بن ابى سفيان ) - 542\r\nابن ابى سرح ( - عبد اللّه ) 501 ، 513\r\nابن ابى سفيان ( - معاويه ) 503 ، 538 543 ، 544 ، 550 ، 553 ، 588 567 ، 569\r\nابن ابى سلول ( - عبد اللّه ) - 359\r\nابن ابى طالب ( - على ) - 411 ، 511 531 ، 550\r\nابن ابى قحافه ( - ابو بكر ) - 324 ، 445\r\nابن اثير - 234 ؛ 252\r\nابن اسحاق ( - محمد ) - 436\r\nابن الباغية ( - عمرو عاص ) - 550\r\nابن الجون السكونى - 555\r\nابن الخطاب ( - عمر ) - 492\r\nابن الدم - 121\r\nابن السبا ( - عبد إله ) - 508\r\nابن السودا ( - عبد اللّه بن سبأ ) - 508\r\nابن العجوز - 142\r\nابن العجوز ( - حزقيل ) - 106\r\nابن ام عمارة انصارى - 453\r\nابن ام مكتوم - 355 ، 386\r\nابن بابويه - 436\r\nابن جوزى - 24 ، 103 ، 140 ، 298 421 ، 426 ، 427 ، 432 ، 436 438 ، 506\r\nابن حجر ( شيخ ) - 382\r\nابن حضرمى ( - عبد اللّه ) 568 ، 569\r\nابن خشاب - 431\r\nابن خطل ( - عبد العزى ) - 389\r\nابن سيرين - 546\r\nابن شيرزاد - 438\r\nابن صلوبا - 457 ، 475\r\nابن عباس ( - عبد اللّه ) - 13 ، 18 ، 53 103 ، 126 ، 138 ، 142 ، 308 364 ، 415 ، 421 ، 422 ، 514 524 ، 536 ، 551 ، 553 ، 562 568 ، 571\r\nابن عبد البر - 429\r\nابن عبد اللّه ( - محمد ) - 372\r\nابن عفان ( - عثمان ) - 553\r\nابن عمر ( - عبد اللّه ) - 564 ، 565\r\nابن غرفة - 433\r\nابن قتيبة - 233\r\nابن قميئه ( - عبد اللّه ) - 346 ، 347 ، 349\r\nابن ماجه - 506\r\nابن مسعدة ( - عبد اللّه ) - 547 ، 553\r\n\r\n","description":"","footnote":"","page_name":" 589 ","page_number":633},
  {"content":"\r\n\r\nابن مسعود ( - عبد اللّه ) - 556\r\nابن معاذ ( - سعد ) - 345\r\nابن ملجم - 577 تا 582\r\nابن هند ( - معاوية بن ابى سفيان ) - 547 ، 549 ، 560 ، 576\r\nابنى - 412\r\nابن يامين - 59 ؛ 60 ، 71 ، 72 ، 73 ، 127\r\nابواء - 301 ، 334\r\nابواء ( غزوه ) - 334\r\nابو ابراهيم ( - رسول اكرم ) - 291\r\nابو اثيله ( مولى رسول اللّه ) - 438\r\nابو سيد الساعدى - 575\r\nابو الارامل ( - رسول اكرم ) - 291\r\nابو الاسود ديلمى - 526\r\nابو الاعور السلمى - 467 ، 543 تا 545 ، 559 ؛ 564 ، 566\r\nابو الانبياء ( - ابراهيم خليل اللّه ) - 43\r\nابو البخترى بن هشام - 315\r\nابو البركات ( - عبد اللّه بن احمد نسفى ) - 37\r\nابو البشر ( - آدم ) 17 تا 19 ، 21 تا 24 ، 284 ، 460 ، 586\r\nابو البشر ( - كيومرث ) - 175\r\nابو البشير ( مولى رسول اللّه ) - 438\r\nابو البهى ( - رافع ) ( مولى رسول اللّه ) - 438\r\nابو الحارث ( - عبد المطلب ) - 286\r\nابو الحارث بن علقمة - 406 ، 408\r\nابو الحسن ( - على ) - 385 ، 406 ، 490 495 ، 496 ، 520 ، 530 ، 532 550 ، 552\r\nابو الحسن عادى - 200\r\nابو الحسن على بن فخر الدين عيسى بن ابى الفتح الاربلى - 284\r\nابو الحسن فاريابى - 18\r\nابو الحسنين ( - على ) - 2\r\nابو الحكم بن الاخنس بن شريق - 347 ، 349\r\nابو الحمراء ( - هلال بن الحارث ) - 438\r\nابو الدرداء عويم الانصارى - 329 ، 507\r\nابو الريحانتين ( - على ) - 520\r\nابو السائب ( - نافع ) ( مولى رسول اللّه ) - 438\r\nابو السبع ( - ذكوان ) - 349\r\nابو السبطين ( - على ) - 419 ، 520\r\nابو السمح - 438\r\nابو الصفيان ( - ابراهيم خليل اللّه ) - 43\r\nابو العادية ( - يسار بن سبع ) - 554\r\nابو العاص بن ربيع - 340 ، 394 ، 430 454 ، 583 ، 584\r\nابو العاص ( - حارث بن امية بن عبد الشمس ) - 322 ، 427 ، 497 : 505 ، 509\r\nابو العباس ( - خضر ) - 96\r\nابو العباس ( - الوليد بن مصعب ، فرعون معاصر موسى ) - 90\r\nابو العرب ( - اسمعيل ) - 55\r\nابو الغالب - 464\r\nابو الفتح ، ناصر بن محمد الخصيبى - 17 ، 258 ، 266\r\nابو الفتوح رازى - 58 ، 60 ، 79 ، 86 87 ، 96 ، 132 ، 147 ، 152\r\nابو الفداء - 563 ح\r\nابو الفضل ( - عباس بن عبد المطلب ) - 336 ، 506\r\nابو القاسم ( - محمد ص ) 291 ، 365 ، 382 408\r\nابو المنذر ( - ابى بن كعب ) - 486\r\nابو المنصور درمش خان - 76\r\nابو المؤيد ( - موفق بن احمد الخوارزمى 316 ، 331\r\n\r\n","description":"","footnote":"","page_name":" 590 ","page_number":634},
  {"content":"\r\n\r\nابو النضر ( - كنانة ) - 284\r\nابو الهيثم ( - مالك بن التيهان ) - 321 528 ، 545 ، 556\r\nابو اليس - 152\r\nابو اليسر ( مولى رسول اللّه ) - 438\r\nابو امامة 441 -\r\nابو امية ( - سهيل يا حذيفة يا هشام بن المغيرة ) - 308 ، 386 ، 394 ، 426\r\nابو اياد ( - ابو ربيعة ، نزار ) - 284\r\nابو ايوب انصارى - 268 ، 269 ، 326 433 ، 446 ، 545 ، 570 ، 572\r\nابو بحيرة - 473\r\nابو براء ( - عامر بن مالك ) - 354\r\nابو بكر ( - عبد الكعبه ، عتيق ، عبد اللّه ، صديق ، ابن ابى قحافه ) - 152 ، 153 ، 285 308 ، 317 ، 324 ، 327 ، 329 330 ، 332 ، 333 ، 345 ، 346 362 ، 372 ، 376 ، 377 ، 394 398 ، 401 تا 403 ، 409 ، 412 415 ، 419 ، 424 ، 428 ، 434 435 ، 438 ، 445 تا 447 ، 449 تا 451 ، 453 تا 458 ، 460 ، 462 تا 465 ، 474 ، 491 تا 493 ، 495 498 ، 504 ، 506 ، 508 ، 513 515 تا 517 ، 521 ، 531 تا 533 535 ، 541 ، 542 ، 554 ، 566 تا 568 ، 577\r\nابو بكر بن حزم - 438\r\nابو بكر بن على - 584\r\nابو بكرة - 547\r\nابو بكرة ( - نفيع ) ( مولى رسول اللّه ) 438\r\nابو تراب ( - على ) - 520\r\nابو ثور ( - عمرو بن معديكرب ) - 404\r\nابو جرول - 393\r\nابو جعفر محمد بن على الباقر - 431\r\nابو جندل بن سهيل - 372 ، 472\r\nابو جهل بن هشام - 285 ، 310 ، 313 تا 315 ، 322 ، 324 ، 336 ، تا 338 340 ، 341 ، 464 ، 465 ، 472\r\nابو حذيفة بن المغيرة - 305\r\nابو حذيفة بن عتبة - 453 ، 454 ، 504 ، 567\r\nابو حفص ( - عمر بن الخطاب ) - 465\r\nابو حفصة ( - عمر بن الخطاب ) - 465\r\nابو حنيفهء دينورى - 237 ، 242 ، 438 532 ، 546 ، 554 ، 563 ، 573\r\nابو دجانه سماك بن خرشه انصارى - 340 ، 345 تا 347 ، 355 ، 399 ، 453\r\nابو ذر غفارى ( - جندب بن جنادة ) - 15 152 ، 153 ، 308 ، 382 ، 386 438 ، 446 ، 482 ، 502 ، 503 506 ، 509\r\nابو رافع - 343\r\nابو رافع ( - اسلم ) ( مولى رسول اللّه ) - 327 396 ، 438 ، 506\r\nابو ربيعه ( - نزار ، ابو اياد ) - 284\r\nابو رهم بن عبد العزى - 428\r\nابو زيد بلخى - 183\r\nابو سعيد السمعانى - 558\r\nابو سعيد بن طلحة بن ابى طلحه - 344 347\r\nابو سعيد خدوى ( - سعد بن مالك ) - 308 434 ، 446 ، 489 ، 492 ، 570 575\r\n\r\n","description":"","footnote":"","page_name":" 591 ","page_number":635},
  {"content":"\r\n\r\nابو سفيان بن الحارث بن عبد المطلب - 288 ، 386 ، 392 ، 486\r\nابو سفيان صخر بن حرب بن امية - 335 تا 338 ، 342 تا 344 ، 347 ، 352 356 ، 359 ، 363 ، 371 ، 374 385 ، 387 ، 441 ، 505 ، 548\r\nابو سلام - 438\r\nابو سلمة بن عبد الاسد مخزومى - 299 ، 308 311 ، 344 ، 354 ، 356\r\nابو سلمة بن عبد اللّه بن عبد الاسد بن عبد ياليل - 426\r\nابو سليمان ( - خالد بن الوليد ) - 474\r\nابو سيف - 429\r\nابو صيفى بن هاشم بن عبد مناف - 286\r\nابو ضميرة ( مولى رسول اللّه ) - 438\r\nابو طالب بن عبد المطلب - 288 ، 289 296 ، 297 ، 302 تا 304 ، 309 310 ، 313 تا 316 ، 381 ، 520 547 ، 557 ، 564\r\nابو طلحه انصارى ( - زيد بن سهل ) - 347 367 ، 420 ، 490 ، 508\r\nابو عامر اشعرى - 393\r\nابو عامر راهب خزرخى نصرانى - 400\r\nابو عبد الرحمن ( - عبد اللّه بن مسعود ) - 507\r\nابو عبد الرحمن ( - معاذ بن جبل ) - 471\r\nابو عبد اللّه ( - حسين بن على ) - 502\r\nابو عبد اللّه البجلى - 79\r\nابو عبد اللّه بن جميل بن زهرة - 347\r\nابو عبد اللّه ( - ثوبان بن بجدد ) - 438\r\nابو عبد اللّه ( - جعفر بن محمد ) - 344\r\nابو عبد اللّه ( - زبير بن العوام ) - 532 ، 533\r\nابو عبد اللّه ( - عثمان بن عفان ) - 497\r\nابو عبيدة « 1 » ( مولى رسول اللّه ) - 438\r\nابو عبيدة بن الجراح - 285 ، 308 ، 329 335 ، 344 ، 345 ، 347 ، 366 372 ، 384 ، 393 ، 408 ، 419 446 ، 458 ، 460 تا 462 ، 465 467 ، 476 ، 479 ، 506\r\nابو عبيدة بن الحارث بن عبد المطلب - 334 339 ، 340 ، 426\r\nابو عبيدة بن مسعود الثقفى - 474 ، 475\r\nابو عتبة ( - ابو لهب بن عبد المطلب ) - 288\r\nابو عتبة ( چاه ) - 386\r\nابو عتيك ( - اسيد بن حضير ) - 486\r\nابو عزة - 340 ، 352\r\nابو عزيز بن عمير - 339 ، 340\r\nابو عسيب ( - احمر ، مرة ) ( مولى رسول اللّه ) - 438\r\nابو عمارة ( - حمزهء سيد الشهداء ) - 348\r\nابو عمرة الانصارى - 553\r\nابو عمرو ( - عثمان بن عفان ) - 497\r\nابو عيسى ( - جعفر بن يعقوب الاصفهانى ) - 13\r\nابو قبيس ( كوه ) - 23 ، 52 ، 302 ، 336\r\nابو قبيلة « 2 » ( مولى رسول اللّه ) - 438\r\nابو قتادة انصارى - 343 ، 358 ، 364 368 ، 450 ، 528 ، 572\r\nابو قحافه - ( عامر بن كعب بن سعد ) - 347 ، 445 ، 463\r\n\r\n\r\n","description":"","footnote":"\r\n( 1 ) - در چاپ تهران : ابو عبيدة بن اسلم .\r\n( 2 ) - در چاپ تهران : ابو قبيله .\r\n","page_name":" 592 ","page_number":636},
  {"content":"\r\n\r\nابو قضاعه ( - معد ) - 284 -\r\nابو كبشه ( - سليم ، اوس ) ( مولى رسول اللّه ) - 438\r\nابو كرب ( - اسعد بن مالك بن ابى كرب ، تبع اوسط ) - 264\r\nابو كرب بن تبع الاقرن - 264\r\nابو كرب ( - شمر بن اقريقش « 1 » بن ابرهة بن حارثة الرايش ، ارعش ) - 264\r\nابو كرب ( - نعمان بن حارث ، قطام ) - 262\r\nابو لبابة ( مولى رسول اللّه ) - 438\r\nابو لبابة بن عبد المنذر - 341\r\nابو لقيط ( مولى رسول اللّه ) - 438\r\nابو لؤلؤ ( فيروز ، بابا شجاع الدين ) - 489 ، 498\r\nابو لهب ( - ابو عتبة بن عبد المطلب ) - 288 299 ، 309 ، 314 ، 322 ، 323 392 ، 431\r\nابو ليلى بن عمرو بن الجراح - 528\r\nابو ليلى ( - عثمان بن عفان ) - 497\r\nابو ليلى مازنى - 355\r\nابو مالك بن يرعش - 264\r\nابو محجن ثقفى - 479\r\nابو محمد ( - آدم ) - 18\r\nابو محمد ( - ابراهيم پيغمبر ) - 43\r\nابو محمد ( - امام حسن ) - 502\r\nابو محمد ( - حسين بن مسعود ) - 12\r\nابو محمد ( - طلحة بن عبيد اللّه ) - 533\r\nابو محمد ( - عبد الرحمن بن عوف ) - 506\r\nابو محمد ( - عبد اللّه بن اسعد اليمنى اليافعى ) - 271\r\nابو مرثد غنوى - 335\r\nابو مرة ( - عياض ، ذويزن ) - 279\r\nابو مسرح ( - انسه ) ( مولى رسول اللّه ) - 438\r\nابو مسعود ( - عقبته بن عمرو انصارى ) - 540 ، 575\r\nابو موسى اشعرى ( - عبد اللّه بن قيس ) - 135 136 ، 356 ، 357 ، 380 ، 393 395 ، 403 ، 406 ، 482 ، 484 494 ، 501 ، 507 ، 508 ، 519 524 ، 528 ، 529 ، 562 تا 566 571\r\nابو مويهية ( مولى رسول اللّه ) - 438\r\nابو نايلة - 343\r\nابو واقد ( مولى رسول اللّه ) - 438\r\nابو هالة بن نباش بن زرارهء تميمى ( زبير ، مالك ، هند ، زرارة ) - 421 ، 430\r\nابو هريرهء دوسى - 12 ، 96 ، 125 ، 376 ، 423 ، 425 ، 426 ، 464 484 ، 515 ، 519\r\nابو يحيى ( - اسيد بن حضير ) - 486\r\nابو يحيى ( - عزرائيل ) - 22 ، 55 ، 101\r\nابو يحيى ( - صهيب رومى ) - 574\r\nابو يعلى ( - حمزه سيد الشهداء ) - 348\r\nابو يغفر بن علقمة الديلمى - 260\r\nابو يكسوم ( - ابرهة الاشرم ) - 276\r\nابى بن خلف - 322 ، 346\r\nابى بن عثعث الخثعمى - 403\r\nابى بن قيس - 555\r\nابى بن كعب الانصارى الخزرجى ، سيد القراء ( - ابو المنذر ) - 437 ، 486\r\nابيورد - 504\r\nاتفيان - 181\r\nاثال - 546 - 547\r\n\r\n\r\n","description":"","footnote":"\r\n( 1 ) افريقين ، افريقس ، افريقس .\r\n","page_name":" 593 ","page_number":637},
  {"content":"\r\n\r\nاتنية ( - آتن ) - 161 ، 162 ، 164 ، 165 ، 168\r\nاثيم ( - بزه‌گر ) - 232 ( رجوع به يزد جرد شود )\r\nاجان بن ثويانا - 128\r\nاجب - 107 ، 108 ، 139\r\nاجنادين - 460 ، 461 ، 462 ، 469 472\r\nاحد - 94 ، 297 ، 341 ، 343 تا 347 349 ، تا 353 ، 356 ، 392 ، 413 426 ، 442 ، 453 ، 523\r\nاحزاب - 297 ، 334 ، 356 ، 359 364\r\nاحزاب ( مسجد ) - 401\r\nاحزام اسدى - 368\r\nاحقاف - 33\r\nاحمد ( ص ) - 142 ، 270 ، 272 ، 278 ، 283 291 ، 298 ، 322 ، 324 ، 341 372 ، 436 ، 461 ، 520\r\nاحمد بن اعثم كوفى - 445 ، 450 ، 453 460 ، 461 ، 480 ، 487 ، 499 504 ، 533 ، 540 ، 558\r\nاحمد بن حنبل ( امام ) - 506 ، 516\r\nاحمر ( غلام ابو سفيان ) - 548\r\nاحمر ( - ابو عسيب ) ( مولى رسول اللّه ) - 438\r\nاحمر ( - اردوان بن بلاشان ) - 220\r\nاحنف بن قيس التميمى - 488 ، 503 ، 504 519 ، 532 ، 533 ، 545 ، 562 564\r\nاخبار الاخيار - 4\r\nاخدود ( اصحاب ) - 274 ، 275 ، 276\r\nاخشيد روس ( - اسكندر ) - 209\r\nاخنس بن شريق - 337 ، 347 ، 349\r\nاخنوخ ( - ادريس ) - 15 ، 24\r\nاخى عير بن عمى شداى - 75\r\nادريس ( - اخنوخ ، خنوخ ) - 15 ، 24 تا 28 ، 30 ، 157 ، 160 ، 284 ، 319\r\nاذاخر - 387\r\nاذنبا بنت برير بن فالغ - 43\r\nاراك - 387\r\nاران - 500\r\nاربد - 539\r\nاربيل - 107\r\nارتنگ - 228\r\nارجاسب - 198 ، 200 تا 203\r\nارخ بن يهود امرى ؟ ( يهوأ بن مرى ؟ ) - 75\r\nاردشير ( بابكان ) - 219 ، 221 تا 225 227 ، 233 ، 253\r\nاردشير بن اردشير ( - جميل ) - 231 ، 232 ( و نيز رجوع به اردشير بن هرمز بن نرسى شود )\r\nاردشير بن شيرويه ( - كوچك ) - 252\r\nاردشير ( بهمن بن اسفنديار ) - 204\r\nاردشير بن هرمز بن نرسى - ( رجوع به اردشير بن اردشير شود )\r\nاردن - 50 ، 99 ، 104 ، 114 ، 138 224 ، 225\r\nاردوان بن اشغ - 221\r\nاردوان بن بلاشان ( - احمر ) - 220 ، 221 143 ، 458 ، 471 ، 494\r\nاردوان بن نرسى - 221 ، 222 ، 223\r\nارسطاطاليس بن نيقوماخس - 165 ، 171 218\r\nارسطو - 7 ، 165 ، 166 ، 167\r\nارطاة بن شرحبيل - 344 ، 347\r\n\r\n","description":"","footnote":"","page_name":" 594 ","page_number":638},
  {"content":"\r\n\r\nارطيون - 468 ، 470\r\nارعش ( يرعش ) ( - ابو كرب بن شمر ) - 264\r\nارفحشاط - 48\r\nارفخشد ابن سام بن نوح ( ابو الانبياء ) - 32 ، 33 ، 43 ، 97\r\nارقم بن ابى الارقم - 308\r\nارقم بن مالك - 308\r\nارم - 585\r\nارم بن سام بن نوح - 33 ، 36 ، 175\r\nارمس - 24\r\nارمن - 217\r\nارمن بن نورد - 33\r\nارمنيه - 202 ، 211 ، 223 ، 235 ، 245 ، 246 ، 499 ، 500\r\nارميا ( - عزير ) 131 تا 133 ، 136 199 ، 200\r\nارنب - 389\r\nارنب ( - بطلميوس ) - 215\r\nاروند شاه بن كىپشين - 198\r\nاروى بنت عبد المطلب - 289\r\nاروى بنت عثمان بن عفان - 519\r\nاروى بنت كريز بن ربيعة - 497\r\nاريحا - 103 ، 104\r\nاريس - 502\r\nازد ( قبيله ) - 255\r\nازر يانوس - 167\r\nازوما - 50\r\nازياط - 276\r\nاساف - 57\r\nاساف ( صنم ) - 287\r\nاسامة بن زيد بن حارثه - 390 ، 412 ، 413 419 ، 420 ، 430 ، 438 ، 447 448 ، 538\r\nاسباط - 59 ، 69 ، 72 تا 75 ، 89 ، 93 105\r\nاستوريا - 294\r\nاسحاق ( پيغمبر ) - 43 ، 49 تا 54 ، 57 تا 59 ، 61 ؛ 76 ، 208 ، 209 219 ، 294 ، 486\r\nاسحاق بن اشعث بن قيس كندى - 456\r\nاسحاق بن طلحة بن عبيد اللّه - 534\r\nاسد اللّه - 520\r\nاسد اللّه الغالب - 10 ، 340 ، 361 ، 369 509 ، 538 ، 540 ، 543 ، 547 548 ، 562 ، تا 564 ، 569 ، 576\r\nاسد بن هاشم بن عبد مناف - 286 ، 356 520\r\nاسرائيل - 17 ، 58 ، تا 60 ، 63 ، 70 71 ، 73 ، 74\r\nاسرافيل - 19 ، 339 ، 413\r\nاسطخر - 488\r\nاسعد بن زرارة - 321 ، 330\r\nاسعد بن مالك بن ابى كرب ( - تبع اوسط ) - 264\r\nاسف بن ناصح بن عبيد - 36\r\nاسفراين - 504\r\nاسفنديار - 132 ، 166 ، 171 ، 200 تا 204 ، 221 ، 222 ، 264 ، 468\r\nاسقلينوس - 160 ، 164 ، 166 ، 168\r\nاسقلينوس ثانى ( دوم ) - 166 ، 168\r\nاسقيليا - 164\r\nاسقينانس - 216\r\nاسكندر ( رومى ) - 40 ، 141 ، 143 165 ، 166 ، 190 ، 207 ، تا 214 218 ، 219 ، 364\r\n\r\n","description":"","footnote":"","page_name":" 595 ","page_number":639},
  {"content":"\r\n\r\nاسكندر ( ذو القرنين ) - 40 تا 42 ، 209 485\r\nاسكندريه - 59 ، 167 ، 168 ، 209 210 ، 214 ، 249 ، 373 ، 429 466 - 499 ، 504\r\nاسلع ( مولى رسول اللّه ) - 438\r\nاسلم - 338\r\nاسلم ( قبيله ) - 386 ، 396\r\nاسلم ( - ابو رافع ) ( مولى رسول اللّه ) - 438\r\nاسلم بن عبيد ( مولى رسول اللّه ) « 1 » - 438\r\nاسلينوس - 168\r\nاسماء بن حارثه - 438\r\nاسماء بنت ابى بكر ( ذات النطاقين ) - 327 465 ، 533\r\nاسماء بنت عميس الخثعمية - 380 ، 381 383 ، 409 ، 428 ، 431 ، 435 436 ، 465 ، 583 ، 584\r\nاسماعيل - 43\r\nاسماعيل بن اشعث بن قيس كندى - 456\r\nاسماعيل بن طلحة بن عبيد اللّه - 534\r\nاسماعيل ( پيغمبر ) - 49 ، 50 ، 52 تا 57 59 ، 102 ، 283 ، 284 ، 286 تا 288 ، 294\r\nاسماعيل ( فرشته ) - 319 ، 416\r\nاسود بن سام بن نوح - 32\r\nاسود بن عبد الاسد مخزومى - 390\r\nاسود بن عبد يغوث الزهرى - 507\r\nاسود بن عفان - 265\r\nاسود بن كعب عنسى ( - عيهلة ) - 281 405 ، 412 ، 448 ، 449\r\nاسود بن مالك اسدى - 438\r\nاسود بن منذر - 260\r\nاسود عنسى رجوع به اسود بن كعب . . . شود اسؤلهء جامعه - 18\r\nاسيد - 267\r\nاسيد بن حضير انصارى - 321 ، 341 ، 345 359 ، 399 ، 486\r\nاسيما « 2 » - 200\r\nاشتر ( - مالك ) - 547\r\nاشجع - 359 ، 437\r\nاشجع تميمى - 577\r\nاشر ( اشير ) - 59\r\nاشرم ( - ابرهه ) - 276\r\nاشعث بن قيس كندى - 456 ، 470 ، 471 500 ، 519 ، 543 ، 544 ، 560 تا 563 ، 574 ، 575\r\nاشعيا - 128\r\nاشغ - 221\r\nاشغان - 221\r\nاشك - 219\r\nاشكان ( - اشك ) - 219\r\nاشكان - 219\r\nاشكانيان - 218 ، 219 ، 221\r\nاشمويل - 112 تا 116 ، 191\r\nاشوت - 24\r\nاشياع بنت عمران - 137 ، 138 ، 140\r\nاشير ( اشر ) 59 ، 76\r\nاشيوع - 147\r\nاصبع بن نباته - 558\r\nاصبوايم - 50\r\n\r\n\r\n","description":"","footnote":"\r\n( 1 ) - در چاپ تهران : اسلم نام پدر ابو عبيدة است\r\n( 2 ) - مصحف اسپنتمان ، ( نام خانوادگى زردشت ) .\r\n","page_name":" 596 ","page_number":640},
  {"content":"\r\n\r\nاصحاب اخدود - 274 تا 276\r\nاصحاب ايكه - 79\r\nاصحاب بدر - 486 ، 574\r\nاصحاب رس - 39\r\nاصحاب شورى - 494\r\nاصحاب فيل - 279 ، 445\r\nاصحاب كهف - 150 ، 152 ، 153 ، 216\r\nاصحاب مدين - 79\r\nاصخمه - 311 تا 313\r\nاصرم - 98\r\nاصطاغيرا - 165\r\nاصطخر - 176 ، 191 ، 206 ، 218 223 ، 252 ، 292 ، 501 ، 502\r\nاصفهان - 20 ، 178 ، 180 ، 182 ، 191 223 ، 254 ، 327 ، 487 ، 519\r\nاطركركس ( - ذو القرنين ) - 48\r\nاعلام الورى - 403 ، 430\r\nاعمار الاعيان - 24 ، 40 ، 57\r\nاعوائيل - 76\r\nاعوص - 510\r\nاعين بن ضبيعهء كوفى - 532 ، 545\r\nاعين بن مجاشع - 568\r\nاغريرت - 189 ، 203\r\nاغسطس رومى ( اغسطوس ) - 141 ، 215 217\r\nاغواث - 478\r\nافرائيم بن يوسف - 72 ، 109\r\nافراسياب - 174 ، 185 تا 191 ، 193 تا 197 ، 200\r\nاكره 576\r\nافريقش بن ابرهه « 1 » - 263 ، 264\r\nافريقيه - 148 ، 218 ، 263 ، 497 ، 501\r\nافسوس - 148 ، 150 تا 152\r\nافك ( حديث ) - 359\r\nافلاطون - 161 ، 164 تا 166 ، 168 ، 171\r\nافلح - 438\r\nافلون ( بت ) - 154 ، 155\r\nاقرع بن حابس - 396 ، 570\r\nاقرن بن ابو مالك ( تبع ثانى ) - 264\r\nاقصى ( مسجد ) - 118 ، 119 ، 122 128 ، 130 ، 131 ، 135 تا 139 200 ، 318 ، 320\r\nاقليدس - 171\r\nاقليما ( اقليميا ) - 21 ، 22\r\nاكيدر بن عبد الملك - 357 ، 400\r\nاگره - 586\r\nالبرز كوه - 189\r\nالجنود ( شاپور ذو الاكتاف ) - 232\r\nالسياق « 2 » - 200\r\nالطنا خوش - 215\r\nالعبد بن ابرهة ( - ذو الاذغار ) - 264\r\nالغاز بن هارون - 101\r\nالياس ( پيغمبر ) - 42 ، 106 تا 109 191\r\nالياس - 119\r\nالياس بن مضر . . . - 283 ، 284\r\nاليسع بن اخطوب - 107 ، 109 ، 110 112 ، 116 ، 191 ، 200\r\nامامة بنت ابى العاس بن الربيع - 430 583 ، 584\r\nامامة بنت على بن ابيطالب - 584\r\nام ابان الصغرى بنت عثمان بن عفان - 519\r\nام اقبال - 290\r\n\r\n\r\n","description":"","footnote":"\r\n( 1 ) - افريقين ، افريقس . افريقيس\r\n( 2 ) - مصحف ابستاق ، ابستا ، ( اوستا ) كتاب دين زردشتيان\r\n","page_name":" 597 ","page_number":641},
  {"content":"\r\n\r\nام الاسود ( سودة ) - 423\r\nام البراء - 414\r\nام البنين ( دختر عثمان بن عفان ) - 519\r\nام البنين الكلابية بنت حزام بن خالد بن جعفر ابن ربيعهء كلابى - 583 ، 584\r\nام البنين بنت عيينة بن حصين فزارى - 519\r\nام الحسين بنت على ع - 584\r\nام الحكم ( - زينب بنت جحش ) - 426\r\nام الخير ( - سلمى بنت صخر بن عامر ) - 445\r\nام الرباب - 438\r\nام الفضل بنت حارث - 428 ، 506\r\nام القرى - 277 ، 303 ، 327\r\nام الكرام بنت على ع - 584\r\nام المساكين ( - زينب بنت خزيمة ) - 426\r\nام المؤمنين ( - عايشه ) 526 ، 530 ، 534 تا 536 ، 539\r\nام ايمن ( - بركة ) - 438\r\nام برده بنت منذر بن زيد - 396\r\nامة اللّه بنت زريبه - 438\r\nام تميم بنت المنهال - 450 ، 453\r\nام جعفر بنت على ع - 584\r\nام جميل ( - حمالة الحطب ) - 542\r\nام حبيبة بنت ابى سفيان - 385 ، 427 ، 428\r\nام حبيبة بنت ربيعة الثعلبية - 583 ، 584\r\nام حكيم بنت حارث بن هشام مخزومى - 493\r\nام حكيم ، بيضا بنت عبد المطلب - 498\r\nام خالد بنت عثمان بن عفان - 519\r\nام رافع - 438\r\nام رومان بنت عمير بن عامر بن دهمان بن الحارث بن غنم بن مالك بن كنانه - 327 ، 376 ، 424 ، 465\r\nامرؤ القيس بن اسود بن منذر - 260\r\nامرؤ القيس بن البدر بن عمرو بن عدى - 259\r\nامرؤ القيس بن عمرو بن امرؤ القيس - 259 ، 271\r\nام زفر - 423\r\nام سعد - 389\r\nام سعد بنت عثمان بن عفان - 519\r\nام سعد بنت عروة بن مسعود الثقفية - 584\r\nام سلمة بنت ابى امية بن المغيرة ( - هند ) - 308 ، 311 ، 331 ، 333 ، 356 357 ، 373 ، 390 ، 394 ، 425 426 ، 429 ، 430 ، 438 ، 525 526\r\nام سلمة بنت على ع - 584\r\nام سنان صيداويه - 572\r\nام سيف - 429\r\nام ضميرة - 438\r\nام طلحة الطلحات ( - صفيه ) - 535\r\nام عبد اللّه ( - عايشه ) - 424\r\nام عطيه انصاريه - 430 ، 431\r\nام علية - 438\r\nام عمرو بنت جندب بن عمرو - 519\r\nام عياش - 438\r\nام فروه - 456\r\nام كلثوم ( - آمنة بنت رسول اللّه ) - 327 430 ، 431 ، 517 ، 518\r\nام كلثوم صغرى بنت على ع - 584\r\nام كلثوم كبرى بنت على ع - 436 ، 493\r\n\r\n","description":"","footnote":"","page_name":" 598 ","page_number":642},
  {"content":"\r\n\r\n580 ، 584\r\nام محمد ( - فاطمهء زهرا ) - 433\r\nام معبد ( - عاتكة بنت خالد خزاعية ) - 325\r\nام موسى - 580\r\nام هانى بنت ابو طالب - 318\r\nام هانى بنت على ع - 584\r\nام هند ( - خديجه بنت خويلد ) - 421\r\nاموس - 132\r\nاموص - 128\r\nامير المؤمنين ( - على بن ابيطالب ) - 332 339 ، 395 ، 402 ، 411 ، 523 تا 525 ، 529 ، 532 ، 534 ، 535 538 ، 540 ، 543 ، 545 ، 547 550 تا 554 ، 557 ، 558 ، 560 ، 561 568 تا 571 ، 573 ، 574 ، 576 577 ، 579 ، 580 ، 582\r\nامير المؤمنين ابو بكر - رجوع به ابو بكر شود\r\nامير المؤمنين حسن - رجوع بحسن شود\r\nامير المؤمنين حيدر - رجوع به حيدر شود\r\nامير المؤمنين عثمان - رجوع به عثمان شود\r\nامير المؤمنين على - رجوع به على شود\r\nامير المؤمنين عمر - رجوع به عمر شود\r\nامير النحل ( - على ع ) - 520\r\nامير تيمور گوركان - 10\r\nامير خواند ( - محمد ) - 13\r\nامير محمد حسينى - 4\r\nامير نجف ( - على بن ابيطالب ) - 538 546 ، 549 ، 567 ، 579\r\nاميم بن لاود بن ارم - 175\r\nاميمة - 438\r\nامية بن خلف - 337 ، 340 ، 342 ، 474\r\nامية بن عبد المطلب - 348 ، 426\r\nامية بن حذيفة بن مغيرة - 347\r\nامية بن عبد الشمس - 280 ، 542\r\nانبار - 219 ، 254 ، 255 ، 258 ، 457\r\nانبا « 1 » بن رجعيم بن سليمان - 127\r\nانجيل - 13 ، 15 ، 142 ، 143 ، 147 152 ، 281 ، 312 ، 374\r\nاندرائيس - 142 ، 148\r\nاندلس - 146 ، 497 ، 501\r\nانس بن اوس - 364\r\nانس بن النضر - 351\r\nانس بن مالك - 76 ، 94 ، 332 ، 351 422 ، 437 ، 439 ، 471 ، 486 491 ، 492\r\nانسة ( - ابو مسرح ) ( مولى رسول اللّه ) - 438\r\nانطاكيه - 117 ، 148 ، 149 ، 161 217 ، 225 ، 242 ، 460 ، 468\r\nانكساغورس - 170\r\nانكسانس - 170\r\nانمار ( - ذى امر ) - 343\r\nانوش - 128\r\nانوش بن بلاش - 220\r\nانوش بن شيث - 23\r\nانوشيروان بن قباد - 157 ، 219 ، 240 تا 243 ، 245 ، 260 ، 281 ، 292 293\r\nانيس - 278\r\nاوراغاطيس ( بطلميوس ) - 215\r\nاورشليم - 216\r\n\r\n\r\n","description":"","footnote":"\r\n( 1 ) - مجمل التواريخ : ابيا ؛ تاريخ گزيده : انبار .\r\n","page_name":" 599 ","page_number":643},
  {"content":"\r\n\r\nاوريا - 117 تا 119\r\nاورياء اول ( - شيث ) - 23\r\nاورياء ثالث ( - ادريس ) - 24 365 ، 390 ، 399\r\nاوس ( - ابو كبشه ) - 438\r\nاوس بن خولى انصارى - 371 ، 419\r\nاوس بن الصامت بن قيس بن ابى حازم - 376\r\nاورياء ثانى ( - عاذيمون ) - 24\r\nاوس ( قبيله ) - 321 ، 322 ، 343 ، 344\r\nاوشا - 128\r\nاوطاس - 391 ، 393\r\nاوميرس الشاعر - 167\r\nاويس بن ثابت انصارى - 329\r\nاويس بن عامر القرنى سيد التابعين - 556\r\nاهواز - 43 ، 180 ، 223 ، 242 ، 457 484 ، 488\r\nاياد - 438\r\nاياس بن قبيصة الطائى - 261\r\nاياس بن قيس اسدى - 437\r\nايران - 183 ، 185 ، 188 تا 190 ، 193 تا 197 ، 200 ، 202 ، 203 ، 207 208 ، 211 ، 214 ، 218 ، 221 222 ، 230 ، 231 ، 234 ، 235 238 ، 242 ، 244 ، 245 ، 248 254\r\nايراندخت - 183\r\nايرج - 183 ، 184\r\nايزان - 96\r\nايشوع ( - عيسى ) - 141\r\nايكة ( اصحاب ) - 79\r\nايلاق - 112\r\nايليا - 103 ، 104 ، 469 ، 470\r\nايليا ( نبى ) - 120 ، 121\r\nايمن ( وادى ) - 80 ، 85\r\nايمن بن ام ايمن - 392 ، 438\r\nايوب - 76 تا 79\r\nايهم ( - سيد ) - 406\r\nايهم بن جبلة بن حارث ابى شمر - 262\r\nايهم بن حارث - 262\r\n\r\nب\r\nباب - 499\r\nبابا شجاع الدين ( ابو لؤلؤ ، فيروز ) - 489\r\nبابك - 222 ، 223\r\nبابكان - 222\r\nبابك بن ساسان الاصغر - 221\r\nبابل - 24 ، 28 ، 29 ، 43 تا 45 ، 47 48 ، 50 ، 106 ، 130 تا 134 ، 136 143 ، 148 ، 149 ، 160 ، 191 198 ، 199 ، 207 ، 214 ، 215 482\r\nباتويه « 1 » - 374\r\nباخرز - 504\r\nباد آورد ( گنج ) - 250\r\nبادام ؟ - 438\r\nبادغيس - 245\r\nباذان بن ساسان - 281 ، 374 ، 375 406 ، 448\r\nباربد - 250\r\nبارق - 105 ، 106\r\nبارمان - 188 ، 189\r\nباز - 168 ، 170\r\nبازر - 209\r\nبازون - 216\r\n\r\n\r\n","description":"","footnote":"\r\n( 1 ) - بلعمى : بانومه ؛ باقور . ظاهرا بانويه .\r\n","page_name":" 600 ","page_number":644},
  {"content":"\r\n\r\nبازون الصغير - 216\r\nبالق - 104 ، 105\r\nباهان - 469\r\nبئر رومه - 516\r\nببوش ( - رعاعيل ، طيموس پدر زليخا ) - 64\r\nبتول ( - فاطمهء زهرا ) - 414 ، 415\r\n( . . . عذرا ) 420 ، 433 تا 435 583\r\nبحير ( اسب ) - 553\r\nبحرآباد - 504\r\nبحر اخضر - 170\r\nبحرين - 224 ، 241 ، 255 ، 261 ، 454 465 ، 494 ، 519\r\nبحيرا - 302 ، 304\r\nبخارى - 464\r\nبخت النصر ( بخت نصر ) - 44 ، 130 تا 135 ، 137 ، 198 ، 199 ، 204 208 ، 267\r\nبداصور - 76\r\nبدر ( بدر كبرى ، بدر قتال ) - 297 ، 313 323 ، 329 ، 334 ، 336 ، 338 340 تا 343 ، 348 ، 386 ، 425 430 ، 431 ، 482 ، 486 ، 491 497 ، 506 تا 508 ، 522 ، 540 574\r\nبدر ( بدر صغرى ، بدر الموعد ) - 297 ، 356\r\nبدر ( موضع ) - 334 ، 337 ، 338 ، 340 ، 347\r\nبدر ( مولى رسول اللّه ) - 438\r\nبديل - 353\r\nبراء بن اوس - 396\r\nبراء بن عاذب - 408 ، 498\r\nبراء بن مالك - 453\r\nبراء بن معرور - 321 ، 330\r\nبراخيل بن ادريس - 32\r\nبراق - 318 ، 319\r\nبربر - 32 ، 148 ، 474\r\nبرج ( برج العصا ) ( قريه ) - 257\r\nبرزخ ( - زخ ) - 128\r\nبرقة - 474\r\nبرك بن عبد التميمى - 578\r\nبركة ( - ام ايمن ) - 438\r\nبرمافوس - 225\r\nبرمانيدس - 166 ؛ 168\r\nبرة بن طريف - 359\r\nبرة بنت عبد المطلب - 289 ، 426\r\nبرة ( - جويرية ) بنت حارث بن ابى ضرار بن حبيب بن عايذ بن مالك بن خزيمة خزاعية - 358 ، 427\r\nبرة ( - زينب ) بنت جحش بن رباب بن يعمر ابن ضمير بن مرة بن كثير بن دودان ابن اسد بن خزيمة - 426\r\nبرة ( زوجهء وهب بن عبد مناف ) - 289\r\nبرة ( - ميمونه ) - 428\r\nبريدة بن الحصيب الاسلمى - 325 ، 396 404 ، 409 ، 446\r\nبرير بن فانع - 43\r\nبزاخه ( آب ) - 449\r\nبزه‌گر ( اثيم ) ( - يزدگرد ) - 232\r\nبسر بن ارطاة - 544 ، 545 ، 550 ، 551 570\r\nبسطام - 234 ، 244 ، 247 ، 249\r\nبشر بن براء - 380 ، 414\r\n\r\n","description":"","footnote":"","page_name":" 601 ","page_number":645},
  {"content":"\r\n\r\nبشر بن الخاصية - 483\r\nبشر بن امية - 519\r\nبشر بن سفيان كعبى - 396\r\nبشر بن شريح - 510\r\nبشر بن مالك عمرى - 345 ، 347\r\nبشر حافى - 587\r\nبشر بن ايوب پيغمبر - 79\r\nبشير ( غلام مالك بن ذعر خزاعى ) - 63\r\nبشير بن سعد الانصارى - 382 ، 446 454\r\nبصره - 21 ، 292 ، 466 ، 482 ، 487 488 ، 494 ، 501 ، 503 ، 505 509 ، 513 ، 519 ، 522 ، 524 تا 529 ، 531 ، 532 ، 534 ، 535 536 ، 568 ، 572\r\nبصرى - 302 تا 304 ، 182 ، 460 ، 461\r\nبطاح - 450\r\nبطارقه - 216 ، 218 ، 469 ، 505\r\nبطالسه - 215\r\nبطحاء - 267 ، 317 ، 377 ، 389\r\nبطريقى - 217\r\nبطل ( - هرمز اول ) - 227\r\nبطليموس ارنب - 215\r\nبطلميوس اوراغاطيس - 215\r\nبطلميوس حكيم - 167\r\nبطلميوس فيلاد - 215\r\nبطن نخله - 317 ، 335 ، 393\r\nبطن وادى - 410\r\nبطن ينبع - 335\r\nبعل - 107 ، 108\r\nبعلبك - 107 ، 108 ، 467\r\nبغداد - 129 ، 219 ، 222 ، 223 ، 477\r\nبقاوس - 215\r\nبقراط بن رافيلس - 166 تا 168 ، 204\r\nبقراطيس - 167\r\nبقيع غرقد - 330 ، 342 ، 356 ، 408 413 ، 425 ، تا 429 ، 436 ، 463 ، 497 ، 506 ، 507 ، 515\r\nبك ( بعلبك ) - 107\r\nبكير بن شداخ ليثى - 438\r\nبكية بنت عويلم بن سام - 33\r\nبلاش - 223\r\nبلاشان - 221\r\nبلاش بن اشغان - 221\r\nبلاشان بن بلاش بن فيروز اشكانى - 220\r\nبلاش بن بهرام - 220\r\nبلاش بن فيروز اشكانى ( - گرانمايه ) - 238\r\nبلاش بن نرسى - 220\r\nبلال بن يسار « 1 » ( مولى رسول اللّه ) - 438\r\nبلال حبشى موذن - 308 ، 329 ، 330 340 ، 364 ، 396 ، 411 ، 438 471 ، 473 ، 474\r\nبلال ( حاجب ابو بكر ) - 451\r\nبلخ - 176 ، 191 ، 197 ، 198 ، 202 224 ، 237 ، 243 ، 504\r\nبلدح - 369 ، 371\r\nبلعام ( - بلعم ) - 104\r\nبلعم باعور - 104 ، 105\r\nبلقاء - 103 ، 104 ، 262 ، 382\r\nبلقاء ( ماديان ) - 479\r\nبلقانا - 112\r\n\r\n\r\n","description":"","footnote":"\r\n( 1 ) - در چاپ تهران : هلال . .\r\n","page_name":" 602 ","page_number":646},
  {"content":"\r\n\r\nبلميقا - 14\r\nبلقيش - 123 تا 125 ، 264\r\nبلنجر - 499\r\nبلى ( عامل رسول اللّه بر بنى سليم ) - 437\r\nبليا « 1 » بن ملكان . . . ( - خضر ) - 96 ، 97\r\nبليناس - 167\r\nبناكتى - 32\r\nبنت العاشر - 142\r\nبندويه - 244 ، 247 تا 249\r\nبنگاله - 587\r\nبنو امية - 9 ، 10 ، 285 ، 296 ، 436 495 ، 509 ، 511 ، 523 ، 537\r\nبنو بكر - 372 ، 384 ، 385 ، 454 455\r\nبنو بكر بن عبد مناف بن كنانة - 287\r\nبنو بكر بن كلاب - 367\r\nبنو تميم - 285 ، 396 ، 480 ، 485 553\r\nبنو خزيمة - 390\r\nبنو زرعة بن زيد - 273\r\nبنو سليم - 343 ، 386 ، 390 ، 391 396 ، 437\r\nبنو هاشم - 296 ، 309 ، 313 تا 315 323 ، 336 ، 337 ، 369 ، 395 432 ، 446 ، 498 ، 509 ، 514\r\nبنيائيل بن صوعار - 76\r\nبنيامين بن يعقوب - 59 ، 60 ، 70 ، 71 76 ، 93 ، 113 ، 190\r\nبنى اسحاق - 102\r\nبنى اسد - 284 ، 354 ، 359 ، 360 437 ، 449 ، 450\r\nبنى اسرائيل - 15 ، 35 ، 74 ، 75 ، 80 تا 83 ، 88 تا 97 ، 99 ، 100 ، 103 تا 107 ، 109 ، 112 تا 115 ، 118 تا 120 ، 127 تا 137 ، 139 تا 144 ، 147 ، 153 ، 158 ، 199 204 ، 293\r\nبنى اسلم - 325 ، 387\r\nبنى اسمعيل - 485\r\nبنى الاصفر ( - روميان ) - 59 ، 208\r\nبنى الحارث بن كعب - 403\r\nبنى النجار - 326\r\nبنى اميه - رجوع به بنو اميه شود\r\nبنى انمار - 356\r\nبنى اياد - 255 ، 256\r\nبنى بكر - رجوع به بنو بكر شود\r\nبنى تميم - رجوع به بنو تميم شود\r\nبنى تغلب - 452\r\nبنى ثعلبة - 343 ، 356\r\nبنى جرهم - 57 ، 287\r\nبنى جفنة ( - غسانيان ) - 261\r\nبنى جمح - 285\r\nبنى حمير - 254 ، 263 ، 268 تا 270 279 ، 280 ، 428 ، 552\r\nبنى حنيفة - 284 ، 405 ، 451\r\nبنى خثعم - 284\r\nبنى خزاعة - 284 ، 372 ، 384 ، 385 ، 391\r\nبنى خزرج - 321\r\nبنى خطمة - 355\r\nبنى رباب - 452\r\n\r\n\r\n","description":"","footnote":"\r\n( 1 ) - در مجمل التواريخ و القصص : ايليا\r\n","page_name":" 603 ","page_number":647},
  {"content":"\r\n\r\nبنى رياح - 284\r\nبنى زبيد - 403\r\nبنى زوارة - 500\r\nبنى زهرة - 285 ، 336\r\nبنى ساسان - 233 ، 292 ، 293\r\nبنى ساعدة ( سقيفهء ) 419 ، 446\r\nبنى سالم بن عوف - 326\r\nبنى سعد - 299 تا 301\r\nبنى سعد بن بكر - 368\r\nبنى سلمه - 350\r\nبنى سليم - رجوع به بنو سليم شود\r\nبنى سهم - 325\r\nبنى شيبان - 284 ، 457\r\nبنى شيبة - 305\r\nبنى ضبة - 532\r\nبنى ضمرة - 334\r\nبنى طسم - 265\r\nبنى عامر بن صعصعة - 437\r\nبنى عامر بن لوى - 421\r\nبنى عباس - 9\r\nبنى عبد الاشهل - 365 ، 366 ، 486\r\nبنى عبد الدار - 339 ، 344 ، 347 ، 349\r\nبنى عبد القيس - 454 ، 581\r\nبنى عبد مناف - 322\r\nبنى عبس 437\r\nبنى عدنان - 273 ، 285 ، 289\r\nبنى عدى بن النجار - 301 ، 370\r\nبنى غسان - 254 ، 255\r\nبنى غطفان - 359\r\nبنى غفار - 396 ، 509\r\nبنى فزارة - 450\r\nبنى فهر - 285\r\nبنى قريظة - 267 ، 329 ، 334 ، 360 ، 363 تا 366 ، 429 ( غزوهء . . . ) 297 ، 335\r\nبنى قضاعة - 384\r\nبنى قعقاع - 284\r\nبنى قيس - 485\r\nبنى قيس غيلان - 284 ، 359\r\nبنى قينقاع - 329 ، 342\r\nبنى كعب - 385 ، 396\r\nبنى كلاب - 367 ، 396 ، 437\r\nبنى كلب - 26 ، 327 ، 437\r\nبنى كنانه - 277 ، 360 ، 428\r\nبنى لحيان - 367\r\nبنى لخم - 254 ، 255 ، 258 تا 260 263 ، 551\r\nبنى ليث - 284\r\nبنى مازن - 515\r\nبنى مخزوم - 285 ، 509\r\nبنى مذحج - 448\r\nبنى مرة - 359 ، 437\r\nبنى مصطلق - 358 ، 437 ( غزوهء . . . .\r\n- مريسيع ) 357\r\nبنى مطلب - 313 ، 314 ، 323 ، 389\r\nبنى نضير - 329 ، 355 ، 359 ، 428 429 ( غزوهء . . . ) 297\r\nبنية ابن حجاج - 337\r\nبنيه « 1 » ( مولى رسول اللّه ) 438\r\nبنى هاشم - رجوع به بنو هاشم شود\r\nبنى هزيل - 267 ، 284 ، 509\r\nبنى هوازن - 391 ، 395\r\nبنى يربوع - 450\r\n\r\n\r\n","description":"","footnote":"\r\n( 1 ) - در چاپ تهران : بلية .\r\n","page_name":" 604 ","page_number":648},
  {"content":"\r\n\r\nبنى يشكر - 260\r\nبواطه - 335\r\nبو الحسن ( - على ) - 447\r\nبوزرجمهر حكيم - 171 ، 172\r\nبوسطينانس - 217\r\nبوش - 261\r\nبهرام بن بهرام بن بهرام ( - سكانشاه ) - 228\r\nبهرام بن بهرام بن شاپور - 228\r\nبهرام بن بهرام بن هرمز - 228\r\nبهرام بن شاپور اشكانى ( - گودرز ) - 219 220\r\nبهرام بن شاپور ذو الاكتاف ( - كرمانشاه ) 232\r\nبهرام بن مردانشاه موبد - 175 ، 219 221\r\nبهرام بن هرمز ساسانى ( - شاهنده ) - 227 ، 228\r\nبهرام چوبين - 218 ، 244 ، 246 تا 249 264\r\nبهرام سياوشان - 248\r\nبهرام گور - 232 تا 235 ، 260\r\nبهما ( بريّه ) - 30\r\nبهمن بن اسفنديار ( درازدست ) - 132 166 ، 171 ، 200 ، 201 ، 203 204 ، 207 ، 209 ، 210 ، 221 222 ، 264\r\nبهمن جادو - 475 ، 476\r\nبيت الحرام - 52 ، 278 ، 388 ، 395 489\r\nبيت الرضوان - 517\r\nبيت اللحم - 141\r\nبيت اللّه - 57 ، 268 ، 287 ، 288 ، 369 تا 372 ، 388 ، 402 ، 520 ، 575\r\nبيت المعمور - 20 ، 23\r\nبيت المقدس - 17 ، 41 ، 113 تا 115 118 ، 122 ، 123 ، 128 ، 130 تا 133 ، 135 ، 136 ، 140 تا 143 147 ، 148 ، 198 تا 200 ، 204 249 ، 267 ، 318 ، 319 ، 330 374 ، 382 ، 469 ، 470 ، 471\r\nبيت حزين - 461\r\nبيدوخت - 27\r\nبيرقا - 494\r\nبيژن - 192\r\nبيژن بن گودرز اشكانى - 221\r\nبيضاء ( استر ) - 530\r\nبيضاء ( قصر ) - 296\r\nبيضاء بنت عبد المطلب ( - ام حكيم ) - 497\r\nبيضاوى ( قاضى ناصر الدين ) - 219 تا 221 ، 254\r\nبيضة البلد ( - على ) - 520\r\nبيعت الرضوان - 371 ، 372 ، 497 540\r\nبيلباط - 482\r\nبيوت السقيا - 386\r\nبيور اسب 180\r\n\r\nپ\r\nپارس - 191\r\nپازند - 201\r\nپرويز - 218 ، 244 ، 246 تا 254 374\r\nپشنگ - 184\r\nپشنگ - ( پدر افراسياب ) 185 ، 188 تا 191 ، 194 ، 196 ، 197\r\n\r\n","description":"","footnote":"","page_name":" 605 ","page_number":649},
  {"content":"\r\n\r\nپشوتن - 202 ، 203\r\nپوران ( - پوراندخت ) - 252\r\nپوراندخت - 251 ، 252 ، 475\r\nپيران ويسه - 194 ، 196 ؛ 197\r\nپيرى - 223\r\nپيشداديان - 175\r\nپيشداد ( - هوشنگ ) - 177\r\n\r\nت\r\nتابوت سكينه - 102 تا 104 ، 112 تا 114 ، 117\r\nتارخ ( - آزر ) - 42 ، 43\r\nتارخ - 57 ح\r\nتاريخ ابو الفداء - 563\r\nتاريخ ابو حنيفه دينورى - 546 ، 573\r\nتاريخ احمد بن اعثم كوفى - 450 ، 460 480 ، 499 ، 504 ، 533 ، 540 558\r\nتاريخ امام يافعى - 342 ، 505 ، 546\r\nتاريخ بناكتى - 23 ، 263\r\nتاريخ جعفرى - 23 ، 167 ، 220 ؟ ؟ ؟ ، 484\r\nتاريخ حافظ ابرو - 71 ، 195 ، 252 253 ، 425\r\nتاريخ حكماء - 157 ، 210\r\nتاريخ طبرستان - 186\r\nتاريخ طبرى - 26 ، 29 ، 34 ، 36 ، 43 58 ، 59 ، 72 ، 78 ، 107 ، 112 تا 114 ، 127 ، 143 ، 197 ، 199 200 ، 204 ، 239 ، 241 ، 243 257 ، 258 ، 265 ، 266 ، 270 279 ، 450\r\nتاريخ گزيده - 26 ، 35 ، 39 ؛ 532\r\nتاريخ معجم - 176 ، 178 ، 190 ، 197 208\r\nتامر - 274 ، 276\r\nتبابعة - 263 ، 269 ، 270 ؛ 564\r\nتبع - 239\r\nتبع الاصغر - 264 ، 266 ، تا 269 ، 271 273\r\nتبع الاقرن - 264\r\nتبع اوسط ( - ابو كرب اسعد بن مالك ) 264 - 266 - 273\r\nتبع ثانى ( - اقرن بن ابو مالك تبع الاقرن عمرو ) - 164\r\nتبع ( - حارث الرايش ) - 263\r\nتبوك - 297 ، 396 ، 398 ، 399 ، 400 401 ، 403 ، 524\r\nتبيعا - 83\r\nتحفة الملكية - 48 ، 75 ، 114 ، 116 128 ، 141 ، 148 ، 152 ، 166 200 ، 201 ، 208 ، 215 تا 217 261 ، 273\r\nتحفة الملوك - 75\r\nتدارق - 460\r\nترجمان هجيمى - 502\r\nترجمهء مستقصى - 534 ، 545 ، 546 554 ، 565 ، 566 ، 569 ، 573 579 ، 580\r\nترك‌زاد ( - هرمز بن نوشيروان ) - 244\r\nتركستان - 10 ، 182 ، 183 ؛ 185 ، 188 تا 190 ، 197 ، 200 ، 202 ، 203 227 ، 228 ، 238 ، 243 ، 245 تا 247 249 ، 254\r\nترمذى - 464 ، 492 ، 506 ، 516 517 ، 534\r\nتستر - 484\r\nتصحيح المصابيح - 298 ، 507\r\n\r\n","description":"","footnote":"","page_name":" 606 ","page_number":650},
  {"content":"\r\n\r\nتفسير ابو الفتوح رازى - 60 ، 86 ، 87 96 ، 157\r\nتفسير تيسير - 18 ، 141\r\nتفسير قاضى بيضاوى - 109 ، 141 ، 142\r\nتفسير كازرونى - 21 ، 38 ، 79 ، 100 105\r\nتفسير مدارك - 37 ، 40\r\nتفسير معالم التنزيل - 12\r\nتفسير واعظ كاشفى - 139\r\nتكريت - 483 ، 484\r\nتلقيح ابن جوزى - 436 ، 438\r\nتمليخا - 151 ، 152\r\nتنعيم - 353\r\nتواريخ كبار الامم - 484\r\nتوج - 488\r\nتور - 183 تا 185 ، 188\r\nتوران - 174 ، 185 ، 187 و 188 190 ، 191 ، 193 تا 198 ، 202 ، 244\r\nتورية - 12 ، 13 ، 15 ، 81 ، 91 ، 93 تا 95 ، 105 ، 112 ، 116 ، 127 ، 130 132 ، 137 ، 138 ، 142 ، 143 ، 329 489\r\nتوما ( دروازه ) - 461\r\nتومان « 1 » ( حوارى ) - 142 ، 148 ، 149\r\nتهامه - 270\r\nتهذيب اسماء اللغات - 18\r\nتهمتن - 192 ، 193 ، 200 ، 203 ، 205 ، 206 ، 470 ، 476\r\nتير مهانه - 587\r\nتيم الرباب - 578\r\n\r\nث\r\nثابت بن اسماعيل بن ابراهيم خليل 56 ، 487\r\nثابت بن ارقم - 449\r\nثابت بن قيس بن شماس الانصارى - 58 396 ، 405 ، 453 ، 454 ، 507\r\nثاليس ملطى - 170\r\nثانيه ( - ثنيه ) ( قريه ) - 76\r\nثلنية مدينين ؟ - 387\r\nثعثالن - 59 ، 76\r\nثعبتة بن عمرو بن جفنة 262\r\nثعلبة - بن عبد الرحمن انصارى - 38\r\nثعلبة بن قيس بن مالك - 376\r\nثعلبى - 97\r\nثقيف - 316 ، 391 ، 394\r\nثمامة بن اثال الحنفى - 454\r\nثمامة بن حزن قشيرى - 516\r\nثمانة « 2 » بن كثير - 412\r\nثمود بن عابر بن ارم بن سام - 36 ، 37 38 ، 39\r\nثنية ( ثانية ) ( قريه ) - 76\r\nثنية المرار - 369\r\nثنية الوداع - 398\r\nثنية جلو ؟ - 460\r\nثواب - 119\r\nثوبان بن بجدد ( - ابو عبد اللّه ) ( مولى رسول اللّه ) - 433 ، 438\r\nثور ( غار ) - 297 ، 324 ( كوه . . . ) 94 ، 286\r\nثوريان - 48\r\nثويانا - 128\r\nثويبة - 299\r\n\r\n\r\n","description":"","footnote":"\r\n( 1 ) - در كاب مقدس : توما .\r\n( 2 ) - در چاپ تهران : شمامة و ظاهرا : ثمامة .\r\n","page_name":" 607 ","page_number":651},
  {"content":"\r\n\r\n\r\nج\r\nجابان - 475\r\nجابر بن عبد اللّه انصارى - 11 ، 307 ، 308 321 ، 361 ، 362 ، 364 ، 366 370 ، 418 ، 446\r\nجابلوس ( جالينوس ) - 475\r\nجابيه ( باب ) - 461 ، 467\r\nجابيه ( شهر ) - 469\r\nجاثان - 457\r\nجاد - 59\r\nجارود بن عمر - 454 ، 455\r\nجارية بن قدامه تميمى - 526 ، 568 ، 569 570\r\nجالوت ( كليات ) 112 ، 113 تا 115 ، 341\r\nجالينوس ( جابلوس ) - 475 ، 478 ، 481\r\nجالينوس طبيب - 168 تا 170\r\nجاماسب - 162 ، 202\r\nجاماسپ ( - نگارين ) - 239 ، 240\r\nجامع التواريخ جلالى - 221\r\nجامع ترمذى - 464 ، 492 ، 517 ، 534\r\nجامى ( نور الدين عبد الرحمن ) - 16 ، 64\r\nجانوسيار - 208 ح\r\nجاودان خرد - 177\r\nجبرئيل - 19 تا 23 ، 28 ، 30 ، 46 ، 50 تا 52 ، 54 ، 62 ، 63 ، 78 ، 80 ، 83 89 ، 90 ، 94 ، 96 ، 97 ، 113 ، 118 120 ، 140 تا 142 ، 291 ، 296 306 ، 307 ، 311 ، 318 ، 319 321 تا 323 ، 330 تا 332 339 ، 343 ، 345 ، 348 ، 355 360 ، 364 ، 366 ، 376 ، 381 386 ، 388 ، 402 ، 413 ، 414 416 ، 417 ، 419 ، 420 ، 422 425 ، 427 ، 435 ، 442 ، 447 450 ، 492 ، 493 ، 554 ، 555\r\nجبلة بن حارث بن حجر - 262\r\nجبله بن الحارث بن جبلة - 262\r\nجبلة بن ايهم بن حارث غسانى - 262 ، 458\r\nجبلة بن حارث بن ثعلبة - 262\r\nجبلة بن حارث بن نعمان - 262\r\nجبلة بن نعمان بن عمرو - 262\r\nجبل همايون ( - نيره‌تو ) - 196\r\nجبير بن مطعم بن عدى - 285 ، 348 439 ، 516\r\nجحفة - 335 ، 410\r\nجده - 20\r\nجديس - 265\r\nجذيمة الابرش ( جذيمة الوضاح ، جذيمة بن مالك ) - 255 تا 258 ، 265 266 ، 269\r\nجذيمة الرضاح - ( رجوع به جذيمة الابرش شود ) .\r\nجذيمة بن مالك - ( رجوع به جذيمة الابرش شود ) .\r\nجراده - 126\r\nجرجان - 224 ، 241 ، 502\r\nجرجير - 501\r\nجرجيس - 154 تا 156 ، 221\r\nجرف - 399 ، 412\r\nجرول بن مالك بن مسيب - 493\r\nجرهم - 50 ، 55 ، 263 ، 264 ، 266 286 تا 288\r\n\r\n","description":"","footnote":"","page_name":" 608 ","page_number":652},
  {"content":"\r\n\r\nجريح راهب - 153 ، 154\r\nجرير بن عبد اللّه البجلى - 404 ، 405 465 ، 476 تا 478 ، 519\r\nجرير « 1 » بن مالك - 438\r\nجزرى ( شيخ شمس الدين محمد ) - 298\r\nجزيرة العرب - 32 ، 128 ، 130 ، 215 241 ، 242 ، 255 ، 256 ، 258 259 ، 275 ، 415 ، 472\r\nجشنسده ( - فيروز ) - 252\r\nجعدة بنت اشعث بن قيس - 456\r\nجعدة بن هبيرة بن ابى وهب قرشى - 547\r\nجعرانه - 393 تا 395\r\nجعفر بن ابيطالب ( طيار ) - 308 ؛ 311 312 ؛ 316 ، 380 ، 382 ، 383 428\r\nجعفر بن زبير - 533\r\nجعفر بن على بن ابيطالب - 584\r\nجعفر الصادق ( امام ) - 21 ، 52 ، 66 98 ، 414 ، 419 ، 433 ، 434 493\r\nجعفر بن قيس بن مسلمة بن ثعلبة بن يربوع الحنفيه - 583\r\nجعفر بن محمد الباقر ( - ابى عبد اللّه ) - 334 ، 344 ( و نيز رجوع به جعفر الصادق شود ) .\r\nجعفر بن يعقوب الاصفهانى ( - ابو عيسى ) - 13\r\nجعفر طيار - 383 ، 412 ، 428 ، 436 542 ، 544 ( و نيز رجوع به جعفر بن ابى طالب شود ) .\r\nجعفرى - 89 ، 177 ، 178 ، 220 ، 221\r\nجعفى - 403\r\nجعونه - 350\r\nجفنة ( - عمرو بن عامر ) - 262\r\nجفنة الاصغر بن منذر الاكبر ( محرق ) - 262\r\nجلاس بن طلحة - 344\r\nجلال الدين ملكشاه سلجوقى - 485\r\nجلالى - 221\r\nجلاليه - 217\r\nجلس بن ربيعه - 545\r\nجلس بن سعد - 545\r\nجلندى ( - ذو التاج لقيط بن مالك ) - 455\r\nجلولا - 423 ، 483 ، 484\r\nجم - 178 ، 181 ، 189 ، 193 ، 204 207 ، 234 ، 584 ، 585\r\nجمال بن مالك اسدى - 480\r\nجمانة بنت على بن ابيطالب - 584\r\nجمرة العقبة - 410\r\nجمشيد - 178 تا 181\r\nجمل ( حرب ، معركه ، روز ، وقعة ) - 521 529 ، 532 تا 535\r\nجميل ( - اردشير بن اردشير ) - 231\r\nجميلة بنت عاصم بن ثابت بن الافلح - 493\r\nجميلة بنت عبد اللّه بن ابى - 349\r\nجناح ( روضه ) - 386\r\nجنان ( كهف ) - 448\r\nجندب بن جناده ( - ابو ذر غفارى ) - 503\r\nجندب بن زهير الازدى - 545\r\nجندشاپور - 225 ، 228 ، 230\r\n\r\n\r\n","description":"","footnote":"\r\n( 1 ) - در چاپ تهران : جزاء\r\n","page_name":" 609 ","page_number":653},
  {"content":"\r\n\r\nجندع بن عمرو - 36 ، 38\r\nجواد ( قلعه ) - 454 ، 455\r\nجودى ( كوه ) - 31 ، 32\r\nجور - 502\r\nجوزجانان - 504\r\nجويرية ( - برة بنت حارث بن ابى ضرار ) - 358 ، 427\r\nجوين - 504\r\nجهان « 1 » - 504\r\nجهجاه بن سعيد غفارى - 358\r\nجهن - 197\r\nجهيم بن الصلت - 437\r\nجهينة - 367 ، 396 ، 437 ، 502\r\nجهينه نصرانى - 498\r\nجيحون - 186 ، 193 ، 194 ، 222 235 ، 264 ، 544 ، 558\r\nجيرون ( مزرعه ) - 44 ، 49 ، 54 ، 55\r\nجيش العسرة - 399 ، 516\r\n\r\nچ\r\nچاچ - 172\r\nچنگيز خان - 10\r\nچهرآزاد ( - هما ) - 206\r\nچين - 182 ، 196 ، 214 ، 243\r\n\r\nح\r\nحابوت ( ساحر ) - 87\r\nحاتم طائى - 397 ، 437 ، 438 ، 466 529 ، 539 ، 545 ، 566\r\nحارث الاعور - 545\r\nحارث الرايش ( حارث بن قيس . . . ، تبع ) - 263 ، 283\r\nحارث ( برادر ذو الكلاع حميرى ) - 554\r\nحارث بن ابى شمر غسانى - 262 ، 373 تا 375\r\nحارث بن ابى ضرار - 357 ، 358 ، 427\r\nحارث بن الطلاطلة - 389\r\nحارث بن امية بن عبد الشمس ( - ابى العاص ) - 497\r\nحارث بن ايهم - 262\r\nحارث بن ثعلبة - 262\r\nحارث بن جبلة - 262\r\nحارث بن جبلة ( - حارث بن ابى شمر ) - 262\r\nحارث بن حجر - 262\r\nحارث بن حزن بن هرم بن رويبة بن عبد اللّه بن هلال بن عامر بن صعصعة - 428\r\nحارث بن حكم بن ابى العاص - 509\r\nحارث بن خالد - 545\r\nحارث بن خاطب - 341\r\nحارث بن رفاعة - 321 ح\r\nحارث بن صمة - 341 ، 345 ، 347 ، 354\r\nحارث بن طلحة - 344\r\nحارث بن عبد المطلب - 286 تا 288 334 ، 340 ، 386 ، 426 ، 486\r\nحارث بن عقبة بن قابوس - 351\r\nحارث بن عمرو بن حجر الكندى - 260\r\nحارث بن عمير ازدى - 382\r\nحارث بن عوف مزنى - 359 ، 437\r\nحارث بن قيس بن صيفى . . . ( - حارث\r\n\r\n\r\n","description":"","footnote":"\r\n( 1 ) شايد : شاهجان ( مرو )\r\n","page_name":" 610 ","page_number":654},
  {"content":"\r\n\r\nالرايش ) - 263\r\nحارث بن كلده - 463\r\nحارث بن مرة العبدى - 545\r\nحارث بن نوفل - 545\r\nحارث بن هشام بن مغيرة المخزومى - 472 493\r\nحارث ( غلام معاويه ) - 552\r\nحارث شيبانى - 548\r\nحارث همدانى - 574\r\nحارث يهودى - 378 ، 379\r\nحارثة بن عمرو ( - خزاعة ) - 357\r\nحاضورا - 149\r\nحاطب بن ابى بلتعة - 373 ، 375 ، 385\r\nحافظ ابرو - 24 ، 71 ، 78 ، 190 ، 195 219 ، 240 ، 252 ، 253 ، 425 583\r\nحاكول - 75\r\nحام بن نوح - 30 ، 32\r\nحباب بن المنذر - 338 ، 340 ، 344 ، 345 391\r\nحبر بن ابو عبيدة - 476\r\nحبش - 32\r\nحبشه - 32 ، 81 ، 270 ، 276 ، 277 تا 281 ، 296 ، 311 تا 313 ، 357 373 ، 380 ، 402 ، 423 ، 426 تا 428 ، 431 ، 575\r\nحبيب بن ذويب - 523\r\nحبيب بن عدى - 353 ، 354\r\nحبيب بن مسلمة الفهرى - 499 ، 500 545 ، 561 ، 566\r\nحبيب بن يصاف انصارى - 340\r\nحبيب السير فى اخبار افراد بشر - 9 ، 443 586 ، 587\r\nحبيب اللّه ( خواجه ) - 8\r\nحبيب اللّه ( - محمد ص ) - 291 ، 294\r\nحبيب نجار - 149\r\nحبيبة بنت عبد اللّه بن جحش - 427\r\nحبيش بن خالد اشعرى - 388\r\nحجاء بنت امرؤ القيس بن عدى الكلابية - 583\r\nحجاج بن عبد اللّه الضميرى - 578\r\nحجاج ثقفى - 296 ، 305\r\nحجاز - 37 ، 148 ، 255 ، 278 ، 327 343 ، 374 ، 460 ، 504 ، 535 557 ، 563 ، 569 ، 570\r\nحجة الوداع - 297 ، 375 ، 404 ، 412 424 ، 441\r\nحجر - 36 ، 37 ، 56\r\nحجر الاسود - 52 ، 287 ، 409\r\nحجر الكندى - 260\r\nحجر بن عدى الكندى - 572 ، 544\r\nحجر بن نعمان - 262\r\nحجل بن آثال - 546 ، 547\r\nحجل بن عبد المطلب - 288\r\nحجون - 317 ، 387 ، 388 ، 423\r\nحديبية - 297 ، 370 تا 373 ، 384 511 ، 562 ، 572\r\nحديقة الرحمن - 453\r\nحديقة الموت - 453\r\nحذيفة ( - ابى امية ) - 426\r\nحذيفة بن اليمان - 329 ، 351 ، 437 439 ، 487 ، 500 ، 502 ، 536\r\nحذيفة بن محصن حميرى - 455 ، 494\r\nحراء - 94 ، 278 ، 296 ، 306 ، 317 335\r\n\r\n","description":"","footnote":"","page_name":" 611 ","page_number":655},
  {"content":"\r\n\r\nحراع بن عيان - 76\r\nحران - 48 ، 50 ، 473\r\nحرضة - 376\r\nحرقوص بن زهير تميمى ( - ذو الخويصرة ) - 570 رجوع به حرقوص . . . ذو الثدية شود .\r\nحرقوص بن زهير ( - ذو الثدية ) - 510 571 ، 573\r\nحرورا - 571\r\nحرة - 325 ، 326\r\nحريث ( غلام معاوية ) - 547\r\nحريث بن جابر حنفى - 554\r\nحريث بن راشد - 502\r\nحريفان ( - صديقه ) - 128\r\nحزام بن خالد بن جعفر بن ربيعهء - كلابى - 583\r\nحزام بن ملحان - 354\r\nحزئيل نجار - 82 ، 84\r\nحزقيل ( - ذو الكفل ) - 78 ، 110 ، 191\r\nحزقيل بن بورا ( - ابن العجوز ) - 106 133 ، 135\r\nحسان بن تبع الاوسط ( - تبع الاصغر ) - 264 تا 266\r\nحسان بن ثابت - 293 ، 308 ، 375 ، 396 486 ، 523\r\nحسان بن عمرو بن تبع الاوسط - 273\r\nحسان بن بجدل - 545\r\nحسن بصرى - 143 ، 318 ، 442 ، 457\r\nحسن بن سهل - 177\r\nحسن بن على ( امام ) ( - ابو محمد ) - 375 ، 381 ، 407 ، 417 ، 435 تا 437 ، 445 ، 482 ، 502 ، 514 522 ، 528 ، 529 ، 535 ، 554 563 ، 580 تا 584\r\nحسن بن منذر - 561\r\nحسن عسكرى - 444\r\nحسن مجتبى ( - امام حسن ) رجوع به حسن بن على شود .\r\nحسنة بنت خارجة بن زيد انصارى - 465\r\nحسين بن على ( امام ) ( - ابو عبد اللّه ) - 54 ، 332 ، 381 ، 407 ، 417 425 ، 435 تا 437 ، 482 ، 502 514 ، 563 ، 580 ، 582 ، 584\r\nحسين بن مسعود ( - ابى محمد ) - 12\r\nحصرون بن ناحوز - 48\r\nحصيبى - 157 ( رجوع به ابو الفتح محمد بن ناصر . . . شود ) .\r\nحصين بن المنذر - 545\r\nحصين بن نمير - 437 ، 545\r\nحضر - 225 ، 226\r\nحضرموت - 33 ، 35 ، 56 ، 263 ، 456 465 ، 554\r\nحطمية ( زره ) - 333\r\nحطى - 79\r\nحطيم - 318\r\nحفص - 438\r\nحفصة بنت عمر بن الخطاب - 397 ، 417 425 ، 426 ، 493\r\nحكيم بن ابى العاص اموى - 322 ، 426 تا 428 ، 505 ، 509\r\nحكم بن عمر ثعلبى - 488\r\nحكم بن كيسان - 335 ، 336\r\nحكيم بن جبلة عبدى - 510 ، 523\r\nحكيم بن حزام - 337 ، 338 ، 516\r\nحلب - 242 ، 468\r\nحلوان - 255 ، 482 تا 484\r\nحله - 106\r\n\r\n","description":"","footnote":"","page_name":" 612 ","page_number":656},
  {"content":"\r\n\r\nحليائيس - 13\r\nحليس كنانى - 370\r\nحليمة بنت ابى ذويب عبد اللّه بن الحارث 299 تا 301\r\nحمالة الحطب ( - ام جميل ) - 542\r\nحمامة ( مادر بلال حبشى ) - 473\r\nحمد اللّه مستوفى - 23 ، 33 ، 35 ، 36 ، 107 112 ، 162 ، 167 ، 175 ، 188 190 ، 191 ، 197 ، 219 تا 221 231 ، 237 ، 252 ، 469 ، 472 ، 489\r\nحمراء الاسد - 352\r\nحمراء الشفتين ( - عايشه ) - 526\r\nحمران ( غلام و حاجب عثمان ) - 519\r\nحمزة بن زبير - 533\r\nحمزة بن حسن اصفهانى - 175 ، 217 219 ، 221 ، 253 تا 255 ، 262 263 ، 264 ، 266 ، 271 ، 484\r\nحمزة بن عبد المطلب ( - سيد الشهداء ) - 288 ، 289 ، 299 ، 304 ، 309 313 ، 334 ، 335 ، 339 ، 344 347 تا 349 ، 352 ، 389 ، 428 453 ، 542 ، 544 ، 555\r\nحمزة بن مالك الهمدانى - 545\r\nحمزة بن وايل الحميرى - 551\r\nحمص - 458 ، 468 ، 470 ، 471 ، 473 474 ، 494 ، 508 ، 519\r\nحمى - 468\r\nحمير - 27 ، 280 ، 375\r\nحميراء ( - عايشه ) 526 ، 535\r\nحمير بن سبا بن يشجب - 263 ، 273\r\nحمير بن وردع - 266 ، 268\r\nحناطه حميرى - 278\r\nحنانا - 119\r\nحنانه - 21\r\nحنتمة بنت هاشم ( يا هشام ) بن المغيرة - 465\r\nحنظلة بن ابى سفيان - 340\r\nحنظلة بن ابى عامر ( - غسيل الملائكه ) - 347 349 ، 350\r\nحنظلة بن صفوان - 39\r\nحنظلة الصادق - 149\r\nحنه - 112\r\nحنه بنت قافوذ - 137\r\nحنيفة بن عالم ( - ذو شناتر ) - 273 ، 274\r\nحنين ( غزوة ) - 297 ، 334 ، 382 ، 391 تا 395\r\nحنين ( مولى رسول اللّه ) - 438\r\nحنين ( وادى منزل ) - 391 ، 472\r\nحوا - 13 ، 19 تا 21 ، 23 ، 141 ، 284\r\nحواريون عيسى - « 1 »\r\nحوأب - 526\r\nحوشب بن حارث - 545\r\nحوشب بن ذى ظليم - 544 ، 545 ، 552\r\nحويطب بن عبد العزى - 376 ، 372 ، 385 428 ، 516\r\nحويرث بن نقيذ - 389\r\nحيدر ( - امير المؤمنين على 4 ) - 339 ، 344 345 ، 347 ، 358 ، 362 ، 364 375 ، 377 تا 379 ، 381 ، 393 397 ، 399 ، 402 تا 404 ، 408 409 ، 418 ، 420 ، 436 ، 447 487 ، 496 ، 520 تا 522 ، 524 527 ، 528 ، 531 ، 532 ، 535 540 ، 541 ، 543 ، 546 تا 553 555 ، 558 تا 560 ، 562 ، 563 566 تا 568 ، 574 ، 577 ، 578 580 تا 584\r\n\r\n\r\n","description":"","footnote":"\r\n( 1 ) تذكر : نام 12 حوارى عيسى در ص 142 و 148 تحريف شده است ، بغلطنامه پايان كتاب مراجعه و تصحيح فرمائيد .\r\n","page_name":" 613 ","page_number":657},
  {"content":"\r\n\r\nحيره - 233 ، 241 ، 258 ، 260 تا 262 360 ، 457\r\nحيسون - 98\r\nحيلون - 76\r\nحيى بن اخطب - 359 ، 360 ، 366 ، 379 428\r\n\r\nخ\r\nخاتون - 245\r\nخارجة بن زيد انصارى - 329 ، 351 465\r\nخارجه عامرى - 579\r\nخاقان - 196 ، 197 ( معاصر بهرام گور ) 234 ، 235 ( معاصر كسرى ) 243 245 ، 246 ( معاصر خسرو پرويز ) 249 ( معاصر يزدجرد شهريار ) 254 488 ، 499 ، 500\r\nخالد ( دير ) - 461\r\nخالد بن الواشمه - 434\r\nخالد بن بكير - 341\r\nخالد بن جبله غسانى - 241 ، 242\r\nخالد بن زبير - 533\r\nخالد بن سعيد بن العاص - 403 ، 404 428\r\nخالد بن عبد اللّه - 504\r\nخالد بن عثمان بن عفان - 519\r\nخالد بن عرفطة - 478\r\nخالد بن معمر الدوسى - 544\r\nخالد بن ملجم - 529\r\nخالد بن وليد بن المغيرة ( - ابو سليمان ) ( سيف اللّه ) - 261 ، 285 ، 330 334 ، 345 ، 382 ، 383 ، 387 388 ، 390 ، 391 ، 393 ، 398 تا 400 ، 403 ، 404 ، 449 ، 450 451 ، 453 ، 456 ، 457 ، 461 462 ، 465 ، 467 تا 471 ، 474 508 ، 519 ، 545 ، 549\r\nخان - 241\r\nخاوران ( دشت ) - 575\r\nخباب بن الارت - 308 ، 309 ، 572\r\nختا - 227 ، 228\r\nخثعم - 394\r\nخثعمية ( - فاطمه ) - 290\r\nخديجة بنت خويلد ( كبرى ) ( - ام هند ) ( - طاهره ) - 285 ، 296 ، 303 304 ، 307 ، 308 ، 316 ، 421 تا 423 ، 429 ، 430 ، 432 ، 433 454 ، 583\r\nخديجة بنت على بن ابيطالب - 584\r\nخراسان - 5 تا 7 ، 32 ، 183 ، 196 215 ، 224 ، 227 ، 241 ، 253 254 ، 486 ، 487 ، 488 ، 497 503 تا 505 ، 519\r\nخراش بن امية - 370\r\nخرّخسره - 281 ، 374 ، 375\r\nخرداد - 224\r\nخرداد ( - وهرز ) - 281\r\nخردوس - 140\r\nخرزاد - 253\r\nخرزادان - 281\r\nخرسنه - 529\r\nخرشون - 83\r\nخريثا - 567\r\nخزاعه - 27 ، 384 ، 385\r\nخزاعه ( - حارثة بن عمرو ) - 357\r\nخزر - 245 ، 499\r\n\r\n","description":"","footnote":"","page_name":" 614 ","page_number":658},
  {"content":"\r\n\r\nخزرج - 321 ، 322 ، 338 ، 343 ، 344 358 ، 390 ، 399 ، 471\r\nخزيمة - 390\r\nخزيمة بن ثابت انصارى ( - ذو الشهادتين ) 308 ، 446 ، 528 ، 553\r\nخزيمة بن جابر بن قدامة السعدى - 545\r\nخزيمة بن حكيم - 303\r\nخزيمة بن سعد بن عمير بن ربيعة بن حارثة بن عمرو ( - مصطلق ) - 357\r\nخزيمة بن مدركه - 283 ، 284 ، 426\r\nخسرو ( - كيخسرو ) - 194\r\nخسرو ( - كسرى ) - 241\r\nخسرو بن اشغان - 221\r\nخسرو بن بلاش اشكانى - 220\r\nخسرو بن قباد - 252 ( رجوع به خسرو پرويز شود .\r\nخسرو پرويز - 217 ، 218 ، 246 تا 254 ، 261 ، 264 ، 373 تا 375\r\nخسرو شيرين - 251\r\nخضر پيغمبر - 42 - 81 ، 96 تا 98 ، 107\r\nخضرة - 438\r\nخطخطه - ( ساحر ) - 87\r\nخطيب الانبياء ( - شعيب ) - 79 ، 80 ، 83\r\nخلاد - 350\r\nخلاصة الاخبار - 4\r\nخلاط - 500\r\nخلج - 236\r\nخلفنا - 132\r\nخليل ( - ابراهيم ) - 2 ، 45 ، 75 ، 459\r\nخليل الرحمن ( - ابراهيم ) - 17 ، 38 ، 43 ، 45 تا 50 ، 52 تا 55 ، 57 ، 61 81 ، 97 ، 102\r\nخليل اللّه - 49 ، 53 ، 70\r\nخم ( غدير ) - 410 ، 411 ، 444\r\nخماس ( روز ) - 479\r\nخمانى ( - هما ) - 206\r\nخنافس ( سوق ) - 477\r\nخندف الحنفى - 552\r\nخندق ، 359 ، 362 ، 581\r\nخنوخ - 24\r\nخوات بن جبير الانصارى البدرى - 341 ، 575\r\nخواجه حبيب اللّه - 8\r\nخواجه رشيد طبيب - 217\r\nخوارج - 560 تا 563 ، 566 ، 568 ، 570 تا 574 ، 577 ، 578\r\nخوارزم - 197 ، 224 ، 235\r\nخواف - 504\r\nخواند مير - 4\r\nخوردنگاه « 1 » ( قصر ) ( - خورنق ) - 233\r\nخورنق - 233 ، 260\r\nخوزستان - 33 ، 230\r\nخوشنواز - 236 ، 237 ، 238\r\nخولة - 438\r\nخولة بنت جعفر بن قيس بن مسلمة بن ثعلبة بن يربوع الحنفية - 583 ، 584\r\nخولة بنت حكيم - 308\r\nخويلد بن اسد بن عبد العزى بن قصى بن كلاب ( پدر خديجه ) - 285 ، 303 ، 421 ، 422 ، 532\r\nخويلة بنت ثعلبة - 376\r\nخيبر - 297 ، 313 ، 327 ، 334 ، 356 ، 357 ، 359 ، 368 ، 376 ، 377 ، 379 تا 381 ، 414 ، 428 ، 487\r\nخيزران - 296\r\n\r\n\r\n","description":"","footnote":"\r\n( 1 ) - صحيح : خورنگاه .\r\n","page_name":" 615 ","page_number":659},
  {"content":"\r\n\r\n\r\nد\r\nداثان - 96\r\nداديانه ( - دادويه ) - 154\r\nدادويه ( - داديانه ) - 154 تا 156\r\nدادويه - 281 ، 282 ، 448\r\nدادويه الغبرى - 578\r\nداراب بن بهمن ( - داراء اكبر ) - 206 ، 207 ، 209 ، 219 ، 264\r\nداراء بن داراء ( - داراء اصغر ) - 207 ، 208 ، 211 ، 218 ، 219 ، 223 ، 264\r\nدارا بجرد - 223 ، 488 ، 501\r\nدار النابغة - 290 ، 301\r\nدار الندوة - 37 ، 285 ، 322\r\nدارا ( شهر ) - 242\r\nدارقطنى - 516\r\nدارم ( قبيله ) - 437\r\nدارين ( جزيره ) - 455\r\nدامغان - 488\r\nدانيال اكبر - 132 تا 134 ، 199\r\nدانيال بن حزقيل - 133 تا 135 ، 136\r\nدان بن يعقوب - 59 ، 75\r\nداود پيغمبر - 17 ، 22 ، 23 ، 35 ، 112 114 تا 121 ، 137 ، 158 ، 191 200 ، 294 ، 434\r\nداود بكرى - 544\r\nدجله - 129 ، 219 ، 222 ، 223 ، 225 236 ، 292 ، 482\r\nدحية بن خليفه كلبى - 373 ، 374 ، 379\r\nدربند شروان - 235 ، 241 ، 245 499 ، 500\r\nدرج الدرر - 24 ، 266 ، 269 ، 289 ، 297 313 ، 384 ، 393\r\nدرفش كاويانى - 182 ، 193 ، 476 ، 481\r\nدرمش خان ( - ابو المنصور ) - 7\r\nدره ( فرزند ابو سلمه ) - 426\r\nدريجان - 469\r\nدريج بن عباد - 510\r\nدريد بن صمهء جشمى - 391 ، 393\r\nدستور الوزراء - 4\r\nدسكرة - 573\r\nدعثور بن الحارث ( غورث ) - 343\r\nدقيانوس - 150 تا 152 ، 216\r\nدلجهان « 1 » - 177\r\nدلدل ( استر ) - 375\r\nدماوند - 176 ، 181 ، 186 ، 200\r\nدمشق - 76 ، 142 ، 357 ، 375 ، 458 ، 461 ، 462 ، 467 ، 472 ، 474 ، 494 ، 507 ، 519 ، 524 ، 537 ، 538 ، 563 ، 569 ، 572 ، 578\r\nدولابى - 436\r\nدومة الجندل - 42 ، 357 ، 400 ، 457 ، 563 ، 564 ، 571\r\nدهاك - 180\r\nدياربكر - 472 ، 473\r\nدير خالد - 461\r\nدير سايرآباد - 136\r\nديرنوس - 151\r\nدير هرقل - 136\r\nدير هند - 260\r\nديمطريس - 215\r\nديمنوس - 151\r\nدينور - 487\r\nديوان النسب - 263\r\n\r\n\r\n","description":"","footnote":"\r\n( 1 ) - صحيح : ويونجهان .\r\n","page_name":" 616 ","page_number":660},
  {"content":"\r\n\r\nديوجانس الكلبى - 163\r\n\r\nذ\r\nذات الرقاع - 356 ، 357\r\nذات السلاسل - 384\r\nذات الصوار - 504\r\nذات العماد - 35\r\nذات النطاقين ( - اسماء ) - 465\r\nذرواع - 75\r\nذريهء طاهره ( كتاب ) - 436\r\nذكوان بن عبد قيس - 349\r\nذكوان ( - سفينه ) ( مولى رسول اللّه ) - 438\r\nذو الاذعار ( - عبد بن ابرهه ) - 192 ، 264\r\nذو الاكتاف ( - شاپور ) - 229 ، 231\r\nذو التاج ، لفيط بن مالك - 455\r\nذو الثديه ( - حرقوص ) - 521 ، 571 573 ، 574\r\nذو الجناح ( - شمر ) - 264\r\nذو الحليفة - 369 ، 386 ، 409\r\nذو الحمار ( - اسود عنى ) - 448\r\nذو الخويصرة ( - حرقوص تميمى ) - 570\r\nذو الشقر بن مسافع بن صفوان - 427\r\nذو الشهادتين ( - خزيمة بن ثابت ) - 444 ، 553\r\nذو الفقار ( شمشير ) - 341 ، 344 ، 345 ، 358 ، 362 ، 378 ، 401 ، 529 ، 532 ، 546 ، 547 ، 549 ، 552 ، 552 558 ، 573\r\nذو القرنين ( - اطركركس ) - 48\r\nذو القرنين اكبر - 39 تا 42 ، 44 ، 97 ، 167 ، 209\r\nذو القرنين رومى - 17 ، 41 ، 165 ، 209 تا 215 ، 218 ، 460 ، 485\r\nذو الكفل - 78 ، 110 ، 111\r\nذو الكلاع الحميرى ( - سيفع ) - 545 ، 552 ، 554\r\nذو المفخرة ( - خرخسره ) - 375\r\nذو المنار ( - ابرهة بن حارث الرايش ) - 263\r\nذو النورين ( - عثمان بن عفان ) 333 ، 371 ، 372 ، 389 ، 398 ، 406 ، 412 ، 431 ، 445 ، 463 ، 465 ، 494 ، 495 ، 497 ، 498 ، 500 ، 502 ، 509 ، تا 519 ، 521 567\r\nذو جدن - 276\r\nذو حشان بن اقرن - 264\r\nذو دوس ( جزيره ) - 501\r\nذو شناتر ( - حنيفة « 1 » بن عالم ) - 273\r\nذو مخبر ( - ذو مخمر ) - 438\r\nذو منطانس بن اسقينانس ( قيصر ) - 216\r\nذو نواس ( - زرعه ) - 273 تا 276\r\nذو يزن ( - ابو مرة ، عياض ) - 270 ، 279 تا 281\r\nذى الخلصه ( بتخانه ) - 404 ، 405\r\nذى امر ( - انمار ) - 343\r\nذى طوى - 387\r\nذى قار - 527 تا 529\r\nذى قرد - ( - غابه ) - 367\r\n\r\n\r\n","description":"","footnote":"\r\n( 1 ) - صحيح : لختيعه يالخيعه است .\r\n","page_name":" 617 ","page_number":661},
  {"content":"\r\n\r\nذى مروة - 510\r\nذيمقراطيس - 171 ، 204\r\n\r\nر\r\nراحيل - 59 تا 61\r\nراضية ( - فاطمه زهرا ) - 433\r\nراعيل ( - زليخا ) - 64\r\nرافع بن ابو رافع ( - ابو البهى ) ( مولى رسول اللّه ) - 438\r\nرافع بن مالك بن عجلان - 321\r\nرافع بن مكيث جهنى - 384 ، 396\r\nرام برزين - 242 ، 243\r\nرامهرمز - 484\r\nرامين - 219\r\nرانه - 263\r\nراى - 241\r\nرايش ( - حارث ، تبع ) - 263\r\nرباح ( پدر بلال حبشى ) - 473\r\nرباح ( مولى رسول اللّه ) - 367 ، 438\r\nرباح بن سام - 33\r\nربذه - 503\r\nربيع بن زياد حارثى - 503\r\nربيع الابرار - 425\r\nربيعه - 548 ، 552 ، 554 ، 561 567\r\nربيعة بن الحارث - 392\r\nربيعة بن رفيع - 393\r\nربيعة بن عمرو بن ذويب - 271\r\nربيعة بن « 1 » كعب - 437\r\nربيعة بن مخزوم - 494\r\nربيعة بن نزار - 284\r\nربيعة بن نضر اللخمى - 269 ، 270\r\nرجعيم بن سليمان - 127\r\nرجيع - 353\r\nرجيع ( اصحاب ) - 367\r\nرحبه - 32\r\nرحمه بنت افرائيم بن يوسف - 77 ، 78\r\nرخش - 205\r\nرس ( اصحاب ) - 39 ، 40\r\nرستم دستان ( رستم زال ) - 179 ، 182 186 ، 191 تا 194 ، 197 ، 200 ، 201 ، 203 تا 206\r\nرستمدار - 186\r\nرستم فرخ هرمز ( رستم فرخ‌زاد ) - 253 254 ، 475 ، تا 478 ، 480 تا 482\r\nرشيد طبيب ( خواجه ) - 217\r\nرضوان - 331 ، 332 ، 345\r\nرضوى ( كوه ) - 94\r\nرضوى ( مولى رسول اللّه ) - 438\r\nرعائيل ( ببوش طيموس - پدر زليخا ) - 64\r\nرعاعيل بن عمران - 176\r\nرعد و « 2 » ( مادر زردشت ) - 200\r\nرفاعة بن زيد الجذامى - 438\r\nرفاعة بن شداد - 545\r\nرفض - 566\r\nرفقا بنت ناخور بن تارخ - 57\r\nرقاء ( كوه ) - 94\r\nرقاب بن معمر - 559\r\nرقاش - 256 ، 269\r\n\r\n\r\n","description":"","footnote":"\r\n( 1 ) - در چاپ تهران : ربيع .\r\n( 2 ) - صحيح دغدو ، دوغديه .\r\n","page_name":" 618 ","page_number":662},
  {"content":"\r\n\r\nرقه - 472 ، 473 ، 540 ، 543\r\nرقيقة بنت ابى صيفى بن هاشم - 302\r\nرقيم ( غار ) 151 ، 152\r\nرقيه بنت على - 436 - 584\r\nرقية بنت عمر - 493\r\nرقيه بنت محمد - 311 ، 430 ، 431 ، 517 تا 519\r\nرملة - 76 ، 471 ، 472 ، 486 ، 508\r\nرملة ( - ام حبيبه ) 427\r\nرملة الكبرى بنت على ع - 584\r\nرملة بنت الحارث - 405\r\nرملة بنت شيبة بن ربيعة - 519\r\nرميلة - 461\r\nروافض - 566\r\nروئين‌دژ - 202 ، 203\r\nروبيل - 59 ، 72 ، 73 ، 75 ، 76\r\nروحاء - 340\r\nروح الامين - 51 ، 52 ، 62 ، 63 ، 93 ، 141 ، 149 ، 306 ، 307 ، 319 ، 323 ، 408 ، 416\r\nروح اللّه ( - عيسى بن مريم ) - 141 تا 147 ، 312\r\nروح بن سندر ( - ابو ضميره ) ( مولى رسول اللّه ) - 438\r\nرودابه - 187\r\nروشنك - 208 ، 209\r\nروضة الاحباب - 43 ، 284 تا 290 293 ، 296 تا 298 ، 302 ، 307 308 ، 311 ، 318 ، 320 ، 329 ، 334 338 ، 341 ، 347 ، 357 ، 371 375 ، 377 ، 380 ، 389 ، 391 ، 398 ، 400 ، 405 ، 408 ، 413 416 ، 419 ، 421 ، 425 ، 426 ، 429 ، 430 ، 432 ، 435 تا 439 ، 441 ، 446 ، 451 تا 455 ، 461 تا 464 ، 466 ، 470 ، 473 ، 483 ، 486 ، 488 ، 492 تا 494 498 ، 502 ، 515 ، 517\r\nروضهء الاخبار - 270\r\nروضة الشهداء - 432 ، 436 ، 577 ، 580 ، 581\r\nروضة الصفا - 13 ، 23 ، 24 ، 25 ، 28 ، 29 ، 31 ، 34 ، 39 ، 40 ، 42 ، 52 ، 54 ، 58 ، 60 ، 73 ، 82 ، 84 تا 86 ، 94 ، 101 104 ، 106 ، 109 ، 114 ، 122 ، 144 150 ، 160 تا 162 ، 166 ، 168 170 ، 175 ، 181 ، 184 ، 191 ، 195 ، 200 ، 209 ، 210 ، 212 230 ، 233 ، 236 ، 239 ، 242 243 ، 253 ، 270 ، 286 ، 288 ، 316 ، 346 ، 349 ، 351 ، 377 ، 384 ، 446 ، 448 ، 451 ، 463 465 ، 490 ، 518 ، 523 ، 532 تا 534 ، 546 ، 548 ، 551 558 ، 579 ، 582\r\nروضة الواعظين - 432\r\nروفس حكيم - 266\r\nروقيا بنت فيلقوس - 209\r\nروم - 32 ، 58 ، 59 ، 60 ، 81 ، 134 ، 148 150 ، 182 ، 183 ، 198 تا 200 ، 207 تا 210 ، 215 تا 219 ، 225 ، 230 ، 231 ، 235 ، 245 ، 247 تا 250 ، 252 ، 280 ، 373 ، 382 ، 398 ،\r\n\r\n","description":"","footnote":"","page_name":" 619 ","page_number":663},
  {"content":"\r\n\r\n412 ، 455 ، 458 ، 461 ، 462 ، 467 تا 470 ، 473 ، 474 ، 499 ، 505\r\nرومان ( - سفينه ) ( مولى رسول اللّه ) - 438\r\nرومان بن سرحان - 515\r\nرومانس - 208\r\nروم بن عيص - 59\r\nروملس - 208\r\nرومة ( بئر ) - 516\r\nرومية - 168 ، 208 ، 215 تا 217 ، 242\r\nرويفع ( مولى رسول اللّه ) - 438\r\nرويم الشيبانى - 545\r\nرها - 25 ، 242 ، 468 ، 473 ،\r\nرهام بن گودرز - 198\r\nرى - 181 ، 185 ، 186 ، 188 ، 200 ، 219 ، 222 ، 239 ، 246 ، 247 ، 484 ، 487 ، 488 ، 498 ، 519\r\nرياح بن مرة - 265\r\nريان بن علقمه - 112\r\nريان بن وليد ( فرعون ثانى ) - 64 ، 67 ، 68 ، 69 ، 74 ، 81 ، 82\r\nريحانه بنت شمعون - 438\r\nريحانه بنت زيد بن عمرو ( يا ) بنت شمعون - 429\r\nربيحة « 1 » - 438\r\n\r\nز\r\nزاب ( - زو ) - 174 ، 190\r\nزابلستان - 194 ، 203\r\nزاد بن ماهيان بن مهر بن دابر الهمدانى - 261\r\nزاغ ( - زو ) - 190\r\nزال - 186 ، 187 ، 189 ، 190 ، 198 ، 201 ، 205\r\nزاويه - 529\r\nزايدة بن الاصم ، 421\r\nزبا بنت عمر بن طرب ( - نايلة ) - 255 تا 259\r\nزبرقان بن بدر - 396 ، 452 ،\r\nزبور - 15 ، 116\r\nزبير ( كوه ) - 94\r\nزبير بن العوام - 285 ، 305 ، 308 ، 311 ، 329 ، 330 ، 332 ، 337 ، 342 ، 345 345 ، 353 ، 366 ، 386 ، 387 ، 393 ، 398 ، 409 ، 425 ، 437 ، 454 ، 469 ، 490 ، 494 ، 495 ، 501 ، 502 ، 506 ، 509 ، 510 ، 513 تا 516 ، 521 ، 523 ، 525 تا 536\r\nزبير بن عبد المطلب - 288 ، 289 ، 303 ، 392\r\nزبير بن نباش بن زرارة ( زرارة يا هنه ) ( - ابو هاله ) - 421\r\nزخ ( برزخ ) - 128\r\nزرارة بن نباش ( زبير ، هند ) ( - ابو هاله ) - 421\r\nزردشت - 175 ، 200 تا 202 ، 211 ،\r\nزرعة ( - ذو نواس ) - 273\r\nزرعة بن مالك - 571\r\nزرقاء بنت مرة - 265 ، 266\r\nزرقاء ( منزل ) - 431\r\nزرمهر بن سوخرا - 240\r\n\r\n\r\n","description":"","footnote":"\r\n( 1 ) - در چاپ تهران : ربيحه .\r\n","page_name":" 620 ","page_number":664},
  {"content":"\r\n\r\nزريبه - 438\r\nزرير سرگشتاسب - 198\r\nزفر بن الحارث - 545\r\nزكريا بن ازان بن مسلم بن صدوق - 132 ، 137 تا 139 ، 147 ، 219 ، 221 ، 289 ، 434\r\nزكريا بن طلحة - 534\r\nزكية ( - فاطمه ) - 433\r\nزلفه - 59\r\nزليخا ( - راعيل ، فكا ) - 60 ، 64 تا 69\r\nزمرى بن شعوم - 105\r\nزمزم - 50 ، 286 تا 288 ، 410\r\nزمعة بن الاسود بن المطلب بن عبد العزى - 315 ، 338 ، 340\r\nزمعة بن قيس - 317 ، 423 ، 430\r\nزنج - 32\r\nزند - 201\r\nزنگبار - 586\r\nزو ( - زاب ، زاع ) - 190\r\nزوس - 217\r\nزهرا ( - فاطمه ) - 330 ، 331 ، 333 ، 364 ، 383 ، 385 ، 407 ، 409 ، 413 تا 415 ، 417 ، 419 ، 420 ، 425 ، 430 تا 436 ، 447 ، 583 ، 584\r\nزهره - 27 ، 28\r\nزهرة بن جويريه تميمى - 481\r\nزهرى - 280\r\nزهير بن ابى امية مخزومى - 315\r\nزياد بن ابيه - 568\r\nزياد بن اسيد - 465\r\nزياد بن حفصه - 554\r\nزياد بن سميه ( - زياد بن ابيه ) - 536\r\nزياد بن نصر حارثى - 510 ، 543 ، 544\r\nزياد بن لبيد انصارى - 456\r\nزيالون - 59 ، 76\r\nزيباوند « 1 » ( - طهمورث ) - 187\r\nزيد - 399\r\nزيد - 438\r\nزيد ( پدر ابو الدرداء ) - 507\r\nزيد بن ابى سفيان - 469\r\nزيد بن احب - 494\r\nزيد بن ارقم بن مالك - 308 ، 358 ، 359 494\r\nزيد بن الخطاب - 453 ، 454\r\nزيد بن بولى ( مولى رسول اللّه ) - 438\r\nزيد بن ثابت - 437 ، 465 ، 494 ، 519 ، 523\r\nزيد بن حارثة بن شراحيل كلبى ( مولى رسول اللّه ) - 35 ، 308 ، 316 ، 327 ، 343 ، 352 ، 357 ، 382 ، 383 ، 412 ، 426 ، 427 ، 438\r\nزيد بن سهل الانصارى ( - ابو طلحة ) - 508\r\nزيد بن صوحان - 507 ، 510 ، 534\r\nزيد بن عمر بن الخطاب - 49 ، 436\r\nزيد بن عمرو ( پدر ريحانه ) - 429\r\nزيد بن عمرو بن نفيل ( پدر عاتكه ) - 493\r\nزيد ( - قصى ) - 273\r\nزيد بن دثنه - 353\r\nزيد بن وهب - 346\r\nزيد اصغر بن عمر بن الخطاب - 493\r\nزيد الخيل - 570\r\nزين الدولة و الدين الخوافى - 587\r\n\r\n\r\n","description":"","footnote":"\r\n( 1 ) - صحيح : زيناوند .\r\n","page_name":" 621 ","page_number":665},
  {"content":"\r\n\r\nزين القصص - 320\r\nزينب بنت ابو سلمة - 426\r\nزينب الصغرى بنت على - 584\r\nزينب الكبرى بنت على - 436 ، 584 ،\r\nزينب بنت جحش ( - ام الحكم ، برة ) - 359 ، 424 ، 426 ، 427 ، 429\r\nزينب بنت حارث يهودى - 379\r\nزينب بنت خديجه ( بنت رسول اللّه ) - 430 ، 583 ، 584\r\nزينب بنت خزيعة - 426\r\nزينب بنت عمر بن الخطاب - 493\r\nزينب بنت عميس - 428\r\nزينب بنت مظعون بن حبيب بن وهب بن حذافة - 425 ، 493\r\nزينون بن طالوطاغورس - 167\r\n\r\nس\r\nساباط - 477\r\nسابق - 438\r\nسابور ( مابور ) - 438\r\nسارويه - 178\r\nسارة بنت لومر بن ناخور - 48 تا 50 54 ، 55 ، 57 ، 58 ، 81 ، 381 432\r\nسارى - 189\r\nسارية بن زنيم - 488\r\nساسان الاصغر - 221 ، 222\r\nساسان بن بهمن بن اسفنديار - 204 ، 222\r\nساسانيان - 221 ، 254\r\nساطرون ( - ضيزن ) - 226\r\nسافرطيس - 171\r\nساكت ( - نوح ) - 29\r\nساكن ( - نوح ) - 29\r\nسالم « 1 » - 438\r\nسالم ( غلام ابو حذيفة ) - 453 ، 454\r\nسام بن نريمان - 186 تا 189\r\nسام بن نوح - 30 ، 32 ، 33 ، 35 ، 36 43 ، 44 ، 55 ، 97 ، 142 تا 144 ، 175\r\nسامرى ( - موسى بن ظفر ) 92 ، 93\r\nساموس - 161\r\nساوه ( درياچه ) - 292\r\nسايب بن الاقرع - 487 ، 519\r\nسايب بن العوام - 454\r\nسايبه - 438\r\nسايرآباد ( دير ) - 136\r\nسبا ( شهر ) - 124 ، 125 ، 263\r\nسبا بن يشجب بن يعرب بن قحطان ( - عبد الشمس ) 255 ، 263 ، 273\r\nسباء الاصغر بن حمير بن سبا - 263 ، 273\r\nسباء بن نواس - 486\r\nسباع بن عبد العزى خزاعى - 348\r\nسباع بن عرفط غفارى - 357 ، 376\r\nسبرة بن « 2 » ابى رهم - 428\r\nسبزوار - 504\r\nسبيعة غامدية - 397 ، 398\r\nسپاه دوست ( - يزدجرد بن بهرام گور ) - 236\r\nسجاح ( كاهنه ) - 288\r\nسجاح تميمية بنت حارث بن سويد - 412 451 ، 452\r\nسخاريب « 3 » - 131\r\n\r\n\r\n","description":"","footnote":"\r\n( 1 ) - در چاپ تهران : سالم بن سابق\r\n( 2 ) - در تاريخ گزيده : ابى سيرة .\r\n( 3 ) - صحيح - سنخاريب ( سنا خريب )\r\n","page_name":" 622 ","page_number":666},
  {"content":"\r\n\r\nسدرة المنتهى - 19 ، 62 ، 306 ، 319 ، 413 ، 440\r\nسدوس - 382\r\nسدو - 50\r\nسدير - 233 ، 260\r\nسديف ( غلام و حاجب ابو بكر ) - 465\r\nسراقة بن مالك مدلجى - 325 ، 499\r\nسرانديب - 20 ، 21 ، 243\r\nسرحبيس ؟ ( حوارى ) - 142\r\nسرخس - 504\r\nسرد - 587\r\nسطيح بىمعود بن مازن ( يا ) ربيعة بن عمرو - 269 تا 271 ، 292\r\nسعد ( - ابو ضميره ) - 438\r\nسعد بن ابى وقاص ( سعد وقاص ) - 254 285 ، 308 ، 335 تا 337 ، 341 344 تا 346 ، 349 ، 351 ، 372 391 ، 469 ، 477 تا 479 ، 481 484 ، 486 ، 490 ، 494 ، 495 498 ، 500 ، 506 ، 509 ، 518 538 ، 553\r\nسعد بن الربيع - 321 ، 329 ، 351\r\nسعد بن خيثمه - 321 ، 326\r\nسعد بن - زيد اشهل - 285 ، 308 ، 341 390 ، 506 ، 513 ، 514\r\nسعد بن عامر الجمحى - 486\r\nسعد بن عبادة - 321 ، 334 ، 344 ، 345 357 ، 366 ، 367 ، 387 ، 391 446 ، 524 ، 539 ، 544 ، 567\r\nسعد بن كندير - 438\r\nسعد بن مالك ( - ابو سعيد خدرى - 437\r\nسعد بن مسعود الثقفى - 545\r\nسعد بن معاذ - 329 ، 333 ، 338 ، 345 359 ، 364 تا 366\r\nسعدى - 505\r\nسعفص - 79\r\nسعيد - 513\r\nسعيد بن العاص - 338 ، 340 ، 371 ، 403 461 ، 428 ، 498 ، 502 ، 507 تا 509 ، 511 ، 534\r\nسعيد بن جبير - 415\r\nسعيد بن زيد - 438\r\nسعيد بن عثمان بن عفان - 519 ، 534\r\nسعيد بن قيس الهمدانى - 519 ، 544 ، 549 550\r\nسعيد بن مسيب - 158 ، 518\r\nسعيد كازرونى ( شيخ ) - 325 ، 334 360 ، 369 ، 371 ، 414 ، 442\r\nسغد ؟ ؟ ؟ - 264\r\nسفيان بن خالد هزيلى - 353 ، 354\r\nسفيان بن عبد اللّه الثقفى - 494\r\nسفيان بن عوف - 554\r\nسفينه ( - طهمان ، رومان ، كيسان ، ذكوان مهران ، عبس ) ( مولى رسول اللّه ) - 438\r\nسقراط - 162 تا 164\r\nسقراطيس - 162\r\nسقيفة بنى ساعده - 419 ، 446\r\nسكانشاه ( - بهرام بن بهرام بن بهرام ) 228\r\nسكاوند - 182\r\nسكت ( - نوح ) - 29\r\nسكران بن عمرو بن قيس بن عبد شمس - 423\r\n\r\n","description":"","footnote":"","page_name":" 623 ","page_number":667},
  {"content":"\r\n\r\nسكندر ( - اسكندر ) - 17 ، 42 ، 192\r\nسكندر ( - اسكندر رومى ) - 208 ، 209 تا 214\r\nسكينه ( تابوت ) - رجوع تابوت شود .\r\nسلاسل - 384\r\nسلافه بنت سعد - 353\r\nسلامان - 437\r\nسلام بن ابى الحقيق - 359\r\nسلام بن مشكم - 379 ، 428\r\nسلع ( كوه ) - 359 ، 360 ، 503\r\nسلم ( پسر فريدون ) - 183 ، 184\r\nسلم ( قلعه ) - 105\r\nسلمان بن ربيعهء باهلى - 499\r\nسلمان فارسى - 152 ، 153 ؛ 308 ، 327 تا 329 ، 331 ، 333 ، 359 ، 360 438 ، 446 ، 482 ، 536\r\nسلمة بن ابى سلمة - 426\r\nسلمة بن الاكوع - 367 ، 368 ، 378 380\r\nسلمة بن خويلد - 354 ، 449\r\nسلمة بن سلامه انصارى - 329\r\nسلمة بن هشام المخزومى - 461\r\nسلمى - 435 ، 438\r\nسلمى بنت ضحر بن عامر ( - ام الخير ) - 445\r\nسلى بنت عمرو بن بخارى - 286\r\nسلمى بنت عميس - 428\r\nسليقوس - 215\r\nسليح بن حلوان - 261 ، 262\r\nسليط بن عمرو عامرى - 374 ، 375\r\nسليط بن قيس انصارى - 475 ، 476\r\nسليمان احول - 415\r\nسليمان بن داود - 7 ، 17 ، 44 ، 117 ، 119 تا 128 ، 130 ، 137 ، 191 ، 264 434 ، 569\r\nسليمان بن صرد الخزاعى - 545 ، 553\r\nسليم ( - ابو كبشه ) ( مولى رسول اللّه ) - 438\r\nسليم بن ملحان - 354\r\nسليمة - 255\r\nسماك بن خرشه انصارى ( - ابو دجانه ) - 453\r\nسماوة - 292\r\nسمرا ( قوم ) - 458\r\nسمرقند - 210 ، ؟ ؟ ؟\r\nسميدع - 287\r\nسميساط - 499 ، 500\r\nسميفع ( - ذو الكلاع ) - 552\r\nسمية - 308 ، 311\r\nسنان ( - فرعون معاصر ابراهيم ) - 81\r\nسنان بن ثابت الاصبحى - 41\r\nسنان بن علوان بن عبيد بن حوج بن عمليق ( صادوف ) - 48 ، 81\r\nسنان بن وبرهء جهنى - 358\r\nسنة الرعاف - 499\r\nسنة الوفود - 401\r\nسند - 32 ، 160\r\nسنش - 468\r\nسنمار - 233\r\nسواع - 16 ، 27 ، 390\r\nسوخرا - 237 تا 240\r\nسودابه - 192 تا 194\r\nسودان - 32 ، 258\r\nسودان بن حمران السكونى - 510 ، 515\r\nسودة بنت زمعة ( - ام الاسود ) - 317 327 ، 423 تا 425 ، 430\r\n\r\n","description":"","footnote":"","page_name":" 624 ","page_number":668},
  {"content":"\r\n\r\nسوس ( شوش ) - 24 ، 43 ، 135 ، 484\r\nسوق الاهواز - 223\r\nسوق الثمانين - 32\r\nسوق خنافس - 477\r\nسولون - 161\r\nسوما ( - ابو الجن ) - 13\r\nسه دير ( - سدير ) - 233\r\nسهروردى ( امام شمس الدين محمد ) - 157\r\nسهل - 177\r\nسهل - 327\r\nسهل بن حنيف انصارى - 345 ، 346 355 ، 524 ، 539 ، 574\r\nسهل بن سعد ساعدى - 377\r\nسهل بن عبد اللّه اليشكرى 553\r\nسهيل - 327\r\nسهيل - ( - ابو اميه ) - 426\r\nسهيل بن عدى - 488\r\nسهيل بن عمرو - 340 ، 341 ؛ 371 ، 372 385 ، 388 ، 454 ، 472 ، 563\r\nسيامك - 176 ، 177\r\nسياوش - 191 ، 193 تا 195\r\nسيد ( - ايهم ) - 406 ، 408\r\nسيد الشهداء ( - حمزة بن عبد المطلب ) - 288 ، 352 ، 428 ، 542\r\nسيدة بنت مضاض بن عمرو الجرهمى - 56\r\nسير - 482\r\nسيراف - 477\r\nسير السلف - 342 ، 471 ، 506 ، 536 556 ، 574\r\nسيرجان - 497\r\nسير كازرونى - 310 ، 371 ، 419 ، 442\r\nسيستان - 179 ، 186 ، 187 ، 188 ، 192 تا 194 ، 200 ، 203 تا 206 224 ، 228 ، 236 ، 488 ، 503\r\nسيف البحر - 366\r\nسيف اللّه ( - خالد بن الوليد ) - 383 474\r\nسيف بن ذى يزن ( معد يكرب ) - 270 279 تا 281\r\nسيلان - 200\r\nسيلقوس - 218\r\nسيمرغ - 204\r\nسيمرغ زاهد - 186\r\nسيمره ( درخت ) - 371\r\nسين « 1 » - 91\r\nسينا ( طور ) - 85 ، 91 ، 92\r\n\r\nش\r\nشابوت ( ساحر ) - 87\r\nشابه شاه ( - ساوه شاه ) - 245 ، 246\r\nشاپور - 239\r\nشاپور بن اردشير - 216 ، 224 تا 227 266\r\nشاپور بن اشك - 219\r\nشاپور بن بابك - 223\r\nشاپور بن هرمز ( - ذو الاكتاف ، هويه سنبا ) - 229 تا 232\r\nشاپور بن شاپور ذو الاكتاف ( - شاپور - الجنود ) - 232\r\nشادروان ششتر - 225\r\nشاذريوس - 151\r\n\r\n\r\n","description":"","footnote":"\r\n( 1 ) - شايد : سينين ؟\r\n","page_name":" 625 ","page_number":669},
  {"content":"\r\n\r\nشارك ( - طالوت ) - 114\r\nشافعى ( امام ) - 352\r\nشالخ بن أرفخشد بن سام - 33 ، 97\r\nشام - 32 ، 35 ، 37 ، 44 ، 48 ، 50 ، 54 56 ، 57 ، 77 ، 81 ، 86 ، 99 ، 104 106 ، 108 ، 112 ، 120 ، 127 128 ، 133 ، 185 ، 200 ، 211 ، 215 219 ، 241 تا 243 ، 249 ، 254 261 تا 263 ، 271 ، 286 ، 289 292 ، 293 ، 303 ، 304 ، 327 335 ، 343 ، 360 ، 367 ، 373 382 ، 397 ، 398 ، 428 ، 431 445 تا 447 ، 450 ، 458 ، 460 461 ، 465 تا 467 ، 469 ، تا 474 479 تا 480 ، 499 ، 500 ، 503 507 ، 523 ، 524 ، 537 تا 540 543 ، 544 ، 546 ، 548 ، 551 تا 553 ، 556 تا 559 ، 561 ، تا 563 565 ، 570 ، 574\r\nشامول - 268 ، 269\r\nشاول ( - طالوت ) - 114\r\nشاهنامه - 178 ، 184 ، 208 ح ، 252\r\nشاهنامهء بزرگ - 16 ، 179\r\nشاهنده ( - بهرام بن هرمز ) - 227\r\nشايع - 119\r\nشبديز - 250\r\nشبيب بن بحرهء اشجعى - 579 ، 581\r\nشبير ( جبل ) - 516\r\nشبيطله - 501\r\nشجاع بن وهب اسدى - 374 ، 375 454\r\nشداد بن الاسود - 350\r\nشداد بن الهاد - 428\r\nشداد بن عاد - 35 ، 36 ، 179 ، 180\r\nشداد الهلالى - 545\r\nشراحيل - 124\r\nشراحيل بن جبلة - 262\r\nشراحيل بن عمرو - 273\r\nشراحيل بن حسنه - 428 ، 458 ، 465 467 ، 469 ، 472\r\nشرحبيل بن ذو الكلاع الحميرى - 552\r\nشرحبيل بن سمط الكندى - 477 ، 545 564\r\nشرحبيل بن عمرو غنائى - 382\r\nشرخيا - 136\r\nشرف - 428\r\nشرقى - ( باب ) - 461\r\nشروان - 235 ، 241 ، 484 ، 499\r\nشريح بن ابى اوفى العبسى - 573\r\nشريح بن اوفى - 529\r\nشريح بن الحارث كندى - 494\r\nشريح بن قارض - 344\r\nشريح بن هانى - 543 ، 545 ، 564 ، 566\r\nشريح جذامى - 559\r\nشريك - 438\r\nشريك بن عمرو الشيبانى - 261\r\nششتر - 225\r\nشعبى - 534\r\nشعيا بن راموسا - 128 ، 130 تا 132\r\nشعيا بن اموص « 1 » - 128\r\nشعيب - 15 ، 18 ، 79 ، 80 ، 84 ، 85\r\n\r\n\r\n","description":"","footnote":"\r\n( 1 ) - در چاپ تهران : اغوص .\r\n","page_name":" 626 ","page_number":670},
  {"content":"\r\n\r\n101 ، 185\r\nشغاد - 204 تا 206\r\nشفا - 293\r\nشق - 270\r\nشق ( حصن ) - 377\r\nشقران ( - صالح ) ( مولى رسول اللّه ) - 419 ، 420 ، 438 ، 548\r\nشقيق بن نور - 561\r\nشلاع بن عمهود - 76\r\nشلوم بن داود - 118 ، 118\r\nشلومى بن صورى - 75\r\nشمر بن افريقش « 1 » بن ابرهه ( - شمر يرعش ، ارعش ) - 239 ، 264\r\nشمر ( - ذو الجناح ) - 264\r\nشمر يرعش - رجوع بشمر بن افريقش « 1 » شود\r\nشمر كند ( - سمرقند ) - 264\r\nشمس الدين محمد سهروردى ( امام ) - 157\r\nشمس الدين محمد جزرى ( امام ) - 298\r\nشمسون - 156 ، 157\r\nشمعون - 84\r\nشمعون ( پدر ريحانه ) - 429 ، 438\r\nشمعون بن يعقوب - 9 ؟ ؟ ؟ ، 64 ، 70 ، 71 75 ، 105\r\nشمعون الصفا ( حوارى ) - 142 ، 147 تا 149 ، 540\r\nشمويل بن ريان بن علقمه يا ( بلقانا ) - 112\r\nشموس بنت قيس بن عمرو بن زيد بن لبيد بن خداش - 423\r\nشنگل هندى - 196\r\nشواهد النبوة - 16 ، 442\r\nشهاب - 394\r\nشهر آزاد ( - داراب بن بهمن ) - 207\r\nشهر ايران ( - شهريار ) - 252\r\nشهر براز ( - شهريار ) - 252\r\nشهرزور - 214 ، 473\r\nشهرستانى - 200\r\nشهرك - 488\r\nشهريار بن خسرو ( - فرخان ، شهر براز ، گراز ، شهر ايران ) - 252 ، 253 477 ، 485 تا 487 ، 504\r\nشهر بن باذان - 406 ، 448\r\nشهنشاه - 480\r\nشبيبة الحمد ( - عبد المطلب ) - 286 313 ، 542\r\nشبيبة بن ربيعه - 339 ، 519\r\nشيبة بن عثمان بن ابى طلحه - 392 ، 519\r\nشبيبة بن عثمان جمحى - 575\r\nشيث - 15 ، 23 ، 102 ، 157 ، 175 284\r\nشيث بن ربعى - 452\r\nشيث بن ربعى اليربوعى - 544 ، 572\r\nشيخ الانبياء ( - نوح ) - 29\r\nشيخ سعيد كازرونى - رجوع به سعيد و رجوع به كازرونى شود\r\nشيخ فريد الدين عطار - 465\r\nشيخ مفيد - 432\r\nشيد ( - جم ) - 178\r\nشيده ( فرزند افراسياب ) - 197\r\nشيراز - 488\r\n\r\n\r\n","description":"","footnote":"\r\n( 1 ) - افريقيس ، افريقين .\r\n","page_name":" 627 ","page_number":671},
  {"content":"\r\n\r\nشيروان - 245\r\nشيرويه فرزند پرويز ( - قباد ) 247 ، 251 252 ، 254 ، 374\r\nشيرين - 250 ، 251 ، 253 ، 254\r\nشيرين ( خواهر ماريه ) - 375 ، 438\r\nشيظائيل - 331\r\n\r\nص\r\nصاب بن ادريس - 160\r\nصابت بن مالك بن زهير جشمى - 347\r\nصادق آل محمد - 54\r\nصادوف ( سنان بن علوان ) - 48\r\nصافان بن عربائيل - 75\r\nصالح بن طلمه - 534\r\nصالح پيغمبر ( - صالح بن عبد بن حاثر بن ثمود ) يا ( صالح بن عبيد بن عابر بن ثمود ) - 15 ، 18 ، 36 تا 38 ؛ 41 79 ، 580\r\nصالح ( - شقران ) ( مولى رسول اللّه ) - 419 438\r\nصالح بن طلحه 534\r\nصباح بن ابرهة - 273\r\nصحيح بخارى - 382 ، 464\r\nصحيح مسلم - 517\r\nصخر ( - ابو سفيان ) - 557\r\nصخر جنى - 120 ، 126\r\nصخرهء مارد - 127\r\nصدوف - 38\r\nصديق ( - ابو بكر ) - 285 ، 308 ، 317 324 ، 329 ، 330 ، 372 ، 376 377 ، 398 ، 401 تا 403 ، 409 412 ، 419 ، 424 ، 425 ، 434 438 ، 444 تا 447 ، 449 ، 450 453 تا 457 ، 460 ، 463 تا 465 474 ، 491 ، 504 ، 508 ، 517 533 ، 541 ، 542\r\nصديق اكبر ( - ابو بكر ) - 324 ، 373 377 ، 391 ، 401 ، 428 ، 445 446 ، 447 ، 462 تا 464 ، 466\r\nصديق ( - يوسف ) - 64 ، 66 ، 74\r\nصديقه ( - حريفان ) - 128 ، 130 131\r\nصديقه ( - عايشه ) - 350 ، 413 ، 414 417 ، 419 ، 423 ، 425 ، 491 494 ، 513 ، 518 ، 521 ، 525 530 تا 532 ، 534 ، 535\r\nصريم - 98\r\nصعب ( قلعه ) - 377\r\nصعصعة بن صوحان العبدى - 507 ، 528 543 ، 545 ، 548\r\nصغر دوس - 31\r\nصفا ( كوه ) - 57 ، 409\r\nصفاليه - 217\r\nصفر - 50 ، 52\r\nصفرا - 331 ، 340 ، 341\r\nصفوان بن امية بن خلف - 342 ، 385 ، 388 389 ، 392\r\nصفوان شامى - 358\r\nصفورا - 84\r\nصفى اللّه ( - آدم ) - 18\r\nصفين - 262 ، 493 ، 521 ، 534 ، 540 543 تا 546 ، 550 ، 554 ، 556 564 ، 567 ، 571\r\nصفيه ( - ام طلحة الطلحات ) - 535\r\n\r\n","description":"","footnote":"","page_name":" 628 ","page_number":672},
  {"content":"\r\n\r\nصفية بنت ابى العاص بن امية بن عبد الشمس 427\r\nصفية بنت حيى بن اخطب - 379 ، 425 428\r\nصفية بنت عبد المطلب - 289 ، 431 ، 532 533\r\nصقاطيه ( حصار ) - 475\r\nصقليه - 505\r\nصمدا - ( بت ) - 33\r\nصمودا ( بت ) - 33\r\nصندوق الشهادة ( - تابوت سكينه ) - 104\r\nصنعا - 268 ، 276 ، 277 ، 280 ، 281 360 ، 448 ، 456 ، 465\r\nصوايب - 344 ، 347\r\nصور - 161\r\nصور الاقاليم - 18\r\nصهباء - 373 ، 379 ، 381 ، 428\r\nصهيب بن سنان رومى ( - ابو يحيى ) - 309 ، 498 ، 523 ، 574\r\n\r\nض\r\nضامرش - 48\r\nضحاك ( - بيوراسب ) - 29 ، 178 تا 183\r\nضحاك بن سفيان كلابى - 396 ، 437\r\nضحاك بن علوان - 35\r\nضحاك بن قيس - 544 ، 545 ، 566\r\nضرار بن الخطاب - 361 ، 362 ، 481 484\r\nضرار بن عبد المطلب - 288\r\nضرار اسدى - 450\r\nضرار ( مسجد ) - 400\r\nضرضائيل - 331\r\nضرة بنت شوال - 428\r\nضريعة - 38\r\nضمضم غفارى - 336 ، 337\r\nضميرة بن ابى ضميرة - 438\r\nضيزن ( - ساطرون ) - 225 ، 226\r\n\r\nط\r\nطائف - 19 ، 297 ، 316 ، 317 ، 335 393 تا 395 ، 465 ، 494 ، 519\r\nطارنوس - 13\r\nطالب بن ابى طالب - 316\r\nطالقان - 504\r\nطالوت بن قيس بن ضرار بن انس بن يحرف بن بنيامين بن يعقوب - 103 ، 112 تا 116 ، 118 ، 341\r\nطاهر ( - عبد اللّه ) - 429\r\nطاهره ( - خديجه ) - 421\r\nطاهره ( - فاطمه ) - 433 ، 436\r\nطاير - 229 ، 230\r\nطبارنوش - 215\r\nطبرك - 185 ، 186\r\nطبرستان - 178 ، 181 ، 185 ، 186 188 ، 189 ، 241 ، 466 ، 488\r\nطبس - 504\r\nطبرى ( محمد بن جرير ) - 16 ، 50 ، 65 89 ، 92 ، 112 ، 119 ، 124 ، 132 135 ، 136 ، 139 ، 141 ، 147 ، 151 176 تا 178 ، 181 ، 184 ، 186 190 ، 191 ، 198 ، 207 ، 232 234 ، 236 ، 246 ، 247 ، 253 255 ، 259 ، 267 ، 269 ، 273\r\n\r\n","description":"","footnote":"","page_name":" 629 ","page_number":673},
  {"content":"\r\n\r\n279\r\nطبريه ( بحيره ) - 103 ، 215 ، 467 547\r\nطخارستان - 237 ، 504\r\nطرابلس - 474\r\nطرسمين ( - ادريس ، اورياء ثالث ) - 24\r\nطريقة ( كاهنه حميريه زوجهء امرؤ القس بن عمرو ) - 271\r\nطسم - 265\r\nطعيمة بن عدى - 340 ، 348\r\nطفيل بن حارث بن عبد المطلب - 426\r\nطفيل بن النعمان - 364\r\nطفيل بن عمرو الدوسى - 454\r\nطبقات ابن سعد - 435\r\nطلحة بن ابى طلحه عبدرى ( - كبش كتيبة ) - 339 ، 344 ، 347 ، 353 ، 382 388\r\nطلحة بن عبد اللّه - 285 ، 341 ، 490\r\nطلحة بن عبيد إله - 308 ، 329 ، 332 340 ، 345 تا 347 ، 399 ، 409 463 ، 494 ، 506 ، 509 ، 510 513 تا 515 ، 517 ، 521 ، 523 525 تا 530 ، 533 ، 534\r\nطلحة بن عدى - 322\r\nطليحة بن خويلد اسدى - 354 ، 359 ، 412 449 ، 450 ، 477 ، 478 ، 487\r\nطوبى - 331 ، 332\r\nطور سينا - 85 ، 91 تا 94\r\nطوس بن نوذر - 188 ، 192 تا 194 196\r\nطهران - 185\r\nطهماسب بن منوچهر - 190\r\nطهمان ( - سفينه ) - 438\r\nطهمورث زيناوند - 177 ، 178\r\nطى ( قبيله ) - 397\r\nطيار ( - جعفر بن ابيطالب ) - 383 412 ، 428 ، 436 ، 542\r\nطيارنوس - 217\r\nطيب ( - عبد اللّه بن محمد ص ) - 429\r\nطيطانوس ( اشيوع ) ( قطياطوس ) - 147\r\nطيطوس بن اسقيانس - 216\r\nطيموس ( رعاعيل ) ( ببوش ) - 64\r\n\r\nظ\r\nظريف بن جلس - 545\r\n\r\nع\r\nعابر ( - هود پيغمبر ) - 33\r\nعاتكه بنت خالد خزاعيه ( - ام معبد ) - 325\r\nعاتكه بنت زيد بن عمرو بن نفيل - 493\r\nعاتكة بنت عبد المطلب - 289 ، 336 ، 426\r\nعاد ( قوم ) - 33 ، 35 ، 571\r\nعاد بن عملاق بن لاود بن سام - 235 ، 179 ، 180\r\nعاذيمون - 24\r\nعازر - 142\r\nعاص بن سعيد بن العاص - 340\r\nعاص بن وائل - 313\r\nعاص بن وائل السهمى - 330\r\nعاصم بن ابى عوف السهمى - 340\r\nعاصم بن ثابت - 340 ، 344 تا 346 352 تا 354 ، 367\r\nعاصم بن زبير - 533\r\nعاصم بن عدى - 341\r\n\r\n","description":"","footnote":"","page_name":" 630 ","page_number":674},
  {"content":"\r\n\r\nعاصم بن عمر بن الخطاب - 493\r\nعاصم بن عمرو التميمى - 477 ، 478 488\r\nعاصم بن كليب - 529\r\nعاقب ( عبد المسيح ) - 406\r\nعالى - 112\r\nعامر بن ابى وقاص - 469\r\nعامر بن بكير - 454\r\nعامر بن خنيس بن حذافة - 309\r\nعامر سنان بن اكوع - 380\r\nعامر بن شمر همدانى - 406\r\nعامر بن صعصعة - 426 ، 428\r\nعامر بن عبد اللّه بن الجراح بن بلال ابن اهيب بن ضبة بن الحارث بن فهر بن مالك ( - ابو عبيدة ) - 471\r\nعامر بن عدى - 400\r\nعامر بن طفيل - 354 ، 355\r\nعامر بن فهيرة - 324 ، 325 ، 354\r\nعامر بن لوى - 423 ، 472\r\nعامر بن مالك بن جعفر ( - ابو براء ، ملاعب الاسنه ) - 354 ، 437\r\nعامر بن واثلة - 545\r\nعامر ( - مدركة ) - 284\r\nعاموس - 128\r\nعاميل - 94 ، 95\r\nعايشه بنت ابى بكر الصديق ( - صديقه ، ام عبد اللّه ) - 305 ، 317 ، 318 ، 32 327 ، 330 ، 350 ، 357 ، 359 376 ، 394 ، 396 ، 397 ، 407 ، 413 تا 415 ، 417 ، 419 ، 422 تا 425 433 ، 465 ، 490 ، 491 ، 494 513 ، 514 ، 517 ، 518 ، 521 525 تا 527 ، 529 تا 532 534 تا 536\r\nعايشه بنت عثمان بن عفان - 519\r\nعايشه بنت قدامة بن مضعون - 342\r\nعباد بن بشر انصارى - 371 ، 389 ، 393 396 ، 446 ، 454\r\nعباد بن زيد - 545\r\nعبادة بن الصامت - 321 ، 468 ، 508\r\nعباس احول - 245\r\nعباس بن على بن ابيطالب 584\r\nعباس بن مرداس اسلمى - 395 ، 437\r\nعباس بن عبد المطلب - 43 ، 288 ، 289 309 ، 316 ، 336 ، 337 ، 340 382 ، 386 ، 387 ، 392 ، 415 418 ، 419 ، 420 ، 428 ، 436 447 ، 482 ، 485 ، 486 ، 490 506\r\nعباسيان - 9 ، 10\r\nعباسيه ( خلفا ) - 10\r\nعبد بن كلاب بن كرب ( - عبد كلال ) - 266\r\nعبد الدار بن قصى - 285\r\nعبد السلام بن محمد بن حسن - 316\r\nعبد الرحمن بن ابى بكر - 425 ، 453 463 ، 465 ، 498 ، 566\r\nعبد الرحمن بن العوام - 469\r\nعبد الرحمن بن خالد بن الوليد - 508 544 ، 545 ، 549\r\nعبد الرحمن بن سمرة - 516\r\nعبد الرحمن بن عديس البلوى - 510 513\r\nعبد الرحمن بن عبد اللّه بن عباس - 570\r\nعبد الرحمن بن عوف بن الحارث بن زهرة\r\n\r\n","description":"","footnote":"","page_name":" 631 ","page_number":675},
  {"content":"\r\n\r\nبن كلاب بن مرة بن كعب ( عبد عمرو ، عبد الكعبه ، ابو محمد ) - 285 ، 293 308 ، 311 ، 329 ، 340 ، 345 372 ، 390 ، 398 ، 399 ، 406 420 ، 430 ، 437 ، 490 ، 494 تا 496 ، 506\r\nعبد الرحمن بن عيينة بن حصن فزارى - 367 ، 368\r\nعبد الرحمن بن معاذ - 472\r\nعبد الرحمن بن ملجم المرادى - 522 576 تا 583\r\nعبد الرحمن اصغر ، ابن عمر بن الخطاب - 493\r\nعبد الرحمن اكبر ، ابن عمر بن الخطاب - 493\r\nعبد الرحمن اوسط ، ابن عمر بن الخطاب - 493\r\nعبد الرحمن جامى - 64\r\nعبد الشمس بن عبد مناف ( - قمر ) - 285 557\r\nعبد الشمس بن يشجب - 263\r\nعبد العزى بن خطل - 389\r\nعبد العزى بن قصى - 285\r\nعبد الكعبه بن عبد المطلب - 288 ، 289\r\nعبد الكعبه ( - ابو بكر ) 445\r\nعبد الكعبه ( - عبد الرحمن بن عوف ) - 506\r\nعبد اللّه ( - ابو بكر ) - 445\r\nعبد اللّه بن ابى - 355\r\nعبد اللّه بن ابى ربيعة - 311 ، 344\r\nعبد اللّه بن ابى امية - 386 ، 394\r\nعبد اللّه بن ابى بكر - 324 ، 327 ، 394 465\r\nعبد اللّه بن ابى سرح - 512 ، 513 ، 515\r\nعبد اللّه بن ابى سلول - 342 ، 344 ، 358 359 ، 402 ، 492\r\nعبد اللّه بن ارقم - 437 ، 465\r\nعبد اللّه بن اريقط - 324 ، 325\r\nعبد اللّه بن اسعد اليمنى اليافعى ( - ابو محمد ) - 271\r\nعبد اللّه بن الحضرمى - 568\r\nعبد اللّه بن الكوا - 560 ، 571 ، 573\r\nعبد اللّه بن المعتمر - 483 ، 484\r\nعبد اللّه بن المقنع - 439\r\nعبد اللّه بن ام مكتوم - 343 ، 344 ، 364 369\r\nعبد اللّه بن انيس - 341 ، 343 ، 354\r\nعبد اللّه بن بديل بن ورقاء الخزاعى - 544 547 ، 553\r\nعبد اللّه بن تامر - 274 ، 275 ، 276\r\nعبد اللّه بن جبير - 344 ، 345 ، 352\r\nعبد اللّه بن جحش اسدى - 299 ، 335 ، 336 348 ، 349 ، 426 ، 427\r\nعبد اللّه بن جذعان - 280\r\nعبد اللّه بن جعفر طيار - 383 ، 436 ، 498 563 ، 583\r\nعبد اللّه بن حازم - 504 ، 505\r\nعبد اللّه بن حذافه سهمى - 373\r\nعبد اللّه بن حميد اسدى - 346\r\nعبد اللّه بن خالد بن الوليد - 549\r\nعبد اللّه بن خباب الارت - 572\r\nعبد اللّه بن خشاب - 520\r\nعبد اللّه بن خلف الخزاعى - 532 ، 535\r\nعبد اللّه بن رواحه - 321 ، 339 ، 356 382 ، 383\r\nعبد اللّه بن الزبعرى - 389\r\nعبد اللّه بن زبير - 305 ، 330 ، 342 ، 392\r\n\r\n","description":"","footnote":"","page_name":" 632 ","page_number":676},
  {"content":"\r\n\r\n425 ، 501 ، 502 ، 526 ، 527 ، 531 533 ، 535 ، 536\r\nعبد اللّه بن زيد الانصارى الخزرجى - 507\r\nعبد اللّه بن سباء ( - ابن السودا ) 508\r\nعبد اللّه بن سعد بن ابى سرح - 389 ، 500 501 ، 504 ، 509 ، 519 ، 524 536 ، 567\r\nعبد اللّه بن سلام - 326 ، 355 ، 365\r\nعبد اللّه بن سهل - 364\r\nعبد اللّه بن سهيل بن عمرو - 454\r\nعبد اللّه بن شهاب زهرى - 346\r\nعبد اللّه بن طارق - 353\r\nعبد اللّه بن طفيل - 545\r\nعبد اللّه بن عامر بن كريز بن ربيعة بن حبيب ابن عبد الشمس - 501 ، 503 ، 504 505 ، 509 ، 519 ، 524 ، 525\r\nعبد اللّه بن عباس بن عبد المطلب - 11 ، 16 17 ، 84 ، 149 ، 291 ، 294 300 ، 308 ، 327 ، 415 ، 439 501 ، 502 ، 506 ، 509 ، 523 524 ، 528 ، 535 ، 536 ، 544 552 ، 562 ، 563 ، 564 ، 565 566 ، 568 ، 571 ، 572\r\nعبد اللّه بن عبد الاسد بن عبد ياليل ( - ابو سلمة ) - 426\r\nعبد اللّه بن عبد الرحمن بن ابى بكر - 425\r\nعبد اللّه بن عبد اللّه بن جعفر طيار - 436\r\nعبد اللّه بن عبد المطلب - 288 ، 289 ، 290 292 ، 293 ، 520\r\nعبد اللّه بن عتبان - 487\r\nعبد اللّه بن عثمان بن عفان - 431\r\nعبد اللّه بن عدى الحارثى - 548\r\nعبد اللّه بن على بن ابيطالب - 584\r\nعبد اللّه بن عمر بن الخطاب - 329 ، 425 439 ، 464 ، 487 ، 490 ، 491 493 ، 501 ، 502 ، 518 ، 523 545 ، 564 ، 565\r\nعبد اللّه بن عمرو بن حزام - 321 ، 344 345 ، 350\r\nعبد اللّه بن عمرو الدوسى - 461\r\nعبد اللّه بن عمرو بن العاص - 502 ، 537 545 ، 555 ، 564\r\nعبد اللّه بن عيينة - 343\r\nعبد اللّه بن غسان - 488\r\nعبد اللّه بن غطفان - 437\r\nعبد اللّه بن قلامه - 36\r\nعبد اللّه بن قميئة - 346\r\nعبد اللّه بن قيس ( - ابو موسى اشعرى ) - 562 563\r\nعبد اللّه بن محمد ( - طيب ، طاهر ) - 429\r\nعبد اللّه بن مرثد - 476\r\nعبد اللّه بن مسعود بن غافل بن شمخ بن فأر الهذلى - 309 ، 317 ، 340 ، 346 392 ، 413 ، 420 ، 437 ، 468 486 ، 503 ، 507 ، 509 ، 555\r\nعبد اللّه بن مطاع - 472\r\nعبد اللّه بن مظعون - 341\r\nعبد اللّه بن مقيد تميمى - 519\r\nعبد اللّه بن نافع بن الحصين - 501\r\nعبد اللّه بن نافع بن عبد القيس - 501\r\nعبد اللّه بن وهب الراسبى - 521 ، 571 572 ، 573\r\nعبد اللّه بن هاشم بن عتبة - 553\r\n\r\n","description":"","footnote":"","page_name":" 633 ","page_number":677},
  {"content":"\r\n\r\nعبد اللّه بن هلال بن صعصعة - 428\r\nعبد اللّه اصغر ، ابن عثمان بن عفان - 519\r\nعبد اللّه اكبر ابن عثمان بن عفان - 519\r\nعبد اللّه الفزارى - 519\r\nعبد اللّه اليافعى 522\r\nعبد اللّه ( پدر ابو الدرداء عويم الانصارى ) - 507\r\nعبد اللّه حارثى - 570\r\nعبد اللّه حضرمى - 519\r\nعبد المسيح - 292 ، 293\r\nعبد المسيح ( - عاقب ) - 406\r\nعبد المطلب بن هاشم ( - ابو الحارث ، شيبة الحمد ) - 278 ، 279 ، 280 ، 281 283 ، 285 ، 286 ، 287 ، 288 289 ، 290 ، 294 ، 295 ، 297 300 ، 301 ، 302 ، 310 ، 348 542 ، 557\r\nعبد الملك بن عثمان بن عفان - 519\r\nعبد الملك بن مروان - 305 ، 493 ، 506\r\nعبد عمرو ( - عبد الرحمن بن عوف ) - 506\r\nعبد القيس ( بنى . . . ) - 454 ، 455\r\nعبد كلال بن مثوب بن زهران ( يا ) كلاب بن كرب - 266\r\nعبد مناف بن قصى ( - مغيره ، قمر ) - 285 333 ، 360 ، 373 ، 419 ، 497 556 ، 557\r\nعبد ياليل فرزند عمرو بن عمير - 316 428\r\nعبس - 157\r\nعبس ( - سفينه ) ( مولى رسول اللّه ) - 438\r\nعبيد بن عابر بن ثمود ( پدر صالح ) - 36\r\nعبيد بن عبد الغفار ( مولى رسول اللّه ) - 438\r\nعبيد اللّه بن ابى رافع - 562 ، 563\r\nعبيد اللّه بن اسلم ( مولى رسول اللّه ) - 438\r\nعبيد اللّه بن الحارث الطائى - 561 ، 562\r\nعبيد اللّه بن حاجز عامرى - 347\r\nعبيد اللّه بن عباس - 506\r\nعبيد اللّه بن عباس بن ربيعة - 524 ، 570\r\nعبيد اللّه بن على بن ابيطالب - 584\r\nعبيد اللّه بن عمر بن الخطاب - 493 ، 498 538 ، 545 ، 547 ، 549 ، 550 552 ، 554\r\nعبيد اللّه بن مسعدة الفزارى - 547\r\nعبيد اللّه بن معتمر - 501\r\nعبيدة بن زبير - 533\r\nعبيدهء سلمانى - 573\r\nعتاب بن اسيد الاموى - 391 ، 395 465\r\nعتبة بن ابى سفيان - 547\r\nعتبة بن ابى لهب - 288 ، 392 ، 431\r\nعتبة بن ابى وقاص - 346 ، 461 ، 479 544 ، 553\r\nعتبة بن ربيعة - 305 ، 313 ، 337 ، 338 339\r\nعتبة بن عثمان - 519\r\nعتبة بن غزوان - 336 ، 482\r\nعتيبة بن ابى لهب - 288\r\nعتيبة بن حصن فزارى - 396\r\nعتيق بن عائذ بن عبد اللّه مخزومى - 421 430\r\nعتيق ( - ابو بكر ) - 445\r\nعثمان بن ابى العاص - 293 ، 465 ، 488\r\n\r\n","description":"","footnote":"","page_name":" 634 ","page_number":678},
  {"content":"\r\n\r\n494 ، 500\r\nعثمان بن حنيف - 524 ، 526 ، 527\r\nعثمان بن طلحة بن ابى طلحة عبدرى - 382 388\r\nعثمان بن عامر بن كعب بن سعد بن تيم بن مرة بن كعب ( - ابى قحافه پدر ابو بكر ) 445\r\nعثمان بن عبد اللّه بن المغيرة المخزومى ) - 335 ، 336 ، 347\r\nعثمان بن عبيد اللّه - 340 ، 344\r\nعثمان بن عفان بن ابى العاص حارث بن امية ابن عبد الشمس بن عبد مناف ( - ذو النورين ) - 308 ، 311 ، 329 332 ، 333 ، 341 ، 343 ، 346 352 ، 356 ، 370 ، 389 ، 398 406 ، 412 ، 425 ، 427 ، 431 437 ، 445 ، 490 ، 494 تا 519 521 تا 527 ، 529 ، 530 ، 533 534 ، 536 ، 537 ، 539 ، 541 تا 543 ، 549 ، 550 ، 553 ، 560 564 ، 565 ، 567 ، 577\r\nعثمان بن على بن ابيطالب - 584\r\nعثمان بن مظعون - 308 ، 311 ، 342\r\nعثمان بن منبه عبدرى - 364\r\nعثمان بن وايل الحميرى - 551\r\nعثمان اشهلى ( يهود ) - 328\r\nعد بن عدنان - 284\r\nعدن - 243 ، 280\r\nعدنان - 157 ، 283 ، 284\r\nعدوة قصوى - 338\r\nعدى بن حاتم طائى - 397 ، 437 ، 466 529 ، 539 ، 545 ، 566\r\nعدى بن زيد - 233 ، 260\r\nعدى بن قيس - 305\r\nعدى بن نضر - 256 ، 269\r\nعذرا - 210\r\nعذره ( قبيله ) - 437\r\nعراق - 32 ، 92 ، 180 ، 182 ، 183 185 ، 204 ، 214 ، 215 ، 218 219 ، 231 ، 237 ، 242 ، 243 255 ، 259 ، 260 ، 360 ، 445 456 ، 457 ، 465 ، 467 ، 474 475 ، 477 ، 487 ، 489 ، 524 525 ، 526 ، 537 ، 538 ، 543 546 ، 554 ، 556 ، 557 ، 560 562 ، 563 ، 565 ، 566 ، 569 ، 572 ، 575\r\nعراقين - 466\r\nعربستان - 230\r\nعرج - 403\r\nعرفات - 20 ، 21 ، 298 ، 410 ، 502\r\nعرفجه بارقى - 455\r\nعرفه ( روز ) - 410\r\nعرم ( سيل ) - 261\r\nعروة السباع - 513\r\nعروة بن داود - 549\r\nعروة بن زبير - 533\r\nعروة بن مسعود ثقفى - 370 ، 584\r\nعريض - 342 ، 346\r\nعزا - 27\r\nعزازيل - 14 ، 27\r\nعزرائيل - 19 ، 22 ، 23 ، 25 ، 26 27 ، 35 ، 36 ، 55 ، 101 ، 416\r\n\r\n","description":"","footnote":"","page_name":" 635 ","page_number":679},
  {"content":"\r\n\r\nعزر « 1 » - 137\r\nعزى - 311 ، 347 ، 390 ، 441\r\nعزير ( - ارميا ) - 132 ، 136 ، 137 199 ، 200\r\nعزيز ( - قطفير ) - 64 ، 66 ، 67 ، 69 70 ، 71 ، 73 ، 81\r\nعسفان - 369\r\nعسقلان - 474\r\nعسكر ( جمل ) - 525\r\nعشيرة - 334 ، 335\r\nعصا ( اسب ) - 257\r\nعضل - 353\r\nعطارد بن حاجب - 396 ، 452\r\nعظماء بنت مروان ( يهوديه ) - 342\r\nعفراء بنت عبيد بن ثعلبة - 321 ح ، 340 341\r\nعفير ( درازگوش ) - 375\r\nعفيرا - 271 ، 273\r\nعقبة بن ابى معيط - 313 ، 322 ، 340\r\nعقبة بن عامر بن ابى - 321 ، 438 ، 492\r\nعقبة بن عمرو الانصارى ( - ابو مسعود ) - 575\r\nعقيل بن ابيطالب - 296 ، 316 ، 340 420 ، 442 ، 569 ، 570\r\nعكاشة بن محصن اسدى - 344 ، 357 376 ، 449\r\nعكرمة بن ابى جهل - 344 ، 345 ، 361 363 ، 385 ، 388 ، 389 ، 455 456 ، 469\r\nعلاء الحضرمى - 454 ، 455 ، 465 488\r\nعلقمة المرادى - 279\r\nعلقمة بن حكيم - 519\r\nعلقمة بن علاثه عامرى - 570\r\nعلقمة بن قيس - 555 ، 556\r\nعلوان ( - مرداس ، پدر ضحاك تازى ) - 180 ، 181\r\nعلياء بن الهيثم - 529\r\nعلى بن ابى العاص - 430\r\nعلى بن ابيطالب ( على مرتضى ) - 2 ، 10 33 ، 40 ، 54 ، 117 ، 127 ، 152 153 ، 284 ، 286 ، 296 ، 308 309 ، 310 ، 316 ، 322 ، 323 ، 326 ، 329 ، 330 ، 331 332 ، 333 ، 334 ، 337 ، 338 339 ، 340 ، 341 ، 344 ، 345 ، 346 347 ، 348 ، 349 ، 352 ، 355 ، 356 357 ، 358 ، 359 ، 361 ، 362 364 ، 366 ، 368 ، 372 ، 375 377 ، 378 ، 379 ، 381 ، 385 386 ، 388 ، 389 ، 390 391 ، 392 ، 393 ، 394 395 ، 399 ، 401 ، 402 403 ، 404 ، 407 ، 408 ، 409 410 ، 411 ، 414 ، 415 ، 416 418 ، 419 ، 420 ، 422 ، 425 430 ، 432 ، 433 ، 434 ، 435 436 ، 437 ، 444 ، 445 ، 446 447 ، 490 ، 493 ، 494 ، 495 496 ، 498 ، 502 ، 506 ، 509 تا 514 ، 518 تا 528 ، 530 تا 541 ، 543 ، 544 ، 546 تا 552 ، 554 ، 555 ، تا 558\r\n\r\n\r\n","description":"","footnote":"\r\n( 1 ) در چاپ تهران : عزيز .\r\n","page_name":" 636 ","page_number":680},
  {"content":"\r\n\r\n560 ، تا 566 ، 568 تا 583\r\nعلى بن امية بن خلف - 340\r\nعلى بن فخر الدين عيسى بن ابى الفتح الاربلى ( - ابو الحسن ) - 284\r\nعمار بن ياسر ( عمار ياسر ) - 308 ، 311 352 ، 446 ، 486 ، 487 ، 509 528 ، 532 ، 534 ، 539 ، 544 553 ، 554 ، 555\r\nعمارة بن الوليد - 311\r\nعمارة بن حسان - 524\r\nعمالقه - 34 ، 55 ، 67 ، 91 ، 103 ، 104 ، 110 ، 112 ، 113 ، 256\r\nعمان - 241 ، 243 ، 455 ، 494\r\nعمران بن الحصين - 526\r\nعمران بن طلحة - 534\r\nعمران بن فاهث بن لاوى بن يعقوب - 80\r\nعمران بن ماثان - 137 ، 140\r\nعمران بن يصحر بن فاهث - 80\r\nعمر ازرق - 245\r\nعمر الاكبر بن على بن ابيطالب - 584\r\nعمر بن الخطاب بن نفيل بن عبد العزى بن رياح بن عبد اللّه بن قرط بن زراح بن عدى بن كعب - 17 ، 135 ، 136 152 ، 153 ، 254 ، 263 ، 276 285 ، 313 ، 328 ، 329 ، 330 332 ، 341 ، 346 ، 347 ، 351 357 ، 358 ، 362 ، 366 ، 370 372 ، 373 ، 375 تا 377 ، 386 387 ، 391 ، 394 ، 398 ، 401 408 ، 409 ، 411 ، 412 ، 415 418 ، 423 تا 425 ، 429 ، 436 439 ، 445 تا 447 ، 450 ، 451 454 ، 462 تا 477 ، 481 تا 495 498 ، 501 ، 502 ، 506 ، 507 516 ، 517 ، 518 ، 521 ، 523 538 ، 541 ، 542 ، 545 ، 547 552 ، 554 ، 564 ، 565\r\nعمر بن عطارد - 545\r\nعمر بن عمليق - 81\r\nعمرة بنت اسعد بن اسامه - 55\r\nعمرة القضا - 428\r\nعمرو بن ابى سلمة - 426\r\nعمرو بن اذنيه - 561\r\nعمرو بن اسد - 304\r\nعمرو بن الاهتم - 396\r\nعمرو بن الجموح - 350\r\nعمرو بن الحضرمى - 335\r\nعمرو بن الحمق الخزاعى - 513 ، 545\r\nعمرو بن العاص بن وائل السهمى ( عمرو عاص ) ( - ابا عبد اللّه ) - 311 ، 312 ، 330 382 ، 384 ، 390 ، 396 ، 401 458 ، 460 ، 461 ، 468 ، 469 470 ، 474 ، 494 ، 499 ، 500 502 ، 511 ، 537 ، 543 ، 544 545 ، 547 ، 550 ، 551 ، 555 558 ، 559 ، 560 ، 561 تا 566 568 ، 571 ، 578 ، 579\r\nعمرو بن امية ضمرى - 354 ، 373 ، 374\r\nعمرو بن بكر السعدى - 578\r\nعمرو بن تبع الاوسط - 266\r\nعمرو بن تميم - 230\r\nعمرو بن ثابت بن وقش - 350\r\n\r\n","description":"","footnote":"","page_name":" 637 ","page_number":681},
  {"content":"\r\n\r\nعمرو بن جبله - 545\r\nعمرو بن جبلة بن حارث بن ابى شمر - 262\r\nعمرو بن جرموز المجاشعى - 533\r\nعمرو بن جفنه - 262\r\nعمرو بن حارث - 287\r\nعمرو بن حارث بن جبلة - 262\r\nعمرو بن حنظلة - 545\r\nعمرو بن زبير بن العوام - 533\r\nعمرو بن سالم خزاعى - 385\r\nعمرو بن سعد - 494\r\nعمرو بن سعيد بن العاص - 534\r\nعمرو بن طرب بن حسان - 255 ، 256\r\nعمرو بن طى خزاعى - 57\r\nعمرو بن عامر بن حارث بن امرو القيس بن ثعلبة بن مازن بن الازد ( - جفنه ) - 262\r\nعمرو بن عايد بن عمران بن مخزوم - 289\r\nعمرو بن عبد الجن - 258\r\nعمرو بن عبد اللّه الجمحى الشاعر - 340 345 ، 347\r\nعمرو بن عبدود - 341 ، 359 ، 361 362 ، 364 ، 581\r\nعمرو بن عثمان بن كعب - 340\r\nعمرو بن عثمان بن عفان - 519 ، 534 564\r\nعمرو بن عدى - 256 ، 258 ، 259\r\nعمرو بن عقبة - 494\r\nعمرو بن عمير - 316\r\nعمرو بن عيش اللخمى - 551\r\nعمرو بن عيينة - 308\r\nعمرو بن فهم - 255\r\nعمرو بن مرثد - 545\r\nعمرو بن مقرن مزنى - 483\r\nعمرو بن منذر بن ماء السماء - 260\r\nعمرو بن معد يكرب الزبيدى - 403 ، 404 449 ، 477 ، 478 ، 480 ، 487\r\nعمرو بن نعمان - 262\r\nعمرو العلى ( - هاشم بن عبد المناف ) - 285\r\nعمرو ( - تبع ثانى ، اقرن بن ابو مالك ) - 264\r\nعمرو سكونى - 547\r\nعمرو ( - مدركة ) - 284\r\nعمرو ( - هاشم بن عبد مناف ) - 285\r\nعمره - 55 ، 56\r\nعملاق ( عمليق ) بن لاود بن سام - 35\r\nعملوق - 265\r\nعميلق ( عملاق ) - 35\r\nعمليق بن عاد - 115\r\nعمواس - 471 ، 472\r\nعمود - 50\r\nعموريه - 327 ، 474\r\nعمورية بنت براخيل بن ادريس النبى - 32\r\nعمير بن ابى وقاص - 341\r\nعمير بن الحمام - 340\r\nعمير بن عامر بن دهمان بن الحارث بن غنم ابن مالك بن كنانه - 424\r\nعمير بن عباد الكلبى - 563\r\nعمير بن وهب الجحمى - 340 ، 342\r\nعميس خثعمى - 428\r\nعناق بنت آدم - 21\r\nعوج - 21\r\nعوج بن عنق 31 ، 81 ، 99\r\nعورنا بن مصبا - 128\r\n\r\n","description":"","footnote":"","page_name":" 638 ","page_number":682},
  {"content":"\r\n\r\nعوف - 339\r\nعوف بن زهير بن الحرب - 428\r\nعوف بن مالك النضرى - 437\r\nعون بن عبد اللّه بن جعفر الطيار - 436\r\nعون بن على بن ابيطالب - 584\r\nعويلم بن سام - 33\r\nعويم الانصارى الخزرجى ( - ابو الدرداء ) - 507\r\nعويم بن ساعده - 321\r\nعياش بن ربيعهء هاشمى - 551\r\nعياض ( - ابو مرة ) ( ذو ذيزن ) - 279\r\nعياض بن عمر بن الخطاب - 493\r\nعياض بن غنم الفهرى - 472 ، 473\r\nعيسى بن طلحة - 534\r\nعيسى بن مريم - 15 تا 17 ، 40 ، 131 138 تا 151 ، 154 ، 168 ، 215 تا 217 ، 219 ، 220 ، 227 ، 233 249 ، 260 ، 266 ، 275 ، 281 294 ، 298 ، 307 ، 312 ، 319 374 ، 402 ، 407 ، 422 ، 441 443 ، 472 ، 508 ، 540\r\nعيص بن اسحاق - 57 ، 58 ، 59 ، 60 ، 76 208 ، 209 ، 219 ، 486\r\nعيلم بن سام - 33\r\nعين التمر - 457\r\nعين الورد - 473\r\nعينين - 344 ، 352\r\nعيهلة بن كعب ( - اسود عنسى ، ذو الخمار ) - 448 ، 449\r\nعيينة بن بدر فزارى - 368\r\nعيينة بن حصن فزارى - 359 ، 360 367 ، 437 ، 449 ، 450 ، 519 570\r\n\r\nغ\r\nغابه ( غزوه ) ( - ذى قرد ) - 367\r\nغابه ( منزل ) - 367\r\nغافقى بن حرب - 510 ، 515\r\nغالب بن عبد اللّه اسدى - 478\r\nغالب بن فهر بن مالك بن نضر - 270 ، 283 285\r\nغامد - 397\r\nغديرخم - 410 ، 411 ، 444\r\nغرورا - 355\r\nغره - 469\r\nغزابا - 27\r\nغسان ( سرچشمه ) - 261\r\nغسان - 390\r\nغسانى ( ملوك ) - 263\r\nغسانيان ( - بنى جفته ) - 261 ، 262 263\r\nغسيل الملائكة ( - حنظلة بن ابى عامر ) - 347 ، 350\r\nغضباء ( ناقه ) - 403\r\nغطفان - 343 ، 359 ، 360 ، 363 ، 367 450\r\nغفار ( بنى ) - 387\r\nغلبا - 128\r\nغماس ( روز ) - 479\r\nغمدان ( قصر ) - 280\r\nغنوده ( غلام ) - 276\r\nغورث ( - دعثور بن الحارث ) - 343\r\nغورس - 168\r\nغوطهء دمشق - 142 ، 375 ، 458\r\n\r\n","description":"","footnote":"","page_name":" 639 ","page_number":683},
  {"content":"\r\n\r\nغياث الدولة و الدنيا و الدين امير محمد الحسينى - 4\r\nغياث الدين بن همام الدين الحسينى ، المدعو بخواند مير - 4\r\nغيداق بن عبد المطلب - 288\r\nغيره - 38\r\nغيلان - 438\r\n\r\nف\r\nفاخته بنت ابى طالب - 316\r\nفاخته بنت غزوان - 519\r\nفار - 89\r\nفارس - 28 ، 32 ، 120 ، 134 ، 160 178 ، 180 ، 183 ، 189 ، 191 206 ، 218 ، 222 ، 223 ، 224 241 ، 242 ، 254 ، 292 ، 466 488 ، 501 ، 502\r\nفارسنامه - 175\r\nفارض بن يهودا - 73\r\nفارقليطا ( - محمد مصطفى ) - 227\r\nفاروق ( فاروق اعظم ) - 262 ، 330 370 ، 373 ، 387 ، 401 ، 402 ، 409 412 ، 418 ، 419 ، 427 ، 429 445 ، 446 ، 447 ، 456 ، 462 463 ، 465 ، 466 ، 470 ، 475 482 ، 484 ، 486 ، 487 ، 490 491 ، 492 ، 542\r\nفاريابى ( ابو الحسن ) - 18\r\nفاطمه بنت اسد بن هاشم بن عبد مناف - 356 ، 520\r\nفاطمة بنت اسود بن عبد الاسد مخزومى - 390\r\nفاطمة بنت زايدة بن الاصم - 421\r\nفاطمة بنت على بن ابيطالب ( فاطمة زهراء ) 327 ، 330 تا 334 ، 364 381 ، 383 ، 385 ، 407 ، 409 413 ، 414 ، 415 ، 417 ، 419 420 ، 422 ، 425 ، 430 ، 431 432 ، 433 ، 434 ، 435 ، 436 447 ، 517 ، 554 ، 583 ، 584\r\nفاطمه بنت عمر بن الخطاب - 493\r\nفاطمه بنت عمرو بن عايذ بن عمران بن مخزوم - 289\r\nفاطمة بنت وليد بن المغيرة - 519\r\nفاطمه ثقفيه بنت عبد اللّه - 293\r\nفاطمه خثعمية - 290\r\nفاطمه شاميهء - 290\r\nفاكة بن المغيرة - 290\r\nفتح الفتوح - 487\r\nفتوح - 559\r\nفتوحات مكية - 16\r\nفحل - 467\r\nفخر الدين رازى ( امام ) - 42\r\nفدك - 368 ، 380 ، 381 ، 434\r\nفرات - 185 ، 211 ، 226 ، 245 ، 319 475 ، 476 ، 543 ، 556\r\nفرات بن حيان - 477\r\nفرامرز بن رستم زال - 204 ، 206\r\nفرامك - 181 ، 182\r\nفرتنى - 389\r\nفرخان ( - شهريار ) - 252\r\nفرخ‌زاد بن خسرو پرويز - 253 ، 254\r\nفردوسى - 204 ، 208 ح\r\nفرزانه ( - هرمز بن يزدجرد ) - 236\r\n\r\n","description":"","footnote":"","page_name":" 640 ","page_number":684},
  {"content":"\r\n\r\nفرس - 198 ، 208 ، 217 ، 218 ، 232 ، 249 ، 250 ، 253 ، 260 ، 296\r\nفرعون ( - ريان بن الويد . . . بن عمر بن عمليق ) ( فرعون ثانى ) - 82\r\nفرعون ( - سنان بن علوان بن عبيد بن عوج بن عمليق ) ( فرعون اول ) - 82\r\nفرعون ( - قابوس بن مصعب ) ( فرعون ثالث ) 82\r\nفرعون ( - وليد بن مصعب ) ( فرعون معاصر موسى ) - 81 تا 84 ، 86 ، 87 88 ، 89 ، 422 ، 432\r\nفرغامس - 168\r\nفرقان - 15 ، 306 ، 439 ، 465 563\r\nفرقيسا - 215\r\nفرنگ - 41 ، 183 ، 215 ، 217 ، 470\r\nفرنگستان - 215\r\n- فرنگيس - 191 ، 194\r\nفروة بن عبد العزى - 428\r\nفروة بن نوفل اشجعى - 573\r\nفرود - 196\r\nفرهاد - 251\r\n- فريبرز بن كاوس - 196 ، 221\r\nفريد الدين عطار ( شيخ ) ، 465\r\nفريدون بن اثقيان - 181 ، 182 ، 184 ، 185 ، 188 ، 190 ، 220\r\nفزاره - 359 ، 360 ، 396 ، 437\r\nفشهرب فارسى - 260\r\nفضالة اليمانى - 438\r\nفضل بن ادهم - 559\r\nفضل بن العباس - 392 ، 414 ، 419 ، 420 ، 429 ، 430 ، 472 ، 506\r\nفغفور - 214 ، 241\r\nفكا ( - زليخا ) - 64\r\nفلس - 397\r\nفلسطين - 18 ، 49 ، 57 ، 94 ، 99 ، 114 ، 154 ، 200 ، 249 ، 458 ، 460 ، 461 ، 519 ، 537\r\nفلقطه - 461\r\nفليص - 208\r\nفلينوس - 216\r\nفليوديوس - 216\r\nفمورش - 48\r\nفنخاص بن غير از بن هارون - 105 ، 107\r\nفور هندى - 211\r\nفوط بن اوشا - 128\r\nفهر بن قحطان - 39\r\nفهر بن مالك 285\r\nفهله - 59\r\nفيثاغورس صورى - 161 ، 162 ، 164\r\nفيروز - 223\r\nفيروز - 448 ، 449\r\nفيروز - 140\r\nفيروزان - 487\r\nفيروز ( - ابو لؤلؤ - بابا شجاع الدين ) - 489 ، 498\r\nفيروز بن هرمز اشكانى - 220\r\n\r\n","description":"","footnote":"","page_name":" 641 ","page_number":685},
  {"content":"\r\n\r\nفيروز بن يزدجرد بن بهرام ( - مردانه ) - 236 ، 237 ، 238 ، 260\r\nفيروز ( جشنسده ) - 252\r\nفيروز ديلمى - 281 ، 406\r\nفيروز ( منوچهر ) 184\r\nفيلاد ( بطلميوس ) - 215\r\nفيلاطس - 166\r\nفيلبس ، 142 ، 148\r\nفيلسجان - 281\r\nفيلقوس 218 ، 219\r\nفيلقوس - ( پدر اسكندر ) - 165 ، 207 ، 209 ، 210 ، 215\r\n\r\nق\r\nقابوس بن مصعب ( - فرعون ثالث ) - 74 ، 75 ، 81\r\nقابوس بن منذر بن ماء السماء - 260\r\nقابيل - 21 تا 23\r\nقادسيه - 182 ، 254 ، 477 ، 481 تا 483\r\nقارن - 457\r\nقارن - 505\r\nقارن بن كاوه - 182 ، 185 ، 188 ، 189\r\nقاروج ( قارون ) - 95\r\nقارون - 81 ، 95 ، 96\r\nقارة ( قبيله ) - 353\r\nقاسطين - 521 ، 561 ، 570 ، 571 ، 574\r\nقاسم بن حنظلة الجهنى - 545\r\nقاسم بن ربيعة ثقفى - 519\r\nقاسم بن ( محمد ص ) - 291 ، 429 ، 445\r\nقاسم بن محمد بن ابى بكر الصديق - 425\r\nقاضى ناصر الدين بيضاوى - 18 ، 24 ، 60 ، 109 ، 141 ، 142 ، 176 ، 209 ، 219 تا 221 ، 254\r\nقاف ( كوه ) - 475\r\nقباد بن فيروز ( - نيكراى ) ، 238 ، تا 241 ، 260\r\nقباد بن كاوه - 188\r\nقباد بن نوشيروان - 252\r\nقبا ( مسجد ) 107 ، 326 ( محله ) 326 ، 328\r\nقبة بن فيروز الاسلمى - 473\r\nقبرس - 497 ، 501\r\nقبط - 32 ، 49\r\nقبله بنت عبد العزى ( - قتيلة ) - 465\r\nقبيصة بن شداد - 545\r\nقبيصة بن ذويب الطائى - 457\r\nقتات - 461\r\nقتادة بن نعمان الظفرى الخزرجى الكندى - 341 ، 442 ، 489 ، 518\r\nقتيلة ( - قبله . . . ) - 465\r\nقثم بن عباس بن عبد المطلب - 419 ، 420 506 ، 570\r\nقثم بن عبد المطلب - 288\r\nقثم بن عبيد اللّه بن عباس - 570\r\nقحطان بن هود - 263\r\nقدار بن سالف - 36 ، 38\r\nقدامة بن مظعون - 342 ، 425\r\nقدان - 59\r\nقدس - 508\r\nقدس ( وادى ) - 143\r\nقدس خليل ( - جيرون ) - 49 ، 55 ، 57 ، 58\r\n\r\n","description":"","footnote":"","page_name":" 642 ","page_number":686},
  {"content":"\r\n\r\nقديد - 325\r\nقرآن - 3 ، 41 ، 43 ، 45 ، 61 ، 75 ، 87 ، 158 ، 291 ، 296 ، 306 310 ، 317 ، 411 ، 414 ، 439 447 ، 454 ، 497 ، 504 ، 507 ، تا 509 ، 531 ، 563 ، 566 ، 570 ، 572 ، 573\r\nقرا خان - 189\r\nقرشت - 79\r\nقرط بن كعب - 498\r\nقرقرة الكدر - 343\r\nقرقيسياء - 519\r\nقريبه - 389\r\nقريش - 278 ، 279 تا 281 ، 284 تا 289 ، 293 ، 295 ، 299 ، 302 ، 304 ، 305 ، 309 تا 317 ، 322 ، 325 ، 334 تا 339 ، 342 تا 344 ، 347 ، 348 ، 351 ، 353 ، 354 ، 359 تا 361 ، 363 ، 369 تا 372 ، 384 تا 389 ، 392 ، 394 ، 405 ، 423 ، 439 ، 446 ، 472 ، 485 ، 506\r\nقس الناطق « 1 » - 475\r\nقسطام - 461\r\nقسطنطين - 473 ، 504 ، 505\r\nقسطنطين بن هيلاى ( قيرون ) - 216 ، 217 ، 231\r\nقسطنطنيه - 216 ، 217 ، 230 ، 231 ، 249 ، 250 ، 468 ، 505\r\nقسيم النار و الجنة ( - على ع ) - 520\r\nقصواء ( ناقه ) - 359 ، 369 ، 370 ، 400\r\nقصى بن كلاب ( - زيد ) 285 ، 532\r\nقصير بن سعد لخمى - 257 تا 259\r\nقضاعة ( قبيله ) - 285\r\nقطام ( - ابو كرب ، نعمان ) - 262\r\nقطام بنت اشجع تميمى - 522 ، 577 تا 579 581\r\nقطبة بن عامر بن جديدة - 321\r\nقطفير ( - عزيز ) - 64 ، 65\r\nقطمير ( سك ) - 151\r\nقطن - 354\r\nقطورا بنت يقطن - 54\r\nقطورا ( قبيله ) - 50 ، 55 ، 286 ، 287\r\nقطياطوس ( طيطانوس ، اشيوع ) - 147\r\nقعقاع بن ابرهة - 545\r\nقعقاع بن عمرو - 470 ، 479 ، 487 ، 528 ، 529\r\nقلزم - 80\r\nقلعه سفيد - 497 ، 500\r\nقلقلان - 467\r\nقليس - 277\r\nقمر ( - عبد مناف ، ابو عبد الشمس ) - 285\r\nقموص - 377 تا 379\r\nقنبر - 514 ، 515\r\nقندهار - 586\r\nقنسرين - 242 ، 468\r\nقنطار - 469\r\nقو ( جزيره ) - 166\r\n\r\n\r\n","description":"","footnote":"\r\n( 1 ) - در چاپ طهران - قس الناطف .\r\n","page_name":" 643 ","page_number":687},
  {"content":"\r\n\r\nقوقاس - 218\r\nقومس - 214 ، 488\r\nقهستان - 183 ، 504\r\nقهندز - 178\r\nقيدار بن اسمعيل بن ابراهيم خليل ع - 56 ، 102\r\nقيروان - 148 ، 497\r\nقيرون - 216\r\nقيساريه - 468\r\nقيس بن امرؤ القيس - 337\r\nقيس بن سعد بن عباده - 366 ، 367 ، 388 ، 524 ، 539 ، 544 567\r\nقيس بن عاصم - 396 ، 454\r\nقيس بن عبد يغوث - 448\r\nقيس بن عمرو بن زيد بن لبيد بن خداش - 423\r\nقيس بن مكيت مرادى - 478\r\nقيس بن هيثم - 505\r\nقيصر - 81 ، 407 ، 444 ( معاصر اسكندر ) - 198 ، 199 ( فيلقوس ) 207 ، 209 210 ، ( اسكندر ) - 214 ( اغسطوس ) 215 ( - فلينوس ) - 216 ( ذو منطانس ) 216 ( معاصر شاپور ) - 225 ( معاصر بهرام‌گور و يزدجرد ) - 235 236 ( معاصر نوشيروان ) - 242 ( معاصر خسرو پرويز ) - 248 ، 249 ( - نسطورس ) - 261 ( معاصر ذو نواس ) 276 ( معاصر پيغمبر اكرم ) - 357 ، 382 ، 400 ( - هرقل ) 373 ، 458 ، 459 ، 460 ، 462 ، 467 ، 468 ، 470\r\nقيصريه - 215\r\nقيقار - 468\r\nقيل بن نمير - 33 ، 34\r\nقيلة بن تبع اصغر - 267\r\nقينان بن انوش بن شيث - 24 ، 175 ، 177\r\nقينوس - 29\r\n\r\nك\r\nكابل - 204 ، 205 ، 206\r\nكابلستان - 187 ، 192\r\nكابلشاه - 205 ، 206\r\nكاد بن يعقوب - 59 ، 76\r\nكارنامه - 222\r\nكازرون - 497 ، 500\r\nكازرونى ( شيخ سعيد ) - 310 ، 325 ، 334 360 ، 369 ، 371 ، 414 ، 419 442\r\nكاشان - 489\r\nكالوب بن يوفنا 99 ، 105 ، 106\r\nكامل التواريخ - 247 ، 389\r\nكامل السفينة - 425\r\nكاموس - 197\r\nكاوس - 191 تا 194 ، 196\r\nكاوهء آهنگر اصفهانى - 180 تا 182 ، 188\r\nكاويانى ( درفش ) - 476 ، 481\r\nكبش كتيبة ( - طلحة بن ابى طلحة ) - 344\r\nكتايون - 199\r\n( كثيب ) عقنقل - 338\r\n\r\n","description":"","footnote":"","page_name":" 644 ","page_number":688},
  {"content":"\r\n\r\nكثير بن عباس بن عبد المطلب - 506\r\nكچ - 192\r\nكر ( آب ) - 499\r\nكربلا - 434 ، 584\r\nكرج - 217\r\nكردكوه ( قلعه ) - 202\r\nكركرة ( مولى رسول اللّه ص ) - 438\r\nكرمان - 223 ، 241 ، 466 ، 488 ، 503 ، 541\r\nكرمانشاه ( - بهرام بن شاپور ) - 232\r\nكريب بن ابرهه - 548 ، 594\r\nكريب ( مولى رسول اللّه ) - 438\r\nكزر بن جابر بن عبد اللّه فهرى - 388\r\nكسائى - 44\r\nكسرى - 189\r\nكسرى ( طاق ) - 292\r\nكسرى ( معاصر بهرام‌گور ) - 233 ، 234\r\nكسرى ( - انوشيروان ) - 171 ، 172 ، 241 ، 242 ، 243 ، 280 ، 281 ، 292 ، 293 ، 444 ، 457 ، 475\r\nكسرى بن جشنس - 253\r\nكسكر - 475 ، 487\r\nكشاف - 22\r\nكشف الغمة - 284 ، 290 ، 291 ، 293 295 ، 297 ، 298 ، 316 ، 329 ، 332 ، 333 ، 334 ، 344 ، 345 ، 355 ، 358 ، 362 ، 365 ، 372 ، 379 ، 392 ، 393 ، 399 ، 401 ، 403 ، 406 ، 407 ، 410 ، 415 ، 416 ، 421 ، 422 ، 428 ، 430 ، 431 تا 436 ، 520 ، 523 ، 529 ، 532 ، 533 ، 535 ، 549 ، 550 ، 559 ، 571 ، 584\r\nكشمير - 227\r\nكشواد - 189 ، 194 ، 196\r\nكعب ( - كعب الاحبار ) - 537\r\nكعب ( حبر بنى قريظه ) - 267\r\nكعب بن اسد - 360 ، 366\r\nكعب بن اشرف - 343\r\nكعب بن زهير - 389\r\nكعب بن زيد - 364\r\nكعب بن سباء الاصغر الحميرى - 273\r\nكعب بن سويد ازدى - 534\r\nكعب بن لوى - 285 - 465\r\nكعب بن مالك انصارى - 329 ، 346 ، 523\r\nكعب الاحبار - 36 ، 418 ، 489 ، 536\r\nكعبه - 12 ، 18 ، 20 ، 23 ، 52 ، 54 ، 57 264 ، 266 ، 267 ، 285 تا 288 294 ، 295 ، 301 ، 305 ، 314 330 ، 336 ، 369 ، 370 ، 373 402 ، 410 ، 485 ، 516 ، 520 ، 562 ، 581\r\nكلاب بن طلحة - 343\r\nكلاب بن كرب ( - پدر عبد كلال ) - 266\r\nكلاب بن مرة - 285\r\nكلبى - 138 ، 464 ، 518\r\nكلثوم ( خواهر موسى ) - 432\r\nكلثوم بن الهدم - 326 ، 330\r\nكلدة بن طلدة - 347\r\nكلمن - 79\r\nكليات ( - جالوت ) - 115\r\nكلى بن بداصور - 76\r\nكليله و دمنه - 243\r\n\r\n","description":"","footnote":"","page_name":" 645 ","page_number":689},
  {"content":"\r\n\r\nكليم اللّه ( - موسى ) - 80 ، 81 ، 83 تا 88 90 تا 104 ، 320\r\nكمال الدين حسين خوارزمى - 17\r\nكمال الدين حسين الواعظ الكاشفى السبزوارى - 139 ، 432\r\nكميل بن زياد - 507\r\nكنانة بن الربيع بن ابى الحقيق - 359 ، 379 ، 380 ، 428\r\nكنانة بن بشر ليثى - 510 ، 515\r\nكنانة بن خزيمة ( - ابو النضر ) - 284\r\nكنده ( قبيله ) - 456\r\nكنعان - 54 ، 57 تا 60 ، 62 ، 71 ، 73 ، 74 ، 102 ، 110 ، 111\r\nكنعان بن حام بن نوح - 32\r\nكنعان بن سام بن نوح - 44\r\nكواش بن حام بن نوح - 32\r\nكوثار - 43\r\nكوثر - 543\r\nكورش - 136 ، 199\r\nكورشيده رستاق - 186 ،\r\nكوفه - 30 ، 31 ، 106 ، 130 ، 160 ، 357 457 ، 466 ، 484 ، 486 ، 487 ، 488 ، 494 ، 498 ، 499 ، 500 ، 502 ، 507 تا 510 ، 513 ، 519 ، 522 524 ، 525 ، 528 ، 529 ، 539 540 ، 563 ، 568 ، تا 570 572 تا 574 ، 577 ، 579 581\r\nكوه‌بد ( - هرمز بن نرسى ) - 229\r\nكهف جنان - 448\r\nكهلان بن سبا - 263\r\nكيان - 190\r\nكيخسرو بن سياوش - 132 ، 191 ، 194 195 ، 196 ، 197 ، 198\r\nكيد - 212\r\nكيسان ( - سفينه ) - 438\r\nكيسان - ( - هرمز ) ( مولى رسول اللّه ) - 438\r\nكيش ( قريه ) - 186\r\nكيشو اسف - 197\r\nكيقباد - 174 ، 190 ، 191 ، 198\r\nكيكاوس - 191 ، 184 تا 194 ، 197 ، 198 221 ، 264\r\nكى پشين بن كيقباد - 198\r\nكيومرث - 32 ، 174 ، 175 ، 176 177 ، 196\r\n\r\nگ\r\nگراز ( - شهريار ) - 252\r\nگرانمايه ( - بلاش بن فيروز ) - 238\r\nگرسيوز - 193 ، 194\r\nگرشاسب - 179 ، 182\r\nگرشاسب ( برادرزاده زاب ) - 190\r\nگزيده ( تاريخ ) - 24 ، 32 ، 109 ، 127 167 ، 195 ، 210 ، 221 ، 425 428 ، 429 ، 461 ، 471 ، 505 506 ، 533 ، 546\r\nگستهم - ، 189 ، 192\r\nگشتاسب - 162 ، 198 تا 204 ، 210\r\nگل شاه ( - كيومرث ) - 175\r\nگنگ دژ - 197\r\n\r\n","description":"","footnote":"","page_name":" 646 ","page_number":690},
  {"content":"\r\n\r\nگنگ - 587\r\nگودرز بن بلاش - 221\r\nگودرز بن بيژن - 221\r\nگودرز بن كشواد - 132 ، 194 ، 196 تا 198\r\nگودرز ( - بهرام بن شاپور ) - 219\r\nگوش پيل دندان - 182\r\nگيو بن گودرز بن كشود - 194\r\n\r\nل\r\nلات - 311 ، 441\r\nلامخ ( - لامك ) - 26\r\nلازقية - 468\r\nلامك ( لمك ، لمكان ) - 26\r\nلاود بن سام - 33 ، 35\r\nلاود بن ارم بن سام - 175\r\nلاوى بن يعقوب - 59 ، 75 ، 80 ، 106 112 ، 129\r\nلباب التفاسير - 90\r\nلبابه ( مادر خالد بن وليد ) - 474\r\nلبد ( كركس ) - 34\r\nلبنان - 486\r\nلبودا بنت آدم 21\r\nلبيد بن الحاجب - 437\r\nلبيد شاعر - 342\r\nلقمان بن عاد ( صاحب نسور ) - 33 ، 34 ، 35 263\r\nلقمان حكيم - 35 ، 158 تا 160 ، 162\r\nلقيط بن مالك ( - ذو التاج ) - 455\r\nلقيم بن هزال - 33\r\nلمك بن متوشلخ بن ادريس ( - لامك ، لامخ لمكان ) - 26 ، 29\r\nلمكان ( - لمك ) - 26\r\nلنكر - 130\r\nلوط بن هاران - 48 ، 50 تا 52 ، 57 76 ، 79\r\nلومر بن ناحور - 80\r\nلوهام - 80\r\nلوى بن غالب - 283 ، 285 ، 294 ، 302 310 ، 423 ، 426 ، 506\r\nلهراسب - 132 ، 197 ، 198 ، 199 210\r\nليا - 59 ، 74\r\nليان - 58 ، 59 ، 60\r\nليث بن سعد - 436\r\nليس - 476\r\nليلة الهرير - 480 ، 558 ، 559 ، 561\r\nليلى بنت مسعود بن خالد بن ثابت بن ربعى التميمية - 583 ، 584\r\nليلى عدويه - 290\r\n\r\nم\r\nمآثر الملوك - 4\r\nماء السماء - 271\r\nما بعد الطبيعة - 171\r\nمابور « 1 » ( - سابور ) - 438\r\nمابور قبطى - 438\r\nمارقين - 521 ، 570 تا 574\r\nماروت - 27 ، 28 ، 29\r\nمار يعقوب - 150\r\nمار يعقوبيه - 150\r\nماريه - 438\r\n\r\n\r\n","description":"","footnote":"\r\n( 1 ) - در چاپ تهران مأمور . و شايد با مابور قبطى يك تن باشند .\r\n","page_name":" 647 ","page_number":691},
  {"content":"\r\n\r\nماريهء قبطيه بنت شمعون - 291 ، 375 396 ، 397 ، 422 ، 429\r\nمازندران - 188 ، 191 ، 192 ، 488 497\r\nماسبذان - 484\r\nماعاطس - 167\r\nماقدون - 165\r\nمالك - 358\r\nمالك بن ابى كرب بن تبع الاقرن - 264\r\nمالك بن ابى عبيدة - 476\r\nمالك بن اخنس الطائى - 261\r\nمالك بن التيهان ( - ابو الهيثم ) - 321 556\r\nمالك بن الدخشم - 351\r\nمالك بن حارث الاشتر النخعى ( مالك اشتر ) 473 ، 507 ، 508 ، 510 ، 523 528 ، 529 ، 531 ، 534 ، 535 539 ، 543 ، 544 ، 549 ، 553 558 ، 560 ، 562 ، 563 ، 566 567 ، 568\r\nمالك بن ذعر خزاعى - 63 ، 64 ، 71\r\nمالك بن ربيعة بدرى ( ابو اسيد الساعدى ) - 575\r\nمالك بن عامر - 482\r\nمالك بن عبيد اللّه - 340\r\nمالك بن عمرو - 554\r\nمالك بن عوف النضرى - 360 ، 391 392 ، 393 ، 395\r\nمالك بن فهم بن غنم بن دوس بن عدنان بن عبد اللّه بن زهر بن كعب بن الحارث ابن كعب بن عبد اللّه بن مالك بن نضر بن ازد بن غوث بن نبت بن ربيعة بن مالك ابن زيد بن كهلان بن سبا بن يشجب ابن يعرب بن قحطان بن هود - 255\r\nمالك بن نباش ( - ابو هاله ) - 421\r\nمالك بن نضر بن كنانة . . . بن عدنان - 285\r\nمالك بن نويرة - 450 ، 451 ، 453\r\nمانوشان ( جبل ) - 184\r\nمانوش چهر ( - منوچهر ) - 184\r\nمانهير - 186\r\nمانى نقاش - 227 ، 228\r\nماوراء النهر - 185 ، 186 ، 241 ، 243 264\r\nماه آفريد - 184\r\nماهوس - 14\r\nماهويه - 254 ، 504\r\nماهيار - 208 ح\r\nمأجوج - 41\r\nمأمون عباسى - 177\r\nمبارك يمامه - 441\r\nمباركه ( - فاطمه ) - 433\r\nمتحا - 128\r\nمتشلنينا - 151\r\nمتمم - 450 ، 451\r\nمتوشلخ بن ادريس - 26 ، 29\r\nمتون الاخبار - 26 ، 28 ، 30 ، 36 ، 39 تا 42 ، 44 ، 45 ، 54 ، 56 ، 76 ، 90 107 ، 110 ، 132 ، 133 ، 136 139 ، 144 ، 149 ، 158 ، 160 177 ، 270 ، 275\r\nمثلث بالنعمة ( ال . . ) ( - ادريس ) - 24\r\nمثنى بن حارثة الشيبانى - 456 ، 457 461 ، 465 ، 474 تا 477\r\n\r\n","description":"","footnote":"","page_name":" 648 ","page_number":692},
  {"content":"\r\n\r\nمثنى بن صالح - 438\r\nمثوب بن زهران - 266\r\nمجاشع بن مسعود - 482 ، 488 ، 503 568\r\nمجاعه - 453\r\nمجاهد - 96\r\nمجتبى ( امام حسن ) - 445 ، 580\r\nمجدى بن عمرو جهنى - 335\r\nمجسطى - 167\r\nمجمع البحرين - 97\r\nمجمع البحرين ( - يوشع بن نون ) - 103\r\nمجمع ( - قصى ) - 285\r\nمحارب - 343\r\nمحدثه ( - فاطمه زهرا ) - 433\r\nمحرق ( - جفنة الاصغر ) - 262\r\nمحسن بن على بن ابيطالب - 436 ، 584\r\nمحصب ( - ابطح ) - 410\r\nمحكم بن الطفيل - 453\r\nمحكمة - 566\r\nمحمد بن ابى بكر الصديق - 409 ، 425 465 ، 504 ، 513 ، 515 ، 531 532 ، 535 ، 554 ، 566 تا 568 ، 577\r\nمحمد بن ابى حذيفة بن عتبة بن ربيعه - 504 567\r\nمحمد بن ابى طلحة - 514\r\nمحمد بن ادريس الشافعى - 285\r\nمحمد بن اسحاق يسار - 86 ، 130 ، 298 315 ، 318 ، 320 ، 334 ، 347 392\r\nمحمد بن اشعث بن قيس - 456\r\nمحمد بن السايب - 259\r\nمحمد الاصغر بن على بن ابيطالب - 584\r\nمحمد بن الاكبر بن على ( ع ) ( - محمد حنفية ) - 584\r\nمحمد الاوسط بن على بن ابيطالب 430 ، 584\r\nمحمد الحصيبى ( ابو الفتح ناصر الدين ) - 266\r\nمحمد بن جرير الطبرى - 16 ، 24 ، 41 56 ، 57 ، 78 ، 82 ، 87 ، 103 112 ، 131 ، 156 ، 179 ، 200 209 ، 219 ، 231 ، 236 ، 239 252 ، 258 ، 264 ، 266 ، 273 275 ، 281\r\nمحمد بن جعفر الطيار - 383 ، 436\r\nمحمد بن حسن العسگرى - 444\r\nمحمد بن حنيفة ( - محمد الاكبر ) - 547 تا 549 ، 584\r\nمحمد بن سعد كاتب واقدى - 435\r\nمحمد بن سيرين - 534\r\nمحمد بن طلحة - 534\r\nمحمد بن عبد الرحمن - 438\r\nمحمد بن عبد اللّه بن عبد المطلب بن هاشم بن عبد مناف بن قصى بن كلاب بن مرة ابن كعب بن لوى بن غالب بن فهر بن مالك بن نضر بن كنانة بن خزيمة بن مدركة بن الياس بن مضر بن نزار بن معد بن عدنان ( محمد مصطفى ) ( محمد امين ) ( محمد قرشى ) ( احمد ) ( رسول ) ( نبى ) ( شاهد ) ( بشير ) ( مبشر ) ( نذير ) ( منذر ) ( داعى الى اللّه ) ( سراج ) ( منير ) ( رؤف ) ( مصدق ) ( مذكر ) ( مذمل ) ( مدثر ) ( عبد اللّه ) ( كريم ) ( حق ) ( مبين ) ( نور ) ( خاتم النبيين ) ( هادى ) ( طه ) ( يس ) ( ضحوك ) ( مشقح ) ( حميا ) ( طااحيد ) ( فارقليطا ) ( مختار )\r\n\r\n","description":"","footnote":"","page_name":" 649 ","page_number":693},
  {"content":"\r\n\r\n( مازوما ) ( روح الحق ) ( مقيم السنة ) ( مقدس ) ( حرز الامين ) ( اماحى ) ( حاشر ) ( عاقب ) ( متقى ) ( نبى الرحمة ) ( نبى التوبة ) ( نبى الامم ) ( رحمة ) ( مهداة ) ( قتال ) ( فاتح ) ( مصطفى ) ( امى ) ( امين ) ( قثم ) - 2 ، 5 ، 11 12 ، 16 ، 18 ، 29 ، 98 ، 142 153 ، 227 ، 267 ، 283 ، 291 تا 295 ، 300 ، 301 ، 305 تا 307 309 تا 311 ، 314 ، 315 ، 319 322 تا 325 ، 329 تا 332 ، 339 ، 346 ، 347 349 ، 351 ، 360 ، 362 تا 364 369 تا 372 ، 376 ، 385 ، 396 399 ، 403 ، 407 ، 416 ، 421 تا 423 ، 435 ، 440 تا 442 444 ، 449 ، 450 ، 460 ، 491 497 ، 541 ، 542 ، 562 ، 570 582\r\nمحمد بن على الباقر ( امام ) ( ابى جعفر ) - 334 ، 344 ، 379 ، 416 ، 431 433 ، 434 ، 436\r\nمحمد بن عمرو عاص - 537\r\nمحمد بن مسلمه انصارى - 343 ، 345 355 ، 365 ، 367 ، 371 ، 372 379 ، 380 ، 382 ، 523 ، 538\r\nمحمد بن يوسف - 296\r\nمحمد ( امير خواند ) - 13\r\nمحمد تقى الشوشترى - 208 ح 321 ح 563 ح\r\nمحمد جزرى ( شيخ شمس الدين ) - 298\r\nمحمد ( - ناهبه ) - 438\r\nمحمود بن مسلمه انصارى - 379 ، 380\r\nمحمود ( فيل سفيد ) - 277 تا 279\r\nمحيصة بن مسعود - 380\r\nمحيى السنة ( امام ) - 112\r\nمخارق بن الحارث - 545\r\nمخارق بن عبد الرحمن - 551 ، 552\r\nمخبر صادق ( - محمد ص ) - 577\r\nمخرمة بن نوفل - 441\r\nمخشى بن عمرو - 334\r\nمخيرستان - 236\r\nمدارك - 128\r\nمداين - 32 ، 224 ، 231 ، 234 ، 235 237 تا 239 ، 242 تا 245 247 ، 249 ، 252 تا 254 280 ، 293 ، 360 ، 373 ، 374 476 ، 477 ، 482 ، 483 ، 484\r\nمدركه ( - عامر ، عمرو ) - 284\r\nمدغم « 1 » - 438\r\nمدلج - 27\r\nمدين - 55 ، 63 : 79 ، 84\r\nمدين ( اصحاب ، اهل - اصحاب الايكة ) - 79\r\nمدين بن ابراهيم - 79\r\nمدينه - 94 ، 267 ، 268 ، 276 ، 286 290 ، 293 ، 297 ، 298 ، 301 313 ، 317 ، 320 تا 322 ، 325 تا 328 ، 330 ، 334 تا 336\r\n\r\n\r\n","description":"","footnote":"\r\n( 1 ) - در چاپ تهران : مدعم .\r\n","page_name":" 650 ","page_number":694},
  {"content":"\r\n\r\n341 تا 344 ، 349 تا 352 354 تا 360 ، 363 تا 369 ، 373 374 ، 376 ، 377 ، 381 تا 386 ، 396 تا 406 ، 409 ، 410 412 ، 417 ، 425 ، 428 تا 431 434 ، 446 ، 448 ، 449 ، 450 451 ، 454 تا 457 ، 462 469 تا 472 ، 474 ، 476 ، 481 تا 489 ، 491 ، 494 ، 498 تا 503 505 تا 512 ، 516 ، 518 ، 519 523 ، 525 ، 527 ، 535 ، 536 ، 537 567 ، 570 ، 574\r\nمرآة الجنان - 522\r\nمراد ( قبيله ) - 580\r\nمر الظهران - 356 ، 359 ، 386\r\nمربد - 526\r\nمرتضى ( - على بن ابيطالب ) ( مرتضى على ) - 2 ، 151 ، 153 ، 308 310 ، 316 ، 323 ، 326 ، 329 تا 331 ، 333 ، 334 ، 345 346 ، 348 ، 349 ، 352 ، 355 تا 357 ، 359 ، 361 ، 362 ، 364 372 ، 377 تا 379 ، 381 ، 386 388 ، 391 تا 395 ، 401 تا 404 406 تا 411 ، 414 ، 418 تا 420 425 ، 426 ، 430 ، 433 ، 435 436 ، 444 ، 445 ، 447 ، 490 493 ، 495 ، 496 ، 509 ، 511 تا 514 ، 518 ، 520 ، 524 تا 526 ، 530 ، 531 ، 534 تا 536 ، 538 ، 547 ، 549 ، 550 554 ، 556 ، 558 ، 563 تا 566 569 ، 570 ، 577 ، 579 ، 583\r\nمرتضى بن الوضاح - 548\r\nمرثد بن ابى مرثد - 353\r\nمرثد بن سعد بن نمير - 33 ، 34\r\nمرثد بن عبد كلال - 271 تا 273\r\nمرج الصفر - 461\r\nمرجئة - 566\r\nمرحب - 378 ، 380\r\nمرداس ( - پدر ضحاك ) - 180\r\nمرداس الظهرى - 361\r\nمردانه ( - فيروز بن يزدجرد ) - 236\r\nمرزبان - 499\r\nمرزبان بن وهرز - 281\r\nمرزوان - 281\r\nمرضيه ( - فاطمه زهرا ) - 433\r\nمرغينان - 504\r\nمرقوسيه - 150\r\nمرنوس - 151\r\nمرو - 171 ، 178 ، 210 ، 224 ، 254 488 ، 504\r\nمروان بن الحكم - 426 تا 428 486 ، 501 ، 505 ، 509 ، 510 512 ، 514 ، 515 ، 519 ، 533 534\r\nمروج الذهب - 181 ، 184 ، 230 ، 466\r\nمرج الروم - 468\r\nمروة - 57 ، 409\r\nمرة بن سبا - 263\r\nمرة ( - ابو عسيب ) - 438\r\nمرة بن كعب بن لوى . . . بن عدنان - 285 445 ، 506\r\n\r\n","description":"","footnote":"","page_name":" 651 ","page_number":695},
  {"content":"\r\n\r\nمريسيع ( بنى المصطلق ) ( غزوه ) - 297 334 ، 356 ، 357 ، 427\r\nمريسيع ( آبى در خزاعه ) - 357\r\nمريم ( خواهر موسى كليم اللّه ) - 83 ، 105\r\nمريم ( دختر قيصر ، زن خسرو پرويز ) - 218 ، 248\r\nمريم بنت عثمان بن عفان - 519\r\nمريم بنت عمران بن ماثان ( مادر عيسى ) - 131 ، 137 ، 138 ، 140 تا 142 ، 144 146 ، 147 ، 312 ، 402 ، 422 432 ، 434 ، 443 ، 472\r\nمريوس ( حوارى ) - 142 ، 148\r\nمزدك - 239 ، 240 ، 260\r\nمزدلفة - 410\r\nمزينه ( جيل ) - 351\r\nمزينه ( قبيله ) - 386 ، 396\r\nمسافع بن طلحة - 344\r\nمستقصى - 316 ، 357 ، 366 ، 409 445 ، 484 ، 532 ، 556 ، 558 559 ، 562 ، 566 ، 581 ، 584\r\nمسجد احزاب - 401\r\nمسجد اقصى - 118 ، 119 ، 122 ، 128 130 ، 131 ، 135 ، 136 ، 137 138 ، 139 ، 200 ، 318\r\nمسجد الحرام - 278 ، 286 ، 294 ، 318 336 ، 337 ، 387 ، 388 ، 409 466\r\nمسجد ضرار - 400\r\nمسحر بن ايرج - 184\r\nمسروح - 299\r\nمسروق بن ابرهة - 279 ، 280\r\nمسطح بن اثاثة - 335 ، 508\r\nمسعود بن رجيل اشجعى - 500\r\nمسعود بن عمرو بن عمير - 316\r\nمسعود بن خالد بن ثابت بن ربعى - 583\r\nمسعود بن عمرو ثقفى - 428\r\nمسعود بن مازن بن ذويب - 271\r\nمسعود رازى - 44\r\nمسعودى - 227\r\nمسلم - 517\r\nمسلم - 531\r\nمسلم بن عبد ربه الازدى - 552\r\nمسلم بن عقبه - 545\r\nمسلمة بن خالد - 545\r\nمسور بن مخرمة - 494 ، 495\r\nمسيح ( - عيسى ) - 141 تا 144 ، 146 147 تا 150 ، 342 ، 402 ، 407\r\nمسيحا ( - مسيح ) - 2 ، 143 تا 150 153 ، 212 ، 275 ، 276 ، 299 505\r\nمسيسان - 467\r\nمسيلمة بن ثمانة بن كثير بن حبيب بن الحارث الحنفى - 412 ، 453\r\nمسيلمهء كذاب - 405 ، 406 ، 439 ، 445 449 ، 451 ، 452\r\nمشلل - 390\r\nمشيحا ( - مسيح ) - 142\r\nمصاد - 400\r\nمصبا - 128\r\nمصر - 5 ، 17 ، 24 ، 25 ، 33 ، 46 ، 48 58 ، 60 ، 63 ، 64 ، 66 ، 67 ، 69 تا 71 ، 73 تا 75 ، 80 ، 81 ، 84 تا 86 ، 89 ، 92 ، 94 ، 99 ، 106 ، 133 158 ، 161 ، 164 ، 185 ، 210 211 ، 215 ، 466 ، 470 ، 494\r\n\r\n","description":"","footnote":"","page_name":" 652 ","page_number":696},
  {"content":"\r\n\r\n500 ، 501 ، 504 ، 505 ، 508 510 ، 512 ، 513 ، 519 ، 522 524 ، 537 ، 566 تا 568 ، 577 578\r\nمصطفى ( - محمد ص ) - 2 ، 16 ، 142 153 ، 227 ، 291 ، 326 ، 332 333 ، 339 ، 344 ، 346 ، 354 366 ، 367 ، 369 ، 381 ، 383 384 ، 388 ، 389 ، 404 ، 408 ، 409 419 ، 435 ، 436 ، 438 ، 440 441 ، 463 ، 465 ، 495 ، 541 ، 542 553 ، 555 ، 573 ، 580\r\nمصطلق ( - خزيمة بن معد بن عمير بن ربيعة بن حارثة بن عمرو ) - 357\r\nمصعب بن ابى طلحة - 344\r\nمصعب بن زبير - 533\r\nمصعب بن عمير - 321 ، 344 ، 346 349\r\nمصغر ( ساحر ) - 87\r\nمضاض بن عمرو الجرهمى - 56 ، 287\r\nمضر بن نزار بن معد بن عدنان - 284\r\nمطامير - 500\r\nمطر بن فضه - 475\r\nمطعم بن عدى - 315 ، 317\r\nمطلب بن عبد مناف - 285 ، 286\r\nمظعون بن حبيب بن وهب بن حذافة - 425 ، 493\r\nمعاذ بن جبل ( - ابو عبد الرحمن ) - 395 400 ، 406 ، 471\r\nمعاذ بن حارث ( - معاذ بن عفراء ) - 321 339 ، 340\r\nمعارف ( معارف حصيبى ) - 17 ، 143 157 ، 255 ، 264 ، 266 ، 267 ، 273\r\nمعالم التنزيل - 12 ، 23 ، 27 ، 55 ، 102 103 ، 112 ، 114 ، 142 ، 143 150 ، 275\r\nمعاوية بن ابى سفيان - 36 ، 288 ، 318 339 ، 340 ، 347 ، 389 ، 424 425 ، 426 ، 428 ، 445 ، 452 468 ، 472 ، 474 ، 493 ، 494 499 ، 501 تا 505 ، 508 ، 509 515 ، 519 ، 521 ، 523 ، 524 536 تا 538 ، 539 تا 541 ، 543 544 ، 545 ، 546 ، 547 تا 550 551 تا 555 ، 556 تا 572 575 ، 576 ، 578 ، 579\r\nمعاوية بن المغيرة - 352\r\nمعاوية بن بكر - 34\r\nمعاوية بن خديع - 567 ، 568\r\nمعبد بن ابى معبد خزاعى - 352\r\nمعبد بن وهب - 340\r\nمعتب بن ابى لهب - 392\r\nمعتزله - 566\r\nمعد بن عدنان ( - ابو قضاعة ) - 284\r\nمعد بن عدى - 400\r\nمعديكرب - ( - سيف ) 279\r\nمعرة النعمان ( معرة ) - 468\r\nمعقل بن قيس - 545\r\nمعوذ بن حارث بن رفاعه ( معوذ بن عفراء انصارى ) - 321 ، 339 ، 340 341\r\nمعونه ( بئر ) - 354\r\nمعهود - 76\r\nمعية بن ابى لهب - 431\r\nمعيقب ( غلام عثمان ) - 502\r\nمعيقب بن الدوسى - 575\r\nمغازى محمد بن اسحاق - 130\r\n\r\n","description":"","footnote":"","page_name":" 653 ","page_number":697},
  {"content":"\r\n\r\nمغيرة بن حارث بن عبد المطلب - 288\r\nمغيرة بن خالد البكرى - 548\r\nمغيرة بن شعبة - 420 ، 437 ، 465 ، 482 487 ، 488 ، 489 ، 494 ، 498 500 ، 523\r\nمغيرة بن عثمان بن عفان - 519\r\nمغيرة ( - عبد مناف ) - 285\r\nمفاتيح العلوم - 190 ، 191 ، 218 ، 136 239 ، 247 ، 253\r\nمفيد ( شيخ ) - 432\r\nمقاتل بن زيد - 544\r\nمقداد بن اسود كندى ( - مقداد بن عمرو ابن ثعلبة الكندى ) - 308 ، 353 354 ، 368 ، 446 ، 507\r\nمقداد بن عمرو بن ثعلبة الكندى ( - مقداد بن الاسود ) - 344 ، 507\r\nمقدسى - 32\r\nمقدونيه - 168 ، 215\r\nمقصد اقصى - 17 ، 32 ، 33 ، 340 ، 349 351 ، 357 ، 371 ، 391 ، 400 408 ، 450 ، 452 ، 457 ، 466 467 ، 469 ، 493 ، 495 ، 519 523 ، 525 ، 534 ، 545 ، 547 552 تا 555 ، 584\r\nمقوقس - 373 ، 375 ، 429 ، 438\r\nمقوم بن عبد المطلب - 288\r\nمقيس بن صبابة - 389\r\nمكارم الاخلاق - 4\r\nمكحول ( غلام ) - 531\r\nمكحول ( مولى رسول اللّه ) - 438\r\nمكران - 192 ، 488\r\nمكرز بن حفص - 335 ، 371 ، 372 385\r\nمكرمة بن ابى جهل - 335\r\nمكسانيطس - 217\r\nمكشلينا ( - مكسلمينا ) - 151\r\nمكه - 19 تا 21 ، 31 ، 34 ، 37 ، 50 52 ، 54 ، تا 57 ، 94 ، 266 تا 268 ، 277 ، 278 ، 285 ، 287 288 تا 290 ، 295 تا 301 303 ، 312 ، 313 ، 314 ، 317 318 ، 321 ، 324 ، 327 ، 334 تا 338 ، 340 ، 342 ، 343 347 ، 348 ، 352 تا 354 356 ، 357 ، 359 ، 369 تا 372 ، 376 ، 382 ، 384 تا 387 ، 389 ، تا 391 ، 394 395 ، 402 ، 403 ، 409 ، 410 423 ، 425 ، 429 ، تا 432 ، 463 465 ، 489 ، 494 ، 502 ، 503 506 ، 514 ، 516 ، 517 ، 519 523 تا 525 ، 536 ، 553 562 ، 566 ، 570 ، 574 ، 575 578\r\nملاعب الاسنة ( - ابو براء عامر بن مالك ) 354\r\nملتان - 20\r\nملطيه - 170\r\nملكا - 150\r\nملكائية - 150\r\nملك اخير ( - يزدجرد ) - 254\r\nملكشاه سلجوقى ( جلال الدين ) - 485\r\nمليكة بن جرول بن مالك بن مسيب - 493\r\n\r\n","description":"","footnote":"","page_name":" 654 ","page_number":698},
  {"content":"\r\n\r\nممشوق ( تازيانه ) - 557\r\nمنا - 53 ، 54 ، 409 ، 410 ، 502\r\nمنات - 311 ، 390\r\nمناقب ابو المويد خوارزمى - 331\r\nمناهج السالكين - 559\r\nمناهج الطالبين - 54\r\nمنتخب تاريخ وصاف - 4\r\nمنتظم ابن جوزى - 103\r\nمنجاب بن راشد - 502\r\nمنذر بن جبلة بن حارث بن ابى شمر ، 262\r\nمنذر بن حسان ضبى - 478\r\nمنذر بن زبير - 533\r\nمنذر بن زيد - 396\r\nمنذر بن ساوى - 454\r\nمنذر بن عمرو بن خنيس - 321\r\nمنذر بن عمرو ساعدى - 354\r\nمنذر بن ماء السماء - 360\r\nمنذر بن منذر بن نعمان الاعور - 260\r\nمنذر بن نعمان الاعور بن امرؤ القيس - 233 234 ، 260\r\nمنذر بن نعمان بن حارث - 262\r\nمنذر بن نعمان بن منذر بن منذر بن ماء السماء - 261\r\nمنذر الاصغر - 262\r\nمنذر الاكبر بن حارث بن جبله - 262\r\nمنذر ثانى ( - منذر بن منذر ) - 242\r\nمنزله - 376\r\nمنشج بن يافث - 41\r\nمنف - 24\r\nمنوچهر - 183 ، 184 تا 188 ، 190 191 ، 200 ، 263 ، 585 .\r\nمنية بن الحجاج السهمى - 322 ، 337 338 ، 340 ، 341\r\nمواليد ائمه - 520\r\nمؤتفكات - 50 تا 52\r\nموته - 382 ، 383 ، 438\r\nمور ( قلعه ) ( - مانهير ) - 186\r\nموريقى - 217 ، 218\r\nموسى بن ظفر ( - سامرى ) - 92\r\nموسى بن عمران - 2 ، 15 ، 17 ، 75 ، 80 تا 105 ، 107 ، 114 ، 116 127 ، 129 ، 130 ، 141 ، 167 185 ، 201 ، 271 ، 274 ، 275 307 ، 312 ، 319 ، 320 ، 399 432 ، 485 ، 496 ، 557\r\nموشى ( - موسى ) - 80\r\nموص بن روبيل - 76\r\nموص بن عيص بن اسحاق - 76\r\nموصل - 48 ، 128 ، 130 ، 154 ، 223 255 ، 275 ، 452 ، 483 ، 484 574\r\nموغان بن نورد - 33\r\nموفق بن احمد الخوارزمى ( ابو المؤيد ) - 316\r\nمؤمن بن عبيد المرادى - 552\r\nمهاجر بن ابى اميه - 456 ، 465\r\nمهدد - 34\r\nمهدى ( ع ) - 148\r\nمهراب - 187\r\nمهران بن باذان - 476\r\nمهران بن بهرام رازى - 478 ، 483\r\nمهران ( - سفينه ) - 438\r\nمهرك - 226 ، 227\r\nمهر نرسى - 234 تا 236\r\n\r\n","description":"","footnote":"","page_name":" 655 ","page_number":699},
  {"content":"\r\n\r\nمهره - 455\r\nمهر هرمز بن مردانشاه - 251\r\nمهلائيل بن قينان - 24 ، 177\r\nميافارقين - 473\r\nميسره - 303 ، 304\r\nميقات ( واقعه ) - 81\r\nميكا - 79\r\nميكائيل - 19 ، 318 ، 331 ، 339 ، 413 323 ، 492 ، 493 ، 554 ، 555\r\nميمون - 75\r\nميمونه بنت حارث الهلاليه ( - ميمونه بنت حارث بن حزن بن بجير بن هزم بن رويبة بن عبد اللّه هلال بن عامر بن صعصعة ) ( - بره ) - 382 ، 385 413 ، 414 ، 428 ، 429 474\r\nميمونه بنت سعد - 438\r\nميمونه بنت عسيب - 438\r\nميمونة بنت على بن ابيطالب - 584\r\nمينوس - 166 ، 168\r\n\r\nن\r\nناجية بن جندب اسلمى - 369 ، 409\r\nناخور ( پدر آزر ) - 43 ، 48\r\nناخور بن تارخ - 57\r\nناشر بن عمرو بن شراحيل ( - نعيم ) - 264\r\nناشية بن اموس - 132\r\nناصر الدين بيضاوى ( قاضى ) - 141 176 ، 221 ، 254\r\nناصر بن محمد الحصيبى ( ابو الفتح ) - 17 266\r\nناصره ( قريه ) - 143\r\nنافع ( - ابو السائب ) - 438\r\nنافع بن عبد اللّه خزاعى - 493\r\nناهبه « 1 » ( - محمد ) - 438\r\nناهيد - 27\r\nنايل بن قيس - 545\r\nنايله - 57\r\nنايله دختر عمرو بن طرب ( - زبا ) - 256\r\nنايله ( صنم ) - 287\r\nنايله بنت الفرافصة - 512 ، 515 ، 519 523 ، 537\r\nنبط - 47 ، 48\r\nنجاشى - 81 ، 276 ، 277 ، 279 ، 311 312 ، 313 ، 373 ، 374 ، 402 406 ، 427 ، 428 ، 438\r\nنجد - 322 ، 354\r\nنجران - 243 ، 275 ، 404 ، 406 ، 408 465 ، 493\r\nنجف - 2 ، 522 ، 536 ، 538 ، 546 549 ، 564 ، 570 ، 579 ، 583\r\nنجى اللّه ( - نوح ) - 29\r\nنخچيرگان ( - نرسى ) - 228\r\nنخلس ؟ ( حوارى ) - 142\r\nنخلة ( بطن ) - 335 ، 393\r\nنخيلة - 572 ، 574\r\nنخيلين - 476\r\nنرسى - 475\r\nنرسى بن بلاش اشكانى - 220 ، 222\r\nنرسى بن بهرام ثانى ( - نخچيرگان ) - 228\r\nنرسى بن بيژن - 221\r\nنريمان - 182 ، 186 ، 187\r\n\r\n\r\n","description":"","footnote":"\r\n( 1 ) در چاپ تهران : راهبه .\r\n","page_name":" 656 ","page_number":700},
  {"content":"\r\n\r\nنزار بن معد بن عدنان ( - ابو ربيعة ، ابو اياد ) - 284\r\nنسا - 488 ، 504\r\nنسائى - 516\r\nنسر - 26 ، 27\r\nنسطور - 304\r\nنسطورا - 150\r\nنسطورس - 261 ، 262\r\nنسطوريه - 150\r\nنسناس - 264\r\nنصيبين - 144 ، 231 ، 245 ، 250 253 ، 317 ، 327 ، 473\r\nنضر بن الحارث - 313 ، 322 ، 339 340\r\nنضر بن ربيعة بن عمرو بن الحارث بن مسعوف ابن مالك بن غنم بن نمارة بن لخم - 255 ، 256 ، 270\r\nنضر بن كنانة ( - قريش ) - 284 285\r\nنطاة ( حصار ) - 377\r\nنظام التواريخ - 29 ، 221\r\nنعثل - 514\r\nنعمان بن اسود - 260\r\nنعمان بن امرؤ القيس - 233\r\nنعمان بن ايهم بن حارث - 262\r\nنعمان بن بشير انصارى - 523\r\nنعمان بن حارث بن جبلة - 262\r\nنعمان بن حارث بن جبلة ( - ابو كرب ، قطام ) - 262\r\nنعمان بن صفر العدوى - 461\r\nنعمان بن عمرو - 262\r\nنعمان بن مقرن مزنى - 477 ، 487\r\nنعمان بن منذر بن منذر - 261 ، 292\r\nنعمان بن الاصغر بن منذر الا بن اكبر - 262\r\nنعمان الاعور بن امرؤ القيس بن عمرو - 260\r\nنعيم بن ابى ربيعة اسلمى - 438\r\nنعيم بن النحام - 461\r\nنعيم بن سعد - 396\r\nنعيم بن مسعود غطفانى - 363\r\nنعيم بن مقرن - 488\r\nنعيم ( روز ) - 261\r\nنعيم ( - ناشر بن عمرو بن شراحيل ) - 264\r\nنعيم بن هبيرة الشيبانى - 545\r\nنفير - 438\r\nنفيسة بنت على بن ابيطالب - 584\r\nنفيسه بنت ميمونه - 304\r\nنفيع ( - ابو بكرة ) - 438\r\nنفيل - 38\r\nنفيل كنانى - 277\r\nنفيلة بن هاشم بن عبد مناف - 286\r\nنگارين ( - جاماسب ) - 239\r\nنمر - 574\r\nنمرود بن كنعان بن سام بن نوح - 43 تا 48 ، 76 ، 181 ، 191 ، 485\r\nنوبه - 32 ، 249 ، 474\r\nنوح بن لمك بن متوشلخ ( - ساكن ، ساكت ، سكت ، بشكر ) - 2 ، 15 ، 16 ، 17 26 ، 29 تا 33 ، 36 ، 39 ، 40 ، 43 44 ، 53 ، 55 ، 97 ، 142 ، 143 175 ، 284 ، 294 ، 459 ، 485\r\nنوذر - 468\r\nنوذر بن منوچهر - 174 ، 186 ، 187 تا 190 ، 192 ، 196\r\n\r\n","description":"","footnote":"","page_name":" 657 ","page_number":701},
  {"content":"\r\n\r\nنور الدين عبد الرحمن جامى - 16\r\nنورج بن سام بن نوح - 32\r\nنورد بن سام بن نوح - 33\r\nنورى ( امام ) - 18\r\nنوشجان - 281\r\nنوش‌زاد - 242 ، 243\r\nنوشيروان - 171 ، 172 ، 238 ، 241 تا 246 ، 252 ، 280 ، 281 ، 292 296\r\nنوفل بن حارث بن عبد المطلب - 288 392\r\nنوفل بن خويلد - 340\r\nنوفل بن عبد اللّه مخزومى - 361 ، 362 364\r\nنوفل بن عبد مناف - 285 ، 315\r\nنونا ( مادر ابراهيم خليل ) - 43 تا 45\r\nنون بن يوشع - 381\r\nنويفل ( - فرعون مصر ) - 133\r\nنهاوند - 254 ، 450 ، 486 ، 487\r\nنهروان - 247 ، 521 ، 568 ، 570 تا 572 ، 574 ، 577 ، 578\r\nنهيك - 438\r\nنياطوس - 248 ، 249\r\nنيره تو ( جبل همايون ) - 196\r\nنيشابور 224 ، 238 ، 504 ، 505\r\nنيطش - 472 ، 473\r\nنيقاس - 168 ، 169 ، 170\r\nنيقوماخس - 165\r\nنيك‌راى ( - قباد بن فيروز ) - 238\r\nنيل - 75 ، 80 ، 82 ، 89 تا 91 ، 133 319\r\nنيمروز - 193\r\nنينوى - 32 ، 128 تا 130\r\n\r\nو\r\nواثونا ( بطن ) - 326\r\nوادى الرمل - 401\r\nوادى السباع - 532\r\nوادى القرى - 38 ، 334 ، 381 ، 382\r\nوادى النعمان - 22\r\nوادى ايمن - 80 ، 85\r\nوادى قدس - 143\r\nواقد « 1 » ( ابو واقد ) - 438\r\nواقد بن عبد اللّه - 335\r\nواقدى - 337 ، 349 ، 350 ، 366 429\r\nوامق - 210\r\nوجيه الاخبار - 184\r\nوحشى - 348 ، 389 ، 453 ، 555\r\nود - 26\r\nوردان 579 ، 581\r\nوردان ( مولى رسول اللّه ) - 438\r\nوردان ( غلام عمرو عاص ) 537\r\nورقة بن نوفل بن اسد - 290 ، 304 307 ، 421\r\nوسطو خوس ازفر - 211\r\nوصى الاحمد ( على بن ابيطالب ) - 520\r\nولد هند ( - معاويه ) - 564\r\nولى اللّه ( - على بن ابيطالب ) - 520\r\nوليد بن حذيفة بن المغيرة - 347\r\nوليد بن زهير طائى - 354\r\nوليد بن عتبة بن ربيعة - 336 ، 339\r\n\r\n\r\n","description":"","footnote":"\r\n( 1 ) - در چاپ تهران : واقدى\r\n","page_name":" 658 ","page_number":702},
  {"content":"\r\n\r\nوليد بن عثمان - 519\r\nوليد بن عقبة بن ابى معيط - 437 ، 498 499 ، 507 ، 543 ، 553 ، 555 566\r\nوليد بن مصعب ( - ابو العباس ) - 81 ، 90\r\nوليد بن مغيرة - 311 ؛ 314 ، 330 ، 340 519\r\nوليعة بن مرثد - 273\r\nوهب بن عمير بن وهب الجمحى - 340\r\nوهب بن ابى عبيدة بن مسعود ثقفى - 475\r\nوهب بن قابوس مزنى - 351\r\nوهب بن عبد مناف بن زهرة بن كلاب - 280 289\r\nوهب بن منبه - 17 ، 76 ، 86 ، 87 ، 135 139 ، 158 ، 320\r\nوهرز ( - خرداد ) 279 ، 280 ، 281\r\nويس - 219\r\n\r\nه\r\nهابيل - 21 ، 22 ، 53\r\nهاجر - 49 ، 50 ، 53 ، 55 ، 56\r\nهاروت - 27 ، 28\r\nهارون ( برادر موسى ) - 2 ، 80 ، 81 ، 82 86 ، 87 ، 88 ، 91 تا 93 ، 95 99 تا 101 ، 103 ، 105 ، 107 115 ، 132 ، 137 ، 185 ، 319 399 ، 428 ، 496 ، 557\r\nهارون الرشيد - 296 ، 583\r\nهاشم بن عبد مناف ( - عمرو ؛ عمرو العلى ) - 285 ، 286 ، 447 ، 542 ، 557\r\nهاشم بن عتبة بن ابى وقاص - 461 ، 479 480 ، 483 ، 484 ، 544 ، 553\r\nهاشم بن المغيرة - 465\r\nهاله ( فرزند خديجه ) - 421\r\nهاله ( خواهر خديجه ) - 422 ، 423\r\nهامان - 86 ، 88 ، 89 ، 90\r\nهانى بن خطاب - 554\r\nهانى بن عمير - 545\r\nهبار بن الاسود - 389\r\nهبل - 57 ، 347 ، 388\r\nهبيرة بن ابى وهب - 361 ، 362\r\nهجر - 541\r\nهدهاد بن شراحيل - 264\r\nهذيل - 27 ، 390\r\nهرات - 210 ، 245 ، 504 ، 586\r\nهردوس - 139\r\nهردوس - 215\r\nهردوس الاصفر - 147\r\nهرقل - 218 ، 241 ، 249 - 250 ، 373 374 ، 458 - 459 ، 460 ، 462 467 ، 468 ، 469 ، 473\r\nهرقل ( دير ) - 136\r\nهرقل ( مدينه ) - 218\r\nهرم بن حيان عبدى - 502\r\nهرم بن حيان يشكرى ، - 502\r\nهرمز ( حاكم ايله ) - 457\r\nهرمز ( - كيسان ) - 438\r\nهرمزان - 478 ، 484 ، 498 ، 538\r\nهرمز بن بلاش اشكانى - 220\r\nهرمز بن شاپور ( - بطل ) - 226 ، 227 228\r\nهرمز بن نرسى ( - كوه‌بد ) - 229 231\r\n\r\n","description":"","footnote":"","page_name":" 659 ","page_number":703},
  {"content":"\r\n\r\nهرمز بن نوشيروان ( - ترك‌نژاد ) - 244 تا 248 ، 281\r\nهرمز بن يزدجرد ( - فرزانه ) - 236\r\nهرمز جان - 223\r\nهرمس ( - ادريس ) - 24\r\nهرى - 210\r\nهزار اسف پسر كيشواسف - 197\r\nهزار مرد - 457\r\nهشام - 438\r\nهشام بن امية المخزومى - 345\r\nهشام بن عاص - 458 تا 461\r\nهشام بن عبد الملك بن مروان - 243\r\nهشام بن عمرو بن الحارث العامرى - 315\r\nهشام بن المغيرة بن عبد اللّه بن عمرو بن مخزوم بن نقطه بن مرة بن كعب بن لوى بن غالب ( - ابى امية ) - 426 465\r\nهلال بن ابى هبيرة - 545\r\nهلال بن الحارث ( - ابو الحمراء ) - 438\r\nهلال بن علقمه - 481\r\nهلوت بن بلامت - 14\r\nهمام بن قبيصة - 545\r\nهماى بنت بهمن - 204 ، 206\r\nهمايون ( جبل ) ( - نيره‌تو ) - 196\r\nهمدان - 136 ، 223 ، 487 ، 488 ، 498 519 ، 549\r\nهمدان ( قبيله ) - 409 ، 552\r\nهند ( - هندوستان ) - 182 ، 200 ، 212 213 ، 227 ، 235 ، 243 ، 482\r\nهند ( - ام حبيبة ) - 427\r\nهند ( - ام سلمة ) - 426\r\nهند بن نباش ( - ابو هاله ) - 421\r\nهند فرزند خديجه و ابو هاله ) - 421\r\nهند بن حارثه - 438\r\nهند بنت عتبة بن ربيعة ( - آكلة الاكباد ) - 347 ، 348 ، 389 ، 542 ، 547 549 ، 560 ، 564 ، 576\r\nهند بنت عمرو بن حزام - 350 ، 351\r\nهند بنت عوف بن زهير بن الحرب - 428\r\nهند بنت نعمان الاعور - 260\r\nهند ( دير ) - 260\r\nهندوستان - 20 ، 32 ، 128 ، 185 ، 192 211 ، 212 ، 214 ، 234 ، 235 241 ، 243 ، 586\r\nهوازن - 391 ، 392 ، 394 ، 395\r\nهود بن شالخ بن ارفخشد بن سام بن نوح ( - هود بن عبد اللّه ) - 33 ، 35 ، 38 263\r\nهود بن عبد اللّه بن رباح بن حارث بن عاد بن عوص بن ارم بن سام ( - هود بن شالخ . . . ) - 33\r\nهوذة بن على حنفى - 373 تا 376\r\nهوز - 79\r\nهوشا - 128\r\nهوشع - 128\r\nهوشنگ - 174 ، 177\r\nهويه سنبا ( ذو الاكتاف ، شاپور . . . ) - 229\r\nهياطلة - 236 تا 238 240 ، 243 254\r\nهشيم بن عدى - 442\r\nهيرمند « 1 » ( - گشتاسب ) - 200\r\n\r\n\r\n","description":"","footnote":"\r\n( 1 ) - صحيح : هيربد .\r\n","page_name":" 660 ","page_number":704},
  {"content":"\r\n\r\nهيلاى - 216\r\n\r\nى\r\nيا رد ( - برد ، يرد بن مهلائيل ) - 24\r\nياساف بن اعوائيل - 76\r\nياسين ( پدر الياس ) - 107\r\nيافث بن نوح - 32 ، 40\r\nيافعى ( امام عبد اللّه ) - 342 ، 445 ، 450 469 ، 472 ، 474 ، 486 ، 505 تا 507 ، 522 ، 534 ، 536 546 ، 549 ، 556 ، 557 ، 578\r\nيأجوج - 41\r\nيثروب ( - شعيب ) - 79 يثرب - 267 تا 269 ، 297 ، 321 322 ، 327 ، 354 ، 363 ، 377 385 ، 389 ، 396 ، 401 ، 412 527\r\nيحنس ( حوارى ) - 148\r\nيحيى بن زكريا - 132 ، 138 تا 140 147 ، 219 ، 221 ، 289 ، 294 319\r\nيحيى ( حوارى ) - 142 ، 148 ، 149\r\nيحيى بن طلحة - 534\r\nيحيى بن على بن ابيطالب - 584\r\nيحيى بن قيس الخزاعى - 547\r\nيرد بن مهلائيل ( - برد ، يا رد ) - 24\r\nيرعش ( ارعش ، ابو كرب بن شمر . . . ) - 264\r\nيرموك - 462 ، 467 ، 469 ، 472\r\nيزدان‌بخش - 246\r\nيزدجرد بن بهرام ( - سپاه دوست ) - 236\r\nيزدجرد بن بهرام بن شاپور ( اثيم ) - 232 ، 233\r\nيزدجرد بن شهريار ( - ملك اخير ) - 253 ، 254 ، 477 ، 482 تا 488 504\r\nيزيد بن ابى سفيان - 458 ، 461 ، 465 467 ، 472\r\nيزيد بن اسد - 545\r\nيزيد بن امية - 545\r\nيزيد بن ثعلبة - 321\r\nيزيد بن حصين - 572 ، 573\r\nيزيد بن قيس نخعى - 510\r\nيزيد بن معاويه - 425 ، 426\r\nيزيد بن هالى - 560\r\nيزيد بن هبيرة - 545\r\nيس ( - حنظلة ) - 39\r\nيسار ( غلام ) - 338\r\nيسار ( مولى رسول اللّه ) - 438\r\nيسار بن سبع ( - ابو العاديه ) - 554\r\nيسرة بن مسروق عبسى - 473\r\nيشتاجر بن يعقوب ( - يشجر ) - 59\r\nيشجر ( - يشتاجر ) - 59 ، 76\r\nيشجب بن يعرب بن قحطان بن هود - 163\r\nيشكر ( - نوح ) 29\r\nيعرب بن قحطان بن هود النبى - 22 ، 55 124 ، 263\r\nيعفور ( درازگوش ) - 375\r\nيعقوب پيغمبر ( - اسرائيل ) - 17 ، 43 ، 50 57 ، تا 63 ، 69 تا 75 ، 81 ، 82 ، 102 114 ، 208 ، 294 ، 434\r\nيعقوب ( حوارى ) - 142 ، 148\r\nيعقوب بن طلحة - 534\r\nيعقوس ؟ ( حوارى ) - 147 ، 148\r\n\r\n","description":"","footnote":"","page_name":" 661 ","page_number":705},
  {"content":"\r\n\r\nيعلى بن امية - 406 ، 494 ، 519\r\nيعلى بن منبه ( - يعلى بن امية ) - 383 524 ، 525\r\nيعوق - 26 ، 27\r\nيغوث - 26 ، 27\r\nيقن بن اسود بن سام - 32\r\nيكسوم بن ابرهة - 279\r\nيلملم - 390\r\nيمامة - 39 ، 241 ، 265 ، 266 ، 373 441 ، 457 ، 461\r\nيمان بن جبل يعسى - 351\r\nيمن - 22 ، 50 ، 55 ، 100 ، 123 ، 124 149 ، 192 ، 193 ، 239 ، 241 242 ، 254 ، 263 ، 264 ، 266 تا 271 ، 273 ، 274 ، 276 ، 277 ، 279 تا 281 ، 286 ، 303 ، 360 ، 374 375 ، 406 ، 408 ، 409 ، 442 448 ، 449 ، 452 تا 454 ، 456 471 ، 494 ، 519 ، 524 ، 525 553 ، 560 ، 570 ، 577\r\nينبع ( بطن ) - 335\r\nيوحنا - 120 ، 121\r\nيوحنا ( حوارى ) - 216\r\nيوسف بن ياسف - 14\r\nيوسف بن يعقوب ( صديق ) - 5 ، 58 تا 77 ، 81 ، 89 ، 93 ، 113 ، 193 294 ، 319 ، 389 ، 434\r\nيوسف ( - ذو نواس ) - 274\r\nيوسف زليخا - 64\r\nيوسف نجار - 140 تا 142\r\nيوشع بن نون بن افرائيم بن يوسف - 90 ، 91 ، 97 ، 103 تا 105 ، 116 185\r\nيوشع ( نقيب موسى ) - 99 ، 101\r\nيوقنا ؟ ( حوارى ) - 142 ، 148\r\nيولس يهود ( يونس ) - 149 ، 150\r\nيونان - 24 ، 164 ، 165 ، 167 تا 169 209 ، 210 ، 214 ، 217\r\nيونس بن متى - 108 ، 128 تا 130\r\nيونس ( - يولس يهود ) - 150\r\nيهوأ بن مرى - 75\r\nيهودا بن يعقوب - 59 ، 62 ، 73 تا 75 113 ، 127\r\n\r\n","description":"","footnote":"","page_name":" 662 ","page_number":706},
  {"content":"\r\n\r\n\r\nفهرست مطالب\r\nجلد اول كتاب حبيب السير عنوان صفحه\r\nديباچهء كتاب 1 - 9\r\nافتتاح در ذكر اول مخلوقات 9 - 10\r\nگفتار در بيان اول چيزى كه خلعت پوشيد و در بزم مستى جام فرح انجام محبت نوشيد 10 - 11\r\nذكر خلق شدن طبقات آسمان و زمين 11 - 13\r\nذكر مجملى از احوال جان بنى الجان 13 - 15\r\nدر بيان احوال انبياء عظام 15 - 16\r\nگفتار در بيان آنكه از زمان خلقت آدم تا اوان ظهور خير الانام ص الى يوم القيامه چند سال منقضى شده 16 - 17\r\nذكر آدم عليه السّلام 17 - 18\r\nگفتار در بيان آفرينش آدم و حوا 19 - 22\r\nحديث استخراج ذريت ابو البشر 22 - 23\r\nذكر شيث عليه السلام 23 - 24\r\nذكر ادريس عليه السلام 24 - 25\r\nذكر رفع ادريس 4 به آسمان 25 - 26\r\nذكر ابتداء پرستش اصنام 26 - 27\r\nذكر هاروت و ماروت 27 - 29\r\nعنوان صفحه\r\nذكر نوح عليه السلام 29 - 30\r\nگفتار در بيان مجملى از عناد اهل عصيان 30 - 33\r\nذكر هود نبى 33\r\nگفتار در بيان تمرد قوم عاد 33 - 35\r\nذكر شديد و شداد 35 - 36\r\nذكر صالح پيغمبر 36 - 37\r\nگفتار در بيان كفر و طغيان ثمود 37 - 39\r\nذكر اصحاب رس 39 - 40\r\nذكر ذو القرنين اكبر 4 40 - 41\r\nگفتار در بيان نهضت ذو القرنين 41 - 42\r\nذكر ابراهيم عليه التحية و التسليم 42 - 44\r\nگفتار در بيان عصيان نمرود 44 - 46\r\nگفتار در بيان صعود نمرود 46 - 48\r\nذكر هجرت ابراهيم 4 48 - 49\r\nذكر تولد اسماعيل و اسحق 49 - 50\r\nذكر لوط عليه السلام 50 - 51\r\nذكر مبتلا شدن كفار 51 - 52\r\nگفتار در بيان بناى بيت الحرام 52 - 54\r\nذكر حج گزاردن ابراهيم 54 - 55\r\nذكر اسماعيل 4 55 - 57\r\n\r\n","description":"","footnote":"","page_name":" 663 ","page_number":707},
  {"content":"\r\n\r\nذكر اسحق 4 57 - 58\r\nگفتار در بيان سبب رنجش خاطر عيص 58 - 60\r\nذكر يوسف 4 60 - 61\r\nگفتار در بيان نشمه از هدايت آن مهر سپهر خوبى و دور افتادن او بجهة ضديت اخوان 61 - 64\r\nگفتار در بيان اسم و نسب زليخا 64 - 67\r\nگفتار در بيان مخلص يوسف از زندان 67 - 69\r\nگفتار در بيان ظهور قحط در ميان مردم 69 - 73\r\nگفتار در بيان مراسله يعقوب 73 - 74\r\nذكر انجام روزگار يوسف 74 - 75\r\nذكر اسباط 4 75 - 76\r\nذكر ايوب صبور 4 76\r\nگفتار در بيان بليات ايوب 76 - 79\r\nذكر شعيب 4 79\r\nگفتار در بيان شمه از ضلالت اصحاب مدين 79 - 80\r\nذكر موسى و هارون عليهم السلام 80 - 81\r\nگفتار در بيان شمه از طغيان فرعون 81 - 83\r\nحكايت هجرت موسى 83 - 85\r\nگفتار در بيان وصول موسى بوادى ايمن 85 - 87\r\nگفتار در بيان شهيد شدن آسيه 88 - 89\r\nذكر بيرون رفتن موسى از مصر 89 - 91\r\nذكر رفتن موسى بطور سينا 91 - 94\r\nقصه بقره 94 - 95\r\nذكر عصيان قارون 95 - 96\r\nذكر شمهء از حال خضر 96 - 99\r\nذكر توجه موسى و بنى اسرائيل بشام 99 - 100\r\nذكر وفات هارون 100 - 101\r\nصفت عصاى موسى 101 - 102\r\nبيان چگونگى تابوت سكينه 102 - 103\r\nذكر يوشع سلام اللّه عليه 103 - 104\r\nگفتار در بيان توج ؟ ؟ ؟ ؟ ؟ ؟ شع 104 - 105\r\nذكر كالوب بن يوفنا 105 - 106\r\nذكر حزقيل النبى 206 - 107\r\nذكر الياس نبى 107\r\nذكر ضلالت و گمراهى احب 107 - 209\r\nذكر اليسع بن اخطوب 4 - 109 - 110\r\nذكر ذو الكفل 4 - 110 - 111\r\nذكر مغلوب شدن بنى اسرائيل 112 - 113\r\nگفتار در بيان سلطنت طالوت 113 - 116\r\nذكر داود النبى 4 - 116\r\nگفتار در بيان سبب ذلت و فتنه داود عليه السلام 116 - 119\r\nذكر سليمان عليه السلام 119 - 120\r\nذكر بعضى از قضايا كه در زمان\r\nحيات داود روى نمود 120 - 122\r\nگفتار در بيان جلوس سليمان 122 - 123\r\nذكر ضيافت سليمان 123\r\nقصه بلقيس 123 - 125\r\n\r\n","description":"","footnote":"","page_name":" 664 ","page_number":708},
  {"content":"\r\n\r\nذكر فتنه سليمان عليه السلام 125 - 127\r\nذكر حديث رد خورشيد 127\r\nذكر نبوت اولاد سليمان 127 - 128\r\nذكر يونس بن متا عليه السلام 128 - 130\r\nذكر حكومت صديقه 130 - 131\r\nذكر شمه از احوال بخت النصر 131 - 136\r\nذكر عزير عليه السلام 136 - 137\r\nذكر شمه از احوال زكريا 137 - 138\r\nذكر شهادت زكريا 138 - 139\r\nذكر يحيى عليه السلام 139 - 140\r\nذكر حمل مريم 140 - 141\r\nذكر نبوت عيسى 141 - 143\r\nذكر زنده شدن سام بن نوح 143 - 146\r\nحكايت نزول مايده 146 - 147\r\nذكر رفتن مسيحا بسپهر خضرا 147 - 148\r\nذكر شمه از احوال حواريان 138 - 149\r\nذكر شمه از كيفيت مدينه حاضورا 149\r\nذكر شمهء از احوال يولس جهود 149 - 150\r\nذكر مجملى از حال اصحاب كهف 150 - 153\r\nذكر جريح راهب 153 - 154\r\nذكر جرجيس عليه السلام 154 - 156\r\nذكر شمشون عابد زاهد 156 - 157\r\nگفتار در بيان شمه از احوال حكما 157 - 158\r\nذكر لقمان عليه التحية و الغفران 158 - 160\r\nذكر صاب 160 - 161\r\nذكر فيثاغورث صورى 161 - 162\r\nجاماسب - سقراط 162 - 163\r\nجزء دوم در ذكر ملوك عجم و سلاطين عرب قبل از ظهور حضرت رسالت پناهى ص 174 - 175\r\nگفتار در بيان مجملى از وقايع 175 - 178\r\nذكر شمه از احوال جم و استيلاى ضحاك 178 - 181\r\nذكر فريدون بن اثفيان 181 - 183\r\nذكر ولادت اولاد فريدون 183 - 184\r\nذكر منوچهر 184 - 185\r\nگفتار در بيان لشكر كشيدن افراسياب 185 - 186\r\nذكر سام بن نريمان 186 - 187\r\nذكر نوذر بن منوچهر 187 - 188\r\nذكر لشكر كشيدن افراسياب 188 - 190\r\nذكر گرشاسب و بيان سلطنت كيان 190 - 191\r\nگفتار در بيان وقايع زمان كيكاوس 192 - 195\r\nذكر كيخسرو بن سياوش 195\r\nگفتار در ايراد بعضى از محاربات 196 - 198\r\nگفتار در بيان رنجش گشتاسب 198 - 199\r\n\r\n","description":"","footnote":"","page_name":" 665 ","page_number":709},
  {"content":"\r\n\r\nذكر سلطنت گشتاسب 199 - 200\r\nذكر زرشت 200 - 201\r\nگفتار در بيان مخالفت گشتاسب 201 - 204\r\nبهمن بن اسفنديار 204 - 205\r\nذكر مآل حال رستم بن زال 205 - 206\r\nذكر هماى بنت بهمن 206\r\nذكر دارب بن بهمن 207 - 208\r\nذكر مجملى از حال بنى الاصفر 208 - 209\r\nذكر اسكندر ذو القرنين 209 - 210\r\nذكر مجملى از صادرات افعال اسكندر 210 - 214\r\nذكر شمة از اخبار ملوك روم 215 - 218\r\nگفتار در بيان سلطنت اشكانيان 218 - 221\r\nگفتار در بيان احوال ساسانيان 221 - 222\r\nذكر احوال اردشير بابكان 222 - 224\r\nحكايت ولادت و سلطنت شاپور 224 - 225\r\nحكايت گرفتار شدن ضيزن 225 - 226\r\nذكر تولد و پادشاهى هرمز ابن شاپور 226 - 227\r\nذكر مانى نقاش 227 - 228\r\nذكر سلطنت بهرام بن بهرام 228 - 229\r\nذكر شاپور بن هرمز 229\r\nگفتار در بيان سلطنت شاپور ذو الاكتاف 229 - 231\r\nذكر اردشير بن اردشير 231 - 232\r\nولادت بهرام گور 232 - 234\r\nگفتار در ذكر توجه خاقان به قصد تسخير ايران 234 - 235\r\nيزدجرد بن بهرام 236 - 237\r\nگفتار در بيان مخالفت فيروز 237 - 238\r\nذكر بلاش بن فيروز و قباد ابن فيروز 838 - 239\r\nذكر ظهور مزدك 239 - 240\r\nذكر پادشاه عدالت‌نهاد انوشيروان 240 - 241\r\nگفتار در ذكر شمه از وقايع آنزمان 241 - 244\r\nذكر هرمز بن انوشيروان و مجملى از وقايع ايام سلطنت 244 - 246\r\nذكر خسرو پرويز بن هرمز و اختصاص يافتن بهرام بفتح و ظفر 247 - 249\r\nذكر شمه‌اى از وقايع ايام دولت پرويز 249 - 254\r\nگفتار در بيان شمه‌اى از احوال ملوك عرب 254 - 255\r\nذكر ملوك بنى لخم 255 - 258\r\nذكر ارتفاع لواء دولت عمرو بن عدى 258 - 261\r\nذكر حكومت ملوك بنى جفنه 261 - 263\r\n\r\n","description":"","footnote":"","page_name":" 666 ","page_number":710},
  {"content":"\r\n\r\nعنوان صفحه\r\nذكر ملوك بنى حمير 263 - 265\r\nذكر فتنهء يمامه 265 - 266\r\nذكر جامه پوشيدن تبع خانه كعبه را 267 - 269\r\nذكر سلطنت ربيعة بن نضر اللخمى 269 - 270\r\nذكر سطيح وشق 271\r\nگفتار در خواب ديدن مرئد 271 - 273\r\nذكر سلطنت ذو نواس 273 - 274\r\nحكايت عصيان ذو نواس 274 - 276\r\nذكر حكومت ابرهه 276 - 277\r\nذكر توجه ابرهه به قصد تخريب حرم 277 - 279\r\nحكايت لشكر كشيدن سيف ابن ذى يزن 289 - 280\r\nذكر سلطنت ذى يزن 280 - 282\r\nجزء سوم در بيان احوال حضرت سيد كائنات 283 - 286\r\nذكر انباشته شدن چاه زمزم 286 - 290\r\nذكر اسامى و القاب حضرت رسالت 291\r\nذكر حوادثى كه در وقت تولد حضرت رسالت در عالم بوقوع پيوست 291 - 295\r\nذكر تاريخ ولادت و بعثت و هجرت و وفات آنحضرت 295 - 298\r\nگفتار در بيان بعضى از احوال حضرت رسالت از طفوليت تا سن شباب 298 - 303\r\nعنوان صفحه\r\nذكر توجه حضرت بجانب شام و ازدواج با خديجهء كبرى بعد از مراجعت از بصرى 303 - 305\r\nذكر بناء خانه كعبه 305 - 306\r\nذكر ابتداء نزول وحى 306 - 308\r\nذكر نخستين كسى كه بشرف اسلام نائل شد و اسامى بعضى از اصحاب 308 - 309\r\nذكر دعوت حضرت علانيه مردم را 309 - 313\r\nگفتار درآمدن حضرت بشعب ابو طالب 313 - 317\r\nذكر عروج سيد كائنات 317 - 320\r\nذكر ابتداء اسلام انصار 320 - 322\r\nذكر جمع آمدن اشرار قريش 322 - 326\r\nذكر وقايع سال اول هجرت 326 - 330\r\nذكر وقايع سنه ثانيه 330 - 334\r\nذكر تتمه احوال سال دوم 334 - 342\r\nگفتار در ايراد وقايع سال سوم و غزوهء احد و برخى از حوادث 342 - 354\r\nذكر وقايع سنه اربعه 354 - 356\r\nذكر وقايع سال پنجم 356 - 367\r\nذكر وقايع سال ششم 367 - 376\r\nذكر وقايع سال هفتم 376 - 382\r\nذكر وقايع سال هشتم 382 - 396\r\nذكر وقايع سال نهم 396 - 404\r\nذكر وقايع سال دهم 404 - 412\r\nذكر وقايع سال يازدهم 412 - 419\r\n\r\n","description":"","footnote":"","page_name":" 667 ","page_number":711},
  {"content":"\r\n\r\nذكر غسل و تكفين سيد المرسلين ( ص ) در سال يازدهم 519 - 421\r\nذكر شمه‌اى از حال زوجات 421 - 429\r\nذكر اولاد و امجاد حضرت 429 - 437\r\nذكر اسامى كتاب و عمال و خدام و موالى حضرت 437 - 439\r\nذكر بعضى از معجزات 439 - 443\r\nجزء چهارم در ذكر وقايع ايام خلافت خلفاء راشدين 444 - 445\r\nذكر شمه‌اى از احوال ابو بكر صديق 445 - 448\r\nذكر خروج اسود عنسى در ولايت يمن 448 - 449\r\nذكر ارتداد قبايل طرب از ملت محمدى 449 - 451\r\nذكر شمه از حال مسيلمه 451 - 452\r\nذكر واقعه يمامه و قتل مسيلمه 453 - 454\r\nذكر برگشتن اهل بحرين از دين 454 - 455\r\nذكر حال بعضى ديگر از مرتدان 455 - 456\r\nگفتار در بيان اسلام مثنى بن حارثه 456 - 457\r\nذكر نهضت سپاه اسلام بجانب شام 458 - 460\r\nگفتار در بيان فتح بصرى 460 - 462\r\nذكر وفات ابى بكر 462 - 464\r\nذكر ازواج و اولاد ابى بكر 464 - 465\r\nگفتار در بيان احوال عمر 485 - 466\r\nذكر فتوحات شام و ممالك قيصر 467 - 474\r\nذكر فتوحات بلاد عراق و ممالك عجم 474 - 489\r\nذكر حج‌گزاردن خليفه ثانى 489 - 491\r\nذكر بعضى از فضايل اصحاب خليفه 491 - 493\r\nذكر ازواج و اولاد و جماعتى كه بر سر شغل و عمل بودند 493 - 494\r\nحكايت غرابت آيت شورى و پيمان بيعت صحابه با ذى النورين بخلاف رضاء شاه اولياء 494 - 497\r\nگفتار در بيان مجملى از احوال عثمان بن عفان 497 - 503\r\nذكر فتوحات در زمان عثمان بن عفان 503 - 507\r\nذكر ارتفاع غبار نزاع ميان سعيد بن عاص 507 - 508\r\nذكر پديد آمدن مذهب رجعت 508 - 509\r\nذكر هجوم طايفه از مخالفان عثمان 510 - 512\r\nذكر اشتعال اتش طغيان و سوختن خرمن عمر خليفه سوم 512 - 516\r\nذكر بعضى از فضايل عثمان 516 - 518\r\nذكر اسامى ازواج و اولاد و عمال عثمان 518 - 519\r\nگفتار در بيان مجملى از حال خجسته مآل مظهر العجائب\r\n\r\n","description":"","footnote":"","page_name":" 668 ","page_number":712},
  {"content":"\r\n\r\nامير المؤمنين على ابن ابيطالب عليه السلام 519 - 522\r\nذكر كيفيت بيعت با امير المؤمنين على عليه السلام 522 - 524\r\nذكر تفويض نمودن حضرت حكومت ولايات را بصحابه كبار 524 - 525\r\nذكر مخالفت طلحه و زبير 525 - 527\r\nذكر نهضت حضرت از مدينه بسوى بصره 527 - 529\r\nذكر وقايع معركه جمل 529 - 536\r\nذكر اسباب طغيان معاويه 536 - 538\r\nذكر توجه حضرت با سپاه بعزم رزم 538 - 545\r\nذكر زمان مقاتله صفين 545 - 546\r\nگفتار در بيان محاربه صفين 546 - 556\r\nذكر مراسله حضرت بمعاويه 556 - 559\r\nذكر انطفاء نايره جنك 559 - 566\r\nذكر احوال مصر در زمان حضرت 566 - 568\r\nذكر طغيان اصحاب بغى 568 - 570\r\nذكر مجملى از حال خوارج 570 - 575\r\nذكر واقعه و مصيبت آنحضرت 575 - 583\r\nذكر تعداد ازواج و اولاد عترت خير العباد 583 - 584\r\nاظهار شكر پروردگار باتمام جلد اول 584 - 587\r\nفهرست نامهاى اشخاص و امكنه و قبايل و كتب و فرق جلد اول 588\r\nاستدراك و غلطنامه 663\r\nفهرست مطالب كتاب 673\r\n\r\n","description":"","footnote":"","page_name":" 669 ","page_number":713},
  {"content":"\r\n . \r\n\r\n","description":"","footnote":"","page_name":" 670 ","page_number":714}
  ]