[
  {"content":"\r\n\r\nتاريخ اجتماعى ايران\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ اجتماعى ايران\r\nجلد هشتم\r\nبخش اول\r\nتأليف :\r\nمرتضى راوندى\r\nمؤسسه انتشارات نگاه\r\nتهران - 1374\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتاريخ اجتماعى ايران ( جلد 8 )\r\nبخش اول\r\nمرتضى راوندى\r\nچاپ اول : 1374\r\nتيراژ : 2000\r\nچاپخانه : نوبهار\r\nصحافى : ستاره\r\nليتوگرافى : علم و هنر\r\nحروف چينى : حروف نگارى نگاه\r\nمؤسسه انتشارات نگاه : خيابان 12 فروردين ، تلفن 6408971\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد هشتم\r\n\r\n[ بخش اول 
  ]\r\n\r\nپيشگفتار\r\nجلد هشتم تاريخ اجتماعى ايران مربوط به حيات ادبى مردم اين سرزمين از قرن دوم و سوم هجرى به بعد است خوشبختانه در ايران ، در پيرامون اوضاع سياسى ايران و آمد و رفت سلسله‌ها و جنگها و كشورگشايىها آثار متنوعى در دست است و عده‌يى از ارباب ذوق از شعرا و نويسندگان و ادبا و مورخان مطالبى سودمند در اين زمينه‌ها يادگار گذاشته‌اند . ولى در اين آثار كمتر به رابطه زمامداران يا مردم و وضع اقتصادى و اجتماعى اكثريت ، در اوضاع آشفتهء فئودالى بعد از اسلام سخنى به‌ميان آمده است .\r\nشعرا و مورخان نيز بيشتر به خصوصيات اخلاقى زورمندان و زندگى آميخته به تجمل و تشريفات آنان سخن گفته‌اند و كمتر شاعر و اديبى چون ناصر خسرو و اوحدى مراغه‌يى و سعدى و عبيد زاكانى به توصيف احوال كشاورزان و پيشه‌وران و ساير طبقات مثمر و فعّال جامعه مطلب آموزنده‌يى برشته تحرير درآورده است .\r\nدر اين مجلّد ، يعنى در جلد هشتم تاريخ اجتماعى ايران سعى شده است حيات ادبى ايران بعد از اسلام ، با توجه به وضع عمومى مردم و رابطهء شعرا و اهل فهم و ادب با اكثريت خلق ايران مطالبى گردآورى شده ، تا خوانندگان ضمن آشنايى با شعرا و نويسندگان ايران در 13 قرن اخير ، كم‌وبيش با وضع توده مردم ، و بيدادگرىها و مظالم مالكين و هيات حاكم زمان نسبت به توده مردم ، به اختلاف فاحشى كه بين ايران امروز با ايران قبل از استقرار مشروطيت وجود دارد آشنا كردند و در راه تامين حقوق فردى و اجتماعى خود بيش از پيش سعى و تلاش نمايند تا ايران عزيز در سايهء سعى و عمل در صف كشورهاى آزاد و آباد جهان قرار گيرد .\r\nچهارم ارديبهشت 1374\r\nمرتضى راوندى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست مطالب\r\nرشد و تكامل زبان و ادبيات فارسى 9\r\nادبيات ايران بعد از اسلام 40\r\nسير ادبيات فارسى پس از استقرار دولت‌هاى ملى 75\r\nنخستين نثرنويسان ايران بعد از اسلام 159\r\nادبيات فارسى بعد از حملهء مغول 303\r\nوضع فرهنگى و اجتماعى ايران در عهد سلاجقه 331\r\nوضع فرهنگى و اجتماعى ايران در عهد تيموريان 617\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nرشد و تكامل زبان و ادبيّات فارسى\r\nزبان مردم ايران مانند ساير نمودهاى اجتماعى و فرهنگى آن ، در طى تاريخ دستخوش تغييرات و تحولات فراوان شده است . قبل از آنكه محققان ، به اسرار خطوط ميخى دست يابند و اوستا مورد پژوهش دقيق قرار گيرد ، تاريخ ادبيات باستانى ما كمابيش مبهم و مكتوم بود . به احتمال قوى ، قبل از اختراع خط و كتابت ، آرياييهايى كه در سرزمين ايران سكونت گزيده بودند و از راه كشاورزى و دامدارى امرار معاش مىكردند در ساعات فراغت ، از ترانه‌ها ، آوازها ، افسانه‌ها ، قصه‌ها ، معماها و اسطوره‌هايى كه به مدد حافظه از نسلى به نسل ديگر منتقل مىشود بهره‌مند مىشدند ؛ يعنى در حقيقت از نوعى ادبيات ذهنى بسيار ابتدايى لذت مىبردند .\r\nدر سال 1802 ميلادى « گروتفند « 1 » » كليد قرائت خطوط ميخى را به‌دست آورد و « كريستيان بار تولد » قواعد دستورى زبان اوستا و پارسى باستانى را نشان داد . و لغت‌نامه‌يى براى اين زبان كهن تنظيم نمود و « انكتيل دوپرون » در سال 1771 ميلادى ، اوستا را به زبان خارجى ترجمه كرد و « جكسون » قواعد اين زبان را شرح داد .\r\n« دياگونوف » تاريخ ماد را نوشت و شرق‌شناسان آلمانى ، فرانسوى ، شوروى و انگليسى و دانماركى و جز اينها هريك در راه احياى گوشه‌هايى از ادبيات و تاريخ باستانى ما قدمهايى برداشتند . علاوه‌براين ، انتشار و اشاعهء تاريخ فرهنگ و تمدن باستانى يونان و روم قديم و آشنا شدن محققان فرنگى و ايرانى به روابط سياسى ، اقتصادى ، جنگى و\r\n\r\n\r\n","description":"","footnote":"\r\n( 1 ) .  Grotefend \r\n","page_name":" 9 ","page_number":9},
  {"content":"\r\n\r\nفرهنگى ايران با اين‌دو كشور متمدن باستانى به روشن شدن قسمتى از تاريخ باستانى ما كمك كرد . اكنون با رعايت اختصار منابع زبان فارسى را مورد مطالعه قرار مىدهيم .\r\nزبان‌هاى ايرانى را مىتوان برحسب مراحل تحول به سه دسته تقسيم كرد :\r\n\r\nمنابع زبان فارسى\r\nالف - زبان‌هاى ايرانى كهن ؛ ب - زبان‌هاى ايرانى ميانه ؛ ج - زبان‌هاى ايرانى كنونى .\r\nالف - زبان‌هاى ايرانى كهن : زبان‌هاى ايرانى كهن ، شامل السنهء ذيل است :\r\n1 - مادى : به اين زبان ، مردم مغرب و مركز ايران تكلم مىكردند و از زبان شاهان سلسلهء « مادى » نيز از سال 835 قبل از ميلاد به بعد در كتيبه‌هاى شاهان آشور نام برده شده است . ماخذ عمدهء ما ، از زبان مادى ، كلمات و عباراتيست كه در كتيبه‌هاى شاهنشاهان هخامنشى ، كه جانشين شاهان « مادى » بودند ، به‌جاى مانده است . » « 1 »\r\n2 - فارسى باستان : اين زبان كه فرس قديم و فرس هخامنشى نيز خوانده شده ، زبان مردم پارس و زبان رسمى ايران در دورهء هخامنشيان بود ؛ و آن با سانسكريت و اوستايى خويشاوندى نزديك دارد مهمترين مداركى كه از زبان پارسى باستان در دست است ، كتيبه‌هاى شاهان هخامنشى است ، كه قديمىترين آن مربوط به حدود 610 قبل از ميلاد و تازه‌ترين آنها از اردشير سوم ، 338 قبل از ميلاد است .\r\nمهمترين اثر از زبان مورد بحث ، كتيبهء « بيستون » است كه به امر داريوش بر صخرهء بيستون ، كنده شده . اين كتيبه‌ها به خط ميخى نوشته شده و از مجموع آنها قريب 500 لغت به زبان پارسى باستان استخراج مىشود . . . صرف و نحو پارسى باستان و اوستا ، هرچند ، نظر به كافىنبودن متون موجود ، كاملا شناخته نيست ، ولى مىتوان آن را در همان درجهء وسعت قديم‌ترين زبان هندى كه شناخته شده ، دانست ؛ روش صرف افعال در اين زبان بسيار پيچيده و مفصل است . . . »\r\n3 - زبان اوستايى : زبان اوستايى ، زبان مردم قسمتى از نواحى مشرق و شمال شرقى ايران بود و كتب مقدس دينى اوستا ، در ادوار مختلف بدين زبان تاليف شده . سرودهاى زردشت ( قسمتى از گاتها ) كه قديم‌ترين بخش اوستا محسوب مىشود ، از لهجهء كهن‌ترى از زبان مورد بحث حكايت مىكند . اوستا به خطى نوشته شده كه به نام خط اوستايى يا « ديندبيرى » معروف است ؛ و آن در اواخر دورهء ساسانى ( احتمالا در حدود قرن\r\n\r\n\r\n","description":"","footnote":"\r\n( 1 ) . دكتر يار شاطر : زبانها و لهجه‌هاى ايرانى ، مجله دانشكده ادبيات دانشگاه تهران ، 5 : 1 - 2 ، ص 11 و 14\r\n","page_name":" 10 ","page_number":10},
  {"content":"\r\n\r\nششم ميلادى ) از خط پهلوى استخراج و تكميل گرديده است . « 1 »\r\n4 - زبان‌هاى ايرانى ميانه : اين زبانها ، فاصل ، بين زبان‌هاى كنونى ايرانند . دشوار مىتوان گفت كه زبانهاى ميانه از چه تاريخى آغاز شده‌اند ، ولى از كتيبه شاهنشاهان متأخر هخامنشى ، مىتوان دريافت ، كه زبان پارسى باستان ، از همان ايام رو به سادگى مىرفته ؛ به همين مناسبت ، اين جريان را مقدمهء ظهور پارسى ميانه ( پهلوى ) در اواخر دورهء هخامنشى مىدانند .\r\n5 - پارتى ( پهلوى اشكانى ) : زبان قوم پارت ، از اقوام شمال شرقى ايران است و زبانى است كه در عهد اشكانيان رواج داشته . از اين زبان دو دسته آثار موجود است ؛ نخست ، آثارى كه به خط پارتى - كه مقتبس از خط آرامى است - نوشته شده . ديگر ، آثار مانوى است ، كه به خط مانوى - مقتبس از خط سريانى ، ضبط گرديده است . . . از مهمترين اين آثار ، روايت پارتى كتيبهء شاپور اول بر ديوار كعبهء زردشت ( نقش رستم ) و كتيبهء نرسى در ( پايكولى ) و كتيبهء شاپور اول در حاجىآباد فارس است .\r\nاسناد سفالى كه در اكتشافات اخير « نسا » شهر قديمى پارتى به‌دست آمده ، به خط آرامى است و اكنون مسلم است كه زبان اين اسناد پارتى است ، نه آرامى .\r\n6 - مانوى : آثار مانوى پارتى ، از جملهء آثارى است كه در اكتشافات اخير آسياى مركزى ( تورفان ) به‌دست آمده . اين آثار همه به خطى كه معمول مانويان بوده و مقتبس از خط سريانى است ، نوشته شده است . . . اين آثار را مىتوان به دو قسمت تقسيم كرد ، يكى ، آنهايى كه در قرن‌هاى سوم و چهارم ميلادى نوشته شده و زبان پارتى اصيل است .\r\nديگر ، آثارى كه از قرن ششم به بعد نوشته شده و محتملا پس از متروك‌شدن زبان پارتى براى رعايت سنّت مذهبى بوجود آمده است . . . متون پارسى و پارتى ، كه به خطى كه مانويان از سريانى اقتباس كرده‌اند ، نوشته شده ، چون اسنادى است كه پايه‌هاى محكمى براى مطالعهء دوران وسطاى تاريخ زبان باختر ايران محسوب مىشود . . . »\r\n7 - پارسى ميانه : از اين زبان ، كه صورت ميانهء پارسى باستان و پارسى كنونى است و زبان رسمى ايران در دورهء ساسانى بوده ، آثار مختلفى به‌جا مانده است ، كه آنها را مىتوان به چند دسته تقسيم كرد :\r\n1 - كتيبه‌هاى دورهء ساسانى ، كه به خطى مقتبس از خط آرامى ، ولى جدا از خط پارتى نوشته شده ؛ مهمترين كتيبهء زبان پهلوى ، كتيبهء شاپور اول در كعبهء زردشت ( نقش\r\n\r\n\r\n","description":"","footnote":"\r\n( 1 ) محمد معين : مزديسنا و ادب پارسى 1338 ، ص 172 به بعد .\r\n","page_name":" 11 ","page_number":11},
  {"content":"\r\n\r\nرستم ) است ؛ از كتيبه‌هاى ديگر ، مىتوان كتيبه‌هاى « كريتر » موبد ساسانى در « كعبهء زردشت » و « نقش رستم » و « سرمشهد » و « نقش رجب » و كتيبهء « نرسى » را در « پايكولى » نام برد . « 1 »\r\n2 - سغدى ، اين زبان در كشور سغد - كه سمرقند و بخارا از مراكز آن بودند - رايج بوده است . زبان سغدى ، زبان بين المللى آسياى مركزى به شمار مىرفت و تا چين نفوذ داشت . آثار سغدى هم از اكتشافات اخير آسياى مركزى و چين است . اين آثار را مىتوان از چهار نوع شمرد : آثار بودايى ، آثار مانوى ، آثار مسيحى و آثار غير دينى . - از اين ميان آثار بودايى بيشتر است .\r\nخط سغدى ، خطى است مقتبس از خط آرامى و بسيارى از آثار بودايى و روايات سغدى ، بدين خط است .\r\nآثار مسيحى به خط سريانى و آثار مانوى به خط خاص مانويان نوشته شده است .\r\nزبان سغدى در برابر نفوذ زبان فارسى و تركى به‌تدريج از ميان رفت ؛ ظاهرا ، اين زبان تا قرن ششم هجرى باقى بوده است . 3 - زبان ختنى ، يكى از زبان‌هاى پارسى ميانه است ، كه منابع بسيار از آن ، در دسترس ما مىباشد ، زبانى است كه سابقا در سرزمين قديم ختن ( در جنوب شرقى كاشمر ) بدان تكلم مىشد . . . زبان ختنى دو شكل كاملا متقاوت دارد :\r\nقديم و متأخر . زبان ختنى قديم ، داراى صرف‌ونحوى بسيار پيچيده و حالات اسمى و فعلى ، مفصل است . براى آشنايى با ادبيات ختنى ، اشعارى كه از يك مجموعهء كهن مذهبى به‌دست آمده ، نقل مىكنيم : ترجمه : « بهار آمده است . در زمين گرماست . گلهاى رنگارنگ در همهء درختان شكوفه داده‌اند . پيچك ( ها ) جوانه زده . آنها در باد سخت ، تاب مىخورند . نسيمى كه از درختان مىگذرد ، عطرآگين است . استخرهاى پرلبلاب « 2 » چشمه‌ها ، بركه‌ها و تپه‌ها نشاطانگيزند . پرندگان ، مكرر ، دلنشين‌ترين آوازها را مىخوانند . آبها ، بر كران سبز چشمه‌ساران روان گشته‌اند . . . » « 3 »\r\n4 - خوارزمى ، زبان خوارزمى معمول خوارزم بوده و ظاهرا تا حدود قرن هشتم هجرى رواج داشته است ؛ و پس از آن جاى خود را ، به زبان فارسى و زبان تركى سپرده است .\r\nكشف آثار زبان خوارزمى ، گذشته از كلماتى كه ابوريحان بيرونى در آثار الباقيه ذكر كرده ، به‌كلى تازه است و از سال 1927 ميلادى آغاز گرديده . . . آثار خوارزمى همه به خط\r\n\r\n\r\n","description":"","footnote":"\r\n( 1 ) . زبانها و لهجه‌هاى ايرانى ، پيشين ، ص 26 و 27 .\r\n( 2 ) . همان كتاب ، ص 28 .\r\n( 3 ) گياه ، پيچك .\r\n","page_name":" 12 ","page_number":12},
  {"content":"\r\n\r\nعربى نوشته شده ، ولى هنوز ، خواندن و تعبير آنها پايان نيافته است . . . زبان خوارزمى ، با زبان نواحى اطراف ، يعنى زبان سغدى و سكايى ( ختنى ) و آسى ، نزديك است . در زبان خوارزمى چنان كه از مقدمة الادب و نسخ فقهى برمىآيد ، عده‌يى لغات فارسى و عربى وارد شده ، كه حاكى از تاثير اين دو زبان در خوارزمى است .\r\nج - زبان‌هاى ايرانى كنونى ؛ شامل زبان‌هاى زير است :\r\n1 - فارسى نو ( درى ) ، اين زبان ، مهمترين زبان‌ها و لهجه‌هاى ايرانى است و دنبالهء فارسى ميانه ، پهلوى و پارسى باستان است ، كه از زبان قوم پارس سرچشمه مىگيرد . اين زبان ، از قرن سوم و چهارم به بعد ، پس از تشكيل دربارهاى مشرق در عهد اسلامى به صورت رسمى درآمد و به اسامى مختلف ، مانند : درى ، پارسى درى ، پارسى و فارسى ، خوانده‌اند . اين زبان ، چون جنبهء دربارى و ادارى يافت ، زبان شعر و نثر آن نواحى شد و اندك‌اندك ، شاعران و نويسندگان ، بدين زبان شروع به شاعرى و نويسندگى كردند و چندى نگذشت كه استادان مسلمّى ، مانند : رودكى ، دقيقى و فردوسى و كسائى و ديگران در قرن چهارم ظهور كردند و بدين لهجه ، آثار گرانبهايى پديد آوردند ؛ و كتابهاى بزرگ به نثر در همين لهجه پرداختند و منتشر كردند و بعدها در نواحى ديگر ، شاعران و نويسندگان ، از اين زبان رسمى استفاده كردند . و با گذشت زمان ، رو به تكامل رفت و به تدريج بسيارى از تركيبات و مفردات و برخى از اصول صرف و اشتقاق زبان عربى در آن راه جست و لهجه‌اى كه در قرون متأخر معمول شده است ، از اين راه پديد آمده است . « 1 »\r\nزبان فارسى جديد ، از زبانى كه صرف‌ونحوى پيچيده و معقّد داشته ، به زبانى بسيار ساده تبديل شده و از قيود تصريفى ايران باستان ، رهايى يافته است : زبان پارسى از اواخر دورهء ساسانى توسعه يافته . . . زبان فارسى در قواعد دستورى ، دنبالهء پارسى ميانه است و با آن تفاوت چندانى ندارد .\r\nاينك نمونه‌يى از شعر فارسى درى :\r\nفردوسى طوسى ، احياكننده زبان و ادبيات پارسى در شاهنامه ، كه در حدود 384 هجرى قمرى به پايان رسيده ، پس از ذكر نبرد شوم رستم ، قهرمان سكزى با پسر ناشناختهء خود سهراب ، زبان حال رستم را چنين بيان مىكند :\r\n چو بشنيد رستم سَرَش خيره گشت * جهان پيش چشم اندرش تيره گشت\r\nهمى بىتن و تاب و بىتوش گشت * بيفتاد از پاى و بيهوش گشت \r\n\r\n\r\n","description":"","footnote":"\r\n( 1 ) . ذبيح إله صفا : تاريخ ادبيات در ايران ، ج 1 ، چاپ دوم ، ص 159 .\r\n","page_name":" 13 ","page_number":13},
  {"content":"\r\n\r\n بپرسيد از آن پس كه آمد به هوش * به دو گفت با ناله و با خروش\r\nبگو تا چه دارى ز رستم نشان * كه گُم باد نامش ز گردنكشان « 1 » \r\n2 - زبان آسى ( آستى ) ، زبانى است كه در قسمتى از نواحى كوهستانى قفقاز مركزى رايج است و در آن دو لهجهء مهم را مىتوان تشخيص داد . . . آسى ، در ميان زبانهاى ايرانى كنونى ، مقامى خاص دارد . اين زبان ، يكى از زبانهاى بسيار معدودى است كه زبان فارسى در آن تقريبا نفوذى نيافته و بسيارى از خواص زبان‌هاى كهن ايران را تاكنون محفوظ داشته است . « 2 »\r\n3 - پشتو ، اين زبان ، زبان محلى مشرق افغانستان و قسمتى از ساكنان مرزهاى شمال غربى پاكستان است . هرچند زبان‌هاى فارسى و عربى ، در اين زبان نفوذ يافته ، پشتو بسيارى از خصوصيات اصيل زبانهاى ايرانى را حفظ كرده و خود لهجه‌اى مختلف دارد ؛ مانند : وزيرى ، آفريدى ، پيشاورى ، قندهارى و غيره .\r\nزبان پشتو ، پس از طى يك دورهء طولانى كه در نزد تحصيل‌كردگان مكتوم و در محاق « 3 » بود ، در سالهاى اخير ، بيشتر در ميان ملت افغان متداول و رايج شده و ادبياتى پديد آورده است .\r\nاز جمله : ديوانهاى شعرى ، كه به اين زبان تصنيف شده ، ديوان خوشحال خان خطك ، معاصر « اورنگ زيب » است .\r\nاينك نمونه‌اى از ترجمهء اشعار او :\r\nبيا و اين داستان را گوش كن ! خوب و بد در آن نشان داده شده است ، هم عبرت است و هم نصيحت . خردمندان ، به آن توجه كنيد .\r\nنظرى بدين شعر نشان مىدهد ، كه عربى و فارسى كاملا در آن مخلوط شده است و همهء اشعار « خوشحال » نيز به همين منوال است .\r\n4 - بلوچى ، اين زبان در قسمتى از بلوچستان و همچنين در بعضى نواحى تركمنستان شوروى رايج است .\r\nدر بلوچستان ، علاوه‌بر بلوچى ، زبان ديگرى نيز به نام « براهويى » متداول است ، كه از جمله زبانهاى بوميان هندوستان ، قبل از نفوذ اقوام آريايى است . زبان بلوچى ، لهجه‌اى مختلف دارد ، كه مهمترين آنها ، بلوچى غربى و بلوچى شرقى است ، كه هريك نيز تقسيمات فرعى دارد .\r\n\r\n\r\n","description":"","footnote":"\r\n( 1 ) . شاهنامه ، چاپ بروخيم ، ج 2 ، ص 3 . 5\r\n( 2 ) . زبانها و لهجه‌هاى ايرانى ، پيشين ، ص 32 .\r\n( 3 ) . ناشناخته و پوشيده .\r\n","page_name":" 14 ","page_number":14},
  {"content":"\r\n\r\nجهانگردان ، اشعار حماسى و چكامه‌هايى از بلوچى ضبط كرده‌اند ، براى آشنائى با ادبيات بلوچى ، قطعه زير را نقل مىكنيم :\r\nترجمه : اى كبوتر و قمرى در ميان پرندگان ، اى پيك حال من ، به سوى دلبرم ، دور پرواز كن ، اى پرنده خاكسترى فام ، دعاى من همراه تست . از تخته سنگ شب و از صخره خشن ، چون طيور پرواز كن . به سراى محبوب من دراى و بر طرف راست بستر او بنشين .\r\n5 - كردى ، كردى نام عمومى يك دسته از لهجه‌هايى است كه در نواحى كردنشين تركيه ، ايران و عراق رايج است . بعضى از اين زبانها را بايد زبانى مستقل شمرد ، چه تفاوت آنها با كردى بيش از آن است كه بتوان آنها را با كردى پيوسته دانست . . . اين زبان ، نمونه خوبى از گروه شمال غربى السنه ايرانى است و مانند خود فارسى ، تحت تأثير تغييرات صوتى عمده‌اى قرار گرفته ، اينك نمونه‌اى از اشعار آن زبان :\r\nترجمه : سه دختر ، پادشاه پريان بودند . روزى به چشمهء گلهاى سرخ رفتند . جامه‌هاى خود را كه از بال پرندگان بود ، به درآوردند . و در ميان استخر گلهاى سرخ فرورفتند . » « 1 »\r\n\r\nزبان اوستا\r\nزبان كتابهاى مقدس اوستا ، باستانىترين زبان ايرانى است كه به نظر دانشمندان رسيده ، اين زبان از لحاظ قواعد دستورى بسيار كهنه و مهجور است و از اين رهگذر كم‌وكاستى از سنسكريت و دائى ندارد ، جنبهء تصريفى زبان اوستا ، بسيار نمايان است و افعال و اسامى و ضماير آن صرف مىشود و انواع گوناگون پايه‌هاى اسمى و فعلى دارد . . . بخش‌هاى گوناگون اوستا در ازمنهء متفاوت و سرزمين‌هاى مختلف بوجود آمده و بنابراين بديهى است كه زبان آن يك دست نيست . - در اوستا دو لهجهء اصلى و مشخّص به چشم مىخورد : يكى لهجهء « گاتاها » و لهجهء بخش ديگر اوستا كه على الرسم لهجهء « خرده اوستا » خوانده مىشود .\r\nاخيرا دانشمندان شوروى به‌منظور حل مسأله معضل زمان پيدايش اوستا ، از مدارك باستان‌شناسى استفاده كرده‌اند .\r\nباستان‌شناسان شوروى در اراضى سغد باستانى ( نزديك سمرقند ) تمدن‌هاى پيشرفتهء كشاورزى كشف كرده‌اند ، كه طبق مدارك باستان‌شناسى ، مربوط به ربع دوّم هزارهء اول قبل از ميلاد مىباشد و به اتكاى اسناد مزبور مىتوان گفت كه در آن دوران در واحه‌هاى آسياى ميانه و شمال افغانستان ، توليدات كالايى و مقّدمات زندگى شهرى و پيشه‌ها ( كوزه‌گرى و پارچه‌بافى ) و بالنتيجه دادوستد و بازرگانى وجود داشته و مردم زندگى\r\n\r\n\r\n","description":"","footnote":"\r\n( 1 ) . محمّد معين : فرهنگ فارسى ، از ص چهار تا بيست و نه . ( نقل و تلخيص )\r\n","page_name":" 15 ","page_number":15},
  {"content":"\r\n\r\nمستقر و پايدارى در شهر گونه‌ها ايجاد كرده بودند و خانه‌هايى با پى آجرى بنا كرده بودند و به ساختن آلات آهنى آشنا بودند . . . چون جامعه‌يى كه در اوستا وصف آن آمده فاقد نقاط مسكونى شهرگونه و پيشه‌هاى گوناگون بوده ، به احتمال قوى مربوط به دورانى قديم‌تر از ربع دوم هزاره اول ق . م ، بوده است . . . در اوستا كوچكترين ذكرى از پول و اصول مالياتى و جاده‌هاى پستى و ساتراب‌نشين‌ها و ديگر موسسات پادشاهى هخامنشيان به‌ميان نيامده ؛ و حال آنكه در نيمهء دوم قرن ششم ميلادى ، حكومت هخامنشيان در ايران و آسياى ميانه برقرار شده و اقوام و قبايل گوناگون ايرانى زبان در آن عهد با مؤسسات مذكور سروكار داشته و نيك از آن مطلع بوده‌اند . » « 1 »\r\n« در طى دهه‌هاى اخير كتابخانهء دانشگاه كپنهاك كه بزرگترين مجموعه نسخ خطى اوستا را در اختيار دارد ، به طبع نسخ خطى پارسى باستانى همت گماشته است . مهمترين كتابى كه در قواعد دستورى زبان اوستا نوشته شده به قلم « كريستيان بارتولمه » تحت عنوان زبان اوستا و پارسى باستانى مىباشد ، كتاب « جكسون » كه قواعد و ساختمان دستورى زبان اوستا را شرح مىدهد و با قواعد دستور سنسكريت مقايسه مىكند ، نيز سودمند است ، همچنين لغت‌نامه ايران باستانى بارتولمه دو رسالهء « گلدنر » و ترجمهء اوستا به زبان‌هاى اروپايى كه توسط « انكتيل دوپرون » به‌عمل آمده ( 1771 ميلادى ) و ديگر ترجمه‌هاى شرق‌شناسان آلمانى و شوروى در احياء زبان اوستايى مؤثر افتاده است . » « 2 »\r\nاز ديرباز كتيبه‌هاى فارسى باستان در ويرانه‌هاى پرسپوليس ، تختگاه باستانى هخامنشيان ، توجه جهانگردان را به خود جلب نموده است ، در دوره صفويه « پيترودلاواله » جهانگرد ايتاليايى و « شاردن » فرانسوى « كارستن نيبور » « 3 » دانماركى ، رونوشتهايى از كتيبه‌هاى استخر برداشتند و به قسمت‌هايى از اسرار اين خط آشنا شدند ؛ بالاخره در سال 1802 ميلادى گروتفند به كشف راز كتيبه‌ها همت گماشت و موفق به يافتن كليد قرائت خطوط ميخى گشت ، به‌نظر اورانسكى ، نويسندهء فقه اللغّه ايرانى :\r\n« كشف گروتفند نمونه درخشانى از انتظام تعقّل و تفكر منطقى بود و واقعا از لحاظ تاريخ مشرق باستانى و زبانشناسى ايرانى و هند اروپايى عصر جديدى را آغاز كرد . . . تا زمانىكه اسناد « هيتى » كشف نشده بود ، كتيبه‌هاى ميخى پارس باستانى را ، دانشمندان ، قديم‌ترين متون هند و اروپايى مىشمردند .\r\n\r\n\r\n","description":"","footnote":"\r\n( 1 ) . همان كتاب ، ص . 9 .\r\n( 2 ) . م . ارانسكى : مقدمه فقه اللّغه ، ترجمهء كريم كشاورز ، ص 88 به بعد .\r\n( 3 ) .  Carsten Niebuhure \r\n","page_name":" 16 ","page_number":16},
  {"content":"\r\n\r\n\r\nاهميت تاريخى كتيبه‌ها\r\nاهميت تاريخى كتيبه‌هاى ميخى پارسى باستانى ، بيرون از حدّ است كتيبه‌هاى مزبور اسنادى اصيل و تاريخى است كه بر حيات مردم ايران و سرزمين‌هاى مجاور آن در اواسط هزاره اول قبل از ميلاد پرتو مىافكند و با وقايعى كه نقل مىكنند هم‌عصر مىباشند و به همان صورتى كه دو هزار و پانصد سال پيش نقل شده ، به‌دست ما رسيده است و دستخوش هيچگونه دستكارى و تصحيح نگشته است ، اين كتيبه‌ها ، تاريخچهء تاسيس امپراتورى هخامنشيان و اصل و تبار سلالهء زمامدار ، و مبارزه به‌خاطر تاج و تخت و غيره مىباشد ، اطلاعاتى كه كتيبه‌ها دربارهء كشورها و نواحى جزو پادشاهى هخامنشى و حدود آن مىدهند مهمتر است ، مثلا داريوش اول در يكى از كتيبه‌هاى خويش كه در استخر نقل شده ، چنين مىگويد :\r\nاين پادشاهى كه من دارم ، از سكايان كه آن سوى سغدند تا حبشه از هند تا سارد اين كشورها كه تحت حكومت من درآمدند ، به خواست « اهورامزدا » من شاه آنها هستم ؛ پارس ، شوش ( سوزيانا ) بابل ، آشور ، عربستان ، مصر ، ايالت كنار دريا ، ساردها ، يونيه ، ماد ، ارمنستان ، كاپادوكيّهء ، پارت ، درانگيانا ، هره‌يه ، خوارزم ، باكتريا ( باختر ) سغد ، كاندارا ، اسكيتى ، ساتاگيديه ، آراخوزيه ، مكران ( بر روى هم 23 كشور ) . . . اين كشورها كه تحت حكومت من درآمدند به خواست اهورامزدا ، فرمانبردار من هستند ، براى من خراج مىآورند ، هرچه از طرف من به ايشان گفته مىشد ، چه شب ، چه روز ، همان توسط ايشان مجرى مىگشت . » « 1 »\r\n. . . اراضى وسيعى كه در تحت حكومت مركزى شاهان هخامنشى درآمده بود ، نه از لحاظ اقتصادى و نه از نظرگاه فرهنگ و زبان ، واحد كامل و يكدست را تشكيل نمىداد و اقوام و قبايل بسيارى كه جزو شاهنشاهى مزبور بودند ، هريك زندگى اقتصادى خاص خويش را تعقيب مىكردند و از خود سنن فرهنگى ديرين داشتند ، به زبان خويش سخن مىگفتند - مورّخان به اخبار و اطلاعات مربوط به مبارزهء قبايل و اقوام مزبور ، مبارزه‌يى كه به‌خاطر آزادى و استقلال خويش مىكردند ، توجّه عميق مبذول نمىدارند ؛ مردم آسياى ميانه و قفقاز و ديگر سرزمين‌ها ، عليه خراج سنگين و شركت اجبارى در لشگركشيها ، بارها شورش كردند ؛ شاهان هخامنشى در كتيبه‌هاى خويش از شورش‌هاى اقوام مزبور و اقداماتى كه براى اطفاى نايره شورش به‌عمل آورده‌اند ، سخن مىگويند . - مثلا به شهادت كتيبهء بىستون ، فقط در سال اول سلطنت داريوش اول ( از پاييز سال 522 تا پاييز سال 521 ق . م ) شورش‌هاى ايلام و بابل و ماد و آشور و مصر و پارت و مرغانّيه و قبايل سكايى\r\n\r\n\r\n","description":"","footnote":"\r\n( 1 ) . همان كتاب ، ص 117 به بعد\r\n","page_name":" 17 ","page_number":17},
  {"content":"\r\n\r\nو ديگر بخش‌هاى شاهنشاهى و حتى خود پارس ( پرسيد ) فرونشانده شد . نمايندگان قبايل و اقوام ساكن سرزمين‌هاى پيش‌گفته ، در تصاوير كتيبه آرامگاه داريوش در نقش رستم به لباس‌هاى محلّى خويش ملبّس و خطوط رخسارشان نيز از ملّيت آنان حكايت مىكند . . . در كتيبه‌ها از ساختمان كاخهاى عظيم ، ترعه‌هاى بزرگ و از آن جمله ساختمان ترعه‌اى كه نيل را به درياى سرخ متّصل مىكرد سخن گفته شده است . ناگفته نگذاريم كه بسيارى از كشورهاى تابع هخامنشيان ، نظير بابل و مصر ، از لحاظ سطح فرهنگ و تمدن و آشنائى با علوم و فنون و حرف و صنايع گوناگون بر كشور متبوع ، يعنى بر كشور جوان و تازه به دوران رسيدهء هخامنشى تفوق و برترى داشتند ، به همين مناسبت ، غالبا با قيام‌هاى استقلال‌طلبانه مىكوشيدند ، هرچه زودتر يوغ اسارت را از گردن خود بردارند ، و از پرداخت ماليات و تحويل سرباز رهايى يابند .\r\n\r\nزبان و سبك انشاى كتيبه‌ها\r\nبه‌نظر آى . م . ارانسكى ، زبان كتيبه‌هاى ميخى پارسى باستان از لحاظ ساختمان دستورى ، به زبان اوستا ، فوق العاده نزديك است ؛ جنبهء تصريفى زبان كتيبه‌ها نيز مانند زبان اوستا بسيار بارز است . نام‌ها سه جنس دارند : ( مذكر و مونث و ميانه ) همه اسامى هشت حالت دارند :\r\n( حالت فاعلى ، حالت اضافه ، حالت مفعول اليهى ، حالت مكانى ، حالت تعويقى و حالت ندايى ) كه هريك با پسوند خاصى مشخص مىگردند ؛ اسامى از لحاظ عدد نيز تغيير مىكنند ( مفرد و جمع و ندرتا تثنيه . . . ) اشكال فعل نيز متنوع است و از انواع ريشه‌هاى فعلى تشكيل مىشود و هريك پسوند خاص خود دارند ، كه شخص و عدد و زمان و صرف و حالت آنها را مشخص مىسازند .\r\nساختمان دستورى زبان كتيبه‌ها ، موضوع مطالعهء بسيارى از دانشمندان سرشناس قرار گرفته و تاكنون كاملا در آن تحقيق به‌عمل نيامده است ، تعداد لغات كتيبه‌ها چندان زياد نيست و البته نمىتوان از روى آن دربارهء لغات زبان پارسى باستانى داورى كامل كرد ؛ كتيبه‌ها ، حاوى تعدادى لغات كه از زبان‌هاى سامى و دگر السنهء غير هند و اروپايى آسياى مقّدم به وام گرفته شده ، مىباشد و اگر نقشى را كه اقوام مختلف تابع هخامنشيان ، در زندگى اقتصادى و فرهنگى دولت ايفا كرده‌اند ، در نظر گيريم ، توجيه اين وضع آسان است . - زبان كتيبه‌ها ساده و عارى از تصنّع و هنرنمايى است ؛ اصطلاحات و القاب و موارد خطاب به خدايان و غيره به‌طور كلى يكنواخت است ، از انشاى كتيبه‌ها نيك معلوم است ، كه آن زبان فاقد سنن ادبى استوار و ديرين بوده است ؛ در بعضى از\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nويژگىهاى نحوى آن ، تأثير زبان آريايى ، كه در زندگى ادارى و اقتصادى شاهنشاهى هخامنشى نقش مهمى داشت ، مشهود است . . . زبان اين كتيبه‌ها ، پايه زبان فارسى و تاجيكى كنونى است . . . « 1 » در زمان داريوش اول ، محاسبات اقتصادى و مالى دربار شاهى در استخر به زبان ايلامى تحرير مىشد و شاهد اين معنى ( چندين هزار صفحه گلين ) يعنى بايگانى عظيم اسناد اقتصادى به زبان ايلاميست ، كه در حدود سال 1930 در ضمن حفريات استخر كشف شده و به‌طور كلى مربوط به قرن پنجم ق . م مىباشد ، مطالعه بايگانى مزبور نه‌تنها از لحاظ تاريخ ، و ايلام‌شناسى ، بلكه از نظرگاه ايرانشناسى و به خصوص تاريخ زبان‌هاى ايرانى بسيار جالب است . . . نياكان كورش كبير . . . در كتيبه‌هاى خويش فقط به زبان پارسى باستانى سخن گفته‌اند ، ولى كورش و جانشينان وى ، پس از آنكه بر شاهنشاهى بزرگى دست يافتند و شاه كشورها شدند ، خواهى نخواهى ناگزير گشتند كه با مردم كشورهاى مزبور به زبان خود ايشان سخن گويند . . . بيانّيه فتح بابل ، كه سندى مهم است به زبان بابلى است .\r\nسنت نوشتن كتيبه به سه زبان ، مورد تأسى داريوش اول و اخلاف وى نيز قرار گرفت ، تقريبا تمام كتيبه‌هاى پارسى باستانى به زبانهاى مهم شاهنشاهى ، يعنى ايلامى و بابلى همراه مىباشد . . . زبان آرامى در كشورهايى كه تحت سلطه آشور متّحد شده بودند ، به‌صورت لسان بين المللى درآمد ؛ ولى در دولت هخامنشى ، اهميت بيشترى كسب كرد ، زيرا در مكاتبات دولتى و روابط ميان حكومت مركزى و دفترخانه‌هاى ساتراپها يا حكام ايالات پادشاهى پارس ، مورد استفاده قرار مىگرفت . « 2 » مدارك زبان ايرانى ، مربوط به آخرين قرن‌هاى قبل و نخستين قرن‌هاى بعد از ميلاد ، كه به‌دست ما رسيده ، بسيار ناچيز است ، با اين حال به دلايلى مىتوان حدس زد ، كه در طى قرون مزبور ( آخرين قرن‌هاى قبل و نخستين قرن‌هاى بعد از ميلاد ) چند تغيير مهم در ساختمان كلمات و اصوات زبان‌هاى ايرانى پديد آمد ، كه خود مقدمهء انتقال به مرحله جديدى از تكامل تاريخى زبان ، يعنى عصر زبان ايرانى ميانه بوده است . « 3 »\r\n« . . . عصر زبان ميانه ايرانى ، تقريبا با دو واقعهء تاريخى مهم كه در زندگى اقوام ايران و آسياى ميانه رخ داده مصادف بود ؛ آغاز آن عصر ، با لشگركشى اسكندر مقدونى به سوى مشرق و انقراض شاهنشاهى هخامنشى ، و پايان آن ، با فتح ايران و آسياى ميانه به\r\n\r\n\r\n","description":"","footnote":"\r\n( 1 ) . همان كتاب ، ص 128 .\r\n( 2 ) . همان كتاب ، ص 129 به بعد\r\n( 3 ) . همان كتاب ، ص 142\r\n","page_name":" 19 ","page_number":19},
  {"content":"\r\n\r\nدست تازيان و دخول آن سرزمين‌ها در قلمرو اسلام مقارن گشت ؛ در اين دوران ، كه بيش از هزار سال به درازا كشيده در سرزمين‌هاى پهناور اقوام ايرانى زبان ، وقايع مهم تاريخى بسيار روى داد . « 1 »\r\n\r\nعصر زبان ايرانى ميانه\r\nعصر زبان ايرانى ميانه كه از قرن چهارم و سّوم قبل از ميلاد تا قرن 8 - 9 بعد از ميلاد ادامه يافته است ، در تاريخ زبان‌هاى ايرانى عصر زبان ايرانى ميانه و در واقع مرحله‌هاى انتقالى و حلقه‌اى واسط است كه زبان‌هاى ايرانى باستانى و كنونى را به يكديگر متصل مىكند ؛ در اين مرحله ، زبان‌هاى ايرانى از حالت باستانى و اشتراك و همانندى بدوى خويش بيش از پيش دور شدند ؛ در آغاز اين دوره ، اختلاف زبان‌هاى ايرانى ، آنچنان زياد نبود كه تفاهم ميان متكلمان اقوام گوناگون ايرانى زبان ( و از آن جمله ميان متكلمّان به زبان‌هاى غربى و شرقى را بالكل غير مقدور سازد ؛ ولى در پايان دورهء مزبور وضع به‌كلى دگرگونه بود . مقايسه آثار زبان‌هاى غربى ايرانى ( مثلا آثار پارسى ميانه در قرن ششم ميلادى ) با آثار معاصر آن ( قرن ششم ) كه به زبان‌هاى شرقى ايرانى مثلا سغدى وجود داشته ، نشان مىدهد كه در پايان عصر زبان ايرانى ميانه ، دايرهء اختلاف تا چه حد وسيع بود . - فرد سغدى و يا خوارزمى كه در قرن ششم ميلادى مىزيسته و به زبان مادرى خود سخن مىگفته ، نمىتوانست به ساكنان فلات ايران كه به پارسى يا پارتى سخن مىگفتند ، اداى مقصود كند . « 2 »\r\n« . . . خطوطى كه آثار عصر ميانهء زبان ايرانى بدان نوشته شده ، گوناگون مىباشند و مىتوان به سه گروه تقسيمشان كرد : 1 - خطوطى كه ريشهء آرامى دارند . 2 - خطوطى كه ريشهء هندى دارند . 3 - خطوطى كه ريشهء يونانى دارند . « 3 »\r\nپس از آنكه اوستا در زمان ساسانيان به زبان پارسى ميانه برگردانيده شد ، تفسيرهائى بر آن نوشتند ، كه « زند » ناميده مىشود ؛ اين ترجمه‌ها و تفسيرها كه ادبيات دينى و انديشه‌هاى فلسفى آن دوران را منعكس مىكنند ، عبارتند از : « ارداويرازنامك » ، دينكرت ( عمل دينى ) ، بندهش ( آفرينش اوليه ) ، پند نامك زرتشت ، مينوك خرد ( روح خرد ) و جز اينها . »\r\n\r\n\r\n","description":"","footnote":"\r\n( 1 ) . همان كتاب ، ص 146\r\n( 2 ) . همان كتاب ، ص 145\r\n( 3 ) . همان كتاب ، ص 155\r\n","page_name":" 20 ","page_number":20},
  {"content":"\r\n\r\nكتبى كه نام برديم ، حاوى افسانه‌هاى مذهبى است و به خوبى نشان مىدهد ، دستگاه سلطنت و روحانيان زرتشتى براى حفظ موقعّيت خود چه تلاشى در راه تدوين متن اوستا به‌عمل آوردند .\r\nدر ميان كتبى كه نمودار ادبّيات غير مذهبى است ، يادگار زريران را مىتوان نام برد ، كه به عقيدهء « نولدكه » مربوط به سال 500 ميلادى است ؛ ديگر كارنامه اردشير بابكان ( 241 - 224 ) در اين داستان تاريخى از انقراض اشكانيان و جلوس اردشير سخن رفته است .\r\n« . . . از منظومه‌هاى اين دوره ، درخت آشور و بز بسيار جالب است ، زيرا بسيارى از ابزار و ضروريّات زندگى روزمره مردم ، در اين شعر عاميانه منعكس است ، از جمله از هاون گندم ، جاروب ، كفش چوبى ، طناب ، شير ، پنير ، لور ، مايه پنير و مشك آب سخن به ميان آمده است ، ديگر از آثار ادبى پارسى ، ماتيكان چترنك يا كتاب شطرنج ، داستان خسرو و قبادان و غلام او ، و كتاب عجايب و ديدنىهاى سرزمين سيستان ، ديگر متنى در پيرامون پيمان زناشويى ، ديگر كتبى تعليمى از نوع پندنامك و اندرز نامك كه در آنها مطالب ارزنده‌يى دربارهء نظرها و عقايد محافل زمامدار در پيرامون اسلوب كشوردارى و خصال حكام خوب و غيره مطرح شده است ، مسعودى جغرافىدان اسلامى از وجود آيين‌نامه‌هايى مربوط به عهد ساسانى خبر مىدهد كه به گفتهء او مركب از چند هزار برگ بود ؛ و محتملا در قرن دهم ميلادى هنوز در دست بوده است ؛ از اين نوع آثار ، فقط قطعاتى به همت ابن مقفّع ، در قرن هشتم ميلادى به زبان عربى ترجمه شده و به‌دست ما رسيده است ، ديگر از تأليفات مهم اين دوران ، مجموعهء قوانين عهد ساسانى يا ماتيكان هزار داتستان ( كتاب هزار دستور ) است ، كه مسائل مربوط به بازرگانى ، برده‌دارى ، زناشويى و آيين دادرسى مورد مطالعه قرار گرفته است ، همچنين نامهء تنسر به پادشاه طبرستان ، از مطالب تاريخى ، سياسى و اخلاقى بحث مىكند و بسيار جالب توجه است . . . »\r\nعلاوه‌بر آنچه گفتيم ، متون مانوى كه در تركستان كشف شده ، پاپيروس‌هاى پهلوى كه در پايان قرن نوزدهم در فايوم مصر به‌دست آمده است و آثار ادبى پارتى و متون مكشوفه در تورفان ، چرم نبشته‌هاى اورامان و آثارى كه به خط سغدى نوشته شده است ، به روشن ساختن زمينهء ادبى و اجتماعى ايران در دوران قبل از اسلام ، كمك شايان توجهى كرده است . - « سغديان در پروراندن و تكامل موضوع‌هايى كه بعدها وارد گنجينهء ادب فارسى گشت ، نقش بزرگى ايفا نموده‌اند ، يكى از قطعات سغدى ، جنگ « رستم » ، پهلوان\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nنامى حماسى ايران را با « ديوان » توصيف مىكند . « 1 »\r\n\r\nگذشته ادبى ايران\r\nبه‌نظر استاد فقيد فروزانفر « قطع نظر از ادلهء تاريخى و محتواى قصّص به شهادت عقل مىتوان مسلم داشت كه موسيقى و بالملازمه شعر يعنى كلام موزون ، قبل از اسلام موجود بوده است و ايرانيان سرودهاى مخصوصى داشتند كه بعضى از آنها تا قرن سوم و چهارم هم از ميان نرفته بود . « 2 »\r\nنمونه‌اى از سرود خسروانى : سروده‌هاى خسروانى قصايدى بوده است كه شاعران يا سرودگويان در بزم‌هاى پادشاهان پيش از اسلام در پيشگاه آتش‌گاه‌ها مىخواندند .\r\nجاحظ در كتاب التاج گويد : « روز نوروز هركس از بزرگان ، از اقرباى شاهنشاه يا بيگانگان از بزرگان بايستى به خدمت شاهنشاه آيند و هركدام به مناسبت شخصيّت خود ، هديه‌اى به رسم نوروزى تقديم دارند » و به آخر گوينده و شاعر ، شعر هديه مىكرده است . » . . . به‌طور كلى سرودهاى خسروانى ، نثرى بوده است مسجّع و موزون و خوشبختانه سرودى در لغات الفرس اسدى از قول خسروانى شاعر معاصر سامانيان ذكر شده كه از آن مىتوان به چگونگى سرودهاى قديم پىبرد و سرود اين است :\r\n شاهم برگاه برآريد * گاهش برتخت زرين\r\nتختش بر بزم برآريد * بزمش در نو كرد شاه \r\nكه از اشعار هشت هجايى و بىقافيهء قديم تقليد كرده است .\r\nسرود آتشكده كركوى : ملك الشعراى بهار سرود كركوى را كه از جمله اشعار شش هجائى و باتوجه به يكى از روايات كهن حماسى به‌وجود آمده ، از آثار دوره ساسانى دانسته است . « 3 » » ولى چنان كه از ظاهر آن مشهود است ، اين سرود به لهجهء نسبتا جديد « درى » يعنى لهجه شرقى ايران است كه مقارن ظهور اسلام معمول بوده و آن سرود اين است :\r\n\r\n\r\n","description":"","footnote":"\r\n( 1 ) . همان كتاب ، ص 202\r\n( 2 ) . بديع الزمان فروزانفر : مباحثى از تاريخ ادبيات ايران ، با مقدمهء عنايت إله مجيدى ، ص 10\r\n( 3 ) . مجله سپهر : شماره 3 ، سال پنجم ، ص 219\r\n","page_name":" 22 ","page_number":22},
  {"content":"\r\n\r\n فَرخُته « 1 » باذا نوش * خنيذه « 2 » گرشسب هوش « 3 »\r\nهمى بِرَست از جوش * انوش كن مىانوش\r\nدوست بَذ آگوش « 4 » * بآفرين نهاده گوش\r\nهميشه نيكى كوش * « كه » دى گذشت و دوش\r\nشاها خدايگانا * بآفرين شاهى \r\nچنان كه از اين ابيات معلوم است ، اولا در آنها قافيه كامل وجود دارد و ثانيا وزن همهء آنها شش هجائى و از حيث برخورد با گوش ، با اشعارى كه بعد پيدا شده هم‌سان است . »\r\nهمچنين اشعار زير را مردم بلخ پس از شكست حاكم خراسان در سال 108 سرودند :\r\n از خُتلان آمذيه - برو تباه آمذيه * آوار باز آمذيه - بيدل فرار آمذيه \r\nدر نوروزنامه نيز به سرودى برمىخوريم كه زير عنوان « آفرين موبد » بيان شده است ، اينك آن نثر : « آيين ملوك عجم از گاه كيخسرو تا به روزگار يزدجرد شهريار كه آخر ملوك عجم بود ، چنان بوده است كه در نوروز ، نخست كس از مردمان بيگانه ، موبد موبدان پيش ملك آمدى ، با جام زرين پرمى و انگشترى و درمى و دينارى خسروانى و يك‌دسته خويد « 5 » سبز رسته و شمشيرى و تيروكمان و دوات و قلم و اسپى و بازى و غلامى و ستايش نمودى و نيايش كردى او را به زبان پارسى . . . چون موبد موبدان از آفرين به پرداختى ، پس بزرگان دولت برآمدندى و خدمتها پيش آوردندى . »\r\nآفرين موبد موبدان خطاب به شاه : « شها به جشن فروردين ، به ماه فروردين ، آزادى كن بر يزدان و دين كيان ، سروش آورد ترا دانايى و بينايى به كاردانى و دير زيو با خوى هژير « 6 » و شاد باش بر تخت زرين . . . و رسم نياكان ، در همت بلند و نيكوكارى و ورزش و داد و راستى نگاه‌دار ، سرت سبز و جوانى چون خويد ، اسپت كامكار و پيروز و تيغت روشن و كارى بر دشمن ، و بازت‌گيرا و خجسته به شكار و كارت راحت چون تير و هم كشورى بگير نو ، بر تخت با درم و دينار ، پيشت هنرى و دانا گرامى و درمى خوار « 7 » و سرايت آباد و زندگى بسيار . » « 8 »\r\n\r\n\r\n","description":"","footnote":"\r\n( 1 ) . افروخته\r\n( 2 ) . مشهور\r\n( 3 ) . روان و جان\r\n( 4 ) . به آغوش\r\n( 5 ) . غله‌زار سبز و خرم\r\n( 6 ) . پسنديده و نيكو\r\n( 7 ) . پول‌پرست بىارزش\r\n( 8 ) . بهار : سبك‌شناسى ، ج 2 ، ص 175 به بعد\r\n","page_name":" 23 ","page_number":23},
  {"content":"\r\n\r\n\r\nزبان پهلوى نياى زبان فارسى است\r\nاستاد اى . م ارانسكى ، محقق شوروى ، پس از سالها تتبّع و استفاده از مطالعات و تحقيقات پيشينيان به تنظيم مقدمهء فقه اللّغهء ايرانى توفيق يافت ، تاليف اين كتاب به احياء تاريخ زبان و ادبيات ايران ، قبل از اسلام كمكى شايان نمود .\r\nدربارهء مبانى ادبيات فارسى ، تاكنون محققان و دانشمندان ايرانى و خارجى تحقيقات فراوانى انجام داده و به اين نتيجه رسيده‌اند كه زبان پهلوى نياى زبان فارسى امروزى ماست .\r\nدكتر « ا . و . وست » « 1 » ، كه شايد بزرگترين محقق اروپائى در اين زمينه باشد ، مقدار آثارى را كه از اين زبان باقيمانده است ، به تقريب از جهت حجم برابر تورات مىداند ، اين نوشته‌ها بيشتر دينى و مربوط به مراسم كيش زرتشت مىباشد ، علاوه‌بر اين آثار ، نوشته‌هاى ديگرى نيز بر روى سنگ‌ها و سكّه‌ها و جواهرها باقى مانده است ، كه از نيمه‌هاى قرن سوم ميلادى به بعد به يادگار مانده‌اند .\r\n\r\nريشهء زبان فارسى\r\nزبان پهلوى ، خود در اصل زادهء زبان فارسى باستان است كه نمونه‌هاى آن در سنگ نبشته‌هاى تخت جمشيد و بيستون و جاهاى ديگر ، به فرمان داريوش كبير و شاهان ديگر هخامنشى ساخته شده‌اند ، به ما رسيده است . زبان اوستايى كه كتب دينى زرتشتيان به آن نوشته شده ، خواهر پارسى باستان و سانسكريت است و از اين روى مستقيما در شمار اجداد پارسى جديد قرار نمىگيرد و نماينده آن امروز پاره‌اى از زبان‌هاى محّلى ايران است ، و به‌نظر « دارمستتر » « 2 » زبان پشتو يا افغانى بازماندهء آنست . . . » « 3 »\r\nلشكركشى اسكندر ( 333 ق . م ) و پس از آن روى كار آمدن اشكانيان ، دوره هرج و مرجى به‌وجود آورد كه پنج قرن و نيم ادامه يافت و از آن دوران طولانى هيچگونه اثر جالبى به يادگار نمانده است سرانجام ظهور دودمان ساسانى ، به آن دوران مبهم و تاريك پايان داده است .\r\n\r\n\r\n","description":"","footnote":"\r\n( 1 ) .  E . W . West \r\n( 2 ) .  Darmesteter \r\n( 3 ) . فقه اللّغة : پيشين ، ص 16\r\n","page_name":" 24 ","page_number":24},
  {"content":"\r\n\r\nدورهء ساسانى 226 - 632 ب . م ، مدت چهار قرن به‌طول انجاميد . در عهد سلطنت شهرياران اين سلسله خط و زبان پهلوى رسميّت يافت و زبان معابد ، زرتشتى گرديد ، اين زبان ، فرزند پارسى باستان و پدر فارسى جديد بشمار مىرود . » « 1 »\r\n\r\nارزش زبان\r\n« زبان ، مهمترين وسيله ارتباط آدميان است ، تا زمانىكه زبان اين نقش را ايفا كند و وسيله ارتباط افراد جماعتى باشد ، آن را « زبان زنده » گويند . . . زبان‌هايى كه به سببى در يكى از ادوار تاريخى فاقد اين نقش باشند ، مرده يا ( باستانى ) ناميده مىشوند . . . تعداد آثار زبان‌هاى باستانى كه به ما رسيده ، اندك است ، سبب قلّت آثار ، اين است كه در عهد باستان خط در موارد نادر به كار مىرفته است و بخش اعظم آثارى هم كه وجود داشته ، از بين رفته است . از ادوار گوناگون تاريخ بشر كه دهها هزار سال به درازا كشيده ، هيچگونه شواهد كتبى كه آن ادوار را روشن كند وجود ندارد ، فقط پس از پيدايش طبقات در جامعه‌هاى بدوى برده‌دارى و تشكيلات دولتى آنها ، و پيشرفت بازرگانى ، احتياج به مكاتبه‌اى منظم و تثبيت نطق به شكل خط پديد آمد ، نخستين انواع خط كه كم‌وبيش و به تقريب نطق را تثبيت مىنمودند ، در عصر دولت‌هاى باستان پيدا شدند . . . غالبا آثار پرارج مكتوب ، عمدا بر اثر تعصّبات سياسى و عقيدتى نابود گرديدند ، مثلا در عهد فتوحات تازيان در ايران و آسياى ميانه ( قرن‌هاى هفتم و هشتم ميلادى ) و اشاعه دين نوين ، بسيارى از آثار مكتوب ايران و آسياى ميانه از بين رفت . . . » « 2 »\r\n. . . پاره‌اى از زبان‌هاى ايرانى ( چون فارسى و تاجيكى و آسى ) زبان ملى و دولتى شده‌اند ؛ ولى بعضى ديگر مثل لهجه‌هاى لرى و بختيارى در جنوب غربى ايران و لهجه‌هاى بلوچى در ايران و پاكستان وسيلهء مكالمهء قبايل عقب‌مانده مىباشد ، كه غالبا صحرانشين و يا در مرحلهء فئودالى متوقف مانده‌اند .\r\nاوستا قديم‌ترين و مهمترين اثر زبانها ، و ادبيات ايرانى است و به‌صورت مجموعه‌اى از متون مقدس زرتشتىگرى به‌دست ما رسيده است ؛ و از لحاظ مطالعهء معتقدات مذهبى ساكنان آسياى ميانه و ايران ، مطالب ارزنده‌يى به‌دست مىدهد ، در اين دوران تاريخى ، نظريات و معتقدات دينى كه منعكس‌كننده سازمان اقتصادى و اجتماعى و شيوهء زندگى\r\n\r\n\r\n","description":"","footnote":"\r\n( 1 ) . ادوارد براون : تاريخ ادبيات ايران ، از فردوسى تا سعدى ، ترجمه و حواشى به قلم فتح إله مجتبايى ، ص 12 و 13 ( به اختصار )\r\n( 2 ) . مقدمه فقه اللّغة ايرانى ، پيشين ، ص 17 ( به اختصار )\r\n","page_name":" 25 ","page_number":25},
  {"content":"\r\n\r\nمردم آن روزگار بوده است ، همگام با تغيير شرايط زندگى اجتماعى و اقتصادى جامعه ، دستخوش تغيير و دگرگونى گشته است ، اوستا به ما اجازه مىدهد تا تكامل تدريجى معتقدات مزبور را بررسى كنيم . اين كتاب ، در تاريخ ادب فارسى مقام ارجمندى دارد . در اوستا اساطير و افسانه‌ها و داستان‌هاى مربوط به ايزدان و پهلوانان و بقاياى آثار و انديشه‌هاى شفاهى مردم باستانى ايرانى زبان ، محفوظ مانده است .\r\nبويژه ذكر اين نكته مهم است كه افسانه‌ها و داستان‌هاى مزبور نخست ، در طى قرن‌هاى متمادى در ميان خلق زنده بود ؛ و از سينه‌به‌سينه و از نسل به نسل منتقل مىشده ، تا سرانجام در عهد عتيق در اوستا ثبت و مدوّن شده است . « 1 »\r\nاساطير و تمثيل‌ها و تصويرها و نام‌هاى پهلوانان حماسى كه اوستا از ايشان ياد كرده و تجليلشان نموده . . . و بعدها ، فردوسى و ديگر مؤلفان خراسان و آسياى ميانه كه در آستانهء هزارهء اول و دوم ميلادى ، يعنى دست‌كم بيست الى بيست و پنج قرن بعد از پيدايش اساطير مزبور مىزيسته‌اند ، با آنها آشنا بوده‌اند ، در يشتها و ويدودات به نسخه‌هاى اصلى پهلوانان باستانى شاهنامهء فردوسى ، از قبيل هوشنگ . . . و طهمورث . . . و جمشيد و كيومرث و ضحاك . . . برمىخوريم ؛ دليرىهاى اين پهلوانان و روابط ميان ايشان و اوضاع و احوال و محيط عملشان در اثر حماسى مشهور فردوسى ، انعكاسى از موضوع‌هاى اوستاست و در بسيارى از موارد ، كاملا با مطالب آن مطابقت دارد ، در اينكه موضوع‌ها و تمثيل‌ها و تصويرهاى ادبى اساطير اوستايى در روايات شفاهى اقوام آسياى ميانه و ايران محفوظ مانده بوده شكى نيست و منابع تاريخى و حفريّات باستان‌شناسى ، اين نظر را تأييد مىكند .\r\nبه‌ويژه نقش‌هاى سغدى كه باستان‌شناسان شوروى در ويرانه‌هاى « پنجى كنت » باستانى ( كه مركز كنونى تاجيكستان است ) و در كناره چپ‌رود « زرافشان » و 68 كيلومترى سمرقند . . كشف كرده‌اند ، از اين لحاظ بسيار جالب و گيراست . - بر ديوارهاى يكى از ابنيهء تاريخى پنجى كنت باستانى كه به ظنّ غالب ، مربوط به قرن هفتم بعد از ميلاد است ، نقوشى كشف شده كه برخى از محققّان آن را صحنه‌اى از « سوگ سياوش » مىدانند . . . فردوسى و نرشخى نيز با حفظ نام‌هاى پهلوانان ، در روابط بين آنان ، همين واقعه را با اندك تغيير و ذكر جزئياتى نقل كرده‌اند ، و نرشخى مىگويد كه گويا بخارا مدفن سياوش بوده و در آنجا مراسم خاصّى توأم با « سرود » و « سوگ » در عزاى سياوش برگزار مىشده است . » « 1 »\r\n\r\n\r\n","description":"","footnote":"\r\n( 1 ) . مقدمه فقه اللغه ايرانى ، پيشين ، ص 84\r\n","page_name":" 26 ","page_number":26},
  {"content":"\r\n\r\n\r\nآثار منظوم كهن\r\nدر متن اوستا ، بخش‌هاى منظومى كشف شده كه غالبا در بحور يازده هجائى يا هشت هجائى سروده شده و اين خود ، از لحاظ تاريخ ادب فارسى حائز اهميت خاص است ، در اوستا بخش‌هاى منظوم ديگرى نيز وجود دارد . . . اين حقايق گواه بر آنست كه مردم ايران زمين و آسياى ميانه از عهد باستان با كلام منظوم آشنا بوده‌اند . . . در گذشتهء نزديك ، نظر شايع اين بود كه تا فتوحات مسلمين ، و اشاعهء اسلام ، اقوام ايرانى و آسياى ميانه از خود كلام موزون و منظّم نداشته بودند ، به گفتهء اينان ، عروض فارسى فقط بر اثر نفوذ عروض عربى در قرن نهم پديد آمد ، ولى وجود كلام موزون در اوستا و ديگر آثار زبان‌هاى ايرانى ، پيش از ظهور اسلام ، نشان مىدهد كه اقوام ايرانى زبان ، در باستانىترين دوران نيز شعر مىگفته و واجد كلام موزون بودند . . .\r\nاينك ترجمهء قطعه‌يى از اوستا در وصف عصر طلائى پادشاهى يه ( ائيما ) جمشيد ، نقل مىشود ، كه به شعر 8 هجائى گفته شده است :\r\n در پادشاهى ائيماى و الا * نبود نه سرما نه گرما\r\nنه پيرى نه مَرگ * نه بيمارى كه ديوان آفريدند\r\nگوئى 15 ساله مىخراميدند * هم پدر و پسر و هريك از آنها \r\nبراى آنكه تا حدى با شعر و ادب و نخستين انديشه‌هاى فلسفى در ايران پيش از اسلام آشنا شويم ، نمونه‌يى ديگر از سروده‌هاى اوستا ( گاتها ) را در اينجا مىآوريم :\r\nگلهء روان جهان :\r\n روان جهان گِلِه‌مند است . * براى چه مرا آفريدى ؟ \r\nچه كسى مرا به كالبد تن درآورد ؟\r\n خشم و تباهى و ستم و آزار و كينه * همه‌جا را فراگرفته است\r\nمرا جز تو يار و ياورى نيست * آنكه مرا مىتواند برهاند به مَن بنماى » « 1 » \r\nسروده‌هاى اوستا را ، عده‌يى از « 2 » سخنوران و شعرشناسان ، شعر دانسته‌اند و عده‌يى نيز آن را نظم منثور خوانده‌اند ، در هر صورت ، اين سروده‌ها از نثر ، والاتر است ، زيرا برخى دليل آورده‌اند : « نثر را نمىتوان با آواز خواند ، در حالى كه سروده‌هاى اوستا را با آواز مىخوانده و مىخوانند . » « 2 »\r\nدر قرن بيستم ، در نتيجهء مساعى ايران‌شناسان ، سه زبان ايرانى ، كه پيشتر كسى از آن خبر نداشت ، يعنى زبان سغدى و سكايى ( ختنى ) و خوارزمى مكشوف و در اختيار اهل\r\n\r\n\r\n","description":"","footnote":"\r\n( 1 ) . دكتر حسين وحيدى : « سرورهات 29 گاتها » بند 1 ، ص 2 .\r\n( 2 ) . فواد فاروقى : كارنامه ادبى ايران ، ص 34 .\r\n","page_name":" 27 ","page_number":27},
  {"content":"\r\n\r\nتحقيق قرار گرفت .\r\n\r\nاختلاط و آميزش زبان‌ها\r\n« مردم سغدى زبان ، چون به فارسى گرائيدند ، برخى از عناصر زبان خود را ، به‌خصوص لغات آن را وارد زبان فارسى كردند ؛ بدين‌طريق ، چنان كه هميشه در جريان برخورد و اختلاط زبان‌ها پيش مىآيد ، زبان فاتح ، تركيب لغوى خويش را ، با قبول بخشى از لغات زبان مغلوب ، غنى ساخت . زبان فارسى ، به همين طريق لهجه‌هاى محّلى نواحى كوهستانى طخارستان را نيز مغلوب و وادار به عقب‌نشينى كرد . . . بدين‌قرار معلوم مىشود كه در نتيجهء جريان برخورد و اختلاط زبان پارسى با زبان‌ها و لهجه‌هاى باستانى شرقى ايرانى ماوراء النهر ، جريانى كه بيش از هزار سال طول كشيد ، مردمى كه به لهجه‌هاى سغدى و سكايى ، طخارى سخن مىگفتند به‌تدريج به زبان فارسى و تاجيكى كه براى آنان تازگى داشت و مربوط به لهجه‌هاى جنوب غربى ايران است ، تكلم كردند . » « 1 »\r\nبرخورد و اختلاط زبان‌هاى ايرانى با غير ايرانى در طول تاريخ ادامه داشته است ، چنان كه قبايل ترك زبان صحرانشين در طى حركت به سوى مغرب ، در نخستين قرن‌هاى بعد از ميلاد ، تركستان شرقى ( تركستان چين ) را اشغال كردند و زبان‌هاى محلى با گذشت زمان در نتيجهء برخورد و اختلاط با زبان‌هاى تركى از پاى درآمدند . پس از انتشار زبان فارسى در ماوراء النهر از فشار زبان تركى بر زبان‌هاى ايرانى كاسته نشد ، مىدانيم كه در قرون وسطا ، زبان پارسى به مراتب بيشتر از امروز در آسياى ميانه متداول بود . . . تمام احكام و فرمان‌هاى خوارزمشاه ( تكش ) در قرن ششم هجرى ( دوازدهم ميلادى ) به زبان فارسى بوده و مفاد اين احكام در ميدان‌ها به وسيلهء جارچيان به سمع عامه مىرسيده است .\r\n« بنابراين ملاحظه مىشود كه در ظرف مدت قريب يك هزار و پانصد سال ، در سرزمين‌هاى وسيع آسياى ميانه و فلات ايران ، زبان‌هاى ايرانى به شدت در مقابل السنهء خارجى ، مخصوصا زبان تركى در تحت فشار قرار گرفته ، و گاه عقب‌نشينى كرده است ؛ در نتيجه اين جريانات بخش مهمى از مردم ايرانى ، زبان قديمى ممالك مزبور ( خوارزميان و سغديان و مردم ايرانى زبان آذربايجان ) كلا يا بعضا به زبان تركى متكلم گشته ، جزو ملت‌هايى كه در آن سرزمين تشكيل شده درآمده‌اند ؛ . . . معهذا ، نبايد پنداشت كه در جريان برخورد و اختلاط زبان‌هاى ايرانى با السنهء خارجى ، زبان‌هاى ايرانى هميشه عقب نشسته و تركى يا زبان ديگر جاى آنها را گرفته است . . . پس از ظهور اسلام ، على رغم\r\n\r\n\r\n","description":"","footnote":"\r\n( 1 ) . مقدمه فقه اللغه ايرانى ، پيشين ، ص 236\r\n","page_name":" 28 ","page_number":28},
  {"content":"\r\n\r\nكوشش فاتحان براى ترويج زبان خود ، زبان‌هاى ايرانى به سختى مقاومت كردند ، فقط تعدادى لغات و اصطلاحات عربى با فاتحان عرب و كيش آنان وارد كشورهاى ايرانى زبان گشت ؛ بخش عظيمى از آنها ، كه به هزاران لغت بالغ مىگردد ، تا امروز هم در زبان‌هاى ايرانى باقى مانده‌اند ؛ مانند : « علم » « اسلام » و « معلّم » و « كتاب » و « لباس » و « درس » و « مكتب » و جز اينها ؛ ولى ساختمان دستورى و ذخيرهء اصلى لغوى زبان‌هاى ايرانى ، استوار و پايدار ماند . » « 1 » و زبان فارسى با گذشت زمان رشد و تكامل يافت و با اينكه زبان عربى در دوران معينى زبان رسمى و دولتى گرديد ، امّا هرگز عامهء مردم شهرى و روستايى ، زبان ديرين خود را از كف ندادند ؛ فقط سران اشراف براى حفظ موقعيت اجتماعى خود با تازيان ، نزديك شدند و تا حدى زبان فاتحان را پذيرفتند در جريان برخورد ايرانيان با اعراب ، چنان كه اشاره شد ، هزاران لغت عربى وارد زبان فارسى شد و به قدرت و توانايى زبان فارسى افزود ، در ميان زبان‌هاى زندهء كنونى ايران ، زبان پارسى ، تاريخ 2500 ساله دارد ، برخى ديگر چون افغانى « پشتو » فقط از قرن پانزدهم به اين طرف داراى آثار مكتوب مىباشند .\r\nچنان كه مىدانيم ، زبان فارسى به‌صورت زبان گفتگو و محاوره نخست در سرزمين پهناور خراسان و ماوراء النهر منتشر گرديد ، ولى با گذشت زمان ، قلمرو سياسى و ادارى اين زبان از سرزمين‌هاى مسكونى فارسىزبانان تجاوز كرد و پس از قرن هشتم و نهم ميلادى در سرزمين‌هاى آذربايجان ، كردستان ، آسياى صغير ، هندوستان و تركستان چين ، زبان فارسى ، به‌عنوان زبان كتابت و ادب و علم و لسان رسمى ادارى و دولتى بسيارى از كشورهاى خاور نزديك و ميانه و در زندگى تاريخى و فرهنگى اقوام مزبور نقش مهمى را ايفا نموده است . پس از ظهور اسلام ، زبان فارسى حيات پرفراز و نشيبى را از سر گذرانيد ، فاتحان براى گسترش اسلام به هر اقدامى كه مفيد مىدانستند دست زدند . . .\r\nابوريحان بيرونى مورخ و دانشمند بزرگ ايران و عالم اسلام ، دربارهء امحاى مآثر فرهنگى خوارزم باستانى ، به هنگام تصرف آن خطه به‌دست « قتيبة بن مسلم » حاكم عرب خراسان ( 712 ميلادى ) چنين مىگويد :\r\n« . . . قتيبه ، كسانى را كه خط خوارزمى را نيك مىدانستند و از روايات و حكايات قديم آن اطلاع داشتند ، و علوم خوارزميان را مىآموختند ، نابود كرد و در معرض همه‌گونه شكنجه و آزار قرار داد و آن ( روايات ) چنان پنهان شدند كه حتّى ديگر نمىتوان\r\n\r\n\r\n","description":"","footnote":"\r\n( 1 ) . همان كتاب ، ص 240 به بعد . ( به اختصار )\r\n","page_name":" 29 ","page_number":29},
  {"content":"\r\n\r\nدقيقا دانست كه بعد از ظهور اسلام هم ( بر خوارزميان ) چه گذشت . » جاى ديگر مىگويد :\r\n« آنگاه پس از آنكه قتيبة بن مسلم الباهلى محرّران خوارزمى را از پاى درآورد و روحانيون را كشت و كتاب‌هاى ايشان را سوزاند ، خوارزميان از سواد بىنصيب گشتند و براى رفع ضروريات خويش فقط به محفوظات خود تكيه كردند . » « 1 »\r\nپس از آنكه در خراسان و ماوراء النهر قدرت به‌دست سلاسه‌هاى محلّى افتاد ، امحاى آثار ادبى ، كماكان دوام يافت ، سلاسه‌هاى مزبور كه اسلام اختيار كرده بودند ( مثلا طاهريان ) با ايمانى راسخ مراقب بودند كه مسلمانى رواج يابد و استوار گردد ؛ و آنچه را كه اثرى از شرك و سنن پيشين داشت براى قوم و دوام اسلام از بين بردند . دولتشاه در تذكرة الشعرا : ( قرن پانزدهم ) از حادثه جالبى ياد مىكند ، بدين شرح : « . . . امير عبد الّه بن طاهر كه به روزگار خلفاى عباسى ، امير خراسان بود ؛ روزى در نيشابور نشسته بود ، شخصى كتابى آورد به تحفه پيش او نهاد ، پرسيد : اين چه كتابست ؟ گفت : اين قصّهء وامق و عذراست و خوب حكايتى است ، كه حكما به نام شاه انوشيروان جمع كرده‌اند ؛ امير عبد إله فرمود : كه ما مردم قرآن خوانيم و به غير از قرآن و حديث پيغمبر ( ص ) چيزى نمىخواهيم ، ما را از اين نوع كتاب در كار نيست ؛ و اين كتاب تاليف مغان است و پيش ما مردود است ؛ و به امر وى ، كتاب را در آب افكندند و حكم كرد كه در قلمرو من هرجا كه از تصانيف و مقالات عجم و مغان كتابى باشد ، جمله را بسوزانند . »\r\nما به اينكه اين داستان تا چه حد درست و موثّق است ، كارى نداريم ، ولى خصوصيات آن زمان را نيك مىرساند و گمان مىرود كه اين‌گونه حوادث در آن عهد مكرر روى مىداد . . . » « 2 » با اين حال نبايد تصور كرد ، كه ادبيات پهلوى به آسانى و به سرعت رو به فراموشى رفته است .\r\n\r\nادامه ادب پهلوى\r\n« هنگام تسلط مسلمين بر ايران ، لهجهء رسمى ادبى و سياسى و دينى ايرانيان همان بود كه به پهلوى جنوبى يا پهلوى ساسانى يا پهلوى پارسى مشهور است ، خلاف آنچه كه تصور مىشود با ظهور اسلام ، اين لهجه يك باره از ايران برنيفتاد ، بلكه تا چند قرن در ايران رواج داشت و كتاب‌ها و كتيبه‌ها بدان نگارش يافت و بسيارى از آنچه به اين لهجه و به خط پهلوى در عهد ساسانيان نوشته و تاليف شده بود به عربى و پارسى درى درآمد ، كه بعضى از آنها هنوز هم در دست است ،\r\n\r\n\r\n","description":"","footnote":"\r\n( 1 ) . ابوريحان بيرونى : منتخب آثار ، ج 1 ، 1957 ، ص 46 و 63\r\n( 2 ) . فقه اللغه ، پيشين ، ص 256 به بعد\r\n","page_name":" 30 ","page_number":30},
  {"content":"\r\n\r\nدر ميان زرتشتيان ايران كه تا حدود قرن پنجم ، در بسيارى از نواحى ايران به وفور ديده مىشدند ، غير از نسكهاى اوستا ، همهء كتب ديگر دينى با تفاسير اوستا به پهلوى بود و غالب اين كتب و تقاسير هم در سه قرن اول هجرى تاليف شده است ؛ مسلمانان هنگام تسلط بر ممالك خاورميانه از آنجا كه از رموز تشكيلاتى و ادارى اطلاعى نداشتند ، ناگزير دواوين محلّى را با متصدّيان آنها و زبان و دفاترى كه متداول بود بر جاى نهادند ، در عراق و ايران ، يعنى در قلمرو شاهنشاهى ساسانى نه‌تنها ، عمال ديوان بلكه خط و زبان پهلوى را همچنان‌كه بود نگاه داشتند و اين حال ادامه داشت تا عهد حكومت حجاج بن يوسف ثقفى كه يكى از كاتبان ايرانى موسوم به صالح بن عبد الرّحمن كه زيردست زادان فرّخ صاحب ديوان حجاج كار مىكرد ، به فكر نقل ديوان از پهلوى به عربى افتاد و به رغم اصرار مردانشاه پسر زادان فرّخ به نقل ديوان از پهلوى به عربى مبادرت كرد ، گويند مردانشاه چون از تصميم او به اين عمل ، و قدرت بر آن كار اطلاع حاصل كرد گفت :\r\n« خداوند ريشهء تو را از دنيا ببراند ، همچنانكه ريشه فارسى را بريدى ! » و ايرانيان ، حاضر شدند صد هزار درهم به او بدهند تا از اين كار اظهار عجز كند و او نپذيرفت . » « 1 » با اين حال تداول خط و لهجه پهلوى در ميان ايرانيان غير مسلمان و مسلمان تا حدود قرن پنجم از ميان نرفت ، چنان كه در برخى نواحى ايران كتيبه‌هاى ابنيه را علاوه‌بر خط عربى ( كوفى ) به خط پهلوى هم مىنوشتند ، مانند كتيبه برج لاجيم ، نزديك زير آب همدان و چندين كتيبه ديگر .\r\nدر قرن چهارم و پنجم بسيارى از ايرانيان به خط و زبان پهلوى آشنايى داشتند ، جمع‌كنندگان شاهنامه ابو منصورى و مترجمان بعضى دفترهاى پهلوى به پارسى در همين دوره ، رسالاتى از پهلوى به پارتى ترجمه كردند ، مانند : يادگار زريران و كارنامه اردشير بابكان ، داستان بهرام گور ، پندنامه بزرگمهر و گزارش شترنك يا شطرنج ، نفوذ لهجه و ادب پهلوى در اين ترجمه‌ها به حدّى بود كه بعد از نقل آنها به شعر پارسى ، نزديكى فراوانى ميان آنها و اصل پهلوى مشهود است . در اواسط قرن پنجم يكى از كتب مشهور ، كه گويا اصل آن از دورهء اشكانى بوده است از متن پهلوى به‌دست فخر الدين اسعد گرگانى به شعر پارسى نقل شد و چون سراينده اين داستان مستقيما با متن پهلوى آن سر و كار داشته ، اثر لغات و تركيبات و سبك پهلوى در منظومه او ( ويس و رامين ) به شدّت آشكار است .\r\n\r\n\r\n","description":"","footnote":"\r\n( 1 ) . ابن نديم : الفهرست ، ص 338 .\r\n","page_name":" 31 ","page_number":31},
  {"content":"\r\n\r\nآشنايى شاعران و نويسندگان ايران با متون پهلوى و نقل آنها به پارسى تا قرن هفتم هم ادامه داشته است ، نقل اين شواهد نشان مىدهد كه آشنايى با خط و لهجه پهلوى پس از انقراض دولت ساسانى تا ديرگاه ادامه يافته است . » « 1 »\r\n\r\nاحياء ادبيات عرب\r\n« با ترجمه كتابهاى پهلوى به زبان عربى ، تعداد قابل توجهى از اصطلاحات علمى و سياسى و ديوانى و تجارى پارسى وارد زبان عربى گرديد و وسعتى در زبان و ادب عربى حاصل شد و اين زبان براى بيان افكار و عقايد مختلف آماده گشت .\r\nظهور واقعى نبوغ ايرانيان در فن انشاء و شعر و ساير فنون و علوم ادبى عرب در عهد بنى عباس صورت گرفت ، زيرا در اين زمان ، آنان مناصب عالى را اشغال نمودند ، و چون سوابق ممتدى در فنون ادب و تاليف كتب داشتند ، فصاحت را از زبان خويش به زبان عربى تسرّى دادند ، ايرانىها در تدوين صرف‌ونحو زبان عربى نقش موثرى داشتند سيبويه كه اصلا از اهالى بيضاى فارس بود « الكتاب » مهمترين اثر خود را در صرف‌ونحو عربى تاليف كرد .\r\nايرانى پاك‌نژاد ابن مقفّع تحول عظيمى در نثر عربى ايجاد كرد و تاليف كتب ادبى را در نثر عربى متداول ساخت . . . از اوايل قرن دّوم ، شعراى ايرانى در شعر عرب نيز تحولى ايجاد كردند و با دخالت آنان معانى دقيق و مضامين لطيف غنايى ، در شعر عرب راه يافت و توجه به سادگى الفاظ و وصف بستان‌ها و گلها و جويبارها رونق و جلوهء خاصى به شعر عرب بخشيد . » « 2 »\r\n\r\nپيدايش خط در ايران باستان و سير تكاملى آن\r\nبنا به تحقيقات ملك الشعراى بهار ، در عهد مادها ، مخصوصا در طول مدتى كه ايرانيان زير نفوذ آشورىها بودند ، خط آشورى كه همان خط ميخى است معمول بود ؛ ولى اين خط با گذشت زمان رو به كمال رفت ، تا آنجا كه در عهد حكومت هخامنشيان ، اين خط چون يك خط ملّى مورد استفادهء پادشاهان بزرگى چون كورش و داريوش قرار گرفت ؛ و در سنگها و مهرها و فلزّات و گل‌پارها و ديگر كتيبه‌ها از اين خط بهره‌مند شده‌اند ؛\r\n\r\n\r\n","description":"","footnote":"\r\n( 1 ) . تاريخ ادبيات در ايران ، پيشين ، از ص 131 تا 133 ، ( به اختصار )\r\n( 2 ) . حسن صدر حاج سيد جوادى ، حسن انورى ، با همكارى نور الدين مقصودى : فارسى و تاريخ ادبيات ، شركت كتابهاى جيبى ، ص 31 ، سال 1351 .\r\n","page_name":" 32 ","page_number":32},
  {"content":"\r\n\r\nعلاوه‌براين ، خط ديگرى كه آن هم از خطوط مردم سامى است و مورد استفادهء ايرانيان قرار گرفته ، خط پهلوى است .\r\nآنچه شايان دقت است ، اينكه ، خط ميخى در آغاز از جهات مختلف خطى دشوار بود ولى با مرور زمان ، به حكم احتياج و شايد در سايهء همكارى دبيران فينيقى و يهودى كه جملگى زير نفوذ سياسى و نظامى هخامنشيان قرار داشتند ؛ از نقايص و نارسائىهاى اين خط كاسته شد .\r\nبرخى از صاحب‌نظران ، از جمله : استاد بهار ، اصلاح خط ميخى را محصول تلاش خود ايرانيان مىدانند . با اين حال ، خط ميخى به علت اشكالاتى كه در كتابت آن وجود داشت ، در عهد هخامنشيان رو به فراموشى رفت و خط آرامى به همراه كاتبان و دبيران سامى به ايران آمد و وسيله مبادله افكار و رفع حاجت بزرگان ، تجار و ساير مردم قرار گرفت . خط پهلوى از خط آرامى گرفته شده است ؛ و خط آرامى منتهى مىشود به دو خط قديم كه يك فنيقى و ديگر عبرى است . » « 1 »\r\nفردوسى به استناد اساطير و نامه‌هاى باستانى در پيرامون پيدايش خط چنين مىگويد :\r\n چون طهمورث آگه شد از كارشان « 2 » * برآشفت و « 3 » بشكست بازارشان\r\nكشيدندشان خسته و بسته خوار * به جان خواستند آن زمان زينهار\r\nكه ما را مكُش تا يكى نوهنر * بياموزى از ما كت آيد ببر\r\nنبشتن به خسرو بياموختند * دلش را به دانش برافروختند\r\nنبشتن يكى نه ، كه نزديك « سى » * چه رومى ، چه تازى و چه پارسى\r\nچه سغدى ، چه چينى و چه پهلوى * نگاريدن آن ، كجا ، بشنوى » « 3 » \r\nبهار ، در سبك‌شناسى ، ضمن بحث و مطالعه در پيرامون زبان ايرانى مىنويسد :\r\n« تاريخ زبان ايران ، تا هفتصد سال پيش از مسيح روشن و در دست است و از آن پيش ، نيز از روى آگاهىهاى علمى ديگر مىدانيم كه در سرزمين پهناور ايران - سرزمينى كه از سوى خراسان « مشرق » به مرز تبت و تركستان چين و از جنوب شرقى به كشور پنجاب و از نيمروز ( جنوب ) به سند و خليج فارس و بحر عمان و از شمال به كشور سكاها و سارمات‌ها ( جنوب روسيه امروز ) تا دانوب و يونان و از مغرب به كشور سوريه و دشت\r\n\r\n\r\n","description":"","footnote":"\r\n( 1 ) . سبك‌شناسى ، پيشين ، ص 68 .\r\n( 2 ) . يعنى از كار ديوان\r\n( 3 ) . همان كتاب ، ص 58\r\n","page_name":" 33 ","page_number":33},
  {"content":"\r\n\r\nحجاز و يمن مىپيوست ، مردم به زبانى كه ريشه و اصل زبان امروز است ، سخن مىگفته‌اند . » « 1 »\r\n« . . . قديمىترين يادگارى كه از زندگى نياكان باستانى ما باقيست ، نسكهاى اوستاست كه شامل سرودهاى دينى و احكام مذهبى نياكان و محتوى تواريخى است كه شاهنامه فردوسى نمودار آنست و مطالب تاريخى آن كتاب از كيومرث تا زمان گشتاسب شاه مىپيوندد و پادشاهى اپردانه ( پيشداديان ) و ( كيان ) و زمانه هفت خدايى ( مراد هفت پادشاهى است ) با هجوم بيگانگان مانند اژىدهاك ( ضحاك ) و افراسياب ترك تا پيدا آمدن ( زرتشت سپتيمان ) را شرح مىدهد .\r\nاين روايات همه‌جا مىرساند كه رشته ارتباط سياسى ، اجتماعى و ادبى ايران هيچوقت نگسسته و زبان اين كشور نيز به قديمىترين زبان‌هاى تاريخى و ماقبل از تاريخ مىپيوندد و گاثهء زردشت نمونه كهن‌ترين آن زبان‌هاست . » « 2 »\r\n\r\nخصوصيّات زبان و دگرگونىها و تغييرات آن\r\nاز آنچه گذشت نتيجه مىگيريم كه زبان هر كشور پديده‌ايست كه مانند ديگر پديده‌هاى اجتماعى دائما در معرض تغيير و دگرگونى است ، منتها تغيير زبان ، مانند تغيير ديگر آداب و سنن اجتماعى به زودى صورت نمىگيرد ، بلكه اين تغيير تدريجى و محتاج به زمانى طولانى است ؛ لشكركشىها ، نفوذ تمدن‌ها و فرهنگ‌ها و هجوم اقوام و قبايل و غيره در تغيير زبان و گاه در بالا بردن و ترقى علوم و فنون عامل موثرى است . بعضى از صاحب‌نظران سير تكاملى زبان فارسى را به دوره‌هاى سه‌گانه زير تقسيم مىكنند :\r\n« 1 - دوران زبان فارسى باستان ( از تاريخ انشعاب زبان‌هاى ايرانى از مجموع آريائى يعنى به تقريب از آغاز هزاره دوم پيش از ميلاد تا قرن چهارم و سوم پيش از ميلاد )\r\n2 - دوران زبان فارسى متوسط ( از قرن چهارم و سوم پيش از ميلاد تا قرن هشتم و نهم بعد از ميلاد )\r\n\r\n\r\n","description":"","footnote":"\r\n( 1 و 2 ) . همان كتاب ، ص 3 و 4\r\n","page_name":" 34 ","page_number":34},
  {"content":"\r\n\r\n3 - دوران زبان فارسى نوين - از قرن هشتم و نهم ميلادى تا عصر كنونى ( يعنى از هزار سال پيش تاكنون ) اين تقسيم قراردادى است و حدومرز مشخص و معينى ميان اين دوره‌ها وجود ندارد . » « 1 »\r\n« چنان كه زبان‌هاى ايرانى را از كهن‌ترين ايام تا امروز مورد مطالعه قرار دهيم ، به زبان‌هايى برمىخوريم كه اكنون مرده و مورد استفاده نيست ، مانند :\r\n1 - زبان اوستايى كه مجموعه‌اى از سروده‌هاى دينى و رسم‌هاى ايرانيان باستان است .\r\n2 - زبان فارسى باستانى ، كه در حقيقت زبان قبيله‌هاى ايرانى است كه در نيمهء اول هزارهء نخست پيش از ميلاد در جنوب غربى فلات ايران رايج بوده و همان زبان سنگ نبشته‌هائيست كه به خط ميخى از زبان پادشاهان هخامنشى باقى مانده است .\r\n3 - زبان اسكيت‌ها ، كه در فاصلهء ميان سده‌هاى هشتم و هفتم پيش از ميلاد و سده‌هاى چهارم و پنجم بعد از ميلاد ، در دشت‌هاى مجاور درياى سياه ساكن بوده‌اند .\r\n4 - زبان ماد ، كه زبان قبائلى است كه در بخش شمالى فلات ايران و جنوب درياى خزر ( در نيمهء نخست هزارهء نخستين پيش از ميلاد ) به اين زبان تكلم مىكردند .\r\n5 - زبان پارتى ، كه از چند قرن پيش از ميلاد تا دو سه قرن پس از ميلاد در بخش‌هاى شمالى فلات ايران رواج داشت .\r\n6 - زبان پارسى متوسط ، اين زبان كه به خطهاى گوناگون آرامى نوشته مىشد ، مربوط به قرن سوم تا هشتم ميلادى مىباشد و در عهد ساسانيان ، زبان رسمى دولتى و روحانيون زردشتى بوده است و آثار فراوانى به اين زبان كه زبان پهلوى ناميده مىشود ، باقيست .\r\n7 - زبان سغدى ، كه زبان مردم قديم درهء زرافشان است كه در خاك تاجيكستان كنونى آثارى از آن كشف شده و سكه‌هائى نيز به زبان سغدى بدست آمده است .\r\n8 - زبان خوارزمى ، كه ساكنان قديم اطراف رود « آمو » به اين زبان سخن مىگفتند .\r\n9 - زبان ساكى و لهجه‌هاى تخارى ، كه در بخش جنوبى تركستان چين در اواسط سدهء دوم پيش از ميلاد به آن سخن مىگفتند و زبان قوم هياطله نيز جزء همين گروه است .\r\nآنچه ذكر كرديم ، زبان‌هاى مردهء ايرانى است كه تاكنون معلوم شده و شايد لهجه‌ها و زبان‌هاى ديگرى نيز وجود داشته كه هنوز مورد پژوهش و تحقيق قرار نگرفته‌اند .\r\nزبان فارسى كه برومندترين شاخه‌هاى درخت كهن زبان‌هاى ايرانى و زبان رسمى\r\n\r\n\r\n","description":"","footnote":"\r\n( 1 ) . كريم كشاورز : هزار سال نثر پارسى ، ج ، اول ، ص 9\r\n","page_name":" 35 ","page_number":35},
  {"content":"\r\n\r\nميهن ماست و تا سى و اند سال پيش ، زبان رسمى كشور افغانستان نيز بوده است و در جمهورى تاجيكستان كنونى هم ، زبان رسمى است ، و عدّه‌اى كثير در ازبكستان و تركمنستان ( يعنى در سراسر تركستان پيشين و افغانستان ) به زبان فارسى سخن مىگويند .\r\nدر ميان اقليت‌هاى مذهبى ايران يعنى براى هفتاد هزار نفر يهوديان ايران نيز زبان فارسى ، زبان مادرى شمرده مىشود ، عده فارسى زبانان ايران را در حدود 150 ميليون پيش‌بينى مىكنند ، در عراق در حدود صد هزار نفر و در عربستان سعودى قريب پنجاه هزار نفر و در شهرهاى مذهبى و بنادر جنوبى خليج فارس ، عده‌اى به اين زبان تكلم مىكنند . . . عدهء فارسىزبانان افغانستان ، نزديك به دو ميليون نفر است و در پاكستان و شمال غربى چين نيز عده‌اى فارسى زبان زندگى مىكنند و در تاجيكستان قريب يك ميليون نفر فارسى زبان يا تاجيكى زبان زندگى مىكنند ، و در ديگر نقاط آسياى ميانه ، ميان سيصد و چهار صد هزار نفر فارسى زبان وجود دارد كه بيشتر در درهء فرغانه و زرافشان متمركزند .\r\nزبان پشتو ( افغانى ) - در افغانستان و بخشى از پاكستان متداول است و زبان رسمى افغانستان است و بر روى هم نزديك 12 ميليون نفر به زبان پشتو ( افغانى ) سخن مىگويند ، كه قريب شش ميليون نفر از ايشان در خاك پاكستان سكونت دارند . زبان پشتو بسيارى از لغات خود را از فارسى ، عربى و هندى به وام گرفته است .\r\nديگر از زبان‌هاى زنده ، زبان كردى است كه به تقريب 7 ميليون نفر در ايران و تركيه و عراق و سوريه و ديگر نقاط به اين زبان تكلم مىكنند و يكى از زبان‌هاى اصيل ايرانى است . در خراسان در ناحيه‌هاى نيشابور و بجنورد و شيروان و قوچان قريب سيصد هزار نفر كرد زندگى مىكنند ، كه شاه عباس جبرا آنها را به آنجا كوچانيده است . علاوه‌براين لهجه‌هاى لرى و بختيارى كه در لرستان و خاك بختيارى رايج است جمعا داراى يك ميليون متكلم مىباشند ؛ علاوه‌بر اين بلوچى در بلوچستان ايران رايج و در حدود نيم ميليون نفر در ايران و قريب هفتصد هزار نفر در پاكستان به اين زبان سخن مىگويند .\r\nغير از آنچه گفتيم ، زبان‌هاى تاتى و طالشى و زبان ساكنان كرانه غربى درياى خزر و گيلكى ( سكنه جلگه گيلان ) شايان توجه و قابل ذكر است . » « 1 »\r\nهنگامى كه اعراب به ايران آمدند ، در خراسان از زبان پارتى اثرى نبود و گرچه در همه كارهاى دولتى و دينى و مانند آن خط پهلوى ( كه نوعى خط آرامى بود ) به كار مىرفت ، ولى زبان مردم شمال شرقى ايران ( يا جنوب ماوراء النهر ) به تقريب ، با در نظر\r\n\r\n\r\n","description":"","footnote":"\r\n( 1 ) . همان كتاب ، ص 14 تا 18 ( نقل و تلخيص )\r\n","page_name":" 36 ","page_number":36},
  {"content":"\r\n\r\nگرفتن دگرگونىهايى كه گذشت زمان و حادثه‌هاى دوران ، در هر زبان پديد مىآورد ، همان زبانى بود كه بعد به « درى » مشهور گشت و اكنون ما به آن سخن مىگوئيم . . .\r\nبرخاستن ساسانيان از فارس و انهزام سلطنت پارتى موجب گسترش زبان پارسى متوسط از جنوب غربى به سوى شمال شرقى گشت . آمدن مسلمانان از جنوب و جنوب غربى ، مركز زبان و فرهنگ ايران را به طرف شمال شرقى و خراسان و ماوراء النهر منتقل ساخت ، و بعدها هجوم تدريجى و فشار تركان و فتنه و حمله مغول ، از جهت شمال شرقى ، مركز را به قلمرو و مبدأ آن - فارس و پيرامون و اصفهان - جابجا كرد . در گيرودار اخير ، تركان و ازبكان - مرز و بوم فارسى زبانان ماوراء النهر را ( كه ديگر بر اثر سلطه تركان ، تركستان ناميده مىشد ) فروگرفتند و ايشان را به سوى كوهپايه‌ها و زمين‌هاى كم‌حاصل دامنهء پايمر راندند ، و از ديگر فارسى زبانان جدا ساختند ، به‌طورىكه تا روزگار اخير سرزمينشان به‌صورت جزيرهء فارسى زبانى بود ، در ميان دريايى از ترك‌زبانان .\r\nدعواى شيعه و سنى هم ، شكاف را ژرف‌تر كرد و تاجيكان كه اجتماع نسبتا كوچكى را تشكيل مىدادند ، از نتايج تكامل ادبيات فارسى در كانون بزرگ آن ، ايران ، دور و بىبهره ماندند و بالعكس . » « 1 »\r\nپس از ظهور اسلام ، فاتحان براى آنكه راه را براى نفوذ اسلام و قرآن و فراگرفتن تعاليم مذهبى هموار كنند ، كتب و آثار گذشتگان را تقريبا از بين بردند ؛ در چنين دورهء بحرانى ، تنها مغان و پيشوايان مذهب زردشت و آنان كه كه از راه دين ، گذران مىكردند ، بخش‌هائى از اوستا را كه جنبهء مذهبى داشت حفظ و نگهدارى كردند و جمعى كه توانگر بودند راه هندوستان پيش گرفتند و اوستا و ديگر كتاب‌هاى مذهبى را با خود بردند ، ولى در سرزمين ايران ، بر خلاف مصر و ديگر كشورهاى خاورميانه اعراب نتوانستند مردم را از سخن گفتن به زبان پارسى بازدارند و مردم به‌خصوص « دهقانان » كه از طبقهء متوسط جامعه و از افراد برگزيده قوم ايرانى بودند و با فرهنگ و تمدن ديرين مردم ايران آشنايى داشتند ، داستان‌هاى حماسى و افسانه‌هاى باستانى را سينه‌به‌سينه به نسل‌هاى بعدى منتقل كردند و بسيارى از آثار مكتوب را از تطاول مهاجمان پنهان مىداشتند . گذشته از آنچه گفتيم ، اسناد و مدارك چندى از عهد باستان به دست ما رسيده است :\r\nاز دوران پارسى باستان : 1 - كتيبه بهى ستون به خط ميخى ( از داريوش اول هخامنشى ) 2 - سكه‌هاى عهد هخامنشى 3 - كتيبه داريوش اول در نقش رستم 4 -\r\n\r\n\r\n","description":"","footnote":"\r\n( 1 ) . همان كتاب ، از ص 23 تا 25 ( نقل و تلخيص )\r\n","page_name":" 37 ","page_number":37},
  {"content":"\r\n\r\nكتيبه‌هاى خشايار شاه در استخر و شوش و كوه الوند و كنار درياچه وان 5 - اوستا - زبان سنگ نبشته‌ها كه از لحاظ قاعده‌هاى دستورى و لغوى ، نزديك به اوستاست . . . و مقدارى لغت‌هاى « مادى » نيز به وام گرفته شده است .\r\nآنچه از دوران اشكانيان باقى مانده است : 1 - مسكوكات با نوشته يونانى و پارتى 2 - كلمات پارتى كه وارد زبان ارمنى و پهلوى ( فارسى متوسط ) شده . 3 - چند متن پارتى مانوى كه در تورفان ( تركستان چين ) يافت شده . 4 - بعضى سنگ نبشته‌هاى عهد ساسانى كه به دو زبان نوشته شده است . 5 - دو قبالهء ملك به زبان پارتى كه در اورامان كردستان به‌دست آمده است . 6 - قطعات سفالينى كه در نساى قديم و پايتخت اشكانيان طى حفارىها به دست آمده است . - به‌طوركلى از دوران اشكانيان ، آثار ناچيزى در دست است .\r\nآنچه از دورهء ساسانيان باقى مانده است : 1 - كتيبه نقش رستم و نقش رجب از اردشير و شاپور اول . 2 - كتيبه طاق بستان از شاپور سوم . 3 - كتيبهء پايكولى - ميان قصر شيرين و سليمانه از « نرسى » . 4 - كتيبهء حاجىآباد از شاپور اول .\r\nآثار مكتوب : 1 - كارنامه اردشير بابكان 2 - زند و پازند 3 - درخت آسوريك ( نخل خرما ) و بز . 4 - بندهش 5 - دينكرت 6 - يادگار زريران 7 - خسرو كوآتان ورتك ( خسرو قبادان و پسرك ) 8 - ماتيكان شترنگ ( كتاب شترنج ) 9 - آبديه اوت ساهى كيه ساكستان ( عجايب و ديدنىهاى سرزمين ساكستان ( سيستان ) 10 - خويشكاريه رتاكان ( وظايف پسركان - جوانان ) 11 - اندرز كوتاكان ( اندرز به كودكان ) 12 - ماتيكان هزار داتاستان ( كتاب هزار قاعده و رسم ) 13 - شهرستان‌هاى ايرانشهر و غيره . « 1 »\r\nدر اين دوره ساختمان دستورى زبان ، به فارسى امروز نزديك است ، شيوهء صرف نام‌ها و ضميمه‌ها كه در اواخر دوران زبان فارسى باستان ، در شرف متروك شدن بود ، بالكل كنار گذاشته شد .\r\nتاليف‌هاى ديگر نيز چون خداينامك و كليله و دمنه و غيره وجود داشت و كسانى مانند ابن مقفع « روزبه » از پهلوى به تازى ترجمه كرده‌اند ؛ و اكنون نه از اصل پهلوى آن اثرى است و نه از ترجمه عربى آن خبرى ، ولى در همان اوان مبناى ترجمه و يا تأليف‌هاى مجددى به زبان فارسى نوين قرار گرفتند . مثل : خداينامك كه پايهء شاهنامه فردوسى و غيره مىباشد . » « 1 »\r\nزبان‌هاى فارسى : « . . . عبد إله بن مقفّع گويد : زبان‌هاى فارسى عبارت از پهلوى ،\r\n\r\n\r\n","description":"","footnote":"\r\n( 1 ) . همان كتاب ، از ص 26 تا 31 ( نقل و تلخيص )\r\n","page_name":" 38 ","page_number":38},
  {"content":"\r\n\r\nدرى ، فارسى خزرى و سريانى است .\r\nپهلوى منسوب است به « بهله » كه نام پنج شهر است : اصفهان ، رى ، همدان ، ماه نهاوند و آذربايجان ، و اما درى زبان شهرنشينان بود و درباريان با آن سخن مىگفتند و منسوب به دربار پادشاهى است و از ميان زبان‌هاى اهل خراسان و مشرق ، زبان مردم بلخ در آن بيشتر است ، اما فارسى زبان موبدان و علما و امثال آنان بود و مردم فارس با آن سخن مىگفتند و خزرى زبانى بود كه با آن شاهان و اميران ، در خلوت هنگام بازى و خوشى با اطرافيان خود سخن مىگفتند و سريانى زبان همگانى و نوشتن هم‌نوعى از زبان سريانى فارسى بود . » « 1 »\r\nبه‌طور كلى پس از نفوذ و استقرار اسلام در ايران ، زبان عربى ، زبان علمى و ادبى و ادارى و دولتى و مورد توجه زمامداران وقت گرديد ، به همين مناسبت تمام كتب ذى قيمت علمى و ادبى و تاريخى ، توسط دانشمندان به زبان عربى برگردانيده مىشد ؛ ابوريحان بيرونى ، دانشمند نامى ، به اين معنى اشاره مىكند : « و الى لسان العرب ، نقلت العلوم فى اقطار العالم . . . » علوم جملهء كشورهاى جهان به لسان اعراب برگردانده شد ، با گذشت زمان زينت يافت و دلنشين شد و زيبايى زبان آنان در عروق و شرائين نفوذ كرد .\r\nابن المقفّع ايرانى ( 757 - 721 م ) كه نام فارسى او « روزبه » بود ، بسيارى از آثار پارسى را به عربى ترجمه كرد . . . در يتيمة الدّهر ، ثعالبى ، از 119 شاعر عربى زبان ، كه در زمان سامانيان در خراسان و ماوراء النهر مىزيسته‌اند ، سخن مىگويد ، اكثر اينان از نمايندگان اشراف يا كارمندان رسمى دولتى بوده‌اند ، ولى اينان قشرى ناچيز از افراد جامعه را تشكيل مىدادند و براى عامه مردم روستا و شهرهاى ايران ، عربى هميشه زبانى بيگانه بود . . . از جملهء نخستين دولت‌هاى فئودالى كه در برابر دستگاه خلافت ، استقلال خويش را به‌دست آوردند ، طاهريان بودند .\r\n\r\n\r\n","description":"","footnote":"\r\n( 1 ) . الفهرست ، پيشين ، ص 17 .\r\n","page_name":" 39 ","page_number":39},
  {"content":"\r\n\r\n\r\nادبيات ايران بعد از اسلام\r\n\r\nزادگاه ادب فارسى\r\nطاهريان ( 873 - 821 م ) و صفاريان ( 903 - 873 م ) و سامانيان ( 875 - 999 م ) در سرزمين‌هاى خراسان و سيستان و ماوراء النهر يعنى مناطقى كه اكثريت قاطع مردم آن در آن دوران به زبان فارسى سخن مىگفتند ، پديد آمدند . به حكايت تاريخ سيستان ، يكى از زمامداران آن دوران ، يعقوب ليث كه از بين مردم برخاسته بود ، چون شعرى عربى در مدحش گفتند ، زبان به اعتراض گشود و گفت :\r\nچيزى كه من اندر نيابم ، چرا بايد گفت ، محمد وصيف ، دبير رسائل او از اين پس شعر فارسى گفت ، چنان كه پس از پيروزى يعقوب بر دشمنان و فتح هرات و سيستان و كرمان و فارس ، و صيف در مدح اواين شعر را سرود :\r\n اى اميرى كه اميران جهان خاص و عام * بنده و چاكر و مولاى و سگ‌بند و غلام\r\nازلى خطّى در لوح كه مُلكى بدهيد * بىابى يوسف يعقوب بن اللّيث همام\r\nبلتام « 1 » آمد « زنبيل » ولتى « 2 » خورد بلنگ * لتره « 3 » لشكر زنبيل و هبا « 4 » گشت گُنام « 5 » \r\n« اگر قول صاحب تاريخ سيستان را باور كنيم ، نخستين شعر پارسى » درى كه به تقليد از قصايد و اشعار عربى ساخته شده ، منسوب به نيمهء قرن سوم هجرى است ، از\r\n\r\n\r\n","description":"","footnote":"\r\n( 1 ) . نام محلى است\r\n( 2 ) . لت يعنى ضربت\r\n( 3 ) . از هم گسيخته\r\n( 4 ) . از بين رفتن\r\n( 5 ) . آشيانه انسان و جانوران\r\n","page_name":" 40 ","page_number":40},
  {"content":"\r\n\r\nمحمد بن وصيف ، اشعار ديگرى در دست است ، از جمله قطعه‌يى كه بعد از گرفتارى « رافع بن هرثمه » و قتل او گفته است . » « 1 »\r\nديگر از شعراى بنام پارسىگوى خواجه‌زاده‌يى بود به نام « عباس » كه در مدح خليفه عباسى قصيده‌يى سروده ، به اين مطلع :\r\n اى رسانيده به دولت فرق خود تافر قدين * گسترانيده به جود و فضل در عالَم يَدين « 2 »\r\nمر خلافت را تو شايسته چو مردم ديده را * دين يزدان را تو بايسته چُو رُخ را هردو عين « 3 » \r\nو در همين قصيده مىگويد :\r\n كس بر اين منوال پيش از من چنين شعرى نگفت * مرزبان پارسى را هست با اين نوع بين\r\nليك زان گفتم من اين مِدحَت « 4 » ترا تا اين لغت * گيرد از مدح و ثناى حضرت تو زيب و زين \r\nبعد از او در عهد طاهريان و صفاريان نيز تنى چند به شاعرى پرداختند تا آنكه به قول عوفى صاحب لباب الالباب « نوبت دولت به آل سامان رسيد ، در عهد ايشان رايت « 5 » سخن بالا گرفت و شعراى بزرگ پديد آمدند و عالم نظم را نظامى دادند و شاعرى را شعار ساختند . » « 6 »\r\nقبل از سامانيان در ايام قدرت طاهريان و صفاريان حكيم حنظله باد غيسى و ابو شكور بلخى و محمود وراق و فيروز مشرقى و ابو سليك گرگانى و جمعى ديگر به گفتن شعر فارس مبادرت جستند كه ما نمونه‌يى از اشعار آنان را در زير مىآوريم :\r\n مهترى گر به كام شير درست * شو حظر كن ز كام شير بجوى\r\nيا بزرگى و عِزّ و نعمت و جاه * يا چو مَردانت مرگ روياروى \r\n( حنظلهء بادغيسى )\r\n نگارينا به نقد جانت ندهَم * گرانى ، در بها ، ارزانت ندهم\r\nگرفتَستم بجان دامان وصلت * نِهَم جان از كف و دامانت ندهم \r\n( محمود وراق )\r\n مرغيست خدنگ اى عجب ديدى * مرغى كه شكار او همه جانا\r\nداده پر خويش كَركسش هديه * تا نُه بچه‌اش برد به مهمانا \r\n( فيروز مشرقى )\r\n\r\n\r\n","description":"","footnote":"\r\n( 1 ) . تاريخ سيستان ، به تصحيح استاد بهار ، ص 253\r\n( 2 ) . دو دست\r\n( 3 ) . چشم\r\n( 4 ) . ستايش\r\n( 5 ) . پرچم\r\n( 6 ) . مقدمهء محمد قزوينى بر كتاب لباب الالباب ، عوفى ، ص يح - يط و لباب الالباب ، چاپ ليدن ، ص 19 - 21 .\r\n","page_name":" 41 ","page_number":41},
  {"content":"\r\n\r\n خون خود را گر بريزى بر زمين * بِه ، كه آب روى ريزى در كنار\r\nبُت پرستنده به از مردم‌پرست * پندگير و كار بند و گوش‌دار \r\n( ابو سليك گرگانى )\r\n\r\nعقب‌نشينى تدريجى زبان عربى در برابر فارسى\r\n« به‌نظر آى ، ارانسكى ، عرصهء شعر ، نخستين ميدانى بود كه زبان عربى در برابر فارسى عقب نشست . . . نهضت اكثريت خلق ، دوشادوش طبقهء اشراف ، با وارد ساختن زبان فارسى در زندگى اجتماعى و فرهنگى ، پاسخگوى عميق‌ترين حوايج اجتماعى و تمنّيات مردم ماوراء النهر و خراسان و غرب ايران بود . . . سران اشراف دولت‌هاى قرون وسطايى با پيروى از تمايلات مردم براى حفظ آزادى و استقلال ايران و خوددارى از پرداخت خراج به خلفا ، جنبش‌هاى ملى را تقويت كردند ؛ و شاعران را در كنف حمايت خود مىگرفتند و به دربار خويش جلب مىكردند . . . آثار منثور ، بيشتر علمى بود و در محافل مردم عالم و تحصيل‌كرده آن زمان ، خواننده داشت . . . » چون زبان عربى هميشه زبان بيگانه بود ، عموم طبقات ميل داشتند ، كليّه منابع فرهنگى به زبان فارسى درآيد . . .\r\nژوكوفسكى در اين‌باره گواهى مهمى را از يك نسخه خطّى كتاب صوفيان كه در كتابخانه دانشگاه لنين‌گراد محفوظ است به شرح زير استخراج كرده است :\r\n« . . . امير سامانى ، علماى ماوراء النهر را گرد آورده ، فرمود : تا معتقدات و قواعد و مبانى مذهبى اهل سنت و جماعت را بيان كنند ، ائمه بخارا . . . به خواجه امام ابو القاسم حكيم سمرقندى اشاره كردند . . . سپس وى اين كتاب را به تازى تاليف كرد و جمله علما قول وى را تصديق كردند ؛ آنگاه امير سامانى فرمود : كه اين كتاب را به پارسى بايد كرد ، تا خاص و عام را منفعت بود . . . »\r\nدر آن ايام ، بسيارى تأليفات ديگر و از آن جمله تاريخ طبرى ، و تفسير بزرگ وى ، نيز از عربى به فارسى ترجمه شد ؛ هردو ترجمهء اخير الذكر ( در ترجمه تاريخ طبرى تغييرات بسيارى داده شده است ) مربوط به زمان واحدى مىباشند . ( قريب 963 ميلادى يا قرن چهارم هجرى ) و بنا به فرمان صريح شاه و با تشويق سامانيان و اطرافيان ايشان صورت گرفته است ؛ مترجم تاريخ طبرى ، ابو على محمد بلعمى بود ، وى رجلى\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nسياسى و سرشناس ، يعنى وزير عهد سامانيان و به حمايت اهل ادب مشهور بوده است . » « 1 » بلعمى ، در مقدمه كتاب مىنويسد ، كه من اين كتاب را به فارسى برگردانيدم ، تا اتباع كشور و مردم ايران آن را بخوانند . با اين حال چون زبان عربى ، زبان فرهنگ و دانش بود ، بسيارى از علما چون ابن سينا و بيرونى ، آثار خود را به عربى مىنوشتند . در عهد غزنويان ، ميمندى ، وزير سلطان محمود ، سعى فراوان كرد كه بار ديگر زبان عربى موقعّيت ديرين را كسب كند ، به همين مناسبت يك چند مكاتبات به زبان عربى صورت مىگرفت ، به‌نظر محافظه‌كاران آن دوران ، با احياى زبان عربى : « كوكب كتابت از مهاوى « 2 » هبوط « 3 » به اوج شرف رسيد . » « 4 » در اين دوره زبان عربى را در مكاتبات رسمى به كار مىبردند و از فارسى فقط به هنگام ضرورت و جايى كه مخاطب از فهم زبان عربى عاجز بود ، استفاده مىكردند . آكادميسين و . و . بارتولد ، به نكته اخير توجه مخصوص كرده ، به حق اظهار عقيده مىكند ، كه « بىشك در آن زمان ، اين‌گونه موارد بسيار بوده است . » البته نكته اخير الذكر ، علت اصلى ناكامى هواخواهان زبان عربى در حفظ موقعيت پيشين آن زبان بوده است نهضت هواخواهان ترويج زبان پارسى و بسط آن زبان به تمام شئون ادبيات مكتوب ، از لحاظ تاريخى ، جنبشى ترقىخواهانه بوده و در كشورهاى ايران و آسياى ميانه ، مبارزه مردم را عليه سلطه سياسى و عقيدتى دستگاه خلافت عربى منعكس مىنمود . . . تاريخ بخاراى « نرشخى » كه در سال 933 ميلادى به زبان عربى نوشته شده بود ، در سال 1128 به فارسى ترجمه شده و در سال 1178 مجددا به انشاء تازه‌اى تحرير گشت ؛ مترجم در مقدمه كتاب مزبور چنين مىگويد : « تأليف اين كتاب به عربى بود و به عباراتى بليغ . . . ولى بيشتر مردم به خواندن كتاب عربى رغبت نمىنمودند ، دوستان از من درخواست كردند ، كه اين كتاب را به فارسى ترجمه كن ، فقير ترجمه كردم . »\r\nعامل و علت فوق باعث شد ، كه بسيارى تأليفات تاريخى و علمى و ادبى و هنرى ديگر و از آن جمله تاليف عتبى سابق الذكر كه معتقد بود زبان پارسى « بازار فضل را كاسد مىكند . » به پارسى ترجمه شود ؛ علاوه‌بر اين ، مقدمه ابو منصورى شاهنامه و كتاب الابنيه عن حقايق الادويه و كتاب جغرافيايى حدود العالم ، جملگى در قرن دهم ميلادى ( سوم هجرى ) به زبان فارسى نوشته شده است ، در آغاز قرن يازدهم ميلادى دربار\r\n\r\n\r\n","description":"","footnote":"\r\n( 1 ) . مقدمه فقه اللغه ايرانى ، پيشين ، ص 264 به بعد\r\n( 2 ) . مهاوى : شكاف بين دو كوه - پايين\r\n( 3 ) . هبوط : نازل شدن ، مقابل صعود\r\n( 4 ) . همان كتاب ، ص 266\r\n","page_name":" 43 ","page_number":43},
  {"content":"\r\n\r\nمحمود غزنوى مجمع شاعران پارسىگوى گشت . ابن سينا « دانشنامه » مشهور خود را به خواهش علاء الدوله به زبان فارسى نوشت و دانشنامه علايى ناميد ، تقريبا در همين ايام ، آثار تاريخى گرانقدرى چون ، زين الاخبار گرديزى و تاريخ بيهقى يا تاريخ مسعودى يعنى شاهكار بسيار نفيس ابو الفضل بيهقى و تاريخ سيستان به زبان فارسى نوشته شد و در قرون بعد شعراى نامدارى چون عمر خيام ، نظامى گنجوى ، امير خسرو دهلوى ، سعدى شيرازى ، ملاى رومى و عده‌ايى ديگر به زبان فارسى شعر سرودند . - زبان فارسى بعدها ، يعنى در عهد مغول و تيموريان و صفويان تا روزگار ما در محاورات و مكاتبات رسمى و ادارى و ادبى مورد استفاده قرار گرفته است .\r\nاز آنچه گذشت به خوبى پيداست ، كه زبان پارسى ، تاريخ پرمايه‌اى دارد ، كه آثار مكتوب 25 قرن ، شاهد رشد و تكامل آن است ؛ غير از كسانى كه در سرزمين ايران به زبان پارسى سخن مىگويند ، در حدود 90 هزار نفر در عراق و در حدود 50 هزار نفر در عربستان سعودى و جزاير خليج فارس به زبان فارسى آشنا هستند ، زبان جمهورى شوروى تاجيكستان ، زبان فارسى تاجيكى است و در حدود دو ميليون نفر به اين زبان سخن مىگويند ، در جمهورى قرقيزستان و شهرهاى تركمنستان نيز عده‌اى تاجيكى زبان وجود دارند ، عدهء فارسى ( تاجيكى ) زبانان افغانستان در حدود دو ميليون و يك صد هزار نفر مىباشد ، علاوه‌براين در پاكستان و بعضى نقاط هندوستان ، عده‌ايى به زبان فارسى تكلم مىكنند .\r\n« . . . تا سال 1933 ، زبان رسمى افغانستان ، زبان فارسى بود و در آغاز قرن بيستم نيز زبان فارسى در آموزش و تعليمات عمومى و مطبوعات و زندگى اجتماعى آن كشور مقام اول را حايز بود . . . در حدود سال 1920 ، فكرى در افغانستان مايه گرفت ، كه « پشتو » را در تعليمات و زندگى اجتماعى و مطبوعات و ادارات دولتى متداول كرده و رسميت بخشند و اين كار با تانى و دشوارى در سالهاى 36 - 1933 صورت عمل گرفت . » « 1 »\r\n\r\n\r\n","description":"","footnote":"\r\n( 1 ) . همان كتاب ، از ص 298 تا 300 ( به اختصار )\r\n","page_name":" 44 ","page_number":44},
  {"content":"\r\n\r\n\r\nخط و الفبا بعد از اسلام\r\nخط متداول كنونى فارسى ، از الفباى عربى گرفته شده است و اصل خط عربى را تا چندى پيش منحصرا مشتق از خط معروف « كوفى » مىدانستند ولى بعدا معلوم شد ، همزمان با وضع خط كوفى خط ديگرى شبيه به « نسخ » نيز در ميان اعراب معمول بوده است .\r\nعربهاى جزيرة العرب مدتها بود كه از خود خطى نداشتند ، تا كم‌كم به واسطهء مسافرت در نواحى و ممالك مجاور و معاشرت با مردم متمدن‌تر از خود به خط و زبان نبطى و سريانى آشنا شدند و زبان عربى خود را به يكى از اين دو خط نوشتند . . . اين دورهء تحول ، قريب دو قرن به طول انجاميد و مىتوان گفت كه خط عربى در حدود يك قرن قبل از ظهور اسلام در ناحيهء حيره متداول بوده است . . . پس از نفوذ اسلام به شرق و تسلط آنها ، شهرهاى ايران يكى پس از ديگرى خط عربى را اقتباس كردند يا به آنها تحميل شد ، و زبان فارسى با بعضى كلمات عربى آميخته و زبانى بوجود آمد كه به زبان فارسى درى معروف گرديد و همان زبان ، اساس زبان ادبى و رسمى فارسى كنونى گشت .\r\nبا اينكه ايرانىها در نتيجهء سلطه عرب و تأثير فرهنگى آنها به‌تدريج از خط مادرى خود « پهلوى » دور ماندند ولى از آن جهت كه علاقهء فراوان به حفظ مآثر ملّى داشتند مدتها خط و زبان پهلوى را حفظ كردند و در نواحى شمالى ايران . . . آن خط با اندك تغييرى تا سه قرن باقى ماند ، چنان كه سكه اسپهبدان طبرستان در صدر اسلام به خط پهلوى موجود است . . . نحوهء اقتباس الفباى عربى در زبان فارسى مشخص نيست و ابن النّديم در كتاب الفهرست گويد كه ايرانيان خط خود را از يك نوع خط عربى موسوم به « قيراموز » گرفته‌اند كه معنى اين لفظ و كيفيت و شكل آن تاكنون معلوم نشده است . آنچه مسلم است اينكه از صدر اسلام تا مدت 5 قرن ، خط كوفى در ايران معمول بوده ، ولى آن را بيشتر در كتابت قرآن و تزئينات ابنيه و غيره به كار مىبردند ، خط معمول ايرانيان براى ساير حوايج ، نوعى نسخ بوده كه با قلم نسخ قديم و نسخ جديد عربى اختلاف داشت و چنان كه گفته خواهد شد ، همان قلم ، اساس خط رسمى معروف ايران يعنى نستعليق شده است . . . متأسفانه از آثار خطوط سه چهار قرن اول هجرى ايران ، مقدار قابل توجهى در دست نيست و تقريبا همگى دستخوش حوادث و تركتازى مهاجمين شده است .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nخوشنويسى : پس از دوره زندگى طولانى « ياقوت » و شروع قرن هشتم باب تازه‌اى در خوشنويسى باز نشد و پيروان سبك ياقوت مخصوصا شاگردان او كه شش تن بودند به استادان ششگانه معروف شده‌اند . . . اين استادان همه ايرانى بودند و آثار كم‌نظير ايشان از نفايس آثار هنرى اسلامى و موجب سرفرازى و افتخار و نمايندهء استعداد سرشار و ذوق ايرانيان در اين هنر است . . . قرن هشتم و نهم و دهم هجرى از دوره‌هاى درخشان رواج و پيشرفت و تكامل هنر خوشنويسى است . . . در حدود اواسط قرن هشتم هجرى متناوبا سه خط ديگر در ميان خطوط اسلامى جلوه‌گر شده كه بايد آنها را خطوط خاص ايرانى دانست ، زيرا اگرچه الفباى اين خطوط همان الفباى ماخوذ از عربى است ولى شكل و تركيب آن با ساير خطوط اسلامى متفاوتست و حتى تركيب و گردش حروف در آنها شباهت به خطوط باستانى ايرانى ، يعنى پهلوى و اوستائى دارد .\r\nاين سه خط كه به نام تعليق ، نستعليق و شكستهء نستعليق شناخته شده است به تناوب در ظرف مدت سه قرن وضع شد و ايرانيان با سليقهء مخصوص خود ، در اندك زمانى شيوائى آن خطوط را به درجه كمال رسانيدند . . . » « 1 »\r\nبه‌نظر ابن نديم : « تا آغاز دولت عباسى ، مردم به همان شيوهء خط قديم ( يعنى خط مكى ، مدور ، كوفى ، بصرى و جز اينها ) مىنوشتند ، همين‌كه خاندان هاشمى ظاهر گرديد نوشتن قرآن به آن خطوط اختصاص يافت ، خطى پيدا شد كه به آن خط عراقى مىگفتند ، و همان خط « محقق » بود كه با آن خطّ « وراقى » نيز گفته مىشد ، و اين خط مرتبا رو به ازدياد و زيبائى گذاشت ، تا كار خلافت به مأمون رسيد ، و اصحاب و نويسندگان او به نيكو ساختن خط خود پرداختند ، و مردم بر سر اين كار باهم تفاخر داشتند ، تا آنكه مردى به نام « احول محرر » پيدا شد كه از پرورش‌يافتگان بر مكيان بود و به معانى خط و اشكال آن دانش به‌سزائى داشت ، او قواعد و قوانين خط را روشن كرد ، و آن را درجه‌بندى نمود ، و نويسندهء نامه‌هايى بود كه از طرف سلطان براى ملوك اطراف ، در طومارها فرستاده مىشد . . . وى در درجه‌بندى خطوط ، قلم‌هاى سنگين را در مرتبه اول قرار داد ، از آن جمله قلم طومار بود كه بر ساير قلم‌ها برترى داشت و يك طومار تمام با سعف ( شاخه خشك خرما ) نوشته مىشد ، و گاهى هم با قلم مىنوشتند و نامه‌هاى ملوك به آن خط فرستاده مىشد .\r\nو آن اقلام : - قلم ثلثين ، قلم سجلات ، قلم عهود ، قلم مو امرات ، قلم امانات ، قلم\r\n\r\n\r\n","description":"","footnote":"\r\n( 1 ) . ر . ك : ايرانشهر ، ج 1 « خط »\r\n","page_name":" 46 ","page_number":46},
  {"content":"\r\n\r\nديباج قلم مديح ، قلم مرصّع و قلم تشاجى « 1 » است .\r\nدر زمانىكه ذوالرياستين فضل بىسهل روى كار آمد ، قلمى اختراع كرد كه بهتر از ساير قلم‌ها بود و به « رياسى » معروف شد و متفرعاتى پيدا كرد كه از آن جمله : قلم رياسى كبير ، قلم نصف رياسى ، قلم ثلث ، قلم صغير نصف ، حفيف ثلث ، قلم محقق ، قلم منشور ، قلم وشى ، قلم رقاع ، قلم مكاتبات ، قلم غبار الحليه ، قلم نرجس ، و قلم بياض بود . » « 2 »\r\nچون در پيرامون خط فارسى بحث ممتع و جامعى در جلد اول دايرة المعارف فارسى به‌عمل آمده است براى مزيد استفادهء خوانندگان به نقل آن نيز مىپردازيم :\r\n\r\nخط فارسى\r\n« خط متداول كنونى ايران ، از دو خط ابتدايى عربى ، يعنى كوفى و نسخ قديم گرفته شده ؛ و اين‌دو ، خود از دو الفباى نبطى و سريانى در حدود يك قرن قبل از تاريخ هجرى اقتباس شده است . معروف است كه در قرن چهارم ه . ق ، ابن مقله ، از خط كوفى ، « شش قلم » به‌عنوان : محقق ، ريحان ، ثلث ، نسخ ، رقاع و توقيع را استخراج كرده است ؛ ولى با قرائن و آثارى كه هست ، مسلم است كه اين اقلام از 200 سال قبل از ظهور ابن مقله متداول بوده است و فقط ابن مقله در تكميل اقلام شش‌گانهء مزبور كوشيده است . در حدود يك قرن پس از ابن مقله ، ابن بواب به اين اقلام ، جمال تازه بخشيد ، ولى كمال قلم‌هاى مزبور ، به‌دست ياقوت مستعصمى در قرن هفتم ه . ق انجام گرفت . قرن هشتم ه . ق يكى از درخشان‌ترين ادوار خوشنويسى است ؛ و پيشوايان اين نهضت هنرى ، شش تن شاگردان معروف ياقوت‌اند به نام : شيخ‌زادهء سهروردى ، يوسف مشهدى ، مبارك شاه زرين قلم تبريزى ، سيد حيدر جلىنويس ، نصرا طبيب عراقى ، ارغون كاملى - كه به استادان شش‌گانه معروف‌اند ، و آن خطوط را در سراسر ايران و كشورهاى اسلامى نشر كردند . از قرن نهم ه . ق به بعد ، استادانى در خوشنويسى اين اقلام ظهور كردند كه معروف‌ترين آنها در مجموعهء اين اقلام : جعفر بايسنقرى تبريزى ، و در خط ثلث ، عبد إله طباخ هروى ، شمس بايسنقرى ، بايسنقر ميرزا ، علاء الدين تبريزى ، عبد الباقى تبريزى و عليرضا عباسى تبريزى - در قلم ريحان : سلطان ابراهيم ميرزاى تيمورى و علاء الدين تبريزى - و در قلم نسخ و رقاع ، عبد إله طباخ هروى ، علاء الدين تبريزى ، عبد الباقى تبريزى و بعدها ، محمد ابراهيم قمى ، احمد نيريزى ،\r\n\r\n\r\n","description":"","footnote":"\r\n( 1 ) . قلم النساخ\r\n( 2 ) . الفهرست ، پيشين ، ص 14 .\r\n","page_name":" 47 ","page_number":47},
  {"content":"\r\n\r\nمحمد هاشم زرگر اصفهانى ، زين العابدين اشرف الكتاب اصفهانى و صدها خوش‌نويس ديگر بودند .\r\nعلاوه‌بر اقلام شش‌گانه مذكور ، كه در ممالك اسلامى شايع بود ، بعدها قلم ديگرى از قلم توقيع و قلم رقاع وضع شد كه به قلم تعليق معروف گرديد ؛ و سپس دو خط ديگر به نام : شكسته تعليق و نستعليق از آن استخراج شد ، كه شكسته تعليق را براى نامه‌نگارى و نستعليق را براى كتاب‌نويسى به كار مىبرند . از استادان خوش‌نويس شكسته تعليق : خواجه تاج اصفهانى ، عبد الحى منشى استرابادى ، درويش عبد اللّه سلطانى ، و از همه معروف‌تر ، خواجه اختيار منشى است . قلم نستعليق ، خود تركيبى از دو خط نسخ و تعليق است . در اقلامى كه ايرانيان وضع كردند ، ذوق و سليقه و لطف مخصوص هويداست . نخستين كسى كه به خوشنويسى نستعليق معروف شده : مير على تبريزى است و كسانى كه پس از او در تكميل اين خط كوشيده‌اند : ميزرا جعفر بايسنقرى ، اظهر تبريزى و مخصوصا سلطان على مشهدى است ؛ و پس از او ، مير على هروى ، قواعد اين خط را تكميل كرد و بعد از او خوشنويسانى مانند : شاه محمود نيشابورى و بابا شاه اصفهانى و ديگران به زيبايى اين خط افزودند ؛ تا مير عماد ، بزرگترين خوشنويس ايران ، شيوايى و جمال اين خط را به حد كمال رسانيد . و شاگردانى مانند :\r\nعبد الجبار اصفهانى ، رشيداى ديلمى و نوراى لاهيجانى تربيت كرد ، كه خود از استادان ماهرند . دامنهء بسط اين خط تا دورهء قاجاريه كشيده شد و در اين دوره چندين خوشنويس به ظهور رسيدند . مانند : ميرزا عباس نورى ، ميرزا فتحعلى حجاب شيرازى ، وصال شيرازى و بعضى فرزندان او ، ميرزا على محمد صفاى لواسانى ، ميرزا ابو الفضل ساوجى و مخصوصا ميرزا محمد حسين كاتب السّلطان شيرازى و ميرزا محمد رضا كلهر كه هريك از چيره‌دست‌ترين خوش‌نويسانند .\r\nدر اوايل قرن يازدهم ه . ق خط نستعليق را به‌صورت شكسته براى نوشتن نامه‌ها و تحرير به كار بردند ، و اين خط شكسته نستعليق به‌تدريج جايگير شكسته تعليق كه خواندن آن دشوار بود ، گرديد . از پيشوايان خوشنويس خط شكسته نستعليق ، مرتضى قلى خان شاملو ، شفيعا و ميرزا حسن كرمانى معروفند ؛ ولى كمال زيبايى اين خط به‌دست درويش عبد المجيد طالقانى انجام گرفت ، و پس از او شاگردان و پيروان او مانند :\r\nميرزا كوچك اصفهانى ، وصال شيرازى ، سيد على اكبر گلستانهء اصفهانى و خوشنويسان ديگر روى كار آمدند . در قرن حاضر در خط شكسته نستعليق سه شيوهء متمايز حاصل شد كه به نام نويسندگان آن شيوه‌ها ، حاج ميرزا ابو القاسم قائم مقام فراهانى ، حسينعلى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nخان امير نظام گروسى ، و ميرزا على خان امين الدوله ، معروف گرديد ، و خطى كه امروز براى تحرير معمول است ، از اين سه شيوه خارج نيست . » « 1 » سه شخصيت هنرى سابق الذكر غير از مقام ممتازى كه در خوشنويسى دارند ، دشمن سياست‌هاى استعمارى و از رجال خوشنام كشور ، و از هواخواهان جدّى نفوذ فرهنگ و تمدن جديد در ايران ، و از مبارزان سرسخت فساد و انحطاط در عهد قاجاريه به‌شمار مىروند .\r\n\r\nارزش و مقام قلم ، خط و كتابت\r\nسخنى چند در مقام و برترى قلم : « عتابى گويد : اقلام ، ستوران ذكاوتند . . .\r\nابن ابو دؤاد گويد : قلم سفير عقل و رسول آن و زبان گويا ، و بهترين ترجمان اوست .\r\nطريح بن اسماعيل ثقفى گويد : عقل بزرگان زير زبان قلمشان است . . . عتابى گويد : به گريهء « 2 » اقلام ، كتابها خندانند . . . عبد الحميد گويد : قلم درختى است كه ميوهء آن الفاظ و فكر دريايى است كه مرواريد آن حكمت است و عقول تشنگان ، از آن سيراب گردد .\r\nافلاطون در برترى خط گويد : خط عقال ( زانوبند ) عقل است . . . ابو دلف گويد :\r\nخط بوستان دانش است . نظام گويد : خط امر روحى است اگرچه در حواس بدنى ظاهر است « 3 »\r\nدر برترى كتاب مهنود گويد : اگر كتاب رشته تجربه‌هاى گذشتگان را به‌هم پيوسته نمىداشت ، رشته‌هاى متاخرين به سبب فراموشى از هم گسيخته مىشد . بزرگمهر گويد :\r\nكتاب صدف حكمت است كه از جواهر طبيعت بازمىگردد . ديگرى گويد : اين علم‌ها تك‌تك مىروند ، با كتاب آنها را به نظم درآوريد و اين ابيات فرارى هستند ، با كتابت آنها را مهار كنيد . كلثوم بن عمرو عتابى در وصف كتاب گويد :\r\n لنا ندماءُ ما يَمَلّ حديثهم * امينُون مامونونَ غيبا و مشهدا\r\nيفيدوننا من علمهم علم ما مضى * وراياً و تاديباً و امراً مُسّدَدا « 2 » \r\nترجمه فارسى : ما نديمانى داريم كه سخنانشان ملالت‌آور نيست و در نهان و آشكار\r\n\r\n\r\n","description":"","footnote":"\r\n( 1 ) . مصاحب : دايرة المعارف فارسى « 1 - س » ص 902\r\n( 2 ) . صداى قلمها\r\n( 3 ) . الفهرست ، پيشين ، ص 16 به بعد\r\n","page_name":" 49 ","page_number":49},
  {"content":"\r\n\r\nامين و مانون باشند و از دانش خود علم گذشته و تدبير و ادب استوارى را به ما افاده بخشند .\r\nنطاحه در وصف كتاب گويد : كتاب رفيق و همنشينى است كه هنگام مشغول بودنت به كار ، با تو سخنى نگويد ، و وقتى كه در شادى و خوشى هستى ، تو را به خود نخواند و براى ديدار خود ، از تو تقاضاى آرايش ندارد ، كتاب همنشينى است كه سخنى مبالغه‌آميز نگويد و دوستى است كه تو را فريب ندهد ، و رفيقى است كه تو را به ستوه نياورد ، و ناصحى است كه از تو براى خود فزونى نخواهد . » « 1 »\r\n\r\nانواع خط\r\nابن مقفع گويد : ايرانيان را هفت نوع خط است كه يكى از آنها به نوشتن دين اختصاص داشت و به آن « دين دفيريه » مىگويند و اوستا را به آن نويسند .\r\nخط ديگرى نيز دارند كه به آن « ويش دبيريه » مىگويند و 365 حرف دارد و به آن فراست ( آثار قيافه و زجر و ( خودستائى ) و تفأل و مانند آن ) و شرشر آب و طنين گوش و اشارات چشم و چشمك‌زدن و ايماء و اشاره و امثال آن را نويسند . . . اماد مويد گويد : ابن خط به منزلهء معمّا بود ، چنان كه در خط عربى هم معماهائى است . - ايرانيان خط ديگرى نيز دارند كه به آن « كشتج » گويند و 24 حرف دارد و با آن عهود و موأمرات و اقطاعات را نويسند و نقش انگشتر و نگارهاى جامه و فرش و سكه و درهم فارسيان با اين خط است .\r\nو خط ديگرى دارند به نام « كشتج » در 27 حرف كه طب و فلسفه را با آن نويسند . و خط ديگرى دارند به نام « شاه دبيريه » كه فقط پادشاهان در ميان خود با آن مكاتبه نمايند و آموختن آن بر مردم ممنوع است . . . حروف آن نقطه ندارد ، پاره‌اى از حروف را به زبان سريانى قديم كه زبان بابليان است نوشته و آن را به فارسى مىخوانند و عدد آن 33 حرف است و اين خط ويژهء تمام طبقات مملكت است و خط ديگرى دارند كه آن را « راس سهريه » مىنامند و پادشاهان اسرار خود را براى اشخاص و ساير ملل با آن نويسند كه شمارهء حروف آن 40 حرف است . خط ديگرى دارند به نام « راس سهريه » فلسفه و منطق را با آن نويسند و حروف آن 24 و داراى نقطه است .\r\n\r\n\r\n","description":"","footnote":"\r\n( 1 ) . همان كتاب ، ص 17\r\n","page_name":" 50 ","page_number":50},
  {"content":"\r\n\r\nهجائى نيز دارند كه به آن « زوارشن » گويند و آن را جداگانه يا پيوسته نويسنده و در حدود هزار كلمه است و براى جداكردن متشابهات از يكديگر به كار مىرود ، مثلا كسى كه بخواهد « گوشت » بنويسد كه در عربى « لحم » است ( بسرا ) مىنويسد و « گوشت » مىخواند . . . به همين منوال هرچه را كه مىخواهند مىنويسند . » « 1 »\r\n\r\nآميختگى ادبيات فارسى با گزيدهء آثار عرب\r\nپس از نفوذ نهضت اسلامى در خاورميانه از قرن سوم هجرى به بعد « نويسندگان و گويندگان ايرانى كه خود از فرهنگى پخته و پيش‌رفته بهره‌مند بودند ، همين‌كه ، با منبع فيّاض قرآن و سخنان پرمغز على ( ع ) و ديگر گويندگان و نويسندگان عرب آشنا شدند ، كوشيدند تا اين گوهرهاى درخشان را « درة القلاده » گفته‌ها و نوشته‌هاى خويش سازند و آنان كه در سرودن نثر فارسى و آراستن هرچه بيشتر اين زبان به زيورهاى لفظى و معنوى تعهّدى داشتند ، مخصوصا توجه بدين نكته را توصيه مىكردند .\r\nعنصر المعالى كيكاوس بن اسكندر ، در ضمن اندرزهائى كه به فرزند خود گيلانشاه مىدهد ، در باب آئين دبيرى و شرط كاتب چنين نويسد : « و نامه خود را باستعارات و آيات قرآن و اخبار رسول ( ص ) آراسته دار و اگر نامه پارسى بود ، پارسى مطلق منبيس كه ناخوش بود ، خاصه پارسى درى كه نه معروف بود ، آن خود نبايد نبشت به هيچ‌حال كه خود ناگفته بهتر از گفته بود . » « 2 »\r\nو نظامى عروضى آنجا كه از فن دبيرى سخن مىگويد و شرايط دبيرى را مىشمارد چنين نويسد : « پس عادت بايد كرد به خواندن كلام رب العزّه و اخبار مصطفى و آثار صحابه و امثال عرب و كلمات عجم . » « 3 »\r\nاز جمله نويسندگان مشهور ايرانى در قرن چهارم هجرى كه بدين دقيقه اهتمام خاص داشته‌اند ، ابن العميد و صاحب ابن عباد و بديع الزمان همدانى را بايد نام برد . . . » « 4 »\r\n\r\nسبك نويسندگان بعد از اسلام\r\nنويسندگان ايران بعد از اسلام جملگى از سبك و روش واحدى پيروى نمىكردند ، بعضى ساده مىنوشتند و گروهى پيچيده و معقد و مصنوع ، ملك الشعراى بهار در پيرامون « سبك » در\r\n\r\n\r\n","description":"","footnote":"\r\n( 1 ) . همان كتاب ، ص 22 تا 25 ( به اختصار )\r\n( 2 ) . كيكاووس بن وشمگير : قابوسنامه ، تصحيح دكتر يوسفى ، ص 208\r\n( 3 ) . نظامى عروضى : چهار مقاله ، تصحيح دكتر محمد معين ، ص 37\r\n( 4 ) . سيد جعفر شهيدى : مجلهء آينده ، سال هفتم ، ش 6 ، ص 442 و 443\r\n","page_name":" 51 ","page_number":51},
  {"content":"\r\n\r\nادبيات فارسى مىنويسد : « سبك در اصطلاح ادبيات عبارتست از روش خاص ادراك و بيان افكار به‌وسيلهء تركيب كلمات و انتخاب الفاظ و طرز تعبير - سبك به يك اثر ادبى ، وجههء خاص خود را از لحاظ صورت و معنى القاء مىكند ، و آن نيز به نوبهء خود وابسته به‌طرز فكر گوينده يا نويسنده دربارهء « حقيقت » مىباشد .\r\nبنابراين ، سبك به معنى عام خود عبارتست از تحقق ادبى يك نوع ادراك در جهان  « Conception »  كه خصايص اصلى محصول خويش ( اثر منظوم يا منثور ) را مشخص مىسازد .\r\n\r\nسبك و نوع\r\nدر عرف ادبيات نبايد « نوع » را با « سبك » اشتباه كرد چه نوع  ( Genre )  عبارتست از شكل ادبى كه گوينده يا نويسنده به اثر خود مىدهد ، مثلا در ادبيّات اروپائيان گفته مىشود ، انواع درام ، كه نوع خنده‌آور آن ( كميك ) خوانده مىشود پس شكل ظاهرى يك اثر ادبى جزء نوع محسوب مىشود اما در سبك از سجّيه  ( Caractere )  عمومى اثر شاعر يا نويسنده از لحاظ موضوع و انعكاسات محيط در آن ، بحث مىشود ، بنابراين سبك هم‌فكر و هم‌جنبهء ممتاز آن يعنى طرز تعبير را در نظر مىگيرد ، در صورتىكه نوع فقط طرز انشاء را بيان مىكند .\r\nبا ذكر اين مقدمه بايد دانست كه هيچ‌گاه نوع از سبك و سبك از نوع بىنياز نيست . . . مسلما در ادبيّات پارسى ، گلستان سعدى در نوع « مقاله‌نگارى » با مقامات حميدى مشترك است ولى در سبك با وى اختلاف دارد ، همچنين قصايد عرفى شيرازى در نوع شعر با قصايد عنصرى مشتركست ولى از جهت سبك جداست . » « 1 »\r\nبه‌نظر دكتر ذبيح إله صفا شعر فارسى در نيمهء دوم قرن پنجم و قرن ششم تا آغاز قرن هفتم از همه حيث در مراحل كمال و مقرون به تنوع و تحول بوده است . . . بنابراين نمىتوان تصور كرد كه شاعران اين دوره در انديشهء تغيير سبك و روش گفتار خود نبودند ، و همچنين نمىتوان تحول زبان فارسى را در اين دوره كه طبعا منجر به تغيير سبك شعر و نثر شده بود ناديده گرفت .\r\nباتوجه به اين مقدمات ، دورهء مورد مطالعه ما ، دورهء تغيير سبك گويندگان است .\r\nموضوع ابتكار در سبك سخنورى بحدّى مورد توجه بود ، كه برخى از شاعران بدين امر اشاره صريح كرده‌اند مثلا خاقانى گفته است :\r\n\r\n\r\n","description":"","footnote":"\r\n( 1 ) . سبك‌شناسى ، ج 1 ، پيشين ، ص 5 .\r\n","page_name":" 52 ","page_number":52},
  {"content":"\r\n\r\n مرا شيوهء خاص تازه است و داشت * همان شيوهء باستان ، عنصرى \r\nو مراد از شيوه باستان ، شيوهء دوره سامانى است . . . شاعر معاصر خاقانى يعنى نظامى هم دنبال آوردن طريقه‌اى تازه مىگشت و از اينكه عاريت ديگران را نپذيرفته بود خشنود بود و مىگفت :\r\n عاريتِ كَس نپذيرفته‌ام * آنچه دلم گفت بگو گفته‌ام \r\nاز اواسط قرن پنجم به بعد شاعرانى چون فخر الدّين اسعد گرگانى با ترجمهء ويس و رامين از پهلوى به شعر فارسى ، توانست مكتب قابل توجهى در داستان‌سرائى ايجاد كند ، اندكى بعد از اين تاريخ ، شاهد نهضت تازه و پراهميتى در دربار غزنويان مىشويم و آن كوشش شاعران اين دربار در اواخر قرن پنجم و اوايل قرن ششم است كه هريك متمايل به روش جديد و خاص خود در شعر بودند . مانند مسعود سعد و ابو الفرج رونى و سنائى و جز اينها . . . شيوهء سنائى به درجه‌اى از كمال ارتقا جست كه مطلقا با شاعران پيش از او قابل مقايسه نيست زيرا او زهد و وعظ و افكار صوفيانه را با منطقى حكيمانه در آميخت . » « 1 » در همان حال كه شاعران خراسان و مشرق سرگرم ايجاد سبك تازهء خود بودند در شمال غربى ايران يك دسته تازه از شعرا ظهور كردند كه كار آنان از هر حيث تازگى داشت مانند خاقانى شيروانى ، نظامى گنجه‌اى و عده‌اى ديگر .\r\nهدف غائى بعضى از شعرا : چنان كه قبلا اشاره كرديم گروهى از شاعران سرگرم وعظ و تحقيق بوده‌اند و يا قسمتى از اوقات خود را وقف اين كار مىداشتند و الحق بعضى از آنها مانند ناصرخسرو و سنائى و عطار در كار خود به تمام معنى موفق‌اند ، برخى ديگر مانند سوزنى سمرقندى زبان به هزل اين و آن مىگشودند ، بعضى تمسك به ذيل ديانت را لازم مىشمردند و دسته‌اى مانند خيّام سخن از مسائل فلسفى و گروهى بحث در حقايق عرفانى ، عده‌اى مدح و فرقه‌يى هجو را پيشه خود مىساختند و شاعرانى در همه اين مباحث وارد مىشدند ، چنان كه خاقانى در اين ابيات گويد : « 2 »\r\n ز « دَه » شيوه كان شيوه شاعريست * به يك شيوه شد داستان عنصرى\r\nنه تحقيق گفت و نه حكمت نه پند * كه حَرفى ندانست از آن عنصرى « 2 » \r\n\r\n\r\n","description":"","footnote":"\r\n( 1 ) . تاريخ ادبيات در ايران ، ج 2 ، پيشين ، ص 336 به بعد ( نقل به اختصار )\r\n( 2 ) . سبك‌شناسى ، پيشين ، ص 9 .\r\n","page_name":" 53 ","page_number":53},
  {"content":"\r\n\r\n\r\nگرايش فكرى گويندگان\r\nبا مطالعهء آثار منظوم و منثور شعرا و نويسندگان ، نه تنها با سبك ادبى آنان آشنا مىشويم بلكه مىتوانيم تا حدّى محيط اجتماعى ، اقتصادى و سير انديشه‌هاى فلسفى ، عرفانى و مذهبى را در هر دوره مورد مطالعه و تحقيق قرار دهيم « هر موضوع و فكرى شكل و قالبى براى تعبير لازم دارد خوانندگان يك اثر ادبى از روى مطالعه و آشنائى با شكل اثر ، معنى را كه منظور گوينده است مىيابند » « 1 » چون فكر در قالب جمل بيان مىشود ، بنابراين از مطالعهء آثار منظوم و منثور ادبى هر دوره مىتوان به پايهء فرهنگ و دانش عمومى مردم در آن دروان تا حدّى پى برد . اثر هر گوينده ، مظهر و نماينده طرز بينش و ادراك اوست از جهان و محيطى كه در آن زندگى مىكند ، - به‌عنوان مثال از مطالعهء اشعار ناصر خسرو قباديانى مىتوان به دلبستگى او به مذهب اسماعيليّه و توجّه و علاقه او به طبقات زحمتكش اجتماع ، و مخالفت شديد او با روحانى نمايان و سلاطين مستبد و ستمگر ، و دشمنى وى با دستگاه فاسد خلفاى عباسى پى برد . - همچنين از مطالعه آثار حجة الاسلام غزالى مىتوان به خوبى با محيط اجتماعى و فكرى دوران او آشنا گرديد . به‌طور كلى ادبا و شعرا براى آنكه قادر باشند اثرى ارزنده و جاويدان به جهان ادب عرضه كنند ، بايد اطلاعاتى كلى و عمومى از علوم و معارف زمان خود داشته باشند يعنى از تاريخ عمومى جهان معاصر و كشور خود ، از حكمت و فلسفه و جهان‌بينى صاحبنظران بزرگ ، از علم الاديان و فرق گوناگون مذهبى و اصول عقايد و انديشه‌هاى آنها ، از علوم مثبته و دانش‌هائى كه مورد نياز مردم است و به سعادت و بهروزى مردم كمك مىكند ، مانند علم طب و علم هندسه و ديگر دانش‌ها ، كم‌وبيش اطلاعاتى كسب كنند و بطور كلى يك نويسنده يا شاعر واقعى بايد جامعه‌يى را كه به نظم يا به نثر به توصيف خصوصيات آن مىپردازد از جهات مختلف بشناسد . غير از دانش‌هاى اجتماعى ، اهل ادب بايد علوم و دانش‌هاى ادبى ، يعنى صرف‌ونحو و معانى و بيان و فنون ادبى و دستور زبان و نقد شعر و نقد آثار ادبى منثور و منظوم را به كمك سبك‌شناسى ، و علم عروض و قافيه را كه هردو ويژه نظم است به خوبى فراگيرند البته كسانىكه با اين ظرايف ادبى آشنايى دارند به خوبى مىتوانند از استعمال درست يا نادرست قوافى ، و اوزان اشعار آگاه گردند و آثار منظوم ادبى را از جهات مختلف مورد نقدوبررسى قرار دهند .\r\nبه‌نظر استاد بهار : « سبك‌هاى دوره سامانى ، غزنوى و سلجوقى به‌تدريج تطور يافته در اين دوره مبتكرى كه تصرفاتش در تغيير سبك كاملا نمودار باشد ، ديده نشده است . . .\r\n\r\n\r\n","description":"","footnote":"\r\n( 1 ) . همان كتاب ، ص 350 .\r\n","page_name":" 54 ","page_number":54},
  {"content":"\r\n\r\nولى از عصر خاقانى و نظامى به بعد ابتكارهاى زيادى از طرف آن دو ، و بعد از طرف ديگران در شعر مشهود گرديد ، از عهد صفويه به مفاد و معنى « سبك » برمىخوريم در تذكره « نصرآبادى » به اين مضمون كه « فلان شاعر تتبع اشعار قدما مىكند ، و يا به‌طرز صائب راغب‌تر است ، و با امثال اين عبارات ، مكرر مصادف مىشويم و درمىيابيم كه شعرشناسان متوجه « معنى سبك شعر » بودند .\r\nمخصوصا در تذكره آتشكده آذر مكرر از « طريقه متقدمين » ياد مىكند .\r\nدر قرن دوازدهم هجرى « مشتاق » به مخالفت با سبك هندى ميان بست و به طريقه و سبك فصحاى قديم شعر گفت . مرحوم هدايت در مقدمهء مجمع الفصحاء از طرز ، طريقه ، سياق ، سبك و شيوه به همين معنى مورد بحث ياد مىكند ، تمايل به پيروى از سبك و شيوهء قدما از عهد صفويه به‌تدريج آغاز شد و در عصر قاجاريه ، بازگشت ادبى رواج يافت . » « 1 »\r\n\r\nتأثير زبان فارسى در زبان عربى\r\nبعضى از علماى زبان‌شناسى را عقيده بر اين است ، لغاتى كه در زبان عرب ديده مىشود و نظير آنها در ساير ملل سامى و سريانى ديده نمىشود ، بىشك از لغات آريايى است كه از هندى يا فارسى يا يونانى و يا رومى در آن زبان داخل شده است و لغاتى كه به احتمال قوى داخل زبان عرب شده ، لغاتيست كه جنبهء علمى و فنى و فرهنگى دارد ، مانند :\r\nاسامى ابزارها ، مصنوعات ، عقاقير و ادويه ، معادن و گلها و حيوانات و جز اينها و تقريبا همه صاحبنظران معتقدند كه اعراب از زبان فارسى بيشتر لغت گرفته‌اند تا ساير ملل . زيرا قبل از ظهور اسلام ، اعراب بيشتر ، زير نفوذ حكومت ايران قرار داشتند و ديرزمانى مراكز بزرگ عرب ، مانند : يمن ، بحرين ، حيره و حجاز زير نفوذ ايران قرار داشته و در حقيقت از عهد هخامنشى تا عهد يزدگرد ، مدت 1200 سال ، اعراب بستگى سياسى و تجارى با ايران داشتند و با وساطت ايران با هند نيز ، به وسيله كشتىنوردان روابط اقتصادى برقرار كرده بودند .\r\nثعالبى ، لغاتى ذكر كرد . كه عرب از فارسى اخذ كرده است . مانند : الابريق ، الطست ، الخوان ، الطبق ، السكرجه ، السمور ، السنجاب ، القاقم و جز اينها . - علاوه‌براين هزاران لغت فارسى است كه در زبان عرب وارد شده كه بيشتر جنبهء سياسى و ادارى دارد ، از قبيل :\r\nوزير ، خراج ، ديوان ، دفتر ، جهبذ ، بندار ، بريد جمازه ، بدرقه ، رستاق ، لجام ، طراز ، شعبذه و\r\n\r\n\r\n","description":"","footnote":"\r\n( 1 ) . سبك‌شناسى ، پيشين ، از ص ى تا يا . ( به اختصار )\r\n","page_name":" 55 ","page_number":55},
  {"content":"\r\n\r\nغيره . » « 1 »\r\nدر پايان بحث ، استاد بهار متذكر مىشود : « . . . مراد اين است كه گمان نرود ، تنها زبان عرب در زبان فارسى تأثير بخشيده است ، بلكه تأثير زبان و فكر و عقايد فارسى زبانان در عربى كم نيست و مىدانيم كه عرب ، پيش از اسلام ، لغات فارسى را وارد زبان خود كرده بود . . . وقتى كه تاريخ ادبى ايران را در قرن سوم و چهارم مرور مىكنيم ، مىبينيم كه : « . . . نثر فارسى كه در قرن چهارم و نيمهء اول قرن پنجم ، صدى پنج لغت تازه‌اى بيش نداشت ، در نيمه دوم قرن پنجم از صدى پنجاه‌هم تجاوز كرد و در قرن ششم و هفتم و هشتم تا صدى هشتاد نيز كشيد ، هرچند اين معنى يعنى افزونى لغات عرب در همهء تأليفات ايران با اين سرعت پيش نمىرفت ؛ يعنى در كتب علمى يا در كتابهاى افسانه مانند ، و در بعضى تواريخ و اشعار ، نويسندگانى بوده‌اند كه همواره رعايت اقتصاد كرده و دست از فصاحت و سهولت و روانى نوشته خود برنمىداشتند . »\r\nاز مجموع مطالعات و تحقيقاتى كه خاورشناسان و پژوهندگان ايرانى به‌عمل آورده‌اند ، چنين برمىآيد كه در قرون اوليه ، مترادفات و اطناب و موازنه و سجع در نثر عربى نبوده و قرآن نخستين كتابى است كه با وجود ايجاز « 2 » آراسته به صنايع لفظى و موازنه و تسجيع « 3 » و ترصيع است « 4 » و در قرن اول و دوم هجرى مردم كمتر در خطبه‌ها و مراسلات و تأليفات خود از قرآن تقليد مىكردند . برخى از محققان مىگويند ، عرب صنعت نثر فنى را از ايرانيان اقتباس كرده است و بعضى گويند از يونان گرفته ؛ آنچه مسلم است نثر قابل ذكرى از عرب قبل از اسلام در دست نيست .\r\nنثر فارسى قرن سوم و چهارم و پنجم ، ساده و بىپيرايه و خالى از موازنه مىباشد و چنان كه گفتيم در نثر پهلوى و نثر عرب قبل از اين زمان اثر فن و صنعت نبوده است كه ايرانيان از آن تقليد نمايند و از قرن پنجم به بعد ، درست يك قرن بعد از آنكه نثر عربى مصنوع شد ، اين صنايع در نثر درى نيز تأثير بخشيد و رايج گرديد و كار تفنّن ايرانيان در تقليد از نثر عربى به‌جايى رسيد كه آب و رونق و بها و لطف نثر به‌كلى از ميان رفت و گذشته از لغات و امثال و اشعار عربى و فارسى كه به‌عنوان زينت جاى به جاى داخل كردند و بر طول كلام افزودند ، مفاهيم عربى و طرز فكر و بيان و اصطلاح عرب مزيد\r\n\r\n\r\n","description":"","footnote":"\r\n( 1 ) . همان كتاب ، ص 256 به بعد .\r\n( 2 ) . اختصار\r\n( 3 ) . كلام موزون\r\n( 4 ) . گوهر نشاندن\r\n","page_name":" 56 ","page_number":56},
  {"content":"\r\n\r\nگرديد و نظم و نثرى عجيب و بىبنياد بوجود آمد ، كه در موقع خود نمونه‌هايى از آن را ذكر خواهيم كرد . » « 1 »\r\nخدمات ايرانيان به ادبيات عرب : چنان كه مىدانيم پس از استيلاى عرب و نفوذ مذهب اسلام اكثر دانشمندان كتب و آثار خود را به زبان عربى مىنوشتند « ايرانيان نحو و صرف و معانى و بيان را سر و صورتى دادند ، ابو على فارسى كه اصلا ايرانى بود پيشرو ارباب نحو شد و خود اعراب در پيش او به تحصيل قواعد نحو و صرف مشغول گرديدند ، علم معانى و بيان كه تا اين عصر مستقلا تدوين نشده بود ، به توسط فاضل ايرانى عبد القاهر جرجانى تأليف و تدوين و قوانين آن منظّم گرديد ، چنان كه متاخرين بر آن چيزى نيفزوده‌اند و كتابهاى او سرمشق علماى بلاغت گرديد .\r\nدر همين عصر ، بواسطه اختلاف عقيده ادبا درباره شعرائى مانند متنّبى و « ابو تمام » كه موافق و مخالف بسيار داشتند و هر دسته از شعرا موافق يكى و مخالفت ديگرى بودند ، ازاين‌رو محافل و مجالسى براى نقد اشعار تشكيل مىشد . مدرّسين بغداد كه فقه و فلسفه و حديث و ساير علوم را تدريس مىنمودند نيز غالبا زادگان خاك ايران بودند . . . » « 2 »\r\nايرانيان با پيروى از مذهب اسلام و با آشنا شدن با زبان و ادبيات عرب ، از انديشهء « آزادى و استقلال » ميهن خويش غافل نبودند ، تلاش شعوبيه به خوبى علاقه فراوان ايرانيان را به تجديد حيات سياسى و ادبى خود نشان مىدهد . كسى كه براى نخستين‌بار در اين راه قدم برداشت اسمعيل بن يسار شاعر نامدار عهد هشام بن عبد الملك بود كه از گذشته درخشان ايرانيان ، و برترى آنان بر اعراب ، شجاعانه سخن گفت و در يكى از قصايد خود خطاب به هشام از اصل‌ونسب و مفاخر ملى ايرانيان ياد كرد :\r\n اصلى كريم ، و مَجدى لايقاس به * وَلىِ لسان كَحَدّ السيف مسمومِ \r\nو هشام را با اين اشعار متهوّرانه و نيشدار سخت متأثر و خشمگين ساخت .\r\n\r\nشعوبيّه\r\nاز آغاز حكومت عباسيان ، يعنى از اوايل قرن دوم هجرى تا قرن چهارم ، ايرانيان به تبليغ نظريات استقلال‌طلبانه خود پرداختند و از راه‌هاى سياسى و قيام‌هاى مذهبى و جنبش‌هاى اجتماعى و ادبى ، در راه\r\n\r\n\r\n","description":"","footnote":"\r\n( 1 ) . همان كتاب ، ص 277 به بعد ( به اختصار )\r\n( 2 ) . بديع الزمان فروزانفر ، مباحثى از تاريخ ادبيات ، پيشين ، ص 224\r\n","page_name":" 57 ","page_number":57},
  {"content":"\r\n\r\nطرد نفوذ سياسى اعراب ، سعى و تلاش كردند ؛ شعوبيّه به تازيان مغرور ، كه از بركت اسلام نام و نشانى كسب كرده و خود را قومى برگزيده و ديگران را غلامان و « موالى » مىشمردند ، به ديده تحقير و انتقاد مىنگريستند و به عرب‌هاى تازه به دوران رسيده ، مىگفتند : اسلام ، دين صلح و سلم « 1 » و مساوات و برادرى است ، چه در سورهء حجرات ، آيه 13 ، با صراحت تمام ، به بشريت مىگويد :  يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ ،  مفاد اين آيه اين است كه :\r\nخداوند ، بشر را از زن و مرد خلق كرد و آنان را به قبايل و اقوام مختلف تقسيم نمود ، تا با يكديگر آشنايى و همكارى داشته باشند ، محترمترين افراد در پيشگاه خدا پرهيزكارترين آنهاست .\r\nبه گفتهء ابن هشام ، پيغمبر در حجة الوداع بار ديگر از برابرى افراد بشر سخن گفت :\r\n« ليس لعربى على عجمى و لا لعجمى على عربى فضل الّا بالتّقوى ، الاهل بلغت ، اللهم فاشهد ، الا فليبع الشاهد منكم الغائب » يعنى : عربى بر غير عرب ، و غير عربى بر عرب رجحان ندارد آيا پيام مرا شنيديد ، خدايا گواه باش ، شما كه در اينجا هستيد به غايبان سخن مرا ابلاغ كنيد .\r\nهمچنين در سوره نساء آيه « 135 » به رعايت اصول قسط و عدالت تاكيد شده است :\r\n « يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ ، شُهَداءَ لِلَّهِ وَ لَوْ عَلى أَنْفُسِكُمْ ،   أَوِ الْوالِدَيْنِ وَ الْأَقْرَبِينَ إِنْ يَكُنْ غَنِيًّا ، أَوْ فَقِيراً فَاللَّهُ أَوْلى بِهِما »  اى كسانى كه ايمان آورده‌ايد ، عدالت را معيار قرار دهيد ، و اگر اجراى عدالت به زيان خود يا پدران و يا قوم و خويشان خودتان باشد ، خدا را شاهد بگيريد ، اگر آنان توانگر يا درويش باشند ، خدا « و حقيقت » بر آنان اولىتر است .\r\nبه اين ترتيب شعوبيه و كليهء استقلال‌طلبان و آزاديخواهان ايران با استناد به آيات قرآن و سنت حضرت رسول ( ص ) و صحابه و ياران او ، نفرت خود را از بنى اميه و بنى عباس ، و غرور و خودخواهى آنان نشان دادند ، تا آنجا كه متوكلى در قصيده‌يى كه يعقوب بن ليث ، براى معتمد خليفه عباسى فرستاد ، به گذشته افتخارآميز ايرانيان اشاره كرده و به اعرابى كه خود را برگزيدهء امم جهان مىشمردند گفت : به سرزمين ديرين خود برگرديد و به خوردن سوسمار و شترچرانى بپردازيد . اينك بيت اول و آخر اين قصيدهء تاريخى را نقل مىكنيم :\r\n\r\n\r\n","description":"","footnote":"\r\n( 1 ) . آشتى ، سازش\r\n","page_name":" 58 ","page_number":58},
  {"content":"\r\n\r\n انا ابن الاكارم من نسل جم * و حائز ارث ملوك العجم « 1 » \r\nو در پايان قصيده خطاب به مهاجمين بىفرهنگ گفت :\r\n . . . فعودوا الى ارضكم بالحجاز * لاكل الضباب ورعى الغنم \r\nحسن تقىزاده ، ضمن بحث كلى در پيرامون حيات اجتماعى ايرانيان در طول تاريخ چنين مىگويد : « ايران ، قبل از اسلام كمتر و بعد از اسلام بيشتر معروض استيلاى اقوام خارجى شده است ، ولى بزرگترين استيلاها سه‌تاست ، نخست تسلط يونانيان ، قريب صد سال مستقيما و قريب 475 سال غير مستقيم ، يعنى در واقع تا دورهء حكومت اشكانيان ، كه قريب پنج قرن طول كشيد ، سلطه سياسى يونانيان عملا وجود نداشت ولى حكومت ايرانى بود ؛ دوّم استقرار حكومت اسلامى در ايران بيش از دو قرن ؛ سوم استيلاى مغول و اخلاف آنها و دنباله آن‌كه باز قريب دو قرن دوام داشت . - جاى افتخار است كه ايرانيان پس از همه اين استيلاها ، استقلال مدنى و قومى و زبان و آداب خود را از دست ندادند و پس از تيمور و اخلاف بلافصل او ، و مخصوصا پس از ظهور صفويه ، استقلال حقيقى پيدا كرده قد علم كردند .\r\nتسلط يونانيان باوجود طول مدت آن ، نفوذ عميقى در ايران نكرد و البته صدمه و لطمه‌اى كلى هم به ايران نزد ، سلطه مسلمانان بسيار اساسى بود و نفوذ آن فوق العاده عميق و كلى و عظيم و مؤثر در تمام شئوون سياسى و ادارى و اجتماعى و مدنى و فرهنگى و آيين‌ها و رسوم زندگى اجتماعى ايران بود ، به حدى كه كمتر استيلايى در تاريخ ، اين اندازه نفوذ استحاله‌آميز داشته و شايد نفوذ روم در ممالك غربى اروپا قابل قياس با آن باشد . . . تسلط مسلمين عرب ، صدمه جبران‌ناپذير و نامطلوبى به ايران نزد ، زيرا زبان فوق العاده غنى و پرمايه و وسيع و كاملى به ايران آمد و به‌تدريج با زبان لطيف و نغز و دلكش آريايى ممزوج و تركيب شده و به‌وسيلهء سخنوران بزرگ و نامدار براى ما زبانى بوجود آورد كه لايق بيان همه‌گونه مطالب گرديد و نمايندهء درخشان آن آثار سعدى و حافظ و امثال آنهاست . » « 2 »\r\nبه اين ترتيب به علل و جهاتى كه ياد كرديم پس از نفوذ آئين اسلام در خاك ايران خط و زبان پهلوى در راه زوال افتاد ، ولى تا قرن پنجم و ششم هجرى به‌كلى از بين نرفت و شايد تا قريب به هجوم مغول و اوايل قرن هفتم ، خط و زبان پهلوى در ايران خوانندگان و نويسندگانى داشته است ، پس از حملهء مغول ، زردشتيان خراسان و ساير بلاد يا از دم تيغ\r\n\r\n\r\n","description":"","footnote":"\r\n( 1 ) . من از بزرگ‌زادگان و از نسل جم و وارث ملوك عجم هستم .\r\n( 2 ) . مأخوذ از مقاله تحقيقى سيد حسن تقىزاده ( به اختصار )\r\n","page_name":" 59 ","page_number":59},
  {"content":"\r\n\r\nگذشتند يا به حكم اجبار و اضطرار به هندوستان و يزد و كرمان گريختند . . . بالنتيجّه ، ادبيات مزديسنا يكباره نيست و نابود شد و آثارى از آن به وسيلهء مهاجرين و فراريان به هندوستان منتقل گرديد و چنان كه مىدانيم امروز فراگرفتن ادبيّات مزديسنا براى علاقمندان ، نيز كاريست دشوار .\r\n\r\nسير تكاملى ادبيات فارسى پس از اسلام\r\nبه‌نظر يكى از محققان « ايرانيان بىگمان فرهنگ كهن خويش را نگاه داشتند ، اما اسلام را نيز پذيرفتند ، كه براى ايشان پديده‌اى سودمند بود . پس از قبول آئين جديد به عنوان يك دين شرعى ، با استفاده از لغات و ادبيات عرب به رشد و تكامل زبان فارسى همت گماشتند . اگر امروز بخواهيم واژه‌هاى عربى را از زبان فارسى امروزى بيرون بريزيم ، همان‌قدر دشوار خواهد بود كه بيرون ريختن واژه‌هاى فرانسوى يا لاتينى از زبان انگليسى . . . همچنانكه زبان انگليسى پس از پيروزى « نرمانها » با واژه‌هاى لاتينى و فرانسوى با زبان انگلوساكسون درآميخت و غنى گشت ؛ زبان فارسى هم با واژه‌هاى بسيار فراوان عربى رونقى يافت و قواعد عروضى عربى نيز به شعر فارسى ، غنايى بخشيد ؛ كمتر ملتى آثارى به گوناگونى و زيبايى شعر فارسى و سخنرانانى مانند فردوسى ، سعدى و حافظ و مولوى و بسيارى ديگر فراهم كرده است ، منظومه‌هاى عرفانى و عشقى و حماسى هم‌مايه آرايش زبان فارسى هستند و به راستى مىتوان گفت ، كه شكوهمندى نبوغ ايرانى در شعر او جلوه‌گراست . » « 1 » به‌نظر « فراى » « . . . ادبيات فارسى را مىتوان به سه بخش درآورد ، اين طبقه‌بندى براساس نوع شعر يا نثر نيست ، بلكه مبتنى بر امتيازات اجتماعى و موقعيت شنوندگانى است كه اثر براى آنها پديد آمده است . . . نوع اول را ادبيات ممتاز مىناميم ، كه توسط درباريان براى بزرگان و آموزش يافتگان پديد آمده است ؛ نوع دوم ، ادبيات عامه است ، كه نوشته نشده و متضمن قصه‌ها و ضرب المثل‌هايى است كه غالبا به زبان ساده است ؛ نوع سوّم ، همانا ادبيات عالمان است ، كه مخصوص مباحث فنى است نه ادبيات ؛ اين آخرين ، آثارى است از روشنفكران و براى\r\n\r\n\r\n","description":"","footnote":"\r\n( 1 ) . ريچاردن فراى : عصر زرين فرهنگ ايران ، ترجمه مسعود رجب‌نيا ، ( نگاه كنيد به مقدمه ) از ص 19 به بعد\r\n","page_name":" 60 ","page_number":60},
  {"content":"\r\n\r\nروشنفكران ، ظاهرا هرسه گروه باهم درآميخته‌اند ، ولى مىتوان گفت آثار نوع اول براى روشن ساختن ذهن و پسند خاطر فرمانروايان و جنگاوران فراهم شده است و نوع دوم براى عامهء مردم و نوع سوّم ، حاصل كار مردان قلم و طبقه روحانى و ديوانى است . آثار نوع اول در اندرزنامه‌هايى است كه به بزرگان و فرمانروايان خطاب شده و از گونه قابوس‌نامه است ، بسيارى از مطالب مربوط به ادبيات عامه ، در شاهنامه فردوسى و حماسه‌هاى ديگرى مانند ، گرشاسب‌نامه و جز اينها مندرج است و گواه محبوبيّت ادبيات حماسى در ميان مردم مىباشد . داستانها و قصه‌هاى عاميانه نيز در ايران سابقه‌اى كهن دارد ، شايد ادبيات خاص دانش‌پژوهان بيشتر در مغرب ايران پديدار شده باشد ، اين ادبيات مانند هميشه ، تنها پيوستگى داشت با گروهى روشنفكر يا طبقه دبير ، كه بعدها راه را براى « كتّاب » ايرانى گشودند ، همين‌ها بودند كه بيشتر و حتّى شايد غالب آثار ادبى ممتاز و روشنفكرانه عربى را در سه قرن نخستين دوران اسلامى پديدار ساختند . » « 1 » در جريان نهضت اسلامى ، اعراب و ايرانيان درهم تأثير متقابل داشتند يعنى بسيارى از اعراب مهاجم ، نه‌تنها آداب و سنن ايرانى را فراگرفتند ، بلكه زبان ديرين خود را از ياد بردند و به زبان فارسى سخن گفتند . ابن حوقل با صراحت مىنويسد كه : « همه مردم قم شيعه هستند و بيشترشان عرب بودند ولى زبانشان فارسى است . » « 2 » همچنين ابن حوقل در ص 348 كتاب خود مىنويسد كه : بيشتر مردم آذربايجان و نيز ارمنيان به فارسى سخن مىگفتند و عربى ، زبانى بود كه براى بازرگانان و دبيران دستگاه حكومتى قابل درك بود . » « 3 » جاحظ متوفى ( در حدود 255 ه و 869 م ) كه اديبى برجسته بود و در زمان عباسيان مىزيست ، از يك تن فارسى ياد مىكند كه به روزگار او قران مىخواند و آن را براى عربان كه در سوى راست او نشسته بودند و فارسيان كه در جانب چپ او بودند ، شرح و تفسير مىكرد . « 4 » . . . « در شعر عرب ، فارسيانى مانند ابو نواس و بشّار بن برد بر تازيان پيشى گرفتند . - مبالغه نيست اگر بگوئيم ، اين كسان بودند كه شعر عربى را از سرودهاى بيابانى به صحنهء جهانى كشاندند تا به دست مردم گوناگون افتاد و بدان طبع آزمايى كردند ، طبيعتا سران كاتبان ، در دستگاه ديوانى عباسى ، همچون فضل بن سهل وزير مامون و سلف او برمكيان با آنكه ايرانى بودند ، در نثر عربى استادى داشتند ،\r\n\r\n\r\n","description":"","footnote":"\r\n( 1 ) . همان كتاب ، ص 36 به بعد . ( به اختصار )\r\n( 2 ) . ابن حوقل ، ص 370 .\r\n( 3 ) . عصر زرين ، پيشين ، ص 129 .\r\n( 4 ) . جاحظ : التاج ، ج 1 ، ص 368 .\r\n","page_name":" 61 ","page_number":61},
  {"content":"\r\n\r\nايشان هيچ تناقضى نمىديدند ، كه به سنت كهن ايرانى وفادار بمانند و اسلام را با زبان عربى بپذيرند ، دلبستگى مأمون نسبت به فارسيان و رميدگى او از عربان كه پيوسته پيكار مىكردند . ( طبرى بخش سوم ، ص 1142 ) همانا يك احساس فردى بود كه بىگمان بسيارى در آن شريك بودند ، اما تا فرارسيدن اين زمان ، اسلام مقدارى راه در جادهء فرهنگ جهانى پيموده بود ، بعضى از غير عربان ، مانند ابو مسلم خراسانى به فصاحت در زبان عرب مشهور بودند . نبايد فراموش كرد ، همچنانكه « فوك » گويد : عربانى كه در سراسر قلمرو خلافت در شهرها جايگزين شدند ، زبان اهل محل را فراگرفتند ، جاحظ از آمدن واژه‌هاى فارسى در عربى ياد مىكند و از شاعرى « عرب العمانى » نام سخن‌ساز مىكند كه منظومه‌هايى در مدح هارون الرشيد سرود كه همه قوافى آن فارسى بود و آشكار است كه خليفه آن را درمىيافت . « 1 » » سپس يك شعر عربى از « اسود بن كريمه » شاهد مىآورد كه شامل 47 لغت است و سيزده‌تاى آن فارسى است ، مرحله درآميختگى بااهميت يافتن خراسانيان در دستگاه خلافت در آغاز دوران عباسى آشكار مىشود ؛ وانگهى اين دودمان را ايرانيان مسلمانان خراسان بر سر كار آورده بودند و بنابراين شگفت نبود كه اين استان شرقى چنين پرنفوذ شد . از نظر ارزش « ادبيات عربى زبان عباسى بسيار با ادبيات اموى تفاوت يافته بود ، ادبيات عرب در زمان اموى بيشتر در حيطهء نفوذ بيابانگردان بود و صفت بيابانى و پيكارجويى و درشتخويى داشت ، بعدها شعراى عرب و غير عرب كه به عربى شعر مىسرودند ، از زندگى بدوى دور بودند و بدان شيفتگى و دلبستگى نداشتند . با اين تغييرى كه ناچار در زندگى ادبى جهان اسلامى پيش مىآمد ، شعر جديد عربى ، گوناگونى فراوان يافت و از نظر فنى صيقلى و پرداخته شد و در آن انديشه‌هاى فلسفى و سرنوشت آدمى و مباحث ديگر اجتماعى راه يافت ، در عين حال با گذشت زمان ، شعر عربى تا قرن دهم ميلادى ( چهارم هجرى ) تكامل يافت و متكلف و متصنّع شده تا آنجا كه آفرينندهء نثرى خاص به نام مقامات يعنى بديع الزمان همدانى قادر بود كه شعر فارسى را در يك آن به شعر عربى برگرداند و ابياتى مىسرودند كه از چپ و راست به يكسان خوانده مىشد . . . چنين مىنمايد كه ايرانيان كه از همهء امتيازات زبان عربى در شعر و انواع فنون ادب بهره گرفته بودند رو به فارسى آوردند ، نه از آنرو كه ضد عرب گشته بودند ، بلكه از آن‌رو كه آن را وسيله بسازند براى بيان احساسات ، و ميدانهاى تازه‌اى بيابند و امكانات جديدى فراهم كنند و شنوندگان و خوانندگان تازه‌يى پيدا كنند . . .\r\n\r\n\r\n","description":"","footnote":"\r\n( 1 ) . همان كتاب ، ص 141 تا 144 .\r\n","page_name":" 62 ","page_number":62},
  {"content":"\r\n\r\nدستگاه خلافت سرانجام برافتاد ، ولى فرهنگ و دين اسلام همچنان باقى ماند و در اختيار رهبران جديد قرار گرفت و به پيشرفت خود ادامه داد . . . خراسان صحنهء بسيارى سركشيها گشت ، در اينجا زبان فارسى جديد جان نو گرفت و شكوفان شد . » « 1 »\r\nچنان كه قبلا اشاره كرديم فارسى ، اصولا يك لهجهء رايج در فارس بود ، كه حكومت ساسانى آن را تا پايگاه زبان شاهنشاهى بركشيد ، اين زبان بسيارى واژه‌هاى مادى و پارتى و جز اينها را جذب كرد و زبان مكالمهء رسمى شاهنشاهى ساسانى بود ، هنگامىكه اعراب ، دست به كشورگشايى زدند ، اين زبان در آسياى ميانه و تا رود سند همچون زبانى بين المللى ، در پارهء شرقى سرزمين خلافت ، پخش شد و عربان و مردم بومى از آن بهره مىگرفتند ، عربى در كتابت ، جاى پهلوى را گرفت ولى از نظر مكالمه نتوانست جاى فارسى را بگيرد . « 2 » » - « در ورامين نزديك رى ، باستان‌شناسان قطعات سفالينى يافته‌اند ، از قرن نهم و دهم ميلادى ( سوم و چهارم هجرى ) كه مطالبى به عربى و بعضى به پهلوى بر آنها نقر شده است و نمودار آن است كه عربى را مردم بومى يا دبيران در كنار پهلوى به كار مىبردند . . . » « 3 »\r\n« اگر ملّت ما به‌رغم تهاجمات و بدبختيهايى كه از سر گذرانيده ، استقلال و فرهنگ و زبان خويش را حفظ كرده است و اگر اكنون ملتى سربلند در فلات ايران به اين نام از هستى دم مىزند . . . اين نتيجه كوششهاى مردم و نهضتهاى ايشان است ، كه با قبول اسلام ستمگران خارجى را آنى راحت نگذاشتند و به عناوين گوناگون علم عصيان و مخالفت بر ضد ايشان برافراشتند ، والّا سرنوشت ما چون مصر و سوريه مىشد كه زمانى از خود زبان و فرهنگى داشتند و يا سغد و خوارزم و ديگر نواحى ماوراء النهر كه به‌دنبال هجوم قبايل ترك و مغول ، ترك زبان شدند ، آنچه گفتيم ، خود نمونه و شاهد بارزى است براينكه اگر مقاومت مردم به صورتهاى گوناگون نباشد ، چگونه ملتى فرهنگ و زبان خويش را كه شرط اساسى و ضامن استقلال و شخصيّت ملى است ، از دست مىدهد . « 4 » » به‌اين‌ترتيب ، چنان كه قبلا نيز يادآور شديم ، از دورهء سامانيان ، فكر احياء و ترويج زبان فارسى قوت گرفت . ابو الفضل بلعمى وزير فرهنگ دوست امير اسماعيل سامانى و ديگر شهرياران و سرداران و زمامداران ايرانى در اين راه سعى و تلاش فراوان كردند . كتاب كليله و دمنه كه\r\n\r\n\r\n","description":"","footnote":"\r\n( 1 ) . عصر زرين . . . ، پيشين ، از ص 139 تا 141 . ( به اختصار )\r\n( 2 ) . همان كتاب ، ص 189 .\r\n( 3 ) . همان كتاب ، ص 189 .\r\n( 4 ) . كريم كشاورز : حسن صباح ، مقدمه كتاب .\r\n","page_name":" 63 ","page_number":63},
  {"content":"\r\n\r\nنخست به همت والاى ابن مقفّع ، ايرانى پاك‌نژاد ، در قرن دوم هجرى به زبان عربى برگردانده شده بود ، در عهد سامانيان به وسيلهء شاعر نامدار ، رودكى به نظم فارسى در آمد ، چنان كه فردوسى به اين خدمت ارزنده اشاره مىكند :\r\n به تازى همى بود تا گاه نصر * بدانگه كه شد در جهان شاه عصر\r\nگرانمايه بو الفضل دستور اوى * كه اندر سخن بود گنجور اوى\r\nبفرمود تا فارسى و درى * بگفتند و كوتاه شد داورى\r\nاز آن پس چو بشنيد راى آمدش * برو بر ، خرد رهنماى آمدش\r\nهمى خواستى آشكار و نهان * كزو يادگارى بود در جهان\r\nگزارنده را پيش بنشاندند * همه نامه بر رودكى خواندند\r\nبه پيوست گويا پراكنده را * بِسُفت اينچنين دُرِّ آكنده را \r\n\r\nحيات ادبى و فرهنگى ايرانيان قبل از نهضت اسلامى\r\nچنان كه قبلا اشاره كرديم از زندگى ادبى و فرهنگى ايرانيان در عهد هخامنشيان و اشكانيان ، در اثر جنگها و حوادث تاريخى و از بين رفتن اسناد و مدارك و خصوصا در نتيجهء سياست مغرضانهء اردشير بابكان ، در محو آثار فرهنگى و تاريخى قرون گذشته ، اطلاعات و مدارك كافى در دست نداريم ، استاد « آربرى » دانشمند انگليسى ، ضمن بحث در پيرامون ادبيات ايران مىنويسد : « در طى سلطنت هخامنشيان تا آخرين روزهاى پادشاهان ساسانى ، ايران يك دولت مقتدر و يك نمونهء كامل استبداد در مشرق زمين بود ، كه ثروت بيكران در دست گروهى قليل متمركز شده بود و يك فرهنگ و مدنيّت مادى قابل توجهى بر روى شانه‌هاى بيجان توده‌هاى مردم بومى به‌وجود آورده بود ، اين فرهنگ و مدنيّت اصولا دربارى بود و اين حقيقت در هيچ رشته هنرى بيش از فن نگارش جلوه نمىكند ، گذشته از متون اوستايى كه خود مذهبى هميشه به سود اشراف بود و فهم و تعبير و تفسير آن فقط در دست موبدان بود و به رسم الخطى ضبط مىشد كه درخور فهم مردم بيسواد نبود ، بقيهء ادبيات ايران قديم ، حول‌وحوش دربار سلطنتى دور مىزد و كمر بسته ، براى حفظ منافع دربار بود . به‌طورىكه از نوشته « آگاسياس » برمىآمد : دربار ايران ، حتى در زمان هخامنشيان ، روزنامهء رسمى داشت و سلسله‌هاى بعدى نيز اين كار را\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nادامه دادند . عموما چنين تصور مىشود كه براساس اين روزنامهء رسمى بود كه در اواخر سلطنت ساسانيان ، مؤلف ناشناسى كتاب خداينامك را به‌وجود آورد كه پس از ترجمه از پهلوى به عربى به وسيلهء ابن مقفع ايرانى ( وفات 140 هجرى ) و ديگران و بالاخره در اثر نبوغ فردوسى ( وفات 411 هجرى ) شكل جديدى به خود گرفت و به‌صورت شاهنامه درآمد ، كه يكى از بزرگترين منظومه‌هاى جهان است ، گرچه نسخه اصلى خداينامك از ميان رفته و از ترجمه عربى هم فقط قطعات محدودى برجاى مانده است باز آنچه در دست داريم سبك حماسى و بلاغت داستان را به خوبى مىرساند و جاى تعجب نيست كه اين اثر در اعراب ، كه خودشان تاريخ مدونى نداشتند و يا از تاريخ‌نويسانى مانند « توسيديد » ( مورّخ يونانى ) بىخبر بودند ، نفوذ فراوان گذاشته و به‌عنوان نمونه‌اى از تاريخ‌نويسى به‌جاى مانده است .\r\nدومين اثر بزرگ دربار ساسانى يعنى آيين نامك ، كه مسعودى مورخ عرب مىگويد هزارها صفحه بوده است و آن هم توسط ابن المقفع به عربى ترجمه شده بود ، مانند گاهنامك ، دستخوش نابودى گرديد و فقط گاهى از آن مطالبى نقل شده است . - . . . هر چند از دست‌رفتن اين تاليف عظيم كه نفوذ آن در يك سلسله كتابهاى فارسى و عربى كاملا مشهود مىباشد ، اسباب تأسف است ، خوشبختانه در تنسرنامه ، نشانه‌هايى از سبك و اختصاصات اين كتاب موجود است . . . مسعودى مورخ چنين مىگويد كه به سال 915 در تيسفون در خانهء يكى از اعيان ايرانى ، كتابى عظيم ديدم كه حاوى بسيارى از علوم ايران و تاريخ پادشاهان و شرح تاسيسات سياسى بود ، در اين كتاب صورت 27 نفر از شاهنشاهان ساسانى كه 25 مرد و 2 زن بودند نقاشى شده بود ، در همين كتاب طرز رفتار هريك از شاهان ، هم در برابر صاحب‌منصبان دربار خويش و هم در برابر رعايا و نيز وقايع و پيش‌آمدهاى مهم دورهء سلطنت او شرح داده شده بود . تاريخ كتاب سال 731 ميلادى و از روى منابعى كه در خزينه شاهى بود تنظيم گرديد و براى هشام خليفه از فارسى ( پهلوى ) به عربى ترجمه شده است .\r\nبراى نخستين‌بار « گوتشميد » حدس زد كه اين كتاب جالب ، بايد همان تاگ نامك باشد كه فقط به اسم معروف بوده است ، مستشرقين ديگر نيز نظر گوتشميد را تاييد كردند ، بيشك نام اين كتاب را جاحظ اقتباس كرده و كتاب التاج ناميده است ، گذشته از اين كتاب ، در ايران قديم ، مقدارى افسانه‌هاى تاريخى نيز موجود بوده كه از آن جمله كتاب كارنامك اردشير بابكان است كه بعد از ساسانيان ، تاليف شده و پرفسور براون قسمتى از آن كتاب را با قسمتهاى مشابه آن در شاهنامه فردوسى مقايسه كرده است ،\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nعلاوه‌براين ، تاليفاتى در باب رسوم و اخلاقيّات زمان ، معروف به ادبيّات اندرز ، به‌جاى مانده است كه معروفترين نمونهء آن پند نامك وزرگمهر « وزير دانشمند انوشيروان » است كه يكى از محصولات نبوغ ايرانى است كه در ادبيات اسلامى دوره‌هاى بعد تأثير به سزايى كرد ، گذشته از اشعار و آثار ادبى بيشمارى كه از قرن دهم ميلادى ( سوم هجرى ) تا امروز براساس پندنامه پديد آمده ، بسيارى از كتب اخلاقى از قابوسنامه گرفته ، تا گلستان از اين پندنامه‌ها سود جسته و سرمشق گرفته‌اند . « 1 »\r\nدر ديباچهء كتاب عهد اردشير ضمن انتقاد و بررسى كارهاى نيك و بد اردشير چنين مىخوانيم : « . . . از كارهاى بد اردشير كه نمىتوان از آن گذشت ، حذف بيشتر رويدادهاى شهريارى چهار صد و هفتاد و پنج سالهء خاندان اشكانى از سالنامه‌هاى رسمى كشور است ، و مختصر كردن تاريخ اين روزگار دراز ، كه سراسر آن پر از پهلوانيهاى افتخارآميز مردم ايران است در چند سطر ، همين كار كينه‌توزانه سبب شده است كه نويسندگان شرقى از روزگار دراز شهريارى اشكانيان و دلاوريهاى افتخارآميز آنان در جنگ با سلوكيان و روميان ناآگاه بمانند و يا چنين پندارند كه ايران در زمان اشكانيان به دست ملوك الطوايف افتاده و حكومت متمركزى نداشته است .\r\nديگر از كارهاى زشت اردشير دستبردى است كه به فرمان او به سالشمارى ايران زده‌اند كه در نتيجهء آن ، جدولهاى ستاره‌شناسى ناجور گردد ، با آگاهى كه از اين كار اردشير داريم بعيد نيست كه هنگام تنظيم بخشهاى اوستا ، برخى از بخشها يا عبارتهايى از آن را كه شامل انديشه‌هاى دينى و فلسفى بوده و ناهماهنگ با روش حكومت جديد بوده است ، انداخته يا دگرگون ساخته باشند . چيزىكه اين بدگمانى را نيرومند مىسازد ، آن است كه از روزگار حكومت پانصد سالهء اشكانيان آثار و رونوشتهايى از دانش و فرهنگ و حكمت ايران برجاى نمانده است تا آنجا كه گويى هرچه از آثار مدنى و فرهنگى داريم ، همه از آن روزگار ساسانى است و در آن دوره پديد آمده است ، درحالىكه در لابه‌لاى همين اندرزنامه‌ها سخنانى مىبينيم كه از بودن كتابهائى در زمينه مسائل اخلاقى و حقوق و كشوردارى ، پيش از روزگار ساسانيان ، ما را آگاه مىسازد . و نيز از كتابهايى كه ازنويسندگان روم درباهء تاريخ آن روزگار بازمانده است ، نشانه‌هايى از وجود انديشه‌هاى علمى و فرهنگى در ايران زمان اشكانى ديده مىشود . آنچه اين حدس را نيرو مىبخشد برخاستن فرزانگان و دانشمندانى است مانند « ديصان » و « مرقيون » و جرجيوس\r\n\r\n\r\n","description":"","footnote":"\r\n( 1 ) . ريچاردن فراى : ميراث باستانى ايران ، ترجمه مسعود رجب‌نيا ، 323 به بعد ( نقل به اختصار ) .\r\n","page_name":" 66 ","page_number":66},
  {"content":"\r\n\r\nو مانى ، ظهور اينان نشان مىدهد كه در عصر اشكانى بازار فلسفه و دانش تا حدّى گرم بوده و قطعا در شهرهاى بزرگ ، مراكز فرهنگى وجود داشته است ، بويژه كه در اين روزگار آزادى عقيده و آزادى مذهب وجود داشت و در هرجا كه آزادى روان باشد زمينه براى پيشرفت كارهاى علمى و فرهنگى آماده‌تر است .\r\nايرانيان در زمان اشكانيان ، با مردم آسياى باخترى و روميان رابطه داشتند ، چگونه مىتوان پذيرفت كه آيين مهر و انديشه‌هاى اخلاقى و فلسفى آن ، از ايران به روم رفته و تا جزيرهء انگليس گسترده شده ، ليكن از انديشه‌هاى فرهنگى رومى پرتوى به ايران نتابيده است ؟ . . . « 1 » »\r\nچنان كه دارالعلمهاى مشهورى مانند الرها و پورسيپا و ميلطوس ، با آنكه هرسه در قلمرو خاك ايران و مركز علم و مقصد دانشمندان جهان بود ، خود ايرانيان را به علم تحريص نمىكرد ، ايرانيان از آغاز تا پايان سلطنت با عظمتشان ، ابدا التفاتى به تحصيلات علمى نداشتند و تصور مىكردند براى ثبوت قدرت آنان ، كاخ شوش و قصرهاى تخت جمشيد و سازمان جهاندارى آنها كافى خواهد بود . « 2 » »\r\nبه‌نظر « گوستاولوبون » دانشمند فرانسوى : « اهميت ايرانيان در تاريخ سياست دنيا خيلى بزرگ بوده است ولى در تاريخ تمدن و رشد علوم و فنون و ادبيات نقش مهمى ايفا نكرده‌اند ، ايرانيان خالق فرهنگ و تمدن نبودند بلكه تنها رواج‌دهندهء تمدن بودند . آنچه مسلم است علوم و دانشهاى عهد ساسانى به حكم حدود و قيود طبقاتى در انحصار طبقات مرفه و ممتاز جامعه بوده و جنبهء عمومى و همگانى نداشته است .\r\nكريستن سن پژوهندهء دانماركى مىنويسد : « جماعت بسيارى از تجار شهرها ، لا اقل كتابت و قرائت و حساب را مىدانستند ولى عامهء مردم در عهد ساسانيان از حيث ادب و سواد بضاعتى نداشتند . « 3 » »\r\nدر ايران باستان طبقات ممتاز به آموزش‌وپرورش فرزندان خود دلبستگى داشتند . در يسنا فقره 5 مىخوانيم : « اى اهورا مزدا به من فرزندى عطا فرما كه از عهدهء انجام وظيفه نسبت به خانه ، شهر و مملكت برآيد و پادشاه دادگر را يارى كند . » راجع به تعليم و تربيت كودكان و جوانان طبقات عاليه اطلاعات دقيقترى داريم . عده‌يى از نجيب‌زادگان مانند عهد هخامنشى ، در دربار با جوانان خاندان سلطنت ، خواندن ، نوشتن ، حساب و\r\n\r\n\r\n","description":"","footnote":"\r\n( 1 ) . احسان عباس : عهد اردشير ، ترجمه محمد على امام شوشترى ، ص 10 به بعد .\r\n( 2 ) . محمد على جمال‌زاده : خلقيات ما ايرانيان ، ص 81 . 14 - همان كتاب ، ص 93 ( به اختصار ) .\r\n( 3 ) . آرتور كريستن‌سن : ايران در زمان ساسانيان ، ترجمهء رشيد ياسمى ، ص 438 تا 440 ( نقل به اختصار ) .\r\n","page_name":" 67 ","page_number":67},
  {"content":"\r\n\r\nچوگان‌بازى و شطرنج و شكار فرامىگرفتند ، پانزده سالگى ، سن پايان تربيت بدنى و اخلاقى بود » فردوسى نيز اطلاعات مختصرى از روش تعليم و تربيت كودكان آن دوره به دست مىدهد :\r\n همان كودكش را به فرهنگيان * سپردى چو بودى از آهنگيان\r\nبه هر برَزنى بَر دبستان بدى * همان جاى آتش‌پرستان بدى \r\nدر پندنامه آذرباد ماراسپند راجع به آموختن دانش چنين آمده است : « زن و فرزند خود را از تحصيل دانش و كسب هنر باز مدار تا غم و اندوه بر تو راه نيابد و در آينده پشيمان نگردى ، اگر تو را فرزند خردسال است ( خواه پسر خواه دختر ) او را به دبستان فرست زيرا فروغ دانش ديدهء دل او را روشن و بينا كند . دختر خود را شوهرى ده كه هوشيار و دانا باشد چه مرد هوشيار و دانا چون زمين بارورى است كه هر تخمى در آن كشته شود نيكو و فراوان بار آورد . ( تمدن ساسانى ، ص 129 )\r\n\r\nمراكز علمى در ايران\r\n« علوم يونانى و اسكندرانى در پيشرفت خود در شرق ، اندك‌اندك به كشورهاى شاهنشاهى ساسانى راه جست و به ايران وارد شد و در مداين و گنديشاپور و « ريواردشير » و ديگر مواضع مراكز علمى جديد و مهمّى به‌وجود آورد . اين نكته را فراموش نمىكنيم كه ملت ايران تا اين هنگام يعنى دورهء « ساسانى از ترقيات در علوم برخوردار شده بود و در موسيقى و طب و رياضيات ، بر اثر ارتباطى كه از مشرق و مغرب با ملل بزرگ مانند هندوان و بابليان و ملل يونان و آسياى صغير يافته و با اطلاعاتى كه خود از قديم الايام گردآورده بود ، پيشرفتهايى داشت . « 1 »\r\nدر تاريخ ابى الفداء آمده است كه شاپور فرمان داد تا كتب يونانى به پهلوى درآيد ، ديرها و مدارس و محافل علمى ايران در عهد ساسانيان بسيار است ولى از آن ميان « گنديشاپور » بيش از همه كسب اهميت كرده است ، علاوه‌بر آنچه گفتيم ، بلاد مرو و بلخ و سغد و فرغانه از ديرگاه يعنى از آغاز تسلط يونانيان به بعد موقعيت علمى پيدا كرده بود و در دوره ساسانيان نيز عدهء زيادى از علماى رياضى و نجوم در اين شهرها به تحقيقات علمى مشغول بودند . « 1 » »\r\nعلاوه‌براين در زمينه‌هاى فلسفى و اخلاقى و ادبى آثارى از صاحبنظران عهد ساسانى به يادگار مانده است .\r\n\r\n\r\n","description":"","footnote":"\r\n( 1 ) . ذبيح الّه صفا : علوم عقلى در تمدن اسلامى ، ص 12 به بعد ( به اختصار ) .\r\n","page_name":" 68 ","page_number":68},
  {"content":"\r\n\r\nبه‌نظر ملك الشعراى بهار ، اندرزهاى « آذرپاد ، « مارسفندان » كه بايد وى را از روى حقيقت بزرگترين مجدد دين مزديسنا شمرد و در شمار سقراط يونان و لقمان عرب و كنفوسيوس چين به شمار آورد ، مكرر به زبان فارسى ترجمه شده ، ليكن غالبا اين ترجمه‌ها چندان تطابق با متن ندارد .\r\nاينك قسمتى از ترجمه استاد بهار : . . . گذشته را فراموش كن و ناآمده را غم و تيمار مبر - هرچه بر خود نمىپسندى ، بر ديگران مپسند ، خويشتن به بندگى به كس مسپار - زن و فرزند خويش را جدا از فرهنگ مهل « 1 » تا تو را غم و تيمار نرسد و پشيمان نشوى . با مردم نادان همراز مباش ، با مردم پست مشورت مكن از مرد خبرچين و دروغگو سخن مشنو - در كيفر گناهان شتاب مكن - هنگام نبرد بينديش كه بار گران با تو نباشد - مرد دانا را گرامى دار و از وى سخن بپرس و سخنش بشنو . - به هيچكس دروغ مگوى . . . »\r\n\r\nكارنامه اردشير پاپكان\r\nكارنامه ارتخشتر پاپكان ( كارنامه اردشير ) نام رساله معروفى است به پهلوى كه از دوران پيش از اسلام ، هنوز در دست است ، صادق هدايت در مورد اين اثر مىنويسد : « البته هركس با شاهنامه فردوسى سروكار داشته ، كم‌وبيش از موضوع اين كتاب آگاه است . داستان مزبور يك تكه ادبى شيرين و دلچسبى است كه حكايت از گزارش دوره پادشاهى پر گيرودار اردشير مىنمايد . نويسنده آن داستان ، با نظر حقيقت‌بين پهلوانان خود را با احساسات و ضعفهاى انسانى ، بدون شاخ‌وبرگ براى ما شرح مىدهد ، كارنامه فعلى بدون شك از ادبيّات اصيل دوره ساسانيان به‌شمار مىرود و قطعا بعد از سقوط يزدگرد و يا در دوره اسلامى تنظيم نشده است .\r\nاكنون جمله‌اى چند از اين كتاب را نقل مىكينم : « پس بابك به پاسخ به سوى اردشير نوشت كه تو نادانيها كردى ، چونكه به چيزى كه از آن زيان نشايست بودن با بزرگان ستيزه بردى و سخن درشت و ناگفتنيها به دو گفتى ، اكنون پوزش گوى و به پشيمانى گراى چه دانايان گفته‌اند كه دشمن به دشمنى آن نتواند كردن كه نادان مرد به سبب كردهء خويش به دو رسد . ( سبك‌شناسى ، ج 1 )\r\nبزرگمهر ، وزير با تدبير انوشيروان با بسيارى از اقدامات انوشيروان روى موافق نشان نمىداد و شايد همين استقامت و مخالفت او با بعضى از كارهاى خسرو ، سبب عزل و حبس او شده باشد . پس از آنكه بزرگمهر به زندان افتاد ، انوشيروان كسى را نزد او\r\n\r\n\r\n","description":"","footnote":"\r\n( 1 ) . رها مكن .\r\n","page_name":" 69 ","page_number":69},
  {"content":"\r\n\r\nفرستاد كه :\r\n بگويش كه چون بينى اكنون تنت * كه از سيخ تيز است پيراهنت \r\nبزرگمهر به جاى آنكه سر عجز و انكسار فرود آورد شجاعانه گفت :\r\n چنين داد پاسخ به مرد جوان * كه روزم به از روز نوشيروان \r\nبزرگمهر از اينكه « مردم نادان در نعمت ، و دانايان در ذلت » به سر مىبرند رنج مىبرد و شايد با بعضى از آراء و نظريات مزدكيان و مانويان موافق بود و به همين جهت از طرف خسرو به حبس و مرگ محكوم گرديد ، وى با ظلم و ستمگرى نظاميان بر تودهء مردم موافق نبود و از اينكه « سپاهيان بر ولايت ملك مهربان نباشند و بر مردم ولايت رحمت و شفقت ندارند و همه در آن كوشند كه كيسهء خويش پر كنند و غم ولايت نخورند و رعيت را نيكو ندارند » « 1 » رنج مىبرد و براى قوام و دوام مملكت انوشيروان مىگفت :\r\n« رضا نبايد داد كه لشگر را اين قدرت و تمكين باشد . « 2 » » وقتى از بزرگمهر مىپرسند چه چيز است كه كار مردم پارسا تباه كند ، در پاسخ مىگويد : « ستودن ستمكاران »\r\nبراى آنكه خوانندگان با اوضاع اجتماعى و سير افكار و انديشه‌ها در اواخر عهد ساسانيان آشنا شوند ، نظريات برزويه طبيب را در مقدمهء كليله و دمنه عينا مىآوريم :\r\n« . . . خلاف ميان اصحاب ملتها ، هرچه ظاهرتر ، بعضى به طريق ارث دست در شاخى ضعيف زده ، طايفه‌يى از جهت متابعت پادشاهان و بيم جان ، پاى بر ركنى لرزان نهاده و جماعتى از بهر حطام دنيا و رفعت منزلت ميان مردمان به پشتوان پوسيده‌يى بسته و تكيه بر استخوان توده‌يى كرده و اختلاف ميان ايشان در معرفت خالق و ابتدايى خلق و انتهاى كار بينهايت هرچه ظاهرتر بود و راى هريك بر اين مقرر كه من مصيبم و خصم من مبطل و مخطى « 3 » با اين فكرت در بيابان ترديد و حيرت يك چند بگشتم و در فراز و نشيب آن لخطى پوئيدم البته نه راه سوى مقصد بيرون توانستم برد و نه بر سمت راه حق دليلى نشان يافتم ، به ضرورت عزيمت مصمم گشت بر آنكه علماء هر صنف را ببينم و از اصول و فروع معتقد ايشان استكشافى كنم و بكوشم تا بينش صادق و دلپذير به دست آيد ، اين جهاد به جا آوردم و شرايط بحث اندر آن بر غايت رساندم و هر طايفه كه ديدم در ترجيح دين و تفضيل مذهب خويش سخن مىگفتند و گرد تقبيح ملت و نفى حجّت مخالفان مىگشتند به هيچ تأويل درپى ايشان نتوانستم رفتن و درد خويش را درمان نيافتم\r\n\r\n\r\n","description":"","footnote":"\r\n( 1 ) . خواجه نظام الملك : سياستنامه ، ص 202 .\r\n( 2 ) . همان كتاب ، همان صفحه .\r\n( 3 ) . من درست مىگويد و دشمن من راه خطا مىرود\r\n","page_name":" 70 ","page_number":70},
  {"content":"\r\n\r\nو روشن شد كه بناى سخن ايشان بر هوى بود و هيچ‌چيز نگشاد كه ضمير اهل خرد آن را قبول كردى »\r\nبرزويه پس از اين‌گونه تفكرات گويد : رأى من بر عبادت قرار گرفت ، لكن « با خود گفتم اگر بر دين اسلاف بىايقان و تيقّن ثبات كنم ، همچون آن جادو باشم كه بر آن نابكارى مواظبت مىنمايد و به تبع سلف ، رستگارى طمع مىدارد ، و اگر ديگر بار در طلب ايستم عمر وفا نمىكند ، كه اجل نزديك است و اگر در حيرت روزگار گذارم فرصت فائت گردد و ناساخته رحلت بايد كرد . صواب آنست كه بر مواظبت و ملازمت اعمال خير كه زبدهء همه اديان است اقتصار نمايم . » « 1 »\r\nبرزويه پس از مطالعه در اديان و مذاهب مختلف به اين نتيجه مىرسد كه پيروان اديان و مذاهب ، جملگى گرد عناد و تعصب مىگردند و پيشوايان هريك از اديان ، مذهب خود را حق و پيروان ديگر مذاهب را گمراه مىخوانند ازاين‌رو جنگ 72 ملت را محصول جهل و بىخبرى مىداند و بهترين راه رستگارى را « كار خير » تشخيص مىدهد . اين نتيجه‌گيرى عالى و ممتاز بىشك تنها محصول فكر و مطالعه شخص بروزيه نبود . بلكه بدون ترديد در عصر او عده‌يى از مردم روشن‌بين كه با آثار و افكار متفكرين چينى و يونانى آشنايى داشتند با جهان‌بينى برزويه موافقت و همفكرى داشتند و گرنه در ايام قدرت موبدان زرتشتى وى جرات ابراز چنين نظرياتى را نداشت . علاوه‌براين ، با مطالعهء كتاب دادستان مينوك ذى خرد و ارداى و يراف‌نامه و كتب مذهبى ديگر مىتوان بيشتر به‌طرز فكر و عقايد مردم آزادانديش و روشن‌بين آن روزگار پىبرد ، اينك جملاتى چند از كتب مذكور را از كتاب تاريخ كريستن سن دانماركى ذيلا نقل مىكنيم : « فضيلت در معرفت است ، زيرا كه خرد و دانش ، منشاء صفات حسنه بشرند ، در ميان فضايل « احسان » حايز نخستين مرتبه است .\r\nبا دشمنان كه با ما در حال مبارزه هستند ، بايد به عدالت رفتار كرد ، بايد مالى را كه از راه نيكو و كار شريف به چنگ آمده است به مستحقان انفاق كرد نيكى به حيوانات سودمند ، يكى از اصول باستانى مزديسناست ، ارداى ويراف ، در سفرى كه به جهنم كرد مردى را ديد كه همهء تن او دچار شكنجه است مگر پاى راست ، پرسيد ، گفتند اين مرد در مدت عمر هيچ كار نيكى نكرده مگر روزى كه با اين پاى راست دستهء گياه به نزد گاوورز افكند .\r\n\r\n\r\n","description":"","footnote":"\r\n( 1 ) . ايران در زمان ساسانيان ، پيشين ، ص 452 به بعد\r\n","page_name":" 71 ","page_number":71},
  {"content":"\r\n\r\nفعاليت و مراقبت دو فضيلتند كه مخصوصا مورد سفارش قرار مىداده‌اند ، مردى كه در كارها كوشا و دقيق است ، غريق افتخارات مىشود . . . هرروز بامداد بسيار زود بايد برخاست و به كار روزانه پرداخت چابكى و هوشيارى وسيله توانگرى است و بايد مالى را كه از اين طريق به‌دست مىآيد براى سود ابناى نوع به كار برد و خانه‌ها ، و تنورها و كاروانسراها ساخت اما هرچند توانگرى مطلوب است ، فقر شرافتمندانه بر ثروت غير عادلانه ترجيح دارد . كسى كه آرزوهاى نفس را با نيروى عزت نفس مىكشد و خشم را با صبر ، و حسد را با بيم و زشتنامى و شهوت را با خرسندى و خوى ستيزه‌جويى را با انصاف و عدالت فرومىنشاند سزاوار تمجيد است . بايد پيوسته با مهربانى سخن گفت و در برابر مخاطب ، چهره را دژم نكرد . . . تهمت ، بدتر از جادوگرى است ، هركه دامى بنهد نخست خود در دام افتد ، بايد در غذا حد اعتدال را نگاهداشت تا تن سلامت ماند و از گفتار در حين خوردن و آشاميدن خوددارى كرد . هرگز نبايد راز خود را به زنان گفت و با احمقان بحث كرد و نبايد چيزهاى شنيده را چنان باز گوييم كه پندارى ديده‌ايم و در موقع نامناسب نبايد خنديد - پيش از گفتار بايد انديشيد ، نبايد دشمن قديم را چون دوست جديد پنداشت ، غم و شادى جهان شايستهء اعتنا نيست . . . « 1 » »\r\nدر دوره ساسانيان طبقهء عظيم كشاورزان بيسواد بودند ، ولى به احتمال قوى دهقانان يا « دهگانان » كه طبقه‌يى ميان حال و صاحب زمين بودند و مقام سرپرستى كشاورزان را به عهده داشتند به اقتضاى شغل ، مختصر سوادى داشتند و همين طبقه كه آزادگان نيز خوانده مىشدند ، مستقيما و بىواسطه از روستاييان بهره‌كشى مىكردند و به حكم بصيرتى كه به اوضاع محلى داشتند به دولت ساسانيان در وصول مالياتها و گردآورى سربازان كمك مىكردند ، ظاهرا علوم و دانشهاى زمان ، بيشتر در انحصار مغان و پيشوايان مذهبى بوده .\r\nبه عقيده « ا . ا . استاريكف » دانشمند شوروى : مىتوان گفت كه در دوره ساسانى خاصّه در دو سدهء آخر آن ، ادبيات به نحو درخشانى راه ترقى و تكامل را پيموده است ، از آن زمان گذشته از آثار پهلوى ، يادگارهاى ادبى هم به ما رسيده است و بسيارى از آنها در ترجمه‌هاى عربى و سريانى باقى مانده است . . . در ميان يادگارهاى پهلوى ، نمونه‌هاى ادبى و مضامين حماسى وجود داشته كه مقدار بسيار ناچيزى از آنها محفوظ مانده است .\r\nداستان زرير ( از اوايل سدهء 6 ميلادى ) بيشتر جنبه رمانتيك دارد و آن مربوط به زمان\r\n\r\n\r\n","description":"","footnote":"\r\n( 1 ) . همان كتاب .\r\n","page_name":" 72 ","page_number":72},
  {"content":"\r\n\r\nهخامنشيان است كه يونانيان نقل كرده‌اند . و كارنامه اردشر بابك كه مىتوان گفت داستانى تاريخى است و كتاب چترنگ ( درباره بازى شطرنج ) تمام اينها قسمتهاى بسيار قليلى است كه از ادبيات بسيار وسيعى باقى مانده است . « 1 » » به‌نظر ژ . راولينسون دانشمند انگليسى : « . . . ايرانيان قديم كمكى به ترقى علم و دانش نكرده‌اند ، روح و قريحهء اين قوم هيچوقت با تحقيقاتى كه مستلزم صبر و حوصله باشد ميانه نداشته است ، بلكه اين گونه كارهاى علمى را به بابليهاى پرحوصلهء پركار و به يونانيان صاحب‌نظر واگذار مىكردند . »\r\n\r\nجنبش ادبى بعد از اسلام\r\nزبان فارسى از ديرباز با لهجه‌هاى گوناگون در سراسر ايران مرسوم و وسيلهء تفهيم و تفاهم بود و هرايالتى به لهجهء خود سخن مىگفت ، ليكن زبان علمى و ادبى از آغاز نهضت اسلامى ، عربى بود و زبان پهلوى ، تنها در نزد موبدان و علماى دين زردشتى معمول بود ؛ در قرن سوم هجرى جنبه علمى اين زبان و خط آن در كار محو شدن بود و از سرگذشت زبان درى كه بعدها زبان علمى و ادبى ايران شد ، درست خبر نداريم ، شايد در خراسان و سيستان و ماوراء النهر ، علما و ادبايى بوده‌اند كه به اين زبان در قرون اوليّه اسلامى چيزى نوشته‌اند ، اما اسنادى از آنها به دست ما نرسيده است .\r\nيعقوب ليث ، سر سلسله خاندان ليث ، بنا به تصريح تاريخ سيستان جنبش علمى و ادبى زبان فارسى ( درى ) را سبب گرديده است .\r\nمولف گمنام تاريخ سيستان گويد : « چون يعقوب پادشاه شد ، شاعران براى او به تازى شعر گفتند و او عالم نبود و ندانست ، گفت : « چيزى كه من اندر نيابم چرا بايد گفت ؟ » پس محمد بن وصيف سگزى كه دبير يعقوب بود ، شعر پارسى گفت . . . » ازاين‌رو بايد آغاز جنبش زبان درى را ، از آن زمان گرفت .\r\nقبل از آنكه با سير ادبيات بعد از اسلام آشنا شويم ببينيم شعر و شاعرى چيست ؟ در پيرامون شعر و شاعرى از ديرباز صاحبنظران عقايد و نظرات مختلف و گاه متناقضى ابراز كرده‌اند ، جمعى به استناد :  « وَ الشُّعَراءُ يَتَّبِعُهُمُ الْغاوُونَ . . . »  به نگوهش شعر پرداخته و از آثار نامطلوب آن سخن گفته‌اند و بعضى با تمسك به حديث انّ من الشعر حكمة و حديتهاى مشابه ، شعر را عامل موثرى در تقويت روحيه افراد اجتماع و بيدارى و تحريك احساسات درونى آدميان بشمار آورده‌اند ، و براى اثبات نظر خود به ذكر اين قصهء تاريخى پرداخته‌اند :\r\n\r\n\r\n","description":"","footnote":"\r\n( 1 ) . استاريكف : فردوسى و شاهنامه ، ترجمه رضا آذرخشى ، ص 17 . ( به اختصار )\r\n","page_name":" 73 ","page_number":73},
  {"content":"\r\n\r\n« احمد بن عبد الله خجستانى از امراى صفاريان به حكم تصادف « حنظله باد عيسى » را كه در دورهء طاهريان در نيشابور مىزيست ديده و شنيدن قطعه‌اى از آن شاعر ، در حال وى موثر افتاده و بر شهامت و جسارت او افزوده است ، به حدى كه با عزمى راسخ براى كسب مال و جاه قيام كرده و سرانجام در سايهء كوشش و تلاش از « خربندگى » به امارت و فرمانروايى رسيده است .\r\nقطعه‌يى كه موجب انقلاب و تحول فكرى اين مرد شده اين است :\r\n مهترى گر به كام شير دَر است * شو خطر كن ز كام شير بجوى\r\nبا بزرگى و عزّ و نعمت و جاه * يا چو مردانت مرگ روياروى \r\nعلاوه‌براين ، اشعار حماسى و منظومه‌هايى كه در وصف دلاوريهاى ملل سروده شده مانند شاهنامه فردوسى ، شاعر ايران دوست و مردم‌گراى ايرانى و ايليادهومر ، يعنى اشعار حماسى يونانى در جنگ « تروا » در تحريك احساسات استقلال‌طلبانه مردم ايران و يونان تاثيرى به‌سزا داشته است .\r\n\r\nنخستين شاعر پارسىگوى\r\nچنان كه قبلا اشاره كرديم ، محمد وصيف چون دريافت كه يعقوب ليث به زبان فارسى يعنى به زبان ملى و مادرى خود بيش از زبان تازى علاقه و دلبستگى دارد ، همين‌كه از فتوحات و پيروزيهاى او در افغانستان و كرمان و فارس آگاهى يافت ، شعرى دراز به اين مطلع در مدح او سرود :\r\n اى اميرى كه اميرانِ جهان خاص و عام * بنده و چاكر و مولاى و سگ‌بند و غلام \r\nهمين شاعر پس از گرفتارى عمرو بن ليث صفارى به دست اسماعيل سامانى ( 287 هجرى ) قطعه‌يى سرود و وى را دلدارى داد : « 1 »\r\n كوشش بنده ، سبب از بخشش است * كار قضا بود و تو را عيب نيست\r\nبود و نبود از صفت ايزدست * بندهء درماندهء بيچاره كيست\r\nاول مخلوق چه باشد ، زوال * كار جهان اول و آخر يكيست\r\nقول خداوند به خوان قاستَقم « 1 » * مُعتقد شو و بَرِ آن بايست \r\n\r\n\r\n","description":"","footnote":"\r\n( 1 ) . استوار باش\r\n","page_name":" 74 ","page_number":74},
  {"content":"\r\n\r\n\r\nسير ادبيات فارسى پس از استقرار دولتهاى ملى\r\nدوران حيات يعقوب و برادرش عمرو ليث ، با جنگ و زدوخورد با مدعيان داخلى و خليفه بغداد سپرى شد ، به همين علت سران اين سلسله به خدمات فرهنگى توفيق نيافتند ولى از ميان اين خاندان « خلف بن احمد » به علم و ادب خدماتى كرد و در پرورش فضلا و حمايت از باب دانش سعى داشت و بديشان صلات عمده مىبخشيد ، چنان كه به ابو الفتح بستى در پاداش سه بيت ، سيصد دينار عطا كرد ، لاجرم ممدوح ادباى عصر گرديد و فضلا به حضرتش روى نهادند و با ادبيات ساير خويش نامش را بر صفحات تاريخ نگاشتند و باقى گذاشتند . از جمله ابو الفضل احمد بن الحسين بديع الزمان همدانى در مقامات خود مكرر از اين امير نام برده و نيز قصايدى در مدح وى سروده و به پاداش يكى از آنها هزار دينار يافته است .\r\nيكى از خدمات علمى خلف بن احمد آنست كه وى جمعى از علماء را مأمور كرد تا بر قرآن تفسيرى نوشتند ، مشتمل بر كليه اقوال مفسرين و تأويلات و وجوه قراآت و علل و نحوهء تصريف با شواهد و امثال : و در مدت اين تأليف بيست هزار دينار صرف كرد . اين كتاب كه به قول ابو نصر عتبى اگر مىخواستند بنويسند ، تمام عمر يك نويسنده را اشغال مىكرد ، تا حدود سنه 548 در مدرسه صابونيه نيشابور موجود بود و ابو نصر مزبور آن را ديده و نيز ابو الشرف ناصح بن ظفر جرفادقانى مترجم تاريخ عتبى آن را در كتابخانهء آل خجند در اصفهان يافته و گويد صد مجلّد است « 1 » »\r\nدر عهد طاهريان و صفاريان تنى چند ، شعر گفتند ، ولى در دورهء آنان ادب فارسى پيشرفت مهم و شايانى نكرد .\r\nبا اين حال چون صفاريان ، نخستين قدم عملى را در راه احياء استقلال و آزادى ايران برداشتند ، و براى دست يافتن به اين آرزو با محمد بن طاهر ( آخرين امير ، از خاندان طاهريان ) و كليهء فئودالها و رجالى كه با خلفاى فاسد عباسى دست دوستى داده بودند ، به مبارزه برخاستند ، نامى جاويد از خود به يادگار گذاشتند . يعقوب ليث صفارى مرد شجاع و برگزيده اين خاندان ، به كليهء رجال و بزرگانى كه از او « عهد » و منشور و فرمان خليفه را\r\n\r\n\r\n","description":"","footnote":"\r\n( 1 ) . مباحثى از تاريخ ادبيات ايران پيشين ، ص 8 .\r\n","page_name":" 75 ","page_number":75},
  {"content":"\r\n\r\nمطالبه مىكردند « شمشير يمانى » نشان داد و به آنان گفت : « خليفه با اين شمشير بر مسند خلافت تكيه زده ، و من برآنم كه او را با همين شمشير از مسند خلافت فرودآورم و استقلال و آزادى ديرين ايران را تامين نمايم اينك تفصيل اين مطلب :\r\n« دولت « 1 » » بزرگ شاهنشاهى ساسانى به‌عللى كه درين مقاله مجال بيان آنها نيست ، در سال 641 ميلادى ( 21 هجرى قمرى ) ، پس از آن‌كه بيش از چهارصد سال بر قسمتى بزرگ از جهان قديم حكومت كرده بود ، به دست تازيان از پاى درآمد ، و با گشته شدن يزدگرد سوم ، آخرين شاهنشاه اين سلسله ، اندك اميدى هم كه ايرانيان به تجديد و بقاى آن دولت داشتند ، به نوميدى بدل گشت .\r\nمسلمانان پس از فتح نهاوند ، با آنكه قسمتى بزرگ از ايران را گرفته بودند به آسانى و بدون مقاومت ، به تسخير ديگر نقاط توفيق نيافتند .\r\nولايات شمالى ايران و نواحى كنار درياى خزر ، مانند گرگان و تبرستان و ديلم ، كه پادشاهان آن در دورهء ساسانيان نيز استقلال داخلى داشتند ، سالها در برابر مسلمانان پايدارى كردند . در نواحى غربى و شرقى و جنوبى ايران هم ، كه زودتر به تصرف مسلمين درآمده بود ، ايرانيان يك‌باره تسليم نشدند و شورشها و مقاومتهاى محلى در سراسر ايران دوام داشت .\r\nگرچه قسمتى بزرگ از ايران تسخير شد ، اما طرز فكر ايرانى در حفظ استقلال و آزادى و احترام به آداب و رسوم ملى تغيير نيافت ، و ميل و آرزوى فرمانروايى از دل او بيرون نرفت .\r\nدرين مدت كوتاه نيز حكومت معنوى و حقيقى در دست ايرانيان بود . زيرا تازيان در ادارهء متصرفات خود ناتوان بودند و بيشتر با صوابديد و رأى و دستور مشاوران و عمال ايرانى حكومت مىكردند . سليمان بن عبد الملك ، خليفهء اموى ، گفته است : « عجب دارم كه ايرانيان هزار سال بر جهان حكمروائى كردند و يك روز به ما محتاج نشدند ، و ما در صد سال حكومت خويش ساعتى ازيشان بىنياز نشديم . »\r\nبنى اميه در دوران كوتاه خلافت خود بر ايرانيان به چشم حقارت مىنگريستند ، و كسانى را كه در دورهء زبونى و ناتوانى خويش به آزادگى ستوده بودند ، بنده مىخواندند و با آداب و رسوم ايرانى مخالفت مىكردند . اين رفتار ناپسند ، ايرانيان را از آنان بيزار كرد و به طرفدارى از مخالفان ايشان برانگيخت . دولت اموى به دستيارى ايرانيان و سردارى يكى\r\n\r\n\r\n","description":"","footnote":"\r\n( 1 ) . نصر إله فلسفى . چند مقالهء تاريخ و ادبى ، ص 143 - 153 .\r\n","page_name":" 76 ","page_number":76},
  {"content":"\r\n\r\nاز مردان دلير اين كشور ابو مسلم منقرض و به عباسيان منتقل شد ، و از اين زمان حكومت سياسى نيز در حقيقت به‌دست عنصر ايرانى افتاد . خلفاى عباسى ، كه با كمك ايرانيان به فرمانروائى نائل شده و مركز خلافت را از شام به بين النهرين ، يعنى نزديك پايتخت دولت شاهنشاهى ساسانى ، انتقال داده بودند ، در حكومت ، به ايرانيان متكى بودند ، و به همين سبب مقام وزيرى و مناصب كشورى و لشكرى را بيشتر به ايشان سپردند ، و آداب و رسوم ايرانى قدر و منزلت بسيار يافت . در اين زمان كار رواج مراسم و آداب ملى ايران به‌جائى رسيد كه خلفاى عباسى ، به تقليد شاهنشاهان ساسانى ، ايام نوروز و مهرگان را عيد مىگرفتند ، و دادگستران و اعيان و بزرگان دولت عباسى كلاه ايرانى بر سر نهاده لباس پارسى مىپوشيدند ، و موسيقى و شعر ادب ايرانى در دربار عباسيان مايهء تربيت روح تازيان بود .\r\nولى عباسيان هم از غدر و خيانت ، و كشتن هواداران خود باكى نداشتند ، و در برابر منافع و هوسهاى پست خويش ، خدمات مردان را به چيزى نمىشمردند . چنان كه منصور ، دومين خليفهء ايشان ، مسبّب و بانى خلافت خاندان خود ، ابو مسلم خراسانى را ، به ناجوانمردى و حيله كشت ، و خدمات آن مرد دلير را با شمشير پاداش داد ، و هارون الرشيد خاندان بزرگ ايرانى برامكه را ، كه خلافت او به‌وجود ايشان آراسته و مفتخر بود ، برانداخت و پسرش مأمون وزير كاردان ايرانى خويش ، فضل بن سهل را به نامردى هلاك كرد « 1 »\r\nكم‌كم تحمل حكومت عباسى نيز بر ايرانيان گران آمد و تزوير و دوروئى و ناجوانمردىهاى خلفا ، آتش كينهء ايشان را به حكومت بيگانه تندتر كرد ، و آرزوى آزادى و استقلال در نهاد آنان برانگيخته‌تر شد . پس گروهى مردانه لواى مخالفت برافراشتند و قسمتهاى بزرگى از ميهن خويش را به نيروى شمشير از بند تسلط تازيان رها كردند . « 2 »\r\n\r\nآغاز زندگى يعقوب\r\nيعقوب ليث از ايرانيان پاك‌نژاد سيستان بود كه برخى از مورخان قديم نسبش را به شاهنشاهان ساسانى رسانيده‌اند . « 2 » پدرش ليث در يكى از روستاهاى سيستان ، به نام قرنين ، بسر مىبرد .\r\n\r\n\r\n","description":"","footnote":"\r\n( 1 ) . شرح كشته شدن ابو مسلم و برامكه و فضل بن سهل را ، كه جملگى به ناجوانمردى و نيرنگ كشته شدند ، در تاريخ تجارب السلف تاليف هندوشاه بن سنجر نخجوانى مىتوان ديد . ( چاپ تهران ، در سال 1313 . )\r\n( 2 ) . يعقوب بن الليث بن المعدل بن حاتم بن ماهان بن كيخسرو ابن اردشير بن قباد بن خسروا پرويز بن هرمزد ابن خسروان بن انوشيروان . . . - تاريخ سيستان ، چاپ مؤسسهء خاور سال 1314 ، ص 200 .\r\n","page_name":" 77 ","page_number":77},
  {"content":"\r\n\r\nيعقوب از آنجا به شهر آمد و به كار رويگرى پرداخت . درآمد او ماهى پانزده درهم بود ، ولى چون همتى بلند داشت آنچه مىيافت با ياران و دوستان مىخورد ، و همين امر مايهء پيشرفت كار و توفيق وى در رسيدن به مقاصد عالى خويش گرديد .\r\nپس از چندى همت بلند و خيالات بزرگى كه در سر مىپروريد ، برآنش داشت كه از رويگرى دست كشد ، و درپى آرزوهاى خود ، عيارى پيشه كند . در آن زمان عيار به مردم كارآزموده و هوشيارى ، كه از ميان عوام برمىخاستند ، و از حوادث براى رسيدن به مقامى بلند ، استفاده مىكردند ، گفته مىشد . يعقوب در عيارى نيز با مغلوبان و اسيران به جوانمردى رفتار مىكرد ، و هيچكس را بىسبب نمىآزرد . كم‌كم كارش بالا گرفت و سپاه فراوان گرد كرد و به نيروى مردى و دليرى بر سيستان دست يافت و به اميرى رسيد و دست عمال خليفهء عباسى را از آن سرزمين كوتاه ساخت .\r\n\r\nكشورگشايى يعقوب\r\nپس از تصرف سيستان ، يعقوب ، به كشورگشايى و انجام مقاصد عالى خويش همت گماشت . از مشرق تا حدود هندوستان و از شمال تا رود جيجون پيش رفت و به گرفتن خراسان پرداخت .\r\nخراسان ، آنزمان در دست محمد بن طاهر بود . جد او طاهر ذواليمينين را حقا بايد از مردان بزرگ ايران شمرد ، زيرا نام وى در تاريخ اين كشور به ميهن‌دوستى و مخالفت با حكومت بيگانهء تازى مفتخر است . اين مرد پس از مرگ هارون الرشيد خليفهء عباسى ، چون ميان دو پسرش مأمون و امين اختلاف افتاد ، به هوادارى مأمون برخاست . زيرا مأمون ، كه در خراسان حكومت مىكرد ، به ايرانيان بيشتر مايل بود و بسيارى از مشاوران و مديران دولت وى ايرانى بودند ، و اميد ايشان آن بود كه اگر او به خلافت رسد عنصر ايرانى را بر تازى برترى دهد و كارهاى كشورى و لشكرى را به هم‌ميهنان ايشان سپارد . طاهر نيز بدين اميد به هوادارى مأمون برخاست و با سپاهى از ايرانيان خراسان ، به جنگ امين رفت ، و عاقبت او را دستگير و هلاك كرد و سرش را نزد مأمون فرستاد ، و مأمون به يارى وى بر مسند خلافت نشست .\r\nولى مأمون چون به خلافت رسيد ، بر خلاف اميد و انتظار ايرانيان ، با كشتن وزير ايرنى خويش فضل بن سهل و هلاك كردن حضرت رضا ( ع ) كه ايرانيان به وليعهد گشتنش تمايل داشتند ، و تبديل كردن لباس سبز به لباس سياه ، كه شعار عباسيان بود ، و متوجه شدن به عنصر تازى ، آنان را آزرده‌خاطر ساخت . پس كسانى كه آرزومند آزادى ايران بودند بر آن شدند كه آرزوى خود را به طريقى ديگر انجام دهند . از آن جمله طاهر\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nذو اليمينين ، كه به حكومت خراسان منصوب شده بود ، روزى بر مأمون قيام كرد و خود را امير مستقل خراسان خواند ، ولى عمال خليفه در پايان همان روز به نامردى مسمومش كردند .\r\nفرزندان طاهر ، بر خلاف پدر ايران‌پرست خود ، با خلفاى عباسى از در اطاعت درآمدند و خدمت بيگانه را بر مصلحت ايران برتر شمردند . عبد الله پسر طاهر ، به امر خليفهء عباسى ، با ايرانيان دليرى مانند مازيار پسر قارن و بابك خرمى ، كه بر حكومت تازى قيام كرده بودند ، به جنگ پرداخت . و مايهء شكست كار و هلاك آنان گشت ، و در بيگانه‌پرستى چندان پيش رفت كه زبان فارسى را مردود شمرد ، و فرمان داد كه در قلمرو حكومتش هرجا كتابى فارسى يابند بسوزانند !\r\nيعقوب ليث كه مىخواست دست عباسيان را از ايران كوتاه كند ، برانداختن حكومت اين خاندان را ، كه بندگان فرمانبردار خلفا بودند ، واجب مىشمرد ، پس چنان‌كه گفتيم به خراسان لشكر كشيد . . . از خوشبختى او محمد بن طاهر ، بر خلاف نياگان خويش ، مردى بسيار بىكفايت و تن‌آسان بود . نوشته‌اند كه چون يعقوب به خراسان آمد ، محمد به‌جاى آنكه سپاهى گرد آورد و به دفاع پردازد ، كس نزد وى فرستاد و پيغام داد كه : « اگر به فرمان خليفه آمده‌اى فرمان وى عرضه كن ، تا ولايت به تو سپارم ، و گرنه بازگرد . » يعقوب نيز در جواب فرستادهء او شمشير از نيام بيرون كشيد و گفت : « فرمان من اينست . »\r\nو نيز نوشته‌اند كه چون يعقوب به نيشابور رسيد ، رسولى نزد محمد فرستاد تا او را به اطاعت دعوت كند . رسول او به دربار محمد بن طاهر رفت و بازخواست ، حاجب گفت بار نيست ، كه امير محمد خفته است . رسول مردى زيرك بود ، به طعنه گفت : كسى آمد كه از خواب بيدارش خواهد كرد !\r\nيعقوب به آسانى نيشابور را گرفت و محمد بن طاهر را در بند كرد ، و سراسر خراسان را از قلمرو حكومت خليفهء عباسى خارج ساخت . نوشته‌اند كه چون امير صفارى نيشابور را گرفت و محمد را در بند كرد ، به او خبر دادند كه گروهى از مردم شهر مىگويند او فرمان خليفه ندارد و خارجى است .\r\nيعقوب به حاجب خود فرمان داد كه روز ديگر بزرگان و عالمان نيشابور را دعوت كند تا فرمان خليفه را به ايشان بنمايد .\r\nنويسندهء تاريخ سيستان درين‌باره چنين مىنويسد : « . . . يعقوب به نيشابور قرار گرفت ، پس او را گفتند كه مردمان نيشابور مىگويند كه يعقوب عهد و منشور امير المؤمنين ندارد و خارجى است . پس حاجب را گفت رو منادى كن تا بزرگان و علماء و\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nفقهاى نيشابور و رؤساء ايشان فردا اينجا جمع باشند تا عهد امير المؤمنين بر ايشان عرضه كنم . . . حاجب فرمان داد تا منادى كردند . بامداد همهء بزرگان نيشابور جمع شدند و به درگاه آمدند ، و يعقوب فرمان داد تا دو هزار غلام همه سلاح پوشيدند و بايستادند ، هريك سپرى و شمشيرى و عمودى سيمين و زرين به دست . هم از آن سلاح كه از خزانهء محمد بن طاهر برگرفته بودند به نيشابور ، و خود به رسم شاهان بنشست و آن غلامان دو صف پيش او بايستادند . فرمان داد تا مردمان اندر آمدند و پيش او بايستادند . گفت بنشينيد . پس حجب را گفت آن عهد امير المؤمنين بيار ، تا برايشان برخوانم . حاجب اندر آمد و تيغ برگرفت و بجنبانيد . آن مردمان بيشتر بيهوش گشتند ، گفتند مگر به جانهاى ما قصدى دارد . يعقوب گفت تيغ نه از بهر آن آوردم كه به جان كسى قصدى دارم . اما شما شكايت كرديد كه يعقوب عهد امير المؤمنين ندارد ، خواستم كه بدانيد كه دارم ! مردمان باز به‌جاى و خرد بازآمدند « 1 » باز گفت يعقوب : امير المؤمنين را به بغداد نه اين تيغ نشاندست ؟ گفتند بلى . گفت مرا بدين جايگاه نيز هم اين تيغ نشاند . عهد من و آن امير المؤمنين يكى است ! باز فرمان داد تا هرچه از آن مردمان ، از جملهء طاهريان بودند ، بند كردند ، و به كوه اسپهبد فرستاد . ديگران را گفت من داد را برخاسته‌ام بر خلق خداى تبارك و تعالى ، و برگرفتن اهل فسق و فساد را ، و اگرنه چنين باشمى ، ايزد تعالى مرا تاكنون نصرتها ندادى ، شما را بر چنين كارها كار نيست ، بر طريق بازگرديد . . . « 2 » »\r\nپس از گرفتن خراسان ، يعقوب به گرگان و تبرستان تاخت و از آنجا به خراسان و سيستان بازگشت و دو سال بعد به فارس و خوزستان لشكر كشيد ، و آن نواحى را نيز از دست عمال خليفه بيرون كرد به قصد برانداختن خلافت عباسى رو به بغداد نهاد . در اين زمان المعتمد على الله خليفه بود چون از قصد يعقوب آگاه شد رسولى نزد وى فرستاد و از در استمالت درآمد و پيغام داد كه حاضر است او را به بغداد پذيرد و خطبه به نام وى كند .\r\nاما همين‌كه يعقوب به سوى بغداد متوجه شد او را لعن كرد و با سپاهى به مقابلهء وى رفت . يعقوب نيز آمادهء جنگ شد و با آنكه خليفه به حيله ، جمعى از سران لشكرش را فريفته بود ، حمله‌اى مردانه كرد و المعتمد با سپاهيان بغداد از پيش وى بگريخت . پس از اين شكست سرداران خليفه چون دانستند كه در جنگ ، حريف يعقوب نيستند ، آب دجله را در لشكرگاه وى راندند و جمعى از سپاهش را به نامردى هلاك كردند . يعقوب ناچار دست از جنگ كشيد و به خوزستان بازگشت ، تا سپاه تازه‌اى گرد آورد . . . »\r\n\r\n\r\n","description":"","footnote":"\r\n( 1 ) . ظاهرا « باز » دوم زائدست ، و مقصود اينست كه مردم ، هوش و حواس ازدست‌داده را بازيافتند .\r\n( 2 ) . چند مقاله تاريخى و ادبى ، پيشين ، ص 153 .\r\n","page_name":" 80 ","page_number":80},
  {"content":"\r\n\r\nيعقوب كمترين اعتمادى به خليفه نداشت . او « بسيار گفتى كه دولت عباسيان بر غدر و مكر بنا كرده‌اند نبينى كه با بوسلمه و بو مسلم و آل برامكه و فضل سهل با چندان نيكوئى كه ايشان را اندر آن دولت بود چه كردند ؟ كسى مباد كه بر ايشان اعتماد كند « 1 » »\r\nاين بود شمه‌يى از مبارزات شجاعانه يعقوب در راه كسب استقلال سياسى و ادبى ايران . اكنون برگرديم به سير ادبيات در ايران و نخستين گويندگان اين سرزمين .\r\nبعضى نخستين شاعر پارسىگوى را ابو حفض سغدى مىدانند كه به قول ابو نصر فارابى در . . . موسيقى نيز دستى تمام داشته است ، اين شعر به او منسوب است :\r\n آهوى كوهى در دشت چگونه روذا * چون ندارد يار ، بىيار چگونه روذا \r\nديگر از شعرايى كه در نيمهء دوم قرن سوم مىزيسته‌اند ، حنظلهء بادغيسى است كه معاصر طاهريان بوده و عوفى اين دو بيت را از او ذكر كرده است :\r\n يارم سپند گرچه بر آتش همى فكند * از بهر چشم ، تا نرسد مرورا گزند\r\nاو را سپند و آتش نايد همى به كار * با روى همچو آتش و با خال چون سپند \r\nچنان كه قبلا گفتيم ، نظامى عروضى نوشته است كه احمد بن عبد اللّه الخجستانى روزى در بادغيس با شنيدن اين دو بيت حنظلهء بادغيسى ، داعيه‌يى در وى پديد آمد و گفت :\r\n مهترى گر به كام شير دَرَست * شو خطر كن ، ز كام شير بجوى\r\nيا بزرگى و عزّ و نعمت و جاه * يا چو مردانت مرگ روياروى \r\nبعضى از صاحبنظران در نسبت اين دو بيت به حنظله ، اظهار ترديد كرده‌اند وفات اين شاعر در حدود 219 يا 220 رخ داده است .\r\nمحمود وراق هروى ، نيز يكى از شعراى عهد طاهريان و صفاريان است و اين دو بيت از اوست :\r\n نگارينا به نقد جانت نَدَهم * گِرانى ، در بها ، ارزانت ندهم\r\nگرفتم به جان ، دامان وصلت * نهم جان از كف و دامانت ندهم \r\n\r\nابو سليك گرگانى\r\nاز شعراى عهد صفاريان است كه منوچهرى وى را در شمار شعراى خراسان ذكر كرده و از استادى او سخن گفته است ، اينك نمونهء از اشعار پندآموز او را مىآوريم :\r\n خون خود را گر بريزى بر زمين * بِه كه آب روى ريزى بر كنار \r\n\r\n\r\n","description":"","footnote":"\r\n( 1 ) . تاريخ سيستان ، پيشين ، ص 267 به بعد\r\n","page_name":" 81 ","page_number":81},
  {"content":"\r\n\r\n بت‌پرستيدن به از مردم‌پرست * پند گير و كار بند و گوش دار « 1 » \r\nابو الطيّب مصعبى از شعرا و رجال عهد سامانيان است و به‌طورىكه از آثار اندك او برمىآيد ، با افكار و انديشه‌هاى فلسفى و اجتماعى ، بيگانه نبوده است ، وى در يكى از اشعار دلنشين خود به نظام ظالمانهء اقتصادى و اجتماعى دوران خود مىتازد :\r\n جهانا همانا فسوسى و بازى * كه بركس نپايى و با كس نسازى\r\n. . . به‌ظاهر يكى بيت پرنقش آزر * به باطن چو خوك پليد و گرازى\r\nيكى را نعيمى يكى را جحيمى « 2 » * يكى را نشيبى يكى را فرازى\r\nيكى بوستان پراكنده نعمت * بر اين سخت بسته بر آن نيك‌بازى\r\nچرا زيركانند بس تنگ روزى * چرا ابلهان راست بس بىنيازى\r\nچرا عمر طاووس دُرّاج « 3 » كوَته * چرا مار و كركس زيد در درازى\r\nاگرنه همه كار تو باژگونه « 4 » * چرا آنك ناكستر او را نوازى \r\nدر منابع تاريخى دليل قطعى در دست نيست ، كه در عصر طاهريان توجهى به ادبيات درى شده است يا خير . دربارهء طاهريان و سياست كلى آنان در مورد خلفاى بغداد ، و تلاش محرمانهء سران اين سلسله در راه استقلال و آزادى ايران ، نظريات مختلفى ابراز شده است ؛ بطور كلى طاهريان با مردم به خوبى رفتار مىكردند و به مسائل عمرانى و آبادانى كشور و سعادت مردم ايران علاقه و دلبستگى داشتند . در نامه‌يى كه دوازده قرن پيش طاهر بن حسين سردار مأمون به پسرش عبد الّه نوشته ، با صراحت وظايف سياسى و اقتصادى و مسئوليتهاى گوناگون او را گوشزد مىكند ، متاسفانه اين « سياستنامهء » گرانبها و مختصر و پرارج كمتر مورد توجه رجال سياسى و شهرياران ايران قرار گرفته است ، نمونه‌يى از تعاليم او را نقل مىكنيم : « . . . شب و روز در نگهبانى رعيّت بكوش ، بر تست كه مهر خويش را از بندگان خدا دريغ مدارى و در ميان آنها به عدل‌وداد پردازى ، در امنيت راهها بكوشى . . . بدانكه هرگاه ثروت را در گنجينه‌ها بيندوزند بهره و سود نمىبخشد ، ولى اگر آن را در راه صلاح حال رعيت و اعطاى حقوق آنان به كار برند و به‌وسيلهء آن ، بار رنج و مشقّت را از دوش خلق بردارند فزونى مىيابد ، و مايهء فراوانى نعمت مىشود . . . پس بايد كار گنجينه‌هاى تو ، پراكندن ثروت در راه آبادانى جهان اسلامى\r\n\r\n\r\n","description":"","footnote":"\r\n( 1 ) . تاريخ ادبيات در ايران ، پيشين ، از ص 165 تا 182 .\r\n( 2 ) . دوزخ و جهنم\r\n( 3 ) . پرنده‌اى از نوع كبك\r\n( 4 ) . معكوس\r\n","page_name":" 82 ","page_number":82},
  {"content":"\r\n\r\nو مسلمانان باشد ، زيرا رعيّت تنها از اين راه به مهر تو دل مىبندد كه به ثروت آنان دست درازى نكنى و ستمگرى را فروگذارى . . . با اجراى برابرى در امر قضا ، روزگار رعيّت به اصلاح مىگرايد ، راهها امن مىشود و ستمديده ، داد خويش از ستمگر مىستاند . . . »\r\nاز چند جمله‌يى كه از نامه مشروح و پرارزش طاهر به پسرش عبد إله آورديم ، مىتوان تا حدى به سياست كلى طاهريان در امور اجتماعى و اقتصادى و راه و رسم كشوردارى آنان پىبرد ، قدر مسلم اين است كه اگر طاهريان ، خود در راه پيشرفت فرهنگ و رشد ادبيات پارسى قدمى برنداشته باشند ، در مقام مخالفت و كارشكنى نبوده‌اند .\r\nمتاسفانه آخرين فرمانرواى طاهريان ( محمد بن طاهر ) چنان كه گفتيم از كفايت و كاردانى بىبهره بود .\r\nدر زمان ايشان شعراى فارسى زبان ظهور كردند ، ولى در اين مسالهء كه ظهور آنها در سايهء تشويق آل طاهر صورت گرفته است يا محصول علائق و تمايلات مردم فارسى زبان بوده ، دليل قطعى در دست نيست « . . . ولى به قوىترين حدس در باب « وامق و عذرا » « 1 » مىتوان گفت كه حكايت مزبور بىاساس بوده و محل اعتماد نيست ، چه اين خانواده از ديرباز به دوستى ايران و اعتقاد به دين زردشت در نزد عرب متهم بوده‌اند .\r\nابن اثير در ضمن حوادث سال 191 نقل مىكند ، كه على بن عيسى ابن ماهان ، حسين بن مصعب پدر طاهر را « ملحد بن ملحد » خواند و به عداوت دين منسوب كرد و همچنين قرائن ديگرى بر ايران دوستى طاهريان موجود است ، مانند مستقل كردن ايران و قتل امين ؛ و اگر به اوضاع سياسى و اجتماعى خراسان در آن عصر نظر كنيم ، تصديق مىنمائيم كه طاهريان در شرايط و اوضاع و احوال آن روز ، به ترويج زبان فارسى و حمايت ايران مجبور بوده‌اند . » « 2 »\r\nدر طى دو قرنى كه ما ، بعد از ظهور اسلام ادبيات جالب و درخشانى نداشتيم ، عامهء مردم به فراخور ذوق و استعداد خويش آثار كمابيش منظومى مىآفريدند ، طبرى مىگويد :\r\nكه چون اسد بن عبد الله حاكم عرب خراسان ناموفق و سرشكسته از جنگ عليه كوهستانيان خطلان بازگشت ، مردم بلخ تصنيفى هزل‌آميز بر ضد او ساختند كه ما بندى از آن را مىآوريم :\r\nاز خطلان آمذيه - برو تباه آمذيه - ابار باز آمذيه - خشنگ نزار آمذيه\r\n\r\n\r\n","description":"","footnote":"\r\n( 1 ) . حكايت مزبور مبتنى است بر اينكه به دستور عبد الله بن طاهر ، داستان « وامق و عذرا » چون داستانى پارسى بوده است در آب شسته‌اند .\r\n( 2 ) . مباحثى از تاريخ ادبيات ايران ، پيشين ، ص 3 به بعد ، ( به اختصار )\r\n","page_name":" 83 ","page_number":83},
  {"content":"\r\n\r\nابن نديم در كتاب الفهرست مىنويسد : « عبد إله بن خليد . . . در خراسان ادب‌آموزى فرزندان عبد الله بن طاهر را عهد داشت ؛ و گويند از مردم رى بود و با بزرگ‌منشى سخن مىگفت و الفاظ را باملاء صحيح ادا مىنمود . . . به طاهر بن حسين و فرزندش عبد الله خدماتى كرده است ، روزى بر عبد الله درآمد ، و دست او را بوسيد عباله به شوخى گفت ، سبلتهايت دستم را خراشيد ، فورا در جواب گفت : خار خارپشت پنجهء شير را نيازارد . عبد إله را از اين سخن شگفتى دست داد و پاداش خوبى به وى عطا كرد . روزى نزد عبد إله آمد و بار نيافت ، گفت :\r\n ساتوك هذا لباب مادام اذنه * على ما ارى حتى يخف قليلا\r\nاذا لم اجد يوما الى الاذن سلّما * وجدت الى ترك اللقّاء سبيلا \r\nترجمه فارسى : من اين در را ترك خواهم كرد ، مادامى كه بار يافتن ! چنان كه بينم بر اين منوال است تا كمى سبك شود - و اگر روزى راهى براى به‌دست آوردن اجازه نيافتم ، ترك ديدار را بهتر از همه‌چيز دانم .\r\nاين خبر كه به گوش عبد إله رسيد ، منكر آن شده امر كرد ، در هرحالىكه باشد او را بار دهند « 1 »\r\nخاندان طاهرى : عبد إله بن طاهر از شعرا و مترسلان بليغ ، و پسر طاهر بن حسين بود و هريك از افراد اين خاندان داراى مجموعه رسائلى هستند . و رساله طاهر بن حسين به مأمون ، هنگام فتح بغداد مشهور و بسيار نيكوست . منصور بن طلحه بن طاهر بن حسين ، كه عبد الله بن طاهر وى را « حكيم خاندان طاهر » مىناميد و مورد اعجاب و تقديرش بود ، حكومت مرو و آمل و زم و خوارزم را داشت و در فلسفه ، كتابهاى مشهورى دارد از جمله آثار او كتاب المونس در موسقى است و كندى آن را كه خواند گفت : به همان‌گونه كه صاحبش آن را ناميد . مانوس‌كننده است . . . » « 2 » عبيد الله بن عبد إله بن طاهر از شاعران و مترسلان امراء و رئيس خاندان طاهرى و آخرين شخصيت اين سلاله بود « 3 »\r\nبه اين ترتيب مىبينيم كه در طى دو قرنى كه ما بعد از اسلام ادبيات منظوم و منثور نداشتيم غالبا تودهء مردم ، از آفرينش آثار ادبى باز نمىايستادند و به فارسى درى و لهجه‌هاى ديگر شعر و تصنيف مىگفتند ، ولى سياست حكام ايرانى و طبقات مرفه جامعه جز اين بود . . . « اميران و بزرگان براى حفظ ضياع و عقار خويش « عرب » شده بودند ، هر\r\n\r\n\r\n","description":"","footnote":"\r\n( 1 ) . ابن نديم : الفهرست ، ترجمه ، م . رضا تجدّد ، چاپ دوم ، ص 85 .\r\n( 2 ) . همان كتاب ، ص 192 .\r\n( 3 ) . همان كتاب ، ص 193\r\n","page_name":" 84 ","page_number":84},
  {"content":"\r\n\r\nكس هرچه را كه از آن او بود ، حفظ مىكرد ، بزرگان ضياع و عقار را ، و مردم ، زبان و فرهنگ خود را .\r\nحتى بنا به مندرجات كتاب مجهول المؤلف تاريخ سيستان كسى كه . . . شاعران را به سرودن شعر پارسى برانگيخت ، خود از ميان خلق برخاسته بود ، زيرا كه ادبيات و زبان تازى براى مردم ناآشنا بود و چون يعقوب به جاه و مقامى رسيد ، بالطّبع مدّاحان خويش را از مديحه‌سرايى به زبانى كه معنى آن را نمىيافت منع كرد ، يعقوب ليث ، مردى خود ساخته و مبارز و بنيان‌گذار سلسله صفاريان بود .\r\nبا اينحال بايد رستاخيز واقعى نظم و نثر و ادب فارسى را از عهد سامانيان شمرد ( 390 - 262 ) در زمان سامانيان ، فارسى درى كه در حقيقت دنبالهء زبان پهلوى دوران ساسانيان بود ، زبان رسمى دولت و دربار شد و شاعران نامدارى چون رودكى و شهيد بلخى و دقيقى و ابو شكور بلخى و غيره پيدا شدند ؛ حتى به‌جاست كه فردوسى بزرگ را نيز منسوب به آن دوران بدانيم . » « 1 »\r\nبه‌اين‌ترتيب از آغاز قرن چهارم هجرى ، زبان فارسى اندك‌اندك بنا به تمايلات عمومى ، زبان تازى را از زندگى ادبى و رسمى و ادارى ايران بيرون مىراند ، ارباب ذوق به زبان پارسى به شعر و شاعرى مىپرداختند ، ولى خط و الفباى عرب كه به مراتب از خط قديم پارسى ميانه ( پهلوى ) آسانتر بود ، براى نوشتن فارسى مورد استفاده قرار گرفت .\r\nنكته‌اى كه در تاريخ ادبيات ايران بعد از اسلام بايد مورد توجه قرار بگيرد ، اينكه :\r\nلغات و اصطلاحات و اسامى به مرور زمان رو به سادگى و فصاحت و ظرافت مىرود و زوائد و نارسائيهاى خود را از دست مىدهد و به تعبير ملك الشعراى بهار « تراش مىخورد » و كوچك و رسا مىشود . . . « . . . هر زبانى در طول مدت حيات خود ، ساده‌تر و آسانتر و به فهم عمومى نزديكتر مىشود ، همواره بشر ميل دارد با زحمت كمتر مطلب خود را ادا كند ، به همين علت مىبينيم هر زبانى با گذشت زمان ، آسانتر و صرف و نحوش سهلتر مىشود ، در زبان فارسى امروز نيز همين حال ديده مىشود - و اگر زبان عربى نيز متكى به كتاب آسمانى و صرف‌ونحوى به اين تفصيل نمىبود و پايبندى دينى نيز وجود نداشت ، بلاشك همانطور كه در لهجه اعراب عراق و سوريه اثر صرف‌ونحو باقى نمانده است ، در زبان علمى نيز آن آثار باقى نمىماند . اگر به‌عنوان مثال سرگذشت لغت « لهراسب » را ، از عهد كهن تا امروز مورد مطالعه قرار دهيم مىبينيم : در عهد\r\n\r\n\r\n","description":"","footnote":"\r\n( 1 ) . كريم كشاورز : هزار سال نثر فارسى ، ج 1 صفحه 33 و 24 ( نقل و تلخيص ) .\r\n","page_name":" 85 ","page_number":85},
  {"content":"\r\n\r\nاوستايى يعين در دوران باستانى ، اين لغت « اورونت اسپه » تلفظ مىشد ، پس از قرنها در زبان پهلوى اندكى ساده‌تر شد و « اورهاسب » تلفظ گرديد و امروز به حكم ذوق سليم آن را به‌صورت لهراسب درآورده‌اند ؛ همچنين لغت زيبا و سادهء « هرمز » ( به معنى خدا ) در قديم ، اوستايى آن « اوهوره مزده » و در زبان پهلوى « اوهورمزد » و در زبان درى « اورمزد » تلفظ مىشد ولى ما امروز « هرمز » تلفظ مىكنيم .\r\nدر قرون گذشته كه مردم در شرايط اجتماعى بردگى و يا فئوداليسم زندگى مىكردند ، مناسبات اقتصادى ، سياسى و فرهنگى بين مناطق مختلف به سهولت صورت نمىگرفت ، غالبا فارسىزبانان ايران از درك سخن هموطنان خود عاجز بودند ، زيرا هر منطقه لهجه و لغات و اصطلاحاتى مخصوص خود داشتند . « مقدسى در كتاب احسن التّقاسيم فى معرفة الاقاليم . معلومات لطيفى در ضمن توصيف اقليم خراسان و ماوراء النهر ذكر كرده ، از آن جمله گويد : « زبان نيشابوريان فصيح و مفهوم است ، جز اين‌كه اوايل كلمات را كسره مىدهند و « يايى » مىافزايند مثال « بيگو » و « بيشو » و نيز « سينى » بدون فايده در ( افعال ) زياد مىكنند ، مثل « بخردستى » و « بگفتستى » و بخفتستى و مانند اين ، و در زبان ايشان زخاوة و لجاجى است و زبان مردم طوس و نساء بهتر از ايشان است و در زبان مردم سيستان ( تكلف ) و خصومتى است كه از ته سينه برآورده و بلند مىكنند و زبان مردم « بست » به از ايشان است . . . و در زبان بخارائيان كه زبانى درى است ، رسائل دولتى نگاشته مىشود و قصه‌ها بدان زبان به حضرت برداشته مىشود و اشتقاق او از « در » است ، يعنى زبانى كه در خانه بدان سخن گفته مىشود .\r\n\r\nآميزش زبانها\r\nمطلبى كه بايد در زبان و ادبيات هر كشورى مورد توجه قرار گيرد اين است كه در عالم ، هيچ زبانى وجود ندارد كه از آميختگى با السنهء ديگر بر كنار بماند ، زيرا به حكم احتياج و در نتيجهء آمد و رفتهاى سياسى و تجارت و بازرگانى و خواندن كتب و آثار و روايات ، ملتهاى گوناگون لغاتى از هم به عاريت مىگيرند . گاهى لغتهايى كه از همسايگان مىگيرند به همان معنى اصلى به كار مىبرند و گاهى معنا و مفهوم آن را به‌كلى تغيير مىدهند ، مثلا اعراب لغت « چنگ » فارسى را گرفته و آن را تصحيف كرده و « شنج » ساخته‌اند .\r\nآميزش السنه و پذيرش لغات از ديگر زبانها ، برومندى كلام و وسعت فكر و توانايى گوينده را زياد مىكند ، چنان كه مىبينيم زبان درى از امتزاج با تازى نقصان نيافته و شعر فارسى از بركت آشنايى با زبان عرب كاملتر و عاليتر و لطيفتر شده است . از قرن چهارم\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nهجرى به بعد ، نويسندگان پارسى ، حتى الامكان از استعمال لغات عربى خوددارى مىكردند و مطلب را به سادگى بيان مىكردند ، ولى از قرن هفتم و هشتم هجرى در اثر هجوم قبايل ترك و توجه زمامداران به سياست بغداد ، نويسندگان ، محو زبان عرب شدند و به قول استاد بهار « به‌جاى آنكه به وام بستانند و به قدر احتياج خرج كنند و با آن مثل ملك شخصى معامله كنند ، مثل خوان يغما غارت كردند و هركس تعجيل داشت كه بيش از رفيقش برگيرد و سپس آن لغات را مانند تاج مرصّع يا قلادهء زرين آويزهء سر و گردن نظم و نثر فارسى ساختند و هفت اندام كلام به زيورهاى بيگانه چنان آراستند ، كه اثرى از خود اندام بجا نماند و صرف‌ونحو فارسى را پيرو لغات و تركيبات عربى كردند و قواعد عربى را در زبان فارسى به كار بستند تا كار به‌جايى رسيد كه كلمات فارسى را با روابط و حروف جزء اسماء اشارهء تازى ، و افعال را به صيغه‌هاى اصلى عربى وارد كلام ساختند و قواعد اعراب و تذكير و تأنيث و صفت و موصوف را مانند صرف‌ونحو عربى متابعت كردند ، تا از اين ميانه : « تلگرافخانه مباركه » و « همشيره » و « خبر واصله » و « نامهء وارده » به كار بردند و گاه به‌جاى عبارت سادهء « نابود شد » جملهء عربى « كان لم يكن » را استعمال كردند . . . چند سال پيش همين معامله را هموطنان عزيز در ادخال زبان فرانسه و آميزش آن زبان با زبان شيرين فارسى آغاز كردند ، ولى ديرى نگذشت كه در نتيجه اعتراض صاحبنظران در روزنامه‌ها و مجلات ، مردم به خود آمدند و دولت وقت در اصلاح امر سبقت جست و به اين روش نامطلوب و ضد ملى پايان داده شد . « 1 » »\r\n\r\nمقدمات رشد و تكامل ادبيات درى\r\nاسناد و مدارك تاريخى نشان مىدهد كه طاهريان و صفاريان با استقلال و آزادى ايران و احياء زبان فارسى باطنا موافقت داشته‌اند ، ولى رشد و تكامل ادبيات فارسى از دورهء سامانيان آغاز گرديد و در دوره غزنويان و سلجوقيان و خوارزمشاهيان همچنان ابن سير تكاملى كمابيش ادامه يافته است اكنون ببينيم ادب چيست ؟ و چه دانشهايى را دربرمىگيرد :\r\nبطور كلى ، كلمهء « ادب » در بين عامهء مردم ، داراى معانى گوناگونى است ، كه از آن جمله : فرهنگ ، دانش ، هنر ، حسن معاشرت ، حسن محضر ، آزرم ، حرمت ، پاس ، تاديب و تنبيه را مىتوان نام برد .\r\nاما در قلمرو « ادبيات » ادب شامل دانشهايى چون لغت ، صرف ، نحو ، معانى ، بيان ، بديع ، عروض ، قافيه ، قوانين خط ، قوانين قرائت و جز اينها مىباشد ؛ و بعضى\r\n\r\n\r\n","description":"","footnote":"\r\n( 1 ) . محمد تقى بهار : سبك‌شناسى ، ج 1 ، از ص 251 تا 254 . ( به اختصار )\r\n","page_name":" 87 ","page_number":87},
  {"content":"\r\n\r\nصاحبنظران آن را شامل : اشتقاق ، قرض الشعر ، انشاء و تاريخ هم دانسته‌اند . به‌طور كلى ، سخن‌سنجى و آشنايى به احوال نظم و نثر و بازشناختن و تشخيص درست از نادرست و خوب از بد و سره از ناسره و فن بيان افكار و عواطف انسانى در قالب عبارات موزون ، با علم ادب و ادبيات رابطهء ناگسستنى دارد .\r\n\r\nمقام و ارزش اهل قلم و دبيران\r\nنظامى عروضى در چهار مقاله مىنويسد : « پيش از اين در ميان ملوك عصر . . . رسمى بوده است كه مفاخرت و مبارزت به عدل و فضل كردندى و هر رسولى كه فرستادى از حكم و رموز و لغز مسائل با او همراه كردندى . . . دبير عاقل و فاضل ، مهين جمالى است از تجمل پادشاه و بهين رفعتى است از ترفع پادشاهى . . . »\r\nدبيرخانهء دول اسلامى نيز ، مانند صدارت عظمى ، تقليد كاملى از روش سياسى و ادارى ساسانيان است و وصفى كه نظامى عروضى ، در قرن ششم هجرى دوازدهم ميلادى ) از دبيرخانهء عهد خود مىكند ، به‌طور كلى با تكاليف و وظايف دبيران زمان ساسانيان مطابقت دارد : « . . . زبردست‌ترين منشيان و بهترين خطاطان در دربار استخدام مىشدند ، و سايرين را به حكام ولايات مىسپردند . پس دبيران ، سياستمداران حقيقى به‌شمار مىرفتند ، همه قسم اسناد را تنظيم مىكردند و ترتيب مىدادند و مكاتبات دولت را در دست مىگرفتند ، فرمانهاى سلطنتى را انشاء و ثبت مىكردند و جزء جمع هزينه‌ها را مرتب مىنمودند و محاسبات دولت را اداره مىكردند .\r\nدر مكاتبه با دشمنان و معارضان پادشاه ، بايستى به مقتضاى مقام ، گاهى ملايم و مسالمت‌آميز چيز بنويسند و زمانى به تهديد و تخويف بپردازند ، اما اگر در مصافى خصم برترى مىيافت ، حيات دبيران برباد مىرفت . . . « 1 » »\r\nفردوسى نيز در شاهنامه به مقام و موقعيّت ممتاز دبيران و اهل قلم در دربار پادشاهان ساسانى اشاره مىكند :\r\n بلاغت نگه داشتندى و خط * كسى كو بدى چيره بر يك نقط\r\nكسى را كه كمتر بدى خط و وير * نرفتى به درگاه شاه اردشير\r\nسوى كارداران شدندى به كار * قلمزن بماندى بَرِ شهريار\r\nسِتايَنِده بُد شهريار اردشير * چو ديدى به درگاه « مرد دبير »\r\nنويسنده گفتى كه گَنج آكَنَده * هم از راى او رنج بپراكند \r\n\r\n\r\n","description":"","footnote":"\r\n( 1 ) . پوتيمكن : تاريخ ديپلماسى ، ترجمه دكتر محمد على حكمت ( استاد سابق دانشگاه ) ، ( قبل از انتشار ) .\r\n","page_name":" 88 ","page_number":88},
  {"content":"\r\n\r\n به دو باشد آباد شهر و سپاه * همان زيردستان فريادخواه\r\nدبيران كه پيوند جان منند * همه پادشا بر جهان منند \r\n« رئيس طبقه دبيران دبيربد يا « دبيرمهست » ناميده مىشد و گاهى نام او در زمره مقربان پادشاه ذكر مىشده و پادشاه احيانا ماموريتهاى سياسى هم به او محول مىكرده است . » در جريان ماموريتهاى سياسى چه قبل و چه بعد از نهضت اسلامى غير از دبيران ، سخنگويان و مامورين سياسى « سفرا » مقام و موقعيّت ممتازى داشتند ، و طرز گفتگو و محاوره آنان در پيشرفت يا عدم موفقيّت زمامداران نقش مهمى ايفا مىكرد ، به همين مناسبت در تاريخ ادبى و اجتماعى جهان اسلامى براى « دبيران » و « سخنگويان » مقام و ارزش فراوان قائل شده‌اند .\r\n\r\nخصوصيات علمى و اخلاقى يك دبير\r\nبه‌نظر نظامى عروضى : « دبير ، بايد كريم الاصل ، شريف العرض ، دقيق النظر ، عميق الفكر ، ثابت الرأى باشد ، و از ادب و ثمرات آن قسم اكبر و حظّ اوفر نصيب او رسيده باشد ، و از قياسات منطقى بعيد و بيگانه نباشد ، و مراتب ابناء زمانه شناسد و مقادير اهل روزگار داند و به حطام دنيوى و مزخرفات آن مشغول نباشد . . . و عرض مخدوم را محفوظ دارد و در اثناء كتابت و مساق ترسّل بر ارباب حرمت و اصحاب حشمت نستيزد و اگرچه ميان مخدوم و مخاطب او مخاصمت باشد ، او قلم نگاه دارد . . . الا بدان كسى كه تجاوز حدّ كرده باشد . . .\r\nبه هركس آن نويسد كه اصل‌ونسب و ملك و ولايت و لشكر و خزينهء او بر آن دليل باشد . . . و در سياقت سخن آن طريق گيرد كه الفاظ متابع معانى آيد و سخن كوتاه گردد كه فصحاء عرب گفته‌اند : « خير الكلام ماقلّ و دلّ . . . » اما سخن دبير بدين درجه نرسد تا از هر علم بهره‌اى ندارد و از هر استاد نكته‌اى ياد نگيرد و از هر حكيم لطيفه‌اى نشنود و از هر اديب طرفه‌اى اقتباس نكند . . . » « 1 »\r\nسپس نظامى عروضى براى توضيح و بيان منظور خود مىنويسد : « در دوره‌اى كه اسكافى مقام دبيرى داشت ، ماكان كاكوى ، راه عصيان پيش گرفت . نوح بن منصور ، تاش را با عده‌اى سپاهى به جنگ او فرستاد ، در اين جنگ ، ماكان كشته شد . تاش به اسكافى گفت : كبوتر ببايد فرستاد ، بر مقدمه ، تا از پى آن مسرع « 1 » فرستاده شود . اما جمله وقايع را\r\n\r\n\r\n","description":"","footnote":"\r\n( 1 ) . مأمورى سريع السير\r\n","page_name":" 89 ","page_number":89},
  {"content":"\r\n\r\nبه يك نكته باز بايد آورد . . . اسكافى دو انگشت كاغذ برگرفت و بنوشت : اما ماكان فصار كاسمه و السلام . . . ماكان چون نام خويش شد ، ( يعنى نيست و نابود گرديد ) . چون اين كبوتر به امير نوح بن منصور رسيد ، از اين فتح چندان تعجّب نكرد ، كه از اين لفظ . . . »\r\nنظامى عروضى ، ضمن حكايتى ديگر مىنويسد : گورخان پس از تسخير ماوراء النهر ، بخارا را به « اتمتگين » بداد و به او تاكيد كرد كه در حل و عقد امور موافقت امام بخارا « احمد بن عبد العزيز » را جلب كند . پس از چندى به او خبر دادند كه اتمتگين ، ظلم و ستم مىكند و به امام بخارا توجهى ندارد . گورخان ، پس از وقوف بر اين معنى خطاب به او نوشت : « بسم اللّه الرحمن الرحيم ، اتمتگين بداند كه ميان ما اگرچه مسافت دور است ، رضا و سخط « 1 » ما به دو نزديك است ، اتمتگين آن كند كه احمد فرمايد ، و احمد آن فرمايد كه محمد ( ص ) فرموده است ، و السلام . . . »\r\nعنصر المعالى ، در باب سى و نهم قابوسنامه از علوم و دانشهاى مورد نياز دبيران و رموز و دقايقى كه بايد رعايت كنند سخن مىگويد : « اگر دبير باشى ، بايد كه بر سخن قادر باشى و خط نيكو دارى و تجاوز كردن در عبارت به عادت ندارى و بسيار نوشتن ، عادت كن تا ماهر شوى . . . و نامه خويش را به استعارات و امثال و آيتهاى قرآن و اخبار نبوى آراسته دار . . . اما هر سخن گويى ، عالى و مستعار شيرين و مختصر گوى . و كاتب بايد دراك بوده ، اسرار كاتبى معلوم دارد و سخنان مرموز را دريابد . . . و ديگر شرط كاتبى آنست كه مادام مجاور حضرت باشى . . . تيزفهم ، يادگير ، نافراموشكار و متفحّص باش . . . و برحال همهء اهل ايوان واقف باش و از معاملات همهء عاملان آگاه باشى تجسس كن . . . به‌ظاهر تفحّص شغل وزيرى مكن ، ولى به باطن از همه كارها آگاه باش . . . كه اين همه در كاتبان هنر است . و بهترين هنرى كاتبى را به زبان نگاهداشتن است و خداوند خويش را از همه شغلها آگاه كردن و فضول نابودن . . . »\r\n\r\nكارمندان دبيرخانه\r\nدر دبيرخانهء سلاطين نامدار ، غير از تعدادى دبير و منشى و دوات‌دار و مسئول خزانه حجّت ، و ديوان‌بان ، چند تن مترجم كه به زبانهاى ملل تابع و همجوار آشنايى داشتند ، نيز مشغول كار بودند .\r\nنامه‌هايى كه سلطان به امراء و حكام مىنوشت . ابتدا نسخت مىكردند و نزد پادشاه مىبردند ، پس از حك و اصلاح « بياض » مىكردند . پس از توقيع و امضاى سلطان ، به\r\n\r\n\r\n","description":"","footnote":"\r\n( 1 ) . خشم\r\n","page_name":" 90 ","page_number":90},
  {"content":"\r\n\r\nوسيلهء ركابداران با اسبى مجهز براى شخص موردنظر مىفرستادند . بيهقى از قول امير مىنويسد : « آن نامه را كه فرموديم ، نسخت بايد كرد و بياض نبايد كرد تا فردا در نسخت تأمل كنيم و با خواجه نيز در آن باب ، راى زنيم . . . »\r\nنمونه‌اى از هنرهاى دبيران رسائل : در حكايتى كه در صحت و سقم آن ترديد است ، چنين آمده كه سلطان محمود ، نامه‌اى به خليفه مىنويسد و از او منشور فرمانروايى ماوراء النهر را مطالبه مىكند . ولى خليفه از قبول آن درخواست سرباز مىزند و مىگويد كه اگر تو بدون فرمان من حمله بر ايشان برى ، « من همه عالم را بر تو بشورانم » محمود از اين سخن برآشفته مىشود و خطاب به رسول خليفه مىگويد : « من از ابو مسلم كمترم ؟ مرا اين شغل خود با تو افتادست ، اينك آمدم با هزار پيل تا در الخلافه را به پاى پيلان ويران كنم و خاك دار الخلافه را بر پشت پيلان به غزنى آرم و تهديدى عظيم نمود » پس از چندى رسول خليفه بيامد و نامه با قطع منصورى نوشته و پيچيده مهر كرده پيش سلطان محمود نهاد و گفت : « اين جواب نامهء توست » بو نصر مشكان كه عميد رسايل بود ، دست دراز كرد و نامه را بگشاد . اول نامه نوشته بود كه بسم اللّه الرحمن الرحيم و بعد از فاصله‌يى « الم » و آخر نوشته بود : « الحمد للّه و الصلاة على نبيّه محمد و آله اجمعين » و ديگر هيچ ننوشته بود .\r\nمنشيان و كاتبان محتشم از درك مقصود عاجز ماندند . سرانجام ، جوانى به نام خواجه ابو بكر قهستانى كه « هنوز درجهء نشستن نداشت . » زبان به سخن گشود و گفت : خداوند « يعنى محمود » خليفه را تهديد كرده بود كه خاك دار الخلافه را بر پشت پيلان به غزنى آرم ، در جواب سلطان به آيه‌اى از سورهء الفيل :   « أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ »   استناد جسته . محمود از اين سخن متأثر شد و از خليفه عذرها خواست و ابو بكر قهستانى را از بركت اين نكته‌سنجى بنواخت ، « خلعتى گرانمايه فرمود و او را فرمود تا در ميان نديمان بنشيند و قاعدهء درجتش بيفزود . بدين يك سخن درجهء بزرگ يافت . »\r\nگفتار دانشمندان در پيرامون مقام و ارزش سخن : شخصيّت و ارزش انسانى هنگام سخن گفتن آشكار مىشود :\r\n تا مرد سخن نگفته باشد * عيب و هنرش نهفته باشد \r\nدر حديث آمده است : « المرء مخبوء تحت لسانه . على ( ع ) فرمود : تكلّموا فعرفوا فانّ المرء مخبو و تحت لسانه : سخن گوئيد تا بشناسند كه شخصيت آدمى هنگام سخن گفتن آشكار شود .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمولوى گويد :\r\n گفت پيغامبر بتمييز كسان * مرء مخفى لدى طى اللّسان \r\nو در آداب سخن گفته‌اند : اول سلام ، آنگاه سخن - السلام قبل الكلام و در اداء سخن دقت فراوان بايد كرد تا تناقض و تعارضى در گفتار مسموع نيفتد كه گفته‌اند : كه قاضى از پس اقرار نشنود انكار .\r\nراجع به ارزش و مقام سخن بزرگان علم و ادب سخنهاى جالب و حكمت‌آميز گفته‌اند . از جمله فردوسى فرمايد :\r\n سخن تا نگويى توانيش گفت * ولى گفته را باز نتوان نهفت\r\nسخن تا نگويى بود زير پاى * چو گفتى ورا بر سَرِ تُست جاى \r\n*\r\n سخن همچو مرغيست كش دام « كام » * نشيند به هرجا چو بجهد ز دام \r\n( گرشاسبنامه اسدى ) « 1 »\r\nو مولوى در قصه بازرگان و طوطى ، به مقام « سخن » اشاره مىكند :\r\n من پشيمان گشتم اين گفتن چه بود * ليك چون گفتم پشيمانى چه سود\r\nنكتهء كان جَست ناگه از زبان * همچو تيرى دان كه آن جَست از كمان\r\nوانگردد از ره آن تير اى پسر * بند بايد كرد سيلى را ز سَر\r\nچون گذشت از سر جهانى را گرفت * گر جهان ويران كند نبود شگفت \r\n*\r\n اى زبان هم آتش و هم خرمنى * چند اين آتش درين خرمن زنى\r\nدر نهان ، جان از تو افغان مىكند * گرچه هرچه گوييش آن مىكند\r\nاى زبان هم گنج بىپايان تويى * اى زبان هم رنج بىدرمان تويى\r\nهم صفيرُ خدعهء مرغان تويى * هم انيس وحشت هجران تويى\r\nچند امانم مىدهى اى بىامان * اى تو زِه كرده به كين من كمان \r\nبرترى قلم بر شمشير : دبيران در دوران بعد از اسلام مخصوصا در دربار سلاطين و خلفا و فرمانروايان مقام و موقعيت حساسى داشتند ، تا آنجا كه عوفى مىنويسد : « هيچ صناعتى از حرفت دبيرى شريفتر نيست ، كه دبيران محرم اسرار ملوك و ناظم امور دولتها باشند . و آنك بنوك اقلام خود كفايت « 1 » كنند ، به حد حسام « 2 » مكفى نشود . . . »\r\n\r\n\r\n","description":"","footnote":"\r\n( 1 ) . انجام دهند .\r\n( 2 ) . شمشير .\r\n","page_name":" 92 ","page_number":92},
  {"content":"\r\n\r\nسپس عوفى راجع به صناعت دبيرى و نقش سياسى كاتبان و نويسندگان حكايات و مطالب جالبى مىنويسد ، كه مطالعه آن براى اهل ادب و مترسّلان و منشيان خالى از فايده نيست .\r\nدر ميان نويسندگان غرب ، لئون تالستوى ، شرح جالب و دلكشى در پيرامون مسئوليت خطير اهل قلم نوشته است كه شمه‌يى از آن را نقل مىكنيم :\r\n\r\nوظيفه يك هنرمند يا نويسنده\r\n« . . . تالستوى معتقد است كه نويسنده يا هنرمند بايد تنها به نوشتن آن موضوعى بپردازد كه از صميم قلب آن را دوست دارد و به صحت آن ايمان دارد و قادر نيست درباره آن سكوت كند . . .\r\nهر اثر برجسته و گرانبها بايد اعماق روح نويسنده را منعكس نمايد . . . هربار قلم را در مركب فرومىبرد ، قطعه‌اى از گوشت خود را در آن‌جا گذارد . تالستوى در نامهء مشهورى كه در سال 1889 به يكى از نويسندگان نوشته درباره فضايل اخلاقى و خصال روحى يك هنرمند كامل ، چنين معتقد است : « هنرمند بايد آنچه را كه از آن تمام بشريت است ، ولى هنر و بشريت بر آن وقوف ندارد ، بداند هنرمند بايد براى اين منظور به عاليترين مرحله تربيت و تكامل فرهنگى عصر خود رسيده باشد و از همه مهمتر در چهارچوب زندگى فردى و خودپسندانه محصور و مقيد نباشد و زندگى خود را جزئى از زندگى عمومى بشريت به‌شمار آورد : هنرمند بايد در فن خود استاد باشد و براى رسيدن به اين مرتبت و مقام با مجاهدت بسيار بكوشد و پيوسته كردار و گفتار خود را در پيشگاه سنجش و انتقاد عرضه كند . به‌علاوه هميشه در نوشته‌هاى خود جانب صداقت و عدالت را رعايت نمايد . »\r\nاكنون كه از بحث كلى در پيرامون مقام و ارزش « سخن » فارغ شديم ، نظر به ارتباط ناگسستنى كه بين ادبيات فارسى و عربى موجود است قبل از بيان و توصيف رشد ادبيات فارسى با رعايت كمال اختصار اشاره‌يى بر خطبا و گويندگان نامدار جهان اسلامى مىكنيم ، كه بعضى از آنها ايرانى و در احياء زبان و ادبيات فصيح عربى سهمى بسزا داشته‌اند . و گهگاه ادبا و مترسّلان ايرانى در نوشته‌ها و مكاتبات سياسى و ادبى به آثار منظوم و منشور آنان استناد جسته‌اند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nخطبا و گويندگان و نويسندگان بليغى كه در جهان اسلامى شهرت دارند\r\nابن نديم در الفهرست در شمار خطباى نامدار ، امير المؤمنين على ( ع ) ، طلحة بن عبد اللّه ، عبد اللّه بن زبير ، عبد اللّه بن عباس بن عبد المطلب و 17 تن ديگر را ذكر مىكند .\r\nو در شمار بليغان نامدار از ابو مروان غيلان ، سالم كاتب ، هشام بن عبد الملك ، عبد الحميد بن يحيى و خالد بن ربيعه سوقى و 50 تن ديگر نام مىبرد و معتقد است كه بليغ‌تر از همه مردم ده نفرند : عبد اللّه بن مقفّع ، عمارة بن حمزه ( جبل بن يزيد ) حجر بن محمد ، محمد بن عجر ، انس بن ابو شيخ ( كه احمد بن يوسف كاتب ، بر او تكيه داشت ) . سالم ، مسعده ، هرير ، عبد الجبّار بن عدى ، احمد بن يوسف .\r\nو در پايان اين بحث ابن نديم مىنويسد : بهترين كتابها نزد همه عبارتند از : عهد اردشير ، كليله دمنه ، رساله عمارة بن حمزه ، يتيمهء ابن مقفع رسالة الخميس احمد بن يوسف كاتب .\r\nدر ميان محققان و پژوهندگان عالم اسلام مرزبانى ( ابو عبد اللّه ) كه نژادش خراسانى و ايرانى است ، بيش از ديگر دانشمندان كتب و آثار سودمند از خود به يادگار گذاشته است و اين كتابها از اوست :\r\n1 - كتاب المؤنق : در اخبار شاعران مشهور دورهء جاهليت كه چنين شروع شده :\r\nامرؤ القيس و طبقهء او و مخضر ميان ( يعنى شعرايى كه نيمى از عمرشان در جاهليّت و نيم ديگر در اسلام سپرى شده است ) و اسلاميانى كه دنبال آنان آمدند ، در هر طبقه كه بودند و جرير و فرزدق و هم‌رديفان آنها را در صدر اسلاميان قرار داده و بهترين آثار آنان را تا آغاز عهد عباسيان شرح داده است . و شمارهء اوراق آن بيش از پنجهزار ورق است .\r\n2 - كتاب المستنير : در اخبار شاعران مشهورى كه پيدا شدند و شعر زيادى داشتند با منتخباتى از اشعارشان ، به‌ترتيب نسب و زمان آنان و اوّلشان بشار بن برد و آخرشان ( ابو العباس عبد اللّه ) بن معتز بود . . . شمارهء اوراق اين كتاب ، 6 هزار ورق ، به خط مرزبانى در 6 جلد سليمانى است .\r\n3 - الكتاب المفيد : داراى چندين فصل است . فصل اول ، مشتمل بر اخبار شاعرانى\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nكه در جاهليت و اسلام لقبى داشتند ، و اخبار كسانىكه به كنيه معروف بوده يا به كنيهء پدر و يا مادر شناخته شده‌اند ، فصل دوم ، در رواياتى كه دربارهء صفات شاعران و عيبهايى كه در صورت و بدن داشتند آمده است چون سياهى و كورى از يك چشم يا دو چشم و ساير عيبها ؛ فصل سوم ، در آيين و كيش شاعران ، چون شيعه ، اهل كلام ، خوارج و متهمان به يكى از مذاهب چون يهود و نصارى و امثال آن ، و آخرين فصل ، در ذكر كسانيست كه در جاهليت به سبب تكبّر و خودخواهى ، شاعرى را ترك گفته و در دوران اسلام به‌علت پايبندى به ديانت از گفتن شعر يا مديحه‌سرايى يا هجو كردن يا تغزّل و عشقبازى خوددارى كرده‌اند كه بيش از پنجهزار ورق است .\r\n4 - كتاب المعجم : كه در آن نام شاعران به‌ترتيب حروف تهجّى آورده شده و آغاز آن از كسانيست كه اول نامشان الف و بعد آنهائى كه اول نامشان « ب » است تا آخر مشتمل بر پنجهزار نام با ذكر پاره‌اى از اشعار مشهور هريك از آنان كه از هزار ورق بيشتر است .\r\n5 - كتاب الموشح : در چگونگى انتقاد علما از شعر برخى از شاعران از جنبه‌هاى مختلف كه بيش از سيصد برگ است .\r\n6 - كتاب الشعر : مشتمل بر فضائل شعر ، و توصيفى از محاسن و منافع و مضار و معايب آن و چگونگى انواع و اقسام و وزن و عروض آن و ذكر برگزيده‌يى از اشعار ، و پايه ادبى گويندگان ، اشعارى كه منحول و سرقت شده است و اين كتاب بيش از دو هزار ورق است . - كتاب اشعار النساء بيش از پانصد ورق و كتاب اشعار الخلفا بيش از دويست ورق است .\r\n7 - كتاب المقتبس : مشتمل بر اخبار نحويان بصره و اخبار قاريان و راويان و در حدود سه هزار ورق .\r\n8 - كتاب المرشد : در اخبار متكلمان و اهل عدل و توحيد و شمه‌يى از نظريات آنان در هزار ورق .\r\n9 - كتاب الرياض : در اخبار « دلباختگان » مشتمل بر بيانى در عشق و منشعبات آن و آغاز و پايان آن و انواع آن نامها و اشعارى كه در اين زمينه در دوره جاهليّت و اسلام سروده شده در سه هزار ورق .\r\n10 - كتاب الرائق : در اخبار مغنّيان بيش از هزار و ششصد برگ است .\r\n11 - كتاب الوائق : در توصيف غنا و آواز و كيفيات و اقسام و طريقه‌هاى آن ، و اخبار مغنّيان از مرد و زن . . . »\r\n12 - كتاب الازمنه : در شرح چهار فصل ، تابستان ، زمستان و دو فصل معتدل و ابر و برق و باد و باران و آبيارى و استسقاء ( طلب باران ) ، برجهاى آسمانى ، آفتاب ، ماه و جز\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاينها در حدود دو هزار برگ .\r\n13 - كتاب الانوار و الثمار : مشتمل بر بارهء اشعارى كه دربارهء گل سرخ و نرگس و انواع گلها و ميوه‌ها گفته شده .\r\n14 - اخبار البرامكه : و دهها كتاب ديگر كه نام يكايك آنها در صفحات 220 و 221 الفهرست ابن نديم آمده است . »\r\nپس از اين اشاره مختصر به ادبيات عرب به سير تكاملى ادب فارسى مىپردازيم :\r\n\r\nحكومت سامانيان\r\nپادشاهان اين سلسله از حدود سنه 261 ه . ق . تا سال 389 ه . ق در ماوراء النهر و خراسان با استقلال تمام حكومت كرده‌اند ، هرچند به ظاهر نسبت به خليفه اظهار اطاعت مىكردند ، ولى در عمل سپاهى و خراج به خليفهء بغداد نمىدادند ، از افتخارات و مزاياى شهرياران اين سلسله توجّه به قواعد و رموز مملكتدارى و خوددارى از تعصب و كوته‌بينى بود . آنها با بلندنظرى و سعهء صدر و با روح تسامح و صلح‌جويى با پيروان اديان و ملل مختلف كه در ماوراء النهر زياد بودند به سر مىبردند ، و براى حل مشكلات سياسى با صاحبنظران و ارباب اطلاع رايزنى و مشورت مىكردند و همواره براى كسب اطلاعات سياسى ، راه‌ورسم مملكتدارى سياستمداران روم و هند و چين را مورد مطالعه و بررسى قرار مىدادند .\r\nتوجه شهرياران سامانى به علم و ادب سبب گرديد كه بخارا به‌صورت كانون مهم علم و فرهنگ درآيد و مورد توجه دانشمندان قرار گيرد ، شاهد اين مدعا ، قول ابن سيناست كه مىگويد در كتابخانه سامانيان « كتابهايى يافتم كه حتى نام آنها بر بسيارى مجهول بود و از آن پس هرگز چنان مجموعه‌يى از كتابها به هيچ‌جاى نديدم . » پادشاهان اين سلسله نسبت به اهل علم روشى انسانى و دور از تكلف پيش مىگرفتند و « . . . چندان به تشويق علما اهتمام داشتند كه دانشمندان را از خدمت و زمين بوس خويش معاف كرده بودند . . . و كارها به تدبير آنها مىراندند . » عامل ديگرى كه به پيشرفت حكومت 128 ساله سامانيان كمك شايان كرد ، همكارى و راهنمايى وزراى مدبّر و دانشمندى چون ابو الفضل بلعمى ، ابو على بلعمى ، جيهانى و عتبى بود كه مردان ادب و سياست بودند و از بركت علم و اطلاعى كه داشتند هركس را به كارى كه اهليت و شايستگى انجام آن را داشت مىگماشتند .\r\n\r\nدانش و فرهنگ در عصر سامانيان\r\nدر دورهء سامانيان ، وضع عمومى براى رشد و تكامل علوم و ادبيات فارسى كاملا آماده و مساعد بود . در اين دوره نه‌تنها ادبيات فارسى بلكه ادبيات عرب نيز در راه كمال پيش رفت و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nآثار بديعى در بوستان ادبيات جلوه‌گرى كرد ، كتاب عجايب البلدان نوشته ابو المؤيد ، كتاب شاهنامه ابو منصورى و شاهنامهء منظوم مسعودى مروزى و از همه مهمتر مقدمات تنظيم شاهنامه فردوسى در اين عصر فراهم شده است .\r\nعلاوه‌براين ترجمهء تاريخ طبرى توسط محمد بلعمى وزير منصور بن نوح و تأليف كتاب الابنيه فى حقايق الادويه توسط امام موفق الدين هروى و تاليف كتاب حدود العالم من المشرق الى المغرب در سال 373 به وسيلهء نويسندهء مجهولى در گوزگانان صورت گرفت ، ولى اين جنبش درخشان نه‌تنها در قرون بعد ادامه نيافت ، بلكه بسيارى از آثار گرانبهاى اين دوره كه محصول تلاش و كوشش مداوم شعوبيه بود ، در قرون بعد دستخوش زوال و نيستى گرديد ؛ و چنان كه گفتيم تركان غزنوى و سلجوقى مخصوصا سلطان محمود با احياء سنن و افتخارات ديرين ايرانيان روى موافق نشان نمىداد ، به همين علت در اين دوران بسيارى از محققين و علما آثار خود را به زبان عربى نوشتند كه از آن جمله آثار علمى بو على سينا ، محمد زكرياى رازى ، ابو ريحان بيرونى و تاريخ عتبى را مىتوان نام برد ، با اين حال در اين دوره ، رشتهء نگارش كتب فارسى يكباره پاره نشده و كتبى نظير تاريخ بيهقى ، تاريخ گرديزدى ، تاريخ سيستان ، قابوسنامه التفهيم ، كشف المحجوب و غيره به زبان فارسى منتشر شد . - بطور كلى سلطان محمود مانند سامانيان صميمانه خواهان احياء زبان و ادبيات فارسى نبود و صرفا براى خودنمائى و به قصد رقابت با ديگر سلاطين هم‌عصر به دعوت اهل علم مبادرت مىكرد و دانشمندانى چون ابو على سينا و بو سهل مسيحى كه از مراتب تعصب و خودخواهى او باخبر بودند فرار از منطقه نفوذ او را برقرار ترجيح مىدادند ، جريان كتاب‌سوزى محمود در رى و از بين بردن كتابخانهء بزرگ و نفيس آنجا كه به قولى ده مجلد فهرست داشته يكى از دلايل جمود فكرى و تعصب كودكانه محمود و پيروى او از سياست شوم خلفاى بغداد بوده است .\r\nدر دورهء خوارزميان ، بار ديگر ادبيات فارسى تا حدّى مورد توجّه قرار گرفت و اين وضع تا حملهء مغول ادامه يافت ، پس از ايلغار مغول و سقوط كامل خلافت عباسى و عرب ، زبان و ادبيات آنها رو به فراموشى رفت و زمينهء رشد و توسعهء ادبيات فارسى در دربار مراغه و سلطانيه فراهم گرديد .\r\nاز اين دوره كتبى نظير جهانگشاى جوينى ، تاريخ وصاف ، جامع التواريخ و كتب علمى زيادى نظير رسالات خواجه نصير الدين طوسى و بابا افضل به يادگار مانده است ، در نواحى نيمه مستقل نيز مردانى نظير سعدى شيرازى به انتشار آثار فصيح فارسى مشغول شدند و اين جنبش در دورهء تيموريان و ادوار بعد كمابيش ادامه يافت .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nبه‌اين‌ترتيب يكى از درخشانترين ايام ادبيات كلاسيك فارسى ، دورهء سامانيان است ، در اين دوره ، ماوراء النهر گهواره رشد ادبيات بود و بسيارى از نمونه‌هاى دلنشين شعر و ادب فارسى از اين سرزمين به ديگر مناطق ايران بسط يافته است . سلاطين سامانى براى پراكندن نام خويش به اطراف و اكناف ، شعرا و اهل علم را به دربار خود جلب مىكردند ، از طرفى حس شهرت‌طلبى و احتياجات مادى ، شعرا و نويسندگان را وادار مىكرد كه به دربار و مراكز قدرت نزديك شوند و در پناه حمايت سلاطين ، آثار و افكار اجتماعى ، ادبى و سياسى خود را منتشر كنند و زندگى خود را باعزت و جاه سپرى سازند .\r\n\r\nبزرگترين شعرا و گويندگان بعد از اسلام\r\nبزرگترين شعرا و نويسندگان ايران ، از دوره سامانيان به بعد ظهور كرده‌اند از جمله ابو شكور بلخى كه در دربار نوح بن نصر مىزيسته از اولين كسانى است كه مثنوى ساخته است بيت پرمغز زير منسوب به اوست :\r\n تا بدانجا رسيد دانش من * كه بدانم همى كه نادانم \r\nمضمون اين بيت ، مأخوذ از گفته‌هاى سقراط ، حكيم نامدارا يونانى است . همو در مزيت دانش مىگويد :\r\n كسى كو به دانش برد روزگار * نه او باز ماند نه آموزگار\r\nجهان را به دانش توان يافتن * به دانش توان رِشتن و بافتن \r\nديگر از نويسندگان و شعراى اين دوره ، ابو المويد بلخى است كه قبل از فردوسى ، شاهنامه را به نثر نوشته و قصه يوسف و زليخا را به رشته نظم كشيده است ؛ يكى از شعرا و متفكرين اين دوره ابو الحسن شهيد بلخى است كه در شعر و فلسفه دست داشته و آثار آشفتگيهاى اجتماعى عصر خود را در اشعار خويش منعكس ساخته است .\r\n دانشا چون دريغم آئى از آنك * بىبهائى و ليكن از تو بهاست\r\nبىتو از خواسته مبادم گنج * هم‌چنين زاروار با تو رواست\r\nباادب را ، ادب سپاه بسست * بىادب با هزار كس تنهاست\r\nدانش و خواسته است نرگس و گل * كه به يك جاى نشكفند به هم \r\n\r\n","description":"","footnote":"","page_name":" 98 ","page_number":98},
  {"content":"\r\n\r\n هر كرا دانش است خواسته نيست * هر كرا خواسته است دانش كم\r\nاگر غم را چو آتش دود بودى * جهان تاريك بودى جاودانه\r\nدرين گيتى سراسر گر بگردى * خردمندى نيابى شادمانه \r\nچون شهيد بلخى به سال 325 درگذشت ، رودكى در مرگ او چنين گفت :\r\n كاروان شهيد رفت از پيش * زان ما رفته گير و مىانديش\r\nاز شمار دو چشم يك تن كم * وز شمار خرد هزاران بيش \r\nديگر از شعراى اواخر سامانيان عمارهء مروزى است ، كه اشعارى زيبا و دلنشين در وصف حال خويش سروده است كه قسمتى از آن نقل مىشود .\r\n به سيصد و چهل و يك رسيد نوبت سال * چهارشنبه و سه روز باقى از شوال\r\nبيامدم به جهان تا چه گويم و چه كنم * سرود گويم و شادى كنم به نعمت و جاه\r\nدريغ فر جوانى دريغ عمر لطيف * دريغ صورت نيكو دريغ حسن و جمال\r\nكجا شد آنهمه خوبى كجا شد آنهمه عشق * كجا شد آنهمه نيرو كجا شد آنهمه حال\r\nسرم به‌گونهء شير است و دل به‌گونهء قير * رخم به گونهء نيلست و تن به گونهء نال\r\nنهيب مرگ بلرزاندم همى شب و روز * چو كودكان بدآموز را نهيب دوال « 1 »\r\nگذاشتيد و گذشتيم و بودنى همه بود * شديم و شد سخن ما فسانهء اطفال \r\nنمونه‌يى ديگر از اشعار او را كه در ارزش « زيبايى گل » است نقل مىكنيم :\r\n گل نعمتى است هديه فرستاده از بهشت * مردم كريمتر شود اندر نعميم گل\r\nاى گل‌فروش ، گل چه فروشى براى سيم * وز گل عزيزتر چه ستانى به سيمِ گل\r\nسرود گوى شد آن مرغك سرودسراى * چو عاشقى كه به معشوق خود دهد پيغام\r\nهمى چه گويد ، گويد كه عاشق شبگير * بگير دست دلارام و سوى باغ خرّام \r\nشعر و شاعرى از دوره سامانيان ، در ادبيات فارسى مقام و موقعيت ممتازى كسب كرد و شعر شيوا و سليس مورد توجه و عنايت تودهء مردم و اهل علم و ادب و امرا و شهرياران عصر قرار گفت . بنابراين به‌جاست قبل از ادامهء تاريخ ادبى ايران بعد از اسلام ، شمه‌يى از تاثير و نفوذ شعر در افكار و عواطف مردم بنويسيم : چه شعر به مراتب بيش از\r\n\r\n\r\n","description":"","footnote":"\r\n( 1 ) . تسمه چرمى ، تازيانه\r\n","page_name":" 99 ","page_number":99},
  {"content":"\r\n\r\nنثر در تحريك عواطف و احساسات آدمى موثر است ، چه بسيارند شاعرانى كه از بركت يك اثر منظوم دلنشين ، پول كلانى كسب كرده يا مقام و موقعيّت معنوى شايسته‌يى به دست آورده‌اند .\r\n\r\nتأثير شعر در نفس\r\nابو الحسن دراج گفت به قصد ديدن ابو يعقوب يوسف بن حسين رازى از بغداد به رى رفتم ، در رى خانهء او را از هركسى پرسيدم گفت از آن بىدين چه مىخواهى ؟ آنقدر اين سخن را از مردم آن شهر دربارهء او شنيدم كه از آمدنم پشيمان و دلتنگ شدم . تصميم گرفتم بدون ديدنش به بغداد بازگردم با اين تصميم شب را در مسجدى خوابيدم چون روز شد پيش خود گفتم من از راه دور به قصد ديدن اين مرد آمده و زحمتها بر خود هموار كرده‌ام خوبست هرطور هست او را ببينم ، بنابراين از محل او آنقدر استفسار كردم تا معلوم شد در مسجدى مىباشد ، بدانجا رفتم ديدم در محراب نشسته قرآنى فرا روى نهاده به قرائت مشغولست نزديكش رفتم سلام كردم پاسخ داد ، پرسيد از كجائى ؟ گفتم از بغداد ، گفت از گفتارشان چيزى پسنديده‌اى گفتم آرى ، گفت بخوان ، اين شعر را خواندم :\r\n رايتك تبنى دائما فى قطيعتى * و لو كنت ذا حزم لهدمت ماتبنى \r\nنمونه‌يى ديگر : وقتى امير خلف سنجرى به شكار رفته بود بر شكل تركان ، كلاه كج نهاده و سلاح بربسته ، ناگاه از همراهان دور افتاد و مردى را ديد دراعه « 1 » بسته و بر خرى سياه نشسته و به سوى شهر مىرود ، امير بر وى سلام كرد ، آن مرد جواب داد . امير پرسيد از كجائى ، گفت از بلخ ، امير گفت به كجا مىروى ؟ گفت به سيستان نزد امير خلف مىروم شنيده‌ام مردى كريم است و من مردى شاعرم و نامم معروفى است شعرى گفته‌ام چون در بارگاه او خوانم از انعام او نصيبى يابم گفت بخوان ! خواند ، گفت چه مىخواهى به تو بدهد گفت هزار دينار ، امير گفت اى مرد براى شعرى هرگز به تو هزار دينار نمىدهد گفت پانصد دينار امير گفت آن هم زياد است گفت صد دينار امير گفت صد دينار هم زياد است به تو نخواهد داد گفت اگر بخواهد از صد دينار كمتر بدهد من هم دست و پاى اين خر سياهم را به فلان زنش مىكنم :\r\nامير بخنديد و برفت و چون به سيستان رسيد از دنبال او معروفى هم فرارسيد و به دربار امير آمد اما امير چون لباس شكار را از تن بيرون آورده بود معروفى او را نشناخت ،\r\n\r\n\r\n","description":"","footnote":"\r\n( 1 ) . جبّه ، جامهء دراز\r\n","page_name":" 100 ","page_number":100},
  {"content":"\r\n\r\nشعر خود را برخواند امير گفت چه مقدار صله مىخواهى به تو بدهم گفت صد دينار در اين ميان معروفى از گفتار امير دريافت كه همانكس است كه در بيابان او را ديده وقتى امير گفت صد دينار هم زياد است معروفى اشاره كرد و گفت : « خرك سياه بر در است » امير خنديد و انعامى نيكو به او داد . ( اين داستان را دانشمند فقيه ، مرحوم دهخدا ، از معروفى و امير خلف نقل مىكند ، ولى شهاب الدين اشبيهى در كتاب مستطرف ، ج 2 ، ص 237 آن را به شاعرى از عرب و معن بن زائده نسبت مىدهد )\r\n\r\nلذت مطالعه\r\nعوفى در كتاب جوامع الحكايات و لوامع الروايات در پيرامون ارزش و لذت مطالعه مىنويسد : « آورده‌اند كه شهيد بلخى روزى نشسته بود و كتابى مىخواند ، جاهلى به نزديك او درآمد و گفت خواجه تنها نشسته است ، گفت : تنها اكنون گشتم كه تو آمدى ، از آنكه به سبب تو از مطالعه كتاب بازماندم . » « 1 »\r\n\r\nانتحال و سرقت ادبى\r\nناگفته نماند كه انتحال و سرقت ادبى از ديرباز در ايران سابقه داشته است جلالى هجويرى ( متوفى بسال 456 ) در كتاب معروف خود كشف المحجوب از سارقين آثار و افكار خود به سختى مىنالد و مىگويد من نام خود را در آغاز كتاب و در چند جاى ديگر ذكر كردم ، زيرا بيم آن داشتم كه « جهلهء اين علم » براى خودنمايى و اظهار فضل « نسبت آن كتاب به خود كنند » سپس مىگويد « . . . مراد از جمع و تاليف و تصنيف كردن بجز آن نباشد كى نام مصنف بدان كتاب زنده باشد و خوانندگان و متعلّمان وى را دعاى خير گويند ، كى مرا اين حادثه افتاد به دو بار يكى آنك ديوان شعرم يكى نخواست ، و بازگرفت و اصل نسخه جز آن نبود ، آن جمله را بگردانيد « 2 » و نام من از سر آن بيفكند و رنج من ضايع كرد تاب الله عليه « 3 » و ديگرى كتابى كردم اندر طريقت تصوف ، نام آن منهاج الدين ، يكى از مدعيان . . . نام من از سر آن پاك كرد و به نزديك عوام چنان نمود كه وى كرده است ، هرچند خواص بر آن قول ، بر وى بخنديدندنى . . . »\r\n\r\n\r\n","description":"","footnote":"\r\n( 1 ) . جوامع الحكايات ، ص 90 و 91 .\r\n( 2 ) . تغيير داد\r\n( 3 ) . خشم و قهر خدا بر او باد\r\n","page_name":" 101 ","page_number":101},
  {"content":"\r\n\r\n\r\nمقام و ارزش كتاب\r\nعاشقان علم : ابن نديم در كتاب الفهرست ضمن شرح حال فتح بن خاقان مىنويسد :\r\n« ابو هفان گويد : سه نفر بودند كه كسى مانند آنها دوستدار علم و كتابت نبود ، و اين سه نفر جاحظ و فتح بن خاقان و اسماعيل بن اسحاق بودند ، اما جاحظ كتابى كه به‌دست مىآورد هرچه باشد آن را تا به آخر مىخواند . . . امّا فتح بن خاقان كه هميشه همنشين متوكل بود ، اگر متوكل براى قضاى حاجتى برخاست ، كتابى از آستين بقل خود در مىآورد و به خواندن آن در مجلس متوكل مشغول مىشد ، تا او بازگردد و چه‌بسا كه در بيت الخلا نيز اين كار را مىكرد ، اما اسمعيل بن اسحاق ، نشد كه من بر وى درآيم و او را در حال زيرورو كردن يا پاك كردن كتابى نبينم . » ابن نديم ضمن بحث پيرامون مزيّت و برترى كتاب ، از قول « مهنود » مىنويسد : « اگر كتاب رشته تجربه‌هاى گذشتگان را به هم نمىپيوست ، رشته‌هاى متاخرين در اثر فراموشى از هم گسيخته مىشد . بزرگمهر گويد : كتاب صدف حكمت است كه از جواهر طبيعت بازمىگردد ديگرى گويد : اين علمها تك‌تك مىروند ، با كتاب آنها را به نظم درآوريد ، و اين ابيات فرارى هستند با كتاب آنها را مهار كنيد - نطاحه در صفت كتاب گويد : كتاب با تو آغاز سخن نكند ، هنگامىكه مشغول به كار باشى ، و تو را به خود نخواند وقتى كه در شادى هستى ، و تو را وادار نسازد كه براى وى خود را آرايش نمايى ، كتاب همنشينى است كه سخن مبالغه‌آميز نمىگويد و دوستى است كه تو را فريب ندهد و رفيقى است كه تو را به‌ستوه نياورد و ناصحى است كه از تو براى خود فزونى نخواهد . » « 1 »\r\n\r\nمقام ارجمند علم و ارزش معلم و استاد :\r\nابن نديم در كتاب الفهرست ضمن اخبار « كسائى » به مقام علمى او اشاره مىكند : چون « به بغداد آمد ، رشيد « 2 » او را نزد فرزندان خود مامون و امين گذاشت . به خط ابو الطيب خواندم : رشيد از جاى بلندى كسائى را نگاه كرد و او رشيد را نمىديد . كسائى براى حاجتى از جاى برخاست ، تا كفشهاى خود را بپوشد ، امين و مامون پيش‌دستى نموده و كفشهاى او را\r\n\r\n\r\n","description":"","footnote":"\r\n( 1 ) . الفهرست ، پيشين ، ص 192\r\n( 2 ) . مقصود هرون الرشيد خليفه عباسى است\r\n","page_name":" 102 ","page_number":102},
  {"content":"\r\n\r\nمقابلش گذاشتند ، كسائى سر و دست هردو را بوسيد و قسم داد كه ديگر چنين كارى نكنند ، رشيد به جايگاه خود برگشت و به حاضران گفت ، چه‌كسى گرامىترين خادمان را دارد ، گفتند : امير المومنين اعزه الله گفت نه ، او كسائى است كه امين و مامون وى را خدمت كنند ، و قصّه را برايشان نقل كرد . . . « 1 » »\r\n\r\nسرگذشت كاغذ و كتاب\r\nنوشتن كتاب در روزگاران گذشته و در سرزمينهاى جهان ، نخست بر روى اشياء مختلف مانند : سنگ ، چوب ، گل پخته و خام ، فلزات ، برگ درختان ، پارچه ، پوست و جز اينها صورت مىگرفت ، ولى پس از اينكه كاغذسازى معمول گرديد ، بشر آسانترين وسيله ثبت انديشه‌هاى خويش را به‌دست آورد .\r\nابوريحان در كتاب ماللهند ، مىنويسد كه اقوام هند جنوبى از درختى كه برگش پهن و ضخيم است ، در نوشتن استفاده مىكنند و براى اتصال اوراق آن ، نخى را از ته آن برگها مىگذرانند ، هنوز هندوان و به‌خصوص « تاميل » زبانان در نوشتن كتب مذهبى خود اين برگها را به كار مىبرند . نامه‌يى كه پادشاه هند به انوشيروان بر پوست درخت نوشته بوده است و مسعودى در مروج الذهب بدان اشاره مىكند ، بر روى همين برگها مكتوب بود .\r\nاز ايران پيش از اسلام ، آثار نوشته‌هايى بر روى سنگ و گل پخته اكنون فراوان موجود است و در روايات نوشته شده است كه نسكهاى اوستا را بر روى 12000 پوست گاو نوشته بوده‌اند ، از اين اشاره نتيجه مىگيريم كه كتب را بر روى پوست مىنوشته‌اند ولى هنوز اطلاعاتى در دست نداريم كه آيا در سرزمين ايران پاپيروس نيز مورد استفاده بوده است يا نه ؟\r\nسابقه تاريخى كاغذ در شرق ، دراز است ، چينيان نخستين سازندگان كاغذ ، و از آن سرزمين كاغذ به فرنگ رفته است . در ميان مصريان ، پاپيروس رواج داشت و كم‌كم دامنهء استعمال آن به ملل ديگر نيز كشيده شد .\r\nجهشيارى در كتاب الوزراء و الكتاب نوشته است كه ايرانيها بر پوست كلفت و نازك نمىنوشتند و مىگفتند كه ما جز آنچه در مملكت خودمان بدست مىآيد ، بر چيزى ديگر كتابت نمىكنيم . كاغذ از راه ايران به سوى مغرب رفت و مسلمانان سوداگران كاغذهاى ساخت چين بوده‌اند ، ظاهرا پس از آنكه عربها سمرقند را در سال 87 هجرى فتح كردند با صنعت كاغذسازى در آن شهر آشنا شدند و از آنجا كاغذ را با خود به سوى مغرب آوردند ، كاغذ سمرقندى ، قرون متمادى معروف و در ميان انواع ديگر كاغذها ممتاز بوده\r\n\r\n\r\n","description":"","footnote":"\r\n( 1 ) . همان كتاب ، ص 111\r\n","page_name":" 103 ","page_number":103},
  {"content":"\r\n\r\nاست .\r\nدر ميان كتب ايرانى در باب انواع كاغذ و اصطلاحات مربوط به آن اشارات بسيار هست . ابن النّديم در الفهرست از كاغذهاى « خراسانى » و « جعفرى » و « فرعونى » نام مىبرد در قابوسنامه از كاغذ منصورى ذكر مىشود كه « سمعانى » نيز از آن ياد مىكند و « القلقشندى » در صبح الاعشى عده‌يى از اقسام قطعهاى كاغذ و كتاب را كه در قديم مرسوم بوده است ذكر مىكند ، ترديدى نيست كه در ايران پيش از اسلام به‌جز كتب مذهبى ، كتابهاى ديگر هم وجود داشته است ، مخصوصا در عهد ساسانى كتابهائى به زبان پهلوى بوده است كه بعدا به عربى نقل شده و از نهضت ترجمه كتب سريانى و يونانى به پهلوى نيز اطلاع داريم ، نام عده‌اى از اين قبيل كتب در دست است مانند خداينامه ، كليله و دمنه و هزار افسانه ، سندبادنامه ، ويس و رامين و جز اينها .\r\nورّاقى و صحّافى در دوره اسلامى از پيشه‌هاى ارجمند بوده و در بسيارى از شهرها ، اين حرفت چندان وسعت پيدا كرده كه بازارى مخصوص موسوم به « بازار وراقّان و صحّافان » وجود داشته است ، بسيارى از ورّاقان و صحّافان خود مردانى دانشمند و مولف كتب بوده و از خط خوش و ذوق تذهيب و صورتگرى برخوردارى داشته‌اند .\r\nدورهء پيشرفت كتاب‌نويسى و تهيه كتابهاى نفيس ، طبعا با ايام آرامش و به عهد پادشاهان ادب‌دوست و هنرپرور بستگى داشته است ، به‌طور خلاصه تا آنجا كه ميدانيم تهيه كتاب و ايجاد كتابخانه حتى پس از حمله مغول ، در عهد حكومت وزرائى مانند :\r\nخواجه شمس الدين صاحب ديوان جوينى ، و خواجه رشيد الدين فضل الله همدانى و خواجه نصير الدين طوسى مورد توجه قرار گرفت و در عهد تيموريان دامنه‌اش وسيع‌تر شد ، در هرات ، اين هنر ، به مدارج عالى خود رسيد ، از عهد صفويه نيز آثار برجسته به جاى مانده است و به‌طور كلى در هريك از اين عهود ، مكتب خاصى در كتاب‌نويسى و تزيين آن و تجليد كتب و ديگر هنرهاى مربوط به آن بوجود آمد .\r\nكتب خطى ايران بعد از اسلام چندين‌بار دچار صدمه و نابودى شده است ، ظاهرا نخستين‌بار در حمله چنگيز بود كه قسمتى عظيم از آنها از ميان رفت ، تا اينكه در عهد ايلخانان مجددا كتابها در كتابخانه‌ها و مدارس و مراكز علمى مانند : رصدخانه مراغه و ربع رشيدى تبريز گردآورى شد ، از اواخر قرن دهم ، آفت ديگرى پديدار گشت و آن توجه و شوقى بود كه در دربار آل عثمان و سلاطين تيمورى هند ، به جمع‌آورى كتب ، علمى بخصوص آثار زبان فارسى وجود داشت و كتابخانه‌هاى مهمى در شهرهاى قونيه استانبول ، اگره ، دهلى ، لاهور و حيدرآباد دكن بوجود آمد و عده‌اى كثير از خوشنويسان و\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nشاعران از ايران به هندوستان رفتند و چون بالعكس در ايران به واسطهء انقلابات ، به كتاب و ادب توجه كافى مبذول نمىشد و عمدهء توجه به علوم دينى و كتب مذهبى معطوف بود ، طبعا قسمت عظيمى از آثار هنرى و ادبى قديم از ايران خارج شده است ، در قرن سيزدهم ، اروپائيان به‌خصوص روسها و انگليسيها و فرانسويها و آلمانيها با بصيرت و شايستگى كه داشتند در جمع‌آورى نسخ خطّى ايرانى كوشيدند و كتابخانه‌هاى خود را از حيث مجموعه‌هاى نسخ خطى فارسى غنى ساختند . مىتوان گفت كه بيش از نيمى از كتب خطى فارسى و عربى موجود كنونى ، در كتابخانه‌هاى ممالك اروپائى ، از ايران رفته است .\r\nدر دورانى كه كتب را به‌دست نوشته‌اند ، كتابت حرفه‌اى خاص بود و در بعضى از كتب‌خانه‌ها كاتبان مخصوص ، به اين كار مشغول بودند ، كما اينكه رشيد الدين فضل الله در تبريز و « بايسنغر » در هرات ، كاتبانى را به نوشتن نسخ مصنفات خود مامور كرده و نسخه‌هاى آثار خود را به كتابخانه‌هاى ديگر مىفرستادند ، ميزان مزد كتابت به تعداد ابيات و نوع كتاب و خوشى و ناخوشى خطى كه نوشته مىشد تفاوت مىكرد . در نسخه‌اى از كتاب الصاقى تأليف غلامحسين فيض ، متعلق به كتابخانه مدرسه عالى سپهسالار مكتوب 1121 هجرى كه عدهء ابيات آن 500 ، 27 بيت است ، اجرت كاتب ، يك تومان و دو شاهى ضبط شده است و بهاى جلد آن سى شاهى ، تذهيب 700 ، 7 دينار و كاغذ 17 ورق يك قران و هفتصد دينار طلا ده شاهى جمع بيست و يك قران . . . » « 1 »\r\n\r\nارزش كتاب و مطالعه به‌نظر عبد الرحمن جامى :\r\n بكن زين كارخانه در كتب روى * خيال خويش را دِه با كُتُب خوى\r\nفروغ صبح دانايى كتاب است * انيس كنج تنهايى كتاب است\r\nبود بىمزد و مِنّت اوستادى * ز دانش بخشدت هردم گشادى\r\nنديمى مغز دارى پوست پوشى * به سرّ كار گوياى خموشى\r\nدرونش همچو غنچه از ورق پر * به قيمت هر ورق زان يك طبق دُر\r\nز يك رَنگى همه هم‌روى و هم‌پشت * گرايشان را زند كس بر لب انگشت\r\nبه تقرير لطايِف لب گشايند * هزاران گوهر معنى نمايند \r\n« يوسف و زليخا »\r\n\r\n\r\n","description":"","footnote":"\r\n( 1 ) . نقل از كتاب ايرانشهر ، ج 1 ، « خط »\r\n","page_name":" 105 ","page_number":105},
  {"content":"\r\n\r\n\r\nهنر كتابت و تندنويسى در قرون وسطا\r\nقبل از پيدايش و اشاعهء صنعت چاپ كتّاب و تندنويسان از اين طريق امرار معاش مىكردند ، چنان كه « عبد الجبار بن محمد بن احمد خوارى » از مردم‌خوار بيهق ( متولد به سال 445 كه در شعبان 536 درگذشته است ) بسيار سريع القلم بود .\r\nاين مرد پركار كه شاگرد امام الحرمين و از معاصران امام محمد غزالى بود ، از راه كتابت گذران مىكرد ، كتاب مذهب كبير را كه به نوشتهء طبقات الشافعيّه ابن سبكى ( ج 4 ص 243 ) نام ديگرى است كه از كتاب النّهايه تاليف ابو المعالى جوينى ، بيش از بيست مرتبه براى مردم نوشت و اجرت گرفت . « 1 » »\r\nديگر از كاتبان ، ورّاقان و نويسندگان نامدار عالم اسلام چنان كه اشاره كرديم ابو الفرج ابن الندّيم نويسنده كتاب معروف الفهرست است ، اين شاهكار فرهنگى در حقيقت گنجينه‌يى است شامل تمام كتب تاليف‌شده و منقوله در جهان اسلامى از آغاز تا اواخر قرن چهارم هجرى « در هر علم و در هر فن و شرح مؤلفين و نقله و بسى فوايد ديگر ، چون تفصيل اديان و مذاهب و ملل و نحل گذشته . . . بزرگترين فايده اين كتاب در زنده ماندن نام آن كتب است . . . « 2 » »\r\nمحمد عوفى در جوامع الحكايات مىنويسد : « ورّاقى بود در زمين مغرب كه به حسن خط و سرعت كتابت ، موصوف بود ( 1 - 86 ) .\r\nمنوچهرى نيز از گروه ورّاقان ياد كرده است :\r\n مرا بر عاشقان داده يكى منشور سالارى * كه طومارش رخ زرد است و مژگانست ورّاقش \r\n\r\n\r\n","description":"","footnote":"\r\n( 1 ) . جلال همائى : غزالىنامه ، ج 2 ، ص 316 .\r\n( 2 ) . علىاكبر دهخدا ، لغت‌نامه « آ - ابو سعه » ص 357 .\r\n","page_name":" 106 ","page_number":106},
  {"content":"\r\n\r\n\r\nچهرهء ديگرى از ادبيّات\r\n\r\nاداى سخن يا سخن‌سرايى\r\nغير از كتاب ، كه در آموزش و پرورش آدميان به‌خصوص نسل جوان و در انقلاب و تحول فكرى انسان تأثير فراوان دارد ، سخن يا « سخنورى » نيز در روشن كردن افكار و بيدارى و انتباه شنوندگان و آشنا ساختن آنان به حقايق اجتماعى و سياسى ، نقش بسيار مهمى دارد .\r\nسعدى 7 قرن پيش به متكلمان و سخن‌سرايان اندرز مىدهد كه در موقع سخنرانى متوجه حركات و سكنات خود باشند ، و هنگام اداى مطلب چنان شيرين و شيوا اداى منظور كنند كه شنوندگان مجذوب سخن آنان گردند . و از دوستان نزديك خود بخواهند كه بدون كمترين مجامله ، نحوهء بيان آنان را مورد نقدوبررسى قرار دهند و نقاط ضعف گوينده را گوشزد كنند تا در صدد اصلاح روش خود برآيد . اينك جمله‌يى چند از سخن سعدى را در باب هشتم گلستان در « آداب صحبت » مىآوريم : « متكلم را تا كسى عيب نگيرد ، سخنش صلاح نپذيرد . »\r\n مشو غره بر حُسنِ گفتار خويش * به تَحسينِ نادان و پندار خويش \r\nبه‌نظر محمد على فروغى « ذكاء الملك » : سخنورى يعنى گفتارى را به گوش كسانى كه براى آنها تهيه شده است برسانند . « سخن‌سرايى به اين معنى فن مهمى است و رموز و دقائقى دارد كه اگر سخنور رعايت نكند رنجش بيهوده خواهد بود زيرا كه چگونگى سخن‌سرايى در اقناع و ترغيبى كه از سخن منظور است تأثير كلى دارد . يك سخن را مىتوان چنان ادا كرد كه شنوندگان را منقلب كند و همان سخن ممكن است قسمى ادا شود كه به‌كلى بىاثر باشد بلكه ملالت آورد . مردم در سخنورى عادات مختلف دارند بعضى آنچه را نوشته‌اند حفظ مىكنند و از بر مىخوانند . بعضى به نوشته دست نمىبرند و ليكن در خاطر خود تهيه و آماده مىكنند و در موقع مىسرايند و اگر به حافظه اطمينان نداشته باشند اصول مطالب گفتار را يادداشت مىكنند و هنگام سخن‌سرايى از آن يادداشتها يارى مىجويند و بعضى هيچ‌يك از اين كارها را نكرده بىمقدمه و بدون تهيه به سخنورى مىپردازند .\r\nاما اينكه سخنور گفتار خود را بنويسد و از روى نوشته بسرايد ، آن هم چندان پسنديده\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nنيست زيرا بسيار مشكل است كه كسى بتواند درحالىكه از روى نوشته مىخواند چنان سخن‌سرائى كند كه تأثير مطلوب را ببخشد . و ليكن مواردى هست كه شخص مجبور است چنين كند يا از جهت اينكه قوهء ارتجال ندارد و حافظه هم‌يارى نمىكند كه سخنى را كه تهيه كرده به حافظه بسپارد يا از آنرو كه سخنى بايد بگويد كه در آن از الفاظ و عبارات معين يك ذره تخلف جايز نيست و به احتياط اينكه مبادا از اشتباه در لفظ و عبارت نتايج بد حاصل شود بايد گفتار را از روى نوشته خواند در اين صورت بايد كوشيد كه صوت و لحن و حركات و نگاه و كليهء احوال در هنگام سخن‌سرائى به مقتضاى حال باشد تا تأثير دلخواه از آن حاصل شود ، يا لا اقل تأثير ناگوار نبخشد . از اين وجه در سخن‌سرايى بهتر آنست كه گفتار را از پيش بنويسند و به حافظه بسپارند و از بر بسرايند به شرط آنكه همچون از برخوانى شاگرد مدرسه نشود كه از روى نوشته خواندن از آن بهتر است و ليكن بهترين وجه سخن‌سرايى آنست كه گفتار را در خاطر خويش تهيه كرده آماده سازند و در موقع ، به مدد يادداشتها يا اگر قوهء حافظه سرشار است بدون آن براى شنوندگان بسرايند جز اينكه اين وجه سخن‌سرايى مهارت و تسلط بسيار لازم دارد .\r\nآداب سخن‌سرائى : در هرحال براى اينكه گفتار دلپسند و سخن مؤثر شود ، سخن‌سرايى آداب و شرايطى دارد كه بايد رعايت كرد و هرچند اين كار هم مانند قسمتهاى ديگر سخنورى استعداد خاص لازم دارد ذكر آن آداب و متنبّه‌ساختن به آنها سودمند است و مقتضى است كه به اصول و كليات به اجمال اشاره كنيم و آنچه در اينجا گفتنى است دو قسم است يا راجع به حافظه است يا مربوط به حركات و سكنات و لحن و آواز .\r\nحافظه : از آنچه در بالا گفتيم مىتوان دانست كه قوهء حافظه در امر سخن‌سرايى مدخليت تام دارد تا آنجا كه بايد گفت كسى كه قوهء حافظه‌اش بسيار ضعيف است بهتر آنست كه از خطيب بودن دست بردارد زيرا مواردى كه بتوان از روى نوشته سخن‌سرايى كرد بسيار معدود است و سخنورى حقيقى آنست كه سخن از بر گفته شود خواه ارتجالى باشد خواه نباشد .\r\nقوهء حافظه براى سخنور نه‌تنها از آن‌رو ضرورت دارد كه بتواند سخن را از بر بسرايد بلكه در كليهء امور سخنورى به سخنور مدد گرانبها مىنمايد به اين معنى كه سخنور هرقدر مطالعاتش بيشتر و محفوظاتش زيادتر باشد سخن‌آفرينى و سخن‌پردازى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nبهتر مىكند و مخصوصا بر سخنورى ارتجالى تواناتر است زيراكه ذخيرهء فراوان از افكار و معانى در خاطر داشتن مايهء اصلى سخنورى است كه سخنور اگر براى تهيهء گفتار مجال دارد و مىتواند به منابع و ماخذ خارجى مراجعه نمايد در همين امر به او يارى و كارش را آسان مىكند و اگر مجال كم است بايد به ارتجال سخن بگويد و به ذخيره خاطر خود مراجعه كند . »\r\nسپس فروغى ضمن بحث در پيرامون سخن و سخن‌سرايى ، نقشى كه صوت و لحن و حركات و سكنات گوينده در شنونده دارد ، مطالبى مىنويسد ، به‌نظر فروغى : « سخن را بايد چنان سرايند كه اولا معنى آن به‌خوبى دريافته شود ، ثانيا در نفس شنونده تأثير كند . . . بدن گوينده نبايد به‌كلى بىحركت باشد ، اما نه حركات جلف و سبك و از افراط در حركات هم بايد پرهيز كرد . . . بطور كلى در سخنرانى ، متانت و وقار را نبايد از دست داد ، عصبانى و پريشان نبايد شد ، خود را نبايد باخت ، اما آفت بزرگ سخنورى و سخن‌سرايى تصنّع و تكلّف است ، بايد طبيعى سخن گفت و اين منتهاى هنرمندى است ، مقلّد كسى نبايد شد كه بسيار ركيك است ، از جلوه‌گرى بر منبر و غط يا خطابه بايد دست برداشت ، اقناع‌شنوندگان را بايد درنظر گرفت نه اعجاب ايشان را ، در يك جمله بايد توجه كنيم كه هر گفتارى با لحن و صوت و حركات و اشارات خاصى همراه است . . . در خانه اگر كس است همين اندازه بس است . » « 1 »\r\nاكنون كه از بحث در كليات ، فارغ شديم به شرح احوال شاعران و گويندگان نامدار مىپردازيم :\r\n\r\nرودكى\r\nابو عبد الله جعفر ابن محمد رودكى در شمار نخستين شعراى پارسىگوى است . صاحبنظران ولادت رودكى را به حدس در اواسط قرن سوم و وفات او را در حدود 329 ه . ق مىدانند . او در قريهء « بنج » كه مركز ناحيه رودك سمرقند بود ، متولد گرديد و چون معاصر سامانيان بود به مدح آن خاندان پرداخت و از نصر ابن احمد و وزيرش ابو الفضل بلعمى صله‌هاى فراوان گرفت و بين رجال سياسى آن دوران ، موقعيت ممتازى كسب كرد .\r\nاز آغاز حيات و كيفيت تحصيلات وى اطلاع دقيقى در دست نيست و به‌طورىكه از فحواى اشعار و خصوصيّات زندگى او استنباط مىشود ، از دوران كودكى كور و نابينا نبوده است ، چنان كه عوفى صاحب لباب الالباب در شرح حال او مىگويد : « چنان ذكى و\r\n\r\n\r\n","description":"","footnote":"\r\n( 1 ) . محمد على فروغى : به نقل از نمونه نثر فصيح فارسى معاصر ، پيشين ، از 96 تا 102 . ( به اختصار )\r\n","page_name":" 109 ","page_number":109},
  {"content":"\r\n\r\nتيزفهم بود كه در هشت سالگى ، قرآن تمامت حفظ كرد و قرائت بياموخت و شعر گفتن گرفت و معانى دقيق مىگفت ، چنان كه خلق بوى اقبال نمودند و رغبت او زيادت شد ؛ و او را آفريدگار تعالى آوازى خوش و صوتى دلكش داده بود و به سبب آواز در مطربى افتاده بود و از ابو العبك بختيار كه در آن صنعت صاحب اخبار بود ، بر بط بياموخت و در آن ماهر شد . . . و امير نصر بن سامانى او را به قربت حضرت خود مخصوص گردانيد و كارش بالا گرفت . . . »\r\nغير از عوفى ، سمعانى و نظامى عروضى و صاحب تاريخ سيستان از كورى مطلبى نگفته‌اند ، اما از شاعران قريب العهد به او ، اشارات صريح دراين‌باره در دست است .\r\nبا مطالعهء پاره‌اى از اشعار رودكى كه در وصف طبيعت و توصيف جمال ماهرويان و وصف شراب و خصوصيّات مجالس بزم شاهانه سروده است ، به‌سختى مىتوان باور كرد كه شاعر از آغاز عمر و دوران شباب از نعمت بينايى بىنصيب بوده است . در اينجا نمونه‌اى چند از اشعار توصيفى او را نقل مىكنيم :\r\nدر وصف بهار مىگويد :\r\n آمد بهارِ خُرَم با رنگ و بوى طيب « 1 » * با صد هزار نزهت « 2 » و آرامش عجيب\r\nشايد « 3 » كه مرد پير بدين گه جوان شود * گيتى بديل يافت ، شباب از پى مشيب « 4 »\r\n. . . آن ابر بين كه گريد چون ابر سوگوار * وان رعد بين كه نالد چون عاشق كئيب « 5 »\r\n. . . باران مشك بوى بباريد نوبه‌نو * وز برف بركشيد يكى حُلهء قَصيب « 6 »\r\n. . . لاله ميان كشت بخندد همى ز دور * چون پنجه عروس به حنا شده خَضَيب « 7 » \r\nدر وصف چمن مىگويد :\r\n آن صحن چمن كه از دَم دى * گفتى دُم گرك يا پلنگست\r\nاكنون ز بهار مانَوى طبع * پر نقش‌ونگار همچو ژنگ « 8 » است \r\n\r\n\r\n","description":"","footnote":"\r\n( 1 ) . خوب و پاكيزه\r\n( 2 ) . نيكويى ، خوبى\r\n( 3 ) . شايسته است\r\n( 4 ) . پيرى\r\n( 5 ) . دل‌شكسته\r\n( 6 ) . سپيد\r\n( 7 ) . رنگ و آرايش\r\n( 8 ) . به فتح ژ . منظور نگارخانه مانى است ، كه دعوى پيامبرى كرد . ( ارژنگ )\r\n","page_name":" 110 ","page_number":110},
  {"content":"\r\n\r\nاز جمله قراين ديگرى كه بر بينايى او در دوران جوانى گواهى مىدهد قصيده‌اى است كه در توصيف دوران شباب تا مرحلهء پيرى سروده است . به اين مطلع :\r\n مرا بسود و فروريخت هرچه دندان بود * نبود دندان لابل چراغ تابان بود \r\nدر همين قصيده از چشم « حيران » خود ياد مىكند :\r\n . . . بسا نگار كه حيران بدى به دو در ، چشم * به روى او در ، چشمم هميشه حيران بود \r\nظاهرا يك شاعر كور نمىتواند ، حيران زيبايى نگار خود باشد . در همين قصيده مىگويد :\r\n هميشه چشمم زى زلفكان چابك بود * هميشه گوشم زى مردم سخندان بود \r\nرودكى ، در قصيده و غزل ، استاد بود ، موسيقى خوب مىنواخت و چنان كه گفتيم از بركت شاعرى و هنرمندى در دستگاه امرا و رجال زمان خود مقام و موقعيت ممتازى داشت و عده‌يى از شعرا و فضلاى آن عهد را در پناه حمايت خود گرفت . بسيارى از شعراى بزرگ ايران از قبيل شهيد بلخى و كسائى و نظامى عروضى و فرخى و عنصرى و سوزنى به مقام والاى او در شاعرى اشاره كرده‌اند و حتى « برخى او را سلطان شاعران و استاد گويندگان جهان شمرده و سخن دلنشين او را تالى قران خوانده‌اند . « 1 » »\r\nهرگاه مجموع آثار ناچيز رودكى را مورد مطالعه قرار دهيم ، تا حدى با انديشه‌ها و افكار فلسفى و عرفانى و اخلاقى او آشنا مىشويم :\r\n زمانه پندى آزادوار داد مرا * زمانه را چو نكو بنگرى همه پند است\r\nبه روز نيك كسان گفت تا تو غم نخورى * بسا كسا كه به روز تو آرزومند است\r\nزمانه گفت مرا « خشم خويش دار نگاه » * كه را ، زبان نه ببند است پاى دربند است \r\n اين جهان پاك « 2 » خواب كردار « 3 » است * آن شناسد كه دلش بيدار است\r\nنيكى او به جايگاه « 4 » بد است * شادى او به‌جاى تيمار « 5 » است\r\nچه نشينى بدين جهان هموار * كه همه كار او نه هموار است\r\nكنش « 6 » او نه خوب و چهرش خوب * زشت كردار و خوب ديدار است \r\n\r\n\r\n","description":"","footnote":"\r\n( 1 ) . مصاحب : دايرة المعارف فارسى ، ( 1 - س ) ج 1 ، ص 1114 .\r\n( 2 ) . يكسره .\r\n( 3 ) . رفتار ، روش\r\n( 4 ) . در حكم\r\n( 5 ) . غم و انديشه\r\n( 6 ) . عمل و رفتار\r\n","page_name":" 111 ","page_number":111},
  {"content":"\r\n\r\nديگر از اشعار اخلاقى و آموزنده رودكى ، قطعهء زير است كه در عصر استبداد و قدرت مطلق سلاطين و امرا سروده و آنان را از ستمگرى به مظلومان برحذر داشته است :\r\n اين تيغ نه از بهر ستمكاران كردند * انگور نه از بهر نبيذ « 1 » است به چرخشت « 2 »\r\nعيسى به رهى ديد يكى كشته فتاده * حيران شد و بگرفت به دندان سر انگشت\r\nگفتا كه كرا كشتى تا كشته شدى زار * تا باز كه او را بِكُشد ؟ آنكه ترا كشت\r\nانگشت مكن رنجه به در كوفتن كس * تا كس نكند رنجه بدر كوفتن مشت \r\nو در قطعه زير خطاب به رياكاران و عوام‌فريبان مىگويد :\r\n روى به محراب نهادن چه سود * دل به بخارا و بتان طراز « 3 »\r\nايزد ما وسوسهء عاشقى * از تو پذيرد نپذيرد نماز \r\nرودكى در اين اشعار ، با ديدى فلسفى پايان حيات آدميان را تصوير مىكند :\r\n زندگانى چه كوته و چه دراز * نه به آخر بِمُرد بايد باز\r\nهم به چَنبر گذار خواهد بود * اين رسن را اگرچه هست دراز\r\nخواهى اندر عنا و شدت زى * خواهى اندر امان به نعمت و ناز\r\nاين‌همه باد و بود تو خواب است * خواب را حكم نى مگر به مَجاز\r\nاين همه روز مرگ يكسانند * نشناسى ز يك دگرشان باز\r\nناز ، اگر خوب را سزاست به‌شرط * نه سزد جز ترا كرشمه و ناز \r\nقطعه زير از واقع‌بينى اين شاعر روشن‌دل حكايت مىكند :\r\n من موى خويش را نه از آن مىكنم سياه * تا باز نوجوان شوم و نُو كنم گناه\r\nچون جامه‌ها به‌وقت مصيبت سيه كنند * من موى ، از مصيبت پيرى كنم سياه \r\n*\r\n اى دريغا ، كه خردمند را * باشد فرزند و خردمند ، نِى\r\nور چه ادب دارد و دانش پدر * حاصل ميراث به فرزند ، نِى \r\nدر اشعار رودكى به نمودهاى گوناگونى از حيات بشرى توجه شده است و در مواردى چند ، مردم را به تحمل مشكلات و مصائب زندگى و در عين حال به بهره‌گيرى از لذايذ ناپايدار حيات تبليغ و تحريص كرده است :\r\n\r\n\r\n","description":"","footnote":"\r\n( 1 ) . شراب\r\n( 2 ) . چرخ آب انگورگيرى\r\n( 3 ) . شهرى است از بلاد سغد كه زنان آن در زيبايى شهره‌اند\r\n","page_name":" 112 ","page_number":112},
  {"content":"\r\n\r\n شاد زى با سياه چشمان شاد * كه جهان نيست جز فسانه و باد\r\nز آمده شادمان نبايد بود * وز گذشته نكرد بايد ياد\r\nمن و آن جعد « 1 » موى غاليه « 2 » بوى * من و آن ماهروى حور « 3 » نژاد\r\nنيكبخت آنكسى كه داد و بخورد * شوربخت آنكه او بخورد و نداد\r\nباد و ابر است اين جهان فُسوس « 4 » * باده پيش آر هرچه بادا باد\r\nشاد بوده است از اين جهان هرگز * هيچكس ؟ تا از و تو باشى شاد\r\nداد ، ديدست از او به هيچ سبب ؟ * هيچ فرزانه ! تا تو بينى داد ؟ \r\n* نمونه‌يى از اشعار بزمى رودكى كه در آن از كيفيت پذيرايى از رجال و خصوصيات مجالس جشن و سرور طبقات مرفه و سلاطين ، در هزار سال پيش ، سخن به ميان آمده است نقل مىكنيم :\r\n مادر مى « 5 » را بكرد بايد قربان * بچهء « 6 » او را گرفت و كرد بزندان\r\nبچه او را از او گرفت ندانى « 7 » * تاش نكوبى نخست‌وز و نكشى جان\r\nجز كه نباشد حلال دور بكردن * بچهء كوچك ز شير مادر و پستان\r\nتا نخورد شير ، هفت مه بتمامى * از سر ارديبهشت تا بُنِ آبان\r\nآنگه شايد ز روى دين و ره داد * بچه بزندان تنگ و مادر ، قربان\r\nچون بسپارى به حبس بچهء او را * هفت شبا روز خيره ماند و حيران\r\nباز چو آيد به هوش و حال ببيند * جوش برآرد بنالد از دل سوزان\r\nگاه زبر زير گردد از غم و گه باز * زير و زبر همچنان رَاندُه جوشان\r\nزر بر آتش كجا بخواهى پالود « 8 » * جوشد ليكن ز غم نجوشد چندان\r\nباز بكردارِ اشتُرى كه بود مست * كفك « 9 » برآرد ز خشمراند سلطانِ \r\n\r\n\r\n","description":"","footnote":"\r\n( 1 ) . پيچيده‌موى ، مجعد\r\n( 2 ) . خوش‌بوى\r\n( 3 ) . زن زيباروى ، زن بهشتى\r\n( 4 ) . فريبنده\r\n( 5 ) . مادر مى ، استعاره براى تاك و آب انگور است .\r\n( 6 ) . بچه ، استعاره است براى انگور .\r\n( 7 ) . نتوانى\r\n( 8 ) . صاف كردن و تصفيه\r\n( 9 ) . جوش بياورد\r\n","page_name":" 113 ","page_number":113},
  {"content":"\r\n\r\n مرد حَرَس « 1 » كفكهاش پاك بگيرد * تا بشود تيره‌گيش و گردد رخشان\r\nآخر ، كارام گيرد و نچخد « 2 » نيز * درش كند استوار مرد نگهبان\r\nچون بنشيند تمام و صافى گردد * گونهء « 3 » ياقوت سرخ گيرد و مرجان « 4 »\r\n. . . ورش ببويى گمان برى كه گل سرخ * بوى به دو داد و مشك و عنبر با ، بان\r\nهم به غم اندر همى گدازد چونين * تا بگه نوبهار و نيمه نيسان\r\nآنگه اگر نيمشب درش بگشايى * چشمهء خورشيد بينى تابان\r\nور ببلور اندورن بينى گوئى * گوهر سرخ است ، به كَفِّ موسى عمران\r\nزفت « 5 » شود راد و مرد سست دلاور * گر بچشد زوى و روى زرد گلستان\r\nانُده ده ساله را بطنجه « 6 » رساند * شادى نو را ز « رى » بيارد و « عمان »\r\nبا مى چونين كه سالخورده بود چند * جامه بكرده فراز پنجه خلقان « 7 »\r\nمجلس بايد بساخته ملكانه * از گل وَز ياسمين و خيرى الوان\r\nنعمت فردوس گستريده ز هرسو * ساخته كارى كه كس نسازد چونان\r\nجامهء زرّين و فرشهاى نو آيين * شهره رياحين و تختهاى فراوان\r\n. . . يك صف ميران و بلعمى بنشسته * يك صف حُرّان و مير صالح دهقان\r\nخسرو بر تخت پيشگاه نشسته * شاه ملوك جهان ، امير خراسان\r\nترك هزاران بپاى ، پيش صف اندر * هريك چون ماه بر دو هفته دُرفشان « 8 »\r\n. . . باده دهنده بتى بديع ز خوبان * بچهء خاتون ترك و بچهء خاقان\r\nچونش بگردد نبيذ چند بشادى * شاه جهان شادمان خرم و خندان\r\nاز كف تركى سياه چشم پرىروى * قامت چون سرو و زلفكانش چوگان\r\nخود بخورد نوش و اولياش هميدون * گويد هريك چو مى بگيرد شادان\r\n. . . خلق ، همه از خاك و آب و آتش و بادند * وين ملك ، از آفتاب گوهر ساسان\r\n. . . گر تو فصيحى همه مناقب « 9 » او گوى * ور تو دبيرى همه مدايح او خوان \r\n\r\n\r\n","description":"","footnote":"\r\n( 1 ) . به فتح اول و دوم به معنى نگهبان\r\n( 2 ) . چخيدن به فتح اول بمعنى ستيزه‌كردن و اينجا به معنى حركت كردن و زيرورو شدن .\r\n( 3 ) . رنگ\r\n( 4 ) . جانورى دريايى است .\r\n( 5 ) . بخيل\r\n( 6 ) . بندرى است در مراكش\r\n( 7 ) . مراد توصيف كهنگى شراب است\r\n( 8 ) . چون ماه تمام ، تابنده و درخشان\r\n( 9 ) . محاسن\r\n","page_name":" 114 ","page_number":114},
  {"content":"\r\n\r\n . . . مرد ادب را خرد فزايد و حكمت * مرد خرد را ادب فزايد و ايمان\r\n. . . پاكى اخلاق او و پاك‌نژادى * با نيت نيك و با مكارم احسان\r\n. . . باز بروز نبرد و كين و حميّت * گرش ببينى ميان مغفر و خفتان « 1 »\r\n. . . ور به نبرد آيدش ستارهء بهرام * توشهء شمشير او شود به گروگان\r\n. . . شاعر زى او رَوَد فقير و تهيدست * بازَرِ بسيار بازگردد و حُملان « 2 »\r\n. . . باز بهنگام داد و عدل بَرِ خلق * نيست به گيتى چو او نبيل « 3 » و مسلمان\r\n. . . پوزِش بپذيرد و گناه ببخشد * خشم نراند به عفو كوشد و غُفران « 4 »\r\nعَمرو بنِ اللّيث زنده گشت به دو باز * با حَشم خويش و آن زمانهء ايشان\r\nرستم را نام اگرچه سخت بزرگست * زنده به دويست نام رستم دستان\r\n. . . اينك مدحى چنان كه طاقت من بود * لفظ همه خوب و هم به معنى آسان\r\n. . . مدح همه خلق را كرانه پديدست * مدحت او را كرانه نى و نه پايان\r\n. . . زَهره كجا بودمى به مدح اميرى * كَز وى « 5 » او آفريد گيتى يزدان\r\n. . . دولت ميرم هميشه باد بر افزون * دولت اعداى او هميشه به نقصان\r\n. . . طلعت تابنده‌تر ز طلعت خورشيد * نعمت پاينده‌تر ز جودى « 6 » و بهلان \r\nدر اشعار زير رودكى مراحل گوناگون حيات خويش را از جوانى تا دوران پيرى توصيف مىكند :\r\n مرا بسود و فروريخت هرچه دندان بود * نبود دندان ، لا ، بل چراغ تابان بود\r\nسپيد سيم رده بود و درّ مرجان بود * ستاره سحرى قطره‌هاى باران بود\r\nدلم خزانه پرگنج بود ، گنج سخن * نشان نامهء ما مِهر و شعر عنوان بود\r\nهميشه شاد و ندانستمى كه غم چه بود * دلم نشاط و طرب را هميشه ميدان بود\r\nبسا دلا كه بسان حرير كرده به شعر * از آن پس كه به كردار سنگ و سندان بود\r\nعيال نه ، زن و فرزند نه ، مئونت « 7 » نه * از اين ستم دلم آسوده بود و آسان بود\r\nتو رودكى اى ماه‌رو ، همى بينى * بدان زمانه نديدى كه اين چنينان بود \r\n\r\n\r\n","description":"","footnote":"\r\n( 1 ) . جامه جنگ\r\n( 2 ) . ستور باربر\r\n( 3 ) . هوشيار و ذكى\r\n( 4 ) . بخشش\r\n( 5 ) . از براى او\r\n( 6 ) . نام شاعرى است\r\n( 7 ) . مخارج زندگى\r\n","page_name":" 115 ","page_number":115},
  {"content":"\r\n\r\n بدان زمانه نديدى كه در جهان رفتى * سرودگويان گوئى هزاردستان « 1 » بود\r\nهميشه شعر وُرا زى ملوك ديوان است * هميشه شعر ورا زى ملوك عنوان بود\r\nشد آن زمانه كه شعرش همهء جهان بنوشت * شد آن زمانه كه او شاعر خراسان بود\r\nكرا بزرگى و نعمت ز اين و آن بودى * و را بزرگى و نعمت ز آل سامان بود\r\nكنون زمانه دِگَر گشت و من دگر گشتم * عصا بيار كه وقت عصا و انبان بود \r\nرودكى به‌خوبى دريافته بود كه دوران حيات آدمى پر است از نشيب‌وفراز و خوشى و ناخوشى از اين‌رو به فرزانگان اندرز مىدهد كه از لذائذ زندگى بهره گيرند ، و مشكلات و ناهمواريهاى آن را با صبر و متانت تحمل نمايند :\r\n اى آن‌كه غمگنى و سزاوارى * وندر نهان سرشك همى بارى\r\nرفت آن‌كه رفت‌وآمد آنك آمد * بود آنچه بود ، خيره چه غم دارى\r\nهموار كرد خواهى گيتى را ؟ * گيتى است ، كى پذيرد هموارى\r\nشو تا قيامت آيد زارى كن * كى رفته را بزارى باز آرى\r\nاندر بلاى سخت پديد آيد * فضل و بزرگمردى و سالارى \r\nرودكى در عين حال كه به زندگى و خوشيهاى آن دلبستگى دارد ، بر خلاف بسيارى از شعرا مرد بىبندوبار و بىهدفى نيست و نسبت به مسائل سياسى و عقيدتى دوران خود صاحبنظر است ؛ از اصول عقايد فاطميان پيروى ، و در راه تبليغ نظريات آنان سعى و تلاش مىكند و ظاهرا در اين راه مصائب و مشكلاتى را تحمل كرده است ، درحالىكه چندى بعد در دربار سلطان محمود شاعرانى بودند كه آثار تملق و نامردمى از اشعار آنان هويداست « . . . تا وقتى وزير يا اميرى مورد علاقه سلطان است ، شاعر او را ستايش مىكند ، و وقتى از نظر سلطان مىافتد ستايشگر نيز او را از ياد مىبرد مجالس ذوق و نشاط سلطان ، عشقبازى با ساده‌رويان و داستان شكارها و جنگها همه در اين قصايد انعكاس دارد ، از اين اشعار به‌خوبى پيداست كه شاعر نه فقط در بزم انس سلطان شعر مىخواند و احيانا رود مىنوازد بلكه در شكار و جنگ نيز به‌سوى نعمت و غنيمت ، مثل غبار در دنبال موكب سلطان مىافتد ، صله و جايزه مىگيرد ، مورد خشم و سخط مىشود ، به پيلبانى گماشته مىآيد ، خلعت و نواحت مىيابد ، از اين در به آن درمىرود بدين‌گونه\r\n\r\n\r\n","description":"","footnote":"\r\n( 1 ) . بلبل\r\n","page_name":" 116 ","page_number":116},
  {"content":"\r\n\r\nعمر خويش را در دربار غزنه بسر مىآورد . . . « 1 » »\r\nمنوچهرى نيز دست كمى از آنها ندارد ، اين شاعر دامغانى بر خلاف ناصر خسرو ، نظامى ، عطار ، مولوى و چندتن ديگر ، بدون اينكه به رنجها و تالمات مادى و معنوى همنوعان خود بينديشد ، در فكر آسايش و آرامش خويش است ، روحيه و طرز فكر شاعر در اشعار زير نمودار است :\r\n نوبهار آمد و آورد گل تازه فراز * مى خوشبوى فراز آور و بربط بنواز\r\nاى بلند اختر نام‌آور تا چند بكاخ * سوى باغ آى كه آمد گه نوروز فراز\r\nبوستان عود همى سوزد تيمار « 2 » بسوز * فاخته ناى همى سازد طنبور بساز\r\nبه سماعى « 3 » كه بديع است كنون گوش بنه * به نبيدى « 4 » كه لطيف است كنون دست بياز\r\nگر همى خواهى بنشست ، ملك و ارنشين * ور همىتاختن آرى به‌سوى خوبان تاز \r\n« . . . دربار غزنه ، دربار سلطان يمين الدّوله محمود غزنوى ، در آن زمان ، شهرت و آوازه‌يى بسيار داشت و ميعادگاه شاعران ، دبيران ، نديمان ، مسخرگان و اميران بود ، سلطان كه اوقات خويش را بين رزم و بزم قسمت كرده بود ، درهاى كاخ خود را بر روى همهء جويندگان نام و جاه كه براى نيل بدين هدف ، هرسختى و هرپستى را پيشباز مىكردند گشوده بود ، درست است كه در مجلس او نام دين ، نام خليفه و نام مسلمانى با حرمت و بزرگداشت مىرفت ، اما اينها سياست و لفظ و حيله بود و آنچه در وراى آن وجود داشت ، دنيا ، لذت و آوازه‌جويى بود ، سلطان ، خود يك بار حنفى بود يكزمان شافعى ، گاه با كراميها محبت مىكرد و گاه به اشعريان تمايل مىورزيد ، براى دلجويى از خليفهء عباسى سفير فاطميان را مىكشت و به‌خاطر استوارى قدرت و افزونى ثروت خويش ، بددينان را مصادره مىكرد و قرمطيان را به دست هلاك و نابودى مىسپرد ، ليكن در همهء اين كارها ، غرض او بسط قلمرو كشور و نشر صيت و آوازه خويش بود ، دين و اسلام و زهد و پارسايى ، بر خلاف آنچه در قصايد صوفيه آمده است ، دل او را نرم نكرده بود ، عشرت او همه با باده و ساده ، و تفريح او همه در گوش دادن به دروغ ، چاپلوسى شاعران و مسخرگان بود ، وقتى به شراب مىنشست ، گاه چندين روز درين كار صرف مىكرد ، و نديمان و اميران را نزد خويش نگه مىداشت در مجلس او طلعت غلامان ساده‌روى نه فقط\r\n\r\n\r\n","description":"","footnote":"\r\n( 1 ) . عبد الحسين زرين‌كوب : با كاروان حله ، ص 31 .\r\n( 2 ) . غم و غصّه\r\n( 3 ) . آواز خوش\r\n( 4 ) . شراب\r\n","page_name":" 117 ","page_number":117},
  {"content":"\r\n\r\n« چراگاه » چشم حسود سلطان بود ، بلكه حاضران مجلس را نيز بى خود مىكرد ، براى يك غلام زيبا ، نامش طغرل ، آن‌گونه كه بيهقى نقل كرده است ، كم‌مانده بود كه سلطان برادر خود امير يوسف را ، از رشك و خشم ، گزند سخت رساند ، چنان‌كه به‌خاطر يك غلام ديگر ، كه به دو چشم طمع دوخته بود ، وزير خود ابو العباس اسفراينى را به بهانه‌هاى ناروا ، آزار كرد و به زندان انداخت ، مجالس باده و ساده او را اميران و وزيرانش نيز تقليد مىكردند و در غزنه همه‌جا زندگى همين رنگ داشت ، وقتى هم نوبت بزم به‌سر مىآمد ، سلطان كه از آتش يك شوق مقدس گرم شده بود به رزم هندوان آهنگ مىكرد ، اردويى بزرگ از غاريان خونيان ، مزدوران و داوطلبان را با موكب خيره‌كننده‌يى از شاعران ، نديمان ، غلامان و همه‌گونه جاه‌طلبان فراهم مىآورد و به نام « جهاد » راه ديار سند و هند در پيش مىگرفت ، اين جنگهاى خونين ، كه مقدس و متضمن ثواب شمرده مىشد البته بتخانه‌هاى هند را از اندوخته‌هاى ديرين تهى مىكرد ، اما مسلمانى را در دل هندوان ناگوار و ناخوشايند مىكرد ، از اين غنيمتهاى هنگفت كه هرسال از غارت هند به‌دست مىآمد و غزنه را روزبه‌روز آبادتر مىكرد ، سلطان بخششهاى افسانه‌آميز مىتوانست كرد ، به اين جهت هم بود كه در موكب او ، درين سفرهاى دور و دراز ، گذشته از اميران نامجوى ، خوش‌آمدگويان و ستايشگران هم همراه مىشدند ، زيرا وى نيز مثل اسكندر ، فاتح نام‌آور باستانى هند ، دروغ چاپلوسان را به زر مىخريد و شايد باور نيز مىكرد . « 1 » »\r\nاين بود سيماى واقعى محمود و روش شعراى متملق و دربارى او ، ليكن در عهد سامانيان چنان كه قبلا گفتيم حال بدين منوال نبود و شاعرانى چون رودكى ، در مدح و ستايش امرا و ممدوحان خود از حد اعتدال نمىگذشتند ، اينك نمونه‌يى ديگر از اشعار دلنشين رودكى را كه براى تشويق امير سامانى به مراجعت به شهر بخارا سروده و سخت موثر افتاده است مىآوريم :\r\n بوى جوى موليان آيد همى * ياد يار مهربان آيد همى\r\nريگ آموى و درشتىهاى او * زير پايم پرنيان آيد همى\r\nآب جيحون از نشاط روى دوست * خنگ ما را تا ميان آيد همى\r\nاى بخارا شاد باش و دير زى * مير ، زى تو شادمان آيد همى\r\nمير ماه است و بخارا آسمان * ماه سوى آسمان آيد همى\r\nمير سرو است و بخارا بوستان * سرو سوى بوستان آيد همى \r\n\r\n\r\n","description":"","footnote":"\r\n( 1 ) . عبد الحسين زرين‌كوب : مجموعهء نقد ادبى ، ص 28 به بعد .\r\n","page_name":" 118 ","page_number":118},
  {"content":"\r\n\r\nمىگويند اين اشعار چنان در امير نصر بن احمد سامانى مؤثر افتاد كه موزه در پاى ناكرده سوار شد و عزيمت بخارا كرد ، نظامى عروضى براى اين قصيده ارزش فراوان قائل است ، ولى دولتشاه سمرقندى كه كتاب خود را در 892 هجرى تاليف كرده است ، مىگويد : « . . . اين نظمى است ساده و از صنايع و بدايع عارى . . . اما شايد ، كه چون استاد را در اوتار موسيقى وقوف تمام بوده ، تصنيفى ساخته باشد ، و به آهنگ اغانى و ساز اين شعر را عرض كرده و در محل قبول افتاده باشد ، القصّه استاد را انكار نشايد كرد . . . بلكه او را در فنون علم و فضايل وقوف است . . . استاد رودكى عظيم الشان و مقبول خاص و عام بود . « 1 » »\r\nسمعانى ، در وصف مقام و ارزش ادبى او گفته است : « قيل انّه اوّل من قال الشّعر الجيد الفارسيّه . « 2 » »\r\nدكتر زرين‌كوب ضمن توصيف روحيات رودكى ، وى را مردى صاحبنظر و اهل دل مىداند ، كه دنياى آسوده اما شتابان را با چشم ذوق و لذت مىديد و بانگ امروز را درياب « در مىداد ، رودكى ، لذتها و رامشهايى را كه در كنار « سياه چشمان » بخارا درمىيافت ، قدر مىشناخت و با همان آهنگ هوراس ( شاعر رومى ) مىگفت :\r\n شاد زى با سياه چشمان شاد * كه جهان نيست جز فسانه و باد\r\nز آمده شادمان ببايد بود * وز گذشته نكرد بايد ياد \r\nبدينگونه زندگى شاد و لذت‌انگيز دربار بخارا ، در شعر او ، با آنكه از شعرا و جز اندكى در دست نيست جلوه دارد ، و خوانندهء دقيق مىتواند ، درين مختصر مرده ريگ شاعر ، مثل خود او تپيدن دلهاى سياه چشمان بخارا و اندوه و شادى نام‌آوران و گردنكشان آن دربار ازيادرفته را در خاطره خويش زنده كند . . . « 3 » »\r\nرودكى هنگام بروز حوادث ناگوار ، خود را يكباره تسليم اندوه و رنج نمىكند ، از جمله مرگ دردناك فرزند محبوب بلعمى وزير نامدار بخارا ، نه‌تنها وزير ، بلكه رودكى و ديگر دوستان وزير را غرق تاسف و تالم مىسازد ، اما شاعر روشن‌بين در مقام تسليت ، وزير داغ‌ديده را مخاطب قرار مىدهد ، « و او را به آرام و سكون دعوت مىكند :\r\n\r\n\r\n","description":"","footnote":"\r\n( 1 ) . ادوارد براون : تاريخ ادبيات ايران ( از فردوسى تا سعدى ) ترجمه فتح إله مجتبائى نيمه نخست ، ص 32 به بعد .\r\n( 2 ) . مىگويند رودكى نخستين كسى است كه شعر نيكو به فارسى سروده است .\r\n( 3 ) . با كاروان حله ، پيشين ، ص 6 به بعد .\r\n","page_name":" 119 ","page_number":119},
  {"content":"\r\n\r\n\r\nرابطه رودكى با اسماعيليان\r\nرودكى دهقان‌زاده‌يى بود كه با افكار و انديشه‌هاى سياسى ، اجتماعى و اقتصادى فاطميان و فرقهء اسماعيليه آشنا بود و با آنان همكارى و همفكرى مىكرد . در اين ايام اسماعيليان در دربار سامانيان نفوذ كرده بودند تا آنجا كه امير نصر سامانى و ابو الفضل بلعمى وزير دانش‌پرور او و عده‌يى از سران حكومت از هواداران اين جماعت شده بودند ؛ بنابراين گرايش رودكى به اسماعيليان در چنان محيطى امرى غير عادى نيست .\r\n از رودكى شنيدم استاد شاعران * كاندر جهان به كس مگر و جز به فاطمى \r\nمطلبى كه بايد به آن توجه داشت ، اينكه از آغاز قرن سوّم هجرى فكر احياء آزادى و استقلال ايران در دل سران خاندانهاى كهن و نژادهء ايرانى راه يافته بود ، هنوز قرن سوم به پايان نرسيده بود ، كه دولت قوى ديگرى از آل سامان در كنار جيحون به‌وجود آمد كه از نظر نژاد و خانواده مقبولتر از صفاريان بود ، سران اين سلسله و وزراى كاردان آنان توانستند با دربار بغداد طورى رفتار و مماشات كنند كه رقبايى بر ضدشان برنينگيزند .\r\nسران دولت سامانى ( 261 - 389 ) از عهد مأمون در ماوراء النهر رياست داشتند و آل طاهر و آل ليث هم از آنها حمايت مىكردند ، در همين سالها در مرو و قهستان و توس و چغانيان و گرگان و خوارزم ، مردانى ايرانى كه داعيهء حكومت داشتند ، چون احمد بن سهل . . . سيمجور دواتى و كنارنگيان و سپهبدان توس . . .\r\nو آل محتاج و آل فريغون برخاستند و اين‌همه ، به گفتهء استاد بهار يك مقصد را دنبال مىكردند و آن زنده‌كردن نام شاهنشاهان فارس و احياء گذشته سياسى و ادبى ايران بود غزنويان كه بعد از سامانيان به‌قدرت رسيدند با آنكه ريشهء ايرانى نداشتند براى آنكه در بين مردم حيثيّت و اعتبارى كسب كنند ، ظاهرا به خداوندان علم و ادب روى خوش نشان مىدادند .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nتلاش در راه احياء زبان و ادبيات فارسى\r\nچنان كه قبلا به تفضيل ياد كرديم ، صفاريان مخصوصا يعقوب ليث سهمى شايان ذكر در اشاعهء فرهنگ و ادب فارسى داشت و شايد اگر او و بازماندگانش و سلاطين و وزراى سلسلهء سامانى به ادبيات ملّى و مردمى عنايت نمىكردند ، زبان مردم ايران مانند زبان بسيارى از كشورهاى اسلامى زبان عربى مىشد .\r\nولى خوشبختانه نه‌تنها تودهء مردم بلكه بسيارى از افراد برجستهء خاندانهاى كهن ايرانى به پا خاستند و همهء آنها يك هدف و آرزو داشتند و آن پايان دادن به‌قدرت اجانب و زنده كردن حكومت مستقل و آزاد ايران و احياء فرهنگ و تمدن ديرين اين سرزمين بود .\r\nآلفونس دوده « 1 » ( 1897 - 1849 ) نويسندهء فرانسوى مىگويد : « وقتى ملتى شكست مىخورد و محكوم و مقهور مىشود ، تا زمانيكه زبان خود را از كف نداده گويى كليد زندانش را در دست دارد . » ايرانيان به‌خوبى متوجه اين معنى بودند ، در ميان رجال و شخصيتهاى نامجوى ايرانى احمد سهل ، خود را از فرزندان يزدگرد مىشمرد و بيش از ديگران در راه حصول آرزوى خويش سعى و تلاش مىكرد . « . . . در دربار احمد سهل ، مردى پير و دهقان‌نژاد موسوم به « آزاد سرو » زندگى مىكرد كه به قول فردوسى داستانهايى از رستم و خاندان آن پهلوان در نزد او بود .\r\n يكى پير بُد نامش آزاد سرو * كه با احمد سهل بودى به مَرو \r\n« فردوسى »\r\nو از قول او اين داستانها وارد شاهنامه شده بود ، و ابو منصور ، كسى است كه شاهنامهء فردوسى را به زحمت از خداينامه و روايات دهقانان و پيران و جز اينها هم گردآورده و نويسانيده بود ؛ و دقيقى شاهنامه خود را به امر امير نوح يا ابو المظفّر چغانى گفته است و كتاب حدود العالم قديمترين جغرافياى فارسى ( 372 ه ) در دربار آل فريغون تاليف شده است و شايد ابو على سيمجور كه از 378 تا 384 در خراسان رياست داشته\r\n\r\n\r\n","description":"","footnote":"\r\n( 1 ) .  Alphonse . Daudet \r\n","page_name":" 121 ","page_number":121},
  {"content":"\r\n\r\nيكى از تشويق‌كنندگان فردوسى ، در نظم شاهنامه بوده‌ست ، زيرا پسران محمد عبد الرزاق و اميرك توسى كه على التّحقيق از مربيان و منعمان فردوسى بوده‌اند و با او دوست و همدست و طبعا همفكر بوده‌اند و عاقبت هم در وفادارى نسبت با بو على سيمجور از ميان رفتند ، و ميرك توسى با او هم‌زنجير گرديده و فردوسى ظاهرا دربارهء رابطه او با اين اميرك مىگويد :\r\n نه زو زنده دارم نه مرده نشان * به چنگ نهنگان مردم‌كُشان \r\nمامونيان همان پادشاهانى هستند كه دربار آنها مجمع بزرگترين علما و حكماى ايرانى مانند ابو ريحان و ابو على سينا و ابو سهل مسيحى و غير هم بوده است و در شعوبى بودن اين علما نيز ترديدى نيست ، خاصه ابو ريحان بيرونى . اين جنبش كه در خراسان يك بار در قرن سوم پيش آمده است نتيجهء روشن و مستقيم انتشار خداينامه و ساير كتب پهلوى است كه گفتيم در قرن دوم به وسيله ابن مقفع و ديگران و در واقع به تشويق و ترغيب برمكيان و آل سهل ترجمه شده و در ظرف يك قرن در اكناف ايران منتشر گرديده و اثر شگرفى در قلوب مردان سياسى ايرانى پيدا كرده بود و نفرت درونى نجباى ايرانى ، از غدر و مكر دربار بغداد نيز مزيد علت شده و فكر ايجاد دولتى مانند دولت ساسانى ، همه سركشان و ارباب همم عاليه را برانگيخته بود .\r\nهرچند اين دولتهاى كوچك به‌تدريج در دولت بزرگ سامانى تحليل رفت و آنچه باقيمانده ، صيد سرپنجه غزنويان گرديد ، اما همانطور كه خود آن دولتها در سامانيان تحليل رفتند ، فكر و انديشهء آنان نيز ضميمهء فكر سامانيان شد ، رجال صاحب فكر در دربار بخارا گرد آمدند ، خانواده جيهانيان و خانواده بلعميان و دانشمندانى نظير ابو طيّب مصعبى ، كه همه مردان فاضل و صاحب تاليف و نويسندگان نامى بودند . « 1 » »\r\n\r\nاحياء جشنهاى ملى\r\nغير از احياء زبان و ادبيات فارسى ايرانيان براى حفظ موقعيت و استقلال خود در احياء و برگزارى جشنهاى ملى اصرار مىورزيدند ، از جمله جشن نوروز كه در نخستين روز از نخستين ماه ( فروردين ) سال شمسى آغاز مىگردد ، و در حقيقت جشن آغاز بهار و سال نو به‌شمار مىرود و مورد علاقه تمام ايرانيان بوده و هست . علاوه‌براين توده مردم تا قبل از حملهء مغول هنگام جشن سده و مهرگان و ديگر جشنهاى باستانى مراسمى برقرار مىكردند ،\r\n\r\n\r\n","description":"","footnote":"\r\n( 1 ) . سبك‌شناسى ، پيشين ، ص 165 به بعد ( به اختصار )\r\n","page_name":" 122 ","page_number":122},
  {"content":"\r\n\r\nفردوسى با استفاده از خدا ينامك و ديگر كتب و رسائل پهلوى از مراسم اين جشن باستانى هنگام به تخت نشستن جمشيد چنين ياد مىكند :\r\n به فَرّ كيانى يكى تخت ساخت * چه مايه به دو گوهر اندر نشايد\r\nجهان انجمن شد بَرِ تخت اوى * فرومانده از فرهء بخت اوى\r\nبه جمشيد بر گوهر افشاندند * مر آن روز را روز نو خواندند\r\n. . . بزرگان بشادى بياراستند * مى و جام و رامشكران خواستند\r\nچنين روز فرخ از آن روزگار * بمانده از آن خسروان يادگار \r\nجشن سده : جشن سده نيز از اعياد باستانى قبل از اسلام است كه هر سال در دهم بهمن‌ماه ( به قول ابو ريحان بيرونى ) « ابان روز » از بهمن‌ماه گرفته مىشده است و بعد از اسلام نيز مخصوصا در دربار بعضى از امرا و سلاطين ايران ( مثل آل زيار ) و حتى غزنويان متداول بوده . . . قول درست در باب وجه تسميه اين جشن ، اينكه چون اين جشن در صدمين روز زمستان بزرگ باستانى ( برحسب تقسيم سال در نزد ايرانيان قديم به يك تابستان 7 ماهه و يك زمستان 5 ماهه ) واقع مىشده است ، از قديم آن را به اين نام خوانده‌اند مطابق روايت شاهنامه جشن سده منسوب است به هوشنگ پيشدادى و يادگارى است از پيدايش آتش به‌دست او . . . در طى اين جشن آتش مىافروختند و بر گرد آن شادى مىكردند و در جريان اين جشن انواع تفريحات و لهو و بازى صورت مىگرفته ، در اشعار شعرا به اين جشن و مراسم آن مكرر اشاره شده است . و مسعودى در مروج الذهب از اين جشن ياد كرده است ، روز قبل از سده را « نوسده » يا بر سده مىخواندند ، اين جشن را هنوز هم زرتشتيان ايران در دهم بهمن‌ماه در كرمان و ديگر نقاط برپا مىكنند . . . « 1 » »\r\n\r\nنقش افكار عمومى\r\nدر عهد سامانيان كه دوران رشد و شكفتگى فرهنگ ايرانيان بود ، « افكار عمومى » نقش مهمى داشت ، مردم از حقوق و موقعيت اجتماعى خود پاسدارى و دفاع مىكردند و تا مىتوانستند به زمامداران ستمگر اجازه نمىدادند كه از حدود وظايف و اختيارات خود تجاوز و به مال و جان خلق دست‌درازى نمايند و اگر حكمرانى راه تعدى و تجاوز پيش مىگرفت ، پيشوايان خلق به يارى عياران به جنگ و مبارزه برمىخاستند ، چنان كه مىدانيم « ابو صالح\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، ص 1278 .\r\n","page_name":" 123 ","page_number":123},
  {"content":"\r\n\r\nمنصور ابن اسحق ، برادرزادهء امير اسماعيل سامانى بود . احمد بن اسماعيل ، در سال 299 عمل سيستان ( يعنى حكمرانى آن خطه ) را به‌عهده گرفت . ولى ، وى در نتيجه سوء سياست ، در اين راه توفيق نيافت : « . . . اندر شهر آمد و به خانها منزل كرد و مال سيستان ، به عهد قديم ، هزارهزار درم بيش نبود و او زيادت خواست ، پس مردمان سيستان گفتند : به هيچ‌وجه ما استخفاف احتمال نكنيم . مردم ، شديدا به دو عمل او اعتراض كردند ، كه يكى سكونت لشكريان در منزل مردم و دومى افزودن بر ميزان ماليات بود . « مولى سندلى » به نمايندگى از طرف مردم سيستان زبان به اعتراض گشود : « . . . اندر مظالم شد ، و گفت ، به سيستان رسم نيست كه مال زيادت خواهند و لشكرى را به لشكر ، جاى باشد كه مردمان را زنان و دختران باشد ، مردم بيگانه به منزل و سراى آزاد مردان واجب نكند . منصور بن اسحق را برادرزاده‌يى بود تيزگونه « 1 » ، گفت : ما سرا و جماع از خراسان نياورده‌ايم و مال كم از آن نستانيم كه بيستگانى ما باشد . « مولى سندلى » گفت : بگويم تو را و برخاست و برفت . منصور بن اسحق ، آن برنا را گفت : اين نبايست گفت اما اين مردك ما را وعيد « 2 » كرد ، بجستند ، او را باز نيافتند ، رفته بود . پس « سندلى » نزديك عياران شد . . . به هر شهر ، ده مرد و بيست مرد جمع كرد ، مردى پانصد . . . » پس از گردآورى عياران با ياران منصور بن اسحق نبرد كرد . عده‌يى از ايشان را بكشت ، بقيه فرار كردند . مردم دلگرم شدند و هرجا از لشگريان منصور در خانه و كوچه و بازار يافتند ، بكشتند . بعد به زندان روى آوردند ، در زندان بشكستند و محبوسان را آزاد كردند . جبههء مخالفان قوت گرفت .\r\nمنصور بن اسحق فرار كرد و برادرزادهء او كه آن گستاخى كرده بود ، دستگير شد . او را حنا بستند و ديگر روز به‌دست ستوربانان داد تا فضيحت كردند ، آن سخن را كه گفته بود . . . « ( رجوع كنيد به تاريخ كامل ابن اثير ، صفحه 65 تا 66 ) « 3 » از آنچه گذشت ، به‌خوبى پيداست ، مردم بعضى از مناطق ايران نظير مردم سيستان ، حتى الامكان در مقابل تحميلات نارواى دولتيان مقاومت مىكردند و در مقابل هر زورگو و ستمگرى ، سر تسليم فرود نمىآوردند . - برگرديم به سير ادبيات در عهد سامانيان .\r\n\r\n\r\n","description":"","footnote":"\r\n( 1 ) . سبك مغز و عصبى مزاج\r\n( 2 ) . تهديد\r\n( 3 ) . لغت‌نامه دهخدا ( ابو سعيد - اثبات ) پيشين ، ص 548 .\r\n","page_name":" 124 ","page_number":124},
  {"content":"\r\n\r\n\r\nدقيقى\r\nابو منصور محمد بن احمد دقيقى آخرين شاعر بزرگ عصر سامانى ، و بيشتر شهرت ، اعتبار او بواسطهء نظم شاهنامه است ، دقيقى در آغاز كار مدّاح فخر الدوله از امراى چغانيان بود كه در ماوراء النهر فرمانروايى داشتند ، بعدها در دوران قدرت منصور ابن نوح و نوح ابن منصور شهرت دقيقى بالا گرفت تا آنجا كه هواخواهان استقلال و سربلندى ايران ، از او خواستند كه به نظم شاهنامه همت گمارد و او به اين مهم پرداخت و هزار بيت دربارهء داستان گشتاسب و ظهور زرتشت به رشته نظم كشيد ، ولى چون در جوانى به‌دست غلام خود كشته شد به اتمام كار توفيق نيافت ولى به حكايت شاهنامه ، فردوسى ، دقيقى را به خواب ديده و به خواهش او هزار بيت منظوم او را عينا در شاهنامه آورده و از اين شاعر ناكام ياد كرده است :\r\n چنين ديد گوينده يكشب بخواب * كه يك جامِ مِى داشتى چون گلاب\r\nدقيقى ز جائى فراز آمدى * بر آن جام مى داستانها زدى\r\nبه فردوسى آواز دادى كه مى * مخور جز به آئين كاووس كى \r\nاز قصايد معدودى كه از دقيقى به يادگار مانده است پيداست كه در هنر شاعرى استاد بوده و سخنگويان بزرگى چون عنصرى فرخى سيستانى از سبك و شيوهء او پيروى كرده‌اند . دقيقى از شاعران بزرگ قرن چهارم ه . ق است و وفات او را تذكره‌نويسان بين سالهاى 367 تا 370 ضبط كرده‌اند .\r\nدر اشعار اندكى كه از خود به يادگار گذاشته ، ملكات فاضله ، مخصوصا شجاعت ، سخاوت و رادى و مردانگى را ستوده و خطاب به نامجويان و جاه‌طلبان روزگار خود مىگويد كه تنها به كمك شمشير و پول مىتوان به ملك و جاه دست يافت ، و پس از كشور گشائى و كسب قدرت فقط به يارى « عقل و تدبير » و با استفاده داهيانه از « شمشير » و « دينار » مىتوان به دوام و بقاء حكومت‌ها اميدوار بود . اينك شعر دقيقى :\r\n ز دو چيز گيرند مر مملكت را * يكى پَرنيانى يكى زَعفرانى\r\nيكى زَرِّ نام ملك برنوشته * دگر آهن آب داده يمانى\r\nگرابويه وصلت ملك خيزد * يكى جُنبشى بايدش آسمانى\r\nزبانى سخنگوى و دستى گشاده * دلى همش كينه همش مهربانى\r\nكه ملكت شكاريست كورانگيرد * عقاب پرنده نه شير ژيانى\r\nدو چيز است كورا به بند اندر آرد * يكى تيغ هندى يكى زركانى\r\nبه شمشير يابد گرفتن مر او را * به دينار بستنشِ پاى ارتوانى\r\nكرابخت و شمشير و دينار باشد * نبايدش تن سَر و نسبت كيانى \r\n\r\n","description":"","footnote":"","page_name":" 125 ","page_number":125},
  {"content":"\r\n\r\n خِرَد بايد آنجا وجود و شَجاعت * فلك كى دهد مملكت رايگانى \r\nبه‌نظر استاد فروزانفر « . . . گشتاسب‌نامه دقيقى در حسن عبارت وجودت نظم ، پس از شاهنامه استاد توس ، اولين مثنوى بحر تقارب است و بر همهء اين مثنوىها برترى دارد . دقيقى زرتشتى بوده و عقيدهء خود را بدون پروا و با كمال صراحت اظهار داشته است ؛ نام او و اشعارى كه آثار اسلامى در آنها موجود است ، اين اعتقاد را رد نتواند كرد ، زيرا اين هردو محمول بر تقيه و پاره‌اى از قسمت دوم شايد براى مراعات عقايد ممدوحين بوده است ، همچنين اين بيت فردوسى :\r\n ببخشا خدايا گناه ورا * بيفزاى در حشر جاه ورا \r\nهم دليل مسلمانى او نيست ، چه ما به قوىترين حدس مىدانيم كه فردوسى . . . ، از آن عوام خشك‌مغز نيست ، كه بهشت و آمرزش خداى را ملك و حق طايفه مخصوصى بداند ، بلكه بر خلاف ، اين استاد وسيع الخيال توس به همهء اديان به چشم حرمت مىنگريسته و به عقايد ملل احترام مىگذاشته است . . . » « 1 »\r\nاز اشعار پراكندهء دقيقى نمونه‌يى ديگر ذكر مىكنيم :\r\n برخيز و برافروز هلا قبلهء زردشت * بنشين و برافكن شكم قاقُم برپشت\r\nمن سرد نيابم كه مرا زاتش هجران * آتشكده گشته است دل ديده چو چرخشت « 2 »\r\nگردست به دل برنهم از سوختن دل * انگشت شود بيشك در دست من انگشت « 3 »\r\nاى روى تو چون باغ و همه باغ بنفشه * خواهم كه بنفشه چِنَم از زلف تو يك مُشت\r\nآنكس كه ترا گُشت ترا كشت و مرا زاد * و آنكس كه ترا زاد ترا زاد و مرا كشت « 4 » \r\nدقيقى در توصيف طبيعت و زيبايىهاى آن مهارت فراوان داشت ، در قطعه زير كه غزل‌وار سروده ، از مى و معشوق و تعيّشات دوران شباب ياد مىكند :\r\n برافكند اى صنم ابر بهشتى * زمين را خَلعَتِ ار ديبهشتى\r\nزمين برسان خون‌آلوده ديبا * هوا برسان نيل اندوده وشتى\r\nبه طعم نوش گشته چشمهء آب * به رنگ ديده‌ى آهوى دشتى\r\nبُتى بايد كنون خورشيد چهره * مهى كو دارد از خورشيد پشتى\r\nبتى رخسار او همرنگ ياقوت * مئى برگونه جامهء كنشتى \r\n\r\n\r\n","description":"","footnote":"\r\n( 1 ) . بديع الزمان فروزانفر : سخن سخنوران ، خوارزمى ، ص 29\r\n( 2 ) . چرخى كه با آن آب انگور گيرند\r\n( 3 ) . انغوزه ، صمغ\r\n( 4 ) . لغت‌نامه ، پيشين ، ص 70\r\n","page_name":" 126 ","page_number":126},
  {"content":"\r\n\r\n جهان طاوس گونه گشت و ديدار * به‌جايى نرمى و جايى درشتى\r\nبدان ماند كه گويى از مى و مشك * مثال دوست بر صحرا نوشتى\r\nز گل بوىِ گلاب آيد بدان‌سان * كه پندارى گُل اندر گِل سرشتى\r\nدقيقى چهار خصلت برگزيده‌ست * به گيتى از همه خوبى و زشتى\r\nلب ياقوت رنگ و ناله چنگ * مى خوش رنگ و دين زردهشتى \r\n\r\nفردوسى توسى\r\nابو القاسم فردوسى توسى در حدود سال 330 هجرى ( 934 - 935 ميلادى ) در توس متولد شده است ، از دوران كودكى فردوسى اطلاعى در دست نيست ، به حدس مىتوان گفت كه شاعر بزرگ ما در يك خانواده متوسط الحال نشو و نمايافته و پدر او توانسته است ، در شرايط آن روز فرزندش را به‌خوبى تحت تعليم و تربيت قرار دهد ، فردوسى به زبانهاى درى و عربى ، و پهلوى به خوبى آشنا بود ، و در 35 سالگى ، به بخارا و چند نقطهء ديگر مسافرت كرد ، و براى تكميل شاهنامهء ، ابو منصور و تهيه مدارك كافى ، مربوط به گذشتهء ملل ايران ، صرف وقت و بذل كوشش نمود و از اطلاعات دهقانان ، و فلكلورهاى زمان ، براى انجام مقصود والاى خود استفاده كرد و پس از گردآورى اسناد به نظم شاهنامه مشغول شد و با زنده‌كردن تاريخ و داستان‌هاى ملى ايران روح تازه‌يى به زبان و ادب فارسى بخشيد .\r\n\r\nمنظور فردوسى از نظم شاهنامه\r\nهنگامى كه فردوسى دست به اين كار بزرگ زد حكومت سامانيان در كمال قدرت بود ، اين شايعه كه فردوسى شاهنامه را به اشاره محمود غزنوى و به اميد شصت هزار دينار او به نظم آورده به هيچ‌وجه صحيح نيست ، زيراكه :\r\nفردوسى در آغاز شاهنامه تصريح مىكند كه چون از كار دقيقى و پرداختن او به نظم داستان‌هاى كهن و كشته‌شدنش آگاه مىشود ، خود درپى اين كار مىافتد ، ولى به‌علت آشفتگى محيط اجتماعى تا مدتى موضوع را پنهان نگاه مىداشته است :\r\n زمانه سراسر پر از جنگ بود * به جويندگان بر ، جهان تنك بود\r\nبرين گونه ، يكچند بگذاشتم * سخن را نهفته همى داشتم\r\nنديدم كسى كش سزاوار بود * بگفتار اين ، مر مرا يار بود \r\nسپس مىگويد يكى از دوستان شفيق و مهربان نامهء پهلوى ، يعنى اصل خداىنامه را نزد من آورد و مرا به تنظيم شاهنامه تشويق كرد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n به شهرم يكى مهربان دوست بود * تو گفتى كه با من به يك پوست بود\r\nمرا گفت خوب آمد اين راى تو * به نيكى خرامد مگر پاى تو\r\nنوشته من اين نامهء پهلوى * به نزد تو آرم مگر بغنوى\r\nگشاده زبان و جوانيت هست * سخن گفتن پهلوانيت هست\r\nشو اين نامه خسروان بازگوى * بدين‌جوى نزد مهان آبروى \r\nبزرگزادهء ديگرى چون از نيّت عالى فردوسى باخبر مىشود ، با جان و دل به يارى او برمىخيزد :\r\n مرا گفت ، كز من چه آيد همى * كه جانت سخن برگرايد همى\r\nبه چيزى كه باشد مرا دسترس * بكوشم ، نيازت نيارم به كس \r\nعلاوه‌براين رادمردانى چون « حيى قتيب » و على ديلم بودلف و ابو العباس فضل بن احمد اسفرانيى وزير سلطان محمود به اهميت كار عظيم فردوسى پىبردند و در حد امكان به استاد توس كمك كردند ، چنان كه شاعر در ابيات زير به معرفى و ستايش آنان پرداخته است :\r\n حُيىّ قُتَيب است از آزادگان * كه از من نخواهد سُخن رايگان\r\nنِيَم آگه از اصل و فرع خراج * همى غلطم اندر ميان دواج « 1 »\r\nاز اين نامه از نامداران شهر * على ديلم بُودُلَف راست بهر\r\nاز اويم خور و پوشش و سيم و زر * از او يافتم جُنبش و پاى و پر \r\nاز بركت تشويق مادى اين بزرگان ، فردوسى توانست عمر گرانمايه را در راه انجام اين آرزوى ملى صرف كند ، ولى متاسفانه گروهى ديگر از رجال و آزادگان آن عصر ، بدون اينكه كمكى مادى يا معنوى به استاد بكنند ، در صدد بهره‌بردارى از كار دشوار و سنگين او برآمدند و از آثار و اشعار او به رايگان رونويسهايى تهيّه ، و با احسنت‌هاى خشك و خالى ، روح شاعر را آزرده مىكردند :\r\n بزرگانِ با دانش ، آزادگان * نبشتند يكسر همه رايگان\r\nجز احسنت از ايشان نَبُد بهره‌ام * بِكَفت « 2 » اندر احسنتشان زهرام \r\nپس از آنكه قسمت مهمى از شاهنامه گفته مىشود ، محمود به پادشاهى مىرسد ، فردوسى شاهنامه را به نام او مىكند و به نزد او مىبرد . در سال 371 نظم شاهنامه آغاز گرديد و سى و پنجسال طول كشيد ، به اين حساب شاهنامه در سال 406 به پايان رسيده\r\n\r\n\r\n","description":"","footnote":"\r\n( 1 ) . دواج يعنى لحاف\r\n( 2 ) . بكفت : تركيد و باز شد ( يعنى سخت ناراحت شدم )\r\n","page_name":" 128 ","page_number":128},
  {"content":"\r\n\r\nاست .\r\n كنون عمر نزديك هشتاد شد * اميدم به يكباره بر باد شد\r\nسَر آمد كنون قصه يزدگرد * به ماه سپندارمذ ، روز ارد « 1 »\r\nزِ هجرت شده پنج ، هشتاد بار * كه گفتم من اين نامهء شاهوار \r\n. . . حالا باتوجه به اينكه سلطان محمود در سال 389 به پادشاهى نشسته است به خوبى روشن مىگردد كه فردوسى تقريبا 18 سال پيش از سلطنت محمود به نظم شاهنامه آغاز كرده و انگيزه‌يى جز زر و سيم وى داشته است .\r\nنلدكه « 2 » در تأييد اين مطلب مىگويد : الف : « نمىتوان گفت او ( محمود ) در حقيقت قوهء فهم و ادراك افكار شاعرانه را داشته است .\r\nب : حماسهء ملى ايران مخالف منافع ترك‌ها بود كه رو به قدرت بودند و شاهنامه كه عبارت از مدح و تمجيد كيش كهن ايران است منافى بامرام و عقيده محمود متعصب بود .\r\nسعيد نفيسى نيز در مقاله‌يى كه در شمارهء پنجم سال چهارم مجلهء پيام نو دربارهء فردوسى نوشته بود ، بند الف را تأييد كرده و در اين باره توضيح بيشترى داده است :\r\n« فردوسى طرفدار شعوبيه « 3 » و به اقرب احتمال شيعه و به نزديك‌ترين حدس اسمعيلى بود ، و از طرف ديگر مىدانيم كه محمود حنفى بسيار متعصب بود . . و محال است با كسى مانند فردوسى ، كمترين رابطهء معنوى داشته باشد ، چنان كه مىدانيم در صدد آزار ابن سينا و ابو ريحان بيرونى كه نه‌تنها بزرگترين دانشمندان زمان او بوده‌اند بلكه از بزرگترين علماى ايران و اسلام به شمار مىروند ، برآمده و هردو را دنبال كرده و ايشان از دست سلطان محمود از اين شهر به آن شهر مىگريخته‌اند ، زيراكه اتفاقا ابن سينا و ابو ريحان هم ، اسمعيلى و هواخواه شعوبيه بوده‌اند . . »\r\nپس نتيجه مىگيريم كه فردوسى نظم شاهنامه را به‌خاطر يك هدف مقدس يعنى زنده‌كردن زبان و داستان‌هاى ملى ايران و حفظ و استقلال كشور آغاز كرده و به پايان رسانيده است .\r\n بسى رنج بردم بدين‌سال سى * عجم زنده كردم بدين‌پارسى\r\nپى افكندم از نظم كاخى بلند * كه از باد و باران نيايد گزند \r\n\r\n\r\n","description":"","footnote":"\r\n( 1 ) . ارد به معنى بيست و پنجم هرماه است\r\n( 2 ) .  Noeldeke \r\n( 3 ) . شعب بمعنى قبيله و ملت و از نظر تاريخى « شعوبيّه » به ايرانيانى اطلاق مىشود كه طرفدار جدى استقلال و آزادى ايران بودند .\r\n","page_name":" 129 ","page_number":129},
  {"content":"\r\n\r\nوقتىكه فردوسى از زبان رستم پورهرمزد شاه از شكست ايرانيان ياد مىكند ، دلدادگى او به ايران و تنفر وى از تعصبات مذهبى و نفرت فراوانش از ستمگران اجنبى به خوبى آشكار مىشود . . . همچنين در نامه‌يى كه از زبان رستم پورهرمزد شاه نوشته در وصف تازيان مطالبى مىگويد ، كه چون ضمن ذكر وقايع تاريخى اين ايام در جلد دوم تاريخ اجتماعى ايران نقل شده از تكرار آن خوددارى مىكنيم . »\r\nسپس فردوسى از نامهء سعد وقاص به شهريار ايران ياد مىكند :\r\n سر نامه بنوشت نام خداى * محمد رسولش به حق رهنماى\r\nز جنى سخن گفت وز آدمى * ز گفتار پيغمبر هاشمى\r\nز توحيد و قرآن و وعد و وعيد * ز تهديد و از رسمهاى جديد\r\nز قطران و از آتش و زمهرير * ز فردوس و جوى مى و جوى شير\r\nز كافور و از مشك و ماء معين * ز شهد بهشت و مى انگبين\r\n. . . كه گر شاه بپذيرد اين دين راست * دو عالم به شادى و شاهى و راست\r\nشفيع گناهش محمد بود * تنش چون گلاب مُصعد بود\r\nهمه تخت و تاج و همه جشن‌وسور * نيرزد به ديدار يك موى حور \r\nبطوريكه از فحواى اين اشعار برمىآيد و چنان‌كه نلدكه مستشرق شهير متذكر شده ، فردوسى تعصب مذهبى نداشته ، در افسانه‌يى كه از مأخذ اسلامى اقتباس شده و راجع به زيارت اسكندر از كعبه است اظهار مىكند كه خداى زمين و زمان احتياج به‌جا و مكان ندارد . . . مىگويد كه براى پيشينيان ما « آتش » فقط براى تعيين سمت نيايش بود ، همانطور كه براى عرب‌ها « سنگ » سمت پرستش است . »\r\n خداى جهان را نباشد نياز * به‌جاى خور و خواب و آرام و ناز \r\nبسيارى از شعرا ، مانند نظامى خواسته‌اند از فردوسى تقليد كنند ولى چون آثارشان بر پايه داستان‌هاى ملى استوار نبوده ، مقبول طبع مردم نيفتاده است ، سعدى با تمام مقامى كه در شعر و ادبيات فارسى دارد ، وقتىكه خواست در ميدان حماسه ، هنرنمائى كند به ناتوانى و شكست خود اعتراف كرد و گفت :\r\n بسى زيب فكرت همى سوختم * چراغ بلاغت بيافروختم\r\nپراكنده گويى حديثم شنيد * جز احسنت گويى طريقى نديد\r\nكه فكرش بلند است ورايش بلند * ولى در ره زهد و طامات و پند\r\nنه درخشت و كوپال و گرز و گران * كه اين شيوه ختم است بر ديگران \r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nشاهنامه قبل از فردوسى\r\nبطورىكه اشاره شد ، از جمله كسانىكه پس از استقرار حكومت اعراب ، براى احياء تاريخ ايران قدم برداشته‌اند ، عبد إله بن المقفع ( مقتول در حدود 142 هجرى ) يكى از فضلا و دانشمندان بنام ايران است ، اين ايرانى پاك‌نهاد تاريخ پادشاهان ايران را كه خداى نامه نام داشته از پهلوى به عربى ترجمه كرد . ( بايد دانست كه خداىنامه به معنى شاهنامه است زيرا يكى از معانى كلمه خداى « پادشاه » بود چنان كه ملوك بخارا را ( بخارا خداه مىگفتند ) ترجمه ابن مقفع كه بدبختانه از بين رفته است نزد مؤلفين عرب به خداينامه يا سير الملوك معروف بوده است ، غير از ابن المقفع عده‌يى ديگر به تأليف كتبى در تاريخ پادشاهان ايران به عربى همت گماشتند كه از آن جمله اثرى در دست نيست ، ولى مندرجات آنها كمابيش در آثار محققين متأخر نظير تاريخ طبرى و كتاب البدء و التاريخ مقدسى و ديگر كتب منعكس است ، در همان ايام كه عده‌يى از ايرانيان به اقتضاى اوضاع اجتماعى آن روز قلم در دست گرفته و سرگذشت نياكان خود را به عربى تنظيم مىكردند ، جمعى ديگر از نياكان ما كه اكثرا از شعوبيه و هواخواه استقلال ادبى و آزادى سياسى ملت ايران بودند مجموعه‌هائى در اين زمينه‌ها به نظم يا نثر فارسى تدوين كردند از قبيل شاهنامه ابو المويّد بلخى و منظومه مسعودى مروزى و شاهنامه‌يى كه به فرمان ابو منصور بن عبد الرزاق طوسى در اواسط قرن چهارم به نثر فارسى تنظيم شده است ، به ظن قوى ، فردوسى طوسى همين شاهنامه را از نثر به نظم درآورده است ، پس از پايان شاهنامهء فردوسى و انتشار اين حماسه گرانبهاى ملى ، طولى نكشيد كه اين شاهكار ادبى و هنرى جاى شاهنامه‌هاى منثور را گرفت و هنر دوستان و ارباب ذوق بجاى گردآورى شاهنامه‌هاى متفرقه به استنساخ شاهنامه فردوسى همت گماشتند ، به‌طورىكه كم‌كم تعداد شاهنامه‌هاى نثر ، رو به نقصان نهاد و نسخ آن كمياب شد تا جائى كه امروز از آن جمله جز مقدمه شاهنامه ابو منصورى اثرى ديگر برجاى نيست .\r\nدر ميان نسخ خطى قديم شاهنامه ، بعضى اصلا مقدمه و ديباچه ندارد و از نخستين صفحه ، شاهنامه فردوسى شروع مىشود ، برخى ديگر داراى مقدمه مختصرى است و بعضى ديگر مقدمه نثر مبسوطى دارند كه معروفست به مقدمهء جديد شاهنامه يا مقدمهء بايسنغرى ( كه ظاهرا در حدود سال 837 به فرمان بايسنغر بن شاهرخ بن امير تيمور گوركان به رشته تحرير درآمده است .\r\nغير از اين دو مقدمه ، بعضى از شاهنامه‌ها مقدمهء ثالثى دارند كه ظاهرا از لحاظ قدمت حد وسط بين اين‌دو مقدمه است .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nآغاز كار شاهنامه\r\nابو منصور معمّرى ، وزير ابو منصور محمد بن عبد الرزاق ، سپهسالار خراسان بود در آن ايام انديشهء احياى تاريخ ايران در بين ايرانيانى كه به استقلال كشور دلبستگى داشتند سخت رواج داشت ، به همين مناسبت سپهسالار خراسان گروهى از دانندگان تاريخ ايران كهن را براى تاليف شاهنامه گرد آورد و ابو منصور معمرى را به سرپرستى آنان برگزيد و او كار تدوين آن كتاب را در سال 346 هجرى ( 957 ميلادى ) به اتمام رسانيد و مقدمه‌اى بر آن نوشت كه در ميان آثار منثور فارسى از همه قديم‌تر است كلمات عربى آن بسيار نادر و شيوهء نگارش آن از بسيارى جهات به شيوهء نثر پهلوى نزديك است .\r\nدر مقدمه بنياد كار شاهنامه چنين آمده است كه مأمون پسر هارون الرشيد ، يك روز با مهتران نشسته بود ، گفت : مردم بايد تا در اين جهانند بكوشند تا از خود يادگارى بگذارند . عبد الله پسر مقفع كه دبير او بود گفت : كه از كسرى انوشيروان چيزى مانده است كه از هيچ پادشاه نمانده است ؛ مأمون پرسيد : چه مانده ؟ گفت : نامه‌اى از هندوستان بياورد و برزويه طبيب آن را از زبان هندى به پهلوى بگردانيد و با اين كار خير ، نام او در جهان زنده ماند ، مامون آن نامه بخواست و به دبير خود دستور داد تا از زبان پهلوى به زبان تازى بگرداند ؛ چون نصر بن احمد ، اين سخن بشنيد ، شادمان شد و بلعمى وزير خويش را بر آن داشت تا آن كتاب نفيس را از زبان تازى به پارسى برگردانيد و از رودكى شاعر نيز خواست تا به نظم آن همت گمارد و با اين تدبير كليله و دمنه به‌دست خرد و بزرگ افتاد ، پس از آن نقاشان چينى تصاويرى برآن افزودند ، تا مردم بيشتر به خواندن و ديدن آن مايل شوند اينكه توضيح مطلب :\r\nابو منصور سپهسالار خراسان ، مردى بود جاه‌طلب و بزرگ‌منش ، چون كار كليله و دمنه و نشان شاه خراسان بشنيد ، به دستيارى ابو منصور معمرى ، خداوندان كتب و دهقانان و فرزانگان را از شهرهاى بزرگ فراخواند و به گردآوردن اين نامه‌هاى شاهان و زندگانى هريكى ، از دادوبيداد و آشوب و جنگ و آيين و رسوم از كى نخستين « مراد كيومرث ، اولين شاه ايران است » كه آيين مردى آورد ، تا يزدگرد شهريار ، كه آخر ملوك عجم بود . و اين را شاهنامه نام نهادند ، تا خداوندان دانش‌اندران نگرند و فرهنگ شاهان و مهتران و فرزانگان و كاروساز پادشاهى و آيين‌هاى نيكو و داد و داورى و راندن كار ، و سپاه آراستن و رزم كردن و شهر گشادن و كين خواستن و شبيخون كردن و آزرم داشتن و خواستارى كردن ، اين‌همه را بدين نامه اندر بياورد و اين كار پرارج در محرم سال 346 از هجرت\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nجامهء عمل پوشيد . » « 1 »\r\nسامانيان ، چنان كه اشارت رفت در احياء زبان و ادبيات فارسى نقش مهمى داشتند .\r\nابو المؤيد بلخى صاحب شاهنامه و گرشاسبنامه و عجايب البلدان يكى از تربيت يافتگان آن دولت است ، شاهنامه ابو منصورى و شاهنامه منظوم مسعودى نيز يكى از مآثر سامانى است ، چنان كه منظومهء ديگر كه شاهنامه فردوسى است بايد يكى از آثار شعرى آن عهد شمرده شود ، نه على المشهور از آثار غزنوى . . . » « 2 »\r\nبطور كلى تاريخ ادبى و اجتماعى ايران از عهد طاهريان تا پايان حكومت سامانيان يكى از پرهيجانترين ادوار تاريخى مردم ايران زمين است ، در اين عهد مردم شهرنشين و دهقان‌زادگان كه با فرهنگ و تمدن ديرين ايران آشنا بودند ، بيش از ديگر طبقات جامعه به بقاء و حفظ استقلال و مآثر و افتخارات گذشتهء ايران دلبستگى داشتند ، پس از گذشت دو قرن به تلاش و تكاپو افتادند و در صدد زنده كردن استقلال سياسى و ادبى ايران برآمدند ، براى حصول و تحقق اين آرزو شعوبيّه يا ملىگرايان ، كليّهء آثار و نوشته‌هاى تاريخى ، ادبى و اجتماعى ، كه پس از حملهء تازيان در گوشه و كنار مملكت از دستبرد دشمنان محفوظ مانده بود گرد آوردند و در صدد تنظيم و تاليف تواريخ و شاهنامه‌ها برآمدند ، تا ضمن احياى زبان و استقلال سياسى ايران ، ارتباط خود را با دنياى اسلام و ادبيات عرب حفظ كنند . ايرانيان آن دوران به فراست دريافتند كه براى بقاى مليّت و آزادى خويش بايد « مذهب اسلام » را از « حكومت جابرانه عرب » و دستگاه خلافت اموى و عبّاسى كاملا جدا كنند .\r\nاسلام را به طوع و رغبت بپذيرند ، ولى به حكومت و فرمانروايى ظالمانهء اعراب ، تن ندهند ، بنابراين تلاش مردانى چون دقيقى و فردوسى طوسى در راه احياى تاريخ حماسى ايران تا حّدى انگيزه سياسى نيز داشت .\r\nبه‌نظر دكتر زرين‌كوب : اگر دنياى شاهنامه بر يك روج فلسفى استوار است ، آن روح فلسفى روح ملّى ، روح مردم ميانه حال شهرى است ، نه روح موبدان ، روح تعليم زرتشتى است ، تسامحى كه در مجموع شاهنامه نسبت به مساله دين وجود دارد امريست كه ارتباط با طرز فكر طبقات متوسط شهرى دارد و نمىتواند به‌طرز فكر وارثان كرتيروتنسر و ابرسام هماهنگ باشد ، حتى فكر زروانى كه نوعى رنگ جبر و تسليم اعتدال آميز را در وجود تعدادى از قهرمانان شاهنامه نشان مىدهد ، انعكاس طرز فكر همين\r\n\r\n\r\n","description":"","footnote":"\r\n( 1 ) . بيست مقاله قزوينى ، چاپ تهران ، 1313 شمسى ، ص 20 تا 30 ( به اختصار )\r\n( 2 ) . سبك‌شناسى ، پيشين ، ص 145 به بعد\r\n","page_name":" 133 ","page_number":133},
  {"content":"\r\n\r\nطبقات شهريست كه در ثنويت آئين رسمى موبدان ، رضايت خاطر نمىيافته‌اند .\r\nجوهر واقعى اين روح ملى ، كه طبقات مختلف را در داخل جامعه و اقوام مختلف را در خارج آن ، در حال تعادل مىخواسته است عبارت بوده است از عدالت و صلح ، حتى اوليّن حكومت اساطيرى شاهنامه كه در آن كيومرثه تا حدى يادآور وجود « ديوكس » تاريخى است ، نوعى داور ، و ميانجى بوده است ، براى تامين صلح و داد ، تمام تلاش پهلوانان هم ، كه قدرت و شكوه آنها گه‌گاه وجود فرمانروايان وقت را هم در سايه مىافكند ، در واقع هدفى ديگر جز همين ندارد و از همين روست كه مسئوليت كاوه در وجود رستم نيز انعكاس مىيابد و تكرار - در ترسيم سيماى اين پهلوانان ، فردوسى ، بىشك بادقت و وسواس يك مورخ ، از روايات ملى الهام گرفته است ، امّا هيچ‌شك نيست كه اين كار شاعر ، تا حد زيادى نيز پاسخگوى نيازى بوده است كه در آن دوران آشوب و فساد ، قوم ايرانى در دنبال نهضت‌هاى ناكام امثال سنباد ، استاسيس ، ابو مسلم ، مازيار و بابك به زنده نگهداشتن روح ملى خويش داشته است ، در مقابل تركان و اعراب .\r\nتفاوت حماسهء ملى ايران با هر حماسهء ديگر در واقع در همين حيات و تحّرك آن است و ارتباط آن با آرمان‌هاى طبقات جوياى صلح و عدالت - اين يك نوع حماسه داد و قانون است ، حماسه مقاومت بىتزلزل در مقابل هرچه اهريمنى است ، هرچه تعلق دارد به انيران ، حماسه ايران كوشش و تقلايى براى دست يافتن به راههاى بازرگانى شرق و غرب نيست ، حماسه يك قوم است براى دفاع از هستى خويش ، براى مقاومت در مقابل وحشيگرى و تجاوزگرى ، براى مقاومت در برابر دنيائى كه بر ضد تمام هستى مجهز شده است ، همين نكته است كه بر اين اثر عظيم فردوسى ارزش جهانى و انسانى پايدار مىدهد . . . » « 1 »\r\nنبرد انسان كامل در شاهنامه و در مثنوى مولانا : به‌نظر دكتر اسلامى ندوشن : « در شاهنامه وصول به انسانيت سترك از طريق نبرد با ناحق و ناروا ، درآويختن با ديو و ديوسار نيز از طريق ايثار و جانبازى و داد و دهش و پاىبند بودن به « نام » ميسّر مىگردد ، و نمونه‌هاى بارز اين انسانيّت ، رستم و سياوش هستند و البته ساير شاهان و پهلوانان نيكوكار نيز كم‌وبيش از آن بهره دارند .\r\nدر مثنوى ، همه اينهاست ، منتها نبرد صورت ديگرى مىيابد ، ما ديگر از دنياى يك دست و روشن شاهنامه كه در آن صفها مشخص بودند و يك جبهه خوبى و يك جبهه بدى\r\n\r\n\r\n","description":"","footnote":"\r\n( 1 ) . عبد الحسين زرين‌كوب : نه شرقى ، نه غربى ، انسانى ، ص 173 به بعد .\r\n","page_name":" 134 ","page_number":134},
  {"content":"\r\n\r\nبود ، قرنها دور شده‌ايم .\r\nدر شاهنامه ، جنگ ، جنگ بازوهاست و جواب دشمن در ميدان نبرد داده مىشود ، تنها مهم اين است كه شخص معتقد شود كه در صف حق و نيكى شمشير مىزند ، در مثنوى ميدان وسيعتر شده است ، پيش از آنكه كسى در كارزار با دشمن روبرو شود از خود مىپرسد : خود من چه كسم ؟ و اصولا چرا جنگ بايد باشد ؟ و اين مرزها و اختلافهاى نژادى و قومى و عقيدتى چيست ؟ به اين ترتيب مىبينيم كه در اينجا صفها جابجا شده‌اند ؛ جنگ در درجهء اول ، جنگ درون و جنگ خانگى است پاى دشمنى بسى سهمناكتر از ضحاك و افراسياب و گرسيوز در ميان است و آن « نفس » خود انسان است از اينجاست كه پيكار بايد شروع شود .\r\nدنياى مثنوى ، دنياى وحدت است نه افتراق و كشاكش ، هرجا بيگانگى باشد در روح است ، زبان و مليّت ، هرچه هست گوباش .\r\n اى بسا هندو و ترك همزبان * واى بسا دو ترك ، چون بيگانگان « 1 » \r\nراجع به جنبش و رستاخيز مردم متوسط و ميانه حال ايران براى احياى حيات سياسى و ادبى و زنده‌كردن استقلال ايران به‌عنوان يك كشور مقتدر خاورميانه ، صاحبنظران عقايد گوناگونى ابراز كرده‌اند به‌نظر مجتبى مينوى : در مدت دو قرن ابتداى اسلام همه‌چيز مردم ايران كم‌كم عربى شده بود ، دين عربى بود ، حكومت در دست عرب بود ، زبان رسمى و ادارى مملكت زبان عربى بود ، سياست عربى بود ، قصه و شعر و ادبيات همگى عربى بود ، مردم كم‌كم فراموش كردند كه ادبياتى داشته‌اند ، قصصى داشته‌اند ، تمدن و فرهنگى داشته‌اند ، اما بعد از اين دويست سال ، كم‌كم توجهى به نژاد و مليت پيدا شد ؛ مليت مطابق مفهوم خودشان نه برطبق مفهوم جديد كلمه ، كلمات زيادى از زبان عربى داخل زبان فارسى شده بود و مىشد ؛ و لغات دو زبان بهم مىآميخت ، خواه صحيح خواه به لهجه عجمى ، كلمات عربى را تلفظ مىكردند و گاهى معنى آنها را تغيير مىدادند ، در ميان طبقهء فهميده‌تر ، مردمى يافت مىشدند كه هردو زبان را مىدانستند هم عربى را و هم فارسى جديد را ، شروع كردند به اين زبان فرس جديد شعر گفتن و كتاب نوشتن و كتاب از عربى ترجمه كردن .\r\nاز داستانهاى قديم ، داستانهاى متعلق به ماقبل اسلام مقدارى در ميان مردم هنوز بوده ، چه دهقانها و چه مؤبدها و هيربدها و ساير كسانى كه هنوز با فرهنگ و قوانين و\r\n\r\n\r\n","description":"","footnote":"\r\n( 1 ) . نقل از « حماسه انسان كامل در مثنوى مولانا » نوشتهء دكتر اسلامى ندوشن ، مجله نگين ، شماره 106\r\n","page_name":" 135 ","page_number":135},
  {"content":"\r\n\r\nآئينهاى قديم ايران و دين زردشتى كار داشتند كتابهاى تاريخى و كتابهاى دينى را نگاه داشته بودند ، و داستانهاى حماسى گرشاسب و رستم و گشتاسب و اسفنديار و امثال آنها را هنوز مىدانستند و مىگفتند ، نوحهء مغان بر ياد سياووشى كه در تاريخ بخارا ياد شده است ، و سرود كركوى كه در تاريخ سيستان آمده است و داستانهاى دينى مربوط به عهد زرتشت و قصص عاشقانه منيژه و بيژن و ويس و رامين و خسرو و شيرين و بهرام چوبين و غيره هنوز به‌كلى از ميان نرفته بود ، قصه‌خوانها ، و داستان‌سراهايى بودند كه اين حكايتها را براى مردم نقل مىكردند .\r\nنويسندگان سيرت پيغمبر اسلام ( ص ) حكايت كرده‌اند كه : مردى عرب ، بنام نصر بن حارث در حيره ، حكايت رستم و اسفنديار و قصه‌هاى ديگر ايرانى را ياد گرفته بود و به مكه رفته بود و هروقت پيغمبر از قصص انبياى بنى اسرائيل و اقوام قديم چيزى براى مردم مىگفت ، اين مرد در گوشه‌اى از گوشه‌هاى بتخانه مكه ، مردم را دور خود جمع مىكرد و برايشان قصه‌هاى ايران را مىگفت . . . كارهاى قهرمانى ، مورد ستايش همه اقوام بوده و هست پس طبيعى است كه در موقع اين نهضت فرس جديد در اين قرن سوم هجرى كه جابجا حكومت‌هاى مستقل و نيمه مستقل ايرانى تاسيس مىشد و احساسات ملى روزبروز شديد مىشد ، تا كتبى نوشته شود و مردم به ياد پهلوانان و پادشاهان قديم خود بيفتند . . . دوره ، دوره‌اى بود كه انسان مىتوانست سه نوع مردم تشخيص بدهد . . .\r\nدسته‌اى بودند بسيار دين‌دار و مسلمان ، كه حتى يادكردن از هرچيز مربوط به ماقبل اسلام ايران را بد مىدانستند و شعر گفتن دربارهء ايرانيان قديم و اقامه جشن نوروز و مهرگان و سده را مخالف دين مىشمردند ، اين را مىگفتند : « رسم گبرگان » را زنده كردن ، در بعضى كتب ، من جمله كتابهايى كه غزالى طوسى نوشته است ، از اين قبيل نكات هست ، اينكه گفته‌اند پس از مرگ فردوسى يكى از مقامات روحانى ( شيخ ابو القاسم گرگانى ) غوغا كرد و نگذاشت نعش فردوسى را در قبرستان مسلمانان دفن كنند شايد اصل نداشته باشد ، ولى كاملا ممكن است ، و با اوضاع و احوال آن زمان مىسازد . . . در طرف مقابل اينها ، دسته ديگرى بودند ، در نهايت درجهء وطن‌پرستى شديد افراطى ؛ و علاقه داشتند به اينكه نژاد خودشان و عرق خودشان را بالا ببرند و هر چيزى را كه عربى و مربوط به عرب باشد پست بشمارند و تحقير كنند اينها را شعوبيّه مىناميدند و عدهء ايشان بسيار زياد نبود ، اكثر مردم از آن دسته سوم ، دسته بينابينى بودند ، نه خيلى برضد عرب و نه خيلى طرفدار شديد ايران قديم ، هردو را دوست مىداشتند و با هردو سر صلح داشتند . . . در اين زمان بود كه اين جوان ( فردوسى طوسى ) درصدد برآمد كه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nداستانهاى پهلوانى و حماسى ايران را به نظم آورد . . . » « 1 »\r\nدر ميان پژوهندگان و محققينى كه به نقدوبررسى شاهنامه همت گماشته‌اند ، شادروان محمد على فروغى ، بيشتر به تعاليم اخلاقى ، پند و اندرزها و روح عدالت‌خواهى و دادگسترى شاعر عنايت كرده و گزيده‌يى از تعليمات اجتماعى او را گرد آورده است :\r\nبه‌نظر فروغى : « از خصايص فردوسى پاكى زبان و عفت اوست ، در تمام شاهنامه يك لفظ يا يك عبارت مستهجن ديده نمىشود ، و پيداست كه فردودسى بر خلاف غالب شعراى ما ، از آلوده كردن خود به هزليّات و قبايح احتراز داشته است ، و هرجا كه به مقتضاى داستانسرايى مطلب شرم‌آميزى مىبايست نقل كند بهترين و لطيف‌ترين عبارات را براى آن يافته است . چنان كه در داستان ضحاك آنجا كه مىخواهد بگويد پسرى كه به كشتن پدر راضى شود حرامزاده است اين قسم مىسرايد :\r\n به خون پدر گَشت هم داستان * ز دانا شنيدستم اين داستان\r\nكه فرزند بَد گَر بُوَد نره شير * به خون پدر هم نباشد دلير\r\nمگر در نهانى سخن ديگر است * پژوهنده را راز با مادر است \r\nدر داستان عشق‌بازى زال بارودابه آنجا كه عاشق و معشوق به ديدار يكديگر رسيده‌اند مىفرمايد :\r\n همى بود ، بوس و كنار و نبيد * مگر شير كو گور را نشكريد \r\nعفت‌طلبى فردوسى به‌اندازه‌ايست كه در قضايايى هم كه به اقتضاى طبيعت بشرى بىاختيار واقع مىشود رضا نمىدهد كه پهلوانان او مغلوب نفس شده و از حدود مشروع تجاوز كرده باشند . چنان كه در قضيهء تهمينه كه در دل شب درحاليكه رستم خوابست به بالين او مىرود و وجود خود را تسليم او مىكند ، با آنكه رستم مسافر بوده و يك شب بيشتر آنجا اقامت نداشته ، واجب مىداند كه موبدى حاضر شود و از پدر تهمينه اجازهء مزاوجت او را با رستم بگيرد و در نتيجه ، همان شبانه :\r\n بدان پهلوان داد او دخت خويش * بدان‌سان كه بوده است آئين و كيش\r\nچو بسپرد دختر بدان پهلوان * همه شاد گشتند پير و جوان\r\nبه شادى همه جان برافشاندند * بر آن پهلوان آفرين خواندند\r\nكه اين ماه نو ، بر تو فرخنده باد * سر بدسگالانِ تو كَنده باد\r\nچو انباز او گشت با او براز * ببود آن شب تيره تا ديرباز \r\n\r\n\r\n","description":"","footnote":"\r\n( 1 ) . مجتبى مينوى : نقد حال « فردوسى و مقام او » از ص 114 به بعد ( به اختصار )\r\n","page_name":" 137 ","page_number":137},
  {"content":"\r\n\r\nو همان شب نطفهء سهراب منعقد شد ، و مقصود از اين پيرايه‌ها اينست كه قضيه با موافقت پدر دختر و با اطلاع عامه و موافق دين و آئين واقع شده باشد تا دامن پاك رستم پهلوان ملى ايران ، به فسق‌آلود نبوده و سهراب كه يكى از اشخاص محبوب شاهنامه است از مادر ناپاك بوجود نيامده باشد .\r\nكليّة فردوسى مردى است به غايت اخلاقى ، با نظر بلند و قلب رقيق و حسّ لطيف و ذوق سليم و طبع حكيم ، همواره از قضايا تنبّه حاصل مىكند و خواننده را متوجه مىسازد كه كار بد نتيجهء بد مىدهد و راه كج انسان را به مقصد نمىرساند .\r\n مكن بد كه بينى به فرجام بد * ز بد گردد اندر جهان نام بد\r\nنگيرد ترا دست جز نيكوى * گر از مرد دانا سخن بشنوى\r\nهر آن‌كس كه انديشهء بد كند * به فرجام بد با تن خود كند\r\nاگر نيك باشى بماندت نام * به تخت كئى بر ، بوى شادكام\r\nوگر بد كنى جز بدى نَدرَوى * شبى در جهان شادمان نغنوى\r\nجهان را نبايد سپردن به بد * كه بر بد كنش بىگمان بد رسد \r\nپند و اندرزهايى كه در هر مورد چه از جانب خود چه از قول ديگران راجع به خدا ترسى و دادجويى و عدالت‌گسترى به سلاطين و بزرگان مىدهد در كتابى مثل شاهنامه كه اساسا سخن را روى با پادشاهان است ، امرى طبيعى است ، و فراوان بودن اين قبيل اشعار هم مايهء تعجب نيست .\r\n چه گفت آن سخنگوى با ترس و هوش ؟ * چو خسرو شدى ، بندگى را بكوش\r\nبه يزدان هر آن‌كس كه شد ناسپاس * به دلش اندر آيد ز هرسو هراس\r\nاگر داد دادن بود كار تو * بيفزايد اى شاه مقدارِ تو\r\nنگر تا نيارى به بيداد دست * نگردانى ايوانِ آباد پست\r\nچنين گفت نوشيروان قباد * كه چون شاه را سر بپيچد ز داد\r\nكند چرخ ، منشور او را سياه * ستاره نخواند ورا نيز شاه\r\nستم نامهء عزل شاهان بود * چو دودِ دلِ بيگناهان بود \r\nهيچ‌كس به‌اندازهء فردوسى معتقد به عقل و دانش نبوده و تشويق به كسب علم و هنر ننموده است . آغاز سخنش به اين مصراع است : به نام خداوند جان و خرد بلافاصله بعد از فراغت از توحيد به ستايش عقل مىپردازد و مىگويد :\r\n خِرَد افسر شهرياران بود * خرد زيور نامداران بود . . .\r\nكَسى كو خرد را ندارد ز پيش * دلش گردد از كردهء خويش ريش \r\n\r\n","description":"","footnote":"","page_name":" 138 ","page_number":138},
  {"content":"\r\n\r\n توانا بود هركه دانا بود * به دانش دل پير برنا بود\r\nبه رنج اندر آرى تنت را رواست * كه خود رنج بردن به دانش ، سزاست \r\nو جاى ديگر فرمايد :\r\n بياموز و بشنو ز هر دانشى * بيابى ز هر دانشى رامشى\r\nز خورد و ز بخشش مياساى هيچ * همه دانش و داد دادن بسيج\r\nدگر با خردمند مردم نشين * كه نادان نباشد بر آئين و دين\r\nكه دانا ترا دشمن جان بود * به از دوست مردى كه نادان بود \r\nو نيز فرمايد :\r\n هنرمند با مردم بىهنر * به فرجام هم خاك دارد به سر\r\nو ليكن از آموختن چاره نيست * كه گويد كه دانا و نادان يكيست ؟ \r\nو از اين قبيل چند صد بلكه چند هزار بيت است ، و از هرگونه حقايق و معارف و احساسات لطيف و نكات دقيق هرچه بخواهى در شاهنامه فراوان است از مذمت دروغ ، و محسنات راستى ، و لزوم حفظ قول و وفاى عهد و مشاورهء با دانايان و بردبارى و حزم و احتياط و متانت ، و قبح خشم و رشك و حسد و حرص و طمع و شتابزدگى و عجله و سبكسرى و فضيلت قناعت و خرسندى و بذل و بخشش و دستگيرى فقرا و ترغيب به كسب نام نيك و آبرومندى و عفو و اغماض و سپاسدارى و رعايت حق نعمت ، و احتراز از ننگ و عيب و جنگ و جدال و خونريزى غير لازم و افراط و تفريط ، و لزوم ميانه‌روى و اعتدال و رحمت آوردن بر اسير و بنده و عاجز ، و عيب غرور و خودخواهى ، و دستورهاى عملى بسيار ، كه اگر بخواهم براى يك‌يك از آنها شاهد بياورم از وعدهء اختصار در كلام كه داده‌ام تخلف خواهم نمود ، اگرچه مطلب بلند است و هرقدر سعى مىكنم كه سخن كوتاه شود ميسّر نمىگردد . خلاصه ، طبع حكيمانهء فردوسى چنان پرمايه و حساس بوده كه در هرمورد بىاختيار تراوش مىكند . چون مىخواهد از كسى مدح و وصف كند مىگويد :\r\n جهان را چو باران ببايستگى * روان را چو دانش بشايستگى \r\nوقتىكه مىخواهد كسى را دعا كند اگر مرد است مىگويد :\r\n كه بيدار دل پهلوان شاد باد * روانش پرستندهء داد باد \r\nاگر زن است مىفرمايد :\r\n سيه نرگسانت پر از شرم باد * رُخانت هميشه پر آزرم باد \r\nهروقت بليّه و مصيبتى عارض مىشود و مخصوصا هرجا كه مرگ كسى فرا مىرسد تخلف نمىكند از اينكه بىوفايى روزگار و فانىبودن انسان را متذكر شود و عبرت\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nگيرد . فى الحقيقه اينهمه كه نسبت به رباعيات حكيم خيام تعشّق مىورزيم ( و حق داريم ) اگر درست بنگرى بينى كه مايهء سخن همه از فردوسى است زيراكه چون رباعيات خيام را خلاصه كنيم و اصل و مغز و معنى كلام او را درآوريم جز اين نيست كه بر كوتاهى عمر افسوس مىخورد و اظهار حيرانى مىكند كه براى چه آمده‌ايم و كجا مىرويم و بعد از اين حيات ، چه خواهيم شد ، پس گوش بده ببين فردوسى در اين باب چه مىگويد :\r\n جهانا مپرور چو خواهى درود * چو مى بِدرَوى پروريدن چه سود ؟\r\nفلك را ندانم چه دارد گمان * كه ندهد كسى را به جان خود امان\r\nكسى را اگر سالها پرورد * در او جز به‌خوبى همى ننگرد\r\nچو ايمن كند مرد را يك زمان * از آن پس بتازد بر او بىگمان\r\nز تخت اندر آرد نشاند به خاك * ازين كار نه ترس دارد نه باك\r\nبه مهرش مدار اى برادر اميد * اگرچه دهد بىكرانت نويد \r\nو نيز فرمايد :\r\n جهان را نمايش چو كردار نيست * به دو دل سپردن سزاوار نيست \r\nو جاى ديگر مىسرايد :\r\n جهان كشتزاريست با رنگ و بو * دِرو ، مرگ و عمر آب و ما كشت اوى\r\nچنان چون درو ، راست همواره كشت * همه مرگ رائيم ما خوب و زشت\r\nبجائيم همواره تازان به راه * بدين دو نُوند سپيد و سياه\r\nچنان كاروانى كزين شهر و بر * بودشان گذر سوى شهر دگر\r\nيكى پيش و ديگر ز پس مانده باز * به نوبت رسيده به منزل فراز\r\nبيا تا نداريم دل را برنج * كه با كس نسازد سراى سپنج \r\nو نيز مىفرمايد :\r\n زمين گر گشاده كند راز خويش * نمايد سرانجام و آغاز خويش\r\nكنارش پر از تاج‌داران بود * برش پر ز خون سواران بود\r\nپر از مرد دانا بود دامنش * پر از ماه رخ جيب پيراهنش\r\nنبايد كه يزدان چو خواندت پيش * روان تو شرم آرد از كار خويش \r\nو جاى ديگر فرمايد :\r\n شكاريم يكسر همه پيش مرگ * سر زير تاج و سر زير ترگ\r\nچو آيدش هنگام ، بيرون كنند * وزان پس ندانيم تا چون كنند \r\nخلاصه قوه تنبّه فردوسى از همين شعر او مستفاد مىشود كه مىفرمايد :\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n جهان سر بسر حكمت و عبرتست * چرا بهرهء ما همه غفلتست ؟ \r\n. . . در افواهست كه فردوسى شاعر رزمى است . البته هيچكس و صف و حكايت جنگ و پهلوانى و شجاعت را به‌خوبى فردوسى نكرده است ، موضوع سخن هم با اين مناسبت داشته است ، و معروفيت او از اين حيث مرا بىنياز مىكند كه در اين باب وارد شوم و شاهد و مثال بياورم ، اما كيست كه حكايت بزم و معاشقه و مغازله را بهتر از آنكه فردوسى مثلا در داستان زال و رودابه كرده است نموده باشد ؟ آيا وصف جمال از اين بهتر مىشود كه مىفرمايد :\r\n همى مىچكد گوئى از روى او * عبير است يكسر مگر موى او\r\nز سر تا به پايش گل است و سمن * به سرو سهى بر ، سهيل يمن\r\nبت‌آراى چون او نبيند به چين * بر او ماه و پروين كنند آفرين \r\nيا مىفرمايد :\r\n پس پردهء او يكى دختر است * كه رويش ز خورشيد روشنتر است\r\nز سر تا به پايش به كردار عاج * به رخ چون بهار و به بالا چو ساج\r\nدو چشمش بسان دو نرگس به باغ * مژه تيرگى برده از پر زاغ\r\nاگر ماه جويى همه روى اوست * وگر مشك بويى همه موى اوست\r\nسر زلف و جعدش چو مشكين زره * فكنده است گويى گره بر گره\r\nبهشتى است سرتاسر آراسته * پر آرايش و رامش و خواسته \r\nيا مىفرمايد :\r\n سه خورشيد رخ را چو باغ بهشت * كه دهقان صنوبر چو ايشان نكشت\r\nابا تاج و با گنج و ناديده رنج * مگر زلفشان ديده رنج شكنج \r\nدرد عشق و اشتياق را چنين بيان مىكند :\r\n من از دخت مهراب گريان شدم * چو برآتش تيز بريان شدم\r\nستاره شب تيره يار من است * من آنم كه دريا كنار من است\r\nبه رنجى رسيدستم از خويشتن * كه بر من بگريد همه انجمن \r\nاگر نمونه‌اى از وصف مناظر طبيعى ، چنان كه فردوسى كرده مىخواهى اينست :\r\n كه مازندران شهر ما ياد باد * هميشه برو بومش آباد باد\r\nكه در بوستانش هميشه گل است * به كوه اندرون لاله و سنبل است\r\nهوا خوشگوار و زمين پرنگار * نه سرد و نه گرم و هميشه بهار\r\nنوازنده بلبل به باغ اندرون * گرازنده آهو به راغ اندرون \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n دى و بهمن و آذر و فرودين * هميشه پر از لاله بينى زمين \r\nاز خصايص و امتيازات فردوسى وصف طلوع و غروب است مثلا :\r\n جهان از شب تيره چون پر زاغ * همانگه سر از كوه برزد چراغ\r\nتو گفتى كه بر گنبد لاجورد * بگسترد خورشيد ياقوت زرد \r\nايضا :\r\n چو شب پرنيانِ سيه كرد چاك * مُنوّر شد از پردهء هورخاك\r\nشه انجم از پردهء لاجورد * يكى شعله انگيخت از زرّ زرد \r\nتوجّه كن كه در اين شعر كه گفتگو از خندهء دختران است چه مىكند به يك نوك قلم چه منظره و چه عالمى در مخيلّهء انسان مجسّم مىسازد چون مىفرمايد :\r\n همه دختران شاد و خندان شدند * گشاده رخ و سيم دندان شدند \r\nيك نكتهء لطيف را هم نبايد از نظر دور داشت و توجه بايد كرد كه فردوسى شخصا نمونه و فرد كامل ايرانى و جامع كليهء خصال ايرانيت است يعنى طبع فردوسى را چنان كه از گفته‌هاى او برمىآيد از احوال و اخلاق و عقايد و احساسات چون بسنجى چنانست كه احوال ملت ايران را سنجيده باشى ، و من در ميان رجال ايرانى جز شيخ سعدى كسى را نمىشناسم كه از اين حيث قابل مقايسه با فردوسى باشد و راستى كه من خود نمىدانم آيا ارادتم به اين بزرگان از جهت آنست كه آنها را آئينهء تمام نماى ايرانيت تشخيص داده‌ام ، يا اينكه دوستداريم نسبت به قوم ايرانى از آن سبب است كه احوالش را در اين بزرگواران مجسّم يافته‌ام . به‌هرحال يكى از صفات فردوسى را كه بايد خاطرنشان كنم اينست كه ايران‌پرستى و ايران‌خواهى او با آنكه در حد كمال است مبنى بر خودپرستى و تنگ چشمى و دشمنى نسبت به بيگانگان نيست ، عداوت نمىورزد مگر با بدى و بدكارى ، نوع بشر را بطور كلى دوست مىدارد و هركس بدبخت و مصيبت‌زده باشد از خودى و بيگانه دل نازكش بر او مىسوزد و از كار او عبرت مىگيرد ، هيچ‌وقت از سياه روزگارى كسى اگرچه دشمن باشد شادى نمىكند ، هيچ قوم و طائفه را تحقير و توهين نمىنمايد و نسبت به هيچ‌كس و هيچ جماعت بغض و كينه نشان نمىدهد . براى اين معنى ذكر شاهد و مثال دشوار است زيرا اين عقيده‌ايست كه براى شخص از مطالعهء تمام شاهنامه دست مىدهد بنابراين از اثبات اين مدعا مىگذرم و حواله به خود شاهنامه مىكنم .\r\nدوست عزيز ، سخن دراز كشيديم و همچنان باقيست ، و هرچند ذكر فردوسى ملال‌آور نيست اما بيان عليل من البتّه مايهء ملال است ، وانگهى مداحى و نقّادى من از فردوسى و كلام او داستان مگس و عرصهء سيمرغ است . پيشينيان ما هم نسبت به فردوسى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nسپاسگزارى كرده و مكرر او را ستوده‌اند ، گاهى يكى از پيغمبران سخنش گفته‌اند ؛ زمانى اقرار كرده‌اند كه « او نه استاد بود و ما شاگرد - او خداوند بود و ما بنده » ، بعضى گفته‌اند او سخن را به عرش برد و بر كرسى نشاند . من كه قوهء اين قسم تعبيرات ندارم همينقدر خواستم شمه‌اى از تأثرات خودم را از شاهنامه ابراز كنم . هرچند يكى از بسيار گفتم و براى اينكه خستگى نياورم از اطناب خوددارى كردم ، و ليكن بعدها كه ادباى ما در خط تحقيق و نقد شعر ، به قسمى كه نزد ساير ملل معمول است افتادند البتّه حق فردوسى را ادا خواهند كرد و دربارهء او كتب و رسائل خواهند پرداخت . عجالتا سفارشى كه من به تو مىكنم اينست كه شاهنامه را بخوان و از اول تا به آخر بخوان هرچند كه آخرش خوش نيست . » « 1 »\r\nاكنون براى آنكه خوانندگان به سبك و روش نثر قديم آشنا شوند ، سطرى چند از مقدمه قديم شاهنامه را نقل مىكنيم : « سپاس و آفرين خداى را كه اين جهان و آن جهان را آفريد ، و ما بندگان را اندر جهان پديدار كرد و نيك‌انديشان را و بدكرداران را پاداش و بادافراه « 2 » برابر داشت . . . آغاز كار شاهنامه از گردآورنده ابو منصور المعمرى دستور ابو منصور عبد الرزاق عبد اللّه فرخ اول گويد ، در اين نامه : كه تا جهان بود مردم گرد دانش گشته‌اند و سخن را بزرگ داشته‌اند و نيكوترين يادگارى سخن دانسته‌اند چه اندرين جهان مردم به دانش بزرگوارتر و مايه‌دارتر ، و چون مردم به دانست كز وى چيزى نماند پايدار ، بدان كوشد نام او بماند و نشان او گسسته نشود .\r\nچون شاه هندوان كه كليله و دمنه و شاناق ورام ، و رامين بيرون آورد ، و مامون پسر هارون الرشيد منش پادشاهان و همت مهتران داشت يكروز با مهتران نشسته بود ، گفت مردم بايد كه تا اندرين جهان باشند و توانايى دارند بكوشند تا ازو يادگارى بود تا پس از مرگ او نامش زنده بود ، عبد اللّه پسر مقفع كه دبير او بود گفتش كه از كسرى انوشيروان چيزى مانده است كه از هيچ پادشاه نمانده است ، مامون گفت چه مانده ، گفت نامهء از هندوستان بياورد ، آنكه ، برزويهء طبيب از هندوى به پهلوى گردانيده بود تا نام او زنده شد ميان جهانيان و پانصد خروار درم هزينه كرد ، مامون آن نامه بخواست و نامه بديد ، فرمود دبير خويش را تا از زبان پهلوى به زبان تازى گردانيد .\r\nنصر بن احمد ، اين سخن بشنيد خوش‌آمدش ، دستور خويش را خواجه بلعمى بر\r\n\r\n\r\n","description":"","footnote":"\r\n( 1 ) . محمد على فروغى : « مقام فردوسى و اهميت شاهنامه » به نقل از نمونه‌هايى از نثر فصيح فارسى معاصر ، برگزيدهء جلال متينى ، ج 1 ، ص 88 تا 95\r\n( 2 ) . كيفر و مجازات .\r\n","page_name":" 143 ","page_number":143},
  {"content":"\r\n\r\nآن داشت تا از زبان تازى به زبان پارسى گردانيد تا اين نامه به دست مردمان اندر افتاد و هركسى دست به دو اندر زدند و رودكى را فرمود تا به نظم آورد و كليله و دمنه اندر زبان خرد و بزرگ افتاد و نام او بدين زنده گشت و اين نامه ازو يادگارى بماند ، پس چينيان تصاوير اندر افزودند تا هركس را خوش آيد ، ديدن و خواندن آن ، پس امير ابو منصور عبد الرزاق مردى بود با فرو خويش كام بود . . . كار كليله و دمنه و نشان شاه خراسان بشنيد خوش‌آمدش از روزگار ، آرزو كرد تا او را نيز يادگارى بود اندرين جهان . . . »\r\n\r\nچند نكته دربارهء شاهنامه فردوسى\r\nبه عقيدهء شادروان احمد قاسمى : « شاهنامه فقط وصف شاهان نيست ، بلكه در حقيقت وصف ملت ايران است ، قهرمان اصلى شاهنامه شاهان نيستند بلكه رستم است كه فقط زور بازوى او موردنظر نيست ، بلكه پاكدلى ، انسان‌دوستى ، ايران‌پرستى ، بزرگ‌منشى و بلند نظرى او صفات عاليه ايرانيان اصيل باستانى را مجسم مىكند . . . در شاهنامه . . . بزرگان ايران داراى شخصيت‌اند ، دروغ نمىگويند ، سرشكستگى به بار نمىآورند ، فرمان بيداد گرانه‌يى را نمىپذيرند . . . ما در اينجا براى نشان دادن اخلاقى كه شاهنامه ، معرّف آن است چند مثال مىآوريم . . . »\r\nهنگامىكه كاووس با رستم به درشتى سخن مىگويد ، رستم كه مظهر ملت ايران است سر تسليم فرود نمىآورد و كارى مىكند كه كاوس از در پوزش و معذرت‌خواهى درآيد :\r\n تهمتن برآشفت با شهريار * كه چندين مَدار آتش اندر كنار\r\nهمه كارت از يكدگر بدتر است * تو را شهريارى نه اندر خورست\r\nمن آن رستم زالِ نام آورم * كه از چون تو شه خم نگيرد سرم\r\nتو اندر جهان خود ز من زنده‌اى * به كينه چرا دل پراكنده‌اى\r\nچو خشم آورم شاه كاوُس كيست * چرا دست يازد به من توس كيست\r\nچرا دارم از خشم كاوس باك * چه كاوس ، پيشم چه يك مشت خاك \r\nپس از آنكه بزرگان ، كاوس را از كرده نادم مىبينند بار ديگر رستم را نزد كاوس مىبرند اين‌بار شاه چنين مىگويد :\r\n چه آزرده گشتى تو اى پيلتن * پشيمان شدم خاكم اندر دهن \r\nدر جاى ديگر فردوسى مقاومت رستم را در مقابل اسفنديار و شخصيت اخلاقى او را روشن مىكند :\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n جهانديده گفت اين نه جاى مَنَست * به جايى نشينم كه راى منست\r\nزمين را همه سربسر گَشته‌ام * بسى شاه بيدادگر كُشته‌ام\r\nنياكانت را پادشاهى زماست * و گرنه كسى نام ايشان نخواست\r\nمن از كودكى تا شدستم كهن * بدين‌گونه از كس نبردم سخن\r\nكه گويد برو ، دست رستم ببند * نبندد مرا دست چرخ بلند\r\nمرا ، سر نهان گر شود زير سنگ * از آن به كه نامَم برآيد به ننگ » « 1 » \r\n\r\nكاوه آهنگر\r\nبه‌طورىكه از داستان ضحاك و كوشش انتقامجويانهء فريدون و قيام دلاورانه كاوهء آهنگر برمىآيد ، مردم ايران از ديرباز دست به جنبشهاى اعتراضى عليه بيدادگران عصر زده‌اند چنان كه اين مرد قهرمان پس از آنكه مأمورين ظلم و جور ، هفده تن از فرزندان او را براى سير كردن مارهاى شانهء ضحاك به ديار نيستى فرستادند كاوه براى آنكه هيجدهمين فرزند خود را از كف ندهد ، فرياد اعتراض خود را بلند كرد و خطاب به ضحاك بيدادگر چنين گفت :\r\n خروشيد و زد دست بر سر ، ز شاه * كه شاها ، منم كاوهء دادخواه\r\nز تو بر من آيد ستم بيشتر * زند هر زمان بر دلم نيشتر\r\nشها ، من چه كردم يكى بازگوى * و گر بيگناهم بهانه مجوى\r\nمرا بوده هژده پسر در جهان * از ايشان يكى مانده است اين زمان\r\nجوانى نمانده‌ست و فرزند نيست * به گيتى چو فرزند پيونديست\r\nبهانه چه دارى تو بر من بيار * كه بر من سگالى بد روزگار\r\nيكى بىزيان مرد آهنگرم * ز شاه آتش آيد همى بر سرم \r\nضحاك ستمگر ، كه از عاقبت كار خويش نگران بود بر آن شد كه سندى حاكى از عدالت‌خواهى خود به‌دست اعوان ظالم خويش تنظيم كند ولى فرياد و دادخواهى كاوه امان نداد ، معترضانه با فرزند خويش محضر ضحاك را ترك گفت و چرم پاره‌ى خود را بر سر چوبى نصب كرد و مردم ناراضى را به قيام عليه ضحاك بيدادگر فراخواند .\r\nچرم پاره كاوه آهنگر ، كه بعدها به‌صورت درفش كاويانى درمىآيد ، در مردم شور و هيجانى ايجاد مىكند و سرانجام كاوه به كمك فريدون به دوران ظلم و ستم ضحاك پايان مىبخشد .\r\n تو شاهى و گر ، اژدها پيكرى * ببايد بر اين داستان داورى \r\n\r\n\r\n","description":"","footnote":"\r\n( 1 ) . از مقالهء شادروان احمد قاسمى نوسندهء كتاب « جامعه را بشناسيد »\r\n","page_name":" 145 ","page_number":145},
  {"content":"\r\n\r\n بفرمود پس كاوه را پادشاه * كه باشد بدان محضر اندر گواه\r\nخروشيد كاى پايمردان ديو * بريده دل از مهر كيهان خديو\r\nخروشيد برجست لرزان ز جاى * نه هرگز برانديشم از پادشاه\r\nاز آن چرم كاهنگران پشت‌پاى * بپوشند هنگام زخم دراى\r\nهمان كاوه آن بر سر نيزه كرد * همانگه ز بازار برخاست گرد\r\nخروشان همى رفت نيزه بدست * كه اى نامدارانِ يزدان‌پرست\r\nبپوئيد كاين مهتر اهريمن است * جهان‌آفرين را بِدِل دشمن است\r\nاز آن پس هر آنكس كه بگرفت گاه * به شاهى بسر برنهادى كلاه\r\nبر آن بىبها ، چرمِ آهنگران * بر آويختى نو بنو گوهران\r\nز ديباى پرمايه و پرنيان * برآنگونه گشت اختر كاويان\r\nكه اندر شب تيره خورشيد بود * جهان را از او دل پراميد بود \r\nبه‌طوريكه از اشعار شاهنامه برمىآيد در اين نبردهاى عدالتخواهانه تمام قشرهاى خلق ايران از دل و جان شركت مىجستند و از ديوار و بام منازل به كمك خشت و سنك با عمّال ظلم و جور به مبارزه برمىخاستند ، اين مبارزات از بسيارى جهات به جنگ‌هاى ملى يا پارتيزانى دوران اخير شباهت دارد . اينك وصف قيام خلق را از زبان فردوسى بشنويم :\r\n همه در هواى فريدون بدند * كه از جور ضحاك پرخون بدند\r\nز ديوارها خشت ، ازِ بام سنگ * به كوى اندرون تيغ و تير خدنگ\r\nبباريد چون ژاله ز ابر سياه * كسى را نبد بر زمين جايگاه\r\nبه شهر اندرون هركه برنا بدند * چو پيران كه در جنگ دانا بدند\r\nسوى لشكر آفريدون شدند * ز نيرنگ ضحاك بيرون شدند\r\nهمه پير و برناش فرمان بريم * يكايك ز گفتار او نگذريم\r\nنخواهيم بر گاه ضحاك را * مر آن اژدها دوش ناپاك را \r\nدر آثار فردوسى جسته‌جسته به تعاليم اجتماعى و اقتصادى نيز برمىخوريم .\r\nصلح‌دوستى فردوسى :\r\n ز دلها همه كينه بيرون كنيد * به مهر اندرون ، كشور افسون كنيد\r\nز خون ريختن دست بايد كشيد * سر بيگناهان نبايد بريد\r\nهمه ز آشتى كام مردم رواست * كه نابود باد آنكه او جنگ خواست \r\nتعاليم اخلاقى و اجتماعى فردوسى : تعاليم اخلاقى ، اجتماعى ، اقتصادى و سياسى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nفردوسى چنان و الا و آموزنده است كه براى تفسير و توضيح هر بيت آنها ، نگارش رسالهء مستقلى ضرورى است :\r\n خُنُك آنكه آسايش مرد و زن * گزيند بر آسايش خويشتن\r\nدگر گفت روشن روان آنكسى * كه كوتاه گويد به معنى بسى\r\nكسى را كه مغزش بود باشتاب * فراوان سخن باشد و ديرياب « 1 »\r\nهنر جوى و تيمارِ « 2 » بيشى مخور * كه گيتى سپنج « 3 » است و ما برگذر « 4 »\r\nهمه روشنى مردم ، از راستى است * ز تارىِّ كَژّى ببايد گريست\r\nدل هركسى بندهء آرزوست * وزو هركسى با دگَرگونه خوست\r\nبه نايافت رنجه مكن خويشتَن * كه تيمار جان باشد و رنج تن\r\nز نيرو بود مرد را راستى * ز سستى دروغ آيد و كاستى\r\nز دانش چو جان تو را مايه نيست * به از خامشى هيچ پيرايه نيست\r\nهزينه چنان كن كه بايدت كرد * نبايد فشاند و نبايد فشرد \r\n*\r\n خرد افسر شهرياران بود * خرد زيور نامداران بود\r\nخرد زندهء جاودانى شناس * خرد مايهء زندگانى شناس\r\nخرد رهنماى و خرد دلگشاى * خرد دست گيرد به هردو سراى\r\nازو شادمانى و زو مردميست * ازويت فزونى و زويت كميست \r\n*\r\n چنين گفت رستم خداوند رخش * كه گر نام خواهى درم را ببخش\r\nنه‌چندان‌كه بيچيز گردى ز چيز * جهان ننك دارد ز بىچيز نيز\r\nبپوش و بنوش و ببخش و بده * براى دگر روز چيزى بنه\r\nمبادا كه در دهر دير ايستى * مصيبت بود پيرى و نيستى \r\n*\r\n بيا تا جهان را به بد نسپريم * به كوشش همه دست نيكى بريم \r\n\r\n\r\n","description":"","footnote":"\r\n( 1 ) . نفهم و كودن\r\n( 2 ) . غصه و اندوه\r\n( 3 ) . بىدوام و موقتى و ناپايدار\r\n( 4 ) . رفتنى\r\n","page_name":" 147 ","page_number":147},
  {"content":"\r\n\r\n نباشد همى نيك و بد پايدار * همان به كه نيكو بود يادگار\r\nهمان گنج و دينارُ كاخ بلند * نخواهد بُدَن مر ترا سودمند\r\nفريدون فرخ فرشته نبود * به مشك و به عنبر سرشته نبود\r\nبه داد و دهش يافت آن نيكويى * تو داد و دهش كن فريدون تويى\r\nمكن بد كه بينى به فرجام بد * ز بد گردد اندر جهان نام بد \r\n*\r\n نگيرد تو را دست جز نيكويى * گر از مردِ دانا سخن بشنوى \r\n*\r\n هر آنكس كه انديشهء بد كند * به فرجام بد ، با تن خود كند \r\n*\r\n جهان را نبايد سپردن به بد * كه بَر بَد كنش بىگمان بدرسد \r\n*\r\n بياموز و بشنو ز هر دانشى * بيايى ز هر دانشى رامشى\r\nز خورد و ز بخشش مياساى هيچ * همه دانش و داد ، دادن بسيج\r\nدگر با خردمند مردم نشين * كه نادان نباشد بر آئين و دين\r\nكه دانا ترا دشمن جان بود * به از دوست مردى كه نادان بود \r\n*\r\n تو را از دو گيتى برآورده‌اند * به چندين ميانجى بپرورده‌اند\r\nنخستين فطرت پسين شمار * تويى خويشتن را به بازى مدار\r\nزمانى مياساى از آموختن * اگر جان همى خواهى افروختن\r\nبرنج اندر آرى تنت را رواست * كه خود رنج بردن به دانش سزاست \r\n*\r\n كوش تا خلق را به كار آيى * تا به خدمت جهان بيارايى \r\n*\r\n خنك نيكبختى كه در گوشه‌اى * بدست آرد از معرفت توشه‌اى\r\nفروتن بود هوشمند گُزين * نهد شاخ پرميوه سر بر زمين \r\nدر شاهنامه فردوسى ، تنها مطالب نغز فلسفى ، اجتماعى و تاريخى و اخلاقى نمىبينيم ، بلكه فردوسى چون هواخواه استقلال و آزادى ايران است به نسل جوان درس وطن‌پرستى مىآموزد ، در موارد مختلف علاقه و دلبستگى خود را به اين آب‌وخاك\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nآشكار مىكند ، از جمله در نامهء رستم فرخزاد به برادر ، به‌خوبى تأثر و نگرانى فردوسى از حمله بيگانگان به چشم مىخورد :\r\n چو ايران نباشد تن من مباد * بدين بوم و بر ، زنده يك تن مباد\r\nز بهر برو بوم و فرزند خويش * زن و كودك و خرد و پيوند خويش\r\nهمه سربه‌سر تن به كشتن دهيم * از آن به كه كشور به دشمن دهيم\r\nجهانجوى اگر كُشته آيد به نام * به از زنده ، دشمن به دو شادكام \r\nفردوسى در اثر جاويدان خود شاهنامه ، همواره نيكى ، نيكوكارى و قهرمانى را ستوده و با زشتى و بيدادگرى جنك و ستيز كرده است .\r\nاو با مهارت بسيار ، مبارزه پيروزمندانهء ملت را تحت فرمان كاوه آهنگر با ضحاك بيدادگر بيان مىكند . فردوسى ضمن توصيف رستم و ساير قهرمانان شاهنامه راه مبارزات بعدى ملت را در حفظ استقلال و آزادى نشان مىدهد ، فردوسى پس از 30 يا 35 سال كار مداوم و پيگير وظيفه مقدسى را كه به‌عهده گرفته بود به پايان رسانيد ، شاهنامه داراى 120 هزار بيت است كه در 400 هجرى ( 999 ميلادى ) پايان يافته است .\r\nدر اين موقع ، دولت سامانى منقرض شده و از حاميان حقيقى شاعر كسى زنده نبود - محمود غزنوى چنان كه اشاره شد ، بدين گنجينه گرانبها خوشبين نبود ، زيرا در اين منظومه ، براى خود خطر سياسى بزرگى احساس مىكرد . در شاهنامه از مبارزه ملت بر ضد تورانيان و تركها و از جنبشهاى ملى ايران عليه عناصر خارجى به نيكى ياد شده بود ، به همين مناسبت نه‌تنها محمود بلكه دستگاه خلافت نيز با اين اثر جاويد نظر موافق نداشت ، شايد به همين جهت محمود فرمان مىدهد فردوسى را به زير پاى پيل اندازند .\r\n مرا بيم‌دارى كه در پاى پيل * تنت را بسازم چو درياى نيل \r\nشاعر عاليقدر ما ، با تحمل رنجها و محروميت‌هاى فراوان در سال 1020 ميلادى در توس درگذشت ، و جاهل متعصبى فردوسى را به‌علت تنظيم شاهنامه و حمله‌يى كه به تازيان كرده بود ، كافر خواند و از دفن او در قبرستان مسلمانان جلوگيرى كرد . ناچار جسد اين رادمرد را در باغ خودش به خاك سپردند . اما شاعر نامى ما جاويدان بودن خودش را پيش‌گويى كرده بود :\r\n جهان كرده‌ام از سخن چون بهشت * از اين بيش تخم سخن كس نَكِشت\r\nبناهاى آباد گردد خراب * ز باران و از تابش آفتاب\r\nپىافكندم از نظم كاخى بلند * كه از باد و باران نيابد گزند\r\nنميرم از اين پس كه من زنده‌ام * كه تخم سخن را پراكنده‌ام \r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبه‌نظر شادروان احمد قاسمى « اگر ما نسبت به زمان خودمان همانقدر مترقى بوديم كه فردوسى نسبت به زمان خودش ، اگر ما به اندازهء فردوسى ملت ايران را دوست مىداشتيم ، اگر به‌اندازهء فردوسى در خدمت ملت بوديم ، ملت ايران هرگز دستخوش بيدادگران خودى و بيگانه نبود . »\r\nاز شاهنامه به‌خوبى پيداست كه زندگى فردوسى در سالهاى آخر عمر قرين رنج و تألم بوده است . وى تأثرات درونى خود را در ابيات زير نشان مىدهد :\r\n الا اى برآورده چرخ بلند * چه دارى به پيرى مرا مستمند\r\nچو بودم جوان برترم داشتى * به پيرى مرا خوار بگذاشتى\r\nمرا كاش هرگز نه پروريا * چو پرورده بودى نيازرديا\r\nبه‌جاى عِنايم عصا داد سال * پراكنده شد مال و برگشت حال\r\nدو گوش و دو پاى من ، آهو گرفت * تهى دستى و سال نيرو گرفت \r\nبه‌نظر ريچاردن فراى ، فردوسى ، عقايد و احساسات عصر خود را در لباس زيبايى متجلى كرده ، به يك معناى كلى و در عين حال توصيف‌كننده ، وى براى مسائل و مشكلات معاصرين خويش كه ميان دين اسلام و ايران درگير بودند ، علاجى روانى فراهم ساخت ، خاطره و گذشتهء قهرمانى را احياء كرد ، و به ايرانى شخصيّت وحدت‌يافته‌يى داد و به اين طريق ، ايرانى توانست ميان زرتشت و آئين اسلام ، سازش ايجاد كند و با داشتن هردو ، غنىتر باشد ، فردوسى در حماسه خويش به شجرهء نسب پراكندهء ايرانى وحدت بخشيد . . . شايد بتوان ايرانيان مسلمان را با ژاپنىهايى كه در عين حال هم از بودا و هم از « شينتو » پيروى مىكنند و تعارضات موجود ميان آن‌دو را سازش مىدهند ، مقايسه كرد ، اما اين قبيل تشبيهات ممكن است گمراه‌كننده باشد ، اهميت فردوسى به‌عنوان سازندهء سند وحدت و ملت‌گرايى ، به هيچ‌وجه اندك نيست و اثر او ، هم از اين لحاظ و هم از جنبهء ادبى جالب و سحرآميز است . . . يكى از مضامينش كه در قسمت‌هاى مختلف اين كتاب تشريح شده ، مبارزه ميان خوب و بد يا يزدان و اهريمن است كه به پيروزى يزدان مىانجامد . . . در شاهنامه فردوسى ، اين هماوردى به مفهوم كشمكش ميان عناصر ايرانى و ترك بوده است ، گرچه ممكن است كه در اصل به مفهوم كشمكش ميان زمينهاى مزروع و استپ نيز بوده باشد ، - يكى ديگر از مضامين اين حماسه ، وفادارى فرد نسبت به خاندان و وابستگان خويش و يا وفادارى رعيت نسبت به رهبر خويش است ، انتقام از دشمن و احتياج به وجود شاه عادلى برتر از همه ، و جاذبه و افسون فرّشاهى ، جملگى عواملى هستند كه در بخشهاى مختلف اين كتاب وجود دارد ، تجزيه و تحليل صحنه‌هايى از قبيل\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nجدال مرگبار ميان پدر و فرزند محتاج به تحقيق بيشتر است و شاهنامه از مطالب و موادى كه داستانهاى قهرمانى و حماسى را به‌وجود مىآورند انباشته است . . . » « 1 »\r\nبه‌نظر دكتر زرين‌كوب ، سلطان محمود كه به مدايح و خوشامدهاى شاعران ، بيش از تاريخ قهرمانان كهن علاقه داشت ، قدر سخن فردوسى را ندانست ، شايد بعضى وى را نزد سلطان به بددينى هم متهم كرده بودند و مخصوصا اين احتمال هست كه حاسدان ، داستانهاى رستم و پهلوانان قديم ايران را در نظر سلطان ، كه خود داعيهء قهرمانى و جهانجويى نيز داشت ، پست‌وحقير جلوه داده بودند ؛ در هرحال سلطان ، شاهنامه را به چيزى نشمرد و از رستم آفريده محبوب فردوسى ، به زشتى ياد كرد و از سر خشم و خودپسندى ، چنان كه مولف تاريخ سيستان مىگويد ، گفت كه : « شاهنامه خود هيچ نيست مگر حديث رستم ، و اندر سپاه من هزار مرد چون رستم هست « گفته‌اند كه شاعر ازين مايه بىاعتنايى و قدرنشناسى محمود برنجيد ، سلطان را هجو كرد و از بيم وى از غزنين بيرون آمد ؛ از آن پس يك‌چند با خشم و ترس در شهرهايى چون هرات ، رى و طبرستان متوارى بود تا به توس رفت و بين سالهاى 411 يا 416 به‌سختى و رنج درگذشت .\r\nفردوسى در پايان شاهنامه ، بار ديگر از مشكلات زندگى و تلاش ملّى و فرهنگى خود ياد مىكند :\r\n كنون عُمر نزديك هشتاد شد * اميدم به يكباره بر باد شد\r\nسرآمد كنون قصهء يزدگرد * به ماه سفند ارمُذ روز ارد\r\nز هجرت شده پنج هشتاد بار * كه گفتم من اين نامه نامدار \r\nچنان كه از شاهنامه برمىآيد ، فردوسى طبع لطيف و خوى پاكيزه داشت ، سخنش از طعن و دروغ و بدگويى و چاپلوسى خالى بود و تا مىتوانست الفاظ پست و زشت و تعبيرات ناروا و دور از اخلاق به كار نمىبرد ، و در وطن‌دوستى چنان كه از جاىجاى شاهنامه به خوبى برمىآيد سرى پرشور داشت به قهرمانان و دلاوران كهن عشق مىورزيد . . . » « 2 »\r\nبه‌قول دكتر يوسفى : « شناختن شاهنامه فردوسى و به روح و جوهر آن پىبردن ، موضوعى نيست كه سرسرى گرفته شود ، كارى است مهم ، بلكه براى مردم ايران وظيفه‌يى است خطير ، حتى به گمان من ، آنچه اين اثر بزرگ براى بشريّت و حيات معنوى\r\n\r\n\r\n","description":"","footnote":"\r\n( 1 ) . ريچاردن فراى ، پيشين ، ترجمه مسعود رجب‌نيا براى كسب اطلاعات بيشتر نگاه كنيد به بخارا - ترجمه محمود محمودى ، ص 140 به بعد\r\n( 2 ) . با كاروان حله ، پيشين ، ص 15 به بعد .\r\n","page_name":" 151 ","page_number":151},
  {"content":"\r\n\r\nانسان ، خاصه ملت ما پديدآورده ، آنقدر ارجمند است كه اگر از صميم قلب بدان معرفت حاصل نكرده باشيم ، ايرانى بافرهنگ نمىتوانيم بود .\r\nاين ضرورت در اين قرن بيشتر از هروقت ديگر احساس مىشود ، زيرا در عصر ما تمدن جديد و علم و صنعت مغرب زمين با شيوه‌هاى اقتصادى و به مدد وسايل ارتباط جمعى ، جهان را به سوى يك‌نواختى سوق مىدهد كه حاصل آن تضعيف زندگى معنوى بشر ، يك‌دست‌شدن انديشه‌ها و آرمان‌ها و خشك گشتن ريشه فرهنگ‌هاى ملى است و در نتيجه عقيم‌شدن فكر انسان از آفرينندگى ؛ در اين ميان شرق ، كه زادگاه انديشه‌هاى و الا و داراى معارفى درخشان و انسانى بوده ، اگر هوشيارى به خرج ندهد ، زيان مىبيند ، زيرا حالت گيرنده و پذيرنده را پيدا مىكند .\r\nشاهنامهء فردوسى ، بر خلاف آنچه ناآشنايان مىپندارند فقط داستان جنگها و پيروزيهاى رستم نيست ، بلكه سرگذشت ملتى است در طول قرون ، و نمودار فرهنگ و انديشه و آرمانهاى آنان است ، برتر از همه ، كتابى است درخور حيثيت انسان ، يعنى مردمى را نشان مىدهد كه در راه آزادگى و شرافت و فضيلت تلاش و مبارزه كرده ، مردانگىها نموده‌اند و اگر كامياب شده يا شكست خورده‌اند حتى با مرگشان آرزوى دادگرى و مروت و آزادمنشى را نيرو بخشيده‌اند . « 1 »\r\nحماسه ، تركيبى است از تاريخ و افسانه ، واقعيت و تخيل ، با اين‌همه شاهنامه از آثار نظاير خود مثلا ايلياد همر كه خدايان نيز در كنار آدميان در حوادث شركت مىجويند ، به زندگى انسان و حقايق آن ، نزديكترست ، در عين حال كه شاهنامه هشت برابر ايلياد است ، افلاطون ، داد و خرد را در ايلياد و داستانهايى مانند آن ضعيف مىديد و از زبان سقراط به اين‌گونه آثار از نظر تربيتى خرده مىگرفت . . . اما در شاهنامه ، فردوسى در معرض چنين انتقادى قرار نمىگيرد ، زيرا همه در حمايت دادگرى و خرد و مردمى و آزادگى است و راستى و نيكوكارى و وطن‌دوستى را تعليم مىدهد ، چه ارزشى بالاتر از اينكه شاهنامه براى انسان ، كمال مطلوبى مىآفريند والّا بشرى و مردمى كه اميد و آرمان و هدفى نداشته باشند زنده نمىتوانند بود ، پس آنكه بتواند براى بشّريت آمال و مقاصدى شريف بپرورد ، كه ارزش آنها جاودانى باشد و خلل‌ناپذير ، نابغه‌يى است بزرگ . . . » « 1 »\r\n\r\nهجونامه\r\n« در صحت انتساب هجونامه به فردوسى ، دليلى جز روايت نظامى عروضى نداريم ، پس تا قرينه ديگرى به دست نيامده\r\n\r\n\r\n","description":"","footnote":"\r\n( 1 ) . غلامحسين يوسفى : « عشق پهلوان » به نقل از مجلهء دانشكده ادبيات و علوم انسانى مشهد ، ص 803\r\n","page_name":" 152 ","page_number":152},
  {"content":"\r\n\r\nنمىتوانيم در رد يا قبول آن يقين حاصل كنيم ، ولى در هرحال ابيات هجونامه بسيار پرمعناست ، چه از آن فردوسى باشد چه نباشد . . . هيچ شاعر ديگرى در زبان فارسى نتوانسته است پادشاه مقتدرى را با اين جسارت ذم كند . . . هجونامه بر فرض مجعول بودن ، ادعا نامه‌اى است كه سازندگانش بر ضد محمود پرداخته‌اند ؛ و آن مبيّن قضاوت مردم درباره ، اختلاف بين شاه غزنوى و فردوسى است كه البته محمود و همه دستگاهش را محكوم مىكند ، صداى شاعر در هجونامه ( چه از فردوسى باشد چه نباشد ) صداى زمان است ، خود حماسه كوچكى است كه بر ضد تعصب و زور و ابتذال كه از مواضعه غلامان ترك با تازيان عباسى پديد آمده بود ، بلند مىشود ازاين‌رو ، اگر از فردوسى هم نباشد از ارزش مفهوم عميقى كه در آنست كاسته نمىشود . . . » « 1 »\r\nدكتر احمد رجائى استاد سابق دانشگاه با واقع‌بينى مىنويسد : « اگر فردوسى قصد داشت براى جهيز دختر خود يا هر مصرف ديگر از راه شاعرى ، پول و مال فراهم آورد ، اصولا نبايد نامى از شاهنامه برد ، چه رسد به آنكه خود به سرودن آن دست يازد ، زيرا شاهنامه كالايى نبود كه باب بازار زمان باشد ؛ روزگار ، روزگار غلبه عناصر خارجى بود و موفقّ و مقرب ، آن‌كس كه به تازى بنويسد و بسرايد و تركان را گرامى دارد و بستايد ؛ در حالى كه شاهنامه سراپا وصف برترى ايرانيان و ذم دشمنان خارجى بود و فردوسى سرودن آن را نه براى مال ، بلكه درست بر خلاف گفته عروضى براى ايجاد جنبش در قوم ايرانى و خوار نمودن عناصر غالب ( ترك و تازى ) وجههء همت خويش ساخت و تازيان را ، اهرمن چهرگان مارخوار و بىنام و ننگان زاغ‌سار ناميد . . . سخنى كه هيچكس در روزگار فردوسى جرات تفوّه بدان را نداشت . . . عقايد فردوسى حتى از نظر مذهبى نيز مخالف اوضاع روز بود ؛ او آشكارا از مذهب تشيع در شاهنامه دفاع كرده است ، در حالى كه خليفه وقت و شاه بر مذهبى ديگر بوده‌اند و كسانى چون فردوسى را رافضى و مرتد مىناميدند ؛ و به جان امان نمىدادند و ديديم كه حتى جنازهء او را نگذاشتند در گورستان مسلمانان به خاك سپرده شود . . . اگر نظامى عروضى ، شاهنامه را خوانده بود ، چنين سخن ناروايى را به قلم درنمىآورد ، زيرا از كتابى چون شاهنامه كدام عاقلى مىتواند انتظار صله . . . داشته باشد ، براى دريافت صله و جمع مال و ساختن جهيز ( به قول نظامى عروضى ) راههاى بسيار كوتاهترى وجود داشت ، همان راهى كه رهروان سودجو مىرفتند ،\r\n\r\n\r\n","description":"","footnote":"\r\n( 1 ) . محمد على اسلامى ندوش : زندگى و مرگ پهلوانان در شاهنامه ، از صفحه 30 به بعد .\r\n","page_name":" 153 ","page_number":153},
  {"content":"\r\n\r\nيعنى مديحه‌سرايى . . . » « 1 » به‌نظر بديع الزمان فروزانفر : محمود ، فردوسى را به گناه اعتقاد به « تشيع ، يعنى فكر تفكيك ايران از خلافت عربى ( در آن تاريخ ) و نمايندگى ترويج عظمت ايران پيش از اسلام ، كه واژگون‌كنندهء بنيان خلافت و نفوذ نژاد غير ايرانى بود ، آواره ساخت و به افكندن در پاى پيل بيم داد . . . « 2 »\r\nبه‌نظر پروفسور حسين صادقى استاد دانشگاه لوزان : « . . . فردوسى را مىتوان يكى از پاك نهادترين و جوانمردترين شعراى ايرانى دانست ، آزادمردى كه تن به خوارى و مزدورى نمىداد و دربارهء زلفان اياز ياوه‌سرائى نمىكرد ، با اينكه مىدانست راهى را كه در دين انتخاب نموده احترامى كه به ايرانيان قبل از اسلام دارد ، از ديدگاه سلطان محمود و وزير عربزده‌اش احمد حسن ميمندى مردود مىباشد ، بازهم در روش خود ، مردانه پايدارى كرد و از پاداش مادى كه به او قول داده بودند محروم ماند .\r\n مرا غمز كردند كان پُرسَخن * به مهر نبى و على شد كهن \r\nبالنّتيجه فردوسى در پايان زندگىاش به مصيبت پيرى و تهيدستى گرفتار شد :\r\n الا اى برآورده چرخ بلند * چه دارى به پيرى مرا مستمند\r\nچو بودم جوان برترم داشتى * به پيرى مرا خوار بگذاشتى \r\nالبته طبيعى است كه پاك‌سرشتى چون فردوسى نتواند با سلطانى جبّار و بىفرهنگ هم‌سراى باشد . سلطان محمود با داشتن القاب يمين الدوله و امين الملّه و كهف الّدوله ، از طرف خليفه عباسى ، القادر با ، هيچگونه شرف يك مسلمان صميمى را نداشت . ايران دوستى حكيم فرزانهء توس باعث شد ، تا سى سال از عمر خود را در راه زنده كردن تاريخ باستانى و زبان پارسى بگذارد و بزرگترين آرزويش اين بود كه بتواند شاهنامه را ، باوجود ناامنىها ، قبل از مرگ بپايان رساند و مانند دقيقى ناكام نگردد .\r\n زمانه سراسر پر از جنگ بود * به جويندگان بَر ، جهان تنگ بود\r\nبپرسيدم از هركسى بيشمار * به ترسيدم از گردشِ روزگار\r\nمگر خود دِرَنگم نباشد بسى * ببايد سپردن به ديگر كسى\r\nبسى رنج بردم در اين سال سى * عجم زنده كردم بدين پارسى \r\nعقش فردوسى به ايران چنان شديد است كه مىگويد :\r\n چو ايران نباشد تن من مباد * برين بوم و بر ، زنده يك تن مباد \r\n\r\n\r\n","description":"","footnote":"\r\n( 1 ) . به نقل از يادنامه فردوسى ، مشتمل بر يازده مقاله ، 27 چكامه ، به مناسبت تجديد ساختمان آرامگاه فردوسى ، انتشارات انجمن آثار ملى ، در آبان‌ماه 1349\r\n( 2 ) . مجموعه مقالات و اشعار فروزانفر ، كتابفروشى دهخدا ص 59 به بعد .\r\n","page_name":" 154 ","page_number":154},
  {"content":"\r\n\r\nمهر ريشه‌دار وطن را مردان و زنان غيور ايران در جنگ كشورسوز اخير به قيمت جان خود نشان دادند و اجازه ندادند كه ضحّاك تازى ديگرى ، بر ايران مسلط شود .\r\nشاعر حماسه‌سراى ، با ديد فوق العاده روشنى متوجه بود كه اگر ايرانى ، زبان و آداب و رسوم اجدادى خود را حفظ نكند ، هويتش را گم‌كرده و به‌زودى كشور و سپس عزت و احترام خود را از دست خواهد داد ، فردوسى نژادپرست نيست ولى خودگرائى را براى ايرانى ضرورى مىداند تا از گزند اجنبى محفوظ ماند و آزادى خود را از دست ندهد .\r\n از ايران و از ترك و از تازيان * نژادى پديد آيد اندر ميان\r\nنه دهقان نه ترك و نه تازى بود * سخنها به كردار بازى بود\r\nرُبايد همى اين از آن آن ازين * ز نفرين ندانند باز آفرين\r\nنَهانى بَتَر ز اشكارا شود * دل مردمان سنگ خارا شود\r\nزيانِ كسان از پى سود خويش * بجويند و دين اندر آرند پيش\r\nچو بسيار از اين داستان بگذرد * كسى سوى آزادگى نَنگرد \r\nانديشه فردوسى بر اين استوار است كه ايرانى خود فرهنگ و تمدن بارورى دارد كه بايد به آن افتخار كند و اجازه ندهد كه فرهنگ ديگرى جايگزين آن گردد او نه دين را مرهون عرب مىداند و نه علم را مديون غير ، و جامعه بشريت را در پيشبرد هردو سهيم مىشناسد . در عمل مىبينيم كه محمد زكرياى رازى و ابو على سينا كه الحق جزو ستارگان درخشان آسمان پزشكى عالم مىباشند باوجود تبار ايرانى در كتب غربى آنها را به‌عنوان پزشكان عرب ياد كرده و مىكنند زيرا تاليفات اين‌دو دانشمند ايرانى به عربى نوشته شده ، و باعث اين اشتباه فقط و فقط زبان است و بس .\r\nدر اينجاست كه انسان پى به ارزش نظر و كار فردوسى مىبرد .\r\nدر نبرد بىامانى كه فرهنگهاى مختلف باهم دارند آن فرهنگ نابود نخواهد شد كه قادر به دفاع از خود باشد . اين رقابت تنها شامل ، ممالك در حال توسعه نيست بلكه بين دول مترقى هم بطور حاد مطرح است . بواسطه اهمالهائى كه صورت گرفته ، خيلى از لغات علمى پزشكى به فارسى تبديل نگرديده است ، بالنتيجه گزارشهاى پزشكى به زبانهاى خارجى نوشته مىشود ، و اين امر روز بروز بيشتر ما را وابسته به زبانهاى بيگانه مىكند ، مقصود در اينجا اين نيست كه زبان خارجى ياد نگيريم ، يا براى ادامه تحصيل و تخصّص به ممالك پيشرفته مسافرت نكنيم بلكه منظور آنست كه زبان خود را با پيشرفت علمى هماهنگ سازيم و با زمان ، آن را غنىتر كنيم .\r\nهر ملّتى وظيفه‌مند است كه در حفظ و تكامل زبان و تمدن خود كوشا باشد ، تا\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nتمدن بشرى در سطح جهان ترقى كند ، شاهنامه در هزار سال اخير الهام‌بخش ايران‌دوستى ، شهامت و راستى و عدالت بوده است ، كتابى است كه همه قشرهاى جامعه ما به آن علاقمندند . پندواندرزهاى اين كتاب ارزشمند ، علاوه‌بر تقويت حس وطن‌دوستى و احترام به آداب‌ورسوم اجدادى ، نهال پاكى و راستى را در نهاد ايرانى آبيارى مىكند .\r\n ببخشاى بر مردمِ مستمند * ز بد دور باش و بترس از گزند\r\nاگر پيشه دارد دِلَت راستى * چنان دان كه گيتى بياراستى\r\nمياساى ز آموختن يك زمان * ز دانش ميفكن دل اندر گمان\r\nميازار مورى كه دانه‌كش است * كه جان دارد و جان شيرين خوش است\r\nز چيز كسان دور داريد دست * بىآزار باشيد و يزدان‌پرست \r\nآن حكيم فرزانه ما را از نتيجه كردار ناپسند نيز بدينگونه آگاه مىسازد :\r\n هر آنكس كه تخم جفا را بكشت * نه خوش روز بيند نه خرّم بهشت \r\nوقتىكه انسان مطالعاتى در زندگى شرافتمندانهء فردوسى و شاهنامه گرانقدرش مىكند بىاختيار شيفتهء اين مرد بزرگوار مىشود كه به راستى نظيرش در تاريخ ما نادر و نام نيكش همانطورى كه خودش گفته است ابدى است .\r\n نميرم از اين پس كه من زنده‌ام * كه تخم سخن را پراكنده‌ام \r\nجاى بسى خوشحالى است كه عده‌يى از مردان دانشمند و خوشنام كشورمان درصدد هستند كه يك اجتماع فرهنگى هنرى و ورزشى به نام « ايران‌سراى فردوسى در توس بنا كنند تا مطالعات بيشترى در مورد شخص فردوسى و شاهنامه انجام گيرد ، هنوز خيلى مباحث راجع به حكيم توس و شاهنامه‌اش ناشناخته است كه اميدواريم با مطالعات بيشتر در اين قسمت ، و بطور كلى در فرهنگ ايرانى پيشرفتهاى شايانى انجام گيرد .\r\nتوفيق بانيان اين امر خير و ارزشمند را از درگاه پروردگار خواستارم . « 1 »\r\n\r\nنكته‌گيرى بر شاهنامه\r\nبه‌نظر محمد على فروغى : « اگر بناى خرده‌گيرى بر شاهنامه باشد ، البته نكته‌هاى چند هم بر فردوسى مىتوان گرفت ؛ و از آنجا كه بشر بوده بايد قبول كرد كه اثرش بىعيب و نقص نتواند بود ؛ اما حق اين است كه به‌واسطه عوارض بسيار كه در ظرف قرون متواليه بر شاهنامه وارد آمد ، نمىتوان دانست كه چه اندازه از معايب و نواقص را فردوسى شخصا عهده‌دار است ، مثلا بعضى از\r\n\r\n\r\n","description":"","footnote":"\r\n( 1 ) . پروفسور حسين صادقى استاد و رئيس بخش جراحى قلب در دانشگاه و بيمارستان لوزان ( سوئيس ) 9 نوامبر 1992 ( به نقل از فصلنامه « هستى » به مديريت دكتر محمد على اسلامى ندوشن ) آذرماه 1371 .\r\n","page_name":" 156 ","page_number":156},
  {"content":"\r\n\r\nاشعارش مفهوم نيست و چند بيتى ديده مىشود كه قافيه ندارد ، و ليكن يقينا اين جمله ، از غلط كتّابيست كه به رونويس شاهنامه پرداخته‌اند ، ابيات و مصراع‌هاى چند هست كه عينا يا با جزيى تفاوت ، در موارد عديده تكرار شده است ، امّا اين بحث بر فردوسى است يا بر كسانى كه بعد از او در شاهنامه دست برده‌اند ؟ گذشته از افسانه بودن غالب روايات ، اغلاط تاريخى صريح در شاهنامه هست ، امّا آن هم مربوط به اصل كتابيست كه فردوسى آن را منظوم كرده است ؛ همچنين اگر بپرسند « دستان سام » چگونه آدمى بوده كه منوچهر و نوذر و زاب و كيقباد و كيكاووس و كيخسرو و سهراب و گشتاسب و پسر خود رستم ، همه را به خاك سپرده و آخر هم معلوم نشد كى مرده است . . . ( چه بگوئيم ) اين ايرادها البته بر فردوسى وارد نيست و راجع به كتاب اصلى است ؛ خردهء واقعى كه مىتوان بر فردوسى گرفت ، بعضى غفلتهاى جزئى است ، مثل اينكه در ضمن حكايات ، بعضى جاها گويى فراموش كرده است كه داستانهايى كه نقل مىكند ، راجع به ماقبل اسلام و پيش از نزول قرآن است و اسكندر را مسيحى مىداند و پيش از حضرت عيسى ( ع ) از اسقف و سكويا گفتگو به‌ميان مىآورد . . . ( اگرچه اين قسمت‌ها را هم مىتوان برعهدهء كتّاب اصلى قرار داد ) بالاخره گلهء حقيقى كه خود اينجانب از فردوسى دارم ، همانست كه چرا اين اندازه مقيّد به متابعت كتاب اصلى شده است ، بسيارى از وقايع را هم اگر مختصرتر نقل مىكرد ، ضررى به‌جايى وارد نمىآمد و مكررات كمتر مىشد و اگر چنين كرده بود ، شاهنامه از جهات شعرى و صنعتى كاملا آراسته و پيراسته بود و ليكن نبايد فراموش كرد كه ما تنها به قاضى مىرويم و كلاه و بلكه كفش خود را قاضى مىكنيم و فردوسى حضور ندارد كه از خود دفاع كند . » « 1 »\r\n\r\nارزش جهانى شاهنامه\r\nناگفته نماند كه شاهنامه به تمام زبانهاى زندهء جهان ترجمه و مورد استقبال دانش‌پژوهان قرار گرفته است ؛ از جمله بندارى به زبان عربى و يك نفر فرانسوى به نام مول « 2 » شاهنامه را با مقدمه‌يى محققانه در 7 جلد كلان به نثر فرانسوى منتشر نمود و پيتزى « 3 » ايتاليايى ، اين كتاب را به نظم درآورد ، علاوه‌براين شاهنامه ، مكرر از سوى دانشمندان انگليسى زبان ، ترجمه شده است ، - عبد القادر بغدادى لغت و فرهنگى براى شاهنامه نوشت و ولف آلمانى ، نه‌تنها\r\n\r\n\r\n","description":"","footnote":"\r\n( 1 ) . محمد على فروغى ( ذكاء الملك ) ، هزارهء فردوسى ، ص 7\r\n( 2 ) .  Mohl \r\n( 3 ) .  Pizi \r\n","page_name":" 157 ","page_number":157},
  {"content":"\r\n\r\nلغات دشوار را معنى كرد ، بلكه كلمات و نامهاى شاهنامه را با موارد استعمال ، گردآورى نمود و مدت بيست سال در اين راه سعى و تلاش نمود ، مهمترين پژوهشها در پيرامون شاهنامه به همت والاى « نلدكه ، دانشمند آلمانى » صورت گرفته است .\r\nدر جشن هزارهء فردوسى در سال 1313 از شانزده كشور بزرگ ، خاورشناسان و علاقه‌مندان به علم و فرهنگ ، در تهران گرد آمدند و در جريان سخنرانيها ، تأليفات و مقالات و نظرات خود را در مورد شاعر بزرگ ما اظهار كردند .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nنخستين نثرنويسان ايران بعد از اسلام\r\n\r\nطبرى\r\nابو جعفر محمد ابن جرير طبرى ، يك از بزرگترين مورخان ايران و عالم اسلام است كه در تفسير و فقه نيز تبحر و تخصص داشت در حدود 225 در آمل تبرستان متولد گرديد و از كودكى با شور و شوقى كم‌نظير به تحصيل علم پرداخت و براى فراگرفتن دانشهاى عصر خويش به مراكز فرهنگى آن روزگار يعنى به رى ، بغداد بصره و كوفه سفر كرد و چندى در طلب علم حديث ، راه مصر و شام پيش‌گرفت . وى در نيمهء قرن سوم ه . ق ، دانشمندى مشهور بود و با مقام شامخى كه در فقه و تفسير ، داشت سخت متواضع و فروتن بود ، اين مرد پژوهنده در قبال مذاهب اربعه اهل سنت و جماعت مذهبى جديد تأسيس نمود به نام مكتب « جريريّه » كه پيروان و معتقدانى نيز يافت ؛ ولى در برابر مذاهب اربعه دوام نيافت و اهميت و اعتبارى كسب نكرد .\r\nمهمترين اثر طبرى تاريخ مشهور او به نام تاريخ الرسل و الملوك ، معروف به تاريخ طبرى است و اثر ديگرش جامع البيان فى تقسير القرآن نام دارد ، كه به تفسير طبرى شهرت يافته است . علاوه‌براين دو كتاب بزرگ ، كتابهاى چندى در احكام شريعت و فقه به رشتهء تحرير درآورده است .\r\nنمونه‌اى از نثر ترجمهء تاريخ طبرى : در ترجمه تاريخ طبرى در ذكر خطبهء منوچهر ، پس از مقدمه‌اى از راه‌ورسم سياست و مملكتدارى و خصال « كمال مطلوب » يك پادشاه سخن مىگويد ، از جمله مىنويسد : يك پادشاه دادگستر واقعى بايد نعمتهاى جهانى را فقط براى خود نخواهد ، بلكه با حسن نيت وسعهء صدر بايد همه افراد اجتماع را در خوشيها و خوراكها و پوشاكها شريك و سهيم خود گرداند : « . . . بايد هرچيزى كه ملك را بود از نعمت و خواسته و فراخى ، رعيت را همچنان بدهد . . . مگر آنچه كه ملك را باشد خاص ، و\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nرعيت را آن به كار نيايد . . . اما آن‌چيز كه همه خلق را به كار آيد ، نبايد خاص خويش دارد و خلق را از آن بازدارد ، چنان كه گويد : فلان طعام را مخوريد تا من خورم . . . اگر كسى از رعيت پيش ملك تظلم كند ، ملك آن ستم از وى بازدارد ، و اگر چيزى ستده باشند به قهر بفرمايد تا بازدهند ، اگر آن « عمل‌دار » « 1 » ندارد ، ملك از خاصه خود بدهد و آن عامل را ادب كند تا چنان نكند . . . » « 2 »\r\nاندرزهاى سياسى منوچهر به نفع طبقهء كشاورزان : در جاى ديگر منوچهر به كارداران و اولياى امور اندرزهاى عالى و خيرخواهانه مىدهد و به مقام و ارزش والاى كشاورزان و نقش اقتصادى آنان در دوام و بقاء حكومتها ، اشاره مىكند : « شما كاردارانيد ، برين رعيت داد كنيد و ستم نكنيد كه اين رعيت سبب خورش و طعام و شراب من است و شما هرگاه كه داد كنيد ، اين رعيت جهان را آبادان دارند و خراج من زودتر حاصل شود و روزيها بيشتر به سپاه برسد و هرگاه كه بيداد و ستم كنيد ، رعيت دست از آبادانى بدارد و جهان ويران شود و خراج من ناچيز مىشود ، زينهار اين رعيت را نگاهداريد و هرآنجا كه اندر جهان آبادانى بايد كردن . . . نفقه از بيت المال زود بدهيد و آبادانى كنيد . . . اگر ندارند از بيت المال من ايشان را وام دهيد ، تا آن آبادانى كرده شود ؛ به وقت غله آن وام از غله ستانيد و اگر آن وام يك سال نتواند داد ، به دو سال و سه سال بازستانيد ؛ و هرسال چهار يكى يا سه يكى يا نيمى ، چندانكه برايشان پديد نيايد و حال ايشان تباه نشود . » « 3 » همين مطالب ، اندكى مشروحتر ، در تاريخ الرّسل و الملوك ( يعنى در اصل كتاب طبرى ) موجود است ؛ در اين كتاب گرانقدر پس از مقدمه‌اى از قول منوچهر مىخوانيم : « . . . حق رعيت بر پادشاه آن است كه دربارهء ايشان مهربانى كند و امور آنان را به عدالت تمشيت دهد و آنان را به كارى كه طاقت ندارند وادار نسازد و هرگاه دچار بلاى آسمانى يا زمينى شوند ، كه موجب نقصان غله و كمى حاصل گردد ، خراجى را كه از آنان مىگرفتند ، تخفيف يا تقليل بدهد ، يا به كلّى ببخشد و هروقت گرفتار مصيبتى گردند . . . خسارتشان را جبران نمايد . . . » « 4 »\r\nدر كتاب غرر سير الملوك نيز به مطلبى كه مربوط به كشاورزان است برمىخوريم :\r\n« . . . آنجا كه پادشاه ستم كند ، آبادى پديد نيايد ، شهريار دادگر به از پربارانى است ، شير\r\n\r\n\r\n","description":"","footnote":"\r\n( 1 ) . مامور دولت و ديوان يا « عامل »\r\n( 2 ) . تلخيص از مجله يادگار ، سال چهارم ، شماره نهم و دهم ص 84\r\n( 3 ) . ابو على بلعمى : ترجمه تاريخ طبرى ، به اهتمام دكتر محمد جواد مشكور ، ص 39 به بعد ( به اختصار )\r\n( 4 ) . تاريخ الرسل و الملوك : ص 52 به بعد . ( به اختصار )\r\n","page_name":" 160 ","page_number":160},
  {"content":"\r\n\r\nدرنده از شاه ستمگر بهتر است و شاه ستم‌پيشه از آشوبى كه دوام يابد بهتر . . . خراج ستون كشور است كه با داد افزايش گيرد و از ستم كاهش . » « 1 »\r\nمردم استخر از نيامدن باران شكايتى به‌دست اردشير دادند ، زير آن نوشت ، اگر آسمان از باريدن بخل ورزيده ، ابر ما خواهد باريد ، فرمان داديم شكست شما را جبران و بينوايان را برگ‌ونوا كنند . »\r\nمبارزه با جهل و خرافات : اكنون جمله‌اى چند از ترجمهء تفسير طبرى در پيرامون قصّه ابراهيم ( ع ) با پدرش آزر نمرود مىآوريم : « . . . و اين « آزر » بت‌تراش بود و بتان را تراشيدى از چوب و از سنگ ، و از زر و از سيم نيز كردى و به مردمان فروختى » ولى ابراهيم فرزند او بت‌شكن بود « ريسمان در گردن بتان مىبست . . . و لگد بر سرشان مىزد و از اين جنس خواريها بسيار با ايشان مىكرد » چون آزر از اين معنى آگاهى يافت به ابراهيم اعتراض كرد ، ابراهيم گفت : « يا پدر ، ديو را مپرست كه ديو ، بر خداى عاصى است . » و بار ديگر با پدر گفت : « يا پدر چرا مىپرستى چيزى را كه نشنود و نداند و نبيند ؟ » ، آزر پيش نمرود از نافرمانى فرزندش شكايت كرد و گفت : « ملك او را به بت‌خانه فرستد تا خادمان بت‌خانهء مهين او را خدمت بياموزند . » ابراهيم از خدمتگزارى در حق بتان نيز امتناع ورزيد . سرانجام روزى كه براى بت‌پرستان « عيد » بود و همهء بت‌پرستان بت‌خانه را ترك گفته بودند . ابراهيم تبرى برگرفت و سر و دست و پايهاى بتان همه بشكست تبر را بر گردن بت مهتر نهاد كه از جملهء بتان مهمتر بود و بر تخت زرين نشسته بود . چون خادمان بازآمدند ، همهء بتان را پاره‌پاره ديدند ، در حالى كه تبر بر گردن بت بزرگتر قرار داشت . در حال نمرود را از ماجرا آگاه ساختند ، نمرود پرسيد : « عامل اين بت‌شكنى كيست ؟ » خادمان ابراهيم را مسبب شمردند ، نمرود گفت او را بياوريد چون آوردند پرسيد : « اين خدايان ما را برين حال تو كرده‌اى يا ابراهيم ؟ » . . . ابراهيم جواب داد كه اين ، مهترشان كرده است كه تبر بر گردن اوست ، بپرس از ايشان اگر سخن توانند گفت . آن مردمان خجل گشتند و دانستند كه حجّتى است كه ابراهيم برايشان همى گيرد ، يعنى كه ايشان سخن نتوانند گفت ، خدايى را نشايند . و بدانستند آن مردمان كه ايشان ستمكار و كافرند . يكديگر را مىگفتند كه شما ستمكارانيد ، چنان كه گفت :  فَرَجَعُوا إِلى أَنْفُسِهِمْ فَقالُوا إِنَّكُمْ أَنْتُمُ الظَّالِمُونَ .  پس به خودشان رجوع كردند و بر يكديگر گفتند\r\n\r\n\r\n","description":"","footnote":"\r\n( 1 ) . 3 و 4 - همان كتاب ، ص 484\r\n","page_name":" 161 ","page_number":161},
  {"content":"\r\n\r\nبيگمان شما ستمگرانيد . » « 1 » ( الانبيا ، 64 )\r\n\r\nهجويرى\r\nابو الحسن على بن عثمان جلابى هجويرى غزنوى ، از مريدان شيخ ابو الفضل ختلى بود . وفاتش به سال 465 هجرى اتفاق افتاد ؛ شاهكار او كشف المحجوب از كتب مهم صوفيه است كه سبك نگارش آن ساده ولى خالى از مفردات و تركيبات عربى نيست ؛ هجويرى در اين كتاب با توجه به جهان‌بينى و اصطلاحات خداوندان تصوف به بيان « مكنونات و نظرات » صوفيان قرن پنجم هجرى مىپردازد .\r\nوى در توصيف « حال فقد » و « حال وجد » چنين مىگويد : « . . . پس اوقات موحّد ، دو وقت بود : يكى اندر حال فقد ( فقدان يعنى از دست دادن و گم كردن ) و ديگرى اندر حال وجد ( وجدان يعنى يافتن ) يكى در محل وصال و ديگرى در محل فراق ، و اندر هردو وقت او مقهور باشد ، از آنچ در وصل وصلش به حق بود و در فصل و ( جدايى ) فصلش به حق ، اختيار و اكتساب وى ، اندران ميانه ثبات نيابد تا ورا وصفى توان كرد ، و چون دست اختيار بنده از روزگار وى بريده گردد ، آنچ كند و بيند حق باشد ، و از جنيد رضى إله عنه مىآيد : يعنى نقل مىشود كه درويشى را ديدم ، اندر باديه در زير خار مغيلانى نشسته ، اندر جايى صعب ، با مشقّت بسيار . گفتم : اى برادر ، ترا چه‌چيز اينجا نشانده است ؟ گفت :\r\nبدان كه مرا « وقتى » بود ، اينجا ضايع شدست ، اكنون بدينجا نشسته‌ام و اندوه مىگسارم .\r\nگفتم : چند سال است ؟ گفت : دوازده سال است ؛ اكنون شيخ همتى در كار كند ، باشد ، كه به مراد خود برسم و وقت بازيابم ! جنيد گفت : من برفتم و حج بكردم و وى را دعا كردم ، اجابت آمد و وى به مراد خود بازرسيد . . . » « 2 »\r\nنثر كتاب ، كهنه و از نظر روانى و جزالت چندان قابل توجه نيست . اكنون نمونه‌يى ديگر از نثر او را نقل مىكنيم : « . . . آگاه باش كى حقايق علم ، در حجاب « 3 » است از ابليس « 4 » و ذرّيت « 5 » او ، و ظاهر است نزديك اولياى خدا و گزيدگان او ، زيراك آن سرّ ايزد است كى\r\n\r\n\r\n","description":"","footnote":"\r\n( 1 ) . شاهكارهاى ادب فارسى « داستان ابراهيم » ( برگزيدهء ترجمه طبرى ) به كوشش ناصر اميرى ، ص 15 و 16 ( به اختصار )\r\n( 2 ) . نقل از كشف المحجوب هجويرى ، طبع ژوكوفسكى ، ص 471\r\n( 3 ) . پنهان و مخفى\r\n( 4 ) . شيطان\r\n( 5 ) . فرزندان او\r\n","page_name":" 162 ","page_number":162},
  {"content":"\r\n\r\nبدان آگاه كرد آن‌كس را ، كى خواهد ، از بندگان او و هركى محروم است از آن در گمشدگى همى گرديد و در كورى همى رفت ، بر دلهاى ايشان قفلهاست كى آن را نگشايند و از خرد ايشان بند قفلها برنخيزد ، و اولياء ايزد در مرغزارهاى بهشت ، همى چرند ، و از درختان آن همى چينند و اندرجويهاى آن ، سباهت « 1 » همى كنند ، سير نشوند از آن يك ساعت و ناتوان نگردند . . . « 2 »\r\n\r\nاسحاق بن ابراهيم\r\nاسحاق بن ابراهيم ، مؤلف كتاب مشهوريست به نام :\r\nقصص الانبياء ، كه از سرگذشت پيامبران حكايت مىكند .\r\nنثر كتاب روشن و كمابيش سليس است ، اينك نمونه‌يى از نثر او را در پيرامون مهاجرت مريم مىآوريم : « . . . چون يك ماه از مولود عيسى عليه السلام برآمد ، مريم ، عيسى را برداشت و به زمين مصر شد و گويند كه سى سال آنجا بماند تا آنوقت كه عيسى بزرگ شد و پيغمبرى آمدش ، و فرمان آمدش كه به زمين بيت المقدس بازگردد ، بازآمد و انجيل و احكام آن ، ايشان را بياموخت . . . چون عيسى بزرگتر شد ، مريم او را به معلّمى سپرد و گفت : اين كودك را نيك آموز و عزيزدار و مزن . و خود برفت ، معلّم او را پيش خواند و گفت : بگوى ابجد . عيسى گفت : ابجد چه بود ؟ معلم گفت : تو بياموز و معنى مپرس ! عيسى گفت : چگونه آموزم ، چيزى كه اصلش ندانم ؟ معلمش بزد و گفت : بگوى ابجد .\r\nگفت : تا اصلش نگويى ، نگويم . معلم بسيار بگفت ، سخن استاد را نشنيد ، چون مادرش بيامد تا او را برد ، عيسى گفت : يا مادر ، اين معلم وصيت تو كار نبست ، تو گفتى كه بسيار آموز و اندك زن ، او بسيار زد و اندك آموخت . پس گفت : يا معلم ، اگر خواهى ، تا من ترا معنى ابجد بگويم كه ابجد چه بود ؟ معلم گفت : بگوى . عيسى گفت : الف ، آلاء اوست ، و بىبقاى اوست و جيم جلال اوست . چون عيسى اين سخن بگفت ، معلم تعجب كرد و گفت : يا زن ، اين فرزند تو نه چنانست كه از كسى آموزد كه وى چنانست كه ، بايد كه همه عالم از او آموزند . . . » « 3 »\r\nاكنون به معرفى تنى چند از نويسندگان ، مورخان و دانشمندان قرن چهارم و پنجم مىپردازيم :\r\n\r\n\r\n","description":"","footnote":"\r\n( 1 ) . شنا\r\n( 2 ) . ابو يعقوب اسحاق بن احمد سگزى : كشف الحجوب ، ص 2\r\n( 3 ) . قصص الانبياء ، به اهتمام حبيب يغمايى ، ص 369 به بعد\r\n","page_name":" 163 ","page_number":163},
  {"content":"\r\n\r\n\r\nابو الفضل بلعمى\r\nابو الفضل محمد بلعمى از وزرا و نويسندگان بزرگ قرن چهارم است ، پدرش حامى رودكى بود و ديرگاهى وزارت سلاطين سامانى را به‌عهده داشت و در سال 330 درگذشت .\r\nاز كارهاى مهم فرهنگى او يكى اينست كه به امر منصور بن نوح به ترجمهء تاريخ طبرى همت گماشته است ؛ ليكن چون ترجمهء اين كتاب در واقع تلخيصى است از تاريخ طبرى ، بلعمى براى تكميل اثر خود از منابع ديگر نيز سود جسته ، و كتابش به‌صورت تاليف جديدى درآمده است .\r\nدر اين كتاب ، آنجا كه سخن از مبارزهء بهرام چوبين و « سابه‌شا » به‌ميان آمده است مىبينيم كه هرمز براى پايان دادن به اين مشكل ، مهتران كشور را گرد آورد و به رايزنى پرداخت و گفت : كرا به جنگ او فرستيم ؟ همه گفتند : بهرام چوبين شايسته سردارى اين پيكار است . اينك جمله‌اى چند از اين تاريخ : « پس هرمز نامه كرد و بهرام چوبين را بخواند ، گفت : تا خاقان زنده بود ، حق ما را نگاه داشت و اين پسرش خال منست و لكن حق خويش نشناسد و سپاه آورد و پادشاهى ما همى گيرد ، ما را كسى بايد كه به حرب او شود و اختيار ما بر تو افتاد ، بايد كه بشوى و ظنّ من به خويش راست كنى . بهرام گفت :\r\nمن رهى ملكم و فرمانبردارم ، بروم و جان فدا كنم . هرمز گفت : دستت گشاده كردم اندر خزينه‌ها ، برگير و سپاه را ، ساز و سلاح و خواسته « 1 » بده . بهرام سپاه عرض « 2 » كرد ، دوازده هزار مرد بود و گفت : مرا اين بسنده « 3 » است و ايشان را به اسب و سلاح و خواسته ، آبادان كرد و برفت . » « 4 »\r\nديگر از ترجمه‌هاى بزرگ اواخر قرن چهارم هجرى ، ترجمهء تفسير بزرگ طبرى است به زبان فارسى درى ، كه به‌دست عده‌اى از علماى ماوراء النّهر و خراسان به پارسى درآمد . پادشاه ساسانى از عده‌اى از علما ( براى ترجمه قرآن ) فتوى خواست ، چون موافقت كردند به اين كار بزرگ دست زد ، اين كتاب كه در آغاز نيمه دوم از قرن چهارم هجرى ترجمه شده است ، داراى لغات و مفردات فارسى و نثرى روان و طبيعى و زيباست .\r\n\r\n\r\n","description":"","footnote":"\r\n( 1 ) . مال و نعمت\r\n( 2 ) . عرض سپاه : سان ديدن از سپاه\r\n( 3 ) . بسنده يعنى كافى\r\n( 4 ) . نقل از گنج و گنجينه ، تاليف دكتر ذبيح إله صفا ، به انتخاب دكتر محمد ترابى ، ص 8 و 9 ( به اختصار )\r\n","page_name":" 164 ","page_number":164},
  {"content":"\r\n\r\n\r\nآغاز تفسير قرآن\r\nطبرى پس از برشمردن عدد سوره‌ها و آيات قرآن و ديگر خصوصيات اين كتاب : به تفسير سورهء « الفاتحه - مكيّه مىپردازد : « به نام خداى بخشنده - شكر خداى را ، خداوند جهانيان - مهربان بخشاينده - پادشاه روز رستخيز - ترا پرستيم و از تو يارى خواهيم - راه‌نماى ، ما را ، راه راست - راه آن كسهايى كه منّت نهادى برايشان ، نه آن كسهايى كه خشم گرفته‌اى برايشان ( يعنى جهودان ) - و نه گمشدگان از راه ( يعنى ترسايان ) . . . » « 1 »\r\n\r\nموفق هروى\r\nابو منصور موفق بن على هروى از پزشكان و داروشناسان قرن چهارم هجرى است ، كه كتاب او به خط اسدى طوسى شاعر است ، - مصنف اين كتاب ، هروى ، كوشيده است ، نام همه داروهايى كه تا آن هنگام مىشناختند در كتاب خود بياورد ، انشاء آن ساده و وافى به مقصود است :\r\nخواص ياقوت : « از ياقوت ، بهترين ، سرخ است و او بهترين جواهرهاست ، خاصه رمّانى ، از وى بترش سپيد است و ميانه ترش ارزق است ، و خاصيّت اين همه نوعهايش آنست كى تشنگى بنشاند و اگر بكوبند و خرد بسايند و به زهر داده ، دهند سود دارد ، و مردم زهر خورده را از وى هيچ‌چيز بهتر نبود و خاصيتش آنست كى ، دل را خرم دارد وگر كسى نگينى ياقوت دارد ، بىآنكه خرّم بود ، خرمى همى آوردش و هرك او را اندر كوزهء آب نهد و از آن كوزه آب همى خورد ، هرگز وى را علّت استسقا نبود و علامت آنك بشناسدش ، آنست كى هميشه سرد بود و هرگز گرم نگردد و آتش بر او كار نكند و از آتش زيانش نرسد ، گر چى بسى روزها اندر آتش بود ، و هيچ بر او كار نكند الّا الماس . » « 2 » از آنچه نقل كرديم مىتوان تا حدى با سبك نگارش و نظريات و اطلاعات پزشكى موفق هروى آشنا گرديد .\r\n\r\nابو بكر اخوينى\r\nوى مردى پزشك و شاگرد ابو القاسم مقانعى و او شاگرد ابو بكر محمد بن زكرياى رازى ( متوفى به سال 318 هجرى ) بود و در نيمهء دوم قرن چهارم مىزيسته ، كتاب طبّى او كه براى آشنايى پسرش به دانش پزشكى تأليف شده هداية المتّعلمين فى الطّب نام دارد ؛ اينك نمونه‌يى از نثر آن كتاب :\r\n\r\n\r\n","description":"","footnote":"\r\n( 1 ) . گنج و گنجينه ، پيشين ، ص 16 و 17 . ( به اختصار )\r\n( 2 ) . همان كتاب ، ص 45 .\r\n","page_name":" 165 ","page_number":165},
  {"content":"\r\n\r\nدانش پزشكى : « اكنون تو كى فرزند منى ، اندر خواستى از من كتابى به باب پجشكى « 1 » ، سبك و آسان ، تا ترا خاصه از من يادگار بود و ديگر مردمان را فايده بود ، اجابت كردم ترا ، بدين و يارى خواهم از خداى عزّ و جلّ ، به تمام كردن اين غرض انّه الجواد الكريم . « 2 » »\r\nاينك نمونه‌يى از نظريات پزشكى او را نقل مىكنيم : « . . . آدمى از دستان و پايان و شكم مركب است ، و هريكى از اين اندامها ، از اندامهاى مفرده ، مركب است و عدد اندامهاى مفرده ، سيزده اندام است : يكى استخوان ، د ديگر پوست ، سديگر گوشت ، چهارم رگهاى ناجهنده و پنجم رگهاى جهنده و ششم اعصاب و هفتم غضاريف اعنى غژغرها و هفتم رباطات اعنى آن پيها كبر ( كه بر ) پيوندها بود تا پيوندها را استوار دارد و نوهم ( نهم ) اغشيه ، و اغشيه آن چيزها بود كه چن ( چون ) كرباس تنگ بر استخوانها و بر پهلو پوشيده بود ، و دهم مغز به‌ميان استخوان ، و يازدهم رطوبت زجاجى ، كى اندر چشم است و دوازدهم رطوبت جليدى و سيزدهم رطوبت بيضى . »\r\nو باز گويد كه تركيب اين سيزده اندام مفرده از چهار خلط است : اعنى ، صفرا و سودا و خون و بلغم . و باز گويد كى تركيب اين اخلاط از مادر و پدرست و از غذا ، و باز گويد كى تركيب اغذيه از گوشتهاى حيوانات بود و از نبات ، و باز گويد كى ، تركيب نبات از خاك و آب‌وهوا و آتش بود ، اعنى ، تابش آفتاب ، چنانك ياد كرده ، آمده است . « 3 » » . . . و بحدّ « 4 » پجشكى ( پزشكى ) گويد : « پجشكى پيشه‌اى بود كه تندرستى آدميان را نگاه دارد و چن ( چون ) رفته بود ، باز آرد ، از روى علم و عمل ، و حاجتمند بود ، هر پيشه‌اى به علم و عمل آن پيشه كه مىخواهد به كار داشتن . پس اين پيشه بجشكى را حاجت است به علم و عمل و بخشيده شود ( يعنى تقسيم شود ) به سه بخش : يكى دانستن كارهاى طبيعى ، دديگر دانستن اسباب ايشان و سديگر دانستن علامات و دلايل ايشان . . . » « 5 »\r\nاين بود نمونه‌يى از نثر ثقيل و نظريات و اطلاعات پزشكى بو بكر اخوينى در حدود قرن چهارم هجرى .\r\n\r\n\r\n","description":"","footnote":"\r\n( 1 ) . پزشكى و طبابت\r\n( 2 ) . او خدايى بخشنده و كريم است .\r\n( 3 ) . همان كتاب ، ص 25 تا 27 . ( به اختصار )\r\n( 4 ) . حدود و خصوصيّات .\r\n( 5 ) . همان كتاب ، ص 25 تا 27 . ( به اختصار )\r\n","page_name":" 166 ","page_number":166},
  {"content":"\r\n\r\n\r\nگرديزى\r\nابو سعيد عبد الحى گرديزى قزوينى از نويسندگان و مورخان بزرگ عهد غزنوى است . كتاب او زين الاخبار شامل اطلاعاتى از ابتداى خلقت تا پايان دوره سلطنت ، سلطان مودود بن مسعود غزنوى ( 440 - 432 ه ) است : اين كتاب را بعد از سلطنت او به تحرير درآورده و بر اين دورهء مفصل از وقايع نامه ، ابوابى در ذكر تواريخ و اعياد و معارف و انساب ملل و اقوام افزوده است ؛ بر روى هم تاريخ گرديزى به جهت اشتمال بر اطلاعات دقيق تاريخى ، اثرى است معتبر و نثر آن ساده و روان و به شيوهء نويسندگان عهد سامانى است .\r\nدر شرح حال ابو مسلم خراسانى ، در كتاب گرديزى ، از جمله چنين آمده است : « . . .\r\nو ابو مسلم ، ابو عون را به حرب مروان الحمار فرستاده بود و چون قحطبه به كنار فرات رسيد ، يزيد بن هبيره به جنگ او آمد و در شب ميان ايشان جنگ شد . لشكر قحطبه ظفر يافتند ، اما قحطبه در آب افتاد و غرق شد ، چون چند روز شد ، لشكرش حسن بن قحطبه را بر خود امير كردند و به كوفه درآمدند . و عبد اللّه محمد بن على بن عبد إله بن عباس را كه به سفاح ملقب است ، و با برادران در خانهء ابو سلمهء خلال ، پنهان بود ، بيرون آوردند و به خلافت به دو بيعت كردند ، پس سفاح عمويان خود . . . به جنگ مروان فرستاد . . . مروان به حرب ايشان بيامد و به زودى هزيمت پذيرفت . » « 1 »\r\n\r\nخواجه عبد اللّه انصارى\r\nشيخ الاسلام ابو اسمعيل عبد اللّه بن محمد الانصارى الهروى صوفى و نويسنده و شاعر مشهور قرن پنجم هجرى ( قرن يازدهم ميلادى ) است . وى به سال 396 هجرى ( 1005 ميلادى ) در هرات يكى از شهرهاى افغانستان ولادت يافت . تحصيلات او در علوم ادبى و دينى بود و از اوان جوانى در اين دو حديث و فقه توانا بود . در تصوف از شيخ ابو الحسن خرقانى تعليم گرفت و به مرتبهء جانشينى او ارتقاء جست و علاوه‌بر او ، از مشاهير ديگر متصوفه ، مانند شيخ ابو سعيد بن ابى الخير ميهنى ، نيز فايده‌ها برگرفت .\r\nخواجه عبد اللّه به‌علت خلق‌وخوى شخصى ، گاه « در پوستين خلق مىافتاد » . . . در مذهب و مراعات دقايق آن تعصب بسيار داشت و اغلب معاصرين خود را در اثر اين كنجكاويها و مداخلات بىمورد آزرده‌خاطر مىساخت ، غالبا به نام دين ، به امر به معروف و نهى از منكر مىپرداخت و خمخانه مىشكست و علماى اشعريّه و ديگران را هم رنجيده خاطر مىنمود ، تا اينكه چندبار وسائلى براى آزار او برانگيختند ، ولى هيچيك از آنها نافع\r\n\r\n\r\n","description":"","footnote":"\r\n( 1 ) . زين الاخبار ، چاپ فرهنگ ايران ، به تصحيح عبد الحىّ جيبى ، ص 120\r\n","page_name":" 167 ","page_number":167},
  {"content":"\r\n\r\nنشده و در تحول فكرى و تغيير اخلاق او موثر نيفتاد ، وى نه‌تنها با علماى ظاهر طرف بود ، بلكه با متصوفهء عصر خود كه ظاهر شريعت را مهمل مىگذاشتند . . . نيز مخالفت مىورزيد و ايشان را از اهل بدعت مىپنداشت ، و در همه مراتب رعايت ظواهر را لازم مىدانست و اعمال شرعى را از بهترين وسايل وصول به حقيقت مىشمرد . » « 1 »\r\nغافل از اينكه كردار و عمل او با مبانى مذهبى و اخلاقى مطلقا سازگار نبود ، چه در قرآن كريم با صراحت تمام ، سوء ظن و تجسّس و جاسوسى در احوال ديگران گناهى است بزرگ و نابخشودگى ، چنان كه در سورهء « حجرات » آيه 12 آمده است :  يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ ، إِنَّ بَعْضَ الظَّنِّ إِثْمٌ ، وَ لا تَجَسَّسُوا وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ وَ اتَّقُوا اللَّهَ إِنَّ اللَّهَ تَوَّابٌ رَحِيمٌ . \r\nترجمه : اى مردم از سوء ظن و پندار در حق يكديگر اجتناب كنيد ، كه برخى ظنّ و پندارها معصيت است و هرگز از احوال درونى يكديگر تجسس مكنيد و غيبت يكديگر روا مداريد ، آيا شما دوست مىداريد گوشت برادر مردهء خود را خوريد ، البته كراهت و نفرت از آن داريد ، از خدا بترسيد كه خدا بسيار توبه‌پذير و مهربان است .\r\nقطع نظر از خصوصيات اخلاقى كه تا حدى از شهرت ادبى او كاسته ، خواجه عبد إله انصارى نخستين كسى است كه در عالم ادبيات « سجع » را در « نثر » اختراع كرده و از اين حيث بر استاد سخن سعدى شيرازى فضل تقدم داشته است . « 2 »\r\nدر غالب نوشته‌هاى خواجه ، آثار تكلّف و تصنّع مشهود است ولى با وجود اين نثرش دلنشين و بعضى از آثار منظوم و منثور او خواننده را منقلب و متاثر مىگرداند و قسمتى از آنها به واسطهء لطف معنى و شور حقيقى كه از آن ظاهر است ، اندك‌اندك در زبان فارسى به جاى « مثل » به كار مىرود ، مثل اين جمله : « اگر كاسنى تلخ است از بوستان است ، و اگر عبد إله مجرم است ، از دوستان است . » با اينكه سعدى در رعايت سجع و استعمال جملات موزون به خواجه عبد إله اقتفا كرده ، ولى چنان كه پوشيده نيست به مراتب در اين هنر بر مقتداى خود پيشى گرفته است ، فى المثل در اين جمله : « چنين گويد پير بازارى ، عبد إله انصارى ، كه در روزگار جوانى ، چنان كه افتدودانى . . . » كه سعدى ، قسمت اخير را كاملا در گلستان به كار برده است . » « 2 » منتها با عباراتى روانتر و شيوه‌يى به مراتب دلنشين‌تر .\r\nوفات خواجه به سال 481 هجرى ( 1088 ميلادى ) اتفاق افتاده است .\r\nآثار او : آثار ادبى خواجه متعدد و در درجه اول عبارتست از عده‌يى از رسائل ، مانند :\r\n\r\n\r\n","description":"","footnote":"\r\n( 1 ) . مباحثى از تاريخ ادبيات ، پيشين ، ص 304 به بعد\r\n( 2 ) . نقل و تخليص از مباحثى از تاريخ ادبيات ، پيشين ، ص 304 به بعد\r\n","page_name":" 168 ","page_number":168},
  {"content":"\r\n\r\nمناجات‌نامه ، نصايح ، زاد العارفين ، كنز السالكين ، قلندرنامه ، محبّت‌نامه ، هفت حصار ، رسالهء دل‌وجان ، رساله واردات ، الهىنامه و جز آنها كه غالبا نثر موزون و بيانى آميخته با اشعار دارند . و غير از آنها كتاب طبقات صوفيه را بايد نام برد كه از آثار معتبر زبان فارسى است . اصل عربى اين كتاب از ابو عبد الرحمن محمد بن حسين سلمى نيشابورى ( م . 412 هجرى - 1021 ميلادى ) است كه در بيان زندگانى و گفتار پنج طبقه از مشايخ فراهم آمده است . پير هرات آن كتاب را در مجالس خود به طريق املاء به زبان هروى ترجمه و بيان مىكرد و سخنان مشايخى را كه در اصل كتاب نيامده بود بر آن مىافزود و يكى از محبّان و مريدان ، آن را جمع مىكرد . بعدها نسخ اين كتاب اندك‌اندك مورد تصرف قرار گرفت و از زبان هروى به فارسى كتابتى و ادبى نزديك شد ، چنان كه امروز آثار لهجهء محلى را بندرت در آن مىتوان يافت . » « 1 » اينك نمونه‌يى از نثر او :\r\nعقل و عشق : « درويشى ازين فقير پرسيد كه اگر روزى در طلب آيم و ازين بحر ، به لب آيم حق را به عاقلى جويم يا به عاشقى پويم « 2 » ؟ از عاقل و عاشق كدام بهتر و از عقل و عشق كدام مهتر ؟ گفتم : روزى در اين انديشه مىبودم و تفكر مىنمودم كه ناگاه مرا عجبى « 3 » دريافت و به غارت نقد دل شتافت و گفت : اى به طاعت غنى ، عيشى دارى هنى « 4 » ، زهى بسيار عبادتى و بزرگ سعادتى ! چون اين بگفت نفس برآشفت ، او را ديدم شادمان ، تا عيّوق « 5 » كشيده بادبان .\r\nگفتم دور از نظرها ، كه در پيش دارى خطرها ، خود را به گريه دادم و زارى كردم ، چون آدم ، دل از طاعت برداشتم و كرده ناكرده انگاشتم ، از خجالت در آب شدم ، و در بيدارى در خواب شدم ؛ خود را ديدم بر اسبى درپى تجارت و كسبى ، بتازيانهء مهر مىتاختم تا در شهرى كه نام او بود هرى ، باره‌يى داشت سطبر ، بروج آن از صبر ، كوتوال « 6 » آن از ذكاء « 7 » و خندق آن از بكاء « 8 » منارهء آن از نور ، مسجد آن چون طور ، درآمدم در آن بلد « 9 »\r\n\r\n\r\n","description":"","footnote":"\r\n( 1 ) . درباره خواجه عبد إله انصارى رجوع شود به نفحات الانس ، چاپ تهران ، 1336 شمسى ، ص 331 - 336 و رياض العارفين ، رضا قليخان هدايت ، ص 50\r\n( 2 ) . جستجو كنم\r\n( 3 ) . عجب : غرور و خودپسندى\r\n( 4 ) . هنى : گوارا\r\n( 5 ) . عيوق : ستاره‌يى كوچك و روشن\r\n( 6 ) . كوتوال : نگه‌دارندهء قلعه ، دژبان\r\n( 7 ) . ذكاء : هوشيارى\r\n( 8 ) . بكاء : گريه\r\n( 9 ) . بلد جمع بلد يعنى شهرها .\r\n","page_name":" 169 ","page_number":169},
  {"content":"\r\n\r\nكه نامش بود خلد ، خلقى ديدم در عمارت و دو شخص در طلب امارت : يكى عقل افكار انديشه ، دويم عشق عيّارپيشه .\r\nنگاه كردم تا كرا رسد تخت و كدام را يارى دهد بخت . عقل مىگفت : من سبب كمالاتم . عشق مىگفت : من نه در بند خيالاتم ! عقل مىگفت : من مصر جامع معمورم ، عشق مىگفت : من پروانهء ديوانهء مخمورم ! عقل مىگفت : من بنشانم شعلهء عنارا ، عشق مىگفت : من در كشم جرعهء فنارا ! عقل مىگفت : من يونسم بوستان سلامت را ، عشق مىگفت من يوسفم زندان ملامت را ! عقل مىگفت : من سكندر آگاهم ، عشق مىگفت :\r\nمن قلندر درگاهم ! عقل مىگفت : من در شهر وجود مهترم ، عشق مىگفت : من از بود و وجود بهترم ! عقل مىگفت : من صرّاف نقرهء خصالم ، عشق مىگفت : من محرم حرم وصالم ! عقل مىگفت : من تقوى به كار دارم ، عشق مىگفت : من به دعوى ، چكار دارم ! عقل مىگفت : مرا علم بلاغتست ، عشق مىگفت : مرا از عالم فراغتست ! عقل مىگفت :\r\nمن دبير مكتب تعليمم ، عشق مىگفت : من عبير نافهء تسليمم ! عقل مىگفت : من قاضى شريعتم ، عشق مىگفت : من متقاضى وديعتم ! عقل مىگفت : من آئينهء مشورت هر بالغم ، عشق مىگفت : من از سود و زيان فارغم ! عقل مىگفت : مرا غرايب و لطايف ياد است ، عشق مىگفت : هرچه از غير دوست ، همه باد است ! عقل مىگفت : من كمر عبوديت بستم ، عشق مىگفت : من بر عتبهء « 1 » الوهيّت مستم ! عقل مىگفت : مرا ظريفانند پرده‌پوش ، عشق مىگفت : مرا حريفانند دردى نوش !\r\n اى عقل كه در چينِ جسد فغفورى * گر جهد كنى تو بندهء مغفورى\r\nفرفست ميان من و تو بسيارى * چون فخر كند پلاس بر مَحفورى « 2 » \r\nباز عقل گفت : من رقيب انسانم ، نقيب احسانم . گشايندهء در فهمم ، زدايندهء زنگ وهمم . پابستهء تكليفاتم ، شايستهء تشريفاتم . گلزار خردمندانم ، افزار هنرمندانم . اى عشق ترا كى رسد كه دهن باز كنى و زبان طعن دراز كنى . تو كيستى ؟ مفلسى خرمن سوخته و من مخلصى لباس تقوى دوخته . تو كيستى ؟ آورندهء محنتها و بلاها و من واسطه لا يتناكل نفس هديها . . . » « 3 »\r\n\r\n\r\n","description":"","footnote":"\r\n( 1 ) . عتبه : آستانهء در\r\n( 2 ) . محفورى : نوعى مرغوب از فرش كه در شهر محفور بر كنار بحر الروم مىبافتند .\r\n( 3 ) . نقل از گنجينهء سخن ، تأليف دكتر ذبيح إله صفا ، ص 108 و 109\r\n","page_name":" 170 ","page_number":170},
  {"content":"\r\n\r\n\r\nكليله و دمنه\r\n\r\nابو المعالى مترجم كتاب كليله و دمنه بهرامشاهى\r\nابو المعالى نصر اللّه بن محمد بن عبد الحميد منشى ، مترجم كتاب كليله و دمنه ، از نويسندگان و مترسلان نامدار زبان فارسى است كه بسيارى از دانشمندان و اهل قلم از روش شيوا و شيرين او در نويسندگى پيروى كرده‌اند ولى به حكايت آثارى كه از خود به يادگار گذاشته‌اند هيچيك در ميدان بلاغت به پايه و مقام او نرسيده‌اند ، اين مترجم زبردست و عاليقدر از عنفوان شباب به مطالعه كتب و كسب دانش و بحث و گفتگو با فضلا رغبتى تمام داشت و همين دلبستگى به كسب علم و فضيلت ، او را از قبول كارهاى ديوانى منصرف مىنمود ؛ چنان كه خود در مقدمهء كتاب كليله و دمنه گويد : « و من بنده را بر مجالست و ديدار و مذاكرات و گفتار ايشان چنان الفتى تازه گشته بود و به مطالعه كتب و مواظبت بر كسب هنر ميل افتاده ، كه از مباشرت اشغال « 1 » ، و ملابست اعمال « 2 » اعراض « 3 » كلى مىنمودم . »\r\nپس از چندى اين محفل علمى تعطيل مىشود و ابو المعالى كه از كسب فيض از محضر دانشمندان بىنصيب شده بود ، به مطالعه و تحقيق پرداخت . در اين هنگام يكى از دانشمندان غزنين كه از مراتب فضل ابو المعالى آگاه بود ، نسخه‌اى از كليله و دمنهء را براى وى مىآورد . ابو المعالى به مطالعه اين نسخه و نسخه‌هاى ديگرى كه در كتابخانه خود گردآورده بود مىپردازد و به ارزش ادبى و اجتماعى و آموزشهاى سياسى اين كتاب گرانقدر پى مىبرد و بر آن مىشود كه آن را از زبان عربى به زبان فارسى برگرداند و با استفاده از مطالعات و اندوخته‌هاى فرهنگى خويش آن را به اشعار و امثال و آيات بيارايد .\r\nچون به اين تصميم ، جامه عمل پوشانيد ، قسمتى از آن ترجمه را به‌نظر « بهرامشاه غزنوى » كه پادشاهى فرهنگ‌پرور بود مىرساند ، شهريار غزنوى بر اين كار آفرين مىگويد و مترجم را مورد تأييد و تفقد قرار مىدهد و به ترجمهء بقيّه اين كتاب مامور\r\n\r\n\r\n","description":"","footnote":"\r\n( 1 ) . شغلهاى دولتى\r\n( 2 ) . كارهاى ديوانى\r\n( 3 ) . خوددارى\r\n","page_name":" 171 ","page_number":171},
  {"content":"\r\n\r\nمىسازد . به اين ترتيب ابو المعالى با دلگرمى و علاقهء فراوان به اين كار همت مىگمارد و ترجمه آن را به پايان مىرساند و ديباچهء كتاب را به نام بهرامشاه ، كه مشوق او در پديد آوردن اين شاهكار فرهنگى بود مىآرايد و به همين جهت كتاب ، به نام كليله و دمنهء بهرامشاهى معروف شده است ، تاليف آن ، محتملا به سال 538 هجرى اتفاق افتاده است .\r\nابو المعالى با تمام زيركى و دورانديشى پس از چندى شيفته جاه و مقام گرديد و در زمان « خسرو ملك » آخرين پادشاه غزنوى مقام وزارت را پذيرفت ، ولى عاقبت در نتيجه سعايت بدانديشان « خسرو » وى را به حبس و زندان افكند و پس از مدتى به كشتنش فرمان داد .\r\nمحمد عوفى صاحب تذكرهء لباب الالباب مىنويسد : كه اين مرد دانشمند در زندان رباعى پرمغز و آموزندهء زير را نزد شاه فرستاد ، به اين اميد كه آن را وسيلهء نجات و رهايى خويش قرار دهد :\r\n اى شاه مَكن آنچه بپرسند از تو * روزى كه تو دانى كه نترسند از تو\r\nخرسندنهء به ملك و دولت ز خداى * من چون باشم به بند ، خرسند از تو \r\nولى اين رباعى حكمت‌آميز در دل اين شهريار مستبد موثر نيفتاد و دستور قتل وى را صادر كرد . - رباعى زير آخرين يادگار ذوق و قريحهء اوست :\r\n از مسند عِز ، اگرچه ناگه رفتيم * حمد اللّه كه نيك آگه رفتيم\r\nرفتند و شدند و نيز آيند و رَوَند * ما نير توَكلتُ على اللّه رفتيم \r\nابو المعالى با آنكه در جوانى كشته شد ، در مدت كوتاه عمر خود اثرى آموزنده ، گرانبها و گرانقدر از خود به يادگار گذاشت . وى چنان كه اشاره كرديم يك مترجم ساده و بىهنر نبود ، بلكه با احاطه و تسلط كاملى كه به ادبيّات فارسى و عربى داشت ، توانست ترجمه خود را با شاهكارهاى منظوم و منثور فارسى و تازى بيارايد ، او اثرى پديد آورد ، به مراتب گرانبهاتر از اصل هندى كتاب كليله و دمنه . - براى آنكه خوانندگان با ترجمه سليس و روان ، و قدرت قلم او آشنا شوند به نقل نصايح منصور خليفه عباسى به فرزند خود « مهدى » مىپردازيم : « اى پسر من ، نعمت بر لشكر فراخ مكن كه از تو بىنياز شوند ، و كار نيز تنگ مگير ، كه از تو برمند ، عطاء برسم در حدّ اعتدال و اندازهء اقتصاد ميده و منعمى نيكو ، بىتندخوئى ميفرماى ، عرصهء اميد برايشان « فراخ » ميدار و عنان عطا « تنگ » ميگير . »\r\nهمچنين در ترجمه سخنان پرارج اردشير بابكان ، نهايت هنر و استادى را نشان داده است : لا ملك الّا بالرّجال و لا رجال الّا بالمال و لا مال الّا بالعماره و لا عمارة الّا بالعدل : ملك\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nبىمرد مضبوط نشود و مرد بىمال قائم نگردد و مال بىعمارت به دست نيايد و عمارت بىعدل و سياست ممكن نگردد .\r\nبراى آنكه بيشتر به تاثير و نفوذ اين كتاب در ادبيّات فارسى واقف گرديم يادآور مىشويم كه « حتى شيخ اجل ، سعدى شيرازى نيز گاهى به مضامين و معانى و انشاء كليله و دمنه توجّه داشته و بعضى از آنها را در كتاب گلستان با فصاحتى بيشتر درج كرده است ، مانند اين عبارت كليله و دمنه : « چه مال بىتجارت و علم بىمذاكرت و ملك بىسياست پايدار نباشد . »\r\nسعدى در باب هشتم گلستان در تاييد اين معنى فرموده است : « سه چيز پايدار نماند : مال بىتجارت و علم بىبحث و ملك بىسياست . »\r\nبسيارى ديگر از نويسندگان از منتخبات وى نيز استفاده كرده و امثال و اشعار فارسى و عربى كتاب كليله و دمنه را در تاليفات خود به مناسبت ، درج نموده‌اند . » « 1 »\r\nابو المعالى در انتخاب بهترين اشعار مسعود سعد ، سنائى غزنوى ، و ديگر شعرا ذوق ادبى خود را نشان داده است :\r\nاز اشعار مسعود سعد :\r\n نَشَوَم خاضِع عَدو هرگز * گرچه بر آسمان كند مَسكَن\r\nباز گنجشك را بَرَد فَرمان * شير روباه را نِهَد گَردن \r\n با همت باز باش و با كِبر پلنگ * زيبا به گَهِ شكار و پيروز به جنگ\r\nكم كُن بَرِ عندليبُ و طاوُس درنگ * كانجا همه بانگ آمد و اينجا همه رنگ \r\nاز اشعار سنايى :\r\n از گران سَنگى ، گنجورِ سپهر آمده كوه * وز سبكبارى بازيچهء باد ، آمد خَس\r\nباد بيرون كن زِ سَر تا جمع گردى بهر آنك * خاك را جز باد نتواند پريشان داشتن\r\nكى توان از خلق متوارى شدن پس برملا * مشعله در دست و مشك اندر گريبان داشتن\r\nچون بپوئى راه ، دانى چيست علم آموختن * چون بجوئى عدل ، دانى چيست كيهان داشتن\r\nجانِ باقى بىدَمِ عيسّىِ مريم يافتن * چوبدستى بىكفِ موسى عمران داشتن \r\nاز ابو الفرج رونى :\r\n عضوى ز تو گر دوست شود با دشمن * دشمن دو شُمَر تيغ دو كش زخم دوزن \r\n\r\n\r\n","description":"","footnote":"\r\n( 1 ) . عبد العظيم قريب : منتخب كليله و دمنه ، ناشر كتابخانه مركزى ، سال 1337 ص « ط »\r\n","page_name":" 173 ","page_number":173},
  {"content":"\r\n\r\n از هركه بُوَد پند شنودن بايد * با هركه بود رِفق نمودن بايد\r\nبدكاشتن و نيك درودن نايد * زيراكه همه كِشته دُرودَن بايد \r\nاصل كليله و دمنه به زبان « سانسكريت » بود . و ايرانيان از زبان هندى به زبان فارسى درآورده‌اند به‌اين‌ترتيب كه برزويه طبيب به امر انوشيروان به هندوستان مىرود و پس از تحمل مشكلات گوناگون و صرف مال ، كتاب كليله و چند اثر ديگر را به ايران مىآورد ، اين آثار به زبان پهلوى ترجمه مىشود تا سرانجام ابن مقفّع فيلسوف و پژوهندهء نامدار ايرانى آن را به عربى ترجمه مىكند ، بعدها اين كتاب مورد توجه جهانيان قرار گرفت و به زبان عبرى ، اسپانيولى و ايتاليايى ترجمه گرديد ، نخستين كسى كه اين كتاب را به نظم عربى درآورد ابان ابن عبد الحميد لاحقى از ايرانيان و از پيوستگان خاندان برامكه بود . ولى نسخهء منظوم لاحقى از ميان رفته است بعد از او عده‌يى از ارباب فضل به نظم و ترجمه اين كتاب همت گماشتند .\r\nاز ايرانيان نخستين كسى كه كليله و دمنه را منظوم ساخت ، رودكى شاعر است كه به امر نصر بن احمد و محمد بلعمى وزير دانش‌پرورش به اين كار همت گماشت ، به‌اين ترتيب كه مترجم كليله عربى ، ترجمه فارسى را بر رودكى مىخواند و رودكى به نظم درمىآورد ، چنان كه فردوسى به اين معنى اشاره مىكند :\r\n گزارنده « 1 » را پيش بنشاندند * همه نامه بر رودكى خواندند\r\nبه پيوست « 2 » گويا پراكنده را * بِسُفت اينچنين دُرِّ آكنده را \r\nنسخهء منظوم رودكى متاسفانه از دست رفته فقط بعضى از اشعار آن در كتابها به يادگار مانده است اكنون نخستين بيت كليله و دمنه و شعرى از رودكى را كه در مقام و ارزش دانش سروده ذكر مىكنيم :\r\n هركه نامُخت « 3 » از گذشت روزگار * هيچ ناموزد ز هيچ آموزگار\r\nتا جهان بود از سَرِ آدم فراز * كس نبود از راه دانش « 4 » بىنياز\r\nمردمانِ بِخرَد ، اندر هرزمان * راهِ دانش را بهرگونه زبان\r\nگِرد كردند و گرامى داشتند * تا به سنگ اندر همى بنگاشتند \r\n\r\n\r\n","description":"","footnote":"\r\n( 1 ) . مترجم\r\n( 2 ) . به نظم آورد\r\n( 3 ) . نياموخت\r\n( 4 ) . نقل به انتخاب از كليله و دمنهء بهرامشاهى ، به تصحيح مرحوم عبد العظيم قريب ، چاپ سوم ، 1316 شمسى ، ص 41 - 54 و چاپ مجتبى مينوى ، تهران 1343 ص 44 - 58 .\r\n","page_name":" 174 ","page_number":174},
  {"content":"\r\n\r\n دانش اندر دل ، چراغ روشن است * وز همه « بَد » بر تَنِ تو جوشن است \r\nاينك نمونه‌يى از نثر شيواى كليله و دمنه را نقل مىكنيم :\r\nباب برزويهء طبيب « 4 » : « چنين گويد برزويه ، مقدّم اطبّاى پارس ، كه پدر من از لشكريان بود و مادر از خاندان علماى دين زردشت ، و اوّل نعمتى كه ايزد تعالى و تقدّس ، بر من تازه گردانيد دوستى پدر و مادر بود و شفقت ايشان بر حال من ، چنان كه از برادران و خواهران مستثنى بودم و به مزيّت تربيت و ترشيح « 1 » مخصوص شدم . و چون سال عمر به هفت رسيد مرا به خواندن علم طّب تحريض نمودند « 2 » و چندانكه اندك وقوفى « 3 » افتاد و فضيلت آن بشناختم به رغبت صادق و حرص غالب در تعلّم آن مىكوشيدم ، تا بدان صنعت شهرتى يافتم و در معرض معالجت بيماران آمدم . آنگاه نفس خويش را ميان چهار كار كه تكاپوى اهل دنيا از آن نتواند گذشت مخيّر گردانيدم : وفور مال و لذّات حال و ذكر ساير « 4 » و ثواب باقى .\r\nمقام والاى پزشكان : و پوشيده نماند كه علم طب نزديك همهء خردمندان و در تمامى دينها ستوده است . و در كتب طبّ آورده‌اند كه فاضلتر اطبّا آنست كه بر معالجت از جهت ذخيرت آخرت مواظبت نمايد ، كه به ملازمت اين سيرت نصيب دنيا هرچه كاملتر بيابد و رستگارى عقبى مدّخر « 5 » گردد ، چنان كه غرض كشاورز در پراكندن تخم دانه باشد كه قوت اوست ، امّا كاه كه علف ستورانست بتبع آن هم حاصل آيد . در جمله بر اين كار اقبال تمام كردم و هركجا بيمارى نشان يافتم كه در وى اميد صحّت بود معالجت او بروجه حسبت « 6 » بر دست گرفتم . و چون يك چندى بگذشت و طايفه‌يى را از امثال خود در مال و جاه بر خويشتن سابق ديدم نفس بدان مايل گشت ، و تمنى مراتب اين جهانى بر خاطر گذشتن گرفت ، و نزديك آمد كه پاى از جاى بشود .\r\nبا خود گفتم : اى نفس ميان منافع و مضار خويش فرق نمىكنى ؟ و خردمند چگونه\r\n\r\n\r\n","description":"","footnote":"\r\n( 1 ) . ترشيح : پروردن ، تربيت كردن .\r\n( 2 ) . تحريض نمودن : برانگيختن ، تشويق و ترغيب كردن .\r\n( 3 ) . وقوف : آشنايى\r\n( 4 ) . ساير : سيركننده ، مراد از ذكر ساير شهرت و نام‌آوريست .\r\n( 5 ) . مدّخر : ذخيره شده ، پس‌انداز كرده .\r\n( 6 ) . حسبت : اميد ثواب داشتن . بروجه حسبت يعنى براى رضاى خدا و باميد ثواب آخرت .\r\n","page_name":" 175 ","page_number":175},
  {"content":"\r\n\r\nآرزوى چيزى در دل جاى دهد كه رنج و تبعت « 1 » آن بسيار باشد و انتفاع « 2 » و استمتاع « 3 » اندك ؟ و اگر در عاقبت كار و هجرت سوى گور فكرت شافى واجب دارى حرص و شره اين عالم فانى به‌سر آيد . و قويتر سببى ترك دنيا را مشاركت اين مشتى دون عاجز است كه بدان مغرور گشته‌اند . از اين انديشهء ناصواب درگذر و همت بر اكتساب ثواب مقصور گردان ، كه راه مخوفست و رفيقان ناموافق و رحلت نزديك و هنگام حركت نامعلوم . . . به صواب آن لا يقتر كه بر معالجت مواظبت نمايى و بدان التفات نكنى كه مردمان قدر طبيب ندانند ، لكن در آن نگر كه اگر توفيق باشد و يك شخص را از چنگال مشقت ، خلاص طلبيده آيد آمرزش بر اطلاق مستحكم شود ، آنجا كه جهانى از تمتع آب و نان و معاشرت جفت و فرزند محروم مانده باشند ، و به علتهاى مزمن و دردهاى مهلك مبتلا گشته ، اگر در معالجت ايشان براى حسبت سعى پيوسته آيد و صحت و خفّت « 4 » ايشان تحرىّ « 5 » افتد ، اندازهء خيرات و مثوبات « 6 » آن كى توان شناخت ؟ و اگر دون همتى چنين سعيى به سبب حطام دنيا باطل گرداند همچنان باشد كه : مردى يك خانهء پر عود داشت ، انديشيد كه اگر بركشيده فروشم و در تعيين قيمت احتياطى كنم دراز شود . بر وجه گزاف به نيمه بها بفروخت .\r\nچون بر اين سياقت در مخاصمت نفس مبالغت نمودم ، به راه راست بازآمد و به رغبت صادق و حسبت بىريا به علاج بيماران پرداختم و روزگار در آن مستغرق گردانيدم ، تا به ميامن آن ، درهاى روزى بر من گشاده گشت و صلات و مواهب پادشاهان به من متواتر شد . و پيش از سفر هندوستان و پس از آن انواع دوستكامى « 7 » و نعمت ديدم و به جاه و مال از امثال و اقران بگذشتم .\r\nآنگاه در آثار و نتايج ، تأملى كردم و ثمرات و فوايد آن را بر صحيفهء دل بنگاشتم . هيچ علاجى در وهم نيامد كه موجب صحّت اصلى تواند بود ، و بدان از يك علت ، ايمنى كلى حاصل تواند آمد ، چنان كه طريق مراجعت آن منسدّ « 8 » ماند . و چون\r\n\r\n\r\n","description":"","footnote":"\r\n( 1 ) . تبعت : عاقبت بد ، بدفرجامى .\r\n( 2 ) . انتفاع : سود برگرفتن\r\n( 3 ) . استمتاع بهره جستن\r\n( 4 ) . خفت : سبكى ، در اينجا مراد سبكى از بار و رنج درد است\r\n( 5 ) . تحرى : طلب كردن آنچه سزاوارتر باشد ، جستن بهترين و شايسته‌ترين كار .\r\n( 6 ) . مثوبات : جمع مثوبة ، پاداش و جزا\r\n( 7 ) . دوستكامى : بر مراد دوست بودن ، مجازا : سعادت و رفاه\r\n( 8 ) . منسد : بسته\r\n","page_name":" 176 ","page_number":176},
  {"content":"\r\n\r\nمزاج اين باشد به چه تأويل خردمندان بدان واثق توانند شد و آن را سبب شفا توانند شمرد ؟ و باز اعمال خير و ساختن توشهء آخرت از علّت گناه از آن‌گونه شفا مىدهد كه معاودت صورت نبندد ؛ و من به حكم اين مقدمات از علم طب تبرّى « 1 » مىنمودم و همت و نعمت به طلب دين مصروف گردانيدم و الحق راه آن دراز و بىپايان يافتم ، سراسر مخاوف « 2 » و مضايق « 3 » ، آنگاه نه راه بر ، « 4 » معيّن و نه سالار پيدا .\r\nو در كتب طب اشاراتى هم ديده نيامد كه بدان استدلالى دست دادى و يا به قوّت آن از بند حيرت خلاص ممكن گشتى . و خلاف ميان اصحاب ملتها هرچه ظاهرتر ، بعضى به طريق ارث دست در شاخى ضعيف زده و طايفه‌يى از جهت متابعت پادشاهان و بيم جان پاى بر ركنى لرزان نهاده ، و جماعتى براى حطام دنيا و رفعت منزلت ميان مردمان دل در پشتيوان « 5 » پوده « 6 » بسته و تكيه بر استخوان‌هاى پوسيده كرده ، و اختلاف ميان ايشان در معرفت خالق و ابتداى خلق و انتهاى كار بىنهايت ، وراى هريك برين مقّرر كه من مصيبم « 7 » و خصم مخطى « 8 »\r\nو با اين فكرت در بيابان تردّد و حيرت يك چندى بگشتم و در فرازونشيب آن لختى پوييدم . البته سوى مقصد پى بيرون نتوانستم برد ، و نه بر سمت راست و راه حقّ دليلى نشان يافتم . به ضرورت ، عزيمت مصمّم گشت بر آنكه علماى هر صنف را ببينم و از اصول و فروع معتقد ايشان استكشافى كنم و بكوشم تا به يقين صادق ، پاى جاى « 9 » دل‌پذير به دست آرم . اين اجتهاد هم به‌جاى آوردم و شرايط بحث اندر آن تقديم نمودم « 10 » . و هر طايفه‌يى را ديدم كه در ترجيح دين و تفضيل مذهب خويش سخنى مىگفتند و گرد تقبيح ملّت خصم و نفى مخالفان مىگشتند . به هيچ تأويل درد خويش را درمان نيافتم و روشن شد كه پاى سخن ايشان بر هوا بود ، و هيچ چيز نگشاد كه ضمير اهل خرد آن را قبول كردى .\r\n\r\n\r\n","description":"","footnote":"\r\n( 1 ) . تبرّى : بيزارى ، بىميلى\r\n( 2 ) . جمع مخوف و امورى كه موجب بيم و ترس شود .\r\n( 3 ) . تنگناها\r\n( 4 ) . راه‌بر : رهبر ، راهنما .\r\n( 5 ) . پشتيوان : پشتيبان\r\n( 6 ) . پوده : كهنه و پوسيده\r\n( 7 ) . مصيب : بر صواب\r\n( 8 ) . مخطى : برخطا ، خطاكار\r\n( 9 ) . پاى جاى : جاى پا\r\n( 10 ) . تقديم نمودن : پيش‌داشتن\r\n","page_name":" 177 ","page_number":177},
  {"content":"\r\n\r\nدر جمله بدين اكتشاف صورت يقين جمال ننمود . با خود گفتم كه اگر بر دين اسلاف ، بىايقان « 1 » و تيقّن ، ثبات كنم ، همچون آن جادو باشم كه بر نابكارى مواظبت همى نمايد و به تبع سلف رستگارى طمع مىدارد ، و اگر ديگربار در طلب ايستم عمر بدان وفا نكند كه اجل نزديك است ، و اگر در حيرت روزگار گذارم فرصت فائت « 2 » گردد و ناساخته رحلت بايد كرد . و صواب من آنست كه بر ملازمت اعمال خير كه زبدهء همه اديانست اقتصار نمايم و بدانچه ستودهء عقل و پسنديدهء طبع است اقبال كنم . . . »\r\nدر كتاب كليله و دمنه در باب الحمامة المطوّقه . . . ( باب دوستى كبوتر و زاغ و موش و باخه و آهو ) چنين آمده است : « حكما گويند كه دوستى ميان ابرار ( نيكان ) و مصلحان زود استحكام پذيرد و دير منقطع گردد ، چون آوندى كه از زر پاك كنند ( يعنى ظرفى كه از طلاى خالص بسازند ) دير شكند و زود راست شود و باز ميان مفسدان و اشرار دير موكّد گردد ( يعنى دير برقرار گردد ) و زود فتور ( سستى و ضعف ) به دو راه يابد ، چون آوند سفالين كه زود شكند و هرگز مرمت نپذيرد و كريم به يك ساعته ديدار و يك روزه معرفت انواع دلجويى و شفقت واجب دارد ، دوستى و برادرى را به غايت لطف و نهايت يگانگى رساند ، و باز لئيم را اگرچه صحبت و محّبت قديم موكّد باشد ازو ملاطفت چشم نتوان داشت ، مگر در پويهء ( اميد نيكى ) اميد و هراس بيم باشد . و آثار كرم تو ظاهر اشت و من به دوستى تو محتاج ، و اين در را لازم گرفته‌ام و البته بازنگردم و هيچ طعام و شراب نچشم تا مرا به صحبت خويش عزيز نگردانى . موش گفت : موالات ( دوستى و پيوستگى ) و مواخات ( برادرى ) ترا به جان خريداريم و اين مدافعت ( مخالفت ) در ابتداى سخن بدان كردم تا اگر غدرى ( مكرى ) انديشى من بارى به نزديك خويش معذور باشم ، و به توهّم نگويى كه او را سهل القياد ( سست عنصر ) و سست عنان يافتم و الّا در مذهب من منع سائل ( پرسش‌كننده ) خاصه كه دوستى من بر سبيل تبّرع ( داوطلبانه ) اختيار كرده باشد محظور است . ( يعنى حرام و ممنوع )\r\nپس بيرون آمد و بر در سوراخ بايستاد . زاغ گفت : چه مانع مىباشد از آنچه كه در صحرا آيى و به ديدار من مؤانست طلبى ؟ مگر هنوز ريبى ( شكى ) باقى است ؟ موش گفت :\r\nاهل دنيا هرگاه كه محرمى جويند و نفسهاى عزيز و جانهاى خطير فداى آن صحبت كنند ، تا فوايد و عوايد آن ايشان را شامل گردد و بركات و ميامن آن بر وجه روزگار باقى ماند\r\n\r\n\r\n","description":"","footnote":"\r\n( 1 ) . بىايقان : بىگمان دانستن ، يقين كردن\r\n( 2 ) . فائت : از دست رفته ، هدر\r\n","page_name":" 178 ","page_number":178},
  {"content":"\r\n\r\nايشان دوستان به حق و برادران به صدق باشند و آن طايفه كه ملاطفت براى مجازات حال و مراعات وقت واجب بينند و مصالح كارهاى دنياوى اندر آن به رعايت رسانند مانند صيادانند كه دانه براى سود خويش پراكنند نه براى سيرى مرغ ، هركه در دوستى كسى نفس بذل كند ، درجه او عالىتر از آن باشد كه مال فدا كند : و الجود بالنفس اقصى غاية الجود ( يعنى بخشيدن جان منتهاى بخشش است ) و پوشيده نماند كه قبول موالات و گشادن راه مؤاخات و ملاقات با تو مرا خطر جانى است و اگر بدگمانيئى صورت بستى هرگز اين رغبت نيفتادى . لكن به دوستى تو واثق گشته‌ام و صدق تو در تحّرى ( طلب كردن ) مصادقت من از محل شبهت گذشته است ، و از جانب من آن را با ضعاف ( چند برابر ) مقابله مىباشد . امّا ترا يارانند كه جوهر ايشان در مخالفت من چون جوهر توست ، وراى ايشان در مخالصت من موافق راى تو نيست ، ترسم كه كسى از ايشان مرا ببيند قصدى انديشد . زاغ گفت : علامت مودت ياران آن است كه با دوستان دوست و با دشمنان دشمن باشند . و امروز اساس محبت ميان من و تو چنان تأكيدى يافت كه يار من آن كس تواند بود كه از ايذاى ( آزردن ) تو بپرهيزد و طلب رضاى تو واجب شناسد . و خطرى ندارد نزديك من انقطاع ( گسستگى ) از آنكه با تو نپيوندد و اتصال برو از دشمنانكى تو ببرّد . به عزايم ( عزم كردنها ) مرد آن لايق كه اگر از چشم و زبان ، كه ديدبان تن و ترجمان دل‌اند ، خلافى ( مخالفت ) شناسد به يك اشارت هردو را باطل گرداند ، و اگر از آن وجه رنجى بيند عين راحت پندارد .\r\n عضوى ز تو گر دوست شود با دشمن * دشمن دوشُمَر تيغ دوكش زخم دوزَن \r\n. . . و باغبان استاد را رسم است كه اگر در ميان رياحين گياهى ناخوش بيند برآرد .\r\nموش قوى دل بيرون آمد و زاغ را گرم بپرسيد ، و هردو به ديدار يك‌ديگر شاد گشتند . . . » « 1 »\r\n\r\nمرزبان‌نامه\r\nمرزبان‌نامه يكى از كتب گرانقدر نثر فارسى است كه به همت اسپهبد مرزبان بن رستم بن شهريار بن شروين بن رستم بن سرخاب ابن قارن به رشته تحرير درآمده و بعدها سعد الدين و راوينى آن را از لهجهء طبرى به فارسى درى برگردانيده است ، مرزبان ، يكى از ملوك طبرستان و از خاندان آل باوند است ، در اينجا ذكر اين مطلب ضرورى است كه آل زيار يا زياريان ، سلسله‌يى از امراء پادشاهان حدود گرگان و طبرستان هستند كه از 316 ه . ق در آن منطقه حكومت و\r\n\r\n\r\n","description":"","footnote":"\r\n( 1 ) . همان كتاب ، « باب دوستى كبوتر و زاغ . . . »\r\n","page_name":" 179 ","page_number":179},
  {"content":"\r\n\r\nفرمانروايى مىكردند و در بعضى مواقع حتى رى و اصفهان و همدان و دينور را در تصرف خود داشتند ، مرداويج موسس اين سلسله ، نسبت خود را به شاهان قديم ايران مىرسانيد و خيالات بلند و دعاوى غريب داشت و در صدد بود ، بغداد را فتح و دولت عرب را منقرض نمايد و ايوان مداين را از نو عمارت كند و تاج قديم ايران بر سر نهد ، اما خيالات او پيش نرفت و جانشينانش از خليفه و حتى از سامانيان و احيانا از آل بويه فرمانبردارى مىكردند ، غزنويان آنها را دست نشانده خود كردند و سرانجام سلاجقه دولت آنها را يكباره منقرض نمودند . » « 1 »\r\nاز يادگارهاى ادبى ملوك طبرستان كتاب مرزبان‌نامه است كه مشتمل بر نظم و نثر و حاوى حكايات و تمثيلات و افسانه‌هاى حكمت‌آميز است كه به طرز و اسلوب كليله و دمنه ، از زبان دد و دام براى بيدارى مردم و انتباه و هوشيارى سلاطين و زمامداران به رشته تحرير درآمده است اصل كتاب در اواخر قرن چهارم هجرى به لهجهء قديم طبرستانى در مازندران تاليف شده ولى فراهم آورنده و واضع آن به صورت امروزى ، مرزبان بن رستم بن شروين « 2 » از ملوك طبرستان از آل باوند است كه در آن خطّه حكومت و فرمانروايى داشتند .\r\nاز ميان آثار گذشتگان ، قديمترين منبعى كه از اين كتاب و گردآورنده و واضع آن سخن گفته كتاب ارزشمند قابوسنامه است كه به همت عنصر المعالى كيكاوس بن اسكندر ابن قابوس بن وشمگير در سنه 475 هجرى تأليف شده است ، مؤلف در ديباچهء اين كتاب خطاب به فرزندش گيلانشاه مىگويد : « . . . و چنان زندگى كنى كه سزاى تخمهء پاك تو باشد ، كه ترا اى پسر تخمه و اصل بزرگست و از هردو اصل كريم الطرفين ، و پيوستهء ملوك جهانى ؛ جدّت ملك شمس المعالى قابوس بن وشمگير كه نبيرهء « ارغش فرهادوند » است و ارغش فرهادوند ملك گيلان بود به روزگار كيخسرو و ابو المؤيّد بلخى ذكر او در شاهنامه آورده و ملك گيلان به اجداد تو از او يادگار مانده ، و جدهء مادرم دختر ملك‌زاده مرزبان بن رستم بن شروين كه مصنّف مرزبان نامه است و سيزدهمين پدرش كيكاووس بن قباد بود برادر ملك نوشيروان . . . الخ . »\r\nبرگرديم به كتاب مرزبان‌نامه : استاد فقيد محمد قزوينى پس از پژوهش كافى در پيرامون اين كتاب مىنويسد « . . . اصلاح مرزبان‌نامه به قلم سعد الدين وراوينى ما بين سنه 607 - 622 صورت گرفته است . پس فاصله بين اصل تاليف و اصلاح آن دويست و اند سال خواهد بود . . . مرزبان‌نامه همچنان به زبان طبرى قديم تا مدت دو قرن معمول و\r\n\r\n\r\n","description":"","footnote":"\r\n( 1 ) . نگاه كنيد به تاريخ مفصل ايران ، نوشتهء عباس اقبال و دايرة المعارف فارسى ، جلد اول ، ص 208 ستون يكم\r\n( 2 ) . مرزبان بن رستم بن شروين : مرزبان‌نامه ، به تصحيح و تحشيهء استاد محمد قزوينى ، سال 1310 ، ص « د » و « ز »\r\n","page_name":" 180 ","page_number":180},
  {"content":"\r\n\r\nمنتشر بوده است ، تا آنكه در اواخر قرن ششم و اوايل قرن هفتم هجرى تقريبا در يك عصر و زمان و به فاصلهء ده يا بيست سال كمابيش دو مرتبه مرزبان‌نامه را از زبان طبرى قديم به زبان پارسى معمول عصر ، محلّى ( آراسته و مزيّن ) به اشعار و امثال عرب درآورده‌اند بدون اينكه هيچيك ازين دو مصلح جديد اطلاعى از اصلاح ديگرى داشته باشد . »\r\nكتاب مرزبان‌نامه از جهت شيرينى انشاء و تعاليم و آموزشهايى كه نصيب خواننده مىشود ، مانند كتاب كليله و دمنه كم‌نظير و گرانبهاست ، از شرح حال و سرگذشت سعد الدين وراوينى اطلاع كافى نداريم ، به‌طورىكه از مندرجات آغاز و انجام كتاب مرزبان‌نامه استنباط مىشود ، وى از ملازمان و نزديكان خواجه ربيب الدّين وزير اتابك ازبك بن محمد بن ايلدگز از اتابكان آذربايجان بوده ( كه از سنه 607 تا 622 در آذربايجان و ارّان سلطنت نمود . . . » و اين كتاب به نام او موشّح شده است .\r\nخواجه ربيب الدين معاصر نسوى بود كه سيرهء جلال الدين منكبرنى را نوشته است .\r\nاز حوادث جالب زندگى خواجه ربيب اينكه پس از لشكركشى سلطان محمد خوارزمشاه در سنه 614 به عراق ، عده‌يى از سران ازبك و اتابك سعد و خواجه ربيب وزير اسير مىشوند محمد خوارزمشاه در ساعاتى كه به بازى گوى و چوگان مشغول بود ، آن بينوايان را با غل و زنجير در ميان ميدان مىآوردند ، و وى هيچ توجّه و التفاتى بديشان نمىنمود ، تا سرانجام آنان را عفو نمود .\r\nپس از استيلاى جلال الدين منكبرنى ، خواجه ربيب از خدمت ديوانى كناره گرفت و چون وزيرى فاضل و هنرپرور بود . در تبريز كتابخانه باشكوهى تاسيس نمود مشتمل بر انواع كتب در اصناف علوم و فنون از طب و تفسير و احاديث و كلام و تاريخ و ادبيات و اسمار و حكايات و جز اينها .\r\nاز نفايس اين كتابخانه نسخه‌ايست منحصر به فرد از ترجمه تفسير كبير محمد بن جرير طبرى كه به فرمان منصور بن نوح سامانى به زبان پارسى ترجمه شده است و اين نسخه براى همين كتابخانه كه ربيب الدين وزير در تبريز بنا نهاده بود استنساخ يا ابتياع شده بوده است و در ورق آخرين به خط جلى بر زمينه آب طلا به زبان عربى نوشته شده است كه كتاب متعلق به كتابخانه خواجه ربيب است .\r\nاكنون براى آشنايى با نحوه نگارش و مطالب مرزبان‌نامه گزيده‌يى از حكايات آن را نقل مىكنيم :\r\nبابّ اوّل : در اندرز پادشاهان ، چنين آمده است : « بدان اى پادشاه كه پاكيزه‌ترين گوهرى كه از عالم وحدت با مركبات عناصر پيوند گرفت ، خرد است و بزرگتر نتيجه از نتايج خرد ،\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nخلق نيكوست و اشرف موجودات را به اين خطاب ، شرف اختصاص مىبخشد و از بزرگى آن حكايت مىكند :  وَ إِنَّكَ لَعَلى خُلُقٍ عَظِيمٍ ،  خلق نيكوست ، كه از فضيلت آن به فوز سعادت ابدى و سيلت توان ساخت و نيازمندترين خلايق ، به خليقت پسنديده ، پادشاهانند ، كه پادشاه چون نيكوخوى بود ، جز طريق عدل و راستى نسپرد . . . و چون سيرت او ، بر اين منهاج باشد زيردستان و رعايا در اطراف در كنف امن و سلامت آسوده مانند . . . بدانك از عادات پادشاه آنچ نكوهيده‌تر است يكى سفلگى است كه سفله به حق‌گزارى هيچ نيكوكارى نرسد و خود را ميان خلق به سرورى نرساند . . . دوم : اسراف در بذل مال ، كه او به حقيقت بندگان خداى را نگهبان اموال است و تصرف در مال خود به اندازه شايد كرد و خاصه در مال ديگران . . . و كلام ازلى مىفرمايد : و لا تسرفوا انّ اللّه لا يحبّ المسرفين . . . و پادشاه نشايد كه بىتأمل . . . فرمان دهد ، كه امضاء فرمان او به نازلهء قضا ماند ، كه چون از آسمان به زمين آمد ، رد آن به هيچ‌وجه نتوان انديشيد و اشارت پادشاه بىمقاومت تدبير چون تير تقدير بود . . . و بايد فضاى عرصهء همت ، چنان دارد . . .\r\nتا اگر سببى فرارسد و حاجتى پيش‌آيد از بهر صلاح كلى ، مالى وافر انفاق بايد كرد ، دست منع پيش خاطر خويش نيارد ، و من چون صحيفهء اعمال تو مطالعه كردم ، قاعدهء ملك تو مختل يافتم و قضيهء عدل مهمل ديدم ، گماشتگان تو در اضاعت مال رعيت ، دست به اشاعت جور گشاده‌اند و پاى از حد مقدار خويش بيرون نهاده ، بازار خردمندان كاردان كساد يافته و كار زيردستان به عيث « 1 » و فساد زبردستان زير و زبر گشته ، با خود گفتم :\r\n زشت زشتست در ولايت شاه * گرگ بر تخت و يوسف اندر چاه\r\nبد شود تنِ چو دل تباه شود * ظلم لشكر ، ز جور شاه شود \r\nو اين شيوه از نسقى كه نياكان تو نهاده‌اند ، دورست و از اصل پاك . . . و منبت كريم تو بهيچوجه سزاوار نيست . . . تا امروز خاموش مىبودم ، كه گفته‌اند : با ملوك سخن ناپرسيده مگوى و كار ايشان نافرموده مكن ، امروز كه اشارت شاه بر آن جمله يافتم ، آنچه دانم ، بگويم . . . » « 2 »\r\nو در همين باب ( باب اول ) در پيرامون كارگزاران و گماشتگان شاه چنين داورى مىكند : « كارگزاران و گماشتگان بايد كه درست‌راى و راستكار و ثواب‌اندوز و ثنادوست و پيش‌بين و آخرانديش و عدل‌پرور و رعيت‌نواز باشند و هريك بر جادهء انصاف راسخ قدم و به نگاه داشت حد شغل خويش مشغول ؛ و مقام هريك معلوم و اندازه محدود ، تا پاى از گليم خود زيادت نكشند و نظام اسباب ملك ، آسان دست دهد . . . » « 3 »\r\n\r\n\r\n","description":"","footnote":"\r\n( 1 ) . تباهى .\r\n( 2 ) . از ص 14 تا 16 ( به اختصار ) .\r\n( 3 ) . همان كتاب ص 23 .\r\n","page_name":" 182 ","page_number":182},
  {"content":"\r\n\r\nشاعر در اين معنى مىگويد :\r\n از رعيت شهى كه مايه رُبود * بُنِ ديوار كَند و بام اندود \r\n*\r\n شاه را از رعيت است اسباب * كام دريا ، ز جوى جويد آب \r\n*\r\n مُلك ويران و گَنج آبادان * نبود جز طريق بيدادان \r\nو چون دستور ( وزير ) مراسم معدلت نه بر اين‌گونه برزد ، جز انهدام دولت از او حاصل نشود و الملك يبقى مع الكفر و لا يبقى مع الظّلم كه كشور با كفر باقى ماند و با بيدادگرى دوام نيابد .\r\nدر پايان باب نهم نيز ، بار ديگر به مسئوليت پادشاهان و امرا و زمامداران كشور اشاره شده است : اينك خصال شهرياران را از آن كتاب مىآوريم : « اول انك جود و امساك به اندازه كند ، چنان كه ترازوى عدالت از دست ندهد ، دوم ، آنك رضا و خشم را هنگام و مقام نگه دارد و از نقصان « وضع الشّى فى غير موضعه » عرض خود را صيانت كند . سوم ، آنك صلاح خاص خويش بر صلاح عام ترجيح ندهد ، چهارم ، آنك لشكر را دست استعلا بر رعيّت گشاده نگرداند پنجم ، آنك دانش ، نزديك او از همه‌چيزى مطلوبتر باشد ، و او ، دانا را از همه‌كس طالبتر :\r\n چو دارد ز هر دانشى آگهى * بماند جهاندار با فرهى\r\nبدانگه شود تاج خسرو بلند * كه دانا بود نزد او ارجمند\r\nز هرچ آن به كف كردى از روزگار * سخن ماند و بس ، در جهان يادگار\r\n. . . بدونيك بر ما همى بگذرد * نباشد دژم هرك دارد خرد\r\nروان تو داننده روشن كناد * خرد پيش جان تو جوشن كناد « 1 » \r\nنمونه‌يى ديگر از نثر مرزبان‌نامه : « داستان شگال خرسوار : ملك‌زاده گفت : شنيدم كه شگالى به كنار باغى خانه داشت ، هرروز از سوراخ ديوار در باغ رفتى و بسى از انگور و هر ميوه بخوردى و تباه كردى ، تا باغبان ازو بستوه آمد ، يكروز شگال را در خواب غفلت\r\n\r\n\r\n","description":"","footnote":"\r\n( 1 ) . همان كتاب ، باب نهم ، ص 294\r\n","page_name":" 183 ","page_number":183},
  {"content":"\r\n\r\nبگذاشت و سوراخ ديوار را منفذ بگرفت و استوار گردانيد و شگال را در دام بلا آورد و به زخم چوبش بيهوش گردانيد . شگال خود را مرده ساخت چنانك باغبانش « بمرودكى » « 1 » برداشت و از باغ بيرون انداخت . . .\r\nچون از آن كوفتگى پارهء با خويشتن آمد ، از انديشهء جور باغبان ، جوار باغ بگذاشت ، پاىكشان و لنگان مىرفت ، با گرگى در بيشه‌اى آشنايى داشت ، به نزديكى او شد ، گرگ چون او را بديد ، پرسيد : كه موجب اين بيمارى و ضعف بدين زارى چيست ؟ . . . گفت : اين پايمال حوادث را سرگذشت احوالى است كه سمع دوستان طاقت شنيدن آن ندارد ، بلك اگر بر دل سنگين دشمنان خوانم . چون موم نرم گردد و بر من بسوزد ، با اين‌همه سختى مرا هيچ آرزويى جز ملاقات و ديدار تو نبود ، كه اوقات عمر در خيال مشاهده تو بر دل من منغّص مىگذشت تا داعيه « 2 » اشتياق بعد از تحمل داهيهء « 3 » فراق مرا به خدمت آورد . گرگ گفت : دوست را چيست ، به زديدن دوست ، شاد آمدى ، شاديها آوردى و كدام تحفه آسمانى و وارد روحانى در مقابلهء اين مسّرت و موازنه اين مبرّت « 4 » توان شنيد كه ناگهان جمال مبارك نمودى و چين اندوه را از جبين مراد ما بگشودى . . . و همچنين او را به انواع ملاطفت مىنواخت و تعاطفى « 5 » كه از تعارف ارواح در عالم اشباح خيزد از جانبين در ميان آمد ، گرگ گفت : من سه روزه شكار كرده‌ام و خورده ، امروز چون تو مهمان عزيز رسيدى و ما حضرى « 6 » نيست كه حاضر كنم ، ناچار به صحرا بيرون شوم ، باشد كه صيدى در قيد مراد توانم آورد . . . شگال گفت مرا در اين نزديكى خرى آشناست و بروم و او را به دام اختداع « 7 » در چنگال قهر تو اندازم كه چند روز طعمه ما بشايد ، گرگ گفت : اگر اين كفالت مىنمايى و كلفتى نيست بسم اللّه ، شگال از آنجا برفت ، به درديهى رسيد ، خرى را بر در آسيايى ايستاده ديد بارگران از او برگرفته و چهار قوايم « 8 » از ثقل احمال « 9 » كوفته و فرومانده . نزديك او شد و از رنج روزگارش بپرسيد ، گفت : اى برادر ، تا كى مسخّر آدميزاد بودن و جان خود\r\n\r\n\r\n","description":"","footnote":"\r\n( 1 ) . زنبه\r\n( 2 ) . ميل و خواهش ، قصد\r\n( 3 ) . سختى و ناراحتى\r\n( 4 ) . نيكويى\r\n( 5 ) . مهربانى با يكديگر\r\n( 6 ) . غذا\r\n( 7 ) . خدعه و نيرنگ\r\n( 8 ) . دست و پا\r\n( 9 ) . سنگينى بارها\r\n","page_name":" 184 ","page_number":184},
  {"content":"\r\n\r\nرا در اين عذاب فرسودن . خر گفت : از اين محنت چاره نمىدانم . شگال گفت : مرا در اين نواحى به مرغزارى وطن است كه عكس خضرت « 1 » آن بر گنبد خضراء فلك مىزند ، متنزّهى « 2 » از عيش با فرح شيرين‌تر ، و صحرايى از قوس قزح رنگين‌تر چون دوحهء طوبى « 3 » و حلّهء حورا سبز و تر . . . و آنگه از آفت دد و دام خالى الاطراف و از فساد و زحمت سباع « 4 » و سوام فارغ الاكناف ، اگر راى كنى آنجا رويم و ما هردو ، به مصاحبت و مصادقت يكديگر به رغادت « 5 » عيش و لذات عمر زندگانى بسر بريم . خر را اين سخن بر مذاق وفاق افتاد و با شگال راه مشايعت و متابعت برگرفت . شگال گفت : من از راه دور آمده‌ام ، اگر مرا ساعتى بر پشت گيرى تا آسايشى يابم ، همان زودتر به مقصد رسيم ، خر منقاد شد ، شگال بر پشت او جست ، و مىرفت تا به نزديكى آن بيشه رسيد . خر از دور نگاه كرد ، گرگى را ديد ، با خود گفت : اى نفس حريص به پاى خود استقبال مرگ مىكنى و به‌دست خويش در شباك « 6 » هلاك مىآويزى .\r\n گر دل زِ تو انديشهء بهبود كند * جان در سر انديشه خود زود كند\r\nآنجا كه رسيد اگر عنان بازكشد * خود را و مرا هزار غم سود كند \r\nتسويل « 7 » و تخيل شگال « 8 » مرا عقال « 9 » و شگال « 10 » بر دست و پاى عقل نهاد و درين ورطهء خطر و خلاب « 11 » اختلاب « 12 » افگند ، چارهء خود بجويم برجاى خود بايستاد و گفت : اى شگال اينك آثار و انوار آن مقامگاه از دور مىبينم و شموم « 13 » ازاهير « 14 » و رياحين به مشام من مىرسد و اگر من دانستمى كه مأمنى و موطنى بدين خرمى و تازگى دارى يكباره به اينجا\r\n\r\n\r\n","description":"","footnote":"\r\n( 1 ) . سرسبزى\r\n( 2 ) . جاى خوش\r\n( 3 ) . درخت بهشتى\r\n( 4 ) . درندگان و چرندگان\r\n( 5 ) . فراخى زندگى\r\n( 6 ) . دام‌وتله\r\n( 7 ) . آرايش و فريب\r\n( 8 ) . شغال\r\n( 9 ) . بند پاى شتر\r\n( 10 ) . بند دست و پاى اسب\r\n( 11 ) . باتلاق\r\n( 12 ) . فريب\r\n( 13 ) . بوها\r\n( 14 ) . گلهاى زيبا\r\n","page_name":" 185 ","page_number":185},
  {"content":"\r\n\r\nآمدى ، امروز بازگردم فردا ساخته و از مهمات پرداخته به اختيار سعد و اختر فرخنده عزم اينجا كنم . شگال گفت : عجب دارم كه كسى نقد وقت را به نسيهء متوّهم « 1 » باز كند . خر گفت : راست مىگويى ، اما من از پدر پندنامه مشحون « 2 » به فوائد موروث دارم كه دائما با من باشد و شب به گاه خفتن زير بالين خود نهم و بىآن خوابهاى پريشان و خيالهاى فاسد بينم ، آن را بردارم و با خود بياورم . شگال انديشه كرد كه اگر تنها رود باز نيايد و او را برآمدن ممكن باعثى و محرصى « 3 » نباشد ، ليكن در ينچ مىگويد بر مطابقت و موافقت او كار مىبايد كرد ، من نيز بازگردم و عنان عزيمت او را از راه بازگردانم . پس گفت : نيكو مىگويى ، كار بر پند پدر و وصايت او نشان كفايتست و اگر از آن پندها چيزى ياد دارى ، فايده اسماع « 4 » و ابلاغ از من دريغ مدار . خر گفت : چهار بند است ، اول آنك ، هرگز بىآن پندنامه مباش ؛ سه ديگر بر خاطر ندارم كه بر حافظه من خللى هست ، چون آنجا رسم از پندنامه بر تو خوانم . شگال گفت : اكنون بازگرديم و فردا به همين قرار رجوع كنيم ، خر روى به راه آورد ، به تعجيل تمام چون هيون « 5 » زمام گسسته و مرغ دام دريده مىرفت تا به در ديه رسيد . خر گفت : آن سه ديگر مرا ياد آمد ، خواهى كه بشنوى ؟ گفت : بفرماى . گفت :\r\nپند دوم آنست كه چون بدى پيش آيد از بتر بترس و بينديش ، سيوم آنك ، دوست نادان بر دشمن دانا مگزين ، چهارم آنك ، از همسايگى گرگ و دوستى شگال برحذر باش . شگال چون اين بشنيد ، دانست كه در مقام « 6 » توقف نيست ، از پشت خر بجست و روى به گريز نهاد . سگان ديه در دنبال او رفتند و او را گرفتند و خون آن بيچاره هدر گشت . » « 7 »\r\nداستان آهو و موش و عقاب از مرزبان‌نامه : « ملك‌زاده گفت : شنيدم كه وقتى صيادى به طلب صيد بيرون رفت ، دام نهاد ، آهويى در دام افتاد ، بيچاره در دام مىطپيد و بر خود مىپيچيد و از هر جانب نگاه مىكرد ، تا چشمش بر موشى افتاد كه از سوراخ بيرون آمده بود ، حال او را مشاهده مىكرد ، موش را آوازه داد و گفت : اگرچه ميان ما سابقهء صحبتى و\r\n\r\n\r\n","description":"","footnote":"\r\n( 1 ) . خيالى\r\n( 2 ) . پر\r\n( 3 ) . انگيزه\r\n( 4 ) . شنواندن\r\n( 5 ) . جانور كلان\r\n( 6 ) . موقع و هنگام\r\n( 7 ) . همان كتاب ( مرزبان‌نامه ) ، ص 29 به بعد\r\n","page_name":" 186 ","page_number":186},
  {"content":"\r\n\r\nرابطهء الفتى نرفتست و هيچ حقى از حقوق بر تو متوجه ندارم كه بدان‌وجه ترا لازم آيد به تدارك حال من ايستادگى نمودن ، لكن آثار حسن سيرت باطن از نكوخوئى و تازه‌رويى بر ظاهر تو مىبينم . . . توقع مىكنم كه اين افتادهء صدمه نوايب « 1 » را دست گيرى و عقدهء « 2 » اين محنت از پاى من به دندان برگشايى ، تا چون خلاصى باشد ، از بن دندان « 3 » خدمت تو همه عمر لازم شمرم و طوق اطاعت تو در گردن نهم و رقم رقيّت « 4 » ابد بر ناصيهء حال خود كشم و ترا ذخيرهء بزرگ از بلندنامى و والامنشى مقتنى « 5 » شود و بر صحيفهء حسنات ثبت گردد . . .\r\nموش از آنجا كه دنائت « 6 » وخيم و خلق لئيم او بود ، گفت ، سر ناشكسته را به داور بردن نه از دانايى باشد ، من حقارت خويش مىدانم و جسارت صياد مىشناسم ، اگر از عمل من آگاهى يابد ، خانهء من ويران كند و من از زمرهء آن جهّال « 7 » باشم كه گفت : يخربون بيوتهم بايديهم ( خانه‌هاى خود را به دست خويش خراب مىكنند ) و من هميشه از پدر خويش اين وصيت دارم . . .\r\n كارى كه نه كار تست مَسپار * راهى كه نه راه تست مَسپر « 8 » \r\nپس روى از آهو بگردانيد و او را همچنان مقيد و مسلسل در بند بلا بگذاشت . گامى دو سه برگرفت ، خواست كه در سوراخ خزد . عقابى از عقبهء « 9 » پرواز درآمد و موش را در مخلب « 10 » گرفت و از روى زمين در ربود . صياد فراز آمد ، غزالى را كه به هزار غزل و نسيب « 11 » تشبيب « 12 » عشق جمال لحظات و دلال « 13 » خطرات او نتوان كرد ، بستهء دام خويش يافت . گاه در چشمش خيال غمزهء خوبان ديدى ، گاه بر گردنش ، زيور حسن دلبران بستى :\r\nبا خود انديشيد كه خاك جنس اين حيوان از خون هزار سفله « 14 » از نوع انسان بهتر ؛ من\r\n\r\n\r\n","description":"","footnote":"\r\n( 1 ) . مصائب ، غمها\r\n( 2 ) . گره\r\n( 3 ) . صميم قلب\r\n( 4 ) . بندگى\r\n( 5 ) . بدست‌آمده . كسب‌شده\r\n( 6 ) . ناكسى و پستى\r\n( 7 ) . بىخبران نادان\r\n( 8 ) . طى نكن\r\n( 9 ) . گردنه\r\n( 10 ) . چنگال\r\n( 11 ) . مناسب‌گويى\r\n( 12 ) . بيان و سرودن\r\n( 13 ) . غمزه و ناز\r\n( 14 ) . فرومايه و پست\r\n","page_name":" 187 ","page_number":187},
  {"content":"\r\n\r\nخاك در شكم آز كنم و خون او نريزم ، آهو را بر دوش نهاد و آهنگ بازار كرد ، در راه نيك مردى پيش‌آمد چشمش بر آن آهوى خوش‌چشم كشيده گردن افتاد ، انديشيد كه چنين گردنى را در چنبر بلا گذاشتن و چنين چشمى را از چشم‌زخم آفت نگه نداشتن از مذهب مروّت دور مىنمايد ، اگرچ رخصت شريعتست ، كدام طبيعت سليم و سجيّت « 1 » كريم خون جانورى ريختن فرمايد . فخاصه كه در معرض تعدّى هيچ‌شرى و ضررى نتواند . آهو را از صياد به دينار بخريد و رها كرد و از آن مضيق « 2 » هلاك آزاد شد و گفت : آنك بيگناهى را از كشتن برهاند ، هرگز بيگناه كشته نشود . »\r\n\r\nحاصل طمع و آزمندى\r\nداستان سه انباز راهزن با يكديگر : « داناى مهران بد گفت : شنيدم كه وقتى سه مرد صعلوك « 3 » راهزن با يكديگر شريك شدند و سالها بر مدارج راههاى مسلمانان كمين بىرحمتى گشودندى ، و چون نوايب « 4 » روزگار دمار از كاروان جان خلايق برمىآوردند در پيرامون شهرى باطلال « 5 » خرابهء رسيدند كه قرابهء پيروزه رنكش بدور جور روزگار خراب كرده بود و در و ديوارش چون مستان طافح « 6 » سر بر پاى يكديگر نهاده و افتاده ؛ نيك بگرديدند ، زير سنگى صندوقچه زر يافتند به غايت خرم و خوشدل شدند ، يكى را به اتفاق تعيين كردند كه درين شهر بايد رفتن و طعامى آوردن تا به كار بريم ، بيچاره در رفتن مبادرت نمود و برفت و طعام خريد و حرص مردارخوار مردم‌كش او را بر آن داشت كه چيزى از سموم قاتل در آن طعام آميخت ، بر انديشه آنكه هردو بخورند و هلاك شوند و مال‌يافته برو بماند و داعيهء رغبت مال آن هردو را باعث آمد بر آنك چون باز آيد زحمت وجود او از ميان بردارند و آنچ يافتند هردو قست كنند ، مرد باز آمد و طعام آورد ايشان هردو برجستند و اول حلق او بفشردند و هلاكش كردند ، پس بر سر طعام نشستند ، خوردند و برجاى مردند . . . « 7 »\r\n\r\n\r\n","description":"","footnote":"\r\n( 1 ) . صفت\r\n( 2 ) . تنگنا\r\n( 3 ) . مفلس ، دزد\r\n( 4 ) . مصائب ، رنجها\r\n( 5 ) . توده‌هاى خاك ، آجر\r\n( 6 ) . سست و از خود بى خبر\r\n( 7 ) . همان كتاب ، پيشين ، ( مرزبان‌نامه ) ص 73 .\r\n","page_name":" 188 ","page_number":188},
  {"content":"\r\n\r\n\r\nزندگى ادبى در عصر غزنويان\r\nانقراض حكومت سامانيان و فتح خراسان ، چغانيان ، ختالتان ، افغانستان و قسمتى از ايران كنونى توسط غزنويان و ساير تغييرات سياسى كه در اواخر قرن چهارم هجرى ( دهم ميلادى ) روى داد ممكن نبود كه در زندگى علمى و ادبى آن دوران بىتاثير باشد ، از بين رفتن جنگهاى مداوم فئودالى ، و ايجاد امنيت نسبى در اين منطقه ، شرايط بالنسبه مساعدى براى رشد و توسعه علوم و ادبيات فراهم كرد .\r\nبايد در نظر داشت كه فئودالهاى بزرگ و حكام نواحى ، غالبا شعرا و ارباب علم و ادب را براى خدمت به عالم فرهنگ بشرى دور خود جمع نمىكردند ، بلكه بيشتر ، هدف آنان شهرت‌طلبى و بالابردن مقام و منزلت دربار خود بود ، چنان كه اشاره شد ، اين راه و رسم نيكو ، از عهد سامانيان آغاز شد و سلاطين اين سلسله براى رقابت باقدرت خلفا ، بر شكوه و حشمت دربار خود افزودند . محمود غزنوى با پيروى از سياست آنها دانشمندان و شعراى معروف را به دربار خود فراخواند ، در دوره غزنويان روابط بين بغداد و آسياى ميانه به‌عللى كه قبلا متذكر شديم توسعه مىيابد و محمود ، با اعزام سفرا و فرستادن هدايا مىكوشيد تا لطف خليفه را به خود جلب كند ، در دورهء محمود ، زبان عربى رايج گرديد ، پس از آنكه حسن ميمندى به وزارت رسيد ، بر خلاف اسفراينى كه به احياى ادب فارسى همّت گماشته بود ، دستور داد مكاتبات به زبان عربى انجام گيرد .\r\nمحمود به زبان عربى آشنايى نداشت ، ولى چنان كه از تاريخ بيهقى برمىآيد . پسران او محمد و مسعود به زبان عربى دلبستگى داشتند ، دربار غزنويان مركز شعرا بود ، در بعضى منابع ذكر شده است كه در اين دربار بيش از 400 شاعر جمع شده بودند . كه كار آنها مدح محمود و توصيف لشگركشيهاى او بود ، محمود بر خلاف توده ايرانى به\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمنظومه‌هاى قهرمانى و احياء افتخارات ديرين ايران علاقه‌يى نداشت و به جرات مىتوان گفت كه اگر در عصر سامانيان مقدمات و شرايط بوجود آمدن شاهنامه فراهم نشده بود ، اين اثر بزرگ تاريخى به‌وجود نمىآمد و زبان فارسى و ادبيات جهانى ، از اين شاهكار بزرگ ادبى و تاريخى بىنصيب مىماند .\r\nادوارد براون مىنويسد : « سلطان محمود را غالبا از بزرگترين حاميان ادب مىدانند ليكن در حقيقت ، وى مردان علم و ادب را به زور يا فريب مىربود و سرانجام رفتارى دنائت‌آميز با آنان در پيش مىگرفته است » . ( چنان كه با فردوسى كرد ) پس از آنكه محمود جمعى از دانشمندان را كه به راحتى در دربار مامون بن مامون خوارزمشاه مىزيستند نزد خود فراخواند ، سه تن از آنان ، يعنى ابوريحان و بوالحسن خمّاريا ابن الخمار و ابو نصر عراق ، اين دعوت را اجابت كردند ولى ابو على سينا و ابو سهل مسيحى كه مردانى آزاده و روشن‌بين بودند امتناع ورزيدند و پنهانى گريختند ، اتفاقا در بيابان طوفانى سخت روى داد و بو سهل جان سپرد ، ليكن ابو على سينا ، پس از تحمل مشقات فراوان خود را به دربار شمس المعالى قابوس بن وشمگير رساند ، و از اين مهلكه رهايى يافت . به‌طور كلى در عهد غزنويان تعصّب و جمود مذهبى سخت رايج بود « تركان غزنوى در مذهب تسنن سختگير بودند ، عدم توجه و اقبال سلطان محمود به فردوسى نيز ظاهرا ناشى از اين بود كه اين شاعر گرانمايه را ، مردى رافضى و معتزلى مذهب ، به وى معرفى كردند ، كار سختگيرى تركان غزنوى نسبت به كسانى كه مذهبى جز مذهب ايشان داشتند به‌جايى رسيد كه زمانى انتساب به مذهب « باطنى » وسيله‌يى براى شكنجه و قتل و مصادرهء اموال مردم شد و چنان كه در تاريخ بيهقى آمده است ، حسنك را سلطان مسعود غزنوى به جرم « قرمطى بودن » بر دار كرد و كليه اموالش را مصادره نمود . اين نوع تعصّبات به كار تحقيقات و مطالعات علمى نيز صدمه زد چنان كه اشارت رفت دانشمندان بزرگى مانند ابو على سينا و ابو سهل مسيحى كه در دربار مأمونيان خوارزم بودند از ترس تعصب محمود به قسمتهاى غربى ايران كه تحت حكومت سلسله‌هاى كوچك ايرانى عارى از تعصب و طرفدار دانش بود ، فرار كردند ، از آثار اين تعصب يكى هم نشر اسلام در قسمتهايى از شبه قاره هند از طريق لشگركشيهاى مكرّر بود » ( البته هدف محمود از اين لشگركشيها تنها اشاعه و تبليغ اسلام نبود ، بلكه نيّت باطنى او چپاول آن سرزمين ثروتمند و آوردن غنائم هنگفت و ثروتهاى بيكرانى بود كه قسمتى از آن در خزائن انباشته گرديد و بخشى ديگر به مصرف بناهاى عظيمى در غزنين و « بست » و ديگر نقاط رسيد . ) سلاطين غزنوى با ثروت هنگفتى كه از راه تجاوز به هندوستان و ديگر مناطق به‌دست آورده بودند ،\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nدر راه عمران و آبادانى كشور و سعادت اكثريت مردم قدمى برنداشتند ، بلكه با اعطاى صله‌هايى گران به شعرايى چون عنصرى ، فرخى و منوچهرى ، بازار تملق و مديحه‌سرايى را رونق بخشيدند ، و شعرا و ارباب ذوق ، به‌جاى هدايت فكرى و اخلاقى زمامداران و تودهء مردم با مداهنه و چاپلوسى به فساد و انحراف آنان و ثروت و دارايى خود مىافزودند .\r\nچنان كه در مورد عنصرى ، شاعرى گفته است :\r\n شنيدم كه از نقره زد ديگدان * ز زر ساخت آلات خوان عنصرى \r\nاز بركت صله‌هاى بيحساب محمودى ، بنا به مشهور ، 400 شاعر دربارى براى تحصيل مال و ثروت در بارگاه او گرد آمدند ، هدف محمود از دادن اين صله‌ها ، ارضاى تمايلات خود و جاودانه كردن نام خويش بود . « در قرن چهارم و نيمه اول قرن پنجم قمرى ، فرمانروايان خاندانهاى كوچك ايرانى به علوم عقلى مخصوصا فلسفه توجه داشتند ولى برعكس دربار غزنوى از بركت وجود مردان علم و فرهنگ چندان بهره‌يى نداشت .\r\nسلطان مسعود غزنوى مانند پدرش محمود ، از حمايت اهل ادب دريغ نداشت . به قول ابو الفضل بيهقى ، كاتب فاضل و مورّخ دقيق عهد مسعود « اين خداوند شعر مىخواست و بر آن صلتهاى شگرف مىفرمود . « 1 »\r\nبعد از محمود و مسعود نيز پادشاهانى از اين سلسله حامى علم و ادب بودند و از اين ميان بهرامشاه غزنوى را بايد نام برد ، كه نصر إله منشى ، كليله و دمنهء بهرامشاهى را در عهد او ترجمه و به نام وى كرد . « 2 »\r\n\r\nامرا و شهريان باقريحه و ادب‌دوست :\r\nدر اواخر عهد غزنويان يعنى در دوران حكومت سلطان مسعود ، در ميان خانان و بزرگان قرا خانيان ، تنى چند شعردوست و شاعرپرور بودند حتى بعضى از امراى اين سلسله چون امير على بورى تكين اشعارى لطيف مىسرودند كه در ترجمان البلاغه و حدائق السحر آمده است ، از جمله :\r\n به پنج حال به عاشق همى بماند شمع * كه برشمردم هر پنج را بگير شمار\r\nبه گونه و به سرشك و گداز و سوزش دل * بسان عاشق تا روز هرشبى بيدار\r\n« ميرك سينا » لطيف و چابك و برنا * هرچه بگويم از او خوش آيد و زيبا \r\n\r\n\r\n","description":"","footnote":"\r\n( 1 ) . دايره المعارف فارسى : بخش اول ، پيشين ، ص 1809 . ( به اختصار )\r\n( 2 و 3 ) . همان كتاب . ص 1809\r\n","page_name":" 191 ","page_number":191},
  {"content":"\r\n\r\n هست « انيس » و « كريم » گر نشناسى * زود بخوان « باشگونه » ميرك سينا \r\nدر ميان خوارزمشاهيان « آتسز » به شعر و ادب شائق بود و با رشيد الدين و طواط صاحب ديوان رسائل خود به حكايت لباب الالباب « مشاعرتها و محاورتها » داشت اين اشعار ازوست :\r\n زان بد نكنم كه خَير مَحضَم * زان بذل كنم كه بحر و كانم\r\nشكر ايزد را كه خصم امروز * پيرست و ضعيف و من جوانم\r\nبر ران جهان نشان فرمان مَنست * در گوش فلك حلقهء پيمان مَنست\r\nبا اينهمه سلطنت كه امروز مراست * تحصيل رضاى دوست ايمان مَنَست « 1 » \r\nسلطانشاه بن ايل ارسلان برادر تكش چون اختلاف ميان خود و برادر را رفع‌ناشدنى ديد ، اين رباعى را براى او فرستاد :\r\n هرگه كه سَمَندِ عزم من پويه كند * دشمن ز نهيب تيغ من مويه كند\r\nاينجا به رسول و نامه برنايد كار * شمشير دورويه كار يك رويه كند « 2 » \r\n\r\nشعراى عصر غزنويان\r\nدر دوره محمود غزنوى مقام تازه‌يى كه همان رتبهء ملك الشعرائى است به‌وجود آمد و ابو القاسم عنصرى كه يكى از غزلسرايان متملق دربارى است به اين لقب ارتقا يافت ، عنصرى در غالب لشگركشيهاى محمود شركت مىكرد و بسيارى از قصايد و غزليات خود را به شرح فتوحات محمود و غارتگريهاى او اختصاص مىداد ، هنرمندى عنصرى در شعر و ادبيات به پايه‌يى است كه منوچهرى ، كه خود شاعرى بنام و استاد بود در وصف او خطاب به شمع مىگويد :\r\n تو همى تابى و من بر تو همى خوانم به مهر * هرشبى تا روز ديوان ابو القاسم حَسَن \r\n\r\n\r\n","description":"","footnote":"\r\n( 1 ) . لباب الالباب ، 190 ، ص 35 - 38\r\n( 2 ) . نقل از : تاريخ جهانگشاى جوينى ، ج 2 ، ص 17 .\r\n","page_name":" 192 ","page_number":192},
  {"content":"\r\n\r\n اوستادِ اوستادانِ زمانه عنصرى * عنصرش بىعيب و دل بىغش و دينش بىفتن\r\nشعر او چون طبع او هم بىتكلف هم بديع * طبع او چون شعر او هم باملاحت هم حَسَن \r\nدر منابع ادبى سه كتاب را كه به شكل مثنوى تنظيم شده از جمله مثنوى وامق و عذرا را به او نسبت مىدهند ، ولى از اين آثار اكنون حدود دو هزار بيت در دست است كه به چاپ رسيده است .\r\nعنصرى پس از يك عمر طولانى و تربيت عده‌يى شاعر دربارى در سال 1039 ميلادى درگذشت ، در آثار او به‌ندرت تعليمات اخلاقى و اجتماعى نيز ديده مىشود :\r\n دلى كه رامش جويد نيابد آن دانش * سرى كه بالش جويد نيابد او افسر\r\nز زود خفتن و از دير خاستن هرگز * نه ملك يابد مرد و نه بر ملوك ظفر\r\nكسى كه بر تو مُزوّر كند حديث كسان * دهان آنكس پرخاك باد و خاكسترِ\r\nكسى كه مايه ندارد سخن چه خواهد گفت * چگونه پَرّد مرغى كه بسته دارد پر \r\nعنصرى شاعرى توانا و هنرمند بود و چون به زبان و ادبيات عرب نيز احاطه داشت ، گاه مضامين خود را از شاعران بزرگ تازىگوى اقتباس مىكرد .\r\nعنصرى به سبب ثروت كلان و موقعيّت ممتازى كه در دربار محمود داشت مورد حب و بغض بعضى از معاصران قرار گرفته است . چنان كه « لبيبى » از سر دشمنى و عناد مىگويد : « 1 »\r\n گر فرّخى بمرد ، چرا عُنصرى نَمُرد * پيرى بماند دير و جوانى برفت زود \r\nولى منوچهرى چنان كه قبلا گفتيم از استادى و توانايى او در شعر و شاعرى سخن مىگويد ، ساير شعرا نيز گه گاه در آثار خود از توانايى او در شعر و ادب فارسى ياد كرده‌اند ، چنان كه ناصر خسرو گويد !\r\n بخوان هردو ديوان من تا ببينى * يكى گشته با عنصرى « بحترى » را\r\nبَر طرز عنصرى رَوَد و خَصيمِ عنصرى است * كاندر قصيده‌هاش زند طعنهاى چست\r\nبر رقعهء نظم درى قايم منم در شاعرى * با من بقايم عنصرى آب مجارا « 1 » ريخته \r\nخاقانى\r\nو نيز استاد سخن در وصف او مىگويد :\r\n مرا خود چه باشد زبان‌آورى * چنين گفت شاه سخن عنصرى . \r\nسعدى\r\n\r\n\r\n","description":"","footnote":"\r\n( 1 ) . برابرى\r\n","page_name":" 193 ","page_number":193},
  {"content":"\r\n\r\nعنصرى گاه ضمن مدح ملوك و ممدوحان خود ، به آنان راه و رسم رادى و مردانگى مىآموزد :\r\n چهار وقتش پيشه چهار كار بود * كسى نديد و نبيند از اين چهار جدا\r\nبه وقت قدرت عفو و به وقت زلّت « 1 » رحم * به وقت تنگى رادى به وقت عهد وفا\r\nبه باز گفت همى زاع ، همچو يارانيم * كه هردو مرغيم از جنس و اصل يكديگر\r\nجواب داد كه مرغيم جز به جاى هنر * ميان طبع من و تو ميانه « 2 » هست نگر \r\nعنصرى ، وصفى روان و شيوا از « شمشير » نموده كه عينا نقل مىكنيم :\r\n چيست آن آبى چو آتش و اهنى چو پرنيان * بىروان تن پيكرى پاكيزه چون در تن روان\r\nار بجنبانيش آبست ، ار بلرزانى درخش * ار بيندازيش تير است ار بِخَمّانى « 3 » كمان\r\nآيينه ديدى برو گسترده مرواريد خورد * ريزهء الماس ديدى بافته با پرنيان\r\nبوستان ديدار ، آتشكار نشناسَد خرد * كاتش افروخته است آن يا شكفته بوستان\r\nتا به دست شاه باشد ، مار باشد بىفسون * كشتن بدخواه او را تيز باشد بىفسان \r\nبه‌نظر على دشتى ، حسن بيان و موزونى شعر ، هدف و مقصود با لذّات نيست . آيا عنصرى شاعر است يا صائب ؟\r\nاگر خللى در ذوق نباشد ، و اگر انحطاط فكر ، ديد و بينش ما را مختل نكرده باشد بيگمان صائب را بر عنصرى ترجيح مىدهيم عنوان « شاعر » بر صائب برازنده‌تر است . تا بر عنصرى ، ولو آنكه آن بستگى و استحكام زبان عنصرى را فاقد باشد ، زيرا در صائب انديشه است ، مضمون هست ، شعله هست ، آن گوهر رخشنده‌يى هست كه يك فرد را از ساير افراد عادى ، متمايز كرده و مىتوان به او شاعر گفت ، اگر انديشه و جهش روح را از شعر برداريم چه مىماند گردوى بىمغز ، ساز بىكوك انسان عارى از مكارم و فضايل ، . . .\r\nافتادن ذوق در اين سراشيبى باعث مستور و مهجور شدن حقيقت شعر گرديد . عامل موثر ديگرى نيز وجود داشت كه به اين سقوط ذوق كمك كرد و آن بذل و بخشش كريمانه امرا و سلاطين بود به كسانى كه قريحه خود را در ستايش آنها به كار انداختند . به‌جاى آنكه گوهر شعر مشترى داشته باشد بازار مديحه‌سرايان رواج گرفت ، شاعر حقيقى ، در زاويهء بىاعتنائى و گمنامى افتاد و ساحت شعر عرصه جولان ناظمين زبردست متملق قرار گرفت ، اينكه بزرگ خودخواه يا امير مستبدى ؛ مدّاح خود را بنوازد و بر ستايش‌كننده\r\n\r\n\r\n","description":"","footnote":"\r\n( 1 ) . لغزش و اشتباه\r\n( 2 ) . اختلاف و جدايى\r\n( 3 ) . خم كنى\r\n","page_name":" 194 ","page_number":194},
  {"content":"\r\n\r\nخود زر بريزد قابل توجيه و تعليل است ؛ امير مستبد ، به سنائى و حافظ چه اعتنايى دارد ، فكر و هنر و مناعت طبع آنان برايش ارزشى ندارد ، گويندگانى چون انورى و عنصرى و معزى روح خودخواهى و خودپسندى او را نوازش مىكنند ، اما آنچه غير قابل توجيه و موجب تأسف مىباشد ، اشتباه عامه است كه اشخاصى را شاعر دانسته‌اند كه قوه بيان آنها صرف دروغ و چاپلوسى و ستايش ستمگران و زورگويان شده ، يعنى قريحه و قوه طبع و قدرت ادبى خود را به كار انداخته‌اند كه زشتى و پليدى را زيبا و منيع جلوه دهند و اين خود بر خلاف هدف و حقيقت شعر است ، چه شاعر حقيقى كسى است كه روح او در مقابل خوبى و زشتى و زيبايى سريع التأثير باشد ، اين حساسيت شديد ، شاعر را از مردم عادى متمايز مىسازد ، خيلى سالها پيش ورق زدن مجمع الفصحاى مرحوم رضا قليخان هدايت مرا به اين حقيقت تأسف‌انگيز آشنا ساخت . اين مرد فاضل كه تذكره نوشته ، طبعا ملزم بوده است كه تمام گويندگان را نام ببرد و از آثار آنها چيزى ضبط كند ، بسيارى از گويندگان ، قصيده‌سرايانند كه قهرا بايد از قصايد آنها نمونه‌يى به دست بدهد ولى من هميشه از خود پرسيده‌ام مرحوم هدايت چه التزامى داشته است ، تمام اين مدايح اغراق‌آميز و خلاف واقع را نقل كند . . . شايد يكى از علل غفلت ما از ديوان شمس تبريزى اين باشد ، زيرا بايد انصاف داد كه آن تعادل ميان لفظ و معنى ، تناسب ميان قالب و روح كه كمابيش ، در لفظ خيّام ، سعدى ، فردوسى ، نظامى ، ناصر خسرو ، سنايى و عطار وجود دارد ، در ديوان شمس تبريزى نيست ، ديوان شمس تبريزى از حيث معنى توانگر است و از حيث لفظ حقير نيست ، ولى انبوهى معنى و تراكم مفاهيم به گوينده بزرگ ، مجالى براى پرداختن به لفظ و صيقل‌زدن آن نداده است . « 1 »\r\n\r\nمنوچهرى\r\nابو النّجم احمد منوچهرى دامغانى از شعراى دربار غزنويان است ، در اشعار او نفوذ زبان عرب و آشنايى با مختصات زندگى آن قوم ديده مىشود ، چنان كه خود گويد : « من بسى ديوان شعر تازيان دارم زبر » در بعضى از اشعار منوچهرى به‌طور رئاليستى مناظر گوناگون طبيعت و احساسات زنده بشرى نمايان شده ، غالب اشعار او موزون و از نظر هنرى جالب است :\r\n روزى بس خرم است مِى گير از بامداد * هيچ بهانه نماند ، ايزد كام تو داد\r\nخواسته دارى و ساز ، بىغميَت هست باز * ايمنى و عزّ و ناز ، فرخّى و دين و داد\r\nنيز چه خواهى دگر ، خوش بخور و خوش بزى * اندُوه فردا مَبَر گيتى خواب است و باد \r\n\r\n\r\n","description":"","footnote":"\r\n( 1 ) . نقل از سيرى در ديوان شمس ، نوشتهء على دشتى .\r\n","page_name":" 195 ","page_number":195},
  {"content":"\r\n\r\n بَرِجه تا برجهيم جام به كف برنهيم * تن به مى اندرد دهيم ، كار صَعب اوفتاد\r\nبارَد ، دُرّ خوشاب باز ز آستين سحاب « 1 » * وز دم حوت آفتاب روى به بالا نهاد\r\nمرغ ، دل‌انگيز گَشت ، باد سَمن بيزگشت * بلبل شب‌خيز گشت كبك گلو برگشاد \r\nمنوچهرى نوعى جديد از شعر يعنى « مسمّطات » « 2 » را به‌وجود آورد ، او مردى دانشمند بود و با علم طب نيز كمابيش آشنايى داشت ؛ وى در يكى از اشعار خود ضمن رازونياز با شمع ، حال كسى را نشان مىدهد كه براى راحت ديگران ، سر و جان خود را نثار مىكند :\r\n تو مرا مانى به عينه ، من تو را مانم درست * دشمن خويشيم هردو ، دوستدار انجمن\r\nخويشتن سوزيم هردو ، بر مراد دوستان * دوستان در راحتند از ما و ما اندر حَزَن\r\nهردو گريانيم و هردو زرد و هردو در گُداز * هردو سوزانيم و هردو فرد و هردو مُمتَحن\r\nآنچه من بر دل نهادم ، بر سرت بينم همى * آنچه تو بر سر نهادى در دلم دارد وطن\r\nرازدار من تويى همواره يار من تويى * غمگسار من تويى من آن تو ، تو آن من \r\nمنوچهرى ، در توصيف مناظر گوناگون طبيعت : تصوير ستاره‌ها ، توصيف تاريكى شب ، طلوع و غروب آفتاب و شروع طوفان و باران استادى بسيار نشان داده ؛ و مىتوان گفت در « طبيعت‌گرايى « 3 » » سرآمد شاعران ايران است . وى طلوع آفتاب را چنين تصوير مىكند :\r\n سر از البرز بر زد قُرص خورشيد * چو خون‌آلوده دزدى سر ز مَكمَن « 4 »\r\nبه كردارِ چراغِ نيم‌مرده * كه هر ساعت فزون گردَدش روغن \r\nو در توصيف قهر طبيعت و شروع طوفان ، سيل و زلزله داد سخن داده است :\r\n برآمد بادى از اقصاىِ بابِل * هُبوتش « 5 » خاره « 6 » دَرّ و باره « 7 » افكَن \r\n\r\n\r\n","description":"","footnote":"\r\n( 1 ) . ابر\r\n( 2 ) . مسمّط ، برشته كشيدن مرواريد و جز آن را گويند و از نظر ادبى بيتى را گويند كه به چهارپاره تقسيم شود مانند شعر مسجّع زير :\r\n اى ساربان ، منزل مكن ، جز در دريارِ يارِ من * تا يك زمان زارى كنم بر ربع و اطلال و دمن\r\nربع از دلم پرخون كنم ، اطلال را جيحون كنم * خاك دمن گلگون كنم از آب چشم خويشتن \r\n( 3 ) .  Naturalismc \r\n( 4 ) . كمينگاه\r\n( 5 ) . وزيدن\r\n( 6 ) . سنگ\r\n( 7 ) . حصار\r\n","page_name":" 196 ","page_number":196},
  {"content":"\r\n\r\n تو گفتى كز ستيغ كوه سيلى * فرود آرد همى احجار صد من\r\nز روى باديه برخاست گردى * كه گيتى كرد همچون خزّ ادكن « 1 »\r\nچنان كز روى دريا بامدادان * بخار آب خيزد ماه بهمن\r\nبرآمد زاغ رنگ و ماغ « 2 » پيكر * يكى ميغ « 3 » از ستيغ كوه قارن\r\nچنان چون صد هزاران خرمن تر * كه عمدا برزنى آتش به خرمن\r\nبِجَستى هرزمان از ميغ برقى * كه كردى گيتى تاريك روشن\r\nچنان آهنگرى كز كورهء تنگ * به شب بيرون كشد رخشنده آهن\r\nخروشى بركشيدى تند تُندُر « 4 » * كه موى مردمان كردى چو سوزن\r\nتو گفتى ناى روئين « 5 » هر زمانى * به گوش اندر دميدى يك دميدن\r\nبلرزيدى زمين از زلزله سخت * كه كوه اندر فتادى زو به گردن\r\nفرو باريد بارانى ز گردون * چنان چون برگ گل بارد به گلشن\r\nو يا اندر تموزى « 6 » مه ببارد * جرادِ « 7 » منتشر بر بام و برزن\r\nز صحرا سيلها برخاست هرسو * دراز آهنگ و پيچان و زمين كن \r\nمنوچهرى ، علاوه‌بر احاطه بر احوال و آثار شاعران پارسى و تازى ، به علوم ادبى و دينى و طب تا حدّى نيز آشنا بوده است .\r\nچنان كه گويد :\r\n من بدانم علم طب و علم دين و علم نحو * تو ندانى دال و ذال و راء و زاء و سين و شين \r\nدر بعضى از اشعار منوچهرى ، مناظرى از زندگى مردم تصوير شده است . از جمله در اشعار زير راه‌ورسم مسافرت با كاروان در حدود هزار سال پيش توصيف شده است :\r\n الا يا خيمگى خيمه فروهل * كه پيشاهنگ بيرون شد ز منزل\r\nتبيره‌زن بزد طبل نخستين * شتربانان فروبندند محمل\r\nنماز شام نزديك است و امشب * مه و خورشيد را بينم مقابل\r\nو ليكن ماه دارد قصد بالا * فروشد آفتاب ، از كوه بابل \r\n\r\n\r\n","description":"","footnote":"\r\n( 1 ) . خاكسترى\r\n( 2 ) . نوعى مرغ\r\n( 3 ) . ابر\r\n( 4 ) . غرش ابر\r\n( 5 ) . كوس ، نقاره\r\n( 6 ) . گرماى تابستان\r\n( 7 ) . ملخ\r\n","page_name":" 197 ","page_number":197},
  {"content":"\r\n\r\n چنان دو كفهء سيمين ترازو * كه اين كفه شود زان كفه مايل\r\nندانستم من اين ، سيمين صنوبر * كه گردد روز چونين زود زايل\r\nمن و تو غافليم و ماه و خورشيد * برين گردون گردان نيست غافل\r\nنگارين مَنا ، برگرد و مَگرى * كه كار عاشقان را نيست حاصل \r\nنمونه‌يى ديگر از اشعار موزون و دلنشين منوچهرى در وصف خزان :\r\n خيزيد و خز آريد كه هنگام خزانست * باد خنگ از جانب خوارزم و زانست\r\nان برگ رزان بين كه بر آن شاخ رَزانست * گويى كه يكى پيرهن رنگ رَزانست\r\nدهقان به تعجب سرانگشت گزانست * كاندر چمن و باغ نه گل ماند و نه گلزار \r\n\r\nفرخى سيستانى\r\nفرخى سيستانى از شعراى بزرگ اواخر قرن چهارم و اوايل قرن پنجم است ، موطن و منشاء او از سيستان بود و خود با افتخار و سربلندى به شجاعت و دلاورى همشهريان خود اشاره مىكند :\r\n من قياس از سيستان دارم كه او شهر من است * وز پى خويشتن ز شهر خويشتن دارم خبر\r\nشهر من شهر بزرگست و زمينش نامدار * مردمان شهر من در شير مردى ، نامور \r\nاز آغاز زندگى شاعر ، اطلاع دقيقى در دست نيست ، آنچه مسلّم است در عنفوان شباب « شعر خوش گفتى و چنگ تر زدى ، و خدمت دهقانى « 1 » كردى از دهاقين سيستان ، و آن دهقان هرسال او را دويست كيل پنج منى غله دادى و صد درم سيم نوحى . . . » « 2 » ناگفته نماند كه « دهقان » در آن روزگار به مالك و رئيس ده و به كسانى اطلاق مىشد كه حافظ سنن و روايات ايرانى بودند و از مردانى چون فردوسى توسى و فرخى حمايت مىكردند ، پس از آنكه فرخى زنى اختيار كرد ، خرجش فزونى گرفت « قصه به دهقان برداشت كه مرا خرج بيشتر شده است چه شود دهقان ، از آنجا كه كرم اوست ، غله من سيصد كيل كند و سيم ، صد و پنجاه درم . . . دهقان بر پشت قصّه توقيع كرد كه اينقدر از تو دريغ نيست و افزون از اين را روى نيست « 3 » پس از اين واقعه فرخى در جستجوى ممدوح جديدى برآمد تا سرانجام به درگاه ابو المظفّر چغانى روى آورد « . . . چون به حضرت چغانيان رسيد بهارگاه بود و امير به داغگاه . . . و عميد اسعد كه كدخداى امير بود به حضرت بود . . .\r\nفرخى به نزديك او رفت و او را قصيده خواند و شعر امير ، بر او عرضه كرد ، خواجه\r\n\r\n\r\n","description":"","footnote":"\r\n( 1 ) . رئيس ده\r\n( 2 ) . نظامى عروضى : چهار مقاله ، مقاله دوم .\r\n( 3 ) . مقدور نيست\r\n","page_name":" 198 ","page_number":198},
  {"content":"\r\n\r\nعميد اسعد ، مردى فاضل بود و شاعر دوست ، شعر فرّخى را شعرى ديد تر و عذب خوش و استادانه ، فرخى را سگزيى « 1 » ديد بىاندام ، جبّه پيش‌وپس ، چاك پوشيده ، دستارى بزرگ سگزىوار در سر ، و پاى و كفش بس ناخوش و شعرى در آسمان هفتم ، هيچ باور نكرد كه اين شعر آن سگزى را شايد بود . بر سبيل امتحان گفت :\r\nامير به داغگاه است كه داغگاه عظيم خوش جايى است ، قصيده‌يى گويى لايق وقت ، وصف داغگاه كن تا ترا پيش امير برم . فرخى آن شب برفت و قصيده‌يى پرداخت سخت نيكو و بامداد در پيش خواجه عميد اسعد آورد بيت اوّل آن قصيده اين است :\r\n چون پَرنَد نيلگون بر روى پوشد مرغزار * پرنيان هفت‌رنگ اندر سر آرد كوهسار \r\nچون خواجه عميد اين قصيده بشنيد حيران فروماند . . . جمله كارها فروگذاشت و فرّخى برنشاند و روى به امير نهاد و آفتاب زرد پيش امير آمد و گفت : اى خداوند ، ترا شاعرى آورده‌ام كه تا دقيقى روى در نقاب خاك كشيده است ، كس مثل او نديده است . » امير فرخى را بنواخت چون شراب دورى درگذشت ، فرخى برخاست و به آوازى خوش اين قصيده برخواند و حركت خود را از خاك سيستان به سوى بارگاه چغانيان چنين توصيف كرد :\r\n با كاروان حُلّه برفتم ز سيستان * با حله تنيده ز دل بافته ز جان\r\nبا حلّهء بريشم تركيب او سخن * با حلهء نكارگر نقش او زفان\r\nهر تارِ او ، به رنج برآورده از ضمير * هر پود او به جهد جدا كرده از روان\r\nاز هر صناعتى كه بخواهى در او اثر * و زهر بدايعى كه بخواهى بر او نشان\r\nنه حلّهء كز آب مر ، او را رسد گزند * نه حلّه كز آتش او را بود زيان \r\nتا سرانجام به مدح مخدوم خود ابو المظفّر ، شاه چغانيان مىپردازد :\r\n تا نقش كرد بر سر هر نقش برنوشت * مَدح ابو المُظفر شاه چغانيان \r\nفرخى چون شاعرى مال‌دوست ، عياش و شهرت‌طلب بود ، پس از چندى از بارگاه امير چغانيان به دربار محمود غزنوى روى آورد با اينكه در اين هنگام محمود چندان جوان و شاداب نبود ، وى از بركت اشعار روان و مهارتى كه در موسيقى داشت ، در بارگاه او به ثروت و حشمت فراوان رسيد و در مجلس و موكب او اجازه حضور يافت و گاه در\r\n\r\n\r\n","description":"","footnote":"\r\n( 1 ) . منسوب به سيستان\r\n","page_name":" 199 ","page_number":199},
  {"content":"\r\n\r\nسفرهاى جنگى محمود براى كسب غنيمت شركت مىكرد .\r\nدر اين قصيده شاعر ، وضع مالى خود و در واقع امكانات اقتصادى طبقات مرفّه و متنعّم را در آن دوره چنين توصيف مىكند :\r\n با ضيعت آبادم و با خانه آباد * با نعمت بسيارم و با آلت بسيار\r\nهم با رمهء اسبم و هم با گلهء ميش * هم با صنم چينم و هم با بُتِ فرخار\r\nساز سفرم هست و نواى حَضَرَم هست * اسبان سبكبار و ستوران گرانبار\r\nاز ساز مرا خيمه چو كاشانه مانى * وز فرش مرا خانه چو بُتخانهء فرخار \r\nفرخى به تمام معنى شاعرى دربارى بود ، حيات و ممات و غم و شادى او در گرو عتاب يا عنايت « شاه » بود .\r\nاگر در اثر سعايت دشمنان يا به جهات ديگر مورد بيمهرى امير قرار مىگرفت ، سخت اندوهگين و بىقرار مىشد و دست توسل به سوى نديمان و نزديكان شاه دراز مىكرد و از آنان براى جلب محبت مخدوم ، استمداد مىجست ، چنان كه يك بار در قصيده‌اى به اين مطلع :\r\n اى نديمان شهريارِ جهان * اى بزرگان درگهِ سلطان \r\nعجز و انكسار و ضعف اخلاقى خود را آشكار كرد . و آنان را به پايمردى و وساطت برانگيخت .\r\nفرخى بر خلاف ناصر خسرو و عطّار به تقرب و نزديكى با سلطان افتخار مىكند و در وصف موقعيت ممتاز خود مىگويد :\r\n شاه گيتى مرا گرامى داشت * نام من داشت روز و شب ، به زبان\r\nباز خواندى مرا ز وقت به وقت * باز جستى مرا زمان به زمان\r\nگاه گفتى بيا و « رود » بزن * گاه گفتى بيا و « شعر » بخوان \r\nفرخى ، بر خلاف فردوسى طوسى و شاعرانى چون ناصر خسرو قباديانى سنائى ، عطار ، مولوى ، و سعدى هيچگونه تعهد اخلاقى و هدف اجتماعى براى خود نمىشناخت و به وضع مردم روزگار خود كمترين توجهى نداشت ، چنان كه مىدانيم در عصر فرخى اكثريت مردم ايران ، يعنى كشاورزان و پيشه‌وران در زير فشار مالياتهاى كمرشكن رنج مىبردند ؛ و محمود ضمن تجاوز به كشورهاى همجوار به وسيلهء عمّال ستم‌پيشه خود از مردم فعال و ثمربخش ايران نيز خراجى سنگين مىگرفت و اين پولها را يا در گنجينه‌ها جمع مىكرد و يا در راه جنگهاى تجاوزكارانه خود به هندوستان و ديگر بلاد خرج مىنمود و يا به شاعران متملّق و مديحه‌سرا صله و انعام مىداد ؛ فرخى با اينكه ناظر اين\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nمظالم و بيدادگريها بود ، كمترين اشاره‌يى در اشعار و آثار او به وضع اجتماعى مردم نمىبينم ، بلكه او برعكس ، روزگار خود را با ساده‌رويان ، در ميگسارى و عيش و عشرت سپرى كرده است ، اشعار زير معرّف روحيّه و طرز فكر اوست :\r\n مرا دليست گروگان عشق چندين جاى * عجبتر از دل من ، دل نيافريده خداى\r\nدلم يكى و در او عاشقى گروه‌گروه * تو در جهان چو دل من دلى دگر بنماى \r\nو در ابيات زير شاعر از درد هجران و رنج جدائى شكايت مىكند :\r\n دل من همى داد گفتى ، گواهى * كه باشد مرا روزى از تو جدايى\r\nبلى هرچه خواهد رسيدن به مردم * بر آن دل دهد هرزمانى گواهى\r\nمن اين روز را داشتم چشم ، زين غم * نبودست با روز من روشنايى \r\nاين شاعر با قريحه در توصيف مناظر گوناگون طبيعت استادى و مهارت فراوان نشان داده است :\r\n بدين خرمى جهان بدين تازگى بهار * بدين روشنى شراب بدين نيكويى نگار\r\nيكى چون بهشت عدن يك چون هواى دوست * يكى چون گلاب بلخ يكى چون بت بهار\r\nهمچو لوح زمردين گشته است * دشت همچون صحيفهء زر خام\r\nباغ پر خيمه‌هاى ديبا گشت * زند وافان درون شده به خيام\r\nگل سورى به دست باد بهار * سوى باده همى دهد پيغام\r\nكه ترا با من ار مناظره‌ايست * من به باغ آمدم به باغ خرام \r\nظاهرا فرخى در اثر افراط در ميگسارى و عياشى به مرحله پيرى نرسيد « لبيبى » پس مرگ او گويد :\r\n گر فرخى بِمُرد چرا عنصرى نمرد * پيرى بماند دير و جوانى برفت زود\r\nفرزانه‌يى برفت و ز رفتنش هر زيان * ديوانه‌يى بماند و ز ماندنش هيچ سود \r\nدر دوران حيات ، گاه روابط فرّخى با مخدومان در اثر هرزگى و عياشى ، به تيرگى مىگرائيد ، چنان كه يك بار فرخى بىاجازه سلطان با يكى از غلامان خاص ، به شرابخوارى نشسته بود ، چون محمود آگاه شد شاعر را از درگاه خود بيرون كرد . ولى او با استمداد از طبع و قريحه شاعرانهء خويش و به كمك دوستان دربارى ، بار ديگر مورد لطف سلطان قرار گرفت ، فرخى يكى از بهترين قصيده‌سرايان ايران و ديوانش داراى ده هزار بيت است وفاتش در سال 429 ه ( 1039 ميلادى ) رخ داده است .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nدانشمندان عصر غزنوى\r\nغير از شعراى نامدار ، عده‌يى از علما و نويسندگان در اين عهد ظهور كرده‌اند كه بطور اختصار به آثار و افكار آنان اشاره مىكنيم :\r\n\r\nبديع الزمان همدانى\r\nاز ادبا و نويسندگان اين دوره يكى بديع الزمان است كه با فضلاى معاصر خود نظير ابو بكر خوارزمى و ابو على مسكويه ، مفاوضات ، مراسلات و گفتگوهايى داشته ، از شاهكارهاى او مقامات بديع الزمان است كه مركب از پنجاه و يك مقاله به زبان عربى است ، كه به خلف بن احمد امير سيستان اهدا شده است . وفات او به سال 398 روى داده است .\r\n\r\nابو على مسكويه\r\nاز مورخان و دانشمندان اواخر قرن چهارم و آغاز قرن پنجم است كه به اقتضاى زمان ، آثار خود را به زبان عربى نوشته ، وى منشى و كتابدار مهلبى وزير بود و بعدها در زمان عضد الدوله و صمصام الدولهء ديلمى ، در دستگاه ابو الفصل ابن عميد و پسرش ابن عميد تقرب يافت و در « رى » مقام مهمى داشت ، در تاريخ و طب و سير و اخلاق تاليفات دارد ، از آثار مشهور او تجارب الامم در تاريخ است كه در آن وقايع عمومى عالم را از بعد از طوفان نوح تا سال 369 ه . ق شرح داده است . در اين اثر گرانقدر ، نويسنده تنها به ذكر حوادث قناعت نكرده ، بلكه كمابيش به مسائل اجتماعى دوران خود نيز توجه كرده است « آنچه را كه متضمّن عبرت و حكمت اخلاقى بوده است ذكر كرده و آنچه را كه رنگ افسانه داشته يا مبتنى بر معجزه و خرق عادت و خلاف طبع سليم مىنموده است ناديده گرفته . مولف رشته وقايع را تا سنه 369 ه . ق آورده است . . . تجارب الامم ، به سبب اشتمال بر فوايد تجربى و اخلاقى ، براى فهم طرز سياست امرا و عقلاى وقت خالى از اهميت نيست مخصوصا از جهت تاريخ ديالمه و آل بويه فوايد عمده دارد ، بعضى از اجزا و فصول تجارب الامم به‌وسيله محققان خارجى و ايرانى مورد مطالعه قرار گرفته و منتشر شده است .\r\nتاليف ديگر ابن مسكويه در اخلاق است و تهذيب الاخلاق و تطهير الاعراق نام دارد\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nو خواجه نصير الدين طوسى آن را به فارسى برگردانيده است ، مولف كتاب خود را در شش مقاله ترتيب داد . و در آن راجع به مبادى اخلاق و تربيت نفس سخن رانده است ، ولى خواجه ، با ترجمه و تلخيص كتاب او و افزودن بعضى مطالب ، اخلاق ناصرى خود را براساس آن تدوين كرده است . « 1 » »\r\n\r\nثعالبى\r\nابو منصور عبد الملك بن محمد ابن اسمعيل ( 350 - 429 ) با اينكه ايرانى و متولد نيشابور بود ، كليه آثار منظوم و منثور او به زبان عربى است . « يكى از مولفات او يتيمة الدهر فى محاسن اهل العصر است كه بزرگترين اثر اوست ، ابو الفتوح نصر الله بن قلافس شاعر اسكندرى مشهور ، در وصف كتاب يتيمه گويد :\r\n ابيات اشعار اليتيمة * ابكار افكار القديمة\r\nما تو او دعا شت بعدهم * فلذلك سمّيت اليتيمه \r\nابيات اشعار يتيمه ( يعنى كتاب يتيمة الدهر ) گزيدهء انديشه‌هاى كهن است كه گويندگان آنها مردند ولى افكار آنان به حيات خود ادامه داد و به اين جهت يتيم خوانده مىشوند .\r\nنسبت او به ثعلب ( به معنى روباه ) از اين جهت است كه شغلش پوستين‌دوزى ( از پوست روباه ) بود مهمترين و مشهورترين اثرش كتاب يتيمة الدهر است كه بعدا ذيلى به نام تتمة اليتيمه بر آن نوشت كتاب لغوى مشهور وى فقه اللغه است . از آثار ديگرش اينهاست : كتاب لطائف المعارف ، ثمار القلوب فى المصاف و المنسوب ، كتاب الفرائد و القلائد ، كتاب التمثّل و المحاضره .\r\nمولف حبيب السّير گويد : از افاضل جهان ابو منصور ثعالبى معاصر قابوس ( شمس المعالى ) بود . . . و همو گويد از ثعالبى مرويست كه گفت اگر بگويم كه « سيد رضى » اشعر قريش است دور از كار نيست « 2 » .\r\nديگر از دانشمندان به نام ايران و جهان در اين عصر ، شيخ الرئيس ابو على سينا ، و ابو ريحان بيرونى شايان توجه و قابل ذكرند . كه از آثار و افكار آنان در مجلّدات بعدى تاريخ اجتماعى ايران ضمن بحث در پيرامون سير علوم و افكار در دوران بعد از اسلام به تفضيل سخن خواهيم گفت و در اين كتاب به ارزش ادبى آثار او اجمالا اشاره خواهيم كرد .\r\n\r\n\r\n","description":"","footnote":"\r\n( 1 ) . نگاه كنيد به دايرة المعارف فارسى ، ج 1 ، ص 34 و 695 .\r\n( 2 ) . براى كسب اطلاعات بيشتر رجوع كنيد به : لغت‌نامه دهخدا ، ص 25 ، حرف « ث » و دايرة المعارف مصاحب ، ص 713 .\r\n","page_name":" 203 ","page_number":203},
  {"content":"\r\n\r\n\r\nديگر نويسندگان و مورخان قرن پنجم و ششم :\r\n\r\nابو نصر مشكان\r\nابو نصر مشكان ، يكى از بهترين سياستمداران و نويسندگان رسائل ديوانى در عهد غزنويان است و سالها در دستگاه سلطان محمود و پسرش سلطان مسعود ، صاحب ديوان رسائل ، يعنى رئيس دبيرخانه اين دو شهريار بوده است ؛ او ظاهرا بعد از انتخاب احمد بن حسن ميمندى به وزارت سلطان محمود ، به مقام صاحب ديوان رسائل دولت غزنوى برگزيده شده و تا پايان حيات ، در اين سمت باقى بوده ، وى در پارسى و عربى تبحّر داشت و ابو الفضل بيهقى ، مورخ معروف شاگرد او بود و چند نامه پارسى وى را در تاريخ گرانقدر خود نقل كرده است ؛ اينك نمونه‌يى از نامه‌هاى او :\r\n\r\nنامه مسعود به خوارزمشاه التونتاش :\r\n« بسم الله الرحمن الرحيم » . بعد الصدر و الدعاء ، ما با دل خويش حاجب فاضل عم خوارزمشاه التونتاش را بدان جايگاه يابيم كه پدر ما امير ماضى « 1 » بود ، كه از روزگار كودكى تا امروز او را بر ما شفقت و مهربانى بوده است كه پدران را باشد بر فرزندان ، اگر بدان وقت بود كه پدر ما خواست كه وى را وليعهدى باشد و اندر آن راى خواست از وى و ديگر اعيان ، از بهر ما ، جان بر ميان بست تا آن كار بزرگ با نام ما راست « 2 » شد ، و پس از آن چون حاسدان و دشمنان ، دل او ( يعنى محمود ) بر ما تباه كردند و درشت ، تا ما را به مولتان فرستاد و خواست كه آن راى نيكو را كه در باب ما ديده بود بگرداند و خلعت ولايتعهد را به ديگر كس ارزانى دارد ، چنان رفق « 3 » نمود و لطايف « 4 » حيل به كار آورد ، تا كار ما از قاعده برنگشت ، و فرصت نگاه مىداشت و حيلت مىساخت و ياران گرفت تا رضاى آن خداوند را در باب ما دريافت و بجاى بازآورد و ما را از مولتان بازخواند و به هرات باز فرستاد . . . » « 5 »\r\n\r\n\r\n","description":"","footnote":"\r\n( 1 ) . ( مراد از امير ماضى سلطان محمود است . )\r\n( 2 ) . عملى گرديد\r\n( 3 ) . مدارا\r\n( 4 ) . تدبير\r\n( 5 ) . مأخوذ از تاريخ بيهقى ، چاپ دكتر غتى و دكتر فيّاض ، ص 88\r\n","page_name":" 204 ","page_number":204},
  {"content":"\r\n\r\n\r\nابو الفضل بيهقى\r\nابو الفضل محمد بن حسين بيهقى در ده حارث‌آباد بيهق به سال 385 هجرى متولد شد ، پس از فراگرفتن مقدمات علوم در نيشابور و كسب فضايل ، به ديوان رسايل سلطان محمود غزنوى راه يافت و زيردست ابو نصر مشكان كه از مترسلان به نام آن دوران بود به كار پرداخت و پس از فوت استاد ، زيردست « ابو سهل زوزنى » صاحب ديوان رسايل سلطان مسعود به كار دبيرى مشغول بود و همچنان به خدمت خود در خاندان غزنويان ادامه داد تا سرانجام از بركت كفايت و كاردانى به مقام صاحب ديوانى رسائل رسيد . چندى نگذشت كه در نتيجهء دسايس درباريان مغضوب و معزول شد و به زندان افتاد ، سالها در زندان بود و ظاهرا پس از رهايى ، گرد كارهاى ديوانى نگشت و در سال 470 هجرى در غزنين درگذشت .\r\nشاهكار اين دبير و مورخ بزرگ ، تاريخ بيهقى يا تاريخ مسعودى است كه در آن جزئيات اوضاع سياسى و اجتماعى ايران را در دوران حكومت مسعود بن محمود غزنوى به رشتهء تحرير كشيده و اطلاعات بسيار مفيدى راجع به اوضاع عمومى آن ايام ، يعنى سازمانهاى لشكرى و كشورى و ديوانها و تشكيلات ادارى و دسته‌بنديهاى سياسى ، و طرز پذيرايى از نمايندگان كشورهاى همجوار و تنظيم اسناد سياسى بين زمامداران ، و طرز محاكمه و دادرسى رجال سياسى ، و راه‌ورسم عروسى و ازدواج بين امرا و شخصيتهاى كشورى در آن دوران ، و خصوصيات شكار و نخجيربازى شاه و اطرافيان او و طرز تاجگذارى شهرياران و خلعت پوشيدن وزرا و اميران و بسيارى ديگر از مسايل و مختصّات اجتماعى و سياسى آن دوران ، از مطالعهء اين كتاب به‌دست مىآيد . مىگويند بيهقى تاريخ جامعى درسى مجلد نگاشته يا در دست تصنيف داشته كه اكنون فقط قسمتى از آن دربارهء سلطنت مسعود بن محمود و تاريخ خوارزم موجود است .\r\nدر ميان محققان خارجى « بارتولد » در تركستان‌نامه به ارزش اين كتاب اشاره كرده و برآنست كه شرق‌شناسان ، چنان كه بايد از اين كتاب جامع استفاده نكرده و از نكات و دقايق آن بهرهء كافى نبرده‌اند .\r\n\r\nنمونه‌يى از نثر تاريخ بيهقى\r\nسبكتكين نام پدر سلطان محمود غزنوى است ، او به سبب كفايت و كاردانى از غلامى به فرمانروايى رسيد و سرانجام به امارت و حكمرانى غزنين ارتقاء يافت ، در تاريخ بيهقى در وصف حسن تدبير او چنين آمده است : « . . . از خواجه بو نصر شنيدم رحمة الله ، گفت :\r\nيك روز خوارزمشاه « التونتاش » حكايت كرد و احوال پادشاهان و سيرت ايشان مىرفت ؛ و\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nسياست « 1 » كه بوقت كنند كه اگر نكنند راست نيايد . . . گفت : هرگز مرد چون امير عادل سبكتكين نديدم در سياست و بخشش و كدخدايى و دانش و همه رسوم ملك .\r\nگفت : بدان وقت كه به « بست » رفت و « بايتوزيان » را بدان مكر و حيلت برانداخت و آن ولايت ، او را صافى شد ، يك روز گرمگاه در سراى پرده به خرگاه بود به صحراى بست و من و نه يار من از آن غلامان بوديم كه شب و روز يكساعت از پيش چشم وى غايب نبوديم و به نوبت مىايستاديم ، دوگان‌دوگان . متظلمّى به در سراى پرده آمد و بخروشيد و نوبت مرا بود و من بيرون خرگاه بودم ، با يارم و با سپر و شمشير و كمان ، امير مرا آواز داد ، پيش رفتم ، گفت : آن متظلّم كه خروش مىكند بيار ، بياوردم ، او را گفت : از چه مىنالى ؟ گفت : مردى درويشم و بنى خرما دارم ، يك پيل « 2 » را نزديك « خرمابنان » من مىدارند ، پيلبان همه خرماى من ، رايگان مىبرد ، اللّه اللّه ، خداوند فرياد رسد مرا ، امير رضى إله عنه در ساعت برنشست و ما دو غلام‌سوار با وى بوديم ، برفتيم و متظلم در پيش ، از اتفاق عجب ، چون به خرمابنان رسيديم ، پيلبان را يافتيم ، پيل زير اين خرما بن بسته و خرما مىبريد و آگاه نه كه امير از دور ايستاده است و ملك الموت آمده است به جان ستدن ، امير به تركى مرا گفت : زه كمان جدا كن و بر پيل رو و از آنجا بر درخت و پيلبان را به زه كمان بياويز ، من رفتم و مردك به خرما بربودن ( بريدن ) مشغول ، چون حركت من بشنيد باز نگريست ، تا بر خويشتن بجنبد ، به دو رسيده بودم و او را گرفته و آهنگ زه در گردن كردن و خفه كردن كردم ، وى جان را آويختن گرفت ( يعنى مقاومت و جنگ پيش گرفت ) و بيم بود كه مرا بيانداختى ، امير بديد و براند و بانگ به مردك برزد ، وى چون آواز امير بشنيد از هوش بشد و سست گشت ، من كار او تمام كردم ، امير فرمود تا رسنى آوردند و پيلبان را بر رسن « 3 » استوار ببستند و متظلم را هزار درم ديگر بداد و درخت خرما از وى بخريد و حشمتى « 4 » بزرگ افتاد ، چنان كه در همهء روزگار امارت او نديدم و نشنيدم كه هيچكس را زهره « 5 » بود كه هيچ‌جاى ، سيبى به غصب از كس بستدى و چندبار به « بست » رفتيم و پيلبان بر آن درخت بود ، آخر رسن ببريدند و مرد از آنجا بيفتاد ، و از چنين سياست باشد كه جهان را ضبط توان كرد . . . « 6 » »\r\n\r\n\r\n","description":"","footnote":"\r\n( 1 ) . كيفر و مجازات\r\n( 2 ) . فيل\r\n( 3 ) . ريسمان\r\n( 4 ) . يعنى عمل سلطان انعكاسى بزرگ يافت\r\n( 5 ) . جرأت\r\n( 6 ) . تاريخ ابو الفضل بيهقى : به تصحيح دكتر على اكبر فياض و دكتر غنى ، ص 450 به بعد .\r\n","page_name":" 206 ","page_number":206},
  {"content":"\r\n\r\nاين حكايت براى نشان دادن نظام و قضائى و اجتماعى ايران در حدود هزار سال پيش و ناهماهنگى « جرائم » با « مجازاتها » بسيار جالب و آموزنده است .\r\nفقدان امنّيت قضائى بيهقى در تاريخ گرانقدر خود ، ضمن توصيف و بيان حوادث تاريخى ، براى بيدارى و انتباه مردم و سياستمداران ، و عبرت‌اندوزى هوشمندان از حوادث روزگار ، و نشان‌دادن مظالم و بيدادگريهاى پادشاهان مستبد ، و فقدان حقوق و آزاديهاى فردى و اجتماعى در آن عصر ، از هر فرصتى استفاده مىكند ، و حقايق را بىپروا بيان مىكند ، از جمله هنگامىكه از غروب آفتاب اقبال « على قريب » و فروگرفتن و زجر دادن او ياد مىكند مىنويسد : « سى غلام اندر آمدند و او را بگرفتند ، و قبا و كلاه و موزه از وى جدا كردند ، چنان كه از آن برادرش كرده بودند و در خانهء بردند كه در پهلوى آن صفه بود .\r\nفرّاشان ، ايشان را به پشت برداشتند . كه با بند گران بودند . . . اين است على و روزگارش و قومش كه به پايان آمد و احمق كسى باشد كه دل درين گيتى غدار فريبكار بندد ، و نعمت و جاه و ولايت او را ، به هيچ‌چيز نشمرد . و خردمندان به دو فريفته نشوند . . . و بزرگا مردا ، كه او دامن قناعت تواند گرفت و حرص را گردن فرو تواند شكست . . . و استاد رودكى نيكو گفته و زمانه را نيك شناخته است و مردمان را به دو « شناسا » كرده :\r\n اين جهان پاك خواب كردار است * آن شناسد كه دِلش بيدار است\r\nنيكى او به جايگاه بد است * شادى او به‌جاىِ تيمار است\r\nچه نشينى بدين جهان هموار * كه همه كار او نه هموار است\r\nدانش او نه خوب و چهرش خوب * زشت كردار و خوب ديدار است « 1 » » \r\nو على را كه فرو گرفتند ، ظاهر آن است كه به روزگار فرو گرفتند چون بومسلم و ديگران را ( يعنى در روزگار بسا اشخاص را مانند ابو مسلم خراسانى و ديگران فرو گرفته‌اند ) چنان كه در كتب پيداست و اگر گويند كه در دل « 2 » چيزى ديگر « 3 » داشت ، خداى عزّ و جلّ تواند دانست ، ضمير بندگان را ، مرا با آن كارى نيست و سخن راندن كار من است و همگان رفتند و جايى گرد خواهند آمد ( يعنى در جهان ديگر ) كه رازها آشكارا شود ، و بهانهء خردمندان كه زبان فرا اين محتشم بزرگ توانستند كرد ، آن بود كه گفتند وى را به امير نشاندن ، « 3 » و امير فروگرفتن چه‌كار .\r\nو چون روزگار او بدين‌سبب به پايان خواست آمد ، با قضا چون برآمدى نعوذ باللّه\r\n\r\n\r\n","description":"","footnote":"\r\n( 1 ) . همان كتاب ، ص 450 به بعد .\r\n( 2 ) . در نهادن و در باطن\r\n( 3 ) . يعنى چرا او به فعاليّتها و زدوبندهاى سياسى دست زده بود\r\n","page_name":" 207 ","page_number":207},
  {"content":"\r\n\r\nمن القضاء بالسوء . » « 1 » يكى از مزايا و خصوصيات تاريخ مسعودى يا تاريخ بيهقى ، توجهى است كه اين مورخ دقيق و نامدار به زوايا و جزئيات مسائل سياسى و اجتماعى عصر خود كرده و خواننده را پس از گذشت قريب هزار سال در جريان اوضاع عمومى كشور قرار داده است ، چنان كه خود گويد : « . . . من چون اين كار پيش گرفتم مىخواهم كه داد اين كار به تمامى بدهم و گرد زوايا و خبايا برگردم تا هيچ از احوال پوشيده نماند و اگر اين كتاب دراز شود و خوانندگان را از خواندن ملالت افزايد ، طمع دارم به فضل ايشان كه مرا از مبرمان « 2 » نشمرند كه هيچ‌چيز نيست كه به خواندن نيرزد كه آخر هيچ حكايت از نكتهء كه به كار آيد خالى نباشد . « 3 » »\r\n\r\nنمونه‌يى از فعاليتها و دسته‌بنديهاى سياسى در عهد غزنويان\r\nچون امير محمد پس از مرگ سلطان محمود بر تخت سلطنت نشست ، فعاليتهاى سياسى براى بركنارى او و روى كار آمدن امير مسعود آغاز گرديد و در اين جريان « حرّه ختلى » كه زنى مدبّر و كاردان بود نقشى اساسى برعهده گرفت و سلطان مسعود را به وظايف خطيرى كه برعهده داشت آگاه ساخت . وى بوسيلهء نامه‌هاى خصوصى كه به يارى چابك‌سواران و نامه‌رسانهاى تندرو براى مسعود مىفرستاد ، همواره او را در جريان وقايع قرار مىداد . اينك عبارت بيهقى : « . . . از خواجه طاهر دبير شنودم ، پس از آنكه امير مسعود از هراة به بلخ آمد و كارها يكرويه گشت ، گفت چون اين خبرها به سپاهيان برسيد ، امير مسعود چاشتگاه اين روز مرا بخواند و خالى كرد « 4 » و گفت پدرم گذشته شد و برادرم را به تخت ملك خواندند ، گفتم خداوند را بقا باد ، پس ملطفهء « 5 » خود به من انداخت گفت بخوان ، بازكردم خط عمّش بود ، « حره ختلى » نبشته بود كه خداوند ما ، سلطان محمود نماز ديگر روز پنجشنبه هفت روز مانده بود از ربيع الاخر گذشته شد « 6 » رحمة الله و روز بندگان پايان آمد ، و من با همه حرم به جملگى بر قلعت غزنين مىباشيم و پس‌فردا مرگ او را آشكار كنيم و نماز خفتن آن پادشاه را به باغ پيروزى دفن كردند و ما همه در حسرت ديدار او مانديم كه هفته بود تا كه نديده بوديم ، و كارها همه بر حاجب على\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ( فروگرفتن على ) ص 60 و 61 ( به اختصار ) .\r\n( 2 ) . گويندگان ملالت‌آور\r\n( 3 ) . همان كتاب ، ص 11\r\n( 4 ) . خلوت كرد\r\n( 5 ) . نامه كوچك\r\n( 6 ) . فوت كرد\r\n","page_name":" 208 ","page_number":208},
  {"content":"\r\n\r\nمىرود . و پس از دفن ، سواران مسرع رفتند هم در شب به كوز كانان ، تا برادر محمد به زودى اينجا آيد و بر تخت ملك نشيند و عمّت به حكم شفقت كه دارد بر امير فرمود هم در اين شب به خط خويش ملطفه نبشت و فرمود تا سبك‌تر دو ركابدار را كه آمده‌اند پيش از اين به چند مهم نزديك امير نامزد كنند ، تا پوشيده « 1 » با اين ملطفه از غزنين بروند و به زودى به جايگاه رسند ، و امير داند كه از برادر ، اين كار بزرگ برنيايد و اين خاندان را دشمنان بسيارند و ما عورات و خزاين به صحرا افتاديم ، بايد كه اين كار به‌زودى گيرد « 2 » كه ولى عهد پدر است و مشغول نشود بدان ولايت كه گرفته است . . . كه كارها كه تاكنون مىرفت بيشتر به حشمت پدر « 3 » بود و چون خبر مرگ وى آشكار گردد ، كارها از لونى « 4 » ديگر گردد ، و اصل غزنين است و آنگاه خراسان و ديگر ، همه فرع است ، تا آنچه نبشتم نيكو انديشه كند و سخت به تعجيل بسيج آمدن كند ، تا اين تخت ملك و ما ضايع نمانيم ، و به زودى قاصدان را بازگرداند كه عمّت چشم به راه دارد و هرچه اينجا رود سوى وى نبشته مىآيد .\r\nچون برهمه احوالها واقف گشتم ، گفتم : زندگى خداوند دراز باد ، به هيچ مشاورت حاجت نيايد ، برآنچه نبشته است كار مىبايد كرد ، كه هرچه گفته است نصيحت محض است .\r\nگفت : هم‌چنين است و رأى درست اين است . . . اما از مشورت كردن چاره نيست ، خيز كسان فرست و سپاه سالار تاش را و آلتون تاش حاجب بزرگ را و ديگر اعيان و مقدمان را بخوانيد تا با ايشان نيز بگوئيم و سخن ايشان بشنويم ، آنگاه آنچه قرار گيرد بر آن كار كنيم . . . چون فارغ شديم ، گفتند : اين ملكه نصيحتى كرده است و سخت به‌وقت آگاهى داده . . . گفت : شما چه مىگوئيد كه صواب چيست ؟ گفتند : ما صواب جز به تعجيل رفتن نبينيم . گفت : ما هم برينيم ، اما فردا مرگ پدر را بفرمائيم تا آشكارا كنند ، چون ماتم داشته شد ، رسولى فرستيم نزديگ پسر كاكو و او را استمالتى كنيم . . . همگان گفتند : سخت صواب و نيكو ديده آمده است و جز اين صواب نيست . . .\r\nامير ديگر روز بار داد ، با قبا و ردا و دستارى سپيد ( در آنزمان بر خلاف امروز جامهء سپيد را در روزهاى عزا به تن مىكردند ) و همه اعيان و مقدمان و اصناف لشكر به خدمت آمدند ، سپيدها پوشيده و بسيار جزع بود و سه روز تعزيتى ملكانه به رسم داشته آمد ،\r\n\r\n\r\n","description":"","footnote":"\r\n( 1 ) . محرمانه\r\n( 2 ) . پيش گيرد\r\n( 3 ) . يعنى در پناه شخصيّت سلطان محمود صورت مىگرفت .\r\n( 4 ) . رنگ و وضع\r\n","page_name":" 209 ","page_number":209},
  {"content":"\r\n\r\nچنان كه همگان بپسنديدند و چون روزگار مصيبت سرآمد ، امير رسولى نامزد كرد سوى بو جعفر كاكو علاء الدوله . . . رسول برفت و پيغامها بگزارد و پسر « كاكو » نيكو بشنيد و جوابى نيكو بداد و سه روز در مناظره بودند تا قرار گرفت ، بدانكه وى خليفهء امير باشد در سپاهان . . . و هرسالى دويست هزار دينار هريوه ( زر خالص ) و ده هزار طاق ( طاقه ) جامه از مستعملات ( يعنى محصولات ) آن نواحى بدهد ، بيرون هديه نوروز و مهرگان از هر چيزى و اسبان تازى و استران با زين و آلت سفر از هر دستى و امير رضى الله عنه عذر او بپذيرفت و رسول را نيكو بنواخت . . . پس از گسيل كردن رسول ، امير از سپاهان . . . به طرف رى حركت كرد ، مردم تكلّفى كرده و شهر را آذين بسته بودند ، آذينى از حد و اندازه گذشته . . . مردم رى ، خاص‌وعام بيرون آمدند و بسيار خدمت كردند ، و وى معتمدان خويش را در شهر فرستاد تا آن تكلّفى كه كرده بودند ، بديدند و با وى گفتند ، و وى مردم رى را بدان بندگى كه كرده بودند احماد ( ستودن ) كرد . « 1 » » از اين گزارش تاريخى ، غير از فوائد ادبى به دو نكته جالب پى مىبريم ؛ يكى اينكه از حدود هزار سال پيش به اينطرف زنان باشخصيت و بصير در بسيارى موارد در سياست عمومى كشور نقش اساسى و مهمى ايفا كرده‌اند ، چنان كه « حره ختلى » در سقوط محمد و روى كار آمدن مسعود ، نقشى اساسى و زيركانه ايفا كرده است .\r\nمساله دوم نقش افكار عمومى در سياست كلى كشور است . با آنكه در آن دوران در ايران از دموكراسى و حقوق و آزاديهاى اساسى مردم سخنى در ميان نبود ، در عمل و در جريان تحولات و دگرگونيهاى سياسى گهگاه نقش مردم و تاثير موافقت يا مخالفت آنها با رويدادهاى سياسى آشكار مىشود .\r\nبيهقى مىنويسد ، كه مردم رى از آمدن مسعود اظهار رضايت كردند « . . . شهر را آذين بستند آذينى از حدواندازه گذشته » و چون مسعود از توجه و دلبستگى مردم به خود آگاه شد ، اظهار مسرّت نمود و به‌وسيلهء نمايندگان خود از مردم سپاسگزارى كرد . اما افسوس كه مسعود به‌علت بىكفايتى از استقبال مردم استفاده نكرد ، وى نه‌تنها از لياقت و نبوغ نظامى پدرش محمود ارثى نبرده بود ، بلكه بر خلاف او مردى عياش و تن‌آسان بود و به‌علت افراط در ميگسارى ديرى نگذشت كه تعادل جسمى و روحى خود را از كف داد و سرانجام در نتيجهء بىتدبيرى و سوء سياست او ، حكومت غزنويان سقوط كرد .\r\n\r\n\r\n","description":"","footnote":"\r\n( 1 ) . تاريخ بيهقى ، پيشين از صفحه 13 تا 17 . ( به اختصار )\r\n","page_name":" 210 ","page_number":210},
  {"content":"\r\n\r\n\r\nدربار محمود\r\nسلطان محمود به پيروى از روش سامانيان مايل بود كه دربارش مركز اهل علم باشد : ولى چون مردى سنى و متعصب بود ، بعضى از دانشمندان به اين معنى راغب نبودند . با اينحال محمود از موقعيت سياسى خود استفاده كرد و عده‌يى از فضلا و اهل علم را كه با آسايش و به راحتى در دربار مامون خوارزمشاه مىزيستند ، نزد خود فراخواند . سه تن از آنان يعنى ابوريحان و بو الحسن خمّار و ابو نصر عراق اين دعوت را اجابت كردند ؛ ولى ابو على سينا و ابو سهل مسيحى امتناع ورزيدند و پنهانى گريختند . اتفاقا ، در بيابان ، طوفانى سخت روى داد و بو سهل مسيحى جان سپرد ؛ ليكن ، ابو على سينا پس از تحمل مشقات فراوان خود را به دربار شمس المعالى قابوس بن وشمگير رسانيد .\r\n\r\nابن سينا\r\nشيخ الرئيس حجة الحق امام الحكما ابو على سينا ، متفكر و فيلسوف و پزشك نامدار و نويسنده بزرگ ايران ، در قرن چهارم هجرى است . بعضى او را معروفترين دانشمند عالم اسلام و يكى از بزرگترين فضلايى مىدانند كه تاكنون پا به عرضه وجود گذاشته است .\r\nولادتش در خورميشن به سال 370 هجرى ، نزديك بخارا اتفاق افتاد « نام مادر ابن سينا « ستاره » كه صورت فارسى « استارك » پهلوى مىباشد ، قرينه‌يى بر فارسى زبان بودن خانوادهء او محسوب مىشود « 1 » وى به تشويق پدر اسماعيلى مذهب خود ، پس از كسب مقدمات علوم ، نزد ابو عبد الله ناتلى به فراگرفتن منطق و آثار اقليدس و المجسطى همت گماشت ، سپس شخصا در حكمت و فلسفه مطالعه كرد ، تا جائى كه در 18 سالگى از فراگرفتن علوم آن دوران فارغ گرديد ، نخستين اثر او كتاب حكمت العروضيه است كه در 21 سالگى نوشت .\r\nابن سينا پس از مدتى اقامت در بخارا در اثر انقلابى كه در اوضاع سياسى سامانيان پديد آمد ، از بخارا به خوارزم رفت و در سال 403 هجرى از ترس سلطان محمود غزنوى كه تصميم به تسخير آن ديار گرفته بود از خوارزم به گرگان و از آنجا به رى و قزوين و همدان رفت و مدتى وزارت شمس الدوله فرمانرواى همدان و جبال را به‌عهده داشت .\r\nبعد از وفات شمس الدوله چندى در زندان بسر برد و پس از رهايى به اصفهان نزد علاء الدوله كاكويه رفت و همچنان در سفر و حضر با او بود تا در سال 428 هجرى\r\n\r\n\r\n","description":"","footnote":"\r\n( 1 ) . نظريهء محيط طباطبايى : مجله آينده ، سال هفتم ، شماره 9 و 10 ، ص 658 .\r\n","page_name":" 211 ","page_number":211},
  {"content":"\r\n\r\n( 1036 ميلادى ) بين راه اصفهان و همدان درگذشت و در همدان مدفون گرديد .\r\nابن سينا در زمينهء حكمت و پزشكى و داروشناسى و روانشناسى مطالعاتى انجام داده و آثارى از خود به يادگار گذاشته است ، كه از آن جمله : كتاب الشفاء ، الاشارات و التنبيهات ، النّجات ، الانصاف ، الحكمت المشرقيه ، القانون ، دانشنامه علايى از ديگر آثار او مشهورترند .\r\nعلاوه‌بر آنچه گفتيم به وى آثار متعددى به نثر پارسى و عربى نسبت داده‌اند كه از آن ميان در انتساب مستقيم كتاب دانشنامه علايى و رساله نبضيه و شايد رساله معراجيه يا معراج‌نامه به ابن سينا ترديد نباشد .\r\nكتاب دانشنامه علايى يا حكمت علايى را شيخ به خواهش علاء الدوله كاكويه ، حكمران اصفهان نوشته و بنابر آنچه در آغاز كتاب آورده ، آن را به قصد تحقيق در منطق و طبيعيّات و هيئت و موسيقى و ما بعد الطبيعه تصنيف كرده است ، ولى جز به تحرير قسمتى از آنچه كه آرزو داشت ، توفيق نيافت ، ولى بعدها دوست وفادارش ابو عبيد جوزجانى با استفاده از كتب شيخ تاليف باقى كتاب را به‌عهده گرفت .\r\nبزرگترين سعادت : ابن سينا ، قبل از طرح بزرگترين سعادت و بدترين شقاوت براى آدميان ، مسئله مهم « ادراك و تشخيص و يا به اصطلاح خودش « اندر يافت » را مطرح مىكند ، به‌نظر او : اگر درك و تشخيص در كار نباشد ، خوشى و ناخوشى معنايى ندارد و ادراك آدمى يا حسى است و از خارج مىرسد و يا و همى و عقلى است كه از اندرون انسان سرچشمه مىگيرد ، به‌نظر ابن سينا : خردمندان از قوتّها و نيروهاى باطنى لذت مىبرند درحالىكه خرد همّتان و بدنفسان ، طالب خوشيهاى ظاهر هستند ، اكنون براى آنكه خوانندگان با نمونه‌اى از نثر فارسى در قرن چهارم هجرى آشنا شوند ، سطرى چند از دانشنامه علايى را در پيرامون اين موضوع نقل مىكنيم :\r\n« . . . نخست بايد كه دانسته آيد ، كه خوشى و درد چيست . گو اين‌كه هركجا كه ، « اندر يافت » نبود خوشى و درد نبود ، پس نخست اندر يافت بايد و اندر يافت ما را دوگونه بود : يكى حسى ، كه از بيرون بود و يكى و همى و عقلى كه از اندرون بود . . . و اندر خردمندان لذّت قوتهاى باطن غلبه دارد و بر خرد نفسان و فرودهمتان و خسيسان خوشيهاى ظاهر غلبه دارد ، اگر بر كسى عرضه كرده آيد كه چيزى خوردنى خوش خواهى ، يا محل وحشت و بزرگ داشت و غلبه بر دشمن ، اگر سقط و خرد همّت بود و به محل كودكان و چارپايان ، شيرين خواهد ، و اگر او را نفسى شريف و نفيس بود ، هرگز به شيرينى ننگرد و آن مر او را به‌جاى آن ديگر چيز ، خوش نايستد ؛ و سقط و دون‌همت آن\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nكس بود كه قوتهاى باطن وى مرده بود و خود خبر همى ندارد ، از فعلهاى قوتهاى باطن ، چنان كه كودكان كه ايشان را هنوز قوتهاى باطن به فعل تمام نيامده باشد . . . « 1 » »\r\nديگر از آثار ابن سينا ، قصهء حىّ بن يقظان است كه از كتابهاى تمثيلى عرفانى اوست كه ايامى كه در قلعه « فرد جان » محبوس بوده ، به رشتهء تحرير درآورده است ؛ در آن كتاب شرح حال پيرى است از اهل « بيت المقدس » به نام « حىّ » فرزند « يقظان » ، مراد از اين « حى » روح انسانى و از يقظان « عقل فعال يعنى مدبّر كرهء مادون قمر است كه صوفى زاهد را در وصول به حق ، ياورى مىكند .\r\n\r\nزبان ملى ابن سينا\r\n« بايد به‌خاطر داشت وقتى ابن سينا مراحل مختلف تعليم را در قلمرو حكومت سامانيان مىگذراند بيش از صد سال بود كه زبان فارسى مراحل تحول و تكامل سريع و استوار خود را در خراسان و ماوراء النهر از يك زبان محلى كه در ناحيهء محصورى ميان بلخ و باميان و بخارا و ترمذ و مرو مورد استعمال محدودى داشت گذرانده و به مقام يك زبان ادبى و متين درآمده بود كه شعر رودكى و دقيقى و فردوسى و نثر شاهنامهء ابو منصورى و ترجمه‌هاى تفسير طبرى و هدايهء اخوينى و حدود العالم و سواد اعظم سمرقندى و رسالهء حساب طبرى بدين زبان ، ارزش زبان كامل قابل افاده و استفاده را در مجالهاى ادبى و دينى و طبى و جغرافيايى و تاريخى و كلامى و طبيعى و رياضى داده بودند . باوجود اين ، زبان درى هنوز براى تفسير و تعبير مفاهيم فلسفى و عرفانى مورد آزمايش قرار نگرفته بود ، كارى را كه فارابى و ابو العباس سرخسى در خارج و شهيد بلخى و ابو زيد در داخل ايران توفيق انجامش را نيافته بودند ، ابن سينا به انجام آن مبادرت ورزيد و براى اولين‌بار ، فلسفه را به زبان فارسى كتابى ساخت كه بايد آن را نخستين اثر جامع فلسفى به اين زبان در عالم شناخت .\r\nزبان عربى از سدهء دوم كه قالب لفظى نقل افكار و آثار فلسفى شده بود تا سدهء چهارم مراحل توفيق خود را براى تبيين و تفسير و تعبير مسائل فلسفى به كمال رسانيد ، چنان كه در سدهء چهارم زبان تصنيف و تأليف و شرح كتب اوائل شده بود . به كار بردن پياپى زبان عربى در موارد و جوامع مختلف ، توجه اهل علم و حكمت را از دانشمند و دانشجو و تلميذ و استاد بدان زبان چنان جلب كرده بود كه ابن سيناى فارسى نژاد فارسيگوى فارسى پرورده ، كه عمرى را در سرزمينهاى فارسىزبان و پهلوى زبان به سر برده بود ، غالب آثار معتبر و مبسوط خود را به همان زبانى نوشت كه مفهوم همه اهل علم و حكمت\r\n\r\n\r\n","description":"","footnote":"\r\n( 1 ) . نقل از دانشنامه علايى ، به تصحيح احمد خراسانى ، ص 128 به بعد .\r\n","page_name":" 213 ","page_number":213},
  {"content":"\r\n\r\nاز سمرقند تا اندلس بود . بديهى است زمينهء گسترش اين آثار طورى فراهم آمده بود كه انتقال كتابى از بخارا يا گرگان و اصفهان به قاهره و قيروان و قرطبه بدان مقدار از زمان نياز داشت كه دانشمند مسافرى مىتوانست اين مسافت را در آن اثنا بپيمايد و كتاب را همراه ببرد .\r\nهنگاميكه ابن سينا از همدان به اصفهان آمد و مورد توجه مخصوص ابو جعفر كاكويه ملقب به علاء الدوله قرار گرفت ، به شرحى كه در ديباچهء دانشنامه مىگويد : فرمان بزرگ از خداوند ، امير جليل ، سيد مظفر ، علاء الدوله و عضد الملك و ولى النعم ابو جعفر محمد بن دشمنزيار مولى امير المؤمنين ( كه زندگانيش دراز باد و بخت پيروز و پادشاهىاش برافزون ) آمد به من بنده خادم درگاه وى كه يافته‌ام اندر خدمت وى همه كامهاى خويش از ايمنى و بزرگى و شكوه و كفايت در پرداختن به علم و نزديك داشتن ، كه بايد من خادم ، آن مجلس بزرگ را كتابى تصنيف كنم به پارسى درى كه اندر وى اصلها و نكته‌هاى پنج علم از علمهاى حكمت پيشينگان كرد آوردم به غايت مختصرى . . . پس من خادم هرچند كه خويشتن را پايگاه اين كار ندانستم و اين كار افزون از قدر خويش ديدم كه چون طاعت اين و فرمان ولىنعمت خويش ببرم به خجستگى طاعت توفيق بار آورد و توكل كردم بر آفريدگار و به فرمانبردارى مشغول شدم . . . »\r\nابن سينا قسمت‌هاى منطق و الهيات و دانشنامه را قدرى مبسوطتر از متن نجات عربى تصنيف و به علاء الدوله تقديم كرد . از آنچه در مقدمه گفته ، مىتوان دريافت كه چون عمل بىسابقه و ابتكارى بود احساس دشوارى و ناتوانى پيش از آغاز عمل مىكرد . ولى تسلط او بر دانش و زبان تأليف ، او را در انجام اين دستور موفق ساخت و توانست نخستين متن فلسفى را به زبان مادرى خود بنويسد و به امير ديلمى حامى و ولينعمت خود تقديم كند .\r\nچنان كه مىدانيم قسمت چهارم كتاب را كه رياضى و موسيقى باشد توفيق تأليف نيافت يا چنان كه ابو عبيده عبد الواحد جوزجانى قديمترين شاگرد او در مقدمهء بخش رياضيات از دانشنامه مىگويد ، « از ميان رفت و بدست او نرسيد » . بدين‌سبب ابو عبيده از چند رسالهء عربى رياضى كه از شيخ در دست داشت علم رياضى را ترجمه كرده و بر سر علم ترازو و زيرين و زبرين افزود و موسيقى را از متن شفا خود برگزيد و بدان پيوست .\r\nاما اين كتاب چنان كه در نزهت‌نامهء علائى نوشته شده پسند خاطر علاء الدوله نيفتاد و از آن نتوانست منظور خود را در آموختن فلسفه تأمين كند .\r\nبديهى است باعث بر اين پيش آمد آن بود كه علاء الدوله كاكويه مردى مازندرانى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nبود مانند مسته مرد شاعر ، عضد الدوله كه به زبان طبرى منشعب از پهلوى سخن مىگفت ، ولى به زبان فارسى درى كه ره آورد شيخ و ابو عبيده از ماوراء النهر خراسان بود آشنائى كامل نداشت و بدين‌نظر متن فارسى كتاب براى او زبانى نامفهوم بود ، در صورتىكه زبان كتاب با وجودى كه نخستين آزمايش زبان فارسى در بيان فلسفه بوده براى فارسى زبان خراسانى يا ماوراء النهرى در آن روز هم مانند امروز كه براى ما مفهوم مىباشد قابل فهم بوده است .\r\nاز آنچه به نام ابن سينا در زبان فارسى منسوب است تنها انتساب دانشنامه و رسالهء نبض به دو مسلم است كه آن را هم به نام علاء الدوله نوشته است ولى در ساير آثار فارسى منسوب به دو اعم از نثر و نظم جاى ترديد و تحقيق باقى است .\r\nيونسكو انتساب اين متن فارسى را به دو مغتنم شمرد و چند سال قبل دستور ترجمهء آن را به زبان فرانسه به هانرى ماسه استاد زبان فارسى « سوربن » داد و اين كار گويا انجام گرفت . اقدام ابو عبيده به ترجمهء چند رساله ديگر براى تكميل بخش مفقود و غير موجود از دانشنامه ، خود نشان مىدهد كه اقدام بىسابقهء شيخ الرئيس در استفاده از زبان فارسى براى بيان حكمت الهى ، راهگشاى مزيد استفادهء ديگران بعد از او ، از اين زبان گرديد .\r\nحال اگر برخى در اين اثر اسلوب پخته و جاافتاده و از كار درآمدهء شيخ شهاب مقتول و بابا افضل و خواجه نصير و ملاقطب را نمىتوانند احساس كنند . نبايد از تذكر اين نكته غفلت ورزيد كه سه قرن متوالى تجربه و تمرين و ممارست عمل تأليف و تصنيف ، به تدريج قابليت زبان فارسى كه جاى زبان پهلوى و عربى را گرفته بود بدان پايه رسانيد كه خواجه نصير اخلاق ناصرى را كه براساس متون عربى تطهير الاعراق مسكويه و رسالهء سياست مدنيهء فارابى و رسالهء سياست ابن سينا را ترجمه و تأليف كرد و يكى از آثار برگزيدهء زبان فارسى ادب و حكمت از كار درآورد . به هرصورت اين خير و بركت ، مانند تأسيس مكتب فلسفى ايران در دار الحكمهء اصفهان از پرتو وجود آن مهاجر آوارهء بلخى صورت پذيرفت كه ناگزير شد در اصفهان رخت اقامت افكند و زبان فارسى درى را براى ضبط و نقل افكار فلسفى ، همتاى زبان عربى ساخت و پيش از آنكه در خراسان و ماوراء النهر ديگر امكان چنين خدمتى را پيدا كند ، نخستين كتاب فلسفهء الهى و منطق را در دار الهجرهء اصفهان نوشت و نام امير ديلمى فرمانرواى شهر را همطراز اسامى بزرگان آل سامان و آل فريقون ساخت . تأسّى به ابن سينا در استعمال زبان فارسى براى تفسير آثار مكتب سينوى اصفهان انحصار به ابو عبيده نداشت و كسان ديگرى هم بدين كار پرداختند .\r\nچنان كه ابن زيله رسالهء حى بن يقظان را به همين زبان درآورد . كيا بهمنيار آذربايجانى كه\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nزبان مادرى او آذرى از شعبه‌هاى زبان پهلوى بود به عربى تأليف ميكرد ، اما لوكرى شاگرد او توانست از فارسى و پهلوى به‌جاى عربى استفاده كند . . . « 1 » »\r\n\r\nرابطه بو على با دانشمندان معاصر خود\r\nابو على در خوارزم ، با ابو ريحان بيرونى ، ابو سهل مسيحى و ابو نصر عراق ارتباط داشت و نيز ابن الخمار و ابو الفرج ابن الطيب ، از معاصرينش بودند . از شاگردان معروفش :\r\nعلاوه‌بر ابو عبيد ، ابو الحسن بهمنيار ابن مرزبان ، ابن زيله و معصومى را مىتوان نام برد .\r\nاز حدت ذهن و تيزهوشى ابو على ، سخنها گفته‌اند ، و نيز گفته‌اند كه از گفتار زشت و سخنان تند نسبت به فضلاى معاصر و گاهى نسبت به قدما پروا نداشت ، تا جائى كه در سئوال و جوابهاى علمى با ابو ريحان بيرونى سخنان درشت به او فرستاد . ابو على در شرق به عنوان فيلسوف و در غرب به‌عنوان طبيب شهرت داشته است .\r\nفلسفهء او فلسفه مشائى و متأثر از فلسفهء نو افلاطونى و دين اسلام است ، وى كوشيده است كه فلسفه را با دين اسلام توفيق دهد . ( معذلك جمعى او را كافر خوانده‌اند )\r\nو اگرچه او و ابن رشد هردو از پيروان ارسطو بودند ، شيخ الرئيس كمتر از ابن رشد تابع حكيم يونانى بوده است . ( مثلا حكمت المشرقين ) .\r\n« ابو على اول كسى است در اسلام كه كتب جامع و منظم در فلسفه نوشته و كتاب شفاى او در حكم يك دايرة المعارف فلسفى است . از ساير آثار فلسفى او مىتوان : نجات ، اشارات ، دانشنامه علائى ، قراضهء طبيعيات ، مبدأ و معاد ، و داستان حى ابن يقظان را نام برد . طب ابن سينا محدود به نظريات علمى است و كتاب قانون او از جنبه عملى ناقص است ، و اگرچه در اروپا چنان شهرتى يافت كه اطباى بزرگ اسلام را تحت الشعاع قرار داد ، در اين رشته ( يعنى در مطالعات و تحقيقات علمى و تجربى ، به پاى محمد ابن زكرياى رازى نمىرسد ، علاوه‌بر قانون ، تأليفات طبى ديگرى از قبيل ادويه‌ى قلبيه ، رساله در قولنج ، رساله‌ى نبضيه و ارجوزه از اوست .\r\nبه رياضيات از جنبهء فلسفى توجه داشته و در اواخر عمر ( ظاهرا در همدان ) رصد كرده و آلتى شبيه ورنيه‌ى كنونى را براى به دست آوردن نتايج دقيق‌تر از آلات رصد اختراع كرده است . مفاهيم عمده فيزيكى ( حرارت ، نيرو ، خلاء ، نور ، حرارت و غيره ) را به دقت مورد بحث قرار داده است .\r\n\r\n\r\n","description":"","footnote":"\r\n( 1 ) . سيد محمد طباطبائى ، زبان ملى ابن سينا به نقل از مجله آينده ، سال هفتم ، شماره 9 و 10 ، آذر و دى 1360 ص 658 به بعد .\r\n","page_name":" 216 ","page_number":216},
  {"content":"\r\n\r\nآثار موسيقى او از كارهاى فارابى كاملتر و جامعتر است . متجاوز از 125 كتاب و رساله به ابو على سينا نسبت مىدهند ، كه اكثر آنها به زبان عربى است .\r\nتعدادى اشعار فارسى و عربى به او منسوب است .\r\nابو على سينا اولين دانشمندى است كه در ايران بعد از اسلام راجع به تعليم و تربيت اظهار نظر كرده است ، نظريات تربيتى او در سه كتاب از تأليفات عربى او : رساله‌ى تدابير المنازل ، فن سوم از كتاب اول قانون ( چهار فصل در خصوص بهداشت كودك و تربيت بدنى و ورزش . - و كتاب شفا ( مقاله اول از فصل پنجم ) آمده است .\r\nوى پنج اصل را به‌خصوص در توفيق معلم ، در تعليم و تربيت نوآموز مهم مىداند :\r\nايمان ، اخلاق خوب ، تندرستى ، سواد ، هنر و پيشه : طفل را بايد از شش سالگى به مكتب فرستاد ، در ضمن تحصيل از ورزش كه براى سلامت بدن لازم است و پيشه و هنر كه براى امرار معاش لازم است ، نبايد غفلت كرد معلم بايد به روش تربيت طفل آشنا باشد و استعداد و قريحه طفل را درك كند و ذوق او را در آموختن و انتخاب هنر و پيشه رعايت نمايد . » « 1 »\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد اول ، پيشين ، ص 33 و 34\r\n","page_name":" 217 ","page_number":217},
  {"content":"\r\n . \r\n","description":"","footnote":"","page_name":" 218 ","page_number":218},
  {"content":"\r\n\r\n\r\nنظرى به وضع اجتماعى و اقتصادى ايران در قرن پنجم و ششم هجرى\r\nپس از سپرى شدن دولت سامانيان و غزنويان كه بطور نسبى ، عصر رفاه و آسايش بود ، در قرن پنجم و ششم با آنكه حكومت‌هاى نسبتا قوى زمام امور را در دست گرفتند ، مردم ايران از نعمت امنيت و آرامش ، كه شرط اساسى پيشرفتهاى اجتماعى ، اقتصادى و فرهنگى ، است چنان كه بايد برخوردار نبودند . چه در اين دوره ، سلاطين و امراى دولت ، تنها در فكر سودجويى و تامين منافع شخصى خود بودند و به مصالح و منافع اكثريت مردم توجه نمىكردند ، راوندى در كتاب راحة الصدور در توصيف اوضاع اجتماعى ايران در نيمهء اول قرن ششم مىنويسد : چون جملهء جهان سنجر را مسلم شد « امراى دولت و حشم او در مهلت ايّام دولت ، طاغى و باغى شدند ( يعنى طغيان و شورش كردند ) و چون دستى بالاى دست خود نديدند ، دست تطاول از آستين بيرون كشيدند و بر رعايا ستم آغاز نهادند . . . و بىرسمىها در ماوراء النهر آغاز كردند . . . » « 1 »\r\nهمين بيدادگرىهاى دولت سلجوقى بين مردم و دولت جدايى افكند و سبب ظهور بلاى سهمناكترى كه حملهء غزان است گرديد و زيانهاى بزرگ اقتصادى و اجتماعى و فرهنگى ببار آورد ، بسيارى از شهرها با خاك يكسان گرديد و بسيارى از علما و فضلا كشته شدند و كتابخانه‌ها و ذخاير فرهنگى دستخوش فنا و نيستى شد ، در اين دوران آشفته و تاريك ، قتل و غارت و آزار خلق و هتك ناموس مردم بىپناه و قتل رجال و\r\n\r\n\r\n","description":"","footnote":"\r\n( 1 ) . راوندى : راحة الصدور و آية السرور ، ص 171 به بعد\r\n","page_name":" 219 ","page_number":219},
  {"content":"\r\n\r\nشخصيت‌هاى محلّى ، امرى عادى بود ، على بن زيد بيهقى مىنويسد : پس از آمدن خوارزمشاه ينالتكين بن محمّد ، در نتيجه دوام قتل و غارتهاى پياپى ، جمعيّت بسيارى از دهات بيهق از هزار به هفده مرد رسيد و در نتيجه قحطى و و با ، جمعيت رو به نقصان نهاد و مواد غذايى كمياب گرديد « روز بود كه زيادت از پنجاه جنازه به مقابر نقل مىكردند و آثار خرابى و قلت مردم بر شهر و نواحى ظاهر بود . » « 1 » همين مؤلف مىگويد كه خوارزمشاه سابق الذكر ( به قريه فريومد بيهق تاختن برد و آنجا را غارت كرد و آن درخت كه زرتشت كشته بود بسوخت ، در سال ( 539 ) - . . . و از آنجا به ديه ديوره آمد و سه روز آنجا بود و از غارت و سبى « 2 » ذرارى « 3 » امتناع نفرمود » در ساير نواحى خراسان حال بدين منوال بود ، محمد بن منور مىگويد در جريان حادثه تركان غز صد و پانزده نفر از فرزندان و بستگان شيخ ابو سعيد ابو الخير ، عارف معروف ، از شكنجه و زخم تيغ كشته شدند . » « 4 » وضع عراق و ديگر نواحى بهتر از اين نبود . « باوجود اين بيدادگريها ، و با همه اسرافها و تبذيرهايى كه داشتند ، غالبا خزانه‌هاى آنان در نتيجه اخذ مالياتهاى سنگين و تجاوز به حقوق عمومى ، معمور و مغمور باصناف اموال بوده است . مثلا سلطان محمد بن ملكشاه با همه جنگها و جدالها ، خود غير از انواع جواهر و اموال و ظرائف هيجده مليون دينار نقد در خزانه داشت . » « 5 »\r\nدر نتيجهء اين جورها و مظالمى كه غلامان و قبايل ترك بر ايرانيان روا داشتند نام « ترك » براى جور و ستمگرى و قتل و غارت « علم » شد و اين اصطلاح در ادبيات فارسى راه يافت .\r\n مىنبينيد آن سفيهانى « 6 » كه « تركى » كرده‌اند * همچو چشم تنگ تركان گور ايشان تنگ‌وتار\r\nتركى صفتى وفاى من نيست * تركانه سخن سزاى من نيست \r\nنظامى\r\n همچو تركان تنگ‌چشم آمد فلك * زان بُوَد بر جان من يغماى او \r\nجمال الدين اصفهانى\r\n\r\n\r\n","description":"","footnote":"\r\n( 1 ) . نقل از تاريخ بيهق : ص 271\r\n( 2 ) . دشنام دادن\r\n( 3 ) . فرزندان ، دختران\r\n( 4 ) . اسرار التوحيد ، چاپ دكتر صفا ، ص 386\r\n( 5 ) . اخبار الدولة السلجوقيه ، ص 98\r\n( 6 ) . نادان و جاهل را « سفيه » گويند\r\n","page_name":" 220 ","page_number":220},
  {"content":"\r\n\r\n تركتازى كنيم و در شكنيم * نفس زنگى مزاج را بازار \r\nسنائى\r\n ملك عجم چو طعمهء « تركان » اعجمى است * عاقل كجا بساطِ تمنّا برافكند \r\nخاقانى\r\n تا ولايت به‌دست تركانست * مرد آزاده بىزر و نانست \r\n( لباب الباب ، ج 2 ، ص 297 )\r\n\r\nانتقاد از مظالم اجتماعى\r\n\r\nانعكاس اوضاع آشفتهء مردم آن دوران در آثار ادبى\r\n« حاصل و نتيجهء اين اوضاع در شعر و ادب قرن ششم كاملا آشكار است ، كمتر شاعريست كه در اين عهد از انتقادات سخت اجتماعى خوددارى كرده و از زمانه شكايتهاى جانگداز نكرده و يا از آنان به زشتى نام نبرده باشد ، اين شكايتها ، همه انعكاسى از افكار عمومى است و در آنها همهء خلق از امرا و وزراء ، و رجال سياست و دين گرفته تا مردم عادى به باد انتقاد گرفته شده‌اند و ما براى آنكه صحت بحث خود و نتايج آن را بهتر آشكار كرده باشيم به نقل پاره‌يى از آنها مىپردازيم :\r\n گفتم چو رشوه بود و ريا مال و زهدشان * اى كِردگار باز به چه مبتلا شدم\r\nاز شاه زى فقيه چنان بود رفتنم * كز بيم مار در دَهنِ اژدها شدم \r\n« ناصر خسرو »\r\n گردون ز براى هر خردمند * صد شربت جان گزا درآميخت\r\nبر اهل هنر جفا كند چرخ * نتوان ز جفاى چرخ بگريخت\r\nچونست زمانه سِفله پرور * كى دست زمانه بر توان پيخت\r\nچون كون خزان همه سرانند * دست از دُم خر ببايد آويخت \r\nابو الفرج رونى\r\n منسوخ شد مروت و معدوم شد وفا * زين هردو نام ماند چو سيمرغ و كيميا\r\nشد راستى خيانت و شد زيركى سَفَهَ * شد دوستى عداوت و شد مردمى جفا\r\nگَشته است باژگونه همه رسمهاى خلق * زين عالم نبهره و گردون بىوفا \r\n\r\n","description":"","footnote":"","page_name":" 221 ","page_number":221},
  {"content":"\r\n\r\n هر عاقلى به زاويه‌يى مانده ممتحن * هر فاضلى به داهيهءيى گشته مبتلا \r\nعبد الواسع جبلى\r\n . . . رئيسان و سران دين و دنيا را يكى بنگر * كه تا بينى يكى لنگى و ديگر بادپيمايى\r\nكجا باشد محل ، آزادگان را در چنين وقتى * كه بر هر گاهى و تختى نشسته مير و مولايى\r\nمدارا كن مده گردن خسان را همچو آزادان * كه از ننگى كشيدن ، به بسىِ كَردن مدارايى\r\nنَبينى برگه شاهى مگر غدّار و بىباكى * نيابى بر سر منبر مگر زرّاق « 1 » كانايى\r\nيجوز و لا يجوزستش همه فقه از جهان ليكن * سرا ، يكسر زمان وقف گَشتَستَش چو جوزايى\r\nتهىتر دانَش از دانِش از آن كز مغز تُرب ارچه * به منبر بر ، همى بينيش قسطائى ولو قائى\r\nحصارى به ز خرسندى « 2 » نديدم خويشتن را من * حصارى جز همين نگرفت ازين پيش ايچ گندائى « 3 » \r\nناصر خسرو\r\n بِسَر بخاكِ كريمانِ رَفتِه ، رفتن به * كه سوى درگه اين مهترانِ عصر ، بپاى\r\nاز آنكه هيچ از اين مهتران ز بيش و ز كم * روا نگردد در هيچ حال حاجت وراى\r\nاگر تو جمع كنى خاك آن كريمان را * روا كند به همه حال حاجت تو خداى\r\nوگر بمانند اين مهتران بر اين سيرت * چگونه عمر گذاريم واى بر ما ! واى \r\nدهقان على شطرنجى\r\nو انورى در توصيف وضع آشفته دوران خود مىگويد :\r\n روبهى ميدويد اندَر غم * روبهى ديگرش بديد چنان\r\nگفت خير است ، بازگوى خبر * گفت خر گير مىكند سلطان\r\nگفت تو خَرنه‌اى چه مىترسى * گفت آرى وليك آدميان\r\nمىندانند فرق و مى نكنند * خر و روباهشان بود يكسان\r\nزان همى ترسم اى برادر من * كه چو خر بَرنِهنَدِمان پالان\r\nخر و روباه مى بنشناسند * اينت كونِ خران بىخبران \r\nانتقادات شديد ديگر گويندگان از وضع اجتماعى و اقتصادى اين عصر ، شايان توجه و قابل ذكر است :\r\n نشايد بهر آداب نديمى * دگر بر جان‌ودل زحمت نهادن\r\nزبان كردن به نظم و نثر يارى * ز خاطر نكتهاى بكر زادن \r\n\r\n\r\n","description":"","footnote":"\r\n( 1 ) . رياكارى ( از ماد « زرق » )\r\n( 2 ) . قناعت\r\n( 3 ) . عفونت ، گنداب\r\n","page_name":" 222 ","page_number":222},
  {"content":"\r\n\r\n كه باز آمد همه كار نديمان * به سيلى خوردن و دشنام دادن\r\nكهتر و مهتر و شريف و وضيع * همه سرگشته‌اند و رنجورند\r\nدوستان گر بدوستان نرسند * اندرين روزگار ، معذورند \r\nانورى\r\n در ساحت زمانه ز راحت نشان مخواه * تركيب عافيت ز مزاج جهان مخواه\r\nدر داغ دل بسوز و ز مرهم اثر مجوى * با خويشتن بساز و ز همدم نشان مخواه\r\nگر دردم نهنگ درآيى نفس مَزَن * ور درگو « 1 » محيط درافتى كران مخواه \r\nاز قصيده خاقانى\r\n كيست ز اهل زمانه خاقانى * كه تو اهلِ و فاش پندارى\r\nخواجه گويد كه دوستدار توام * پاسخش ده كه دوست چون دارى\r\nتا عزيزم مرا عزيز كنى * چون شدم خوار ، خوار انگارى . . . \r\nخاقانى\r\n صبح كرم و وفا فروشد * خاقانى از اين دو جنس كم گوى\r\nپاى از طلب كرم فروماند * دست از صفت وفا فروشوى\r\nشو تعزيتِ كَرَم همىدار * رو مرثيهء « وفا » همى گوى \r\nخاقانى\r\n آن غلامى كه از پى امرش * آسمان زحمت دواج « 2 » كشيد\r\nيكزمان از ميان كمر بگشاد * لاجرم چون نگين به تاج رسيد \r\nظهير فاريابى\r\n عهد بزرگان مُلك بين كه زايشان * تشنه بجز وعدهء سراب نيابد\r\nنام كرم خود مبر كه بيغرض از دور * هركه سلامى كند جواب نيابد\r\nشكر همى كن كه نيك و بد به سرآيد * مُلك خدايست كانقلاب نيابد \r\nظهير فاريابى\r\n خواجگان را نگر براى خدا * كاندرين شهر مقتدا باشند\r\nهمه عامى و آنگه از پى فضل * لاف پيماو ژاژخا باشند \r\n\r\n\r\n","description":"","footnote":"\r\n( 1 ) . گوى ، عرصه\r\n( 2 ) . بالاپوش - لحاف ( اين لغت امروز نيز در سمنان و دهات اطراف آن مستعمل است )\r\n","page_name":" 223 ","page_number":223},
  {"content":"\r\n\r\n هريكى در ولايت و ده خويش * كفش دزد و كُلَه ربا باشند \r\nجمال الدين اصفهانى\r\n بنگريد اين چرخ و استيلاى او * بنگريد اين دهر و اين ابناى او\r\nمىدهد ملكى به كمتر جاهلى * هست با من جمله استقصاى « 1 » او\r\nهمچو تركان تنك‌چشم آمد فلك * زان بود بر جان من يغماى او\r\n. . . هركه او را هست معنى كمترك * بيش بينم لاف ما و ماى او\r\nرو بخر طبلى و بشكن اين قلم * نه عطارد رست و نه جوزاى او \r\nجمال الدين اصفهانى\r\nجمال الدين اصفهانى در اشعار زير مظالم و بيدادگريهاى حكام ، خواجگان و ديوانيان ستم‌پيشه را نسبت به توده مظلوم ، و ستمكش با استادى تمام تصوير مىكند :\r\n دست دستِ تُست انا الحق ميزن اى خواجه و ليك * چون بپاى دارت آرد مرگ آنگه پاىدار\r\nاز تو مىگويند هرروزى دريغا ظلم دِى * وز تو مىگويند هر سالى عَفَى اللّه جورپار\r\nظلم صورت مىنبندد در قيامت ، ورنه من * گفتمى اينك قيامت نقد و دوزخ آشكار\r\nآخر اندر عهد تو اين قاعدت شد مستمر * در مساجد زخم چوب و در مدارس گيرودار\r\nدين چو راى تو ضعيف و ظلم چون دستت قوى * امن چون نانت عزيز و عدل چون عِرض تو خوار\r\nجمله آن كن تا درين دَه روزه مُلك از بهر نام * صد هزاران لعنت از تو بازماند يادگار\r\nگه زمال طفل ميزن لوت « 1 » هاى معتبر * گه ز سيم بيوه ميخر جامه‌هاى نامدار\r\nهم شود زاهِ كسى خيل سپاهت ترت و مَرت * هم كند دود دلى اسب و سلاحت تارومار \r\n\r\n\r\n","description":"","footnote":"\r\n( 1 ) . جهد و كوشش بسيار\r\n","page_name":" 224 ","page_number":224},
  {"content":"\r\n\r\n تو همى سوزى ضعيفان را كه هين جامه بكن * تو همى سوزى يتيمان را كه هان آقچه « 1 » بيار\r\nوجه مخمورى « 2 » تو ، از بورياى مسجدست * وز مسلمانى خويش آنگه نگردى شرمسار\r\nاطلس « 3 » معلم خَرى از ريسمان بيوه‌زن * وانگهى نايد ترا از خواجگى خويش عار\r\nخويشتن در صورت سگ بازيابى آن زمان * گز سر تو بركشد مرگ اين لباس مستعار \r\nجمال الدين اصفهانى\r\nاكنون كه تا حدى با اوضاع اجتماعى و اقتصادى اين دوران آشنا شديم نظرى به آثار ادبى و تاريخى مىافكنيم :\r\n\r\nقابوسنامه يكى از شاهكارهاى نثر روان پارسى است\r\n\r\nقابوسنامه\r\nكتابى است پندآموز ، مشتمل بر چهل و چهار باب كه نويسندهء آن عنصر المعالى كيكاووس ابن اسكندر بن ، قابوس بن وشمگير بن زيار ، و تأليف آن به سال 475 ق صورت گرفته است ، مؤلف سعى كرده است ، در هر باب مطلبى مفيد و سودمند ، به فرزند خود بياموزد . تا در دوران حيات « خودكام نباشد » و از « ناشايست پرهيز كند و چنان زندگى نمايد كه شايسته اصل پاك اوست . » براساس اين آرزو و انديشه به تأليف اين اثر سودمند همت گماشته و عموم هموطنان و فارسىزبانان را از ثمرات و نتايج آن بهره‌مند كرده است .\r\nدر اين كتاب يا اندرزنامه در پيرامون مسائل گوناگون اجتماعى و اقتصادى چون :\r\nآداب معاشرت ، راه‌ورسم زندگى ، حق پدر و مادر ، جمع مال و رعايت صرفه‌جويى ، در خفتن و آسودن ، در جوانمردى و طريق اهل تصوف ، در آيين پادشاهى و سپهسالارى ، در\r\n\r\n\r\n","description":"","footnote":"\r\n( 1 ) . زروسيم مسكوك\r\n( 2 ) . ميگسارى\r\n( 3 ) . پارچه ابريشمى ، پرنيان\r\n","page_name":" 225 ","page_number":225},
  {"content":"\r\n\r\nراه‌ورسم كتابت و ترسّل ، در آداب نديمى و خنياگرى ، در علم طب و علم نجوم و هندسه ، در تجارت و كسب ، در علم دين و قضا ، در سياست كردن ، در دوست گزيدن ، در تعليم و تربيت فرزند ، در خانه و ضياع خريدن ، در دهقانى و صناعت كردن ، در امانت نهادن ، در عشق ورزيدن ، در آيين گرمابه رفتن ، در مهمانى كردن و آداب ميزبانى ، در پيرى و جوانى و در بسيارى ديگر از مسائل مربوط به زندگى روزمرّه بحث و گفتگو شده است .\r\nاگر چهل و چهار باب قابوسنامه را مورد مطالعه قرار دهيم ، مىبينيم مؤلف تواناى آن در هر باب يكى از آداب و اصول زندگى را به نسل جوان آموخته است .\r\n14 باب به علم زندگى و فن معاشرت ، هفت باب به اخلاق و تربيت ، پنج باب به طلب علم و تحصيل هنر ، دو باب به ورزش ، سه باب در پيرامون پيشه‌ها و هفت باب مربوط به سياست و راه‌ورسم مملكتدارى است .\r\nمؤلف در تأليف و تنظيم كتاب خود به قول ملك الشعراى بهار : « داد سخن داده و از آوردن مطالب بسيار سودمند اخلاقى و حكمتهاى عملى دقيقه‌يى فرونگذارده است ، علاوه‌بر فوايد عظيمى كه از حيث شناسايى تمدن قديم و معيشت ملى و علم زندگى و دستور حيات در كتاب مندرج است ، بايد او را نمودار مجموعه تمدن ايرانى پيش از مغول ناميد . » « 1 »\r\nاكنون نمونه‌يى چند از نثر شيوا و تعاليم آموزنده اين كتاب را مىآوريم :\r\n\r\nباب بيست و يكم - در جمع كردن مال\r\n« اى پسر ! از فراز آوردن چيز « 2 » غافل مباش ، ليكن از جهت چيز ، خويشتن را در خطر مينداز . و جهد كن تا هرچه فراز آرى ، از نيكوترين وجهى باشد تا بر تو گوارنده باشد . و چون فراز آوردى ، نگاه دار و به هر باطلى از دست مده كه نگاه داشتن سخت‌تر از فراز آوردن است ؛ و هنگام در بايست كه خرج كنى ، جهد كن تا عوض آن زود به‌جاى نهى ، كه اگر بردارى و عوض به‌جاى بازننهى ، اگر گنج قارون بود ، سپرى شود ، و نيز در آن چندان دل مبند كه آن را ابدى شناسى ، تا اگر وقتى سپرى شود ، اندوه‌مند نباشى و اگر چيز بسيار باشد تو به قدر و اندازه به كار ميبر كه اندك به تدبير بهتر از بسيار بىتوفير و اگر بسيارى از تو بازماند ، دوست‌تر از آن دارم كه نيازمند باشى كه گفته‌اند : چيزى به دشمنان\r\n\r\n\r\n","description":"","footnote":"\r\n( 1 ) . سبك‌شناسى ، ج 2 پيشين ، ص 113\r\n( 2 ) . مال\r\n","page_name":" 226 ","page_number":226},
  {"content":"\r\n\r\nماندن بهتر ، كه از دوستان حاجت خواستن ، و سخت داشتن به كه سخت جستن ؛ و اگر چند كم‌مايه چيزى بود ، نگاهداشتن واجب دان كه هركه اندك مايه نگاه دارد ، بسيار هم بتواند نگاهداشتن و كار خويش كردن ، به از كار كسان دان و از كاهلى ننگ دار ، كه كاهلى شاگرد بدبختى است . و رنج بردار باش كه چيز از رنج گرد شود و چنان كه از رنج زايد شود « 1 » از كاهلى از دست بشود ، كه حكيمان گفته‌اند : در كوشيدن باش تا آبادان باشى و خرسند باش تا توانگر باشى و فروتن باش تا بسيار دوست باشى . پس آنچه از رنج و جهد بدست آيد ، از كاهلى و غفلت از دست دادن ، كار خردمندان نبود كه در وقت حاجت پشيمان شوى و سود ندارد . و ليكن چون رنج ، خود برى ، جهد كن تا هم خود خورى ؛ و مال هرچند عزيز باشد ، از سزاواران دريغ مدار ، كه به همه حال كس چيز را به گور نبرد ، اما خرج بايد كه به‌اندازهء دخل باشد تا نيازمند نباشى ، كه نياز نه همه در خانهء درويشان بود ، بلكه در همه خانها بود ، فى المثل ، درمى دخل باشد و درمى و حبه خرج كنى هميشه نيازمند باشى ، بايد كه چون درمى دخل باشد ، درمى حبهء كم‌خرج كنى تا هرگز در آن خانه نياز نباشد . و بدانچه دارى قانع باش كه قناعت دوم بىنيازيست . و هر آن روزى كه قسمت تست به تو رسد . و هر آن كارى كه از سخن و شفاعت مردمان نيك شود ، مال در آن كار بذل مكن ، تا درم تو بخيره ضايع نشود ، كه كار مردم بىچيز را هيچ قدر نباشد ، و بدانكه مردم عامه ، همه توانگران را دوست دارند ، بىنفعى و همه درويشان را دشمن دارند ، بىضررى ، كه بدترين حال مردم نياز است و هر خصلتى كه آن مدح توانگرانست ، همان خصلت نكوهش درويشانست . و آرايش مردم در چيزى دادن بين ، و قدر هركس به مقدار آرايش شناس . اما اسراف را دشمن خدادان و هرچه خداى تعالى آن را دشمن دارد بر بندگان شوم بود . چنان كه خداى تعالى در كلام مجيد فرموده است :  ( وَ لا تُسْرِفُوا . إِنَّهُ لا يُحِبُّ الْمُسْرِفِينَ ) . . . » *  « 2 »\r\nتعاليم اقتصادى : نمونه‌يى ديگر از تعاليم و اندرزهاى گرانبهاى قتصادى و اجتماعى او : « . . . در خوردن و گفتن و كردن و در هر شغلى كه بود ، اسراف نبايد كردن ، از بهر آنكه اسراف تن را بكاهد و نفس را برنجاند و عقل زنده را بميراند . . . اما زندگى خويش را تلخ مدار و در روزى بر خود مبند و خويشتن را نيكودار . . . كه هركه ز كار خويشتن تقصير كند از سعادت توفير نيابد و از غرضها بىبهره ماند ، و بر خويشتن آنچه دارى نفقه\r\n\r\n\r\n","description":"","footnote":"\r\n( 1 ) . زايد ، اسم فاعل عربى است : « يعنى زياد شود »\r\n( 2 ) . عنصر المعالى : قابوس‌نامه ، به اهتمام دكتر امين عبد المجيد بدوى ، ص 87\r\n","page_name":" 227 ","page_number":227},
  {"content":"\r\n\r\nكن . . . كه اگر چندچيز عزيز است ، از جان عزيزتر نيست ، فى الجمله جهد كن كه آنچه به‌دست آورى به صلاح به كاربرى . . . جهد كن تا از درمى دو دانگ خرج خانهء خويش كنى و از آن عيال خويش . . . دو دانگ ذخيره نه از بهر ضرورت و پشت به روى كن و بهر خللى از او ياد ميار و از بهر وارثان بگذار تا در ايام ضعيفى و پيرى ، فريادرس تو بود . . . از بهر هر خللى ، تجمل خانه نشايد فروحتن به اميد عوض باز خريدن كه خريده نشود . . . و بهر ضرورتى كه ترا پيش آيد وام مكن و چيز خويش گرو منه ، و البته زر به سود « 1 » مده و مستان . و وام خواستن ذليلى بزرگ دان و تا بتوانى هيچكس را ، يك درم سيم وام مده ، خاصه دوستان را كه اندر وام بازخواستن از دوست ، بزرگترين آزارى بود . پس چون وام دادى ، آن درم را از خواسته ( يعنى مال ) خويشن مشمر و در دل چنين دان كه اين درم بدين دوست بخشيدم و تاوى باز ندهد ازو مطلب . . . و چيز خويش را از آن خويش دان و چيز مردمان را از آن مردمان ، تا به امانت معروف باش . . . « 2 »\r\n\r\nباب دوازدهم - در مهمانى كردن و مهمان شدن\r\n« اى پسر ! مردمان بيگانه را هر روز مهمانى مكن ، كه هرروز مهمانى بسزا نتوانى داشت ، نگر كه در يك ماه چندبار ميزبانى كنى ، آنچه پنج‌بار كنى به يك بار كن ، و آنچه اندر آن پنج‌بار خرج خواهى كرد ، در يك‌بار بكن ، تا خوان تو از همه عيبها برى « 3 » بود و زبان عيب‌جويان بر تو بسته شود . و چون مهمانان در خانهء تو آيند ، هر يكى را پيش باز مىرو و عزتى ميكن ، و درخور ايشان تيمار « 4 » به سزا همىدار ، چنان كه بوشكور بلخى گويد :\r\nبيت\r\n كرا دوست مهمان شود يا نه دوست * شب و روز تيمار مهمان بر اوست \r\nو اگر وقت ميوه باشد ، پيش از نان خوردن ميوه‌ها پيش‌آر تا بخورند و يك ساعت توقف كن ، آنگه مردم را طعام آر و تو منشين تا آنگاه كه مهمانان بگويند ، بنشين ، اما مسامحه كن و بگوى : بگذاريد تا خدمت كنم ، چون تكرار كنند ، بنشين ، با ايشان\r\n\r\n\r\n","description":"","footnote":"\r\n( 1 ) . رباخوارى مكن\r\n( 2 ) . همان كتاب ، ص 91 .\r\n( 3 ) . بر كنار\r\n( 4 ) . خدمت و غمخوارى\r\n","page_name":" 228 ","page_number":228},
  {"content":"\r\n\r\nنان خور ، اما فروتر از همه بنشين و اگر مهمان نيك بزرگ باشد ، نبايد نشست و از مهمان عذر مخواه ، كه عذر خواستن كار بازاريان باشد و هر ساعت مگو كه نان نيك بخور و هيچ نمىخورى « 1 » . . . از چنين گفتارها ، آن مردم شرمزده گردند و چيزى نتوانند خورد و نيم سير از خوان تو برخيزند . . . پس از دست شستن ، گلاب و عطرفرماى و چاگران و بندگان مهمان را نيك تعهد كن ، كه نام نيك ، ايشان بيرون برند . . . و سماع و شراب بايد كه خوش باشد ، تا اگر در خوان تقصيرى افتد آن عيب بدان پوشيده گردد . . . چون اين‌همه گفتم كرده باشى ، خويشتن را به مهمان هيچ حق مدان و ايشان را بر خود ، حق بسيار دان . » « 2 »\r\n\r\nباب ششم - در افزونى گهر از افزونى هنر\r\n« بدان اى پسر ! كه مردم بىهنر ، مادام كه بود ، بىسود بود ، چون درخت مغيلان كه تنه دارد و سايه ندارد ، نه خود را سود دارد و نه غير را . و مردم بانسب بااصل اگرچه بىهنر باشد از حرمت داشت مردمان بىبهره نباشد ، بتر « 3 » آن بود كه نه گهر دارد و نه هنر ، اما جهد بايد كرد تا اگرچه اصيل و گوهرى باشى ، به تن خود گوهر باشد ، كه گوهر تن از گوهر اصل بهتر ، چنان كه گفته‌اند : ( الشرف بالعقل و الادب لا بالاصل و النّسب ) كه بزرگى خردودانش راست نه گوهر و نه تخمه را ، و به نامى كه مادر و پدر نهند همداستان مباش ، كه آن نام نشان بود ، نام آن بود كه تو از هنر بر خود نهى ، تا نام احمد و محمد و موسى و جعفر را به استاد فاضل يا حكيمى كامل افگنى ، اگر مردم بااصل را گوهر هنر نباشد ، صحبت هيچ‌كس را نشايد ، و هركه در وى اين دو گوهر بيابى ، چنگ در وى زن و از دست مگذار كه همه‌كس را به كار آيد .\r\nبدانكه از همه هنرها بهترين هنر ، سخن گفتن است ، كه آفريدگار جل جلاله از همه آفريده‌هاى خود ، آدمى را بهتر آفريد و آدمى كه فزونى يافت بر ديگر جانوران ، بده چيز يافت كه در تن اوست ، پنج از درون و پنج از بيرون ، پنج نهان چون انديشه و ياد گرفتن و نگاه داشتن و تخيل كردن و گفتار ، و آن پنج ظاهر چون سمع و بصر و شم و لمس و ذوق ، و ازين جمله ، آنچه ديگر جانوران راست نه برين جمله است ، كه آدمى بدين‌سبب بر ديگر جانوران پادشاه كامگار شد ، چون اين بدانستى ، هنر آموز و هنر زبانى عادت كن ، كه\r\n\r\n\r\n","description":"","footnote":"\r\n( 1 ) . بيمارى و سنت عذر خواستن و تعارف كردن هنوز بين ما ايرانيان رايج و معمول است .\r\n( 2 ) . همان كتاب ، ص 59 به بعد ( به اختصار ) .\r\n( 3 ) . بدتر و زشت‌تر\r\n","page_name":" 229 ","page_number":229},
  {"content":"\r\n\r\nزبان تو دايم همان گويد كه بر آن رانى . كه گفته‌اند : هركه را زبان خوشتر هنر بيشتر ، و با همه هنر ، جهد كن تا سخن برجا گويى ، اگرچه سخن خوب گويى و نه برجا بود ، زشت نمايد . و از سخن كارافزاى خاموشى گزين ، كه سخن بىسود همه زيان باشد ، سخن كه ازو بوى هنر نيايد ناگفته به ، كه حكما سخن را تمثيل به نبيذ « 1 » كرده‌اند ، كه از وى مستى و كيفيت ، و هم از آن خمار ، و زنهار سخن ناپرسيده نگويى و از گفتار خيره پرهيز كنى و چون پرسند جز راست مگوى و تا نخواهند ، كس را نصيحت مكن و پند مده ، خاصه آنكس را كه پند نشنود ، برملا پند مده ، كه گفته‌اند : ( النّصيحة بين الملا تقريع ) « 2 » اگر كسى به كژى برآمده باشد ، گرد راست كردن او مگرد ، كه نتوانى ، كه درختى به كژى برآمده و شاخ زده و بالا گرفته ، جز به بريدن و تراشيدن راست نگردد ، و چنان كه به سخن نيكو بخل نكنى ، اگر طاقت باشد ، به عطاى مال بخل مكن ، كه مردم فريفتهء مال بيشتر شوند كه فريفتهء سخن ، و از جاى تهمت‌زده به پرهيز و از يار بدآموز بدانديش بگريز و به خويشتن در غلط مشو و خود را به‌جايى نه كه اگر بجويند همانجا بيابند ، تا شرمسار نگردى ، و خود را از آنجا طلب كه نهاده باشى تا بازيابى و به غم مردمان شادى مكن تا مردمان به غم تو شادى نكنند . و داد بده تا داد بيابى ، و خوب گوى تا خوب شنوى و اندر شورستان تخم مكار كه بر ندهد . و بر مردم ناسپاس نيكى كردن ، تخم به شورستان درافكندن باشد ، و نيكى از سزاوار نيك دريغ مدار و نيكى آموز باشد كه گفته‌اند : ( الدّال على الخير كفاعله « 3 » ) و بدان‌كه ، نيكىكننده و فرماينده ، دو برادرند كه پيوند ايشان را زمانه نگسلد ، بر نيكى كردن پشيمان مباش ، كه جزاى نيكى و بدى هم درين جهان به تو رسد ، و چون با كسى نيكويى كنى ، بنگر ، كه در وقت نيكويى كردن ، هم چندان راحت كه بدان كس رسد ، در دل تو راحت و خوشى پديد آيد ، و اگر با كسى بدى كنى ، هم‌چندان رنج كه به دو رسد در دل تو ضجرت « 4 » و گرانى رسيده باشد ، چون به حقيقت بنگرى ، بىضجرت تو ، رنج از تو به كس نرسد ، و بىخوشى تو ، از تو راحت به كس نرسد ، پس درست شد كه مكافات نيكى و بدى هم در اين جهان يا بى پيش از آنكه بدان جهان رسى .\r\nو اين سخن را كس منكر نتواند شد ، كه هركه در عمر خود با كسى نيكى و بدى كرده است ، داند كه من بدين سخن برحقّم ، پس تا توانى نيكى از كس دريغ مدار ، كه آن نيكى\r\n\r\n\r\n","description":"","footnote":"\r\n( 1 ) . شراب\r\n( 2 ) . آشكارا نصيحت كردن نوعى ملامت و سرزنش كردن است .\r\n( 3 ) . هركس به كار خير رهنما باشد چون كسى است كه عمل نيكى انجام داده است .\r\n( 4 ) . ناراحتى و اندوه\r\n","page_name":" 230 ","page_number":230},
  {"content":"\r\n\r\nيك روز بر « 1 » دهد . » « 2 »\r\n\r\nامام فخر رازى\r\nابو عبد الله محمد بن عمر بن حسين رازى ، معروف به ابن الخطيب در علوم شرعى و عقلى سرآمد دانشمندان عصر خود بود چون اهل استدلال و پيرو عقل و منطق بود و بر گفته‌هاى پيشينيان خرده مىگرفت و صحّت بسيارى از مسائل را مورد شك و ترديد قرار مىداد وى را امام المشككين لقب داده‌اند .\r\nفخر رازى مردى پژوهنده و متحرك بود ، وى براى كسب علم و تقرير خطابه‌هاى علمى و حكمى و تدريس مباحث فقهى و كلامى به شهرهاى بزرگ و مراكز فرهنگى آن دوران مسافرت مىكرد و چون صاحبنظر بود در سفرها ، مخصوصا در سفر خوارزم با معتزله كه اهل استدلال و فلسفه بودند درافتاد . و از آنجا اخراج گرديد . پس از آن‌جا به ماوراء النهر رفته و در شهرهاى بخارا ، سمرقند ، حجند و بناكت با فقها و علما مباحثه و گفتگو كرده است ، از جمله با رضى الدين نيشابورى نور الدين صابونى و ركن الدين قزوينى و عده‌يى ديگر از علما مناظره و بحث كرده و بر جمله آنها غالب شده است و شرح اين مناظرات را در رساله‌يى آورده است . با تمام اين خصوصيّات ، امام فخر رازى مرد زندگى بود و براى بهتر شدن شرايط حيات مادى خود سعى و تلاش مىكرد خانه مسكونى فخر رازى در هرات خانه‌يى سلطنتى بود كه خوارزمشاه بر او بخشيده بود وى از شهرى به شهر ديگر مىرفت و با متنفذين و زورمندان زمان معاشرت مىنمود ، در هرات ، غياث الدين محمد كه از رجال مهّم آن دوران بود مدرسه‌يى در نزديكى مسجد جامع براى امام فخر ساخت و او در آنجا به تدريس و وعظ پرداخت ، در فيروزكوه با پيشوايان كراميّه در حضور فقهاى شافعى و حنفى به بحث و مشاجره پرداخت و اين امر بر كراميّه گران آمد ، و عوام را بر ضد امام فخر رازى شورانيدند ، تا آنجا كه غياث الدين براى فرونشاندن غوغاى عوام ، از فخر رازى خواست كه فيروزكوه را ترك گويد .\r\nامام فخر ، مدتى در خراسان بود ، سلطان محمد خوارزمشاه فرزند تكش در احترام و بزرگداشت اين مرد مىكوشيد پس از چندى بار ديگر امام فخر به هرات بازمىگردد و در توطئه‌هاى سياسى و اجتماعى دوران خود شركت مىجويد تا سرانجام در عيد فطر سال 606 ه . ق در هرات بدرود حيات مىگويد .\r\nدر فتنه مغول ، هنگام محاصرهء هرات مردم گمان مىكردند به سبب تقرب علاء الملك\r\n\r\n\r\n","description":"","footnote":"\r\n( 1 ) . ميوه و نتيجه\r\n( 2 ) . همان كتاب ، از ص 19 تا ص 22 .\r\n","page_name":" 231 ","page_number":231},
  {"content":"\r\n\r\nبه مغول ، خانه سلطنتى امام از هرگونه تعرضى مصون خواهد بود ، به اين اميد خلقى عظيم به آن خانه بزرگ روى آوردند ولى مغولان فقط دو پسر و يك دختر فخر رازى را امان دادند و بقيه را از دم تيغ گذرانيدند .\r\n\r\nشخصيت و مقام علمى او\r\nرازى واعظى زبردست و مورد احترام عموم بود ، در علوم زمان خود يعنى فقه ، تفسير ، كلام ، فلسفه ، طب و رياضيات استادى و تبحر داشت و از بركت احاطه به اين دانشها در جدل و مناظره دستى قوى داشت و گاه در مباحثه ، عنان اختيار را از دست مىداد ، كار به مجادله و بدگويى مىرسيد ، آثار و تأليفاتش فراوان بود ، و چون فكرى آزاد و مستقل داشت مىكوشيد تحت تأثير هيچ جريان فكرى خاصى قرار نگيرد . با اين حال در كلام به مذهب اشعرى و در فقه به مذهب شافعى تمايل داشت و در مباحثات كلامى به كمك استدلالات فلسفى سعى در اثبات نظريه خود مىكرد ، با اينكه خود بر عقايد و گفته‌هاى پيشينيان خرده مىگرفت ، براى اثبات نظريات خود دليل قانع‌كننده‌يى اظهار نمىكرد ، به همين جهت مردم روشن ضمير مىگفتند ، اعتراضات رازى نقد و پاسخهاى او نسيه است . با اينحال ، به حكم مقتضيات محيط و رواج تعصب ، شكوك و اعتراضات او بيشتر در مسائل فلسفى و علمى بود . و بر عقايد اهل سنت و جماعت اعتراضى نمىكرد ولى با اقليتهاى مذهبى مخصوصا با اسماعيليان روشى خصمانه داشت . فدائيان اسمعيلى چون ديدند مرد دانشمندى چون امام فخر رازى ، نيروى منطق و استدلال خود را به زيان اين جماعت به كار مىبرد ، يكى از ياران خود را ، به‌صورت يكى از طلاب علوم ، به محضر امام مىفرستند ، او پس از ماهها كسب فضل از تعاليم امام ، يك روز كه محضر امام را خلوت مىبيند ، با كيسهء زر و يك خنجر پيش استاد مىرود و به او مىگويد ، يا اين زر را بگير و زبان از ذمّ ملاحده فروبند يا آماده زخم كارد باش ، استاد كه مردى منطقى و مال‌انديش بود ، كيسه زر را بر زخم كارد ترجيح مىدهد و از آن پس از حملهء علنى بر آن جماعت خوددارى مىنمايد ، شرح اين جريان در جامع التواريخ رشيدى به تفصيل آمده است ، در اين كتاب نوشته شده كه امام فخر رازى را ، به طرفدارى آن جماعت متهم كردند ، وى براى برائت خويش « . . .\r\nبر منبر رفت ، و بر ملاحده لعنت كرد و نفرين گفت ، چون اين خبر به قلعه محمد بن الحسن « داعى پنجمين » رسيد ، يك تن فدايى را از بهر كار او نصب كرد و بفرستاد تا او را به قلعه آورد تا ما همه محكوم حكم و مأمور امر او باشيم ، يا بترساند و توبت دهد ، اين شخص برى به خدمت امام آمد و گفت شخصى فقيه‌ام و آهنگ آن دارم كه\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n« وجيز » بر تو بخوانم ، مولانا اجابت نمود ، تا مدت هفت ماه ، هرروز از وجيز درسى بر او مىخواند . . . روزى مولانا . . . خادم را براى وظيفه تغذّى و مأكول چاشت به خانه فرستاد ، چون از خانقاه بيرون آمد ، فدائى فقيه ، كه منتهز فرصت بود ، از خادم خانقاه پرسيد كه در خدمت مولانا كيست از اصحاب و احباب ؟ خادم گفت تنهاست فريد و وحيد . فدايى گفت ساعتى درآمدن درنگ نماى كه من دو سه مسأله مشكل دارم تا به خدمتش حل كنم و در خانقاه رفت و در ، از پشت محكم بربست و چون پيش مولانا رسيد كارد مرده ريك « 1 » بكشيد و قصد مولانا فخر الدين كرد ، امام برجست و گفت اى مرد چه مىخواهى ؟ فدايى گفت : آنكه شكم مولانا از سينهء تا ناف خواهم دريد ، تا چرا بر منبر ما را لعنت كرد و امام از يمين و يسار مىجست و فدايى با كارد كشيده از عقب او مىدويد . امام را از غايت وحشت و حيرت پاى بر چيزى برآمد و از آن . . . بيافتاد فدائى او را بگرفت و بينداخت و برجست و بر سينه او نشست . . . مولانا از او زينهار « 2 » خواست و گفت توبت كردم ، ملحد گفت توبت شما درست نيست ، هر آينه چون از چنگ من رهايى يا بى كفارت سوگند را رخصتى بجويى . امام توبت كرد و ناليد . . . كه آن را هيچ كفارتى و رخصتى نطلبد ، فدايى زود برخاست و بر امام سلام كرد و گفت مترس و ايمن باش . از حضرت اجازت كشتن تو نبود و گرنه دردم تو را مىكشتم - ديگر مولانا تو را درود مىفرستد و به حضور شما اشتياق تمام مىنمايد و به وصول قلعه دعوت مىنمايد و اگر به قلعه مبادرت جويى هر آينه حاكم مطلق قلعه تو باشى و ما بندگان مطيع و منقاد ، و مىفرمايد كه اگر عزيمت آمدن ندارى بارى ما را مذّمت و ملامت منماى كه كلام تو بر دلهاى خواص و عوام تا به قيامت كالنّقش على الحجر باشد . - و مبلغ سيصد و شصت و پنج دينار زر سرخ با ياى از ميان خود بگشاد و ببوسيد و به خدمت مولانا نهاد و گفت از آن روز باز كه مرا اينجا فرستاد ، هر سال اين مقدار وظيفه معين كرد ، و دو خلعت و تشريف در خانه من . . . تعبيه است ، بفرستد و جامه بردارد . . . اين بگفت و برفت و مولانا بفرستاد و خلعت‌ها برداشت .\r\nبرهان و قاطع : و پيوسته عادت امام آن بودى كه در اثناى مباحثه فرمودى « خلافا للملاحده لعنهم اللّه ، دمرهم الله ، و خذلهم الله . » و من بعد هربار فرمودى كه « خلاما للاسمعيليه » از جمله تلامذه شخصى بپرسيد كه مولانا هربار ايشان را لعنهم الله مىگفتى ، اكنون نمىفرمايد موجب آن چيست ؟ گفت : اى يار ايشان « برهان قاطع » گرفته دارند ،\r\n\r\n\r\n","description":"","footnote":"\r\n( 1 ) . ميراث\r\n( 2 ) . امان\r\n","page_name":" 233 ","page_number":233},
  {"content":"\r\n\r\nمصلحت نيست با ايشان به لعنت خطاب و عتاب كردن . » ناگفته نماند كه در اين دوران قتلهاى مرموزى در سراسر جهان اسلامى به‌دست فدائيان صورت مىگرفته است . » « 1 »\r\nاز ميان آثار فارسى او مهمتر از همه دائرة المعارفى است از علوم متداول زمان به نام جامع العلوم يا حدائق الانوار فى حقايق الاسرار كه بعضى از نسخ آن شامل توضيحات دربارهء چهل علم و برخى بيشتر تا شصت علم است . ديگر از آثار فارسى او رساله‌يى است در كلام به نام « اصول عقايد » ديگر رساله روحيه و ديگر كتابيست در نجوم به نام الاحكام العلانيه فى الاعلام السماويّه .\r\nرازى « كتاب اشارات ابن سينا را شرح كرده و در آن‌چنان به عقايد ابن سينا اشكال و ايراد وارد كرد . كه به قول خواجه نصير الدين طوسى بعضى از ظريفان « شرح » او را « جرح » ناميدند فلاسفه بعدى مخصوصا خواجه نصير الدين طوسى و ملاصدرا هرچند مخالف او بودند ، و وقت زيادى در رد تسكيكات او صرف كرده‌اند ، ولى در اين كار توفيق زيادى به‌دست نياورده‌اند .\r\nآزادانديشى فخر رازى موجب بروز شايعاتى پيرامون معتقدات دينى او گرديد ، به همين مناسبت در وصيت‌نامه او مىخوانيم : « هر دليلى كه بر اثبات وحدانيت و تنزيه خداوند موجود است ، او آن را مىپذيرد و در مسائل غامض و دقيق دينى پيرو قرآن و احاديث صحيح و اجماع مسلمين است ، و ايراداتى كه بر كتب پيشينيان كرده است ، براى بحث و برانگيختن ذهن و خاطر خوانندگان كرده است . » « 2 »\r\nبراى آشنايى با طرز نگارش او صفحه‌يى از جامع العلوم او نقل مىكنيم :\r\nكمال در اخلاق : « ببايد دانستن كه هرچه ملايم چيزى بود در يافتن ملايم اقتضاى لذت كند ، مر آن در يابنده را ، و چون در علم حكمت به برهان درست شده است كه ملايم جواهر انسانى ادراك حقايق موجود است ، و اطلاع بر احوال مجّردات و اتصال بديشان لاجرم ادراك آن چيزها سبب لذت بود ، نفس انسانى را يا خود نفس لذت بود و چون نفس انسانى باقيست اكتساب اين علوم سبب لذّت باقى بود و تعلق به لذّات جسد چون ملايم جوهر او نيست او را در آن سعادت و بهجت نبود ، و ايضا چون آن لذّت منقطع است الفت گرفتن با وى سبب نهايت الم باشد بعد المفارقة ؛ پس چون باشد بايد كه نفس انسانى بر آن ديگر قوّتها مستولى بود و ايشان مقهور او باشند .\r\n\r\n\r\n","description":"","footnote":"\r\n( 1 ) . محمود فرّخ : مجله يغما ، شماره 119 ، ص 113 . ( به اختصار )\r\n( 2 ) . مصاحب ، دائرة المعارف جلد دوم بخش اول « ش . ل » ص 1847 به بعد همچنين نگاه كنيد به جلد دوم تاريخ ادبيات ، دكتر صفا مخصوصا صفحه 255 و 256\r\n","page_name":" 234 ","page_number":234},
  {"content":"\r\n\r\nدر كيفيت اكتساب اين استيلا طريق آنست كه اين قوتها را از نقصان و استيلا نگاه دارند . امّا قوّت شهوت را دو طرف است يكى در نقصان و آن را خمود گويند ، و دوم طرف زيادت و آن را فجور مىگويند ؛ و امّا قوّت غضب را طرف نقصانست و آن را جبن گويند يعنى بددلى ، و طرف زيادت را تهوّر گويند ؛ و امّا قوّت تخيّل را طرف نقصانست و آن را بله گويند و طرف زيادت را گربزى گويند .\r\nو اين هردو طرف كه در زيادت و نقصان مىافتد ناپسنديده است . اما در طرف زيادت ، از براى آن ناپسنديده است كه چون در جانب زيادت بود مستولى بود بر نفس و نفس را از مطلوب‌هاى روحانى خود بازدارد و به تحصيل مطالب بدنى مشغول گرداند ، و اما در طرف نقصان از براى آن ناپسنديده است كه هريك ازين قوّتها را منفعتهاست كه سبب كمال نفس حامل باشد و اگر چنين نبودى آفريدن او عبث بودى ، و چون در وجود ايشان منافع است نقصان ايشان متضادّ كمال باشد . پس معلوم شد كه كمال در اخلاق رعايت وسط كردنست و ازينست كه مصطفى صلى اللّه عليه و آله مىفرمايد « خير الامور اوسطها . » « 1 »\r\n\r\nكمال الدين اصفهانى\r\nخلاق المعانى كمال الدين اصفهانى ، فرزند جمال الدين محمد عبد الرزاق اصفهانى ، از شاعران و قصيده‌سرايان معروف عراق در قرن هفتم ؛ و مانند پدر ، مداح دو خانواده معروف اصفهانى يعنى آل صاعد و آل خجند بوده است ، او بعضى از سران خوارزمشاهى و اتابكان فارس را مدح و ثنا گفته است ، ظاهرا آشفتگى اوضاع زمانه كه محصول حمله خانمانسوز مغول بوده ، در قلب شاعر ، اثرى عميق داشته و قصايدى شكايت‌آميز از رفتار ناجوانمردانه مردم روزگار خود به يادگار گذاشته است ، از آن جمله گويد :\r\n جهان بگشتم و آفاق سر بسر ديدم * به مردمى ، اگر از مردمى اثر ديدم\r\nدر اين زمانه كه دلبستگى است حاصل او * همه گشايش ، از چشمهء جگر ديدم\r\nبنالم از كسى از بَد بناله از آنك * ز روزگار من از بَد بسى بَتَر ديدم\r\nاى آنكه لاف مىزنى از « دل » كه عاشق است * طوبا لَك ، ارزبان تو با دل موافق است\r\nبگذار ساز و آلت حِسّ و خيال و وهم * تنها جريده‌رو كه گذر ، پرمضايق است\r\nاز عقل پرس راه كه پيرى مُوحّد است * مَسپر پى خيال كه دزدى منافق است \r\n\r\n\r\n","description":"","footnote":"\r\n( 1 ) . نقل از گنجينهء سخن ، پيشين ، ص 275\r\n","page_name":" 235 ","page_number":235},
  {"content":"\r\n\r\n ز افلاك برگذر ، اگرت ميل نزهت است * كين گرد خيمه نيز محل طوارق است\r\nخورشيد حق ز سايه تو در حجاب شد * ورنه همه سراسر عالم مشارق است \r\nيكى از اشعار جالب و دلنشين كمال الدين اصفهانى ، توصيفى است كه از آمدن برف و جنبه‌هاى مثبت و منفى اين مائده آسمانى به‌دست داده و حال‌وروز بينوايان و منعمان را در سرماى سخت با استادى توصيف كرده است كه بيتى چند از آن را نقل مىكنيم :\r\n هرگز كسى نداد بدينسان نشان برف * گويى كه لقمه‌ايست زمين در دهان برف\r\nمانند پنبه‌دانه كه در پنبه تعبيه است * اجرام كوههاست نهان در ميان برف\r\nناگه فتاد لرزه بر اطراف روزگار * از چه ؟ ز بيم تاختنِ ناگهانِ برف\r\nگشتند نااميد همى جانور ز جان * با جانِ كوهسار چه پيوست جان برف\r\nچاه مُقنّعست « 1 » همه چاه خانه‌ها * انباشته به گوهر سيماب « 2 » سان برف\r\nاز روى خاك سر به‌ميان سماءِ كشيد * آن خِنگ بادپاى گسسته عنان برف\r\nسيلاب ظلم او در و ديوار مىكَنَد * خود رسم عدل نيست مگر در جهان برف\r\nاز نان و جامه ، خلق غنى گشتى اربُدى * از آرد يا زِ پنبه تن ناتوان برف\r\nاز بس كه سر به خانه هركس فروبرد * سرد و گران و بىمزه شد ميهمان برف\r\nگرچه سپيد كرد همه خانه‌مان ما * يا رب سياه باد همه خانه‌مان برف\r\nوقتى چنين نشاط كسى را مسلم است * كاسباب عيش دارد اندر زمان برف\r\nهم نان و گوشت دارد هم هيزم و شراب * هم مطربى كه برزندش داستان برف\r\nنه همچو من كه هرنفس از باد ز مهرير * پيغام‌هاى سرد دهد بر زبان برف\r\nدستى تهى به زير زنخدان كند ستون * و اندر هوا همى شمرد پودوتان « 3 » برف\r\nدلتنگ و بىنوا چو بطان « 4 » بر كنار آب * خلقى نشسته‌ايم كران تا كران برف\r\nگر قُوّتَم بُدى ز پى قُرصِ آفتاب * بر بام چرخ رفتمى از نردبان برف « 5 » \r\n\r\n\r\n","description":"","footnote":"\r\n( 1 ) . مقصود چاهيست كه مقنع نزديك نخشب ساخته .\r\n( 2 ) . جيوه\r\n( 3 ) . تاروپود\r\n( 4 ) . مرغابى\r\n( 5 ) . دكتر ذبيح الله صفا گنج و گنجينه ، ص 626 به بعد . ( به اختصار )\r\n","page_name":" 236 ","page_number":236},
  {"content":"\r\n\r\n\r\nحيات ادبى در عهد خوارزمشاهيان\r\nدر اواخر دورهء سلجوقى ، چون پادشاهان اين سلسله ضعيف شده و در اثر جنگ و رقابت با يكديگر ، سران دولت ، نيروى ديرين را از دست داده بودند ، اتابكان يعنى همان غلامانى كه با ابراز لياقت به حكومت ولايات فرستاده شده بودند ، از ضعف حكومت مركزى استفاده كردند و ، هركدام در ناحيه‌يى از ممالك سلاجوقى براى خود تشكيل دولتى دادند كه از آن ميان ، اتابكان دمشق ( 497 - 549 ) و اتابكان موصل ( 521 - 468 ) و اتابكان آذربايجان ( 541 - 626 ) و امراى ديگر و مخصوصا سلسله خوارزمشاهيان از ( 490 - 628 ) بعد از ضعف حكومت سلجوقى ، اهميت و اعتبار فراوانى كسب كرده‌اند .\r\nقطب الدين محمد در تمام مدت خوارزمشاهى ، يعنى در ظرف سى سال و اندى فرمانروايى بر خوارزم ، همواره مطيع و تابع سنجر بود و هيچگاه از فرمان او سر نپيچيد ، محمد خوارزمشاه كه مردى عادل و نيكوسيرت و ادب‌پرور بود در سال 522 وفات يافت و پسرش آتسز به مقام او منصوب شد ، آتسز در دوره اول خوارزمشاهى ، مطيع سنجر بود ، ولى بعدها ميانه او و سلطان رقابت و خصومت برقرار شد .\r\n« آتسز مردى شجاع و بىباك و اميرى عادل و شعرپرور و كريم و جوانمرد بود نام نيك و ذكر خير او را ، رئيس ديوان انشاء و مداح مخصوص او رشيد الّدين محمد وطواط بلخى كه در سال 573 وفات يافته در اشعار فارسى و عربى خود جاويد ساخته است ، اين شاعر و نويسنده زبردست در نظم و نثر هردو زبان فارسى و عربى در زمان خود كمتر نظير داشته و به فرمان آتسز به تأليف كتاب بسيار مشهور خود يعنى حدائق السّحر فى دقايق الشّعر دست زده است .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nغير از رشيد بعضى از شعراى عهد سنجرى مثل اديب صابر و گويندگان اران مانند خاقانى شروانى نيز او را مدح گفته‌اند .\r\nجرجانيه چنان كه قبلا گفتيم ، در عهد آتسز خوارزمشاه از مراكز عمدهء علم و ادب و محل اجتماع عدهء كثيرى از فضلاى نامى بود و آتسز مخصوصا در جلب اهل فرهنگ و دانش اين شهر ، جدّى بليغ داشت ، چنان كه در سال 536 ، موقعى كه پس از شكست سنجر از قراختائيان بر خراسان استيلا يافت ، جمعى از دانشمندان آن ديار را به همراه خود به خوارزم برد و از مفاخر عهد او يكى امام علامهء كبير ، جار الله ابو القاسم محمود بن عمر زمخشرى خوارزمشاهى ( 467 - 538 ) صاحب مؤلفات عديده در تفسير و نحو و لغت و ادب كه مشهورترين آنها كشّاف است در تفسير قرآن و انموذج در نحو عربى و مقدمة الادب در لغت عربى به فارسى . - ديگر زين الدين جرجانى كه در سال 531 فوت كرده و از اطباى بزرگ عهد آتسز و پدرش قطب الدين محمد بود . و سيد اسماعيل جرجانى مؤلف كتاب معروف ذخيرهء خوارزمشاهى است در طب كه آن را اين دانشمند ، به نام قطب الدين محمد تأليف كرده و بعدها به دستور آتسز آن را مختصر كرده و از آن خفّى علائى را به نام علاء الدوله آتسز ساخته است . » « 1 »\r\n\r\nآميختگى ادبيات با تصوف\r\nچنان كه ديديم از قرن دوم تا اواخر قرن ششم هجرى ، يعنى طى 5 قرن ، دولتهاى مستقل ملى و مراجع مذهبى ، با اينكه اصولا با هر فكر و انديشه جديدى كه با منافع آنان تعارض داشت مخالف بودند ، در سركوبى و مبارزه با افكار و انديشه‌هاى مخالف ، راه افراط نمىرفتند ، و نمىتوانستند با وسايل و امكانات قرون وسطايى از ظهور افكار و عقايد گوناگون و ايجاد فرقه‌هاى مختلف ، در كشور پهناور ايران به سرعت جلوگيرى نمايند .\r\nديوانها و سازمانهاى انتظامى و جاسوسى كه مأمور حفظ و پاسدارى از دين و دولت بودند ، نظير ديوان محتسب ، ديوان اشراف ، ديوان بريد ، ديوان قضا و سازمانهاى لشكرى\r\n\r\n\r\n","description":"","footnote":"\r\n( 1 ) . نقل و تلخيص از تاريخ مفصل ايران ، تأليف عباس اقبال ، ص 388 به بعد\r\n","page_name":" 238 ","page_number":238},
  {"content":"\r\n\r\nچنان كه بايد ، شعب و شاخه‌هاى خود را در سراسر كشور گسترش نداده بودند و به‌علت آشفتگيها و ديگر مختصات عصر فئوداليسم ، و نبودن تمركز كامل و فقدان وسائل حمل‌و نقل سريع ، قادر نبودند ، افكار و انديشه‌هاى مخالف و سران نهضت‌هاى فكرى و اجتماعى جديد را در نطفه خفه نمايند .\r\nظهور متفّكرين و صاحبنظرانى چون ابن مقفّع و زكرياى رازى ، ابن سينا ، بيرونى و قيام استقلال‌طلبان و رادمردانى چون مقنّع ، ابو مسلم ، سنباد ، استادسيس ، بابك خرم‌دين و يعقوب ليث ، و ظهور پيشوايان اجتماعى و مذهبى چون حسن صباح و غزالى ( در عهد سلجوقيان ) به‌خوبى نشان مىدهد كه تحديد عقايد و افكار و مبارزه با انديشه‌هاى نو و ابداعى ، چنان كه از عهد صفويه به بعد معمول گرديد ، در قرون پيش معمول نبود و متفكرين و صاحبنظران مىتوانستند كمابيش آزادانه يا در زير پرچم تصوف و عرفان مكنونات درونى خود را بيان كنند .\r\nبه عقيدهء نويسندگان دايرة المعارف فارسى : « تصوف ، طريقه‌يى در معرفت و در تربيت است كه پيروان آن پشمينه‌پوشى را به‌عنوان نشانهء ترك « ما سوى اللّه » يعنى ( آنچه غير از خداست ) شعار خويش كرده بودند ، اين طريقه در بين مسلمين از قرن دوّم ه . ق بيش و كم ظاهر شد ، اما در اين قرن كه آغاز ظهور مذهب تصوف است ، از عناصر واقعى تصوف و اصطلاحات و افكارى مانند عشق الهى ، وحدت وجود ، فنا و بقاء و غيره كه بعدها مدار تصوف گرديد هنوز خبرى نبود و اگر بود به‌صورت پخته‌ى قرنهاى بعد نبود ، ولى در اين قرن ، خاصه از زمان رابعه عدويه به بعد زمينهء غالب اين مطالب فراهم گرديد ، در قرن سوم و چهارم ، تصوف رونق تمام يافت ، و تدريجا ، علاوه‌بر سازمان يافتن ، جنبه‌ى عملى آن ، مخصوصا در قرن تالى هفتم و هشتم ه . ق به‌صورت يك منظومهء ( سيستم ) نظرى عرفانى و آميخته با فلسفه و كلام و تا حدى مبتنى بر فكر اتحاد و وحدت وجود و عشق به خدا و امكان اتصال مستقيم به وى درآمد .\r\nدر باب اشتقاق لفظ صوفى كه بعدها به معنى وسيع كلمه شامل تاركان دنيا و زهادّى كه حتى قبل از پيدايش اصطلاح تصوف ، در بين مسلمين مىزيسته‌اند نيز اطلاق شد . - اقوال مختلف است ( از جمله انتساب صوفيه به اهل صفّه ) ولى ظاهرا صحيح اينست كه صوفى منسوب است به صوف ( به معنى پشم ) و نسبت اين طبقه به صوف به مناسبت جامه پشمى خشنى است كه بر تن مىكردند و در واقع صوفى ، مطابق و برابر پشمينه‌پوش فارسى است .\r\nالفاظ عارف ( جمعش عرفا ) و اهل كشف نيز به صوفيه اطلاق مىشود ، و متصوفين\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nخودشان خود را اهل حق هم مىخوانند - تصوف بيش از هزار سال است كه در مشرق زمين ، در ممالك اسلامى و بالاخص در ايران رواج زياد داشته است ، و بسيارى از حكما و شعرا و ادباى ايران با اين طريقه آشنايى داشته‌اند و مخصوصا تاريخ ادبى ايران از قرن پنجم ه . ق با تصوّف آميختگى خاصّى پيدا كرده است ، و از آن به بعد كلام خيلى از شعراى ايران ، خواه آنها كه عملا در سلك صوفيّه وارد بوده‌اند و خواه آنها كه اصطلاحات تصوف را در شعر و ادب به كار برده‌اند ، كمابيش رنگى از تصوف داشته است .\r\nدر باب منشأ تصوّف و منابع آن آراء ، مختلف است و ظاهرا حقيقت اينست كه تصوف در آغاز جنبه اسلامى داشت . و بعدا عناصر خارجى از منابع مختلف وارد آن گرديد ، اگر چه برغم صوفيّه ، تصوف منبعى جز صفاى قلب و كشف و شهود و مواهب الهى نداشته است ، در هرحال ظاهرا تحت تأثير آيات مكّى و سوره‌هايى كه متضمن وعيد ( تهديد ) و انذار ( تنبيه ) و تخويف ( ترسانيدن ) بوده است ، در بين مسلمين فكر خشيت ( ترس ) پديد آمده و آنها را به سمت ترك دنيا و اختيار زهد كشانيده است كه پيغمبر ( ص ) آنان را ، از افراط در اين كار ، ( يعنى انزوا و رهبانيّت ) منع مىفرمود ، و ليكن بعدا مخصوصا ، پس از آنكه غنائم جنگى كه از توسعهء فتوح اسلام در خارج از جزيرة العرب حاصل مىشد به مدينه آمد و در توزيع ثروت و مكنت ، بين اعراب ، اختلاف و تفاوت بوجود آمد ، عده‌يى از زهاد مسلمين توجه به زهد و تقشف ( يعنى به مقدار اندك از خوراك و پوشاك اكتفا كردن ) را به‌عنوان اعتراض بر وضع اجتماعى آن زمان اظهار كردند . در قرون بعد وجود بعضى از آيات و احاديث ( مثلا : بقره 109 ، ق 15 ) نيز مورد استناد صوفيه ، كه مبادى خود را بر تعاليم قرآن و سيرت پيغمبر ( ص ) متكى مىشمردند ، واقع شد و بدين‌گونه در بين ماخذ اصلى تصوف اسلامى ، قرآن و حديث و سيرت پيغمبر ( ص ) را ناديده نمىتوان گرفت .\r\nاما منابع خارجى تصوف اسلامى كه تدريجا و در طى قرون ، به سبب ورود اتباع مذاهب و اديان و فرقه‌هاى مختلف اهل كتاب ، و غير اهل كتاب و نفوذ بقايايى ، از عقايد آنها ، در محافل صوفيه وارد و مقبول شده است ، عبارتند از ديانت مسيحى و اعمال رهبانان ، افكار ايرانى و هندى و بودايى و گنوسيان و مانويان و فلسفهء نو افلاطونى - اشتغال دائم به سياحت ، اختيار پشمينه‌پوشى و ترك تاهل ، ظاهرا تا حدى به تقليد از رفتار بعضى از راهبان كه در عراق و شام ، تعداد نسبتا زيادى از آنها در آن ازمنه وجود داشت ، در بين متصوّفه رايج گشته است .\r\nزندگى در خانقاه نيز تا اندازه‌اى تقليد از مسيحيان و راهبان مىباشد ، در قرون اول\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاسلامى بلخ ( كه مدتهاى مديد از مراكز مهم دين بودايى بود ) و اطراف آن از مراكز مهم تصوف گرديد و صوفيان خراسان در تهوّر فكرى و آزادمنشى ، پيشرو ساير صوفيان بشمار مىرفته‌اند و عقيدهء فناء فى الله كه تا اندازه‌يى شبيه به افكار مذاهب هندى است ( نيروانا ) تا حدى به‌دست صوفيان خراسانى از قبيل با يزيد بسطامى و ابو سعيد ابو الخير و امثال آنها ترويج مىشده است و حتى گفته شده است كه سرگذشت ابراهيم ادهم را صوفيان قرن اوّل ه . ق مطابق آنچه از شرح حال بودا شنيده بودند ساخته و پرداخته‌اند ، از جمله شباهتهاى نزديك بين بودائيان و متصوفه ترتيب مقامات است .\r\nانتشار فلسفه نو افلاطونى نيز در بين مسلمانان در تحول تصوف و پيدايش و بسط نظرى آن ، تأثير فراوان داشت .\r\nتصوف اسلامى غالبا به سه صورت در طى تاريخ تجلى مىكند :\r\n1 - تمسّك به شريعت و اجتناب از ترك ضروريات شرعى .\r\n2 - عدم تقيّد به حدود و قيود شريعت و اتكاء به ذوق و شهود قلبى و روحانى .\r\n3 - جمع بين اين دو صورت و رعايت اعتدال در پيروى از شريعت و جستجوى حقيقت .\r\nبين مشاهير صوفيه‌يى كه به‌صورت اول از تصوف منسوبند حارث محاسبى ، ابو القاسم قشيرى ، عبد القادر جيلانى ، خواجه عبد إله انصارى و شهاب الدين سهروردى ( صاحب عوارف المعارف ) هستند ، از كسانى كه به‌صورت دوم انتساب دارند ، با يزيد بسطامى ، منصور حلاج ، محيى الدين ابن عربى ، و صوفيه فرقه ملامتيه ، و از پيروان صورت سوم ، ابو سعيد ابو الخير ، عطّار و جلال الدين رومى را مىتوان نام برد . هريك از طبقات مذكور ، برحسب امرى كه آن را مدار تربيت خويش كرده‌اند ، شيوه‌يى بيش و كم خاص در امر تربيت پيش گرفتند ( طريقت ) و ليكن در باب ضرورت پيروى مريد از مراد ، همهء طبقات صوفيه ، با وجود اختلاف در آداب جزئى ، همواره اتفاق‌نظر داشته‌اند\r\nدر ايران از اوايل عهد سلاجقه صوفيّه مورد توجه عامّه و بزرگان واقع شده‌اند ، و مخصوصا ظهور محمد غزالى ، از اسباب مزيد توجه عامه به مشايخ صوفيه شد . از مشاهير صوفيه در قرن پنجم و ششم ، سلمى ، امام ابو القاسم قشيرى ، ابو سعيد ابو الخير ، شيخ احمد جامى ، احمد غزالى ، عين القضاة همدانى و مجد الدين بغدادى را مىتوان نام برد .\r\nدر عهد مغول و دورهء بلافاصله قبل از آن ، از مشاهير صوفيه ايران نام نجم الدين كبرى ، نجم الدين دايه و قطب الدين حيدر جلب توجه مىكند . در عهد تيموريان نيز بعضى از مشايخ صوفيه مشهور ، و مورد توجه بوده‌اند و از آن جمله‌اند ، علاء الدوله سمنانى ، عبد الرزاق كاشانى و شاه نعمت إله ولى . - از اكثر صوفيه ايران آثار منظوم و منثور\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nباقى مانده است و ادب صوفيه ، در تاريخ ادبيات ايران رنگ و شكل خاصى دارد .\r\nمقارن قرن هفتم ، تصوف در آسياى صغير نشر و بسط يافت ، و كسانى مانند صدر الدين قونيوى و جلال الدين رومى و امثال آنها اين طريقه را در آنجا رواج دادند و بعدها بكتاشيّه ، مانند مولويه در آسياى صغير شهرت و نفوذ تمام كسب كردند ، چنان كه در هند نيز مقارن همين ادوار ، كسانى مانند نظام الدين اولياء و بهاء الدين زكريا مىزيسته‌اند .\r\nاز عهد صفويه تصوف در ايران رو به انحطاط گذاشت و با رواج مذهب شيعه و نفوذ فقها و علماى اين مذهب و حمايت سلاطين صفويّه از شيعيان ، مشايخ صوفيه قدرت خود را از دست دادند و علماى شيعه در طعن و قدح مشايخ صوفيه كتب و فتواها نوشتند . در اواخر عهد صفويه تا اوايل قاجاريه بعضى از مشايخ صوفيّه كه احيانا از هند به ايران مىآمدند مورد طعن و نفرت شديد عامه و قدح و تكفير خاصه واقع مىشدند و از آن جمله سيد معصومعلى شاه دكنى و نورعليشاه اصفهانى را مىتوان ذكر كرد كه اولى به فتوى و تحريك آقا محمد على كرمانشاهى ، معروف به وحيد بهبهانى و مشهور به صوفى كش ، به قتل رسيد . در دوره محمد شاه قاجار ، مخصوصا به‌علت نفوذ حاج ميرزا آقاسى كه خود صوفى و مريد مولا فخر الدين عبد الصمد همدانى ( فت 1215 ه . ق ) بود ، دوباره بساط تصوف در ايران رونقى يافت و در دوره ناصر الدين شاه ، از مشايخ صوفيّه نام حاج ميرزا حسن صوفى عليشاه ، مخصوصا شهرت تمام يافت و خانقاه صفى عليشاه به‌وسيله وى در تهران تاسيس شد ، و بعد از وفات او ، انجمن اخوت از آن منشعب گرديد .\r\nاز بزرگان و مشايخ صوفيه ، علاوه‌بر آنهائى كه قبلا نامشان گذشت ، اينان را مىتوان نام برد : ابن فارض ، ابو الحسن خرقانى ، ابو نصر سراج ، ابو نعيم ، بشر خاقى ، برهان الدين ترمذى ، عين القضاة همدانى ، احمد غزالى ، مالك دينار ، معروفى كرخى ، هجويرى . » « 1 »\r\n\r\n\r\n","description":"","footnote":"\r\n( 1 ) . نقل از دايرة المعارف فارسى ، ج 1 ، پيشين ، ص 645\r\n","page_name":" 242 ","page_number":242},
  {"content":"\r\n\r\n\r\nعلل رشد تصوف\r\nدكتر رجائى در مقدمه « فرهنگ اشعار حافظ » در پيرامون علل ظهور و رشد تصوف در ايران چنين داورى مىكند . « به عقيدهء اينجانب تصوف در ايران عكس العمل روحى مردم حساس و هوشمندى است كه در طول چند قرن ، كشورشان تحت اشغال بيگانه بود و حق و قدرت هيچگونه اظهار نظرى در امور مملكت و حتى در امور زندگى خويش نداشته‌اند ، دست و زبانشان بسته و دل و قلمشان شكسته بوده است . - آنان كه صوفيان را كناره‌جوى و بيكاره و منفى مىدانند كسانى هستند كه تاريخ ايران و اوضاع سياسى و اجتماعى قرون گذشته آن را به‌دقت در مطالعه نگرفته‌اند و در بستر امن و راحت ، وحشت و استغاثهء زورق‌نشينانى را كه شب هنگام گرفتار امواج سهمگين شده‌اند ، بيهوده ، و سزاوار طعن و سرزنش مىپندارند .\r\nما هزار سال پيش را كه از امريكا نامى در ميان نبود و اروپا در ظلمت تعصبّات مذهبى و تحت سلطهء مطلقهء گماشتگان پاپ و فئودالها دست و پا مىزد و در آسيا و ديگر نقاط جهان زبان شمشير زبان بين المللى بود ، كنار مىگذاريم ، و به مردمان آن روزگاران نيز كارى نداريم - بشر امروز را در عصر حاضر در نظر مىگيريم ، در عصرى كه قرن بيستم ميلادى و عصر اتم و موشك است و سازمان ملل متحد و دادگاه داورى لاهه و اعلاميّه حقوق بشر و اصول آزادى و دموكراسى مورد قبول بسيارى از جهانيان است و به كودكان دبستانى آموخته مىشود ؛ آيا نه اين است كه در همين روزگار درخشان ، مردم بعضى از كشورهاى به ظاهر آزاد و مستقل ، آزادى مذهب و عقيده و بيان و قلم ندارند و اگر كلمه‌يى بر خلاف ميل فرمانروايان خويش ادا كنند به تهمتى ، جايشان گوشه زندان و يا نهانگاه گورستان است ! ؟\r\nدر چنين كشورهايى كه قدرت و امتيازات در دست يك طبقه معيّن است و ديگران در امور مملكت دخالتى ندارند و رأى و تدبير و سخنشان به چيزى گرفته نمىشود ، و شرف و تقوى ، لگدكوب شهوت و مال است ، تكليف طبقه باشرف و مردم صاحبدل حساس فهميده چيست ؟ چيست جز اينكه دامن از آلايش محيط فراهم گيرند و با ياران يكدل و پاك‌نهاد گوشه‌يى بگزينند و خدمت و محبت بلاشرط را شعار خود قرار دهند . صوفيه\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنيز در ايران چنين كرده‌اند ، آنها با اين مصيبت و مصيبت‌هاى ديگرى در طول چند قرن دست به گريبان بوده‌اند . . . » « 1 »\r\nپطروشفسكى ، ضمن بحث در تاريخ سربداران در مورد تصوف مىنويسد : « چنان كه مىدانيم تصوف مسلكى كاملا يكدست و واحد نبود و جريانهاى گوناگون تصوف و عرفان اسلامى « باطنيّت » چه آنهائى كه تابع مذهب رسمى بودند و چه آنهائى كه مخالف آن بودند ، با آن پيوستگى داشتند و وجه مشترك عقايدشان اين بود كه هر فردى مىتواند از طريق تزكيهء نفس و رهايى از هوسهاى جسمانى و ترك علايق دنيوى و پرهيزكارى و سير و سلوك ، بلاواسطه به حقيقت تمام و اصل شود و شخصا با خداوند تماس يابد و در مرحلهء عالى حقيقت راه تصوّف ، حتى كاملا به خدا پيوندد و متصل گردد و شرط لازم اين پيوستگى اين بود كه شخص به اختيار ، از دنيا و « من » خويش دست بكشد و خود را « فنا » سازد و خويش را در ذات حق مستحيل كند . . . نفوذ تصوف در خراسان ، و سراسر ايران در فاصلهء بين قرن يازدهم و چهاردهم ميلادى استوار گشت ، ويرانى وحشت‌انگيز كشور ، بعد از هجوم خوارزمشاهيان و اقوام غز و مغول ، فشار و سنگينى ظلم و بيداد فاتحان صحرانشين ، سبب شد كه نظر بدبينانهء تصوّف به زندگى و تبليغ چشم‌پوشى از علايق دنيوى و اختيار فقر و غيره رايج شود .\r\nسير نزولى تصوّف : آكادميسين آ . ا كريمسكى چنين مىگويد : « ويژگى بارز تاريخ تصوف اين است كه تمام طرايق عمدهء صوفيگرى درست در بحبوحهء خونريزىهايى پديد آمد كه خاص جنگهاى داخلى دوران انقراض امپراتورى سلجوقيان و عهد پريشانى و درماندگى مردم در زير سلطهء مغولان بود ، ولى در عين حال اين طرايق تصوف روزبروز به سوى انحطاط و فساد رفتند و به‌صورت معجزه‌نمائيهاى عاميانه درآمدند و به پرستش عدهء كثيرى اقطاب و شيوخ زنده و مرده كه به درك حق نايل آمده بودند پرداختند ، و به زيارت مراقد و آثار ايشان سرگرم شدند . شعبه‌هاى درويشى و تصوف و خانقاهها ، مركز پرستش شيوخ و اوهام و خرافات گوناگون گشت . . . گاه ، آنان از شيخان معجزه مىخواستند و مايل بودند كه شيوخ صوفيّه در امور گوناگون زندگى ياريشان كنند . . .\r\nاميران و ملوك و بعضى از شهرنشينان متمول ، پول و كالا و جواهر و غّلات و اراضى خود را وقف بر خانقاهها مىكردند و فرمانهاى معافيت از خراج ، به نام آنها صادر مىشد . . .\r\nاگر بگوئيم كه تمام طرايق تصوّف در ايران آن زمان ، روحيه تمام مردم را منعكس\r\n\r\n\r\n","description":"","footnote":"\r\n( 1 ) . نگاه كنيد به فرهنگ اشعار حافظ ، مقدمهء دكتر رجايى ( استاد سابق دانشگاه )\r\n","page_name":" 244 ","page_number":244},
  {"content":"\r\n\r\nمىنموده‌اند ، دورنماى تاريخى را دگرگون جلوه داده و تحريف كرده‌ايم ، برعكس اكثر طرايق ياد شده با تبليغ ترك علايق دنيوى و چشم‌پوشى از دار فانى و اين ويرانسراى تباهى ، و امتناع از هر كوشش و فعّاليت اجتماعى ( در واقع بر خلاف سيره و روش على ( ع ) عمل مىكردند و بجاى آنكه دشمن ستمگران و يار ستمكشان باشند ) قدرت قشرهاى بالاى ملوك الطوايف را استوار ساخته‌اند . . . بىسبب نبود كه عده‌يى از سران فئودال حامى جدّى طرايق درويشى ياد شده گشتند .\r\nبا اينحال روحيه مخالفت‌آميز عامّه مردم و صداى اعتراض ايشان عليه يوغ تحمل ناكردنى دولت ايلخانان در تعليمات بعضى ( نه همه ) از شعب تصوّف منعكس شد . . .\r\nبرخى از نويسندگان از شكل و ظاهر و قالب تصوّف براى بيان افكار غير روحانى و اين جهانى كه بالكل عارى از جنبه باطنى و حتى گاهى فرسنگها از مبادى اسلام دور بوده است ، به‌صورت استتار گونه‌يى استفاده مىكردند ، تا از تعقيب و آزار روحانيّون و ماموران دولتهاى فئودال در امان باشند ، بسيارى از شاعران و پيروان مسالك و مختلف و مبلّغان فكرهاى بشردوستانه و عقايد اجتماعى كه دشمن سازمان موجود بودند و گاهى نيز مؤلفانى كه طريق الحاد مىپيمودند به اين وسيله متوسّل مىگشتند . رشيد الدين فضّل الله مورخ مشهور ضمن صحبت از خروجى كه با نام شاهزاده « آلا فرنگ » ( سال 1303 ميلادى « 807 هجرى » بستگى داشت مىگويد كه رهبران فكرى آن نهضت ، به ظاهر خود را از شيوخ درويشان نموده ، عملا طرز فكر مزدك را تبليغ مىكردند . » « 1 »\r\n\r\nنظرى به تاريخ تصوف\r\nبه‌نظر جلال همايى : « تصوف در قرن دوّم مانند ديگر عقايد در آغاز ظهور ، بسيار ساده و در معنى همان تقواپيشگى بود ، كه در سدهء اول نيز وجود داشت و صوفى مقابل عامه دنياپرستان ، در مورد كسانى كه اعراض از دنيا و توجه به عبادت و خداپرستى كرده بودند گفته مىشد . اما به‌تدريج از سادگى اول بيرون آمد و از يكطرف در تحت قوانين حزبى درآمد و رنگ تحزّب و فرقه‌بندى به خود گرفت و از طرف ديگر با عقايد عرفانى و مسلك اشراقى و رواقى يونان و فلسفه پهلوى ايران و طريق بودائيان هند درآميخت و در مذاهب و نحل اسلامى به‌گونهء اسرارآميز درآمد .\r\n\r\n\r\n","description":"","footnote":"\r\n( 1 ) . نگاه كنيد به نهضت سربداران در خراسان ، پطروشفسكى ، ترجمه كريم كشاورز ، ص 12 به بعد .\r\n","page_name":" 245 ","page_number":245},
  {"content":"\r\n\r\nبه عقيدهء نگارنده ( جلال همايى ) قسمتى از فلسفه خسروانى ايرانيان كه در رديف ديگر مسلك‌هاى فلسفه قديم مقامى بزرگ و پيروان فراوان داشته ، پس از اسلام به‌گونه تصوف متجلى گشته و عقايد « حكماء فهلوى با افكار بزرگان متصوّفه كه بيشتر ايرانى بوده‌اند درآميخته است و اين طايفه وارث تفكرات قديم ايران شده‌اند . نمودارى از عقايد فهلّويون را در كتب فلسفى بعد از اسلام مانند مؤلفات شيخ اشراق شهاب الدين سهروردى و اسفار ملاصدرا مىبينيم . . . » و از خود مىپرسيم « . . . با وجود اينكه حامل علوم در اسلام ، بيشتر ايرانيان بودند با اين همه ، فلسفه مهم ايرانيان چه شد و پس از اسلام ، تا سده ششم كه شيخ اشراق ظهور كرد و خود را پيرو فلسفه پهلوى و حكماى خسروانى شمرد ، اين مسلك كجا و عقايد اين فرقه در كدام كتاب ثبت بود . . . شايد فلسفه ايرانيان دفترى نبود و از علماى زردشتى و مانوى سينه‌به‌سينه نقل مىشده و اين يادگارها تنها به شيخ اشراق رسيده است . . . » مىدانيم كه تصوّف اسلامى در شيعه و سنى از منبع زهد و تقوا يا ولايت و دوستدارى آل على عليهم السّلام سرچشمه گرفت و كم‌كم ترقّى و صورت مسلكى قابل توجّهى پيدا كرد و دانشمندان بزرگ از اين طايفه ظهور كردند و چه بسا كه نتيجهء انديشه‌هاى عميق و افكار روشن و حاصل رياضت و كشف و شهودهاى آنها با عقايد حكماى قديم ايران و هند و يونان مطابق درآمده و چه بسيار كه توافق نظر ميان دو كس يا دو طايفه ، شخص را به اشتباه انداخته تا يكى را از ديگرى اقتباس پنداشته است .\r\nتنها اين عقيده و براى تأييد آن دلايل بسيار داريم كه فلسفه‌هاى قديم خاصّه طريقهء حكماى فرس و هند در نضج فكرى تصوّف بىاثر نبوده است . نگارنده ، از مردم فضايل تراش نيست كه هرچيز و هركس را بخواهد به آب و خاك كشور خويش نسبت دهد امّا در مورد تصوّف اسلامى با ادله فنّى و تاريخى عقيده‌مند است كه مهد پرورش اين فكر ، ايران و عامل نضج و قوام آن روح و فلسفهء ايرانى است .\r\nبارى ، تصوّف در قرن دوم نسبتا ساده بود و در قرن سوم هجرى صورت علمى و مسلكى ممتاز پيدا كرد و تعليمات عرفانى مانند وحدت وجود و فناء فى اللّه و بقاء باللّه از اين قرن به بعد داخل مسائل تصوّف گرديد تا به شكل فنّى مخصوص با موضوع و مبادى و مسائل ، در رديف ساير علوم و فنون اسلامى درآمد .\r\nعرفان و عبادت و زهد در آغاز امر چندان از يكديگر جدا نبودند امّا به‌تدريج از هم جدا و عابد و زاهد و صوفى و عارف از حيث مقصود و غايت فكر و عمل هركدام طبقه‌يى ممتاز گشتند . شيخ الرّئيس در نمط نهم از كتاب اشارات فرمايد : « المعرض عن متاع الدّنيا و طيّباتها يخصّ باسم الزّاهد و المواظب على فعل العبادات من القيام و الصّيام و\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nنحو هما يخصّ باسم العابد و المتصرّف بفكره الى قدس الجبروت مستديما لشروق نور الحقّ فى سرّه يخصّ باسم العارف و قد يتركّب بعض هذه مع بعض . »\r\nدر قرن سوم جمعى از دانشمندان ايرانى داخل رشتهء تصوّف و در معنى عامل و مؤسّس اين بنا شدند . . . » « 1 »\r\n. . . سير تكاملى تصوف در حقيقت به قرن هشتم خاتمه يافت و از اين تاريخ به بعد رو بانحطاط و زوال نهاد و احيانا اگر كسى پيدا مىشد كه دم از تصوف مىزد ، قسمتى از گفتار پيشينيان را تكرار مىكرد تا كار متصوفه و مدعيان به‌جايى رسيد كه سخن « مولانا » راست آمد :\r\n ورنه اين زاغان دَغل افروختند * بانكِ بازانِ سپيد آموختند\r\nبانك هدهد گر بياموزد قطا « 2 » * راز هدهد كو و پيغام سَبا « 3 »\r\nبانك پَر رسته زَ پربسته بدان * تاج شاهان راز تاج هدهدان\r\nحرف درويشان و نكته‌ى عارفان * بسته اندر اين بيحيايان بر زبان\r\nحرف درويشان به دُزديده بسى * تا گمان آيد كه هست او خود كسى\r\nخُرده گيرد در سخن بر بايزيد * ننگ دارد از درون او « يزيد » \r\nگفتيم كه نهضت فرقهء صوفيّه از قرن دوم آغاز شد و نهايت سير خود را در قرن هشتم به پايان رسانيد . سدهء پنجم يا عهد غزّالى در ميان اين هفت قرن ، تا بنده‌ترين دوره‌هاى تصوّف ايران و به منزلهء واسطة العقد اين رشته بود .\r\nاينكه گفتيم سير تاريخى تصوّف بود ؛ امّا از نظر علمى و روحانى تصوّف از مرتبهء زهد و تقشّف آغاز و به عقيدهء حلول و اتّحاد و وحدت موجود در بعضى طوايف صوفيّه ختم شد . به اين ترتيب كه : ابتدا زهد و عبادت بود و سپس به‌صورت رياضت و آداب و سنن مخصوص درآمد ، در اين مرحله قواعد فلسفهء عملى داخل تصوّف گرديد سپس با فلسفهء ايران و هند و مسلك رواقى و اشراقى يونان درآميخت و به‌صورت علمى خاصّ بيرون آمد و كم‌كم دنبالهء عقايد به وحدت وجود رسيد و بعضى قدم بالاتر گذارده به وحدت موجود و حلول و اتّحاد معتقد شدند .\r\nصوفيّه در آغاز امر همين فرق را با ديگر فرق اسلامى داشتند كه اهل زهد و مراقبه و تارك دنيا بودند ، تصوّف از آنگاه كه داراى آداب و سنن مخصوص گرديد و فلسفهء ايران و\r\n\r\n\r\n","description":"","footnote":"\r\n( 1 ) . جلال الدين همايى : غزالىنامه ، چاپ دوّم ، از ص 95 تا 98 ( به اختصار )\r\n( 2 ) . جانورى است به نام سنگخوار\r\n( 3 ) . نام شهرى است\r\n","page_name":" 247 ","page_number":247},
  {"content":"\r\n\r\nهند و يونان در آن داخل شد از ساير علوم و معارف اسلامى كاملا ممتاز شد و فرقهء صوفيّه از ديگر طوايف به‌كلّى جدا شدند .\r\nاعمال صوفيّه سه قسمت است : يكى عبادات ظاهرى مانند صوم و صلوة و غيره . و از اين جهت با ساير مسلمانان چندان تفاوت ندارند . ديگر رياضت‌هاى شاقّه مانند چله‌نشستن كه با رفتار ظاهرى عامّهء مسلمانان تفاوت دارد . قسمت سوم يك‌دسته آداب و شعارها و باصطلاح خودشان « آداب استحسانى » مانند خرقه ، عصا ، ركوه ، ميان‌بند ، رقص ، سماع ، وجد ، تواجد ، و آداب رباط و خانقاه و خرقه و امثال آنها كه ميان همه طوايف و سلاسل صوفيّه يكسان نيست . « 1 » اختلاف متشرّع با صوفى بيشتر راجع به دو قسمت اخير است چراكه متشرّع به‌ظاهر عبادت قانع است و بعض رياضات شاقّه را جزو بدعت مىشمارد . با رقص و سماع و امثال آنها نيز مخالف است . از بعضى صوفيان علاوه بر جهاتى كه با ظاهر شريعت سازش ندارد پاره‌يى از شطحيّات مانند « انا الحقّ » و « ليس فى جبّتى سوى اللّه » سر زده و دستاويزى به مخالفان داده است تا همگى صوفيّه را به كفر و زندقه متّهم ساخته‌اند .\r\nصوفى و متشرّع گذشته از اعمال و كردارهاى ظاهرى در عقايد هم با يكديگر سخت اختلاف دارند . و اين اختلاف از ديرباز ميان دو طايفه برقرار بوده و نسبت به مراتب تعصب مذهبى يا هوىوهوس دنيوى و مقتضيات هردوره شدّت و ضعف يافته است . و گاهى كار به‌دست غوغا افتاده و جماعتى از صوفيه را كشته و جسد بعضى را سوخته‌اند .\r\nعلماى دو فرقه هم كتابها در ردّ يكديگر نوشته‌اند . نمونه‌يى از اختلافات و سخنان دو طايفه را از كتاب تبصرة العوام تأليف سيد مرتضى داعى رازى و كشف المحجوب و كتاب الفصل فى الملل و الاهواء و النحل تأليف ابن حزم ظاهرى ( متوفّى 456 ) و اسرار التوحيد و همچنين از آثار و مؤلفات متأخرّين از قبيل مرحوم ملا اسمعيل خواجويى و مجلسى و آقا باقر بهبهانى و آقا محمّد على كرمانشاهى و حاجّ محّمد جعفر كبوتر آهنگى و حاجّ ملا زين العابدين شيروانى و غيره به‌دست توان آورد . » « 2 »\r\nاكنون به شرح حال تنى چند از دانشمندان و بزرگان عالم تصوف مىپردازيم :\r\n\r\nامام محمّد غزالى\r\nحجة الاسلام امام محمد غزالى ( 450 - 505 ه . ق ) يكى از بزرگترين علما و متفكرين عالم اسلام است . در شهر توقان\r\n\r\n\r\n","description":"","footnote":"\r\n( 1 ) . همان كتاب ، ص 107 به بعد\r\n( 2 ) . همان كتاب ، ص 107 به بعد\r\n","page_name":" 248 ","page_number":248},
  {"content":"\r\n\r\nتوس تولد يافت ، پس از فراگرفتن مقدمات علوم در طوس به بلاد مختلف براى تكميل اطلاعات عمومى سفر كرد ، پس از چندى به نيشابور رفت و جزو شاگردان امام الحرمين از فقهاى شافعى مشهور عصر خود درآمد ، پس از وفات امام الحرمين ( 478 ) ، غزالى نزد خواجه نظام الملك وزير معروف الب ارسلان و ملكشاه سلجوقى رفت و مورد احترام آنان قرار گرفت و در سال 484 ه . ق در سى و چهار سالگى از بركت شهرت علمى و موقعيت اجتماعى ممتازى كه داشت به‌تدريس در بزرگترين مدارس و دانشگاههاى آن عصر ( يعنى نظاميه بغداد ) دعوت شد . در سال 488 ظاهرا در اثر انقلاب فكرى ، و فسادى كه در دستگاه خلافت و دربار سلاطين سلجوقى مشاهده كرد دچار آشفتگى و بحران روحى شد ، و از خداوندان قدرت دورى گزيد و از تدريس در نظاميه خوددارى كرد و به‌عنوان سفر حج ، از بغداد بيرون رفت و پس از سير و سياحتى در دمشق و بيت المقدس به تأليف احياء العلوم يعنى مهمترين آثار خود همت گماشت .\r\nپس از مدتى اقامت در طوس ، غزالى به اصرار سلطان سنجر ، و فخر الملك ( فرزند نظام الملك ) در سال 499 به‌تدريس در نظاميّه نيشابور منصوب شد و مدت يك سال به اين كار اشتغال داشت و در همين شهر كتاب المنقذ من الضّلال را نوشت . در سال 500 ه . ق از تدريس در نظاميه نيشابور استعفا كرد و به عالم تصوف و انزوا روى آورد ، و در طوس در جوار خانهء خويش خانقاهى براى صوفيه و مدرسه‌يى براى طلاب بنيان نهاد :\r\nدر همين ايام مدرس نظاميه بغداد ( ابو الحسن كياى هراسى ) درگذشت ، بار ديگر از غزالى براى تدريس دعوت كردند ولى او نپذيرفت و نامهء زير را به پادشاه سلجوقى نوشت .\r\nاندرزهاى تاريخ غزالى به پادشاه سلجوقى : بسم الله الرحمن الرحيم . ايزد تعالى ملك اسلام را از مملكت دنيا برخوردار كناد و در آخرت پادشاهى دهاد كه پادشاهى روى زمين در وى حقير و ناچيز گردد كه كار پادشاهى آخرت دارد ، كه مملكت روى زمين از مشرق تا به مغرب بيش نيست و عمر آدمى در دنيا صد سال بيش نبود در اغلب احوال ، و جملهء روى زمين نسبت با پادشاهى كه ايزد تعالى در آخرت بدهد كلوخى است و همهء ولايت‌هاى روى زمين و نعمت‌هاى آن ، گردوغبار بر آن كلوخ است ، پس كلوخى و گردوغبار را چه قيمت باشد و صد سال را از ميان ازل و ابد و پادشاهى جاويد چه‌قدر كه بدان شاد بايد بود . همّت بلنددار چنان كه اقبال و دولت و نسبت بلند است و از خداى تعالى جز به پادشاهى جاويدان قناعت مكن . و اين بر همهء جهانيان دشوار است و بر ملك مشرق آسان كه پيغمبر صلى اللّه عليه و آله و سلّم مىفرمايد كه يك روز عدل از سلطان\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nعادل ، فاضل‌تر از عبادت شصت سال است . چون ايزد سبحانه و تعالى ترا آن سازوآلت بداد كه آنچه ديگرى به شصت سال بتواند كرد تو به يك روز به‌جاى آرى چه اقبال و دولت زياده‌تر از اين . و حال دنيا چنان كه هست بدان تا در چشم تو مختصر گردد . كه بزرگان چنين گفته‌اند كه اگر دنيا كوزهء زرّين بودى كه بنماندى و عقبى كوزهء سفالين كه بماندى عاقل كوزهء سفالين باقى بر كوزهء زرّين فانى اختيار كردى . فكيف كه دنيا كوزهء سفالين فانى و آخرت كوزهء زرّين باقى . عاقل چگونه بود كسى كه دنيا را بر آخرت اختيار كند ، اين مثل نيك فهم كند و بينديشد و هميشه پيش چشم مىدارد . و امروز به حّدى رسيده است كه عدل يك ساعت برابر عبادت صد سال است .\r\nحمايت غزالى از كشاورزان : بر مردمان توس رحمتى كن كه ظلم بسيار كشيداند و غلّه ، به سرما و بىآبى خراب شده و تباه گشته و درختهاى صدساله از اصل خشك شده و روستاييان را چيزى نمانده مگر پوستينى و مشت عيال گرسنه و برهنه . اگر رضا دهد كه از پشت ايشان پوستين باز كنند تا زمستان برهنه با فرزندان در تنورى روند رضا مده كه پوستشان بركنند و اگر از ايشان چيزى خواهد همگان بگريزند و در ميان كوهها هلاك شوند ، اين پوست باز كردن باشد .\r\nبدانكه اين داعى ، پنجاه و سه سال عمر گذاشته ، چهل سال در درياى علوم غوّاصى كرد تا به‌جايى رسيد كه سخن از اندازه فهم بيشتر اهل روزگار ، درگذشت . . . » « 1 » و سرانجام در پايان اين اندرزنامه غزالى با دليل و برهان از شاه مىخواهد كه او را از انجام اين ماموريّت يعنى تدريس در نظاميه معاف گرداند .\r\nدر اين نامهء پرارزش تاريخى چنان كه مشهود است نه‌تنها غزالى از قبول دعوت سلطان امتناع ورزيده بلكه با عباراتى تند و آمرانه او را به غفلتها و مظالمى كه وى و عمّال و مأمورين ديوانى او در حق اكثريت قاطع ملت ايران يعنى كشاورزان بىنوا روا داشته‌اند واقف مىگرداند و آشكارا مىنويسد : « . . . روستائيان را چيزى نمانده مگر پوستينى و مشتى عيال گرسنه و برهنه » و اگر عمال سلطان از اين بينوايان مطالبه عوارض و ماليات كنند « همگان بگريزند و در ميان كوهها هلاك شوند . »\r\nواقع‌بينى غزالى : غزالى در مورد اخلاق و جهاد اسلامى معتقد بود : « . . . مجاهدت در قلع ماده فساد بسى بالاتر از كشته‌شدن در كارزار است . . . سعادت بشر در صلح و\r\n\r\n\r\n","description":"","footnote":"\r\n( 1 ) . غزالىنامه ، پيشين ، از ص 125 به بعد ( به اختصار )\r\n","page_name":" 250 ","page_number":250},
  {"content":"\r\n\r\nآرامش است ، نه خونريزى و كشمكش ناشى از كوته‌نظرى ، غزالى فهميد كه بايد براى آسايش بشر ، تا ممكن مىشود ، فكرى بهتر از جنگ و غوغا كرد و نخست خويشتن و سپس ديگران را از راه تعليم و تربيت آراسته و مهذب ساخت . . . غزالى تا پيش از مسافرت ده ساله ، بزرگترين متكلم زمان خود بود و به نيروى بيان و خطابه و تأليف و تصنيف ، حمايت از اسلام مىكرد . و پس از تحول و انقلاب فكرى ، بزرگترين مربّى و حامى بشر به علم و عمل گرديد .\r\nمبارزهء غزالى با روحانيان منحرف : اولين مجاهدتش اين بود كه براى رسيدن به حقيقت ، ترك بالاترين مناصب و مقامات دنيوى گفت ، و در عمل نشان داد كه بزرگترين مراتب اين جهان در برابر كمترين درجهء معرفت ، هيچ ارزشى ندارد ، سپس در آن زمان كه به تمام معنى دورهء جدلى و تعصّب دينى بود و از بيم علما و خلفاى عبّاسى هيچكس ياراى آن نداشت كه يك حرف بر خلاف عقايد عمومى بزند . و به محض اينكه يكى مورد تهمت واقع مىشد به تكفير و نفرت عامّه و انواع حبس و قتل و شكنجه و آزار دچار مىگرديد ، غزّالى بىپروا ، قدم در معركهء خرق « 1 » اوهام نهاد و اوضاع دينى و علمى آن زمان را تحت انتقاد سخت قرار داد . « 2 » و چون دانست كه بيشتر مفاسد اجتماعى زير سر علماى سوء و دستار بندانى است كه به قول سعدى بر سر ، پاىبند غرور دارند ، اين طايفه را هم تربيت ، و هم سخت مذّمت نمود . و زيان‌ها كه اين فرقه در دين و اخلاق دارند و همچنين مضّرات جدل و مناظره را كه محض خودنمايى و مغالبه باشد ، هم در مجالس وعظ و هم در مؤلّفات خود مانند احياء العلوم و المنقذ من الضّلال با دليلهاى مقنع و بيانات رسا و شيرين گوشزد جهانيان كرد . يك باب بزرگ از احياء العلوم را كه نخستين ابواب اين كتاب است به علم و علما و آداب تعليم و تعلّم اختصاص داد . « 3 » و در آن زمان كه به قول خودش علم و دين تباه شده و از هرسو خطرهاى بزرگ روى آورده بود تأليف اين كتاب را بر خويش واجب مهّم شمرد . « 4 »\r\nيك جا در نكوهش علماى سوء فرمود : و احترز عن الاغترار بتلبيسات علماء السوء\r\n\r\n\r\n","description":"","footnote":"\r\n( 1 ) . پاره كردن ، دريدن\r\n( 2 ) . جلد اوّل احياء العلوم ، كتاب العلم\r\n( 3 ) . و صدرت الجملة لانّه غاية المهّم ( مقدّمهء احياء العلوم )\r\n( 4 ) . فادلة الطريق هم العلماء الذين هم ورثة الانبياء و قد شغر منهم الزّمان و لم يبق الّا المترسمّون و قد استحوذ على اكثرهم الشيطان و استغوا هم الطغيان . . . الخ\r\n","page_name":" 251 ","page_number":251},
  {"content":"\r\n\r\nفانّ شرّهم على الّدين اعظم من شرّ الشّياطين . « 1 » يعنى دورى كنيد از خدعه و فريب علماى فاسد ، كه نيرنگ و زيان آنها به دين از شياطين بيشتر است .\r\nغزّالى هر عقيده كه براى اصلاح دين و اخلاق داشت بانهايت قوّت قلب و صراحت لهجه آشكارا مىگفت . و بدون ذرّه‌يى بيم و هراس به شكستن اصنام جاهليّت و اوهام بنيان كن ، اقدام مىنمود . چون به واقع و حقيقتى پشت گرم بود از غوغاى باطل ، انديشه نداشت ، چون چراغ هدايت فرا راه داشت از ظلمت تنهايى نمىهراسيد . هرقدر بدانديشان بر انكار مىافزودند وى بر دعوت و هدايت مىافزود و راه كاروان را ، از بانگ و هياهوى سگان بازنمىگردانيد .\r\n مه فشاند نور و سگ عوعو كند * هركسى بر طينت خود مىتند\r\nهركسى را خدمتى داده قضا * درخور آن گوهرش در ابتلا \r\nمجاهدهء غزّالى در راه دين و حقيقت ، آثار فراوان داشت . روش علمى و عملى او تأثيرى عجيب در جامعهء اسلام كرد و روى اصلاحات او انقلابى بزرگ پديد آمد . مردم عوام ، كه گوسفند شيرده رؤساى روحانى بودند به مقايسهء گفتار و رفتار غزّالى با ديگران ، كم‌كم از خواب گران بيدار شدند و ديگر زير بار علماى جاه‌طلب و فقهاى دنياپرست نمىرفتند و در جستجوى علماى حقيقى بودند . يكدسته از علما ، راستى در صدد اصلاح خود برآمدند و جمعى هم مجبور شدند كه هرچند به حسب ظاهر و محض جلب خاطر عوام باشد روش خود را عوض كنند . امّا آنان كه اصلاحات غزّالى را مخالف مقاصد و آرزوهاى دنياوى و سدّ راه جاه‌طلبى خويش مىديدند او را تكفير كردند و نسبت مجوسيّت و زندقه و بددينى به دو دادند . و كار به‌جايى كشيد كه مؤلّفات او را به تهمت اينكه سبب گمراهى مردم است مىسوزانيدند « 2 » جماعتى هم از در معارضه و مشاجرهء قلمى برآمده ، به عقيدهء خودشان عقايد او را ردّ كردند و كتابها در ابطال اقوال و سخنان وى نوشتند . » « 3 »\r\nچون امام محمد غزالى ، يكى از نوابغ اين عصر ، و افكار و انديشه‌هاى او در قرن پنجم و ششم ه . ق و دورانهاى بعد پرتو افكنده است ، با استفاده از تتبعات دانشمند فقيد جلال همايى ، در پيرامون احوال اين نابغه بزرگ ، اندكى به تفصيل سخن گفتيم تا خوانندگان بيشتر با محيط فكرى و اجتماعى آن دوران آشنا شوند :\r\n\r\n\r\n","description":"","footnote":"\r\n( 1 ) . به نقل از احياء العلوم .\r\n( 2 ) . طبقات الشّافعيه و تاريخ يافعى\r\n( 3 ) . جلال الدين همايى : غزالىنامه ، ج 2 ، از ص 162 به بعد\r\n","page_name":" 252 ","page_number":252},
  {"content":"\r\n\r\nسئوالهائى كه از غزالى شده است\r\nاز امام محمد غزالى خواسته‌اند كه اسرار و دقايق هر دين و مذهب و روح عقايد هر طايفه را بىپروا بيان نمايد :\r\nتو چگونه خود را از پيچ‌وخمهاى اديان و مذاهب عالم نجات دادى و به چه وسيله خود را از حضيض تقليد به اوج تحقيق كشيدى و بالاخره از آن همهء تحقيق به چه نتيجه رسيدى و چه حاصلى از كار درآوردى ؟\r\nنخستين‌بار از فنّ كلام چه سود برگرفتى و دوم مرحله از طريق تعليميّه ( يعنى باطنيّه ، زيرا خود غزّالى در جاهاى ديگر از همين كتاب اصطلاح تعليميّه را در مورد فرقهء باطنيّه به كار برده است ) كه در درك حقايق جمود بر تقليد امام ناطق دارند چه فهميدى و سوم‌بار مقام فلسفه و تفلسف را كه بدان رسيده بودى چرا از نظر افكندى و آن را به دور انداختى و آخر كار چرا رشتهء تصوّف را پسنديدى و آن را از همهء اهواء و عقايد برگزيدى ؟\r\nاز حقايق آراء و عقايد مختلف كه بشر بدانها پاىبند است چه دريافتى و درنتيجه بازرسى به حقايق مذاهب چه نوع مطالبى بر تو كشف شد ؟\r\nچه شد كه با آن‌همه طالبان علم و مسيقيدان كه در بغداد داشتى از تدريس و نشر علوم و معارف سرباز زدى و نيز پس از آنكه مدتّها دست از تعليم و تدريس برداشته بودى چرا دوباره به نيشابور برگشتى و به‌تدريس نشستى ؟\r\nاين بود خلاصهء آنچه از غزّالى پرسيده بودند .\r\nترتيب سؤالها ، مراحل سيروسلوك و تحوّلات فكرى غزّالى را نشان مىدهد و معلوم مىسازد كه غزّالى نخست مردى متكلّم بوده و آخر كار صوفى شده و در اين ميانه مراحل تعليميّه و فيلسوفى را پيموده است .\r\n\r\nپاسخهاى غزّالى\r\nغزالى در جواب پرسشها مىفرمايد : اختلاف مردم در اديان و علل اختلاف امّم و اقوام عالم در مذاهب با آنهمه تفاوت و تباينى كه ميان طرق و مسالك آنها وجود دارد دريايى است ژرف و بىپايان كه جويندگان بسيار در آن غرق شدند و كمتر كسى جان به سلامت دربرد .\r\n درين ورطه كشتى فرو شد هزار * نيامد از آن تخته‌يى بر كنار \r\nهر فرقه‌يى تنها خود را ناجى و ديگران را گمراه و هالك مىداند كلّ حزب بمالديهم فرحون . اينكه پيغمبر اكرم صلوات اللّه عليه فرمود ( ستفتّرق امّتى على الف و سبعين فرقة و النّاجية منهم واحدة ) راست آمد و كم‌كم صورت واقع به خود گرفت .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nعزّالى مىفرمايد : من از آغاز جوانى از آنگاه كه باليدم و در رسيدم و سالم به حدّ بلوغ شرعى رسيد تاكنون ، شناور بوده‌ام در عقايد هر فرقه كنجكاوى كردم اسرار و رموز مذهب هر طايفه را جستجو و به نكات و دقايق آن غوررسى نمودم . براى آنكه حقّ را از باطل و سنّت را از بدعت تميز دهم ، از دين ظاهريّه گرفته كه تنها به ظواهر شرع متعبّد و جامدند و ازين مرحله گامى فراتر نمىگذارند تا كافر زنديقى كه به همهء اديان و شرايع عالم پشت‌پا زده است همه را بازرسى كردم . در حقايق مسلك ظاهريّه و باطنيّه و حكماء و متكلّمين و صوفيّه و زهّاد و عبّاد و كفار و زنادقه پىجويى عميق كردم همه‌جا درپى كشف رموز و دقايق بودم مىخواستم علل و اسباب اصلى عقايد مختلف را كشف كنم تا بدانم كه همهء طبقات از عابد گرفته تا ملحد چه مىگويند و روح عقيدتشان چيست .\r\nدر جستجوى حقيقت : عشق تحقيق و كنجكاوى ، در نهاد من سرشته بود . تشنگى به ادراك حقايق از آغاز جوانى با من همراه بود از ديرباز به دريافت حقيقت هرچيزى تشنه بودم ، اين تشنگى اختيارى من نبود بلكه فطرى و جبلّى من بود من ذاتا غريزهء تقليد و تعبّد نداشتم روحم به تقليد آرام نمىگرفت و به پيروى اين و آن بدون دليل بسنده نمىتوانم كرد ازينرو پيوسته درپى اجتهاد و حقيقت‌جويى بودم . همواره فكر مىكردم و مىخواستم هرچيزى را چنان كه هست دريابم .\r\nهنوز عهد جوانيم در نگذشته و دوران شبابم سپرى نگشته بود كه زير بار تقليد نمىتوانستم رفت .\r\nاطفال يهود و نصارى و كودكان مسلمان را مىديدم كه همگى در مهد مذهب پدر و مادر نشو و نما دارند و به عقايد موروثى پرورده مىشوند . اين حديث را كه هر مولودى نخست بر فطرت اصلى زاده مىشود و پدر و مادرش وى را يهودى و نصرانى و مجوسى مىكنند شنيده بودم . شور باطنى مرا به دريافت فطرت اصلى مىخواند مىخواستم همان فطرت اصلى را پيدا كنم و آن را از عقايد عارضى كه به تلقينات پدر و مادر و مربّى و استاد حاصل مىشود جدا سازم . دريافتم كه اختلاف عقايد همگى عوارض تلقينى و تقليدى است من دنبال فطرت اصلى جوهرى مىگشتم . مقصود من چه بود ؟ من مىخواستم به حقايق امور ، علم پيدا كنم . پيش خود گفتم من بايد نخست بدانم كه حقيقت علم چيست سپس دنبال علم بگردم . اين نكته بر من آشكار شد كه علم آنگاه علم حقيقى يقينى و اطمينان‌بخش است كه شك و شبهه و غلط و پندار را به هيچ‌وجه در آن راهى نباشد و به تشكيك هيچ مشكّك در اركان آن خلل راه نيابد و گرنه آن علم كه\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nبه شكّ و شبهه و ترديد و احتمال خلل‌پذير ، باشد حقيقت علم نيست بلكه گمان‌وپندارى است « 1 »\r\nبنياد دانش يقينى به شكّ و ترديد هرگز متزلزل نخواهد شد . ترديد و احتمال و معجزه و كرامت نيز اساس علم يقينى را سست نخواهد كرد مثلا علم به اينكه ده بزرگتر از سه است علم يقينى است كه هيچ احتمال و ترديد در آن راه ندارد . حال اگر يكى منكر اين معنى بشود و براى صدق دعوى خويش از در معجزه و كرامت ، برابر چشم ما سنگى را زر و عصايى را اژدها كند و آنگاه بگويد كه سه بزرگتر از ده است ، به هيچ‌وجه سخن او را باور نخواهيم كرد و در علم ما هيچ‌شكّ و ترديد ايجاد نمىشود و از خرق عادتى كه برابر ما صورت گرفته است جز شگفتى حاصل نخواهد شد . از كار او تعجّب مىكنيم امّا دعوى او را در اينكه سه بزرگتر از ده است هرگز نمىپذيريم .\r\nبارى دربارهء حقيقت علم به اين اساس كه شنيدى پى بردم سپس دانستم كه هرچه در معلومات من به اين درجه از قطع و يقين نرسيده باشد درخور وثوق و اطمينان نيست و مايهء آرامش نفس نخواهد بود . پس بايد در جستجوى علمى باشم كه مايهء اطمينان و آسايش روح باشد نه اينكه به اندك شبهه و ترديدى از دست برود يعنى من بايد سرمايهء پايدار بجويم نه بضاعتى كه بيم دزد و غارتگر در آن باشد .\r\n\r\nگفتار اول : سفسطه و انكار علوم و شكّ در همه‌چيز\r\nپس از اينكه دانستم علم يقينى چيست و من بايد علم يقينى پيدا كنم در دانشها و علوم خود وارسى كردم تا ببينم آيا سرمايه‌يى از علم يقينى دارم يا نه ؟ آيا معلومات من از همان سنخ يقين قاطع است يا اوهام و خيالات ؟ چون بازرسى كردم خود را ازين سرمايه تهيدست يافتم ، ديدم غير از ضروريّات ، و حسّيّات ، هيچ علم ديگرى كه بدان پايه از يقين باشد در دست من نيست ( مقصود از ضروريّات بديهيّات اوّليّه است مثل اينكه ده بزرگتر از سه و كلّ اعظم از جزء است و نفى و اثبات باهم جمع نمىشوند ) از هرچيز غير از اين دو سرمايه ، اميدم بريده شد و حلّ مشكلات را منحصر به همين امر يعنى مبادى ضروريّات و حسّيّات يافتم . تا اينجا رسيدم كه اين‌دو سرمايهء كار است و بايد آنها را اساس و بنياد كشف معضلات قرار داد پس با خود گفتم كه نخست بايد درين دو اساس هم درست دقّت كنم كه آيا اين وثوق و اطمينان بجا و به مورد است يا اينكه اين علوم هم از جنس دانشهاى\r\n\r\n\r\n","description":"","footnote":"\r\n( 1 ) . دكارت نيز قرنها بعد چنين مىگفت .\r\n","page_name":" 255 ","page_number":255},
  {"content":"\r\n\r\nتقليدى و اطمينانهايى است كه بيشتر مردم به نظريّات خود دارند .\r\nسپس با جدّ و جهد تمام ، شروع به فكر و انديشه در محسوسات و ضروريّات كردم تا ببينم ممكن است درين‌باره هم شكّ و شبهه داشته باشم يا نه ؟\r\nدرست وارسى و غور كردم . دريافتم كه در محسوسات هم جاى شكّ و ترديد است و اين جنس دريافتها نيز آرام‌بخش و اطمينان‌آور نيست .\r\nخطاهاى حاسّهء بينايى كه قويترين حواسّ ماست به اين معنى راهنمون گرديد كه محسوسات هم درخور اعتماد و اطمينان يقينى نيست . چراكه حسّ باصره ، سايه را ساكن مىبيند و تجربه و مشاهدهء ، بعد ثابت مىكند كه سايه به‌تدريج در حركت است و به هيچ‌وجه حال وقوف و سكون ندارد . ستارگان آسمانى را به‌اندازهء ذره‌ّيى خرد مىبينم امّا براهين هندسى ثابت مىكند كه اين اجرام بزرگتر از زمين‌اند .\r\nچون حاكم عقل تكذيب محسوسات كرد دستم از اطمينان به محسوسات نيز بريده شد زيرا اين اساس را هم سست و خلل‌پذير يافتم .\r\nسپس به اساس ديگر يعنى اوّليّات عقلى دست زدم ، چه گفتم همانطور كه حسّيات درخور اطمينان درنيامد شايد ضروريّات عقلى هم قابل تشكيك باشد .\r\nمحسوسات به من مىگفت از كجا كه ايمانت به ضروريّات مثل اطمينانت به حسّيّات نباشد . اگر عقل تكذيب مرا نمىكرد تا ابد به من اعتقاد داشتى آيا احتمال نمىدهى كه بالاتر از عقل هم حاكمى باشد كه احكام عقل را ابطال كند ! در جواب محسوسات درماندم . چه ، گفتار محسوسات به صورى كه در خواب ديده مىشود و حقيقت خارجى ندارد تأييد شد . بالجمله به همان دليل كه اميدم از محسوسات بريده شده بود دستم از ضروريّات هم بريد و اطمينان از آنها نيز سلب شد . زيرا گفتم حكومت عقل خطاهاى حسّ را آشكار كرد ، آيا ممكن نيست حاكمى زبردست‌تر از عقل باشد تا اشتباهات عقول را آشكار سازد ؟\r\nدر خواب چيزها مىبينى و تخيّلات دارى چون بيدار مىشوى مىدانى كه آن‌همه خواب و خيال بوده است . نكند معلومات بشر در اين نشأه همگى خواب‌وخيال باشد و عالم ديگرى وراى اين نشأه ، در حكم خواب باشد . شايد اين حالت همان باشد كه صوفيّه مدّعى شده‌اند و شايد اين حالت پس از مرگ آشكار شود و اين حديث نبوى درست درآيد كه ( النّاس نيام اذا ماتوا انتهوا ) شايد حيات دنيا در برابر آخرت به منزلهء خواب در برابر بيدارى باشد و آنجا حقايق مكشوف گردد و اين آيه راست بيايد كه ( فكشفنا عنك غطاءك فبصرك اليوم حديد ) .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nنكند آنچه صوفيّه مىگويند كه در مشاهدات خود چيزها درمىيابند كه با معقولات ديگران تفاوت دارد درست باشد .\r\nشايد چنين باشد و شايد چنان .\r\nاين تخيّلات بر من هجوم كرد و پيوسته خاطره‌ها در نفس مىآمد كه دفع آنها به هيچ‌طريق ممكن نبود . ديگر با عقل نمىتوانستم كار كرد زيرا اساس آن را واهى مىديدم ، بايستى ازين ورطه با دليل عقل نجات پيدا كنم و ناگزير دلايل خود را بايستى به اوّليّات برگردانم و به حكومت عقل قضاوت كنم امّا من در خود احكام عقل ترديد داشتم . بالجمله از همه سرمايه‌ها دو چيز باقى بود يكى حسّ و ديگرى بديهيّات اوّليّه وقتى كه به اينها رسيدگى كردم ديدم عقدهء سخت است بر كيسهء تهى . بالاخره كيسه را خالى و خود را تهيدست يافتم و دستم از اطمينان به اين دو چيز هم كوتاه گشت . درنتيجه به درد بىدرمان سفسطه دچار گرديدم ، امّا به زبان نمىآوردم ، همگى « حال » بود نه قيل‌وقال . داخل وادى وحشتناك سوفسطايى شدم ، نزديك دو ماه در حالت سفسطه به سر بردم و اين درد را درمانى نمىيافتم تا آنكه به يارى خداوند از اين مرحله بيرون آمدم و دوباره به حال صحّت و اعتدال برگشتم يعنى ضروريّات عقلى مورد اطمينان و وثوقم گشت . . . » « 1 »\r\n\r\nتشابه افكار و انديشه‌هاى غزالى با دكارت فرانسوى\r\nاز آنچه گذشت دريافتيم كه غزالى حدود 6 قرن قبل از دكارت ( 1596 - 1650 ) معلوماتى را « علم » مىدانست كه به حكم عقل ، يقينى و مبرهن باشد و همانطور كه غزالى به ادلّه نقلى قانع نبود ، دكارت نيز فلسفه مدرسى ( يا اسكولاستيك ) را كه به گفته استاد « ارسطو » استناد مىجستند يكسو نهاد و به‌دست فراموشى سپرد و مانند غزالى براى كشف حقيقت بنا را بر اين گذاشت كه در همه‌چيز شك كند تا مطمئن شود كه علمش تقليدى و عاريتى نيست .\r\n\r\n\r\n","description":"","footnote":"\r\n( 1 ) . غزالىنامه ، از ص 371 تا 377 . ( به اختصار )\r\n","page_name":" 257 ","page_number":257},
  {"content":"\r\n\r\nدكارت پس از تأمل بسيار گفت يك چيز هست كه در آن شك و ترديد راه ندارد و آن اين است كه « شك مىكنم » چون شك مىكنم « فكر و انديشه دارم » و چون مىانديشم كسى هستم كه فكر مىكنم ؛ و سرانجام به اين نتيجه رسيد و گفت « مىانديشم پس هستم » دكارت جزو فلاسفه عقل‌گرا « راسيوناليست » بود و مىگفت هرچه را كه عقل روشن ، دريابد و بر صحت آن گواهى دهد حق است . در رشته طبيعيات دكارت مانند فرانسيس بيكن انگليسى تكيه بر منقولات را رد مىكند . ولى به‌جاى مشاهده و تجربه كه اساس كار « بيكن » بود تعقل و منطق و روش رياضى را برگزيد ، دكارت در فيزيك تحقيقات جالبى دارد و قانون ارتباط زواياى تابش و انكسار نور به نام او معروفست ، بسيارى از محققان و فلاسفه تحت تأثير افكار و انديشه‌هاى دكارت قرار گرفتند . بطور كلى اصحاب عقل از افكار و نظريات او متأثرند و « اسپينوزا » تا حدى تحت تأثير وى بوده است .\r\nامروز پيروان افكار دكارت را ، فلاسفهء كارتزين  ( Kartezian )  مىخوانند . . . « 1 »\r\nروش دكارت كه بنام او « كارتز يانيسم « 2 » » ناميده مىشود ، در عبارت زير خلاصه مىگردد : « براى وصول حقيقت بايد يك‌بار در زندگى خود ، خويشتن را از همه عقايدى كه پذيرفته‌ايم خلاص كنيم و از نو و از پايه ، همهء دستگاههاى معارف خود را بنيان نهيم ، دكارت براى كسب دانش ، روشى مخصوص اختيار كرد و بهره‌ها از آن برد او به قواعد منطق ، ايمان راسخ نداشت ؛ به‌نظر او عقل سليم انسان ، به فطرت خود قواعد منطقى را به كار مىبرد و به اين‌همه بحث و جدال منطقيان حاجت نيست ، وى رياضيات را نمونه كامل علم مىدانست و اصول روش خود را در چهار قاعده بيان كرده است :\r\n1 - هيچ‌چيز را حقيقت ندانم ، مگر اينكه بر من بديهى باشد ، و در تصديقات خود از شتابزدگى و سبق ذهن و تمايل ، بپرهيزم ، و نپذيرم مگر آن را كه چنان روشن و متمايز باشد ، كه هيچگونه شك و شبهه در آن نماند .\r\n2 - هريك از مشكلاتى كه به مطالعه درآوردم ، تا مىتوانم و به‌اندازه‌يى كه براى تسهيل حل آن لازم است تقسيم به اجزا نمايم ( عمل تحليل )\r\n3 - افكار خويش را به‌ترتيب جارى سازم و از ساده‌ترين چيزها كه علم به آنها آسان باشد آغاز كرده كم‌كم به معرفت مركبّات برسم و حتى براى امورى كه طبعا ، تقدم و تأخر\r\n\r\n\r\n","description":"","footnote":"\r\n( 1 ) . براى كسب اطلاعات بيشتر رجوع كنيد به كتاب سير حكمت در اروپا ، محمد على فروغى ( ذكاء الملك ) و « احوال دكارت » و دايرة المعارف فارسى ، جلد اول ، ص 983\r\n( 2 ) .  Cartesianisme \r\n","page_name":" 258 ","page_number":258},
  {"content":"\r\n\r\nندارد ترتيب فرض كنم .\r\n4 - در هر مقام شمارهء امور و استقصا را چنان كامل كنم و بازديد مسائل را به‌اندازه‌يى كلى سازم كه مطمئن باشم چيزى فروگذار نشده است . « 1 »\r\nاز آنچه گذشت مىتوان كمابيش به تشابه و هم‌آهنگى افكار و انديشه‌هاى دكارت و غزالى پى برد .\r\n\r\nفلسفه در عصر غزالى\r\n« پيش گفتيم و باز يادآور مىشويم كه فلسفه استدلالى با دين تعبّدى و عقايد تلقينى از ديرباز ناسازگار بوده است اختلاف ارباب مذاهب با فلاسفه در هر ملت و كيش كم‌وبيش وجود داشته است . شرح‌حال فلاسفهء قديم يونان و محاكمهء سقراط « 2 » و بسته‌شدن مدارس فلسفى آتن و پناه‌آوردن چند تن از فلاسفه به دربار انوشيروان و نظير اين گونه شواهد را در تاريخ فلسفه مىبينيم .\r\nمنطق و فلسفه از قرن دوم هجرى داخل معارف اسلامى گرديد و نخستين‌بار ابن مقفّع كتابى را در منطق از پهلوى به عربى ترجمه و منتشر نمود و بعضى خلفاى عبّاسى در دورهء اوّل ، مخصوصا مأمون در نقل و ترجمهء كتب منطق و فلسفه از زبان يونانى و پهلوى و غيره به زبان عربى اهتمامى به‌سزا كرده ، علوم عقلى را در دسترس دانشمندان قرار دادند . چيزى نگذشت كه اين علوم هم در جزو ديگر معارف اسلامى رواج و پيشرفتى شگفت‌آور گرفت .\r\nتحصيل فلسفهء نظرى از عهد مأمون شيوع يافت و در قرن سوم علماى بزرگ مانند يعقوب بن اسحق كندى « 3 » و ابن راوندى « 4 » در ميان مسلمين ظاهر گشتند . در نيمهء اول سدهء چهارم نابغهء مشهور ابو نصر فارابى ( متوفّى 339 ) ظهور كرد و فلسفه را با اسلوب فكر و روش مطبوع خويش رونقى به‌سزا داد . در اين قرن گروهى از دانشمندان بزرگ همچون ابو سليمان سيستانى و جمعى از شاگردان و معاصرانش كه نام بعضى از آنها را در كتاب مقابسات ابو حيّان توحيدى مىبينيم و نمودارى از افكار و عقايد و طرز مباحثات علمى ايشان را در همان كتاب مىخوانيم ظهور كردند ، در همين قرن جمعيت اخوان الصفا\r\n\r\n\r\n","description":"","footnote":"\r\n( 1 ) . لغتنامه دهخدا ، حرف « د ص 72 ، ( ستون وسط ) .\r\n( 2 ) . رجوع شود به كتاب حكمت سقراط نگارش و ترجمهء فروغى ( ذكاء الملك ) .\r\n( 3 ) . براى مطالعه بيشتر رجوع شود به كتاب الفهرست ، ابن النّديم و اخبار الحكماء ابن القفطى و طبقات الاطباء ابن اصيبعه .\r\n( 4 ) . ابو الحسين احمد بن يحيى عقايد مخصوص او را در كتب نقل مىكند . وفاتش بنابر مشهور در سال 245 و به قولى در 250 واقع شده است .\r\n","page_name":" 259 ","page_number":259},
  {"content":"\r\n\r\nتشكيل و رسايل معروف كه نمونه كاملى از نضج افكار فلسفى در ميان مسلمانان است تأليف شد .\r\nفلسفه در قرن پنجم به عاليترين درجه كمال و ترقى رسيد ، در نيمهء نخستين اين قرن نابغهء عظيم الشان ابو على سينا ظهور كرد و كتب فراوانى در فلسفهء مشّايى تاليف كرد و جماعتى از دانشمندان سترگ همچون بهمنيار بن مرزبان آذر بايگانى مولف كتاب تحصيل و ابو عبيد جرجانى در پيشگاه آن استاد بزرگوار پرورش يافتند .\r\nفلسفه كه در قرن سوم رواج گرفته و در قرن چهارم به‌وجود فارابى و پيروانش پرورش يافته بود ، در قرن پنجم به‌علت نشر افكار و تأليفات ابن سينا به حد كمال رسيد .\r\nبا اينكه ديانت اسلام ، بيش از همه اديان و مذاهب عالم ، با منطق و فلسفهء عقلى برمىتابد باز فرقه فلاسفه ، در هر دورهء برابر فرق اسلامى دسته نيرومندى را تشكيل مىدادند .\r\nاستدلالات و شبهات عقلى اين طايفه ، افكار ساده را مضطرب و اشخاص متديّن را كه مىخواستند به اصول نقلى بسنده كنند ، در مقام مناظره عاجز و زبون مىساخت .\r\nگروهى از متكّلمان اسلام ، خود را با حربهء دلايل عقلى مسلّح ساخته در مقابل هجوم فلاسفه ، ايستادگى به خرج دادند و جمعى هم براى تطبيق دين و فلسفه رنج كشيدند ، اما هيچكدام او اين تدبيرها مؤثر نيفتاد تا نوبت به غزّالى رسيد ، از كتب فلسفه و آثار فارابى و ابن سينا و رسائل اخوان الصفا را كاملا مطالعه كرد ، و برآن شد كه با همان دست‌افزارى كه فلاسفه داشتند ، يعنى قواعد نظرى ، بنيان افكار فلسفى آنان را ويران كند ، بدين‌منظور كتاب تهافت الفلاسفه را تأليف كرد و به نظر خود اساس خطر را از ريشه برافكند ، جمعى از فلاسفه كه بعد از غزّالى آمدند ، در مقام حمايت از « فلسفه » با غزالى درافتادند از آن ميان از همه مشهورتر ابن رشد ( متوفى 595 ) بود كه كتاب تهافت التهافت را در رد غزالى تاليف كرد . و خواجه‌زاده ( متوفى به سال 893 ) به اشاره سلطان محمد فاتح عثمانى كتابى در محاكمه ميان غزالى و ابن رشد نوشت . ابن تيميّه متوفى 724 و ابن قيّم متوفى 751 از مخالفان غزالى بودند ، اما هيچكدام از آنها در فلسفه و حمايت فارابى و ابن سينا ، چنان كه ابن رشد درآمد بيرون نيامدند .\r\n\r\nجنبش فقها و علماى ظاهر بر ضدّ غزالى\r\nبيشتر غوغاها و دشمنىها و جنبش علما و فقهاى ظاهر بر ضد غزالى از آن تاريخ شروع شد كه وى با تجليل هرچه تمامتر به درخواست اولياء دولت وقت ، به نيشابور آمد\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nو به تدريس نظاميه نشست ، در تمام مدت يازده سال كه غزالى به رياضت و عزلت و انزوا مشغول بود ، مؤلّفات و كلماتش در اقطار ممالك اسلامى شهرت داشت . امّا دو پيرامنش چندان سروصدايى برنخاست و فقها و اهل ظاهر با وى كارى نداشتند . از آنگاه كه غزّالى از پردهء انزوا درآمد و آشكارا با مردم روبه‌رو گشت و سخنان خود را بگفت ، در رگهاى حسد و بغض ، خونها به جوش آمد و مارهاى خفته بيدار شدند و درصدد آزار و ايذاء آن بزرگ‌مرد برآمدند و به انواع دسيسه‌ها متشبّت گرديدند .\r\nاخبار و احاديثى را كه وى روايت مىكرد بىبنياد قلمداد مىكردند كه وى استاد روايت نداشته است . نسبت كفر و بددينى به وى مىدادند و خواندن كتابهاى او را حرام مىشمردند و مىگفتند كه سخنان فلاسفهء ملحد را با شرع اسلام آميخته است . از نور و ظلمت سخن مىگويد كه عقيدهء مجوسيان و گبركان است . پاره‌يى از كلمات او را كه از ذهن عوام بالاتر است از احياء العلوم و ديگر مؤلّفاتش بيرون آورده در مجالس و محافل از وى بدگوييها مىكردند و بر وى شنعتها مىزدند و خاطر مردم كوته‌نظر را مشوب مىساختند . پايهء سخنان غزّالى از اذهان عامّه بالاتر رفته بود و به قول خودش در يكى از مكاتيب فارسى « روزگار ، سخنش را احتمال نمىكرد » و حقايقى را كه او درك كرده بود انديشه‌هاى محدود و حوصله‌هاى كوچك مردم روزگار برنمىتابيد . و پاره‌يى از عقايد و آراء او با ظاهر شريعتى كه در دست عامّه بود سازگار نمىآمد و از اين رهگذر خاطر ظاهربينان كوتاه انديشه بر وى تيره مىگشت .\r\nگاهى نوشته‌هاى غزّالى را تحريف و از اين راه دلها را نسبت به او آلوده مىساختند .\r\nجمعى هم به دربار پادشاهان سلجوقى ( سلطان سنجر و محمدّ بن ملكشاه ) از وى شكايت بردند كه بددين است و مردم را گمراه مىكند و از پادشاه و امرا و وزرا مىخواستند كه غزّالى را به مجلس مناظره بخوانند . مقصودشان اين بود كه از اين رهگذر غوغا و هياهويى راه بيندازند . غزالى به طريقه شافعى منتسب بود و فقهاى حنفى و ديگر طرق مذهبى كه در خراسان و ديگر كشورهاى اسلامى بودند هم از جهت مسلك و طريقه و بيشتر از نظر بغض و حسد ، با وى دشمنى مىورزيدند تا كار را به حكم قتل او كشيدند . . . « 1 » »\r\n\r\nغزّالى پس از كناره‌گيرى از تدريس نظاميّهء نيشابور\r\n« غزّالى پس از كناره‌گيرى و استعفاء از تدريس نظاميّه نيشابور به وطنش توس\r\n\r\n\r\n","description":"","footnote":"\r\n( 1 ) . غزالىنامه ، پيشين ، ص 187 به بعد .\r\n","page_name":" 261 ","page_number":261},
  {"content":"\r\n\r\nعودت فرمود .\r\nظاهرا در سال 502 يا 503 هجرى كه غزّالى 53 سال عمر گذاشته بود باز از طرف پادشاه دعوت و درخواست شد كه به دربار برود تا سلطان و مقرّبانش از حضور و بركات انفاس او كامياب گردند . غزّالى محض اينكه برآوردن خواهش را چندان سرپيچى نكرده باشد از توس به مشهد رضا عليه السّلام آمد و از آنجا نامه‌يى نوشت كه سابقا نقل كرديم و عذر خدمت خواست و دوباره به طوس برگشت .\r\nغزّالى در پنج شش سال آخر عمرش با جدّ و جهدى تمام به عبادت و خلوت و تعليم و تربيت و هدايت و ارشاد طالبان ، اشتغال داشت . جمعى را به حال و گروهى را به قال به طريق كمال معرفت راهنمايى مىفرمود .\r\nنزديك خانهء خويش خانقاهى براى صوفيّه و مدرسه‌يى براى طلّاب داير و اوقات شبانه‌روز خود را ميان چند كار قسمت كرده بود . يك بخش به عبادت و رازونياز با خداى خويش كار مىكرد . و بخشى به تعليم و هدايت طلّاب علوم ، و بخشى به‌تربيت و تكميل صوفيان و صاحبدلان مىپرداخت . و پيوسته نزديك 150 متورّع زير دست او تربيت مىشدند .\r\n جمع صورت با چنين معنىِّ ژَرف * راست نايد جز ز سلطانى شگرف \r\nاز دانشمندان جهان كم كسى را مىشناسيم كه واقعا جامع دو مقام صورت و معنى و ظاهر و باطن باشند . دسته‌يى در مقام ظاهر ماندند و قدمى فراتر ننهادند . و گروهى چون پاى به عالم حقيقت ، گذاردند ، چندان محو حقايق و چنان از بوى گل مست شدند كه دامنشان از دست برفت و ازيشان خبرى باز نيامد . تنها معدودى از پختگان اين راه را مىشناسيم كه پس از وصول به مقام حقيقت دوباره روى به عالم خلق كرده و وظيفهء درونى يا تكليف الهى خويش را انجام داده باشند .\r\nغزّالى از آن مردان است كه مراتب عرفان را به كمال بازيافت و آن اندازه ظرفيّت داشت كه حقايق معانى را دريابد و برتابد و دوباره در عالم صورت با خلق آشنا شود و به تعليم و تربيت آنها بپردازد . اينكه گفتيم يكى از نقاط برجستهء زندگانى غزّالى است كه شخصيّت او را از ديگر علما و عرفا و زهّاد ممتاز مىسازد .\r\n\r\nدعوت از غزّالى براى دومين‌بار براى تدريس در نظاميّهء بغداد در سال 504 هجرى\r\nدر آن موقع كه غزّالى در طوس سرگرم عبادت و ارشاد و تعليم و تربيت مستعدّان بود يكى از همدرسانش موسوم به ابو الحسن كياى هراسى طبرى در نظاميّهء بغداد تدريس\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمىكرد و نظاميّه به‌وجود او رونقى به‌سزا داشت .\r\nكياى هراسى روز پنجشنبه اوايل 504 درگذشت . پس از وفات او باز به فكر غزالى افتادند تا به هر وسيله كه ممكن است او را به قبول تدريس نظاميه راضى كنند ، با اينكه خليفه عباسى المستظهر باللّه ، و سلطان محمد بن ملكشاه و سلطان سنجر و خواجه ضياء الملك فرزند خواجه نظام الملك ، جملگى نامه‌ها نوشتند و وعده‌ها دادند ، غزالى از قبول دعوت آنان سرباز زد و عذر خواست : « كه اكنون ما را هنگام فراق است نه زمان سفر عراق ، اتفاقا گفتهء او راست آمد و در سال بعد غزالى درگذشت .\r\n\r\nنامه غزالى به خواجه ضياء الملك\r\nبسم الله الرحمن الرحيم . . . قال الله تعالى : . . . هيچ آدمى نيست كه نه روى به كارى دارد كه مقصد و قبلهء وى است ، شما روى بدان آوريد كه بهتر است و اندر آن مسابقت و مسارعت نماييد ، پس در چيزى كه قبلهء خود ساختند سه قسم شدند . يكى عوام كه اهل غفلت بودند و يكى خواص كه اهل كياست بودند ، و سيّم خاص الخاص كه اهل بصيرت بودند ، اما اهل غفلت را نظر بر خيرات عاجل مقصور بود ، چنان كه پنداشتند كه خير بزرگترين ، نعمت دنياست . و نعيم دنيا را منبع مال و جاه بود ، روى بدان آوردند و هردو را قرّة العين « 1 » پنداشتند . . .\r\nپس اين غافلان گرگ را از صيد بازندانستند و قرّة العين از سخنة العين بازنشناختند و راه نگونسازى اختيار كردند و رفعت پنداشتند . . . پس خواصّ به حكم كياست . . . در ترجيح آخرت متيقّن شدند و از اين آيه ايشان را مكشوف شد كه و الاخرة خير و ابقى . و بس كياستى نبايد تا كسى بداند كه باقى به از فانى منقضى بود . پس از دنيا بتاختند و آخرت را قبله خود ساختند و اين قوم نيز مقصر بودند كه بهتر مطلق طلب نكردند ليكن بهتر از دنيا به چيزى قناعت كردند .\r\nاما خاص الخاص كه اهل بصيرت‌اند ، بشناختند كه هرچه وراى آن خيرست آن خير مطلق نيست و هرچه از فوق آن چيزيست آن نيز از جمله آفلين است ، و العاقل لا يحب افل . پس بديدند كه دنيا و آخرت هردو آفريده است و معظم آن شهوت است كه بهايم را در آن شركت است . و اين بسى مرتبتى نباشد و حق عز و علا پادشاه و آفريدگار دنيا و آخرت است و از هردو بهتر و برتر و از اين آيه ايشان را مكشوف شد كه و الله خير و ابقى . . . و بدانستند كه هرچه آدمى دربند آنست بندهء آنست و آن چيز اللّه و معبود\r\n\r\n\r\n","description":"","footnote":"\r\n( 1 ) . نور چشم .\r\n","page_name":" 263 ","page_number":263},
  {"content":"\r\n\r\nاوست . . . مقصود هركس معبود اوست . . . پس هركرا جز حق سبحانه و تعالى مقصود است ، توحيد وى تمام نيست و از شرك خفّى خالى نيست . . . « 1 »\r\nدر پايان اين نامهء مشروح غزالى مىگويد :\r\n« . . . امروز قريب پانزده سال است كه سه نذر كردم ، يكى آنكه از هيچ سلطانى مالى قبول نكنم ، ديگر آنكه به سلام هيچ سلطانى نروم . سوم آنكه مناظره نكنم . اگر در اين نذر نقض آورم ، دل و وقت شوريده گردد ، و هيچ كار دين و دنيا ميسّر نشود و در بغداد از مناظره كردن چاره نيست و از سلام دار الخلافه امتناع نتوان كرد . . . » و در پايان نامه مىگويد : « چون عمر دير كشيد ، منتظر كه از مكارم اخلاق اين عذر قبول كند و انگارد كه چون غزالى به بغداد رسيد فرمان حق تعالى در مرگ ، او را دريافت ، نه تدبير مدرسى بايد كرد ، امروز همان تقدير كند و السلام . . . « 2 »\r\n\r\nشاگردان غزالى\r\n« غزالى در عصر خود دانشمندى يكتا بود ، چهار سال در نظاميه بغداد و حدود يك سال در نظاميه نيشابور رسما تدريس مىكرد ، در اوقات ديگر نيز جويندگان علم و دانش از محضرش استفاده مىكردند ، چه در آن تاريخ ، هركجا دانشمندى يافته مىشد ، طلاب و عاشقان علم و ادب گرد او را مىگرفتند و به هر وسيله كه ممكن بود از او فيض‌ياب مىشدند . اين است كه غزالى در تمام دورهء عمر حتى در ايام مسافرت و رياضتش جز در مواقع خلوت هيچگاه از افاضه و افاده فارغ نبود ايامى كه در بغداد بود پيوسته نزديك سيصد تن از فضلاء و در نيشابور هم گروهى بسيار ، و سپس در توس با سرپرستى مدرسه و خانقاهى كه خود بنياد و داير كرده بود حدود يكصد و پنجاه متورّع از وى تربيت و تعليم مىگرفتند و از مجالس درس و موعظه‌اش بهره‌مند مىگشتند . گروهى بسيار از علما و دانشمندان قرن ششم هجرى خصوصا در قلمرو خراسان همگى شاگردان و تربيت‌يافتگان غزّالى بودند و غالب در كتب تراجم و رجال به اسامى آنها برمىخوريم .\r\nواقعهء غز و هجوم اين طايفه بر خراسان كه از سنهء 548 شروع شد و سالها طول كشيد يكى از وقايع شومى است كه در تاريخ سياسى و ادبى ايران بىاندازه اثر بخشيد .\r\nداستان گرفتارى سلطان سنجر سلجوقى به دست غزان و مدّت پنج سال اسير بودنش در دست اين طايفه و فتنه‌هاى پىدرپى و كشتارهاى شوم و به تعبير مورّخان اسلام قتل شعوايى كه اين گروه گسيخته‌لگام در نيشابور و ديگر بلاد خراسان كردند ، يكى از\r\n\r\n\r\n","description":"","footnote":"\r\n( 1 ) . همان كتاب ص 204 به بعد . ( به اختصار ) .\r\n( 2 ) . همان كتاب ، ص 211 و 212 .\r\n","page_name":" 264 ","page_number":264},
  {"content":"\r\n\r\nداستانهاى مهّم و حوادث وحشت‌انگيز تاريخ ايران است كه ابن اثير و ابو الفدا و ابن خلكان و عماد كاتب اصفهانى و ديگر تاريخ‌نويسان شرح آن را نوشته‌اند .\r\nمحمدّ بن منّور در كتاب اسرار التّوحيد نمودارى از فجايع و كشتارهاى اين طايفه را كه حدود يكصد و پانزده تن ، تنها از اخلاف شيخ ابو سعيد به دست آنها كشته شدند شرح داده است .\r\nهمين حادثه دهشت‌زاى بود كه استاد قصيده‌سرايان انورى ابيوردى را برانگيخت تا قصيده‌يى از سوز دل بپرداخت و اين واقعه را به پادشاه سمرقند نامه كرد :\r\n بر سمرقند اگر بگذرى اى باد سحر * نامهء اهل خراسان به برِ خاقان بر \r\nتا آنجا كه گفت :\r\n شاد الّا بَدَمِ مرگ نبينى مردم * بِكر جز در شكم مام نيابى دختر \r\nخاقانى شروانى نيز در كشته‌شدن امام محمدّ بن يحيى نيشابورى به دست غزان ، مرثيه‌يى غرّا ساخت :\r\n آن مصرِ مملكت كه تو ديدى خراب شد * وان نيل مَكرِمت كه شنيدى سراب شد\r\nگردون سرِ محمّد يحيى به باد داد * محنت نصيب سنجر مالك رقاب شد\r\nاى مشترى ، رِدا بنه ازبر ، كه طيلسان * در گردن محمّد يحيى طناب شد \r\nبارى در اين حادثهء محنت‌زاى بسيارى از علما و فضلاى خراسان كه شاگردان غزّالى بودند كشته شدند يا چنان در مهلكه افتادند كه از سختى مشقّت ، جان دادند . ما به ذكر يك تن از شاگردان معروف غزّالى با شرح‌حال مختصرى از او قناعت مىكنيم .\r\nخواهندگان ، براى تفصيل احوال آنها و بقيّهء شاگردان غزّالى رجوع كنند به غزالىنامه جلال همايى و به ابن خلكان و تذكرة الحفّاظ و طبقات الشافعيّه و مرآت الجنان .\r\n\r\nامام محيى الدين محمّد بن يحيى بن ابى منصور نيشابورى\r\nكنيهء او در ابن خلكان و حاشيهء يافعى ( ابو سعد ) و در طبقات الشافعيه ( ابو سعيد ) نوشته شده است .\r\nامام محمّد يحيى از بزرگان شافعيّهء خراسان و از مشاهير شاگردان غزّالى بود : رياست علمى و روحانى نيشابور به دو انحصار داشت مدّتى در نظاميّهء\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nنيشابور و يكچند در نظاميّهء هرات تدريس مىكرد و جماعتى بسيار از علما و فضلاى آن زمان شاگردان او بودند . بيشتر تحصيلاتش نزد غزّالى انجام گرفت و يكچند هم نزد ابو المظفّر خوافى همدرس غزّالى تلمّذ كرد . امام محمّد بن يحيى شعر تازى خوب مىگفت و در حسن بيان نمودارى كامل از استادش غزّالى بود . « 1 »\r\n\r\nديگر معاصران نامدار غزّالى\r\nابو سعد واعظ معمر بن ابى عمامه علىّ بن معمر از خطبا و واعظان معروف معاصر امام غزّالى است . در مواعظ خود غالبا حكايات و تاريخ گذشتگان را مىآورد و ما بين كلماتش گاهى شوخىها و مطايبات شيرين داشت ؛ با مستظهر خليفهء عبّاسى محاضره و مصاحبت مىنمود . ولادتش در 429 وفاتش ماه ربيع الاوّل 506 ، يك سال بعد از وفات غزّالى واقع شد .\r\nيكى از مواعظ تاريخى او خطابه‌يى است كه در حضور خواجه نظام الملك توسى ايراد كرده بود كه عين آن را ابن جوزى در المنتظم نقل كرده است ، صاحب تجارب السّلف آن خطبه را به نام « النّصيحة النّظاميّه » آورده و تاريخ انشاء آن را بعد از سنهء 480 نوشته است . امّا عبارت خطبه در دو كتاب ، بسيار فرق دارد و ظاهرا ضبط ابن جوزى صحيح‌تر و معتبرتر است .\r\nاز متن اين موعظه ، خوب معلوم مىشود كه جنبهء علم و ديانت در آن زمان چه اندازه در روح ملوك و سلاطين و وزراء مخصوصا خواجه نظام الملك رسوخ داشته است كه سخنان تند و مواعظ صريح خطبا و وعّاظ را تحمّل مىكرده‌اند .\r\nيكى از جملات آن خطابه اين است كه خطاب به نظام الملك مىگويد : « و انت يا صدر الاسلام و ان كنت وزير الدّولة فانت اجير الامّة استأجرك جلال الدولة بالاجرة الوافرة لتنوب عنه فى الدّنيا و الاخرة فامّا فى الدّنيا فغى مصالح المسلمين و امّا فى الآخرة فلتجيب عند ربّ العالمين . »\r\n\r\n\r\n","description":"","footnote":"\r\n( 1 ) . همان كتاب ، ص 281 تا 284 . ( به اختصار )\r\n","page_name":" 266 ","page_number":266},
  {"content":"\r\n\r\nپيداست كه بعضى از ملوك و وزرا در آن عهد خود را مسؤول ملّت مىدانستند و ملّت هم به چشم مسؤوليّت به ايشان مىنگريستند و گرنه اين‌طور موعظه و نصيحت به ايشان نمىكردند .\r\nنواعظ در همان خطابه ، خطاب به نظام الملك مىگويد : امرا و وزرا مسؤول خدا و رعيّت‌اند اكنون كه فرصت به دست دارى در بسط عدل و ترفيه احوال خلايق و آبادى بلاد مسلمانان كوتاهى مكن كه فردا پشيمانى سود ندارد .\r\nابن جوزى مىگويد در آن سال كه خواجه نظام الملك به بغداد آمد در جامع مهدىّ نماز جمعه گزارده و ابو سعد در حضور او خطبه خواند و مواعظ راند ؛ خواجه نظام الملك چون مواعظ وى بشنيد سخت بگريست و فرمود تا يك صد دينار به واعظ انعام بدهند ، ابو سعد آن را نگرفت و گفت من مهمان امير المؤمنين هستم و در ضيافت او به كسى نياز ندارم . خواجه فرمود كه آن مبلغ را بگير و به فقرا بذل كن ، ابو سعد گفت فقرا و نيازمندان بر در تو بيشترند ؛ و بالجمله چيزى از آن نپذيرفت « 1 »\r\nعلاوه مىكنم كه صاحب تجارب السّلف متن آن خطابه را به عربى نقل و خود آن را به فارسى ترجمه كرده است ، خوانندگان مىتوانند از اين كتاب و منتظم ابن جوزى استفاده كنند . « 2 »\r\n\r\nامام الحرمين ابو المعالى جوينى\r\nضياء الدين ابو المعالى عبد الملك بن ابو محمد عبد اللّه بن يوسف جوينى ( 419 - 478 ) در عصر خود بزرگترين علماى شافعيّهء اشعرىمذهب خراسان شمرده مىشد و بسيارى از علما و فضلاى قرن پنجم شاگردان وى بودند . طلّاب هر شهر و ديار از عراق و خراسان و مكّه و حجاز براى تحصيل به خدمت او مىشتافتند و همواره نزديك چهار صد تن طلّاب فاضل از محضر درسش فايده مىگرفتند . سبكى در ترجمهء حالش بدين‌بيت متمثّل مىشود و او را دانشمندى بىبديل و نظير مىداند\r\n و ما ارى احدا فى الناس يشبهه * و ما احاشى من الاقوام من احد \r\nخانوادهء امام الحرمين غالب اهل فضل و ارباب علم و ادب بودند . پدرش ركن الاسلام\r\n\r\n\r\n","description":"","footnote":"\r\n( 1 ) . تاريخ منتظم ابن جوزى ، ج ، 9 ، ص 173 و 474 .\r\n( 2 ) . غزالىنامه ، پيشين ، ص 319 و 320\r\n","page_name":" 267 ","page_number":267},
  {"content":"\r\n\r\nابو محمّد جوينى متوفّى 438 و عمويش علىّ بن يوسف متوفّى 463 از علما و دانشمندان بزرگ عصر خويش شمرده مىشدند و پسرش ابو القاسم مظفّر بن عبد الملك نيز از فضلاى عصر خود بود .\r\nابو المعالى زير تربيت پدرش ابو محمد بار آمد و نخستين‌بار از محضر او فايده برد در جوانى نزد حافظ ابو نعيم اصفهانى سماع حديث كرد و از او اجازهء روايت گرفت ، علم اصول را نزد ابو القاسم اسفراينى متوفى 452 تحصيل كرد .\r\nابو المعالى با ابو اسحق شيرازى كه از فحول علماى آن عصر است معاصر بود و هردو به يكديگر فوق العاده احترام مىكردند . ابو اسحق او را استاد شرق و غرب مىخواند و ابو المعالى محض احترام غاشيه ابو اسحق ( يعنى زينپوش ) او را به دوش مىكشيد ، ابو المعالى يك چندى گرفتار غوغا و زحمت اشرار گشت . مدتى به نيشابور بود و از آنجا به مكه رفت و چهار سال مجاور حرمين بود و آنجا بدرس و فتوى اشتغال داشت ، در دوران قدرت الب ارسلان و خواجه نظام الملك ، امام الحرمين و ساير علما به وطنشان بازگشتند ، و مدرسه نظاميه نيشابور براى او بنا گرديد . امام الحرمين مدت 18 سال مدرس نظاميه نيشابور بود . تولد امام الحرمين در محرم 419 و وفاتش در ربيع الاول 478 اتفاق افتاد . در ماتمش شورشى برپا شد ، بازارها را بستند و نزديك يك ماه هيچكس عمامه به سر نگذاشت ، چهار صد تن از شاگردانش در شهرهاى بزرگ عزادارىها كردند از آثارش كتاب نهايه در فقه و ارشاد و شامل ، در اصول دين و كتاب برهان در اصول فقه قابل ذكرند . . . » « 1 »\r\n\r\nمقايسه مولانا با غزالى در عالم تصوف\r\n« اما تصوف غزالى را با مولانا جلال الدين بلخى صاحب مثنوى تا وقتى مىتوان شبيه و همسنگ دانست كه مولانا در تحت تربيت سيّد برهان الدّين محقّق ترمدى كار مىكرد نه از آن تاريخ كه به شمس تبريزى پيوست « 2 » . زيرا از آن تاريخ به بعد براى مولوى در هيچيك از كاملان و رسيدگان اين جهان ، نظير و همانندى پيدا نتوان كرد .\r\nمولوى در اين مقام سخنانى چونين مىگفت :\r\n عشق آنجايى كه مىافزود درد * بو حنيفه و شافعى درسى نكرد\r\nهر كرا در عشق اين آيين بُوَد * فوق قهر و لطف و كفر و دين بُوَد \r\n\r\n\r\n","description":"","footnote":"\r\n( 1 ) . همان كتاب ، ص 277 به بعد\r\n( 2 ) . رجوع شود به مقدمهء جلال همايى بر مثنوى ولدنامه چاپ تهران\r\n","page_name":" 268 ","page_number":268},
  {"content":"\r\n\r\n گر جدا دانى ز حقّ اين خواجه را * گم كنى هم متن و هم ديباچه را\r\nعاشقان را شد مدّرس حسن دوست * دفتر و درس و سَبَقشان روى اوست\r\nدرسشان آشوب و چرخ و ولوله * نى زيادات است و باب سلسله\r\nسلسله‌ى اين قوم جعد مشكبار * مسأله‌ى دور است امّا دور يار\r\nگر دم خلع و مبارا مىرود * بد مبين ذكر بخارا مىرود\r\nبا دو عالم عشق را بيگانگى است * و اندر و هفتاد دو ديوانگى است\r\nمطرب عشق اين زند وقت سماع * بندگى بند و خداوندى صُداع \r\nامّا امام قشيرى و شهاب سهروردى و امثال آنها هنوز از آداب نماز و روزه و تخلّى و گرمابه گفت‌وگو مىكردند .\r\nغزّالى مىگفت تصوّفى كه از روى قرآن و حديث مصطفى عليه السّلام نباشد پايه‌اش استوار نيست . در كتاب روضة الطالبين ( ص 145 چاپ مصر ) نوشت :\r\n« اصول التصوّف اكل الحلال و الاقتداء برسول اللّه صلى الله عليه و آله و سلّم فى اخلاقه و افعاله و اوامره و سنّته » . اين اندازه بود كه در فهم قرآن و حديث مصطفى ( ص ) با ديگر علما و فقها و مفسّران تفاوت داشت . وى حقايق قرآن و مأثورات دينى را بگونه‌يى مىفهميد كه از دريافت ديگران ممتاز بود . بالجمله غزالى در ميان صوفيان پيشين و دنبال و معاصرش از همانندهاى ابو طالب مكّى و امام قشيرى و سهروردى و محى الدين ، مقامى ممتاز و برجسته دارد امّا به آخرين مقام مولوى كه كمتر كسى دست بدان يافته است نرسيده و سنخ تصوف او اصلا با تصوفى كه مولوى از كار درآورد ، متباين است تصوف غزالى با تقشّف همراه بود نه با تعشّق . - امّا در مقام مقايسه امام احمد « 1 » با امام محمد ، به‌نظر جلال همايى امام محمد « عالم صوفى است » و امام احمد « صوفى عالم » بود . امام محمد در هيچ‌يك از سلاسل تصوف عنوان قطبيت ندارد ، بر خلاف امام احمد ، كه از اقطاب بزرگ بشمار است . » « 2 »\r\n\r\n\r\n","description":"","footnote":"\r\n( 1 ) . امام احمد برادر امام محمد غزالى است\r\n( 2 ) . غزالىنامه ، پيشين ، ص 401 و 402 .\r\n","page_name":" 269 ","page_number":269},
  {"content":"\r\n\r\n\r\nدعوى پيغمبرى و مهدويّت در زمان غزّالى\r\nيافعى در جزو چهارم مرآت الجنان و ابن جوزى در كتاب منتظم در وقايع سال 499 مىنويسند ، كه در اين سال مردى در نهاوند دعوى نبّوت كرد . سحر و مخرقه در كار داشت خلقى از روستاييان به دو گرويدند و املاك خود را فروخته به دو تقديم كردند ؛ چهار تن از اصحاب خود را نام چهار پيغمبر داده ايشان را به اسامى ابو بكر و عمر و عثمان و على مىخواند ، و عاقبت او را بكشتند . ابن جوزى هم در وقايع سال 483 مىنويسد در ماه جمادى الاولى از اين سال شخصى در بصره كه او را « تليا » مىخواندند دعوى مهدويّت كرد و كتابخانهء آنجا را كه قبل از عهد عضد الدولهء ديلمى تأسيس شده بود بسوخت ؛ و در سال 484 نامه‌يى به مردم واسط نوشت و ايشان را به مهدويّت خويش دعوت كرد . وقوع اين قضايا كه شايد نظاير ديگر هم داشته نمودارى است از جهل و بىخبرى مردم و اختلافات و دعاوى مذهبى در عهد غزّالى ، يكى از شاگردان غزّالى به نام محمّد بن عبد اللّه بن تومرت هم ادّعاى مهدوّيت كرد .\r\n\r\nموقعيّت غزّالى و لقب حجّة الاسلام\r\nامام محمّد غزّالى لقب حجة الاسلام داشت . اين لقب دربارهء او از قبيل القاب تعارفى بىمعنى نبود ، بلكه مانند « ثقة الاسلام » در مورد كلينى « 1 » متوفّى 329 و علم الهدى در مورد سيد مرتضى ( متوفى 436 ) و آية اللّه براى علامه حلى به شايستگى و معنى حقيقى استعمال مىشد . غزالى در دورهء مجادلات مذهبى كه سرگذشت آن را بازنموديم بوجود آمد . . . در جريان اين جدالها ، غزالى يك تنه با يك دنيا مخالف مىجنگيد و به‌واسطهء مهارت فوق العاده كه در كار داشت همه‌جا فتح و پيروزى نصيب او شد ، ارباب مذاهب\r\n\r\n\r\n","description":"","footnote":"\r\n( 1 ) . ابو جعفر محمّد بن يعقوب بن اسحق كلينى رازى از محّدثين بزرگ شيعه و از مؤلفاتش كتاب كافى ، جزو كتب اربعهء اماميّه است . سه كتاب ديگر عبارت است از تهذيب و استبصار تأليف شيخ توسى ( محمّد بن حسن 385 - 465 ) و من لا يحضره الفقيه تأليف شيخ صدوق ( محمّد بن على بن بابويه متوفّى 381 ) .\r\n","page_name":" 270 ","page_number":270},
  {"content":"\r\n\r\nعموما از نيروى بيان و قلمش زبون و ناچيز مىماندند ، از اين جهت به « حجة الاسلام » ملقّب گرديد . . . غزالى توسى ، هموطن فردوسى است . همانطور كه فردوسى عجم را به نظم پارسى شاهنامه زنده ساخت . غزالى اسلام را به نيروى دليل و برهان و شيوايى خامه و بيان ، تأييد نمود . كشور ايران را در ميان ممالك دنيا ، فردوسى به شعر و سخن و غزالى به فكر و تحقيق بلندآوازه ساختند و از اين رهگذر غزالى را همچون فردوسى حقى بزرگ به گردن اين آب و خاك است كه اگر مردمش سپاسگزارى نكنند ، روزگار را فراموشى نيست . تتبع در روح تاريخ ادبى و سير معنوى ملل و اقوام و از جمله ايرانيان اين نكته را برما آشكار ساخته است كه در يك دوره ، نابغه علمى يا ادبى ظهور مىكند و افكار و نوشته‌هاى او رواج مىگيرد و تا مدتى پس از وى هرقدر علما مىآيند زير نفوذ فكرى يا ادبى او قرار گرفته ، پيرامون كلمات و آثار وى مىگردند ، و كلمات او را سند قاطع شمرده ، در آثار و مؤلفات خويش مىآورند . . . غزالى يكى از نوابغ ايران است كه در قرن پنجم ظهور كرد و تا چند قرن ، هرچه علما و دانشمندان آمدند ، غالبا راويان آثار او بودند . . . » « 1 »\r\n\r\nوفات و مدفن غزّالى\r\nغزالى آنگاه كه براى تدريس نظاميّهء بغداد دعوت شد حدود پنجاه و چهار سال داشت و نامه‌يى را كه نقل كرديم يك سال پيش از وفاتش نوشت و تدريس نظاميّهء بغداد را نپذيرفت و در طوس بماند و همانجا خانقاهى براى صوفيان و مدرسه‌يى براى طلّاب داير داشت و اوقات شبانروز خويش را ميان عبادت خداى و خدمت خلق توزيع كرده بود .\r\nآنگاه كه سرگرم اين كارها بود ناگهان هنگام اجلش فرارسيد و در طابران طوس كه موطن و مولد وى بود بامداد روز دوشنبه چهاردهم جمادى الآخر سال پانصد و پنج هجرى قمرى ( 505 ه - 1111 م ) بدرود زندگانى گفت و همانجا مدفون گرديد . بنابراين مولد و مدفن او با فردوسى درست در يك‌جا بوده است .\r\nآخرين سخن غزّالى در دم مرگ اين بود كه اصحاب خود را به خلوص و اخلاص عمل وصيت كرد . ابن جوزى از قول احمد غزالى مىنويسد : « برادرم ابو حامد بامداد روز دوشنبه وضو گرفت و نماز گزارد ، پس كفن خواست و آن را ببوسيد و بر چشم نهاده گفت : سمعا و طاعته . پس خود به سوى قبله دراز كشيد و جان به جان آفرين تسليم كرد :\r\n نصيب حجة الاسلام زين سراى سپنج * حيات پَنجَه و پنج و وفات پانصد و پنج \r\n\r\n\r\n","description":"","footnote":"\r\n( 1 ) . غزالىنامه ، پيشين ، ص 112 تا 115 ( به اختصار )\r\n","page_name":" 271 ","page_number":271},
  {"content":"\r\n\r\n\r\nديگر بزرگان عالم تصوف\r\n\r\nاسرار التوحيد\r\nاسرار التوحيد فى مقامات شيخ ابى سعيد ، كتابى است عرفانى و تا حدى تاريخى كه به فارسى سليس در شرح زندگانى و كارهاى ابو سعيد ابو الخير به همت نوادهء او محمد بن منور به رشتهء تحرير درآمد و آن را به ابو الفتح غياث الدين محمد سام پادشاه غورى تقديم داشته است .\r\nژوكوفسكى نخستين محقق و ناشر اين كتاب ، چنين استنباط كرده كه كتاب سابق الذكر بين سنهء ( 552 و 599 ه . ق ) تأليف شده است . در اين كتاب بسيارى از نظريات و گفته‌هاى بزرگان عالم تصوف ، احاديث و اخبار ، به زبانى ساده بيان شده و مىتوان بسيارى از جملات و عبارتهاى اصيل قرن سوم و چهارم هجرى قمرى را در آن يافت و به همين جهت اهل ادب اين كتاب را جزو كتب معدود و معتبر سبك زمان سامانيان محسوب مىدارند ؛ چون اين كتاب زندگىنامه بسيارى از عرفا و صوفيان است ، مأخذ بعضى از آثار شيخ عطار در تذكرة الاوليا و جامى در نفحات الانس ، و ديگران بشمار مىآيد .\r\nمؤلف كتاب ، بعد از حادثهء غزان كه به سال 548 هجرى ( 1153 م ) رخ داده بود و بعد از كشتار فجيع آن قوم در خراسان و ديگر نقاط ، آنچه را كه تا آن روزگار از شيوخ و پيران خاندان و مريدان شيخ ابو سعيد ، دربارهء او گرد آمده بود ، به هم پيوست و كتاب شيواى اسرار التوحيد را با انشايى دل‌انگيز به رشتهء تحرير درآورد . تاريخ تأليف كتاب ظاهرا در حدود سال 570 هجرى يا سالهاى قريب به آن انجام گرفته است . » « 1 »\r\nبا مطالعه كتاب اسرار التوحيد نه‌تنها با كرامات و اعمال خارق العاده‌يى كه مؤلف « محمد ابى منّور » به ابو سعيد ابو الخير نسبت داده است آشنا مىشويم ، بلكه با پژوهش و بررسى در مجموع حكايات ، مىتوان به وسعت نظر و آزادانديشى و بلندنظرى « شيخ » نسبت به پيروان اديان مختلف مخصوصا عيسويان و موسويان پىبرد و به علاقه و\r\n\r\n\r\n","description":"","footnote":"\r\n( 1 ) . اسرار التوحيد ، چاپ ژوكوفسكى خاورشناس روسى به سال 1899 ميلادى در پطرزبورگ و تجديد همان چاپ به سال 1313 شمسى به همت احمد بهمنيار ، در تهران انجام گرفت و ، مقابله مجدد و تصحيح دكتر صفا در تهران به سال 1332 شمسى صورت گرفته است .\r\n","page_name":" 272 ","page_number":272},
  {"content":"\r\n\r\nدلبستگى صوفيان به رقص و سماع ، و مخالفتها و مبارزاتى كه بطور نهان و آشكارا گروهى از روحانيون با سران فرقه صوفيّه داشتند آشنا شد .\r\nعلاوه‌براين ، مطالعه اين كتاب ، ما را به بعضى از آداب و سنن اجتماعى ايرانيان در قرن ششم هجرى قمرى ، از جمله كيّفيت دعوت و پذيرايى از مهمانان و انواع اغذيه و ميوه‌هايى كه معمولا در سفره‌ها مىچيدند ، آشنا مىكند و نشان مىدهد كه مردم ايران تا قبل از حمله مغول ، در شرايط اجتماعى مناسبى مىزيستند . و شور زندگى و علاقه به حيات توام با آسايش ، در طبقات متوسط و بالاى اجتماع كمابيش وجود داشته است .\r\nاكنون نمونه‌يى از نثر و مطالب و مضامين كتاب را مىآوريم :\r\n« الحكاية » آورده‌اند كه استاد امام ابو القاسم قشيرى رحمة الله عليه يك شب با خود انديشه كرد و گفت فردا به مجلس شيخ بو سعيد شوم و از او بپرسم كه شريعت چيست و طريقت چيست ؟ ديگر روز به مجلس شيخ آمد و بنشست ، شيخ در سخن آمد پيش از آنكه استاد امام سئوال كند شيخ گفت اى كسى كه مىخواهى كه از شريعت و طريقت بپرسى بدانكه ما جملهء علوم شريعت و طريقت را به يك بيت آورده‌ايم و آن اينست :\r\n از دوست پيام آمد كاراسته كن كار * اينك شريعت\r\nمهر دل پيش آر و فضول از ره بردار * اينك طريقت \r\nامام الحرمين ابو المعالى جوينى رحمة اللّه عليه گفته است كه هرچه ما در كتابها بخوانديم و بنوشتيم و تصنيف كرديم و بسيارى رنج به ما رسيد آن سلطان طريقت و شريعت شيخ بو سعيد درين يك بيت بيان كرده است . » « 1 »\r\n( الحكاية ) از شيخ زين الطايفه عمر شوكانى شنودم كه گفت از امام احمد مالكان شنودم كه گفت روزى شيخ ما ابو سعيد با استاد امام ابو القاسم قشيرى و جمع بسيار از متصوّفه قدس اللّه ارواحهم در بازار نيشابور مىشدند بر در دوكانى شلغم جوشيده بود نهاده ، درويشى را نظر برآن افتاد مگر دلش بدان ميلى كرد شيخ ما به فراست بدانست هم آنجا كه بود عنان باز كشيد و حسن را گفت كه به دوكان آن مرد شو و چندانكه آنجا شلغم و چگندر است بخر و بيار و همانجا مسجدى بود و شيخ دران مسجد با استاد امام و با جمع متصوفه درآمد و حسن بدان دوكان شد و چندانكه شلغم و چگندر بود بخريد و\r\n\r\n\r\n","description":"","footnote":"\r\n( 1 ) . اسرار التوحيد ، پيشين ، ص ، 64\r\n","page_name":" 273 ","page_number":273},
  {"content":"\r\n\r\nبياورد و الصلا آواز دادند و درويشان به كار مىبردند و شيخ موافقت مىكرد و استاد امام موافقت نمىكرد و بدل انكار مىكرد كه مسجد در ميان بازار بود و پيش گشاده با خود مىگفت در شارع چيزى مىخورند ، استاد امام دست بيرون نكرد و چنان كه معهود شيخ بود هيچ اعتراض نمىكرد و روا نمىداشت . بعد از آن به روزى دو سه شيخ با استاد امام بهم و جمع متصوّفه به دعوتى رفتند و دران دعوت تكلف بسيار كرده بودند و الوان طعام ساخته ، چون سفره بنهادند مگر طعامى بود كه استاد را بدان اشتها بود و از وى دور بود و دست استاد بدان طعام نمىرسيد و شرم مىداشت كه بخواهد و عظيم ازين مشوّش مىبود و دران رنج بود ، شيخ روى به او كرد و گفت اى استاد آن وقت كت « 1 » دهند نخورى و آن‌وقت كت بايد ، ندهند استاد از آنچه رفته بود بدل استغفار كرد و متنبّه گشت .\r\n( الحكاية ) شيخ ابو نصر روايت كرد از حسن مؤدب كه گفت در نشابور روزى استاد امام ابو القاسم قشيرى رحمة اللّه عليه درويشى را خرقه بركشيد و بسيار برنجانيد و از شهر بيرون كرد به‌سبب آنكه مگر آن درويش را به خواجه اسماعيلك دقاق نظرى مىبود و اين اسماعيلك برادر قوم استاد امام بود ، مگر آن درويش از محبى درخواست كرده بود كه امشب مىبايد كه دعوتى سازى و قوّالان « 2 » را بخوانى و اسماعيلك را به يارى تا با ما امشب صحبت دارد و امشب بر جمال وى نعرهء چند بزنيم كه در كار او سوخته‌ايم . « 3 » آن محب آن شب آرزوى آن درويش را به جاى آورد و سماع كردند ، ديگر روز خبر باستاد امام رسيد آن درويش را برنجانيد و خرقه بركشيد و مهجور كرد و از شهر بيرون كرد . » « 4 »\r\nو چون اين خبر به خانقاه شيخ ما آوردند درويشان رنجور شدند و هرگز در هيچ واقعه با شيخ هيچ نگفتندى و از هيچ‌حال او را خبر ندادندى و نبايستى داد كه او خود به فراست و كرامت مىديدى و مىدانستى . پس شيخ حسن مؤدّب را آواز داد و گفت كه امشب بايد كه دعوتى نيكو سازى با همه تكلّف و برهء بسيار بريان كنى و لوزينهء بسيار به يارى و جملهء جمع شهر را بخوانى و استاد امام را بخوانى و شمعهاى بسيار در گيرانى .\r\nحسن مؤدّب گفت برفتم و آنچه شيخ فرموده بود همه راست كردم و استاد امام را خبر دادم\r\n\r\n\r\n","description":"","footnote":"\r\n( 1 ) . كه تو را\r\n( 2 ) . نوازندگان و مطربان\r\n( 3 ) . عاشق و دلباخته\r\n( 4 ) . همان كتاب ، ص 66\r\n","page_name":" 274 ","page_number":274},
  {"content":"\r\n\r\nو جملهء جمع شهر را حاضر آوردم و استاد امام چون شبانگاه بيامد شيخ او را با خويشتن بهم بر تخت نشاند و صوفيان سه صف بنشستند در پيش تخت شيخ هر صفى صد مرد . و ما سفره بنهاديم و صاحب سفره خواجه ابو طاهر بود و او سخت باجمال بود ، نيم جبهء پوشيده بود و بر سر سفره مىگشت چون شمعى ، چون وقت شيرينى رسيد جامى لوزينهء بزرگ در پيش شيخ و استاد امام بنهادم چون پاسى چند به كار بردند دست بازكشيدند .\r\nشيخ گفت بابا طاهر بيا و اين جام بردار و پيش آن درويش شو بو على ترشيزى و اين لوزينه بردار و يك نيمه مىخور و يك نيمه در دهان آن درويش مىنه ، خواجه بو طاهر آن جام لوزينه برداشت و بر دست خود بنهاد و پيش آن درويش شد و به حرمت به دو زانو در پيش او بنشست و يك لقمهء لوزينه برداشت نيمهء بخورد و نيمهء ديگر در دهان آن درويش نهاد و ديگرى همچنين كرد ، آن درويش فرياد برآورد و جامه خرقه كرد و لبيك‌زنان از خانفاه بيرون شد و مىدويد و نعره مىزد . شيخ ، خواجه بو طاهر را گفت بابا طاهر ما ترا به خدمت آن درويش وقف كرديم برو و عصا و ابريق او بردار و از پس او بشو و خدمت او مىكن و هركجا كه فرود آيد مغامزيش مىگن تا به كعبه برسد . ابو طاهر عصا و ابريق آن درويش برداشت و از پس او مىرفت . بو على بازپس نگريست خواجه بو طاهر را ديد از پس او مىدويد و درپى او ميرفت بايستاد و چون خواجه بو طاهر به دو رسيد گفت كجا مىآيى گفت پدرم مرا به خدمت تو فرستاده است و احوال بگفت . بو على بازگشت و باز پيش شيخ آمد و گفت اى شيخ از براى خداى بو طاهر را از من بازگردان ، شيخ خواجه بو طاهر را بازخواند آن درويش خدمت كرد و برفت .\r\nچون بو على برفت شيخ روى به سوى استاد امام كرد و گفت كه اى استاد درويشى را كه به نيمهء لقمهء لوزينه از شهر بيرون توان كرد و به حجاز افكند چرا بايد رنجانيد و خرقه بركشيد و رسوا كرد ، و اين ما را از براى تو پيش آمد و الا چهار سال بود كه آن درويش در كار بو طاهر ما بود و ما برو آشكار نمىكرديم و اگرنه به سبب تو بودى هم با كس نگفتيمى . استاد امام برخاست و استغفار كرد و گفت خطا رفت و ما را هرروز بنو ، صوفيى از تو مىبايد آموخت و جملهء صوفيان را وقت خوش گشت و حالتها پديد آمد .\r\n( الحكاية ) آورده‌اند كه چون استاد امام را با شيخ ما ( قه ) آن انكار و داورى با الفت و يگانگى بدل شد از شيخ ما درخواست كرد كه مىبايد كه هر هفتهء يك بار در خانقاه من مجلس گويى شيخ اجابت كرد و در هر هفتهء يكروز آنجا مجلس گفتى . يكروز نوبت مجلس شيخ بود در خانقاه استاد امام كرسى جامه كرده بودند و مردم مىآمدند و\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nمىنشستند . شيخ بو عبد اللّه باكو درآمد به پرسيدن استاد امام چون بنشستند و يكديگر را بپرسيدند بو عبد اللّه باكو گفت اين چيست ؟ استاد امام گفت كه شيخ بو سعيد مجلس خواهد گفت ، بنشين تا بشنوى . بو عبد اللّه گفت من او را منكرم ( يعنى به او معتقد نيستم ) استاد امام گفت كه من هم بودم تا آنچه حقيقت بود مشاهده كردم تو نيز بنشين تا ببينى شيخ بو عبد اللّه بنشست . استاد امام گفت گوش‌دار كه اين مرد مشرفست بر خواطر تا هيچ حركتى نكنى و هيچ‌چيز نينديشى كه او حالى باز نمايد . پس شيخ ما ابو سعيد درآمد و بر كرسى برآمد و مقريان قرآن برخواندند و شيخ دعا بگفت چون در سخن آمد بو عبد اللّه باكو پنهان دهن پرباد كرد و آهسته باخود گفت « بس باد كه در باد است او هنوز » اين سخن نينديشيده بود كه شيخ ما بو سعيد روى به سوى او كرد و گفت آرى در باد ، معدن باد است . اين كلمه بگفت و با سر سخن شد . استاد امام شيخ ، عبد اللّه را گفت چه كردى ؟ او گفت چنين كردم . استاد امام گفت من ترا نگفتم كه هيچ نكن كه اين مرد مشرفست بر همه حركتها و انديشها . « 1 »\r\nچون شيخ در سخن آمد و گرم شد ، شيخ بو عبد اللّه آن حالت شيخ بديد و آن سلطنت او و اشراف او بر خواطر ، با خود انديشه كرد كه چندين موقف بتجريد بيستادم و چندين مشايخ را ديدم و خدمت ايشان كردم . . . سبب چيست كه اين‌همه برين مرد اظهار مىشود در ما هيچ اظهار نمىشود ؟ شيخ ما در حال روى به وى كرد و گفت اى خواجه :\r\n تو چنانى كه ترا بخت چنانست و چنان * من چنينم كه مرا بخت چنين است و چنين \r\n. . . دست بر وى فرود آورد و از كرسى فرود آمد و به نزديك استاد امام و شيخ بو عبد اللّه باكو شد ، چون بنشستند شيخ ابو سعيد استاد امام را گفت كه اين خواجه را بگوى كه دل خوش كن . شيخ ابو سعيد گفت اين نتوانم كرد ، آرزويى ديگر بخواه شيخ بو عبد اللّه گفت مرا آرزو اين است . شيخ ابو سعيد گفت ، بسيار مشايخ و بزرگان را چشم بر تو افتاده است ما بدان نظرها مىآييم نه به نزديك تو ، چون شيخ ما ، اين سخن بگفت گريستن و خروش از جمع برآمد ، و شيخ بو عبد اللّه نيز بسيار بگريست و آن انكار و داورى با شيخ ما ، از درون او برخاست و صافى شد و جملهء جمع ، خوش‌دل برخاستند . . .\r\nو در عهد ما از هزار كلمه كه به مراعات و لطف مىگوئيم يك ذرّه آسايش روى نمىنمايد ، زيراكه به ريا و نفاق و مداهنت آميخته است . . . » « 1 »\r\n\r\n\r\n","description":"","footnote":"\r\n( 1 ) . همان كتاب ، ص 67 و 68\r\n","page_name":" 276 ","page_number":276},
  {"content":"\r\n\r\n( الحكاية ) خواجه امام مظفر حمدان در نوقان يك روز مىگفت كه كار ما با شيخ بو سعيد همچنانست كه پيمانهء ارزن ، يك دانه شيخ بو سعيد است و باقى منم . مريدى از آن شيخ بو سعيد آنجا حاضر بود از سرگرمى برخاست و پاىافزار كرد و پيش شيخ آمد و آنچه از خواجه امام مظفر شنيده بود با شيخ حكايت كرد . شيخ گفت : برو و خواجه امام مظفر را بگوى كه آن يكى هم تويى ما هيچ‌چيز نيستيم .\r\n( الحكاية ) شيخ ما ابو سعيد ( قه ) به توس بود ، چون بيرون مىآمد استاد بو بكر به وداع با شيخ بيرون آمد و هرچند شيخ او را بازمىگردانيد بازنمىگشت . شيخ گفت :\r\nباز بايد گشت . استاد بو بكر گفت : اى شيخ بىراه آوردى بازنخواهم گشت . شيخ گفت : از راه تدبير برخيز و بر راه تقدير نشين . » « 1 »\r\n( الحكاية ) شيخ ما را پسرى خرد ، فرمان « 2 » يافت و شيخ عظيم او را دوست داشتى .\r\nچون او را به گورستان بردند شيخ ما او را به‌دست خويش در خاك نهاد چون از خاك برآمد اشك از چشم مبارك او مىريخت و مىگفت :\r\n زشت بايد ديد و انگاريد خوب * زهر بايد خورد و انگاريد قند\r\nتوسنى « 3 » كردم ندانستم همى * كز كشيدن سخت‌تر گردد كمند \r\nو بعد از آن پسرى ديگر هم خرد از آن شيخ ما فرمان يافت و بر زبان شيخ رفت كه اهل بهشت از ما يادگارى خواستند دو دست انبويه‌شان فرستاديم تا رسيدن ما بود .\r\n( الحكاية ) در آن‌وقت كه شيخ ما ابو سعيد ( قه ) به نشابور بود روزى گفت كه ستور زين بايد كرد تا به روستا بيرون شويم . ستور زين كردند و شيخ برنشست و جمع بسيار در خدمت شيخ برفتند بر در نيشابور به ديهى رسيدند . شيخ ما پرسيدند كه اين ديه را چه گويند ؟ گفتند « در دوست » ، شيخ ما آنجا فرود آمد و آن روز آنجا مقام كرد ديگر روز جمع مريدان گفتند كه اى شيخ برويم . شيخ گفت : كه بسيار قدم بايد زدن تا مرد به در دوست رسد چون ما اينجا رسيديم كجا رويم پس شيخ چهل روز آنجا مقام كرد و كارها پديد آمد و بيشتر اهل آن ديه بر دست شيخ توبه كردند و همه اهل ديه مريد شيخ گشتند .\r\n\r\n\r\n","description":"","footnote":"\r\n( 1 ) . همان كتاب ، ص 158\r\n( 2 ) . فوت كرد\r\n( 3 ) . سركشى ، نافرمانى\r\n","page_name":" 277 ","page_number":277},
  {"content":"\r\n\r\n( الحكاية ) روزى شيخ ما ابو سعيد ( قه ) فصد كرده بود حسن مؤدب را ، گفت : هان اى حسن چگونه مىبينى ؟ حسن را بر زبان برفت :\r\n مردان جهان فصد كنند خون آيد * تو فصد كنى عشق تو بيرون آيد \r\nشيخ قصاد را گفت بگير و ببند ، دست شيخ حالى بستند و ديگر خون برنگرفت .\r\n\r\nگفتگوى ابن سينا با ابو سعيد\r\n( الحكاية ) يكروز شيخ ما ابو سعيد ( قه ) در نشابور مجلس مىگفت . خواجه ابو على سينا رحمة اللّه عليه از در خانقاه شيخ درآمد و ايشان هردو پيش از آن يكديگر را نديده بودند . اگرچه ميان ايشان مكاتبت بود . چون بو على از درآمد ، شيخ ما روى به وى كرد و گفت حكمت دانى آمد . خواجه بو على درآمد و بنشست . شيخ به سر سخن شد و مجلس تمام كرد و از تخت فرود آمد و در خانه شد و خواجه بو على با شيخ در خانه فراز كردند و سه شبانروز با يكديگر بودند به خلوت و سخن مىگفتند كه كس ندانست و هيچ‌كس نيز به نزديك ايشان درنيامد مگر كسى كه اجازت دادند و جز به نماز جماعت بيرون نيامدند . بعد از سه شبانروز خواجه بو على برفت . شاگردان از خواجه بو على پرسيدند كه شيخ را چگونه يافتى ؟ گفت : هرچه من مىدانم او مىبيند ، متصوّفه و مريدان شيخ چون به نزديك شيخ درآمدند ، از شيخ سئوال كردند اى شيخ ، بو على را چون يافتى ؟ گفت هرچه ما مىبينيم او مىداند .\r\nو خواجه بو على را در حق شيخ ما ارادتى پديد آمد و پيوسته به نزديك شيخ ما در آمدى و كرامات شيخ ما ظاهر مىديدى . يكروز از در خانهء شيخ درآمد ، شيخ گفته بود كه ستور زين كنيد تا به زيارت « اندر زن » شويم ، و آن موضعى است بر كنار نشابور در كوه معروف به غار ابراهيم ادهم رحمة اللّه و صومعهء او آنجاست كه مدتها عبادت كرده است ، چون خواجه بو على درآمد شيخ ما گفت : كه ما را انديشهء زيارت اندر زن مىباشد . خواجه بو على گفت كه ما به خدمت بياييم . هردو برفتند و جمع بسيار از متصوّفه و مريدان شيخ و شاگردان بو على با ايشان برفتند . و در راه كه مىرفتند نيى بر راه افتاد بود . شيخ فرمود تا برگرفتند ، چون به نزديك صومعه رسيد . شيخ از اسب فرود آمد و آن نى را بگرفت به موضعى رسيدند كه سنگ خاره بود شيخ آن نى را در دست گرفت و بر آن سنگ خاره زد\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nتا بدانجا كه دست شيخ بود آن نى ، بدان سنگ فروشد ، چون خواجه بو على آن بديد در پاى شيخ افتاد و بوسه برپاى شيخ داد و كس ندانست كه در اندرون خواجه بو على چه بود كه شيخ ما آن كرامت به وى نمود . اما خواجه بو على ، مريد شيخ ما چنان گشت كه كم روزى بودى كه به نزديك شيخ ما نيامدى و بعد از آن هر كتابى كه در علم حكمت ساخت ، چون اشارات و غير آن ، فصلى مشبع در اثبات كرامات اوليا و شرف حالات ايشان ايراد كرد و درين معنى و در بيان فراست ايشان و كيفيت سلوك جادهء طريقت و حقيقت تصانيف مفرد ساخت ، چنان كه مشهور است .\r\n( الحكاية ) در آن‌وقت كه خواجه حسن مؤدب رحمة اللّه عليه به ارادت شيخ پيدا آمد در نشابور و در خدمت شيخ بيستاد ، هرچه داشت از مال دنيا در راه شيخ صرف كرد و شيخ او را به خدمت درويشان نصب كرد و او بدان بايستاد و آن خدمت مىكرد و شيخ به تدريج و رفق او را رياضت مىفرمود و آنچه شرط اين راه بود او را بر آن حريص مىكرد و هنوز از خواجگى چيزى در باطن خواجه حسن باقى بود . يكروز شيخ ، خواجه حسن را آواز داد و گفت يا حسن ، كواره « 1 » بربايد گرفت و به سر چهار سوى كرمانيان بايد شد و هر شكنبه و جگر بند كه يا بى ببايد خريد و در آن كواره نهاد و در پشت گرفت و به خانقاه آورد . حسن كواره در پشت گرفت و برفت و آن حركت عظيم بر وى سخت ميآمد اما به ضرورت ، اشارت پير نگاه مىبايست داشت كه « الشّيخ فى قومه كالنّبى فى امتّه » به سر چهار سوى كرمانيان آمد و هر جگربند و شكنبه كه ديد بخريد و بر گواره نهاد و بر پشت گرفت و آن خونها و نجاستها بر جامه و پشت او مىدويد و او در هر نفسى مىمرد از شرم و خجالت مردمان ، كه او را در آن مدت نزديك ، با جامه‌هاى فاخر ديده بودند و چندان نعمت دنيا و غلامان و تجمل ، و امروز بدين‌صفت مىديدند و او را از سر خواجگى برخاستن به غايت سخت بود . . . مقصود شيخ از اين فرمان اين بود تا آن بقيّت خواجگى و حب جاه كه در اندرون حسن مانده بود از وى فرود برد ، چون حسن برين صفت به خانقاه آورد و پيش شيخ بيستاد . شيخ گفت : اين را همچنين به دروازه حيره بايد برد و پاكيزه بشست ، حسن همچنان آن شكنبه‌ها را بشست بدان آب روان و بازآورد ، چون به خانقاه رسيد از آن خواجگى و حب جاه با وى هيچ نمانده بود ، آزاد و خوش‌دل درآمد .\r\n\r\n\r\n","description":"","footnote":"\r\n( 1 ) . فتح اول ، سبدى باشد كه ميوه و غيره در آن جاى دهند و بر ستور بار كنند . برهان قاطع\r\n","page_name":" 279 ","page_number":279},
  {"content":"\r\n\r\nشيخ گفت : اكنون اين را به مطبخى بايد داد تا امشب اصحابنا را شكنبه « 1 » وايى بپزد ، حسن آن به مطبخى « 2 » داد و اسباب آن بياورد تا مطبخى بدان مشغول گشت » « 3 » حسن به فرمان شيخ غسلى كرد و جامه پاك پوشيد و به بازار حيره شد و از هركس پرسيد كه مردى را با شكنبه در پشت ديده‌ايد يا خير ؟ همه انكار كردند « شيخ گفت : اى حسن آن تويى كه خود را مىبينى و الا هيچكس را پرواى ديدن تو نيست آن نفس تست كه ترا در چشم تو مىآرايد . . . » سرانجام شكنبه‌ها را پختند ، چون اصحاب شيخ گرد آمدند ، ابو سعيد گفت : « بخوريد كه امشب خواجه وايى حسن مىخوريد » « 4 » اين بود نمونه‌يى از نثر شيرين محمد بن منوّر و گزيده‌يى از افكار و حالات شيخ ابو سعيد ابو الخير .\r\n\r\nعين القضاة همدانى\r\nعين القضاة ، كنيه او ابو المعالى و ابو الفضائل ، مردى حكيم و عارفى ايرانى و از علماى شافعى در اوايل قرن ششم هجرى قمرى است . در همدان به دنيا آمد و در همانجا به كسب دانش و فرهنگ پرداخت و به زودى در ادب و حكمت و كلام تبحّر يافت و به سبب مايهء فراوانى كه در فقه به هم رسانيد ، عنوان قاضى و مدرّس كسب كرد ، و با اينكه بسيار جوان بود ، شهرت و نفوذ فراوان يافت .\r\nوى براى كسب دانش ، مدتى نزد حكيم عمر خيام نيشابورى و امام محمد غزالى و شيخ محمد حمويه تلمذ كرد و در اثر احاطه‌اى كه به علوم زمان پيدا كرد ، محسود علما و فقها و متكلمين عصر خويش واقع شد ؛ ولى دانشهاى فلسفى و كلامى آن دوران ، طبع پژوهشگر و حقيقت‌جوى او را قانع نكرد و در جريان مطالعات ، گرفتار شكوك و ترديدهايى نسبت به معتقدات مردم دوران خود شد . ولى آشنايى با آثار محمد غزالى و دوستى صادقانهء او با احمد غزالى تا حدى بحران فكرى او را تشفّى بخشيد . غزالى ، دوست جوان خود را « قرةّ العين » لقب داد و او توانست از طريق تصوف و انديشه‌هاى عرفانى راه‌حلى براى مشكلاتى كه در كلام و فلسفه جوابى براى آنها نمىيافت ، به دست آورد . پس از آشنايى با احمد غزالى ، عين القضات در جرگهء صوفيان قدم نهاد ، اما از آنجا كه وى در بيان عقايد و نظريات خود ، شجاع و بىپروا بود ، مورد بغض و بدگمانى متشّرعه واقع گرديد و جمعى به تكفير او فتوا دادند ، چه او در غليان عواطف صوفيانه\r\n\r\n\r\n","description":"","footnote":"\r\n( 1 ) . خوراك شكنبه ، سيرابى\r\n( 2 ) . آشپز\r\n( 3 ) . همان كتاب ، از ص 158 تا 162 . ( به اختصار )\r\n( 4 ) . همان كتاب ، از ص 158 تا 162 . ( به اختصار )\r\n","page_name":" 280 ","page_number":280},
  {"content":"\r\n\r\nبدون بيم و هراس اسرار را فاش مىكرد و مذهب خود را كه دنبالهء نظر وحدت وجوديان بود ، آشكارا اظهار مىنمود ، سرانجام در نتيجهء كينهء متعصّبين ، ابو القاسم در گزينى ، وزير وقت ، او را به همين‌گونه اتهامات دستگير و چندى بعد از همدان به بغداد فرستاد .\r\nشهادت مردى آزادانديش : عين القضات در بغداد يك چند زندانى بود ، تا اينكه باز به دستور درگزينى او را به همدان آوردند و در همدان وى را در سال 525 هجرى در 33 سالگى در مقابل مدرسه‌اى كه ظاهرا محل تدريس او بود بردار كردند و سپس جسدش را با نفت و بوريا آتش زدند . به اين ترتيب عين القضاة در محيطى خفقان‌آميز ، در عنفوان شباب و قبل از آنكه مردم از ثمرات افكار و انديشه‌هاى او برخوردار گردند به دست متعصّبين و بدخواهان در ميان شعله‌هاى آتش جان سپرد . عين القضات به فارسى و عربى ، آثار متعدد دارد ، از آن جمله است : رسالهء جمالى ، تمهيدات ، رسالهء علايى ، مكتوبات : شامل تعدادى نامه‌هاى فلسفى و عرفانى خطاب به ياران و مريدان و شكوى الغريب عن الاوطان به عربى ، كه چند ماه قبل از مرگ ، در زندان بغداد نوشته است ؛ و نوعى نامهء سرگشاده است ، خطاب به علماى عصر ، كه مشحون است از نكات عرفانى و فلسفى كه در شكايت از بدخواهان نوشته و لحنى مؤثر و قوى دارد .\r\nعين القضات ، گذشته از تبحّر در حكمت و عرفان در شاعرى و نويسندگى قريحهء عالى داشته ، مجموعهء اشعار او نزهة العشّاق نام داشته است و رباعيات لطيف و عارفانه‌اى هم به دو منسوب است .\r\nمقام و منزلت عشق : اينك نمونه‌اى از نثر او از كتاب تمهيدات يا زبدة الحقايق « 1 » : « اى عزيز ، اين حديث را گوش دار كه مصطفى - عليه السلام - گفت : « « من عشق وعفّ ثمّ كتم فمات ، مات شهيدا » هركه عاشق شود و آنگاه عشق پنهان دارد و بر عشق بميرد شهيد باشد . اندر اين تمهيد عالم عشق را خواهيم گسترانيد . هرچند كه مىكوشم كه از عشق درگذرم ، عشق مرا شيفته و سرگردان مىدارد ، و با اين‌همه ، او غالب مىشود و من مغلوب . با عشق كى توانم كوشيد ؟ !\r\n كارم اندر عشق مشكل مىشود * خان و مانم در سر دل مىشود\r\nهر زمان گويم كه بگريزم ز عشق * عشق پيش از من به منزل مىشود \r\nدريغا عشق ، فرض را هست همه‌كس را . دريغا ، اگر عشق خالق ندارى\r\n\r\n\r\n","description":"","footnote":"\r\n( 1 ) . نقل از تمهيدات عين القضاة به تصحيح دكتر عفيف عسيران چاپ دانشگاه تهران ص 96 - 104\r\n","page_name":" 281 ","page_number":281},
  {"content":"\r\n\r\nبارى عشق مخلوق مهيّا كن تا قدر اين كلمات ترا حاصل شود . دريغا ، از عشق چه توان گفت و از عشق چه نشان شايد داد ، و چه عبارت توان كرد ! در عشق قدم نهادن كسى را مسلّم شود كه با خود نباشد ، و ترك خود بكند ، و خود را ايثار عشق كند ، عشق آتش است ، هرجا كه باشد جز او رخت ديگرى ننهند . هرجا كه رسد سوزد ، و به رنگ خود گرداند .\r\n در عشق كسى قدم نِهد كِش جان نيست * با جان بودن به عشق در سامان نيست\r\nدرماندهء عشق را از آن درمان نيست * كانگشت بهر چه برنهى عشق آن نيست \r\nاى عزيز ، به خدا رسيدن فرض است ، و لابدّ هرچه به‌واسطهء آن به خدا رسند فرض باشد به نزديك طالبان . عشق ، بنده را به خدا رساند ، پس عشق از بهر اين معنى فرض راه آمد . اى عزيز مجنون صفتى بايد كه از نام ليلى شنيدن جان توان باختن ، فارغ را از عشق ليلى چه باك و چه خبر ! و آنكه عاشق ليلى نباشد آنچه فرض راه مجنون بود ، او را فرض نبود . همه‌كس را آن ديده نباشد كه جمال ليلى بيند و عاشق ليلى شود ، تا آن ديده يابد كه عاشق ليلى شود ، كه اين عشق خود ضرورت باشد . كار آن عاشق دارد كه چون نام ليلى شنود ، گرفتار عشق ليلى شود ، به مجرّد اسم عشق ، عاشق‌شدن كارى طرفه « 1 » و اعجوبه « 2 » باشد .\r\n ناديده هر آنكسى كه نام تو شنيد * دل نامزد تو كرد و مِهر تو گزيد\r\nچون حسن و لطافت جمال تو بديد * جان بر سر دل نهاد و پيش تو كشيد \r\nكار طالب آنست كه در خود جز عشق نطلبد . وجود عاشق از عشق است ، بىعشق چگونه زندگانى كند ؟ حيات از عشق مىشناس ، و ممات بىعشق مىياب :\r\n روزى دو كه اندرين جهانم زنده * شرمم بادا اگر به جانم زنده\r\nآن لحظه شوم زنده كه پيشت ميرم * و آن دم ميرم كه بىتو مانم زنده \r\nسوداى عشق از زندگى جهانى بهتر ارزد ، و ديوانگى عشق بر همه عقلها افزون آيد . هركه عشق ندارد ، مجنون و بىحاصل است . هركه عاشق نيست خودبين و پركين باشد ، و خودراى بود . عاشقى بىخودى و بىراهى باشد . دريغا ، همه جهان و جهانيان كاشكى عاشق بودندى تا همه زنده و با درد بودندى !\r\n عاشق شدن آيين چو من شيداييست * و آن‌كس كه نه عاشقست او خودراييست\r\nدر عالم پير هركجا برناييست * عاشق بادا كه عشق خوش‌سوادييست \r\n\r\n\r\n","description":"","footnote":"\r\n( 1 ) . شگفت ، چيز تازه\r\n( 2 ) . شگفت‌آور ، شگفت‌انگيز\r\n","page_name":" 282 ","page_number":282},
  {"content":"\r\n\r\nاى عزيز ، پروانه ، قوت از آتش عشق خورد ، بىآتش قرار ندارد و در آتش وجود ندارد تا آنگاه كه آتش عشق او را چنان گرداند كه همه جهان آتش بيند ، چون به آتش رسد ، خود را برميان زند . خود نداند فرقى كردن ميان آتش و غير آتش ، چرا ؟ زيراكه عشق ، همه عشق خود آتش است :\r\n اندر تن من جاى نماند اى بت‌بيش * الّا همه عشق تو گرفت از پس و پيش\r\nگر قصد كنم كه برگشايم رگ خويش * ترسم كه به عشقت اندر آيد سَرِنيش \r\nچون پروانه خود را برميان زند ، سوخته شود ، همه نار شود . از خود چه‌خبر دارد ! و تا با خود بود ، در خود بود ، عشق مىديد . و عشق قوّتى دارد كه چون عشق سرايت كند به معشوق ، معشوق همگى عاشق را به خود كشد و بخورد . آتش عشق پروانه را قوّت مىدهد ، و او را مىپروراند تا پروانه پندارد كه آتش ، عاشق پروانه است ، معشوق شمع همچنان با ترتيب و قوت باشد ، بدين‌طمع خود را برميان زند . آتش شمع كه معشوق باشد به او به سوختن درآيد تا همه شمع آتش باشد ، نه عشق و نه پروانه . و پروانه بىطاقت و قوّت اين مىگويد :\r\n اى بُلعجب « 1 » از بس كه تُرا بُلعَجبيست « 2 » * جان همه عشّاق جهان از تو غميست\r\nمسكين دل من ضعيف و عشق تو قويست * بيچاره ضعيف كِش قوى بايد زيست \r\nبدايت عشق به كمال ، عاشق را آن باشد كه معشوق را فراموش كند كه عاشق را حساب با عشق است ، با معشوق چه حساب دارد ؟ مقصود وى عشق است و حيات وى از عشق باشد ، و بىعشق او را مرگ بشد . در اين حالت وقت باشد كه خود را نيز فراموش كند كه عاشق وقت باشد كه از عشق چندان غصّه و درد و حسرت بيند كه نه در بند وصال باشد و نه غم هجران خورد ، زيراكه نه از وصال او را شادى آيد و نه از فراق او را رنج و غم نمايد . همهء خود را به عشق داده باشد . « 3 »\r\n چون از تو به‌جز عشق نجويم به جهان * هجران و وصال تو مرا شد يكسان\r\nبىعشق تو بودنم ندارد سامان * خواهى تو وصال جوى خواهى هجران \r\nاى عزيز ، ندانم كه عشق خالق گويم و يا عشق مخلوق ، عشقها سه‌گونه آمد ، امّا هر عشقى درجات مختلف دارد . . . » « 3 »\r\n\r\n\r\n","description":"","footnote":"\r\n( 1 ) . بلعجب ( مأخوذ از : ابو العجب ) يعنى كسى كه مايهء شگفتيهاست\r\n( 2 ) . بلعجبى : شگفتى بسيار\r\n( 3 ) . نقل از گنجينهء سخن ، ص 148 تا 151\r\n","page_name":" 283 ","page_number":283},
  {"content":"\r\n\r\n\r\nنجم الدين رازى\r\nشيخ نجم الدين رازى معروف به نجم الدين دايه ، از مشايخ بزرگ تصوف در اواخر قرن ششم و اوايل قرن هفتم هجرى است وى از شاگردان شيخ نجم الدين كبرى است كه پس از حملهء تاتار به خراسان ، از خوارزم فرار كرد و چندى در همدان بماند و چون مغولان به سوى همدان آمدند ، ناچار عازم اردبيل شد . « تا مسكن در ديارى سازد ، كه در او اهل سنت و جماعت باشند و از آفت تعصب هوى و بدعت پاك بود . » اما ، اقامت وى در اردبيل نيز ديرى نپائيد ، و در همان سال روانهء بلاد روم شد و تحت حمايت علاء الدوله كيقباد سلجوقى قرار گرفت و به پاس محبت سلطان ، به سال 620 در شهر سيواس كتاب مرصاد العباد را در مباحث عرفانى ، سير و سلوك و مبدأ و معاد به نام علاء الدوله تصنيف كرد ، وى بقيهء عمر را در فراغت و امنيت در بلاد روم در مصاحبت عارفانى چون صدر الدين قونيوى و جلال الدين رومى گذرانيد و به سال 645 ه . ق وفات يافت .\r\nنثر مرصاد العباد « نثرى است ميانهء سبك و شيوهء خواجه عبد اللّه انصارى از حيث اسجاع پىدرپى و ميانه عبارات پخته امام غزالى ، و از اين نظر قدرى از حيث صنعت ابتدايى است و نيز يكدست نيست » « 1 » و درك مطالب كتاب به‌علت استعمال لغات نامانوس و دور از ذهن تا حدى دشوار است .\r\nاز نجم الدين دايه اشعار متوسطى در دست است ، اين رباعى را مؤلف مجالس النفايس به نام او ثبت كرده است : « 2 » « 3 »\r\n عشقت كه دواى جان هردل ريش است * ز اندازه هر هوس‌پرستى بيش است\r\nچيزى است كه از ازل مرا در دل بود * كارى است كه تا ابد مرا در پيش است \r\nاز تأليفات اوست : مرصاد العباد به فارسى ، منارات السائرين به عربى ، معيار صدق فى مصداق العشق ، معروف به رسالهء عشق و عقل به فارسى و غيره .\r\nاينك نمونه‌يى از نثر او را از مرصاد العباد مىآوريم : « بدانكه دل در تن آدمى ، به مثابت عرش است جهان را ، و چنان كه عرش ، محل ظهور استواء « 2 » صفت رحمانيت است ، در عالم كبرى ، دل محل ظهور استواء روحانيت است در عالم صغرى « 3 » ، اما فرق آنست كه عرش را بر ظهور استواء روحانيت شعور نيست و قابل ترقّى نيست تا محلّ ظهور استواى صفات ديگر گردد و دل را شعور پديد آيد و قابل ترقّى باشد ؛ و اختصاص عرش به ظهور\r\n\r\n\r\n","description":"","footnote":"\r\n( 1 ) . بهار ، سبك‌شناسى ، ج 3 ، ص 21\r\n( 2 ) . استقرار\r\n( 3 ) . مراد وجود انسان است\r\n","page_name":" 284 ","page_number":284},
  {"content":"\r\n\r\nاستواى رحمانيّت از اينجاست كه عرش نهايت عالم اجسام آمد و او بسيط است كه يكروى او در عالم ملكوتست و يكروى ديگر در عالم اجسام ؛ مدد فيض حق تعالى كه به عالم اجسام مىرسد از صفت فعل رحمانيّت است . از اينجا گويند « يا رحمن الدنيا و الآخرة » كه از صفت رحمانيّت است كه عموم خلق را برخورداريست ، آشنا و بيگانه را و حيوان و نبات و جماد را .\r\nو گفته‌اند كه رحمن اسمى خاصّ است و صفتى عام ، و رحيم اسمى عام است و صفتى خاصّ ، چنان كه اسم رحمن هيچكس را نتوان الّا حق را و جملهء موجودات را از صفت رحمانيّت برخوردارى است و رحمان بر صيغت فعلان است كه مبالغت را بود ، و به اسم رحيمى همه‌كس را توان خواند كه اسمى عام است امّا از صفت رحيمى جز اهل رحمت را برخوردارى نبود .\r\nو چون اثرى از فيض صفت فعل رحمانى به عالم اجسام خواهد رسيد اول جسمى كه قابل « 1 » آن فيض بود عرض باشد ، زيرا كه اقرب الاجسام الى الملكوت اوست كه يك روى در عالم ملكوت دارد ، از آن روى قابل فيض حق شود ، و آن فيض را مقسّم هم عرش بود ، زيراكه عرش بجملگى جسمانيات مجاريست پيوسته ، كه مدد فيض از آن مجارى بهر جنس از اجناس و هرنوع از انواع و بهر صنف از اصناف و بهر قسم از اقسام و بهر شخص از اشخاص و بهر جوهر از جواهر و بهر عرض از اعراض و بهر جسم از جسمانيّات مىرسد به‌قدر استعداد آن‌چيز ، و آن فيضان بر دوام است كه وجود كاينات بدان مدد قايم و باقى مىتواند بود ، اگر يك طرفة العين آن مدد منقطع شود هيچ‌چيز را وجود نماند ؛ و چون عرش استعداد قبول مدد فيض رحمانى داشت اين تشريف يافت كه « الرّحمن على العرش استوى » ، و عرش ازين دولت سعادت بىشعور و بىخبرست .\r\nهمچنين دل آدمى را يك روى در عالم روحانيّت است و يك روى در عالم قالب ، و دل را ازين وجه قلب خوانند كه در قلب دو عالم روحانى و جسمانى است تا هر مدد فيض كه از ارواح مىستاند دل مقسّم « 2 » آن فيض بود و از دل بهر عضو عرقى باريك پيوسته است كه آن عروق مجارى فيض روح است بهر عضو ، پس هر فيض كه بدل مىرسد قسمت كند و بهر عضوى نصيبى فرستد مناسب آن عضو ، و اگر مدد فيض ، يك لحظه منقطع شود از دل ، قالب از كار فروافتد و حيات عروق منقطع شود ؛ و اگر مدد آن يك عضو منقطع شود ،\r\n\r\n\r\n","description":"","footnote":"\r\n( 1 ) . پذيرنده ، قبول‌كننده\r\n( 2 ) . تقسيم‌كننده\r\n","page_name":" 285 ","page_number":285},
  {"content":"\r\n\r\nبه سبب سدّه‌يى « 1 » در عروق كه مجارى فيض است ، آن عضو از حركت فروماند و مفلوج شود .\r\nپس معلوم شد كه دل در عالم صغرى به مثابت عرش است در عالم كبرى و لكن دل را خاصيّتى است و شرفى كه عرش را نيست و آن آنست كه در قبول فيضان روح ، دل را شعور « 2 » بدان هست و عرش را نيست ، زيراكه فيض روح به دل به صفت روح دل را حيات و علم و عقل مىبخشد تا دل مدرك آن مىشود ، همچنانكه نور آفتاب كه صفت اوست فيضان كند و در هر خانه‌يى نور ظاهر گردد ، خانه موصوف شود به صفت آفتاب در نورانيّت . امّا فيض رحمانيّت عرش را به فعل و قوّت و قدرت مىرسد نه به صفت ، لاجرم عرش باقى مىماند و از آن اثر فعل و قوّت و قدرت به موجودات مىرسد ، همه باقى مانند و لكن در ايشان صفت حيات و علم و معرفت كه صفت حقّ است پديد نمىآيد ، همچنانكه آفتاب بر كوه و صحرا و غيره به صفت نورانيّت فيضان مىكند ، كوه و صحرا و غيره موصوف به صفت نورانيّت آفتاب مىشود ، اما بر لعل و عقيق كه در اندرون معدن كوه و صحراست به فعل تأثير فيضان مىكند ، پس لعل و عقيق در اندرون معدن موصوف نمىشود به صفت نورانيّت آفتاب ، و لكن به اثر فعل آفتاب منفعل مىگردد به صفت لعلى و عقيقى . » « 3 »\r\n\r\nشيخ شهاب الدّين سهروردى\r\nشهاب الدّين سهروردى معروف به شيخ اشراق ، از حكما و نويسندگان بنام ايران است كه به سال 549 هجرى در سهرورد متولد شد ؛ و در عنفوان شباب در شهر « حلب » به فرمان صلاح الدين ايوبى و به تحريك متعصبان كشته شد .\r\nسهروردى متفكرى پژوهنده ، ناآرام و شجاع بود و معتقدات و استنتاجات فلسفى خويش را گاه صريح و در مواردى در پردهء اصطلاحات و الفاظ مرموز بيان مىكرد ، به همين جهت عناصر قشرى و ظاهربين با وى مخالفت ورزيدند و خونش را مباح شمردند .\r\nشيخ اشراق ، آيين مشائين و پيروان ارسطو را كه كمابيش پايهء مادى داشت ، مورد انتقاد سخت قرار داد و روش خود را كه حكمت اشراقى ( نورى ) خوانده است و به حكماى مشرق و آيين ايرانيان قديم منسوب مىدانسته و از طريق اشراق باطن و روشنى\r\n\r\n\r\n","description":"","footnote":"\r\n( 1 ) . بستگى ، انسداد ، منعى كه در مجراى خون يا مجراى غذا پديد آيد .\r\n( 2 ) . آگاهى\r\n( 3 ) . نقل از مرصاد العباد ، چاپ تهران ، 1312 شمسى ، ص 105 تا 109\r\n","page_name":" 286 ","page_number":286},
  {"content":"\r\n\r\nقلب ممكن الحصول مىشمرد ، به پيروان خود تعليم مىداده است ؛ بعضى ، نظريات او را با پيروان مكتب تصوف نزديك مىدانند و برخى ديگر ، افكار او را با فلسفه نو افلاطونى قرين شمرده ، معتقدند كه شيخ اشراق اين فلسفه را با اصطلاحات مأخوذ از آيين قديم ايرانيان درهم آميخته و حكمت سهروردى را پديد آورده است . با اينكه وى حكمت خويش را بر قاعده نور و ظلمت كه منسوب به انديشهء ايرانيان قديم است بنيان نهاده از ذكر افكار و انديشه‌هاى زردشتيان و مانويان خوددارى مىكند . به‌نظر او منشاء كل موجودات ( نور الانوار ) است ، كه در پيدايش خود ، حاجت به‌علت ندارد ، در صورتىكه هرچيز ديگر ( عرضى و تبعى ) است و به اصطلاح ممكن الوجود است و به اين ترتيب ، ظلمت و تاريكى امرى مستقل نيست و نسبت آن با نور نسبت عدم در برابر وجود است .\r\nبه‌طوركلى ، حكمت اشراقيون مثل عرفان اهل تصوف بر كشف و شهود و ذوق و استنباط باطنى استوار است و فقط در سايهء ( خلوت و تأمل ) حاصل مىشود .\r\nتأليفات شيخ به فارسى و عربى ، در فلسفه و مسائل ذوقى و اشراقى قابل توجه است ، از جمله رساله‌هاى او به پارسى : آواز جبرئيل - رسالة فى حقيقة العشق - صفير سيمرغ و ترجمهء رسالة الطير ابن سينا - روزى با جماعت صوفيان - پرتونامه - رسالهء عقل سرخ و چند اثر ديگر . از تاليفاتش به عربى حكمة الاشراق ، تلويحات ، المشارع و المطارحات ، هياكل النور و كلمة التصوف قابل توجه و شايان ذكر است .\r\nنظريات فلسفى سهروردى ، مورد توجه متفكرين غرب نيز قرار گرفته و رسالهء آواز پر جبرئيل او به سال 1935 ميلادى با ترجمهء فرانسه آن به كوشش پروفسور هانرى كربن « 1 » و مرحوم پل‌كراوس « 2 » در مجلد 227 از روزنامهء آسيايى به طبع رسيد و رسالة العشق او در اشتوتگارت به طبع رسيد و اخيرا دكتر سيد حسين نصر ، استاد دانشگاه آن را در شماره آبان‌ماه 1347 نشريهء معارف اسلامى به چاپ رسانيده است .\r\nلغت نوران و صفير سيمرغ و ترجمهء رسالة الطير ابن سينا ، به انضمام ترجمهء رسالة الطير عمر بن سهلان ساوى به همت يك دانشمند آلمانى در اشتوتگارت به سال 1935 مسيحى به طبع رسيد : - مقصود از صفير سيمرغ حال سالكى است كه تمام مقامات را طى كرده و به مقام فنا فى اللّه رسيده است .\r\nشيوهء نگارش سهروردى ساده و دلپذير و نزديك به محاورات معمول مردم و كاملا قابل درك است و بيشتر جنبهء تمثيلى و رمزى دارد .\r\n\r\n\r\n","description":"","footnote":"\r\n( 1 ) .  Henry Corbin \r\n( 2 ) .  Paul Kraus \r\n","page_name":" 287 ","page_number":287},
  {"content":"\r\n\r\nنمونه‌اى از نثر او : « بدانكه بالاى اين كوشك نه اشكوب « 1 » طاقيست كه آن را شهرستان جان خوانند او بارويى دارد از عزّت ، و خندقى دارد از عظمت ، و بر دروازهء آن شهرستان پيرى جوان موكّلست و نام آن پير جاويد « خرد » « 2 » است ، و او پيوسته سيّاحى كند چنان كه از مقام خود نجنبد ، و حافظى نيك است . كتاب الهى داند خواندن و فصاحتى عظيم دارد ، اما گنگ است . و به سال ديرينه است اما سال نديده است و سخت كهن است اما هنوز سستى درو ، راه نيافته است .\r\nو هركه بخواهد كه بدان شهرستان رسد ازين چهار طاق « 3 » و شش طناب « 4 » بگسلد و كمندى از عشق سازد و زين ذوق بر مركب شوق نهد ، و به ميل گرسنگى سرمهء بيدارى در چشم كشد و تيغ دانش به‌دست گيرد و راه جهان كوچك « 5 » پرسد ، و از جانب شمال درآيد « 6 » و ربع مسكون طلب كند و چون در شهرستان رسد كوشكى بيند سه طبقه « 7 » : در طبقه اول دو حجره « 8 » پرداخته ، و در حجره اول تختى بر آب گستريده و يكى بر آن تخت تكيه زده ، طبعش به رطوبت مايل ، زيركى عظيم ولى نسيان بر او غالب ، هر مشكلى كه بر او عرضه كنى در حال حل كند و ليكن بر يادش نماند . . . »\r\nبا جماعت صوفيان : سهروردى گويد : روزى با جماعت صوفيان در خانقاهى نشسته بودم ، هركس از مقالات شيخ خويش فصلى مىپرداخت ، چون نوبت به من رسيد گفتم : وقتى در خدمت شيخ خويش نشسته بودم ، شيخ را گفتم كه امروز ميان رسته حكاكان مىگذشتم ، حكاكى را ديدم ، چرخى در پيش گرفته و جوهرى در دست داشت و از آن جوهر بر چرخ مهره‌يى مىساخت به شكل گوى مدوّر . من انديشه كردم كه اگر اين چرخ كه از بالا به زير مىگردد بر روى زمين كردندى همچون آسيا سنگ ، و حكاك مهره را بر چرخ نهادى و دست از وى بازگرفتى ، مهره را بر چرخ از حركت چرخ هيچ حركت بودى يا نه ؟ سرّ آن نمىتوانستم دانستن .\r\n\r\n\r\n","description":"","footnote":"\r\n( 1 ) . مراد از كوشك نه اشكوب عالم با افلاك نه‌گانهء آنست\r\n( 2 ) . خرد : عقل اول و شايد مراد عقل فعال باشد\r\n( 3 ) . چهار طاق : مراد افلاك مادون قمر است يعنى فلك زمين و آب‌وهوا و اثير\r\n( 4 ) . شش طناب : مراد جهات سته است\r\n( 5 ) . جهان كوچك : عالم صغير ، يعنى انسان ، و مراد از راه جهان كوچك پرسيدن « شناخت خود » است\r\n( 6 ) . يعنى از دماغ كه محل قواى نفسانيه است شروع كند\r\n( 7 ) . مراد از كوشك سه طبقه دماغ است\r\n( 8 ) . مراد از دو حجره ، دو قوهء مدركه و خيال است\r\n","page_name":" 288 ","page_number":288},
  {"content":"\r\n\r\nشيخ گفت : مهره نيز بر چرخ گرديدى خلاف سير چرخ ، چنانك اگر چرخ از چپ سوى راست گرديدى مهره از راست بر چرخ سوى چپ گرديدى ، همچنان‌كه تخته‌يى بگيرى و گويى بر سر آن تخته نهى ، پس تخته را به خود كشى . تخته نزديك تو آيد ، اما گوى از بر تو دور افتد و بدان جانب تخته رود كه از تو دور باشد . . . » « 1 »\r\n\r\n\r\n","description":"","footnote":"\r\n( 1 ) . مأخوذ از گنج و گنجينه ، پيشين از ص 218 تا 225 ( به اختصار ) همچنين نگاه كنيد به دايرة المعارف فارسى ، جلد اول ، ص 1384\r\n","page_name":" 289 ","page_number":289},
  {"content":"\r\n . \r\n","description":"","footnote":"","page_name":" 290 ","page_number":290},
  {"content":"\r\n\r\n\r\nوضع سياسى و اجتماعى ايران و كشورهاى اسلامى مقارن حمله مغول\r\nقبل از حملهء مغول به سال 616 هجرى و انقراض دولت خوارزمشاهى ، وضع ايران و كشورهاى اسلامى به‌علت عدم مداخلهء مردم در امور سياسى ، اختلاف زمامداران ، فساد دربار ، مداخله تركان خاتون ( مادر سلطان محمد خوارزمشاه ) در امور سياسى و دشمنى مردم و روحانيون با دولت ، بسيار درهم و آشفته بود ، از اواسط قرن ششم هجرى به بعد ، تركان قراختائى در جنگ « قطوان » سلطان سنجر را به تحريك آتسز خوارزمشاه شكستى عظيم دادند و بر تمام ماوراء النهر مسلط شدند . سلطان محمد خوارزمشاه با آنكه وارث اوضاعى آشفته بود به‌جاى درمان دردهاى اجتماعى در سال 607 عازم گرفتن بخارا و سمرقند گرديد و به كمك « كوچلك » سلسله قراختائيان را از ماوراء النهر برانداخت و متصرفات خود را به كاشمر و حدود سند رسانيد . در اين تاريخ ، اتابكان فارس و آذربايجان در حيطهء نفوذ خود به استقلال فرمان مىراندند و كمابيش با النّاصر لدين اللّه خليفه عباسى مناسبات حسنه داشتند . ولى بين خوارزمشاه و خليفه عباسى ، صلح و صفايى وجود نداشت ، خوارزمشاه مايل بود مانند سلاطين آل بويه و پادشاهان سلجوقى ، خليفه را محكوم فرمان و ارادهء خود سازد ، درحاليكه خليفه با دشمنان سلطان و از جمله با جانشينان حسن صباح مخفيانه رابطه داشت و آنان را عليه خوارزمشاه تحريك و تجهيز مىكرد ، كار مخالفت سلطان با خليفه به‌جايى رسيد كه خوارزمشاه در 614 ه به قصد تسخير بغداد لشكر كشيد و در جريان اين نبرد اتابك سعد بن زنگى را كه از فارس آمده بود و اتابك ازبك را كه از آذربايجان به قصد تسخير بغداد حركت كرده بود شكست داد و\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nهردو اتابك ، ناگزير ، اطاعت خوارزمشاه را گردن نهادند و امان يافتند . در چنين موقعيت حساسى كه چنگيز پكن را تسخير كرده بود ، و خطر حملهء او سراسر عالم اسلام را تهديد مىكرد ، به‌جاى آنكه خليفه و سلطان دست اتحاد به‌سوى يكديگر دراز كنند به جنگ و مخالفت برخاستند و درنتيجه هردو خاندان فاسد به باد فنا رفتند .\r\n\r\nنتايج شوم سياست سلطان محمد خوارزمشاه در حيات سياسى ، اجتماعى ، فرهنگى و ادبى ايران\r\nچنگيز چنان كه تاريخ گواهى مىدهد ، يكى از سرداران و رؤساى بسيار شجاع و جنگاور قوم مغول و تاتار ، و در تدبير و كاردانى و شقاوت و بيرحمى كم‌نظير بود . وى در مدتى كوتاه كليّه قبايل مغول و تاتار را زير نفوذ سياسى و نظامى خود درآورد و قبايل عيسوى مذهب « كرائيت » و « نايمان » و قوم « قرفيز » و طوايف « اويغور » را محكوم به فرمانبردارى كرد . چنگيز پس از برانداختن حكومت « كوچلك خان » و دولت قراختائيان در سال 612 هجرى ، امپراتورى چين شمالى را برانداخت و پس از تصرف پكن به ناحيه تبّت نيز دست يافت . چون خبر اين پيروزيها به همسايه او ، محمد خوارزمشاه رسيد ، وى به فكر تحقيق و تشخيص نيروى چنگيز افتاد و نمايندگانى به رسالت بهاء الدّين رازى نزد چنگيز به پكن گسيل داشت . « 1 »\r\n« منهاج سراج ، شرح مشاهدات اين هيئت را ، كه حكاياتى وحشتناك از فجايع و كشتارهاى مغولان ذكر كرده‌اند ، در كتاب خود طبقات ناصرى آورده است . نكته‌اى كه بايد بدان توجه كرد اينكه : « چنگيز در آغاز امر مطلقا قصد حمله به بلاد اسلامى را نداشت و مىخواست امپراتورى خود را به قسمتى از نواحى شرقى آسيا محدود سازد ، به همين مناسبت هنگامىكه فرستادگان خوارزمشاه از خدمت او بازگشتند به سلطان محمد پيام داد كه : « محمد خوارزمشاه را بگوئيد كه من پادشاه آفتاب برآمد شرقم و تو پادشاه آفتاب فروشدن به ( غرب ) من مايلم ميان ما عهد مودّت و محبت و صلح مستحكم باشد و از طرفين تجار و كاروانها بيايند و بروند و ظرايف « 1 » و بضاعت كه در\r\n\r\n\r\n","description":"","footnote":"\r\n( 1 ) . كالاى نفيس تجارى\r\n","page_name":" 292 ","page_number":292},
  {"content":"\r\n\r\nولايت من باشد بر تو آرند و آن بلاد تو همين حكم را دارد . » « 1 »\r\nاز گفتار صريح چنگيز پيداست كه اگر زمامدارانى مدبّر و كاردان در آن هنگام بر ايران حكومت مىراندند و از اين سياست صلح‌جويانه استقبال مىكردند ، به احتمال قوى ، ضمن استقرار روابط سياسى و اقتصادى ، جلوى يك فاجعه خونبار تاريخى ، گرفته مىشد ؛ ولى متاسفانه در آن دوران نه‌تنها پادشاه و دولت خوارزمشاهى ، بلكه امرا و سپاهيان و افراد خاندان سلطنتى فقط در فكر غارتگرى و مال‌اندوزى بودند و درنتيجه اشتباهات گوناگون سياسى ، چنگيز را وادار به حمله به ايران و ديگر كشورهاى خاورميانه نمودند ، قراينى در دست است كه چنگيز واقعا به برقرارى روابط تجارى بين منطقه نفوذ خود و خاور نزديك ، علاقهء فراوان داشت ، اقدامات او در راه امن كردن راهها و گماشتن مراقبين در آنها و پذيرايى صادقانه او از بازرگانان كشورهاى اسلامى و خريد كالاهاى آنان به بهاى عادلانه و فرستادن گروهى براى عقد معاهدهء دوستى نزد خوارزمشاه ، نشان مىدهد كه از آغاز ، چنگيز برنامهء رزمى نداشته است ؛ مويد اين مطلب اينكه بعد از عقد معاهده‌اى در سال 615 هجرى بود كه چنگيز هدايائى براى سلطان سلجوقى فرستاد ، و همراه مأمورين سياسى خود عده‌يى بازرگان با اموال فراوان به سوى شرق گسيل كرد .\r\nمنهاج سراج ، در پيرامون اين هيئت چنين مىنويسد :\r\n« در ميان تحف و هدايايى كه به نزديك سلطان محمد خوارزمشاه فرستاد ، يك قطعه زر صامت بود ، به‌اندازهء گردن شترى . . . « و پانصد شتر بار از زر و نقره و حرير و قز خطايى و ترغو و قندز و سمور و ابريشم و ظرايف چين و طمغاج ، با بازرگان خود روان كرد و بر بيشتر آن شتران زر و نقره بار بود . چون به « اترار » وصول شد ، قدر خان حاكم اترار ، از راه مكر و غدر آنان را جاسوس معرفى نمود و از سلطان محمد خوارزمشاه اجازت خواست و جملهء تجار و آيندگان و رسل را به طمع آن زر و نقره به قتل رسانيد ، چنان كه هيچيك از آنان خلاصى نيافتند الا يك شتربان كه در حمام بود و در آن واقعه از راه گلخن خود را بيرون انداخت و براى محافظت خود حيله‌ها برانگيخت و از راه بيابان به بلاد چين بازرفت و چنگيز را از كيفيت آن غدر و مكر اعلام داد . » « 2 »\r\nسياست چنگيز : همين روايت ، كه از فساد تركان حكايت مىكند در ديگر كتب تاريخى ذكر شده و به‌خوبى علت حمله چنگيز خان را نشان مىدهد ، جالب اينكه بعد از اين عمل\r\n\r\n\r\n","description":"","footnote":"\r\n( 1 ) . منهاج سراج ، طبقات ناصرى ، ص 650 : 651\r\n( 2 ) . همان كتاب ، ص 651\r\n","page_name":" 293 ","page_number":293},
  {"content":"\r\n\r\nسفيهانه ، چنگيز ، عنان اختيار از كف نداد و از حمله خوددارى كرد و تنها به مطالبهء قدر خان كه عامل اين جريان خونبار بود ، و جبران خسارت قناعت ورزيد ، ليكن سلطان بىتدبير ايران بدون توجه به عاقبت كار ، بار ديگر فرستادگان چنگيز را كشت ؛ چنگيز پس از اين فاجعه با ساز و برگ فراوان ، در اواخر سال 616 هجرى به اترار يعنى همان محلى كه قافلهء بازرگانان چنگيزى را تاراج كرده بودند ، حمله برد . شمارهء سپاهيان چنگيز را در اين حمله شوم تاريخى از هشت صد هزار تا دويست هزار تن نوشته‌اند ، ولى از آنجا كه بين سلطان محمد خوارزمشاه و سران سپاه او بجاى وحدت نظر و هم‌آهنگى تفرقه و جدايى بود ، هيچگونه مقاومت مؤثر و متشكّلى در برابر مهاجمين مغول صورت نگرفت ، بلكه دسته‌هاى متفرق سپاهيان ، هريك به جانبى گريختند ، درنتيجهء اين سياست رزمى ، قواى چنگيز به سرعت شهرهاى كنارهء جيحون را تسخير كردند و براى آنكه از حمله دشمن در امان باشند ، به قتل عام مردم و با خاك يكسان كردن شهرها نيز اقدام نمودند ، از جمله بلاد زيبايى كه به كلى ويران شد بخارا بود ، از يكى از گريختگان آن شهر عظيم ، كه به خراسان رسيده بود ، از كيفيت واقعه پرسيدند ، گفت : « آمدند و كندند و سوختند و كشتند و بردند و رفتند . » بعد از آن ، چنگيز در ابتداى سال 617 هجرى به سمرقند و خوارزم و ديگر بلاد آباد ماوراء النهر حمله كرد ، سلطان محمد بدون هيچ برنامه جنگى از شهرى به شهر ديگر مىگريخت و بالاخره در اواخر سال 617 به جزيره آبسكون رسيد و در آنجا به حالى زار درگذشت . در خلال اين احوال مغولان شهرهاى بزرگ و كوچك خوارزم ، ماوراء النهر و خراسان را يكى بعد از ديگرى قتل عام و ويران و غارت مىكردند و در اين جريان بعضى از بلاد مانند نيشابور را چنان با خاك يكسان كردند كه ديگر هيچ موجود زنده‌اى در آن وجود نداشت ؛ تنها فرد شجاع و مبارزى كه در برابر نيروى مهاجم مغول پاى مقاومت فشرد ، جلال الدّين منكبرنى بود كه سلطان محمد خوارزمشاه هنگام فوت ، او را به وليعهدى برگزيده بود ، او با قواى اندكى كه داشت به خراسان گريخت و در نزديكىهاى غزنين به گردآورى سپاه و مبارزه با مغولان پرداخت ولى متاسفانه ، اقوام گوناگون و غير متجانسى كه تحت فرماندهى جلال الدين بودند ، نمىتوانستند رشته وحدت را استوار نگه دارند .\r\nآخرين نبرد جلال الدّين : چنگيز ، چون از نيروى مقاومت جلال الدين آگهى يافت به تعقيب او همت گماشت و بالاخره در نزديكى سند ، ميان سپاهيان كثير مغول و نيروى ناچيز خوارزمشاه جنگى درگرفت و جلال الدين مردانه پايدارى كرد و چون موقعيت را دشوار\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nديد ، نخست مادر و گروهى از بستگان را به درخواست آنان در رود سند غرقه ساخت و يك بار هم به قلب سپاه چنگيز حمله‌ور شد و با چندتن از كسان خويش از آب سند به سلامت گذشت .\r\nمتاسفانه در اين دوران بحرانى ، امرا و سران سپاه خوارزمشاه سرگرم اختلافات خود بودند و در مقام مبارزه با مهاجمان نبودند و از طرفى حملات مغول چنان سريع بود كه نه تنها مردم ماوراء النهر و خراسان و خوارزم را رعب و هراسى فراوان گرفته بود ، بلكه سران سپاه نيز مجال طرح برنامهء دفاعى نداشتند . در حملات بىرحمانه‌اى كه بر تمام نقاط شرقى ايران و ماوراء النهر صورت مىگرفت ، هرجا كه آبادى و رونقى داشت . دستخوش قتل و غارت و نهب و ويرانى مىشد . « مغولان در اين حملات از كشتار جمعى و غارت اموال و دريدن شكم و مثله كردن ( يعنى گوش و بينى بريدن ) و شكنجه دادن و خراب كردن و گاه ويرانى شهرها و بىعصمتيها و نامردميها به هيچ‌روى خوددارى نداشتند و به منزلهء درندگانى بودند كه در گله‌هاى گوسپند و آهو درافتند و بر هيچيك ابقا نكنند . تواريخى كه دربارهء اين هجوم بزرگ ، قريب به همين واقعه نوشته شده ، همه پر است از ذكر جنايات و فجايع اعمال وحشيانه مغول و تاتار و بىترديد اين واقعه فجيع‌ترين واقعه‌يى بود كه تا آن هنگام در تمام تاريخ ايران رخ داد و بعد از آن هم هيچگاه نظيرى نيافت . » « 1 »\r\n\r\nعلل و عوامل اين شكست\r\nحمله چنگيز به ايران و عواقب شوم آن‌كه مولود سياست غلط و بىتدبيرى محمد خوارزمشاه و اطرافيان او بود به‌خوبى به هموطنان و به‌خصوص به نسل جوان ما نشان مىدهد كه اگر ملتى ناظر و مراقب اوضاع سياسى و اجتماعى كشور خود نباشد و اعمال و رفتار و روش سياسى زمامداران را مورد سئوال و انتقاد قرار ندهد ، چه‌بسا كه در اثر فساد و انحراف و بىتدبيرى آنان صدها شهر ويران و ميليونها نفر از نفوس بشرى به فجيعترين وضع دستخوش فنا و نيستى گردند .\r\nاينكه مىبينيم در جوامع پيشرفته بشرى از چهار صد سال قبل از ميلاد مسيح ، ابتدا در يونان و سپس در روم قديم و در دورهء قرون وسطى نخست در انگلستان و پس از انقلاب كبير 1789 ابتدا در فرانسه و بعد در ديگر كشورهاى غرب ، اكثريت مردم با تحمل زحمات و دادن تلفات فراوان ، در راه كسب آزادى و استقرار دموكراسى و حكومت ملى مبارزه كرده‌اند ، براى اين است كه ملتها ، بازيچه و آلت فعل زمامداران نباشند و دولتها\r\n\r\n\r\n","description":"","footnote":"\r\n( 1 ) . دكتر ذبيح إله صفا : تاريخ ادبيات در ايران ، ج 3 ، ص 11\r\n","page_name":" 295 ","page_number":295},
  {"content":"\r\n\r\nجرات نكنند بدون جلب موافقت مردم قدمى بردارند .\r\nدر ميهن ما بر خلاف كشورهايى كه با اصول دموكراسى اداره مىشوند ، نه‌تنها توده مردم بلكه حتى طبقات مرفه و ذيحقوق - دولت و زمامداران را خدمتگزار خود ، و مامور اجراى مصالح و منافع خلق نمىدانستند ، و اگر دولت و عمال حكومت بر خلاف ميل مردم قدمى برمىداشتند از طرف هيچ مقام و مرجع ملى مورد اعتراض و بازخواست قرار نمىگرفتند ، همين بىتوجهى مردم به مسائل اجتماعى ، در طول تاريخ ، مشكلات و بدبختيهاى گوناگونى براى مردم پديد آورده و راه را براى مداخلات نارواى دشمنان داخلى و خارجى ايران هموار كرده است .\r\nدر جريان حمله مغول به ايران ، اگر زمامداران با كمك مردم ، جبههء واحدى عليه دشمن تشكيل مىدادند ، به احتمال قوى ، اين‌همه ظلم و خونريزى به وقوع نمىپيوست .\r\nسلطان جلال الدين منكبرنى كه در سال 618 از برابر مغولان به آن سوى سند گريخته بود ، پس از سرگردانيها و زدوخوردهاى گوناگون در سال 622 تبريز را فتح نمود ، پس از اين پيروزى ، به‌جاى آنكه از مردم كمك بگيرد و دشمن را به يارى خلق از پاى درآورد به يك رشته جنگهاى بىحاصل در آذربايجان و آسياى صغير و عراق و گرجستان و ارمنستان ادامه داد و درنتيجه اين مبارزات بىهدف و بىحاصل ، روزبه‌روز خسته‌تر و فرسوده‌تر گرديد ، تا در نزديكى « ديار بكر » گرفتار حمله ناگهانى مغولان شد و به كوههاى كردستان پناه برد و به‌دست يكى از افراد محلى كرد در سال 628 كشته شد .\r\nدر فاصله ميان تسلط مغولان بر مشرق ايران و اعزام هلاكو ، سرزمينهاى مفتوح مغولان را ، حكام مغولى ، با تدبير و كاردانى وزراى ايرانى ، نظير شرف الدين خوارزمى و بهاء الدين محمد جوينى ( پدر شمس الدين جوينى ) اداره مىكردند . از سال 651 هلاكوخان از جانب دربار مغول مأمور فتح قلاع اسماعيليه و برانداختن خلافت عباسيان گرديد . هلاكو پس از آنكه در اواخر سال 651 به ايران رسيد ، يكى از سرداران خود را مامور فتح قلاع اسماعيلى نمود و سرانجام « خورشاه » آخرين جانشين خاندان حسن صباح تسليم هلاكو گرديد و كليهء قلاع اسماعيلى در مدتى كمتر از يك سال ، مسخّر و تسليم شدند و هرچه در آنها بود به غارت رفت ، از جمله ، كتابخانه معتبرى كه در دوران 177 ساله حكومت پيروان حسن صباح ، در الموت فراهم آمده بود ، از ميان برده شد ؛ در اين جريان ، عطاملك جوينى با كسب اجازه از هلاكو ، بعضى از كتبى كه ارزش تاريخى و اجتماعى داشت و يكى از آنها سرگذشت حسن صباح بود ، از اين معركه ، بيرون كشيد و عطاملك جوينى در تاليف كتاب تاريخ جهانگشاى جوينى از اين منابع استفاده\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nكرد ، پس از پايان كار اسماعيليه ، هلاكو آماده فتح بغداد شد ، محاصره بغداد چندروز طول كشيد ؛ سرانجام خليفه المستعصم باللّه روز چهارم صفر سال 656 با كليه رجال و بزرگان از شهر خارج شد و به ديدار هلاكو رفت و مردم شهر را از جهاد و مقابله با دشمن بازداشت .\r\nبا اينحال بغداد مدت يك هفته دستخوش قتل و غارت بود و سرانجام مغولان ، خليفه و اولاد و بنى اعمام او ، هركه را يافتند ، كشتند و به اين ترتيب خلافت 525 سالهء عباسى كه با همت و تدبير ايرانيان تاسيس و ايجاد شده بود در اثر فساد آخرين خلفاى عبّاسى و بىكفايتى « مستعصم » با شمشير تاتار منقرض گرديد .\r\nپس از فتح بغداد ، ابن العلقمى ، وزير مستعصم به امر هلاكو اداره امور بغداد را به اتفاق يك شحنه مغولى برعهده گرفت . پس از اين پيروزى ، سرداران هلاكو به فتوحات ديگرى دست يافتند و غنايمى كه از همه اين فتوحات ، خاصه بغداد به‌دست آمده بود به آذربايجان فرستاده شد و خان مغول ، مراغه را به پايتختى برگزيد و دانشمند نامدار ايرانى خواجه نصير الدين طوسى را مأمور كرد تا در آنجا « رصدى » به پا كند . هلاكو به فتح آذربايجان قناعت نكرد و بلاد الجزيره و شام را تسخير و غارت كردند و در سال 658 به علت انتشار خبر فوت « منكوقاآن » هلاكو به آذربايجان رفت .\r\nقوبيلاى قاآن كه به‌جاى منكوقاآن به حكومت و فرمانروائى نشست ، تمام سلطنت ايران ، الجزيره ، شام و آسياى صغير ، يعنى تمام متصرفات غربى امپراتورى مغول را به هلاكو واگذار كرد ، در اين دوران وزارت هلاكو با خوارزمى و محمد جوينى بود ؛ دوران فرمانروايى هلاكو چندان نپائيد و در حالى كه بيش از 48 سال نداشت ، درگذشت .\r\nبعد از هلاكو به‌ترتيب اباقا خان و احمد تگودار و ارغون خان و كيخاتو ، بايدو ، محمود غازان خان و سلطان محمد خدابنده ( الجايتو ) و سلطان ابو سعيد بهادر خان به قدرت رسيدند ، بعد از مرگ ابو سعيد بهادر ، بنيان سلطنت ايلخانان سستى گرفت . - بيشتر جانشينان هلاكو و همراهان او ، عيسوى و بودايى بودند ، در ميان ايلخانان ، غازان خان ، پيرو اسلام گرديد . از اين دوره به بعد تا حدى از مظالم مغولان كاسته شد ، با اينحال اكثر رجال و وزرا و كارشناسان ايرانى به‌دست پادشاهان زردپوست مغول كشته شدند .\r\nاكنون بطور اجمال زيانهاى اجتماعى و فرهنگى كه از اين حملهء وحشيانه ، نصيب ملت ايران شده است يادآور مىشويم :\r\nنتايج شوم غفلت مردم و زمامداران : عطاملك جوينى مؤلف كتاب تاريخ\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nجهانگشا ، شرح جالب و مؤثّرى از نتايج حمله مغول به بخارا نوشته كه گزيده‌يى از آن را نقل مىكنيم : « ائمه و معارف شهر بخارا به نزديك چنگيز خان رفتند و چنگيز در مسجد جامع راند بر بالاى منبر رفت ، چنگيز خان پرسيد كه سراى سلطانست ؟ گفتند خانه يزدانست . او از اسب فرود آمد و فرمود كه صحرا از علف خالى است ، اسبان را شكم پر كنيد ، از انبارها غله مىكشيدند و صناديق مصاحف ( يعنى جعبه‌ها و صندوقهاى قرآنها و كتب ديگر ) را به ميان صحن مسجد مىآوردند و مصاحف را در دست و پاى مىانداختند و صندوقها را آخر اسبان ساختند ، مغولان ، ضمن ميگسارى ، خوانندگان و نوازندگان شهرى را براى سماع و رقص حاضر كردند و مغولان بر اصول غناى خويش آوازها بركشيده و ائمه و مشايخ و سادات و علما و مجتهدان عصر ، بر طويلهء آخر سالاران به محافظت ستوران قيام نموده و امتثال حكم آن قوم را التزام كرده . بعد از يك دو ساعت چنگيز خان بر عزيمت مراجعت با بارگاه برخاست و جماعتى كه آنجا بودند روان شدند و اوراق قرآن در ميان قاذورات « 1 » لگدكوب اقدام و قوايم « 2 » گشته ، در اين حالت امير امام جلال الدين كه مقدّم و مقتداى سادات ماوراء النهر بود و در زهد و ورع مشار اليه ، روى به امام عالم ركن الدين امام‌زاده آورد و گفت : مولانا چه حالتست ؟ « اينكه مىبينيم به بيداريست يا ربّ يا به خواب » ( مصراعى است از انورى ) - مولانا گفت خاموش باش ، باد بىنيازى خداوندست كه مىوزد ، سامان سخن گفتن نيست . ( ناگفته نماند كه امام ركن الدين امام‌زاده و پسر شجاع او بعد از آنكه تعرض مغول را به نواميس مردم ديدند ، تاب نياورده با ايشان به جنگ پرداختند و هردو در اين جهاد مقدس شهيد شدند ) . . . پس از محاربه و قتال ، آتش در محّلات انداختند و چون بناى خانهاى شهر تمامت از چوب بود ، بيشتر از شهر به چندروز سوخته شد ، مگر مسجد جامع و بعضى از سرايها كه عمارت آن خشت پخته بود . . . مردم بخارا متفرق گشته به ديه‌ها رفتند ، يكى از مردم بخارا ، پس از واقعه ، گريخته بود و به خراسان آمده ، حال بخارا از او پرسيدند گفت : آمدند و كندند و سوختند و كشتند و بردند و رفتند ، جماعت زيركان كه اين تقرير « 3 » شنيدند اتفاق كردند كه در پارسى موجزتر « 4 » از اين سخن نتواند بود . » « 5 » همين بليّات و خسارات به سمرقند و ديگر بلاد معمور ماوراء النهر وارد آمد كه شرح جزئيات آنها در اين كتاب امكان‌پذير\r\n\r\n\r\n","description":"","footnote":"\r\n( 1 ) . پليديها ، نجاستها\r\n( 2 ) . چارپايان\r\n( 3 ) . بيان و صحبت\r\n( 4 ) . مختصر\r\n( 5 ) . جهانگشاى جوينى : ص 80 تا 83 ( نقل و تلخيص )\r\n","page_name":" 298 ","page_number":298},
  {"content":"\r\n\r\nنيست . همين‌قدر يادآور مىشويم كه شهاب الدين ياقوت حموى كه در سال 616 چندماه قبل از تسلط مغول به جرجانيّه ، در آن شهر بوده مىگويد : « هرگز شهرى به اين آبادى نديده‌ام ، آباديها به يكديگر متصل و دهات چسبيده به هم است و از كثرت خانه و قصرهايى كه بنا شده و انبوهى درخت ، كسى كه از ميان آنها مىگذرد ، گمان مىكند بازار است ، گمان نمىكنم در دنيا از جهت بزرگى و كثرت خير و توانگرى ، شهرى نظير خوارزم موجود باشد . » ( نقل به اختصار )\r\n\r\nمراكز فرهنگى ايران قبل از حملهء چنگيز\r\n\r\nارزش فرهنگى خوارزم و جرجانيّه قبل از حمله مغول\r\n« آتسز خوارزمشاه بعد از آنكه بر سلطان سنجر طغيان كرد براى رقابت با آن پادشاه شعر دوست دانش‌پرور ، شعرا را با دادن صلات ، تشويق كرد و فضلا را از اطراف به خوارزم خواست ، حتى موقعى كه سنجر از گورخان قراختائى شكست خورد و آتسز بر خراسان مستولى شد ، يعنى در 536 جمعى از فضلاى آن ديار مثل ابو الفضل كرمانى فقيه و عالم مشهور و ابو منصور عبّادى ( واعظ معروف ) و قاضى حسين بن محمد ارسابندى ( قاضى مرو ) و ابو محمد خرقى فيلسوف را با خود به خوارزم برد و پس از فوت طبيب معروف سيد اسمعيل جرجانى صاحب ذخيره خوارزمشاهى و كتب ديگر ، مامور مخصوصى به بغداد نزد ابو البركات هبة الدين على طبيب مشهور فرستاد و براى آنكه خطّه خوارزم از طبيب حاذقى خالى نباشد از او خواست كه يكى از شاگردان خود را به آن ديار بفرستد تا داروخانهء خوارزم را با جميع اوقاف آن تحت اختيار او بگذارد و مبلغى نيز جهت خرج سفر او به بغداد فرستاد . « 1 »\r\nشهر جرجانيّه ، در عهد آتسز و جانشينان او مركز اجتماع علما و ادباى نامى بود و از اين جهت با مروشاه جهان پايتخت سلطان سنجر رقابت مىورزيد و فضلاى بزرگ مثل امام علّامه جار اللّه زمخشرى ملقب به « فخر خوارزم » و امير رشيد الدين كاتب ، مشهور به وطواط ( وفات در 573 ) و بهاء الدين محمد بن مويد بغدادى شاعر و منشى معروف ، و امام شهاب الدّين ابو سعد بن عمر خيوقى ( مدرس و صاحب كتابخانه‌يى عظيم ) و شيخ نجم الدين كبرى و امام فخر الدين رازى در آن ايّام در آن شهر اقامت داشتند و باعث فروزندگى چراغ علم و ادب در جرجانيه بودند . » « 1 »\r\n\r\n\r\n","description":"","footnote":"\r\n( 1 ) . عباس اقبال آشتيانى : تاريخ مغول ، ص 42 به بعد . ( نقل به اختصار )\r\n","page_name":" 299 ","page_number":299},
  {"content":"\r\n\r\n\r\nكتابخانه‌هاى عمومى در مرو شاهجان\r\nغير از جرجانيه « مرو شاهجان » پايتخت سلطان سنجر از شهرهاى مهم ايران و مركز اهل علم و داراى كتابخانه‌هاى عمومى و خصوصى بود .\r\nياقوت حموى مىگويد : مرو را در سال 616 ترك گفتم ، در آن موقع در آن شهر ده خزانه از كتب فقهى وجود داشت كه من در دنيا نظير آنها را نه از جهت كثرت كتب و نه از لحاظ خوبى نسخ نديدم . از آن جمله دو كتابخانه بود در جامع شهر يكى به نام خزانة العزيزيّه كه آن را عتيق زنجانى وقف كرده درين كتابخانه نزديك 12 هزار مجلد كتاب بود . ديگر كتابخانهء شرف الملك مستوفى و ديگر خزانة الكتب نظام الملك حسن بن الحق در مدرسه او ، و در كتابخانه متعلق به خاندان سمعانى و خزانه ديگرى در مدرسه عميديه و خزانه مجد الملك از وزراى اين دورهء اخير ، و خزانه‌هاى خاندان خاتونى در مدرسه متعلق به ايشان و خزانة الضميريّه در خانگاه آن انواع كتب موجود بود و دسترسى مردم به اين كتابخانه‌ها بسيار آسان بود و كمتر اتفاق مىافتاد كه در منزل من ، دويست مجلّد يا بيشتر از آنها ( بدون هيچ نوع گروى ) نباشد . در صورتىكه قيمت اين مجلدات بر دويست دينار بالغ مىشد . . . اگر اين شهر به چنگ تاتار نمىافتاد ، تا دم مرگ آن را ترك نمىگفتم ، چه مردم آن ، خوش معاشرت و مهمان‌نوازند و شهر از جهت كثرت كتب متقن بىهمتاست . » « 1 »\r\nغير از جرجانيه و مرو شاهجان ، دهها شهر آباد و معمور نظير نيشابور و هرات و رى در نتيجهء جهل و فساد و سوء سياست زمامداران با خاك يكسان شد ، جهانگشاى جوينى ضمن توصيف مظالم و بيدادگرىهاى مغول در مرو مىنويسد : « سيّد عزّ الدين از سادات كبار بود و به ورع و فضل مشهور و مذكور بودست ، درين حالت با جمعى سيزده شبانروز شماره كشتگان شهر كرد ، آنچ ظاهر بودست و معين ، بيرون مقتولان در نقبها و رساتيق « 2 » و بيابانها ، هزار هزار و سيصد هزار و كسرى يعنى ( يك ميليون و سيصد هزار نفر ) در احصا آمد و درين حالت رباعى عمر خيام كه حسب حال بود بر زبان رانده است : « 3 »\r\n تركيب پيالهء كه درهم پيوست * بشكستن آن روا نمىدارد مست\r\nچندين سر و پاى نازنين از سر دست * از مِهرِ كه پيوست و به كين كه شكست ؟ \r\nدر جريان حمله مغول به نيشابور « تغاجار » داماد چنگيز كشته شد ، به خونخواهى او\r\n\r\n\r\n","description":"","footnote":"\r\n( 1 ) . ترجمه از معجم البلدان ياقوت ( ص 509 - 510 ، ج 4 )\r\n( 2 ) . روستاها\r\n( 3 ) . تاريخ جهانگشاى جوينى ، ص 127 و 128 ، ج 1\r\n","page_name":" 300 ","page_number":300},
  {"content":"\r\n\r\nغير از چهارصد تن پيشه‌ور كه به اسارت بردند ، همهء اهل شهر را به قتل آوردند و فرمان رسيد كه شهر را از خرابى چنان كنند كه در آنجا زراعت توان كرد و هيچكس حتى سگ و گربه را زنده نگذاريد و بنابر مشهور درين واقعه يك ميليون و نيم تن رهسپار ديار نيستى شدند . » « 1 »\r\n\r\nنظرى اجمالى به رشد و تكامل ادبيات فارسى از آغاز تا حملهء مغول\r\nچنان كه قبلا گفتيم از اواسط قرن سوم هجرى از بركت سياست داهيانه سامانيان و تشويق و ترغيب سلاطين و وزراى اين سلسله ، شاعران و نويسندگان بزرگ و توانايى در سرزمين ماوراء النهر و خراسان ظهور كردند ؛ و ادب فارسى را با ذوق و قريحه استوارى كه داشتند بنيان نهادند و آثار گرانقدرى از نظم و نثر پديد آوردند ، كه براى شعرا و نويسندگان قرون بعد بسيار سودمند بود . در اين دوره لهجه « درى » كه از اواسط قرن سوم هجرى زبان رسمى و دربارى شده بود ، در اثر فتوحات غزنويان و سلاجقه از محيط ماوراء النهر و خراسان قدم فراتر نهاد و از مغرب تا حدود دجله و فرات و از سوى شرق تا رود سند و منطقه پنجاب پيش رفت و به اين ترتيب با نفوذ ادب فارسى در عراق و آذربايجان و ديگر مناطق ، لغات و تركيبات و اصطلاحات جديدى از لهجه‌هاى محلى وارد لهجه درى شد و به رشد و تكامل آن كمك نمود ، عامل ديگرى كه در رشد و توسعه ادبيات فارسى نقش اساسى داشته است ، تشكيل دولتهاى بزرگ فئودالى از امرا و خاندان‌هاى بزرگ و رجال ثروتمند در نقاط مختلف ايران است . اين امرا براى كسب شهرت و براى آنكه نامشان در جريدهء تاريخ پايدار بماند و بيشتر به اين منظور كه چون سامانيان و غزنويان ، شاعران و مديحه‌سرايانى داشته باشند ، از تشويق و بزرگداشت شعرا ، ادبا و نويسندگان ، كوتاهى نمىكردند و همين سياست ، در تشويق مردم به فراگرفتن علم و ادب و ظهور دانشمندان و شعراى بىشمار بسيار مؤثر بوده است . - در اين دوره ، چون بغداد مركز خلافت عباسى و زبان عربى ، زبان مذهبى ايرانيان بود ، خواه‌ناخواه تعبيرات و لغات و اصطلاحات و مفردات و مركبات عربى در زبان فارسى راه يافت و ادبا و\r\n\r\n\r\n","description":"","footnote":"\r\n( 1 ) . همان كتاب ، ص 138 به بعد\r\n","page_name":" 301 ","page_number":301},
  {"content":"\r\n\r\nدبيران رسايل ، و اهل علم و ادب براى نشان دادن مراتب فضل و دانش خويش ناچار بودند كه نه‌تنها آيات قرآن كريم ، بلكه بسيارى از متون ادبى عرب را به‌خوبى فراگيرند و در كتب و آثار و نامه‌هاى رسمى و غير رسمى به تناسب موضوع به قرآن و ديگر شاهكارهاى زبان عرب استشهاد و استناد جويند و اثر و نوشتهء خود را با اين منتخبات موزون ، زينت و صفايى بخشند .\r\nاز اواخر قرن چهارم به بعد ، سلاطين غزنوى ، اراضى و مناطق وسيعى را در مشرق و جنوب منطقه نفوذ خود به چنگ آوردند ، از جمله در نتيجهء تصرف قسمتى از خاك سند و هندوستان همراه با ترويج و تبليغ دين اسلام ، عدهء زيادى از لشكريان و دبيران و كارمندان ديوانى از سرزمين خراسان به خاك هند رهسپار شدند ، به‌تدريج مردم مناطق مفتوحه ضمن قبول اسلام با زبان و ادبيات فارسى كه زبان زمامداران عصر بود ، آشنا و مأنوس شدند . « بعد از محمود چنان كه مىدانيم ، حكومت غزنوى همچنان در اراضى مفتوحه هند برقرار ماند و حتى بعضى از اين سلاطين كوشيدند تا نواحى تازه‌يى از هندوستان را بر متصرفات قديم غزنوى بيفزايند ، اينست كه از اواسط قرن پنجم به بعد در مراكز مهم حكومت سند و پنجاب و ولايتهاى نزديك به اين نواحى ، زبان فارسى رايج بوده و شاعرانى پارسىگوى از بلاد آن حدود برخاسته‌اند ، نخستين شاعر بزرگ اين نواحى مسعود بن سعد لاهورى است كه چنان كه خواهيم ديد ، از يك خاندان مهاجر ايرانى ، در لاهور متولد شد . » « 1 » بعد از غزنويان زبان و ادب فارسى به حيات خود در هندوستان ادامه داد ، چه سلاطين غورى و مماليك « 2 » در دوران قدرت ، پناهگاهى براى ادبا و اهل علم و فرهنگ به شمار مىرفتند و عده زيادى از خداوندان ادب و فرهنگ كه از برابر سيل وحشيان مغول گريخته بودند به دربار مماليك غورى روى آوردند و در پناه حمايت آنان زبان فارسى در سرزمين هند ريشه گرفت ؛ و عده‌يى شاعر و نويسنده پارسىگوى در آن منطقه ظهور كردند ، علاوه‌بر هندوستان ، سلسله‌هايى كه در حدود شام و آسياى صغير زير نفوذ سياسى حكومت بودند ، در دربار و ديوانهاى خود به نشر زبان و ادبيات فارسى همت گماشتند ، تا آنجا كه تنى چند از نويسندگان و شعراى نامدار ، در شهرهاى آسياى صغير به نشر آثار و افكار خود به زبان پارسى پرداختند كه از آن ميان ، مولانا جلال الدين رومى شهرت جهانى دارد .\r\n\r\n\r\n","description":"","footnote":"\r\n( 1 ) . دكتر ذبيح إله صفا ، تاريخ ادبيات در ايران ، ج 2 ، صفحه 331\r\n( 2 ) . غلامان و مامورين مستعد و لايقى بودند كه معمولا از طرف قدرتمندترين شهرياران با اختيارات تام به امارت و فرمانروايى مناطق مختلف گمارده مىشدند و مقام و موقعيت آنان غالبا مورد تأييد خليفه بغداد نيز قرار مىگرفت .\r\n","page_name":" 302 ","page_number":302},
  {"content":"\r\n\r\n\r\nادبيات فارسى بعد از حملهء مغول\r\nچنان كه ديديم ، در قرن هفتم در نتيجه استيلاى مغول نه‌تنها كتابخانه‌ها ، مدارس و محافل علمى يكسره از بين رفت ، بلكه تعداد كثيرى از علما و صاحبنظران ايران به‌دست اين قوم خونخوار از ميان رفتند و آثار و افكار آنان يكباره فانى شد .\r\nقبل از استيلاى مغول ، غالب شهرهاى خراسان ، ماوراء النهر ، و خوارزم مركز علما و دانشمندان و داراى كتابخانه ، رصدخانه و مدارس گوناگون بود .\r\nعلاوه‌براين ، الموت و بغداد از مراكز مشهور علم و دانش بود ، كه با هجوم هلاكو به دست خرابى سپرده شد و بسيارى از كتب علمى و ادبى اين دو منطقه نيز از بين رفت ، منتها همانطور كه رسوخ علم و فرهنگ در جوامع بشرى به سرعت امكان‌پذير نيست ، قطع ريشه دانش و معنويات نيز در ميان يك قوم متمدن به فوريت انجام نمىگيرد ، بلكه آثار ترقى يا انحطاط در تمدن و فرهنگ ملل پس از مدتى دراز تجلى و تظاهر مىكند .\r\nدر مورد حيات ادبى ايران پس از حمله مغول نيز اين حكم صادق است ، چنان كه ديديم نمونه‌هاى اوليه نثر فارسى نخست در عهد سامانيان ظاهر شد و در دوره غزنويان ، سلاجقه و خوارزمشاهيان به‌تدريج نثر فارسى پخته و محكم گرديد و در مرحله تصنع و ظرافت‌كاريهاى ادبى وارد گرديد و دنباله اين سير تكاملى تا عهد مغول ادمه يافت .\r\nپس از سست‌شدن قدرت خلفا و تشكيل حكومتهاى مستقل ، زبانهاى ملى و محلى رشد و تكامل يافت و دوران فضل‌فروشى و تأليف و انشاء كتب به زبان عربى تا حدى سپرى گرديد و عده‌يى از نويسندگان و اهل علم به پيروى از تمايلات عمومى ، آثار علمى و ادبى خود را به زبان فارسى نوشتند و جمعى از دانشمندان به تشويق ارباب ذوق بسيارى از كتب سودمند عربى را به زبان فارسى ترجمه كردند .\r\nرواج ساده‌نويسى : در دوره استيلاى مغول چون اين قوم اهل علم و ادب نبودند ، بازار شعر و شاعرى و مديحه‌سرائى در حوزه قدرت آنان رواجى نداشت و شعرا و گويندگانى كه چون سعدى به حكم اتفاق از اين ورطه هلاك رسته بودند تحت تأثير محيط ، به عالم عرفان و تصوف روى آوردند .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nيكى از مشخصات ادبى عهد مغول ساده‌نويسى و پرهيز از القاب است ، در كتاب جهانگشاى جوينى نيز به اين موضوع اشاره شده است : « . . . ابواب تكلف . . . بسته گردانيدند ، هركس كه بر تخت خانى نشيند يك اسم در افزايند « خان » ياقاآن و بس . . .\r\nميان سلطان و عامى فرق ننهند و مخ و مقصود سخن نويسند و زوائد القاب و عبارات را منكر باشند . » چنگيز يكى از منشيان خود را كه از دستور او عدول كرده و به عادت منشيان ايران ، عبارت‌پردازى كرده بود سياست كرد و بياسا رسانيد .\r\n\r\nكتب و آثار تاريخى\r\nدر اين دوره به‌علت توجهى كه قوم مغول به بقاى نام خود داشتند ، تاريخ‌نويسى بسيار مورد توجه قرار گرفت . در كتاب منهاج سراج مىنويسد كه روزى چنگيز خان خطاب به قاضى وحيد الدين گفت : نام بزرگى از من در جهان باقى خواهد ماند ؟ قاضى پس از شنيدن اين جمله از چنگيز به جان امان خواست و گفت : « نام جايى باقى بماند كه خلق باشد » چون بندگان خان جمله خلايق را بكشند نام چگونه بماند . از اين جمله پيداست كه چنگيز و بازماندگان او با همه سبعيتها و درنده‌خوئيهايى كه از خود نشان دادند به تاريخ و بقاى نام ننگين خود توجه داشتند و به همين علت مورخان بزرگى نظير عطاملك جوينى و خواجه رشيد الدين فضل إله و حمد إله مستوفى وصّاف و قاضى بيضاوى و بناكتى و هند و شاه و غيره در اين عصر ظهور كردند .\r\nخواجه رشيد الدين فضل الله وزير دانشمند ايرانى كه با تنظيم تاريخ عمومى به نام جامع التواريخ خدمت بزرگى به فرهنگ بشرى كرده است ؛ چون به ماهيت رژيم فئودالى و عدم ثبات اوضاع اجتماعى آن دوران كاملا واقف بود براى حفظ آثار خود تدابيرى انديشيده است .\r\nمساعى رشيد الدين فضل الله در راه حفظ آثار خود : « براون » در تاريخ ادبيات خود از قول كاترمز ، مساعى رشيد الدين را در راه حفظ كتب و آثار خود بدين‌نحو خلاصه مىكند : « اولا مقرر فرمود كه چند نسخه از مؤلفات او براى دوستان و آشنايان و همچنين علما و دانشمندان استنساخ شده به ايشان عاريه داده شود و آنها مجاز باشند كه از روى آن استنساخ كنند ، ثانيا امر كرد كه ترجمه‌هاى عربى كتب فارسى او و ترجمه‌هاى فارسى همه مولفات عربى وى را مهيا ساخته و از هردو ، نسخ متعدد نگاشتند . و براى مطالعه يا استنساخ هركس از اهل علم كه مايل و طالب باشد در كتابخانه مسجد محله‌يى كه به‌نام\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nاو موسوم به ربع رشيدى بود بگذارند ، ثالثا مقرر فرمود كه از جمله رسائل و كتب تأليفيهء و مجموعه بزرگى منضم به صور و نفشه‌هاى چند فراهم ساخته در كتابخانه عمومى مسجد همان محله بگذارند و آن را « جامع التّصانيف الرشيديّه » نام داد و از چهار مجلد كتبى كه در طب و طرز حكومت مغول تحرير فرموده بود مقرر داشت كه به سه زبان فارسى و عربى و چينى ترجمه‌ها آماده سازند . بالاتر از همهء اينها اجازه و آزادى تام داده بود كه هركس طالب ، باشد كتب مزبور را بخواند يا سواد بردارد ، به اين نيز قانع نشده همه ساله از محل موقوفه‌يى كه براى مسجد و مدرسهء خود وقف كرده بود مبلغى را براى استنساخ كتب خود يكى به فارسى و يكى به عربى اختصاص داد كه همه‌ساله يك نسخه كامل تحرير كنند و به يكى از شهرهاى ممالك اسلام هديه سازند و قرار گذاشته بود كه اين نسخ را روى بهترين كاغذ بغدادى و به بهترين و خواناترين خطى بنويسند و با نسخه اصل دقيقا مقابله و تطبيق كنند . . . بعد آن را صحافى و تذهيب كرده و به مسجد مىبردند و در كتابدانى ما بين منبر و محراب قرار مىدادند . . . »\r\nبطورىكه ديديم ، پس از پايان حكومت مغولان و استقرار دولت ايلخانان وزراء و زمامداران ايراندوست آرام ننشستند و سعى كردند با تغيير مذهب خانهاى مغول و آشنا ساختن آنان به فرهنگ و تمدن ، « رنگ ايرانى به دولت ايلخانان مغول دهند ، اما در اين مورد نيز با سرانجام اندوهبارى رسيدند ، عطاملك جوينى صدر اعظم دانشمند ايرانى به دست مغولان كشته شد و خواجه رشيد الدين فضل الله صدر اعظم ديگر ايرانى را كه از طبيبان و نويسندگان معروف است از كمر دو نيمه كردند ، مقارن اين احوال سلسله‌هاى كوچك محلى از قبيل ملوك آل مظفر و اينجو پيدا شدند كه نتوانستند روزنهء اميدى براى ملت بازكنند ، بلكه با يكديگر سرگرم به زدوخورد بودند و بر مصائب مردم مىافزودند .\r\nاحمد قاسمى مىنويسد : « به‌طورىكه ملاحظه مىشود ملت ايران در طى هفت قرن پيوسته گرفتار بليه‌يى بود ، و بارها براى رهايى خويش به جنبش‌هاى قهرمانانه دست زد ، ولى هربار با بال و پر شكسته دوباره به كنج قفس افتاده است .\r\nاين تاريخ ملت ايران بود كه او را به‌تدريج از كوشش و تلاش روگردان كرد و بدبينى و يأس و مبارزه منفى ، يعنى چشم‌پوشى از زندگى را در او تقويت نمود .\r\nيكى از بنيادهاى صوفيگرى كه از قرن دوم هجرى رشد و نمو يافت ، همين عامل است ، بشر خافى يكى از اولين صوفيان معروف است ، ( خافى يعنى پابرهنه ) مىگويند ، اين شخص يك روز كفش خود را براى تعمير به پينه‌دوز داد ، اما چون پينه‌دوز دربارهء او تحقير و استخفاف روا داشت ، وى كفشهاى خود را به دور افكند و تصميم گرفت از آن به بعد\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nپابرهنه راه برود . اين حكايت ، نمونه‌يى از سرگذشت ملتى است كه در مبارزه زندگى شكست خورده و چشم از زندگى پوشيده است . بهترين نمودار اين تحول همان ادبيات ملت ايران است كه هرچه پيشتر مىآيد ، پرسوزتر ، و كم‌اميدتر مىشود ، يك مقايسه كوچك از اشعار فرخى سيستانى با اشعار سعدى و حافظ مىتواند گواه اين معنى باشد ، فرخى بامعشوق خود مىگويد :\r\n اى وعدهء تو چون سر زلفين تو نه راست * آن وعده‌هاى خوش كه همى كرده‌يى كجاست\r\nچون دشمنان كناره گرفتى ز دوستان * تا قول دوستان من اندر تو گشت راست \r\nملاحظه كنيد كه عاشق در مقابل معشوق با سرفرازى ايستاده است . در جاى ديگر مىگويد :\r\n دل آن ترك نه اندر خور سيمين بر اوست * سخن او نه ز جنس لب چون شكر اوست\r\nبا لب شيرين با من سخنان گويد تلخ * سخن تلخ نداند كه نه اندر خور اوست\r\nاز همه شهر دل من سوى او دارد ميل * بيهوده نيست پس اين كِبر ، كه اندر سر اوست \r\nشاعر آنقدر به خود اميدوار است كه عشق خويش را باعث مباهات معشوق مىداند .\r\nاين اشعار ، با اين گفتار سعدى قابل مقايسه است :\r\n من بيمايه كه باشم كه خريدار تو باشم * حيف باشد كه تو يار من و من يار تو باشم \r\n. . . شايد بعضيها به رابطه‌يى كه ميان مبارزات ملت با ادبيات عاشقانه او موجود است واقف نباشند ، ولى همانطور كه گفته شد شئوون مختلف زندگى با يكديگر داراى رابطه‌اند و در يكديگر تاثير متقابل دارند ، بشر فقط آن روز در مقابل قدرتها به زانو در آمد ، كه اختلاف طبقاتى به‌وجود آمد و ارباب را براى بشر به سوغات آورد ، بشر در مقابل ارباب خشمگين ، مجبور بود به زانو درآيد ، گوسفند بكشد ، رشوه بدهد ، ناله و زارى كند . اين پديده‌ى زندگى در معتقدات بشرى نيز موثر واقع شد و از اين زمان بشر براى ارباب انواع خويش قربانى داد و در مقابل آنها همان حركاتى را كه ارباب از او مىخواست تكرار كرد .\r\nشكست‌خوردگى و نوميدى در ادبيات ايران بعد از حملهء مغول و تيمور به موازات نوميدى و شكست‌خوردگى ملت ايران فزونى گرفت .\r\nحافظ در غزلى كه به مطلع زير سروده :\r\n دو يار زيرك و از باده كهن دومنى * فراغتى و كتابى و گوشه‌چمنى \r\nمانند كسى است كه به خانه پرمهر خويش بازگشته است و اينك آن را خراب و دوستداران خود را ناپديد مىبيند ، او در ميان ديوارهاى شكسته مىگردد و به ياد عزيزان\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nخويش زمزمه مىكند .\r\n ازين سموم كه بر طرف بوستان بگذشت * عجب كه بوى گُلى هست و رنگ نسترنى\r\nز دستبرد حوادث نمىتوان ديدن * در اين چمن كه گلى بوده است ياسمنى\r\nبصبر كوش تو اى دل كه حق رها نكند * چنين عزيز نگينى بدست اهرمنى » « 1 » \r\nبا اينحال در تمام اشعار حافظ آثار ياس و شكست مشهود نيست چنان كه مىگويد :\r\n درويشم و گدا و برابر نمىكنم * پشمين كلاه خويش به صد تاج خسروى \r\nولى در قرون بعد مخصوصا در دوره صفويه به‌خوبى آثار عجز و انكسار در آثار سخنسرايان مشهود است تا جائى كه حاضر مىشوند براى بوسيدن روى معشوقه در جلد سگ بروند .\r\nيكى از شعراى دوره صفويه مىگويد :\r\n سحر آمدم به كويت به شكار رفته بودى * تو كه سگ نبرده بودى به چه كار رفته بودى \r\n\r\nبحث و انتقاد در ادبيات فارسى از آغاز تا حملهء مغول\r\n\r\nآثار ادبى بايد آموزنده و داراى روح انتقادى باشد\r\nبطور كلى آثار ادبى از نظم و نثر ، هنگامى از لحاظ اجتماعى مفيد و سودمند است كه آموزنده و داراى روح انتقادى باشد .\r\nافراد جامعه را متنبه و بيدار ، و به سوى پيشرفت و كمال مادى و معنوى راهنمايى كند ، جنبه‌هاى ضعف اخلاقى سياستمداران و تودهء مردم را گوشزد كند و راه سعادت و بهروزى را به مردم و زمامداران نشان دهد .\r\nمتأسفانه در تاريخ ادبى ايران بعد از اسلام ، خداوندان ادب ، كمتر به اين معانى توجه كرده‌اند و به‌جاى بيان واقعيّات و توصيف اوضاع اجتماعى و اقتصادى اكثريت مردم و ذكر مظالم و بىعدالتيهاى زمامداران ، بيشتر به مدح و ثناى ارباب قدرت ، و تملق و مداهنه نسبت به سلاطين مستبد پرداخته‌اند .\r\nاگر شاعران بيدار دلى چون ناصر خسرو قباديانى ، شيخ عطار ، مسعود سعد و چند تن ديگر ، از سر خيرخواهى براى نجات مردم به بحث و انتقاد پرداخته و روش ظالمانه شهر ياران را مورد اعتراض قرار داده و ضعف روحى و اخلاقى آنان را يادآور شده‌اند ، به\r\n\r\n\r\n","description":"","footnote":"\r\n( 1 ) . پايان مقاله\r\n","page_name":" 307 ","page_number":307},
  {"content":"\r\n\r\nجاى سپاسگزارى و قدرشناسى غالبا مورد بيمهرى و حبس و زجر و تبعيد زمامداران قرار گرفته‌اند .\r\nابو الفضل بيهقى ضمن وقايع سال 430 مىنويسد : در جريان جشن مهرگان ، شاعرى به نام « مسعود رازى » كه از حملهء غارتگرانه تركان سلجوقى به خراسان و برافتادن امنيّت و آرامش عمومى در آن خطّه نگران بود ، ضمن منظومهء ، سلطان مسعود غزنوى را مخاطب ساخته چنين گفت :\r\n . . . مخالفان توموران بدند و مار شدند * برآر بر سر موران مار گشته دَمار\r\nمَدِه ز ما نشان زين بيش و روزگار مَبَر * كه اژدها شود ار روزگار يابد مار \r\nبا اينكه به قول ابو الفضل بيهقى اين شاعر شجاع و بيداردل « سخت نيكو نصيحتى » كرده بود ، اندر ز حكيمانهء او ، در دل سلطان مغرور مؤثر نيفتاد ، شاعر به هندوستان تبعيد شد و حكومت غزنويان در اثر غفلت و سوء سياست و بىكفايتى سلطان مسعود به‌تدريج از پاى درآمد .\r\nپس از چندين قرن سعدى شيرازى با « مسعود رازى » همداستان شده خطاب به مردم و مسئولين امور مىگويد كه از كتمان حقايق و « خودفريبى » احتراز كنند .\r\n . . . به نزد من آنكس ، نكوخواه تست * كه گويد فلان خار در راه تست\r\nبه گمراه گفتن ، « نكو مىروى » * جفايى تمامست و جورى قوى \r\nبه‌طور كلى محيط سياسى و اجتماعى ايران به‌علت استبداد مطلق سلاطين ، و جهل و بىخبرى مردم ، و فقدان آزاديهاى فردى و اجتماعى ، و رواج ظلم و بيدادگرى ، براى بحث و انتقاد و بيان حقايق سياسى ، علمى و فلسفى چندان مناسب نبود ، با اينحال در اين محيط نامساعد ، با تمام مشكلات و خطراتى كه حيات منتقدان و معترضان را تهديد مىكرد گهگاه در آثار صاحبنظران اشعارى كه روح انتقادى دارد به چشم مىخورد . اكنون ببينيم انتقاد ادبى چيست ؟\r\n\r\nنقد ادبى\r\nنقد از نظر لغوى عبارتست از جداكردن دينار و درهم سره از ناسره و تميز دادن خوب از بد و از لحاظ ادبى ، نقد عبارتست از تشخيص محاسن و معايب سخن و تميز خوبيها و نارسائيهاى آن ، در چهار مقاله نظامى عروضى مىخوانيم : « فيلسوف اعظم ارسطاطاليس ، اين نقد را ( طب را ) به قسطاس منطق بسخت و به محك حدود نقد كرد و به مكيال قياس پيمود . »\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nانتقاد ادبى\r\nدر اصطلاح اهل ادب و هنر انتقاد در مقابل لفظ « كريتيك « 1 » » فرانسوى قرار مىگيرد و آن عبارتست از شرح معايب و محاسن شعر يا مقاله يا كتابى ، يا سنجش اثرى ادبى يا هنرى بر معيار يا عملى تثبيت شده ( فرهنگ فارسى معين )\r\nعلاوه‌بر آنچه گفتيم انتقاد به معنى به‌گزينى ، خرده‌گيرى ، سره‌گيرى و جدا ساختن كاه از غله نيز استعمال شده است . چنان كه در مثنوى مولوى مىخوانيم :\r\n بر سَرِ خَرمن به وقت انتقاد * نى كه فّلاحان همى جويند باد . » « 2 » \r\nمنتقد ادبى فرد ذيصلاحى است كه نيك و بد قطعه‌يى ادبى ( اعم از شعر يا نثر ) يا محصولى هنرى را آشكار سازد . « 3 »\r\nدر لباب الالباب عوفى كلمه « نقّاد » به كار رفته است : « . . . طبعى نقّاد و ذهنى وقّاد و نظمى سريع و خاطرى مطيع داشت . »\r\nهرگاه تاريخ ادبى ايران را از عهد سامانيان به بعد مورد مطالعه قرار دهيم ، مىبينيم ابو الحسن شهيد بلخى شاعر و متفكر دورهء سامانيان ( متوفى به سال 325 ) قبل از ديگران ، زشتيها و نابسامانيهاى اقتصادى و اجتماعى عصر خود را با لحنى انتقادآميز توصيف كرده است :\r\n اگر غم را چو آتش دود بودى * جهان تاريك بودى جاودانه\r\nدرين گيتى سراسر ، گر ، بگردى * خردمندى نيابى شادمانه\r\nدانش و خواسته است نرگس و گل * كه به يك جاى نشكفند بهم\r\nهر كرا دانش است خواسته نيست * هر كرا خواسته است دانش كم \r\nيازده قرن پيش رودكى با آنهمه تنعّم ، و با موقعيّت ممتازى كه در دربار سامانيان داشت از دشواريهاى اجتماعى و اقتصادى عصر خويش غافل نبود . وى خطاب به مردم اندوهگين و نگران دوران خود با اين بيان تسلى و تشفى خاطر مىبخشد .\r\n رفت آنكه رفت‌وآمد آنك آمد * بود آنكه بود خيره چه غم دارى\r\nهمواره كرد خواهى گيتى را * گيتى است ، كى پذيرد هموارى \r\nو سرانجام براى آرامش خاطر خلق مىگويد :\r\n\r\n\r\n","description":"","footnote":"\r\n( 1 ) .  Critique \r\n( 2 ) . ( 3 ) . نگاه كنيد به لغت‌نامه دهخدا ، ص ، 297 فرهنك معين ، ص 4784\r\n","page_name":" 309 ","page_number":309},
  {"content":"\r\n\r\n زمانه پندى آزاده‌وار داد مرا * زمانه را چون نكو بنگرى همه پنداست\r\nبروز نيك كسان گفت غم مخور زنهار * بسا كَسا كه بروز تو آرزومند است \r\nرودكى از نظر فلسفى و اجتماعى ، جهان را افسانه و باد ، و غم خوردن بررفته و آمده را بيهوده مىدانست و شاد زيستن با سياه چشمان را ، براى از ياد بردن غم و اندوه لازم مىشمرد . شايد خيام از اين گونه انديشه‌هاى فلسفى و معانى دقيق وى الهام گرفته باشد .\r\nرودكى براى جلوگيرى از يأس و نوميدى و تشويق مردم به مقاومت و مبارزه مىگويد :\r\n . . . شاد بوده است از اين جهان هرگز * هيچكس ، تا از و تو باشى شاد ؟\r\nداد ديدست از او به هيچ سبب * هيچ فرزانه ، تا تو بينى داد ؟ \r\nرودكى چنان كه از شرح احوالش برمىآيد ، با توجه به مقتضيات و شرايط سياسى آن روز مردى معترض و مبارز بود و همكارى او با اسماعيليان مبيّن اين معناست .\r\nاز اشعار ابو ليث طبرى گرگانى ( شاعرى از مردم جرجان ) نيز بانگ مخالفت و اعتراض به نظام اجتماعى و اقتصادى به گوش مىرسد :\r\n چيست اين باژگونه طبع فلك * گاه ديويست زشت و گاه مَلَك\r\nز بس اين پر گزافه « قسمت » او * از حقيقت دلم كشيده به شك\r\nبىخرد زو نشسته تكيه زده * زير ديباى زر و خزّ و فنك\r\nباخرد را ازو به جامهء خواب * زِ بَرَش آتش است و زير خَسَك\r\nگوئى ار ، دهر دادگر « دوكند » * اين‌چنين داد كى بود و يحك\r\nدرك الاسفل است جاى اميد * به دَرَج « 1 » كى رسد كسى ز دَرَك\r\nنيك‌بختى چو آب و من سَمَكم * اوز من دور چون سماء « 2 » زَ سمَك « 3 »\r\nدير يابست تا كى اين گِلِه زو * به جهان دم نزن زلىّ و زلَك\r\nفلك از طبع برنگردد ، تو * بىتكلف مَكُن گِلِه ز فلك « 4 » \r\nاز زمان حيات اين شاعر اطلاعى در دست نيست . » « 5 »\r\nفردوسى توسى شاعر نامدار و آزادهء ايران ، پس از يك عمر تلاش در راه احياء تاريخ و ادبيات ايران ، از اينكه در سنين پيرى با فقر و نياز روبرو شده ، اظهار تاسف مىكند و در\r\n\r\n\r\n","description":"","footnote":"\r\n( 1 ) . مقامها\r\n( 2 ) . آسمان\r\n( 3 ) . ماهى\r\n( 4 ) . روزگار\r\n( 5 ) . على اكبر دهخدا ، لغت‌نامه ( ابو سعد - اثبات ) ص 791\r\n","page_name":" 310 ","page_number":310},
  {"content":"\r\n\r\nموارد مختلف در شاهنامه به وضع اجتماعى دوران خود اعتراض و از محروميتهاى گوناگون ، و فقدان تامين اجتماعى اظهار ناراحتى و ملال مىكند ؛ و در وصف حال خود مىگويد :\r\n الا اى برآورده چرخ بُلند * چه دارى به پيرى مرا مُستمند\r\nچو بودم جوان برترم داشتى * به پيرى مرا خوار بگذاشتى\r\nمرا كاش هرگز نَپرورديا * چو پرورده بودى نيازُرديا\r\nبه‌جاى عِنانم « 1 » عصا داد سال * پراكنده شد مال و برگشت حال\r\nدو گوش و دو پاى من آهو « 2 » گرفت * تهى دستى و سال نيرو گرفت \r\nهمچنين در مورد هجويهء انتقادآميز فردوسى درباره سلطان محمود كه پادشاهى مستبد و حنفى مذهب بود ، نظامى عروضى در چهار مقاله چنين مىگويد : پس از آنكه فردوسى شاهنامه را توسط خواجه احمد حسن ميمندى وزير وقت به‌نظر سلطان محمود مىرساند ، بر خلاف انتظار ، در اثر سعايت بدخواهان يا درنتيجه شيعى مذهب بودن شاعر ، مورد عنايت سلطان ترك قرار نمىگيرد و محمود فقط بيست هزار درهم به وى مىدهد و شاعر ، با سعهء صدرى كه داشت مبلغ مذكور را بين حمامى و فقاعى تقسيم و به سوى هرات فرار مىكند و قبل از رفتن ، هجويّه‌يى براى سلطان مىنويسد كه بعضى از صاحبنظران در انتساب آن به فردوسى اظهار ترديد كرده‌اند درحالىكه بعضى از ابيات آن در جاهاى ديگر شاهنامه ديده مىشود - آنچه مسلم است اين اشعار به قصد انتقاد و انتقام از دنائت و كوته‌بينى سلطان سروده شده است ، در اينجا گزيده‌يى از اين هجويه اعتراض‌آميز را نقل مىكنيم .\r\n آيا شاه محمود كشورگشاى * ز من گر نترسى بترس از خداى\r\nكه پيش از تو شاهان فراوان بدند * همه تاجداران كيهان بدند\r\nفزون از تو بودند يكسر به جاه * به گنج و سپاه و به تخت و كلاه\r\nنكردند جز خوبى و راستى * نگشتند گِردِ كم و كاستى\r\nهمه داد كردند بر زير دست * نبودند جز پاكِ يزدان‌پرست\r\nنبينى تو اين خاطرِ تيز من * نينديشى از تيغِ خون ريز من\r\nكه بد دين و بد كيش خوانى مرا * منم شير نر ، ميش خوانى مرا \r\n\r\n\r\n","description":"","footnote":"\r\n( 1 ) . لگام ، دهانه اسب ، اختيار\r\n( 2 ) . نقص و عيب\r\n","page_name":" 311 ","page_number":311},
  {"content":"\r\n\r\n مرا غمز « 1 » كردند كان خوش‌سخن * به مهر نبىّ و ولى شد كهن\r\nهر آنكس كه در دلش كين على است * ازو خوارتر در جهان گو كه كيست\r\nمنم بنده هردو ، تا رستخيز * اگر پيكرم شه كند ريز ريز\r\nنكردى در اين نامهء من نگاه * به گفتار بد گوى گَشتى ز راه\r\nهر آنكس كه شعر مرا كرد پَست * نگيردش گردون گردنده دست\r\nبناهاى آباد گردد خراب * ز باران و از تابش آفتاب\r\nپى افكندم از نظم كاخى بلند * كه از باد و باران نيابد گزند\r\nبدين نامه بر ، عمرها بگذرد * بخواند هرآنكس كه دارد خِرَد\r\nبسى رنج بردم در اين سال سى * عجم زنده كردم بدين پارسى\r\nبه دانش نَبُد شاه را دستگاه * و گرنه مرا بر نشاندى به گاه\r\nسر ناسزايان برافراشتن * وز ايشان اميد بهى داشتن\r\nسررشته خويش كَم كردن است * به جيب اندرون مار پروردن است\r\nدرختى كه تلخ است وى را سرشت * اگر بر نشانى به باغ بهشت\r\nور از جوى خُلدش به هنگام آب * به بيخ انگبين ريزى و شهد ناب\r\nسرانجام گوهر به كار آورد * همان ميوهء تلخ بار آورد\r\nسراسر بزرگى به گفتار نيست * دو صد گفتار چون نيم كردار نيست\r\nاز آن گفتم اين بيتهاى بلند * كه تا شاه گيرد از اين كار پند\r\nدگر شاعران را نيازارد او * همان حرمت خود نگهدارد او\r\nكه شاعر چو رنجد بگويد هجا * بماند هجا تا قيامت به پا \r\nعسجدى ( معاصر عنصرى ) نيز از جفاى چرخ و بىاعتبارى روزگار به سختى مىنالد :\r\n فغان ز دست ستمهاى گُنبد دوّار * فغان ز سفلى و علوى و ثابت و سيار\r\nچه اعتبار بر اين اختران نامسعود * چه اعتماد بر اين روزگارِ ناهموار\r\nجفاى چرخ بسى ديده‌اند اهل هنر * از آن بهر زه شكايت نمىكند احرار \r\nابو المفاخر ، معاصر محمد بن ملكشاه ( 498 - 511 ) كه در ناحيهء رى سكونت گزيده بود ، شعرى سرود و سلطان محمد را از مظالم و بيدادگرىهاى سربازان به كشاورزان محروم و بينوا آگاه ساخت :\r\n\r\n\r\n","description":"","footnote":"\r\n( 1 ) . غمازى ، سخن‌چينى\r\n","page_name":" 312 ","page_number":312},
  {"content":"\r\n\r\n اى خسروى كه سائس حكم تو بر فلك * برتر ز طاق و طارم كيوان نشسته است\r\nلُطفَت به آستين كرم پاك مىكند * گَردى كه بر صحيفه دوران نشسته است\r\n. . . شاها سپاه تو كه چو مورند و چون ملخ * برگِردِ دَخل و دانهء دهقان نشسته‌اند\r\nباران عدل بار كه اين خاك سالهاست * تا بر اميد وعدهء باران نشسته است \r\nعمارهء مروزى به فقدان امنيت اجتماعى در عهد خود اشاره مىكند و به جهانيان هشدار مىدهد كه از نيرنگ و دگرگونيهاى روزگار غافل نباشند :\r\n غَرّه مشو بدانكه جهانت عزيز كرد * اى بس عزيز را كه جهان كرد زود خوار\r\n« مار » است اين جهان و جهانجوى مارگير * وز مارگير ، مار برآرد شبى دَمار \r\nسنائى شاعر نامدار عهد سلجوقيان در مقام مبارزه با جهل و ظاهرپرستى و انتقاد از رياكارى عالمان بىعمل چنين مىگويد :\r\n سخن كز روى دين گويى چه عبرانى چه سُريانى * مكان كز بهر حق‌جوئى چه جابُلقا چه جابُلسا\r\nچو علمت هست خدمت كن چو دانايان كه زشت آيد * گرفته چينيان احرام و مَكّى خفته ، در بطحا \r\nيكى از تعليمات مثبت سنايى تشويق مردم به كار و سعى و عمل است :\r\n پايه بسيار سوى بامِ بُلند * تو به يك پايه چون شوى خرسند ؟\r\nاز پى كارَت آفريدستند * جامه خلقتت بريدستند\r\nمِلك مُلك از كجا به دست آرى * چون مهى شصت روزه بيكارى\r\nدانشت هست كار بَستن تو * خنجرت هست صف شكستن تو\r\nعلم با كار سودمند بود * علم بىكار پاىبند بود \r\nسنائى قرنها قبل از « دكارت » به مقام والاى « علم » و « عقل » براى كشف حقيقت پى برده است :\r\n عقل در راه حق دليل تو بَس * عقل هر جايگه خليل تو بس\r\nعقل خود كارهاى بد نكند * هرچه آن ناپسند ، خود نكند\r\nعقل بر هيچ دل ستم نكند * به طمع ، قصد مدح و ذم نكند \r\nدر قطعهء زير سنائى با دلايلى نغز و دلنشين ميگسارى را مورد انتقاد و نكوهش قرار مىدهد و زيانهاى مادى و معنوى آن را در ابيات زير گوشزد مىكند :\r\n نكند دانا مستى ، نخورد عاقل مِى * در ره پستى هرگز ننهد دانا پى\r\nچه خورى چيزى كز خوردن آن چيز ترا * نى چنان سرو نمايد به مثل سروچونى\r\nگر كنى بَخشش گويند كه مىكرد نه او * گر كنى عَربده گويند كه او كرد نه مى \r\nسنائى گروهى از مردم دوران خود را كه فقط مرد « ادعا » و گفتار بودند نه مرد\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n« كردار » و عمل معرفى و محكوم مىكند :\r\n تو بگفتار غرّهء شب و روز * ليك معلوم تو نشد امروز\r\nبيش مَشنو ز نيك و بد گفتار * آنچه بشنيدهء به كار در آر \r\nيكى از تعاليم دلنشين سنائى به اهل علم اين است كه علم و دانش خود را در راه سعادت مردم و خدمت به خلق به كار برند . به‌نظر او « عالمان بىعمل و دانشمندان منحرف » چون دزدانى هستند كه به كمك « چراغ علم » مىتوانند بزرگترين زيانها را به جامعه بشرى وارد سازند ، يا به تعبير سنائى ، بهترين كالاها را به يغما ببرند و مردم را بيش از پيش از راه حق و صواب منحرف سازند .\r\n چو علم آموختى ، از حرص آنگه ترس كاندر شب * چو دزدى با چراغ آيد گزيده‌تر بر كالا \r\nانتقاد از مالكان ستم‌پيشه : سنائى در اشعار انتقادى زير مالكان بزرگ و فئودالهاى متجاوز را مخاطب ساخته وضع دلخراش كشاورزان و ديگر طبقات محروم را توصيف مىكند :\r\n خانه خريدى و ملك ، باغ نهادى اساس * ملك به مال ربا ، خانه به سود غَلِه\r\nفرش تو در زير پا اطلس و شعر و نسيج * كرده شكم چهارسو چون شكم حامله \r\nناصر خسرو قباديانى متجاوزينى را كه ملك يتيمان را تصرف مىكنند با گرگ و پلنگ همانند مىشمارد :\r\n گرگ و پلنگ گُرسنِه ميش بره برند * وينها ضياع و ملك يتيمان همى برند \r\nشيخ عطار نيز شجاعانه زاهد نمايان رياكار و مغرور و پرمدعا را به باد انتقاد مىگيرد و ماهيت پليد آنان را برملا مىسازد : « 1 »\r\n الا اى زاهدانِ دين دلى بيدار بنمائيد * همه مستيد در مستى يكى هشيار بنمائيد\r\nز دعوى هيچِ نگشايد اگر مرديد اندر دين * چنان كاندر درون هستيد در بازار بنمائيد\r\nهزاران مرد دعوى دار بنمايم ازين مسجد * شما يك مرد دعوىدار از خمّار بنمائيد\r\nمن اندر يك زمان صد مست از خمار بنمايم * شما مستى اگر داريد از « اسرار » بنمائيد\r\nمن اين رندان مفلس را همه عاشق همى بينم * شما يك عاشق صادق چنين بيدار بنمائيد \r\nناصر خسرو علم و دانش را مفتاح نيكى و نيكوكارى و تنها وسيله و سپر مبارزه با حوادث ناگوار مىداند :\r\n فرزندِ هنرهاى خويشتن شو * تا همچو تو كس را پسر نباشد\r\nگنجور « 1 » هنرهاى خويش گردى * گَر باشد مالت وگر نباشد \r\n\r\n\r\n","description":"","footnote":"\r\n( 1 ) . نگهبان ، خزانه‌دار\r\n","page_name":" 314 ","page_number":314},
  {"content":"\r\n\r\n تو بار خداى جهان خويشى * از گوهر تو ، بِه گُهَر نباشد\r\nبنگر چه بايد هَميت كردن * تا بر تو فلك را ظفر نباشد\r\nاز علم سپر كن كه بر حوادث * از علم قويتر سِپِر نباشد\r\nهركو سپر علم پيش گيرد * از زخم جهانش ضرر نباشد \r\nفتوحات و پيروزيهاى علمى و صنعتى اروپا از قرن هيجدهم به بعد و امنيت و آرامش نسبى كه متعاقب اين موفقيتها نصيب جهانيان شد ، تا حدى صحت گفتار شاعر را به ثبوت مىرساند .\r\nناصر خسرو قباديانى مانند سنائى جوياى حقيقت و راستى است ، به‌نظر او علم و حكمت بهترين هادى و راهنماى آدميان است و اگر كسى به علم و دانش خود عمل نكند مانند كسى است كه دعوى « زرگرى » كند ولى در واقع با اين هنر ظريف آشنايى نداشته باشد .\r\n بيعلم ، عمل چون درم قلب بود ، زود * رُسوا شود و شوره برون آرد و زنگار\r\nآن كو نكند طاعتِ علمش نبود علم * زرگر نبود مرد چو بر زر نكند كار\r\nتن به جان زنده است و جان زنده به علم * دانش اندر كانِ « 1 » جانَت گوهر است\r\nعلم جانِ جان تست اى هوشيار * گر بجوئى جان جان را ، درخور « 2 » است \r\nحبسيّات و قصيده‌هاى شكوه‌آميز مسعود سعد سلمان نمودار ظلم و استبدادى است كه در قرن پنجم و ششم هجرى در كشورهاى خاورميانه برقرار بوده و آزادگانى چون ناصر خسرو و مسعود سعد از آن رنج مىبردند . اشعار انتقادى زير وضع روحى شاعر را در دورانهاى مختلف زندگى نشان مىدهد : « 3 »\r\n دريغا جوانى و آن روزگار * كه از رنج پيرى دل آگه نبود\r\nنشاط من از عيش كمتر نشد * آميد من از عمر كوته نبود\r\nز سستى مرا آن پديد آمدست * درين مه كه هرگز در آن مه نبود\r\nسبك خشك شد چشمه بخت من * مگر آب آن چشمه را ره نبودّ\r\nدر آن چاهم افكند گردون دون * كه از ژرفى آن چاه را ته نبود\r\nبسا شب كه در حبس ، بر من گذشت * كه بيناى آن شب جُز اكمَه « 3 » نبود \r\n\r\n\r\n","description":"","footnote":"\r\n( 1 ) . معدن\r\n( 2 ) . شايسته\r\n( 3 ) . كور مادرزاد\r\n","page_name":" 315 ","page_number":315},
  {"content":"\r\n\r\n سياهى ، سياه و درازى دراز * كه آن را اميد سحركه نبود\r\nيكى بودم و داند ايزد همى * كه بر من موكل « 1 » كم از « ده » نبود\r\nبدم نااميد و زبان مرا * همه گفته جز حِسبى اللّه « 2 » نبود \r\nنمونه‌يى ديگر از حبسيات او را كه از وضع روحى شاعر ، و تألمات درونى وى و خصوصيات زندانهاى آن روزگار و مظالم زمامداران وقت حكايت مىكند ، در اينجا نقل مىكنيم :\r\n . . . اين چرخ به كام من نمىگردد * بر خيره سخن همى چه گردانم\r\nدر دانش ، تيزهوشِ بِرجيسم * در جُنبش كند سير كيوانم\r\nگه خسته ز آفت « بهاوردم » * گه بسته به تهمَت خراسانم\r\nتا زاده‌ام اى شگفت محبوسم * تا مرگ نگر كه وقف زندانم\r\nچون پيرهن عمل « 3 » بپوشيدم * بِگرِفت قضاى بد گريبانم\r\nبر مَغز من اى سپهر هر ساعت * چندين چه زنى كه من نه سندانم\r\nحمله چه كنى كه كند شمشيرم * پويه « 4 » چه دهى كه تنگ ميدانم\r\nو اللّه كه چو گرگِ يوسفم و الله * بر خيره همى نهند بُهتانم\r\nگر هرگز ذرّهء كژى باشد * در من نه ز پشت سعد سلمانم\r\nبه بيهُدِه باز مُبتلا گشتم * آورد قضا بِسجن « 5 » ويرانم\r\nبركَند سپهر باز بنيادم * بشكست زمانه باز پيمانم\r\n. . . بيهُش نيم و چو بيهشان باشم * صرعى « 6 » نيم و به صرعيان مانم\r\nچون سايه شدم ضعيف و ز محنت * از سايه خويشتن هراسانم\r\nاندر زندان چو خويشتن بينم * تنها ، گوئى كه در بيابانم\r\nگوريست سياه رنگ دهليزم * خوكيست كريه روى دَربانَم\r\nگه اندُه جان به ياس بگذارم * گه آتش دل به اشك بنشانم\r\n. . . از قصهء خويش اندكى گفتم * گرچه سخنست بس فراوانم\r\nپيوسته چو ابر و شمع مىگريم * وين بيت چو حرز و وِرد مىخوانم \r\n\r\n\r\n","description":"","footnote":"\r\n( 1 ) . مراقب و زندان‌بان\r\n( 2 ) . توكل به خدا\r\n( 3 ) . شغل ديوانى\r\n( 4 ) . رفتن ، حركت كردن\r\n( 5 ) . زندان زيرزمينى\r\n( 6 ) . نوعى بيمارى عصبى\r\n","page_name":" 316 ","page_number":316},
  {"content":"\r\n\r\n فرياد رسيدم « 1 » ، اى مسلمانان * از بهر خداى اگر مسلمانم \r\nبا اينكه مسعود سعد در نتيجه 23 سال حبس و محروميت كه گاه زبان به شكايت و اعتراض گشوده ولى از اينكه در اثر اين مظالم و بيدادگريها گوهر طبع و هنرهاى مكتومش تجلّى و خودنمائى كرده سخت شادمان است .\r\n چرا ناسپاسى كنم زين حصار * چو در من بيفزود فرهنگ و هنگ\r\nهنرهاى طبعم پديدار شد * تنم را از اين اندُه آذرنگ\r\nز زخم و تراشيدن آيد پديد * بلى گوهر تيغ و نقش خدنگ \r\nانورى در يكى از شاهكارهاى منظوم خود صرف خواهندگى و مطالبه را نوعى گدايى و دريوزگى مىشمارد و آزمندى و افزون‌خواهى شهرياران را مورد انتقاد شديد قرار مىدهد :\r\n آن شنيدستى كه روزى ابلهى با زيركى * گفت كاين والىّ شهر ما گدايى بىحياست\r\nگفت چون باشد گدا ، آن كز كلاهش تكه‌يى * صد چو ما را روزها بل سالها برگ و نواست\r\nگفتش اى مسكين غلط اينك كرده‌اى * آنهمه برگ و نوا دانى كه آنجا از كجاست ؟\r\nدُرّ و مرواريد طوقش « 2 » اشك طفلان منست * لعل و ياقوت ستامش « 3 » خون ايتام شماست\r\nاو كه تا آبِ سبو پيوسته از ما خواستست * گر بجويى تا به مغز استخوان از نان ماست\r\nخواستن كِديه است خواهى عشرخوان خواهى خراج * زانكه گر « ده » نام باشد يك حقيقت را رواست\r\nچون گدايى چيز ديگر نيست جُز خواهندگى * هركه خواهد ، گر سليمانست و گر قارون گداست \r\nدر كتاب راحة الصدور و آية السرور ، تاليف نجم الدين ابو بكر محمد ابن سليمان راوندى ، در تاريخ آل سلجوق ، از نويسندگان اواخر قرن ششم هجرى قمرى ، علاوه‌بر\r\n\r\n\r\n","description":"","footnote":"\r\n( 1 ) . بفريادم برسيد\r\n( 2 ) . گردن‌بند آراسته به زيور\r\n( 3 ) . يراق زين اسب - مخمل مزين به زر و سيم\r\n","page_name":" 317 ","page_number":317},
  {"content":"\r\n\r\nفوايد تاريخى و ادبى با بعضى از نظريات انتقادى مولف كه نمايانگر وضع اجتماعى آن دورانست آشنا مىشويم :\r\nبه‌نظر اين مولف ، مادام كه « عوّانان و غمّازان و بددينان ظالم » در امور دولتى و ديوانى مداخله نداشتند وضع عمومى مردم قابل تحمل بود ، و امراى وقت ، حقوق ديوانى را « به مساهلت و مسامحت » يعنى با روشى ارفاق‌آميز از رعيت مىگرفتند ، ولى امروز از راه ظلم و ستمگرى و بهانه‌جويى مردم را غارت مىكنند ، بطورىكه ، آنچه امروز از شهرى به ظلم و جور مىگيرند برابر است با آنچه كه سابقا از « اقليمى » به دست مىآوردند .\r\nاعتراض شديد به سرهنگان ستمگر : سپس مىنويسد : « سرهنگان نامسلمان به زخم چوب از مسلمانان زر مىستدند » و به نام تامين منافع ديوان ، خون مسلمانان مىريختند و مال آنان مىربودند ، و از اين پولهاى نامشروع خرابات و « خمرخانه‌ها » بنا مىكردند و بطور علنى و آشكارا به لواط و زنا و ساير مناهى دست مىزدند .\r\nاز هرچيز ، ماليات خاصى به نام شاه و براى شاه اخذ مىكردند ، بعد مىنويسد :\r\n« . . . و هر سرهنگى ده‌جا قوّادخانه نهاده است ، در هر شهرى از شهرهاى عراق . . . زنان نشانده ، آن خورند كه در شرع حرام و آن كنند كه بيرون از دين اسلام بود ، پليد زبان باشند ، به هر سخن دشنامى بدهند . اول سخن دشنام و دوم چماق ، سوم زربده ، هرسه به ناواجب ، سپس مولف ضمن توصيف عوارض ظالمانه‌يى كه در نيمه دوم قرن ششم هجرى از پيشه‌وران مىگرفتند مىنويسد كه دبيران بدون مطالعه و رسيدگى دستور مىدادند ، صد دينار بقالان ، پانصد دينار بزازان بدهند ، اين اوامر به سرهنگان ابلاغ مىشد و آنان به زور چوب اين عوارض را از پيشه‌وران بينوا مىگرفتند ، همو مىنويسد كه نسبت به علما بىحرمتيها كردند و كتب علمى و اخبار و قرآن را با ترازو مىكشيدند و يك من به نيم دانگ مىفروختند ، و همانطور كه از جهودان جزيه مىگرفتند در مدارس از فضلا و اهل دانش زر مىخواستند » « 1 »\r\nسعدى نيز روش وقاحت‌آميز سرهنگان را در هفت قرن پيش مجسم كرده است :\r\n آن شنيدم كه صوفئى مىكوفت * زير نعلين خويش ميخى چند \r\n\r\n\r\n","description":"","footnote":"\r\n( 1 ) . ر . ك : راحة الصدور به اهتمام اقبال و مجتبى مينوى ، ص 30 به بعد .\r\n","page_name":" 318 ","page_number":318},
  {"content":"\r\n\r\n آستينش گرفت سرهنگى * كه بيا نعل بر ستورم بند \r\nنه‌تنها در ايران بلكه در جهان اسلامى نيز در ادوارى كه مردانى نالايق بر مسند خلافت تكيه زده‌اند اعمال و رفتار آنان مورد انتقاد قرار گرفته است ، چنان كه در اواخر عهد عباسيان مخصوصا در دوران خلافت « المعتز » تركان ، مقام و موقعيت ممتازى داشتند و بر جان مال مردم و خليفه وقت مسلّط بودند ، معروف است كه چون « معتز » به خلافت رسيد منجّمان گرد آمدند تا مدت خلافت او را پيشگويى كنند ، مردى جسور و منتقد و بيداردل از آن ميان برخاست و گفت : محتاج پيشگويى منجمان نيست ، مدت خلافت خليفه بسته به‌نظر « تركان » است ، همه اهل مجلس از اين حرف خنديدند . تركان ، اين خليفه فاسد و نالايق را با گرفتن پاهايش ، روى زمين مىكشيدند ، آنگاه برهنه‌اش كرده با تن عريان در آفتاب سوزان به پا مىداشتند ، بطورىكه از شدت گرما يك پا برمىداشت و پاى ديگر را به زمين مىگذاشت و در همان حال از تركان سيلى مىخورد . . . » « 1 » در چنين اوضاعى « . . . ابو العباس عبد الله بن اسحاق بن سلام مكاوى كه شاعرى صادق و حقيقت‌گو بود ، در مذمّت اين خليفهء بىشخصيت و فرمانرواى عياش و نالايق اين اشعار را سرود :\r\n يا نقمة اللّه حلّى فى سراملك * لا يصلح الدّين و الدّنيا بقيراط\r\nو ليس ينفذ امرا فى رعيته * حتى يشاور فيها بنتّ بقراط \r\nترجمه : اى كيفر خدايى بر سراى خليفه و پادشاهى فرودآى كه به اندازه يك قيراط به اصلاح دين و دنياى مردم نمىپردازد ، و هيچ‌كارى را دربارهء رعاياى خود انجام نمىدهد مگر پس از مشورت با « دختر بقراط » .\r\nو مرادش از دختر بقراط « قبيجه » مادر معتز است . « 2 »\r\nانتقاد از روش مستبدانهء سلاطين در آثار منظوم بسيارى از شعرا نيز ديده مىشود : از جمله امير حسينى در زاد المسافرين ضمن داستان اسكندر و « ديوژن » به خودخواهى ارباب قدرت حمله كرده است :\r\n اين طرفه حكايت است بنگر * روزى ز قضا مگر سكندر\r\nمىرفت همه سپاه ، با او * وان حشمت و ملك و جاه با او\r\nناگه به خرابه‌يى گذر كرد * پيرى ز خرابه سر به در كرد\r\nپيرى نه ، كه آفتاب پرنور * بر چشم سكندر آمد از دور\r\nپرسيد كه اين چه شايد ، آخر * وين كيست كه مىنمايد ، آخر \r\n\r\n\r\n","description":"","footnote":"\r\n( 1 ) . جرجى زيدان : تاريخ تمدن اسلام ، ج 4 ، ص 215\r\n( 2 ) . ابن نديم : الفهرست ، ترجمه م . رضا تجدد ، ج 2 ، ص 187\r\n","page_name":" 319 ","page_number":319},
  {"content":"\r\n\r\n در گوشهء اين مغاكِ دلگير * بيهوده نباشد اين‌چنين پير\r\nچون باز نكرد سوى او چشم * ناگاه سكندرش به صد خشم\r\nگفت اى شده غول اين گذرگاه * غافل چه نشسته‌اى در اين راه\r\nبهر چه نكردى احترامم * آخر نه سكندر است نامم ؟\r\nپير از سر وقت بانگ برزد * گفت اينهمه نيم جو ، نيرزد\r\nنه پشت و نه روى عالمى تو * يك دانه و كشت آدمى تو\r\nدو بندهء من كه « حرص » و « آزند » * بر تو همه روز ، سرفرازند\r\nبا من چه برابرى كنى تو * چون بندهء بندهء منى تو \r\n\r\nنظريات انتقادى سيف الدين فرغانى از زمامداران وقت\r\nدر ميان شعراى اين دوران ، سيف الدين فرغانى ( معاصر سعدى ) در يك قصيده طولانى ، شاه ، مستوفيان و قضات رشوه‌گير و ديگر زمامداران را كه به فساد گرائيده و تسليم اوضاع ناگوار زمان شده‌اند ، به باد انتقاد گرفته و آنان را به جنگ و مبارزه با فساد تشويق و ترغيب كرده است :\r\n آيا سلطان لشكركش به شاهى چون عَلَم سركش * كه هرگز دوست يا دشمن نديده كارزارِ تو\r\nمَلِك شمشير زن بايد ، چو تو تن مىزنى نايد * ز تيغى در ميان بستن مرادى در كنار تو\r\nنه دشمن را بريده سر ، چو خوشه تيغ چون داسَت * نه خصمى را چو دشمن كوفت گُرز و گاو سارِ تو\r\nخرى شد پيشكار تو كه در وى نيست يك جو دين * دل خلقى ازو تنگ اندر روزِ بارِ تو\r\nچو آتش برفروزى تو به مردم سوختن هردم * از آن كان خس نهد خاشاك دايم بر شرار تو\r\nچو تو بىراى بىتدبير او را پىروى كردى * تو در دوزخ شوى پيشين و از پس پيشكار تو \r\n\r\n","description":"","footnote":"","page_name":" 320 ","page_number":320},
  {"content":"\r\n\r\n به باطل چون تو مشغولى ز حق خلق بىخِشيَت « 1 » * نه خوفى در درون تو نه امنى در ديار تو\r\nنه ترسى نَفسِ ظالم را ز بيم گوشمال تو * نه بيمى اهل باطل را ز عدل حق‌گزار تو\r\nبه شادى مىكنى جولان در اين ميدان ، نمىدانم * در آنِ زندان غم‌خواران ، كه باشد غمگُسار تو\r\n. . . بكاو آرند در خانه به عهد تو كه و دانه * ز خرمنهاى درويشان خران بىفسار تو\r\nبه ظلم انگيختى ناگه غبارى و ز عَدل حق * همى خواهيم بارانى كه بنشاند غُبار تو\r\nبه جاه خويش مغرورى و چون زين خاك بگذشتى * بهر جانب رود چون آب ، مال مستعار تو\r\nبسيج راه كن مسكين ، درين منزل چه مىباشى * امَل را منتظر ، چون هست اجَل در انتظار تو\r\n. . . ايا مستوفى كافى كه در ديوان سلطانان * بحل و عقد در كار است بخت كامكار تو\r\nقلم چون زرده مارى شد به دست چون تو عقرب در * دواتت سلّه « 2 » مارى كزو باشد دمار تو\r\nخلايق از تو بگريزند ، همچون موش از گربه * چو در ديوان شَه گردد سيه سر زرده مار تو\r\nايا قاضىِ حيلت‌گر ، حرام آشام رشوت‌خور * كه بىدينى است دين تو و بىشرعى شعار تو\r\nدل بيچاره‌يى راضى نباشد از قضاى « 3 » تو * زن همسايه‌يى آمن نبوده در جوار تو\r\n. . . كنى دين‌دار را خوارى و دنيادار را عزّت * عزيز تست خوار ما عزيز ماست خوار تو \r\n\r\n\r\n","description":"","footnote":"\r\n( 1 ) . خشيت : بيم و هراس .\r\n( 2 ) . سبد و جاى مار\r\n( 3 ) . داورى و دادرسى\r\n","page_name":" 321 ","page_number":321},
  {"content":"\r\n\r\n ايا بازارى مسكين ، نهاده در ترازو دين * چو سنگَت را سبك كردى گران ز آنست بار تو\r\n. . . ايا درويش رَعناوش چو مطرب با سَماعت خوش * به نزد رهروان بازيست رقص خرس‌وار تو\r\nبه اسبِ همت عالى توانى ره بسر بردن * گر آيد در ركاب جهد پاىِ اقتدار تو \r\nاين شاعر عارف نه‌تنها اعمال و رفتار سلاطين ، امرا ، مستوفيان ، قضات و بازاريان را مورد نقد و بررسى دقيق قرار مىدهد ، بلكه شعراى دوران خود را از مدح شهر ياران ظالم و فاسق برحذر مىدارد .\r\n از ثناى امرا نيك نگهدار زبان * گرچه رنگين سخنى ، نقش مكن ديوارى\r\nمدح اين قوم ، دلِ روشن تو تيره كند * همچو رو را كلف و آينه را زنگارى\r\nاز چنين مرده‌دلان راحت جان چشم مدار * چون ز رنجور شفا كَسب كُند بيمارى ؟\r\nظالمى كه همه‌ساله ، بُوَد كارَش فِسق * بطمع نام مَنِه عادل و نيكوكارى\r\nهركرا ، زين امرا مدح كنى ، ظلم بود * خاصه امروز كه از عدل نماند آثارى\r\nصورت حال تو در چشم دل معنىدار * زشت گردد به نكو گفتن بدكردارى\r\nاسَدُ المَعركه ، خوانى تو كسى را كه بود * روبَه حيله‌گرى يا سگِ مردم‌خوارى \r\nتنها سيف فرغانى در ترسيم اوضاع اجتماعى عصر خود شجاعت و استادى فراوان نشان نداده بلكه خواجوى كرمانى نيز از رواج ظلم و عدوان و ستمگرى زمامداران به توده محروم ، قصايدى پرمغز سروده كه نمونه‌يى از آنها را نقل مىكنيم :\r\n خلق ديوانه و از محنت ديوان دربند * وين عجب‌تر كه ز ديوان زر ديوان طلبند\r\nآسيايى كه فتادست و ندارد آبى * دخل آن جمله به چوب از بُنِ دندان طلبند\r\nهركجا سوخته‌يى بىسروسامان يابند * وجه سيم سره ، زان بىسروسامان طلبند\r\nبه سنان از سر ميدان سر مردان جويند * به خدنگ از بن پيكان سر نيكان طلبند\r\nدر چنين فصل كه بىبرگ بود شاخ درخت * از درختانِ چمن ، برگ زمستان طلبند\r\nسكه‌يى زان زر امروز كه ديدست درست * كاين جماعت به چنين حيلهء و دستان طلبند \r\n\r\n","description":"","footnote":"","page_name":" 322 ","page_number":322},
  {"content":"\r\n\r\n قيمت دل نشناسند و زِ هر قصابى * دل پرخون و جگر پارهء بريان طلبند\r\nهردكانى كه بيابند دو كان » « 1 » پندارند * و زهر آن خانه كه بينند زَرِخان طلبند\r\nآن سياووش كه قتلش به جوانى كردند * خونش اين طايفه امروز ز پيران طلبند\r\nخبر يوسف گم‌گشته ز گرگان پرسند * صبر ايوب بلاديده ز كرمان طلبند \r\nآثار منظوم و منثور سعدى نيز خالى از نكات و دقايق انتقادى نيست ، چنان كه در ( باب دوم ) گلستان ضمن توصيف اخلاق درويشان ، مردان دورو و رياكار ، مورد انتقاد شديد قرار گرفته‌اند : « فقيهى پدر را گفت ، هيچ ازين سخنان رنگين دلاويز متكلّمان در من اثر نمىكند به حكم آنكه نمىبينيم مر ايشان را « كردارى » موافق « گفتار »\r\n ترك دنيا به مردم آموزند * خويشتن سيم و غله اندوزند\r\nعالِمى را كه گفت باشد و بس * هرچه گويد نگيرد اندر كس\r\nعالِم آنكس بُوَد كه بَد نكند * نه بگويد به خلق و خود نكند \r\n أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ  « 2 »\r\n عالِم كه كامرانى و تن‌پروى كند * او خويشتن گُم است كرا رهبرى كند « 3 » \r\nسعدى در پايان اين حكايت ضمن نكوهش و انتقاد از عالمان بىعمل تا حدى از نظر قبلى خود عدول مىكند و در مقام اندرز مىگويد :\r\n گفتِ عالِم به گوش جان بشنو * ور نماند بگُفتَنَش « كردار »\r\nباطلست آنچه مدعى گويد * خفته را خفته كى كند بيدار\r\nمرد بايد كه گيرد اندر گوش * ور نوشته است پند بر ديوار . . . « 4 » \r\nسعدى در باب هشتم گلستان نيز در مقام انتقاد از عالمان بىعمل مىگويد : « دو كس رنج بيهوده بردند و سعى بىفايده كردند ، يكى آنكه اندوخت و نخورد و ديگر آنكه « آموخت » و « نكرد » .\r\n علم چندانكه بيشتر خوانى * چون عمل در تو نيست نادانى\r\nنه مُحَقّق بُوَد نه دانشمند * چارپايى برو كتابى چند\r\nآن تهى مغز را چه علم و خبر * كه برو هيزمست يا دفتر\r\nهركه پرهيز و علم و زهد فروخت * خرمنى گرد كرد و پاك بسوخت \r\n\r\n\r\n","description":"","footnote":"\r\n( 1 ) . معدن\r\n( 2 ) . آيا مردم را به احسان و نيكى امر مىكنيد و خويشتن را فراموش مىكنيد ؟\r\n( 3 ) . گلستان سعدى ، باهتمام فروغى ( ذكاء الملك ) ، ص 127 به بعد .\r\n( 4 ) . گلستان سعدى ، باهتمام فروغى ( ذكاء الملك ) ، ص 127 به بعد .\r\n","page_name":" 323 ","page_number":323},
  {"content":"\r\n\r\nعالم ناپرهيزكار ، كور مشعله‌دار است . » « 1 »\r\nسعدى در همين باب در تأييد اندرزهاى پيشين مىنويسد : « . . . هركه علم خواند و عمل نكرد ، بدان ماند كه گاو راند و تخم نيفشاند . » « 2 » و باز در همين باب مىگويد : تلميذ ( شاگرد و محصل ) بىاردت ، عاشق بىزر است و روندهء بىمعرفت ، مرغ بىپر و عالم بىعمل درخت بىبر و زاهد بىعلم خانهء بىدر . مراد از نزول قرآن تحصيل سيرت خوبست نه ترتيل « 3 » سورت مكتوب .\r\n . . . سرهنگ لطيف خوىِ دلدار * بهتر ز فقيه مردم آزار \r\nيكى را گفتند عالم بىعمل به چه ماند ؟ گفت به زنبور بىعسل .\r\nمرد بىمروت بد است و عابد با طمع رهزن . » « 4 »\r\nهمه‌كس را دندان به ترشى كند شود ، مرگ قاضيان را كه به شيرينى .\r\n قاضى چو به رشوت بخورد « پنج خيار » * ثابت كند از بهر تو « ده خربزه‌زار » \r\nقحبهء پير از نابكارى چه كند كه توبه نكند و شحنهء معزول از مردم‌آزارى .\r\n جوانِ سخت ، مىبايد كه از شهوت بپرهيزد * كه پير سست رِغبت را خود آلت برنمىخيزد « 5 » \r\nدر بوستان سعدى نيز نظريات انتقادى ، جسته جسته به چشم مىخورد . از جمله در اشعار زير سعدى به مسؤوليت زمامداران و وظايف خطير و سنگينى كه برعهده دارند اشاره مىكند :\r\n سپاهى كه خوشدل نباشد ز شاه * ندارد حدود ولايت نگاه\r\nچو دشمن خَرِ روستائى بَرَد * مَلِك باج و ده يك چرا مىخُورد ؟\r\nمخالف خَرَش بُرد و سُلطان خراج * چه اقبال ماند در آن تخت و تاج\r\nرعيت درختست اگر پرورى * به كامِ دل دوستان بَرخورىّ\r\nبه بيرحمى از بيخ و بارش مَكَن * كه نادان كند حيف « 6 » بر خويشتن\r\nمروت نباشد برافتاده زور * بَرَد مرغ دون ، دانه از پيش مور\r\nكسان برخورند از جوانى و بخت * كه بر زيردستان نگيرند سخت « 7 » \r\n\r\n\r\n","description":"","footnote":"\r\n( 1 ) . همان كتاب ، ص 196 به بعد .\r\n( 2 ) . همان كتاب ، ص 203 .\r\n( 3 ) . نيكو خواندن قرآن\r\n( 4 ) . همان كتاب ، ص 209 .\r\n( 5 ) . همان كتاب ، ص 215 .\r\n( 6 ) . ظلم\r\n( 7 ) . 23 تا 26 همان كتاب ، صفحات 239 : 240 : 241 .\r\n","page_name":" 324 ","page_number":324},
  {"content":"\r\n\r\n تو كى بشنوى ناله دادخواه * به كيوان بَرَت كلهء خوابگاه\r\nچنان خُسب كايد فغانت به گوش * اگر دادخواهى برآرد خروش\r\nكه نالد ز ظالم كه در دورتُست * كه هرجور كو مىكند ، جورتُست\r\nدَلير آمدى سعديا ، در سُخُن * چو تيغت به دستست فتحى بُكن\r\nبگو آنچه دانى كه حق گفته بِه * نه رشوت ستانى و نه عشرده\r\nطمع بند و دفتر ز حكمت بشوى * طمع بُگسَلُ و هرچه دانى بگوى « 1 »\r\nخُنكُ آنكه آسايش مرد و زن * گزيند بر آسايش خويشتن\r\nنكردند رغبت هنرپروران * به شادى خويش از غم ديگران\r\nاگر خوش بخسبد مَلك بر سرير * نپندارم آسوده خسبد فقير\r\nوگر زنده دارد شب ديرباز * بخسبند مردم به آرام و ناز \r\nسعدى در بوستان ضمن حكايتى به زمامدارى كه قصد عزلت و كناره‌گيرى دارد اندرز مىدهد كه فسخ عزيمت كند و مسئوليت خطيرى كه به‌عهده گرفته به انجام رساند و به‌جاى عزلت و طامات « 2 » كمر به خدمت خلق بندد :\r\n تو بر تخت سلطانى خويش باش * به اخلاق پاكيزه درويش باش\r\nبه صدق و ارادت ميان بسته‌دار * ز طامات و دعوت زبان بسته‌دار\r\nقَدَم بايد اندر طريقت ، نه دَم * كه اصلى ندارد « دَمِ بىقَدَم « 3 »\r\nخبر دارى از خسروان عجم * كه كردند بر زيردستان ستم\r\n. . . اگر جور در پادشاهى كنى * پس از پادشاهى گدايى كنى\r\nحرامَست بر پادشَه خواب خوش * چو باشد ضعيف از قوى باركش\r\nميازار عامى به يك خَردلَه * كه سلطان شبانست و عامى گَلِه\r\nچو پرخاش بينند و بيداد ازو * شبان نيست ، گرگست فرياد ازو\r\nبد انجام رفت و بد انديشه كرد * كه با زيردستان جفا پيشه كرد\r\nبه سختى و سستى بر اين بگذرد * بماند بَرو سالها نام بد « 4 » \r\n\r\n\r\n","description":"","footnote":"\r\n( 1 ) . 23 تا 26 همان كتاب ، صفحات 239 : 240 : 241 .\r\n( 2 ) . دعاوى باطل صوفيان\r\n( 3 ) . حرف بدون عمل\r\n( 4 ) . همان كتاب ص 247 .\r\n","page_name":" 325 ","page_number":325},
  {"content":"\r\n\r\n نكوئى كن امسال چون دِه تراست * كه سال دگر ديگرى دِهخداست . « 1 »\r\nهرآنگه كه عيبت نگويَند پيش * هنر دانى از جاهلى عيب خويش\r\nچه خوش گفت يك روز داروفروش * شفا بايدت داروى تلخ نوش\r\nاگر شربتى بايدت سودمند * ز سعدى ستان تلخ داروى پند\r\nبه پرَويَزنِ مَعرفت بيخته * به شهد ظرافت برآميخته . « 2 » \r\nتقريبا در غالب آثار منظوم سعدى ، اعمال و رفتار خداوندان قدرت مورد انتقاد قرار گرفته و نتايج و آثار شوم ظلم و بيدادگرى به حكام و فرمانروايان و دادرسان تذكر داده شده است :\r\n به نوبت‌اند ملوك اندرين سپنج‌سراى * كنون كه نوبت تُست اى مَلِك به عدل گراى\r\nچو دوستى كند ايام ، اندك‌اندك بخش * كه بارِ ، باز پسين دشمنيست جُمله رُباى\r\n. . . دِرَم به جور ستانانِ زَر به زينت ده * بناى خانه كنانند ، بام قصر انداى\r\nبه عاقبت خبر آمد كه مُرد ظالم و مُرد * به سيم سوختگان ، زرنگار كرده سراى\r\nبُخور مجلسش از نالهاىِ دودآميز * عقيق زيورش از ديده‌هاى خون پالاى\r\nدو خصلت‌اند نگهبان ملك و ياوَر دين * بگوشِ جانِ تو پندارم ايندو گفت خداى\r\nيك كه گردن زورآوران به قهر بِزَن * دوم كه از در بيچارگان به لطف درآى . . . « 3 » \r\n*\r\n اى نَفس اگر به ديدهء تحقيق بنگرى * درويشى اختيار كُنى بر توانگرى\r\nاى پادشاه شهر ، چو وقتت فرارسد * تو نيز با گداى مَحّلت برابرى\r\nگر پنج نوبَتَت به دَرِ قصر مىزنند * نوبت به ديگرى بگذارى بگذرى\r\nدنيا ز نيست عشوه‌ده و دلستان و ليك * با كس به سر همىنبرَد عهد شوهرى\r\nآبستنى كه اينهمه فرزند زاد و كُشت * ديگر كه چشم دارد از او مهر مادرى ؟\r\n. . . مردى گمان مَبر كه به پنجه است و زور و كتف * با نفس اگر برايى ، دانم كه شاطرى « 4 »\r\nهشدار نانيفكَنَدت ، پيروى نفس * در ورطه‌اى كه سود ندارد شناورى\r\nگر قدر خود بدانى قدرت فزون شود * نيكو نهاد باش كه پاكيزه پيكرى\r\nدعوى مكن كه برترم از ديگران به علم * چون كبر كردى از همه دو نان فروترى \r\n\r\n\r\n","description":"","footnote":"\r\n( 1 ) . همان كتاب ص 247 .\r\n( 2 ) . همان كتاب ، ص 255 .\r\n( 3 ) . همان كتاب ، قصايد فارسى ، ص 483 .\r\n( 4 ) . چالاك\r\n","page_name":" 326 ","page_number":326},
  {"content":"\r\n\r\n از من بگوى عالِمِ تفسيرگوى را * گر در عمل نكوشى نادان مُفَسّرى\r\nبار درخت علم ندانم مگر عمل * با علم اگر عمل نكنى شاخ بىبرى\r\nعلم آدميّت و جوانمردى و ادب * وَرنى ، دَدى به‌صورت انسان مُصّورى\r\n. . . امروز غره‌يى به فصاحت كه در حديث * هر نكته را هزار دلايل بياورى\r\nمردان به سعى و رنج به‌جائى رسيده‌اند * تو بىهنر ، كجا رسى از نفس‌پرورى « 1 » » \r\nنمونه‌يى ديگر از اشعار انتقادى و انتباهى سعدى :\r\n با رعيت صلح كن ، از جنگ خصم ايمن نشين * زانكه شاهنشاه عادل را رعيت لشكر است\r\nرعيت چو بيخ است و سلطان درخت * درخت اى پسر باشد از بيخ سخت\r\nاز من بگوى شاه رعيت‌نواز را * منّت مَنِه كه ملك خود آباد مىكنى\r\nرعيت درخت است اگر پرورى * به كام دل دوستان ، بَرخورى \r\nدرين اشعار زير سعدى علاقه و دلبستگى خود را به مساوات و عدالت اجتماعى نشان مىدهد : « 2 »\r\n بنىآدم اعضاى يكديگرند * كه در آفرينش ز يك گوهرند\r\nچو عضوى به درد آورد روزگار * دگر عضوها را نماند قرار\r\nتو كز محنت ديگران بيغمى * نشايد كه نامت نهند آدمى \r\n\r\nتوصيف عطاملك جوينى از اوضاع احتمالى ايران در عهد مغول :\r\nعطاملك جوينى نيز با نثر مزيّن و مصنوع خود به توصيف اوضاع اجتماعى ايران مقارن حمله مغول پرداخته و علل آشفتگى اوضاع را در حكومت عناصر فاسد و ناصالح جستجو مىكند ، اكنون جمله‌يى چند از نوشته‌هاى او را كه مبيّن وضع دلخراش خلق ايران است نقل مىكنيم : « . . . اكنون بسيط زمين عموما و بلاد خراسان خصوصا كه مطلع سعادات و مبّرات و موضع مرادات و خيرات بود ، و منبع علما و مجمع فضلا و مرتع خردمندان بود . . . از پيرايه وجود متحليان به حليت هنر و آداب خالى شد . و جمعى كه به حقيقت كذب و تزوير را وعظ و تذكير دانند و زبان و خط ايغورى را فضل و هنر تمام شناسند . هريك از ابناء السوّق در زىّ « 1 » اهل فسوق اميرى گشته و هر مزدورى دستورى و\r\n\r\n\r\n","description":"","footnote":"\r\n( 1 ) . همان كتاب ، ص 489\r\n( 2 ) . لباس\r\n","page_name":" 327 ","page_number":327},
  {"content":"\r\n\r\nهر مُزوِرّى وزيرى و هر مُدبرى « 1 » دبيرى . . . و هر مُسرِفى مُشرِفى « 2 » و هر شيطانى نايب ديوانى و هر شاگرد پايگاهى خداوند حرمت و جاهى و هر فراشى صاحب دور باشى « 3 » و هر جافيى « 4 » كافيى و هر خسى كسى و هر خسيسى رئيسى و هر غادرى « 5 » قادرى و هر دستاربندى ، دانشمند بزرگوارى و هر حمّالى از مساعدت روزگار ، با فسحت حالى . . .\r\n آزاده‌دلان گوش به مالش دادند * وز حسرت و غم سينه به نالش دادند\r\nپشت هنر آن روز شكستست درست * كين بىهنران پُشت به بالش دادند « 6 » \r\nطبيعى است كه در ايران عهد مغول در اثر درهم ريختن تمام مبانى اجتماعى و اقتصادى و سياسى ، هيچ فرد باشخصيّتى تن به همكارى با اين وحشيان خونخوار نمىداد و مغولان نيز جز مردان مطيع ، پست و فرومايه كسى را به همكارى و خدمت دعوت نمىكردند . « وصّاف الحضرة » در اين ابيات ماهيت رجال و شخصيتهاى سياسى و ادارى آن عصر را برملا مىكند :\r\n تبارك الله ازين خواجگان بىحاصل * كه گشته‌اند بناگه ملوك اهل بلوك\r\nهمه شقى شدگان در ازل همه منحوس * همه فلك‌زدگان تا ابد همه مفلوك\r\nنه هيچ بازشناسند صاحب از مصحوب « 7 » * نه هيچ فرق توانند مالك از مملوك\r\nجز اشك ، حاصل ادرار نيست مردم را * كه عشر مىطلبند از تكدى صعلوك\r\nيكى شده ، به فسادِ خران زمين‌پيماى * يكى ز كون خرى حَبل عصمتش مهتوك\r\nكجا كه راى زند آن ، رعيتى مُهمل * كجا كه روى نهد اين ، ولايتى متروك\r\nشده باسم يكى رسم خواجگى مطموس « 8 » * شده به جور يكى راه مُلحِدى مسلوك « 9 » \r\nسيف الدين محمد فرعانى ، شاعر و عارف قرن هفتم و هشتم كه قبلا نظرات انتقادى او را نقل كرديم ، اشعار تاسف‌بار و دلگدازى از انحطاط روحى و اخلاقى و بىبها شدن كالاهاى علم و هنر ، و رواج بازار دزدى و فساد سروده كه گزيده‌يى از قصيدهء او را نقل\r\n\r\n\r\n","description":"","footnote":"\r\n( 1 ) . بدبخت\r\n( 2 ) . مراقب و ناظر هزينه\r\n( 3 ) . نيزه‌دار شاه و نقيب قافله\r\n( 4 ) . ظالم\r\n( 5 ) . مكار و غدركننده\r\n( 6 ) . تاريخ جهانگشاهى جوينى ، پيشن ؛ ج 1 ، ص 4 و 5\r\n( 7 ) . همراه ، رفيق\r\n( 8 ) . ناپديد شده\r\n( 9 ) . تاريخ وصاف ، پيشين ، ص 363 .\r\n","page_name":" 328 ","page_number":328},
  {"content":"\r\n\r\nمىكنيم :\r\n در عجبم تا خود آن زمان چه زمان بود * كامدن من به سوى مُلكِ جهان بود\r\nبهر عمارت سعود را چه خِلَل شد * بهر خرابى نحوس را چه قيان بود\r\nبر سر خاكى كه پايگاه من و تست * خون عزيزان بسان آب روان بود\r\nتا كند از آدمى شكم چو لَحَد پر * پشت زمين همچو گور ، جمله دهان بود\r\nآب بقا از روان خلق گريزان * باد فنا از مَهَبّ قهر وزان بود\r\nظلم به هر خانه لانه كرده چو خطّاف « 1 » * عدل چو عنقا ز چشم خلق نهان بود\r\n. . . مردم بىعقل و دين گرفته ولايت * حال بَره چون بود چو گرگ شبان بود\r\nقوت شبانه نيافت هركه كُتُب خواند * مُلك سلاطين بخورد هركه عوان « 2 » بود\r\nملك شياطين شده به ظلم و تعدى * آنچ به ميراث از آن آدميان بود\r\n. . . دل ز جهان سير گشته ، چون وزغِ از آب * خون جگر خورد هركرا غم نان بود\r\nزرّ و درم چون مگس ملازم هر خَس « 3 » * درّ و گهر چون جرس « 4 » حُلّى « 5 » خران بود\r\nمن به زمانى كه در ممالك گيتى * هركه بَتر پيشواى اهل زمان بود\r\nناخلف و جِلف « 6 » و خُلف عادت ايشان * مادر ايام را چنين پسران بود\r\nبود جهان همچو باغ وقت بهاران * ما چو به باغ آمديم فصل خزان بود\r\nاز پى آيندگان ز ماضى حالى * گفتم و تاريخ آن فساد زمان بود\r\nهفتصد و سه سال بر گذشته ز هجرت * روز نگفتيم و ليل ، مه رمضان بود\r\nحَمدِ خداوند گوى ، سيف و همى كن * شكر كه نيك و بد جهان گذران بود \r\nدر اين دوران بحرانى كمتر سياستمدار و سردار سپاهى ، مردم را به اتحاد و اتقاق و تشكيل جبهه واحدى عليه دشمن مشترك ، دعوت كرده و از راه مبارزهء مسلحانه در مقام طرد دشمن سفاك برآمده است ، تنها سردار مبارز اين دوران سلطان جلال الدين منكبرنى است كه با وجود مخالفت و سوء سياست خليفه بغداد ، مكرر دشمن خونخوار را شكست داده و به ايرانيان نشان داده است كه اين قوم وحشى و متجاوز شكست‌ناپذير نيست .\r\n\r\n\r\n","description":"","footnote":"\r\n( 1 ) . پرستو ، چلچله\r\n( 2 ) . زجركننده و ظالم\r\n( 3 ) . آدم پست و بيمقدار\r\n( 4 ) . زنگى كه بر گردن چهارپايان مىبندند\r\n( 5 ) . زينت\r\n( 6 ) . سبكسر ، احمق .\r\n","page_name":" 329 ","page_number":329},
  {"content":"\r\n . \r\n","description":"","footnote":"","page_name":" 330 ","page_number":330},
  {"content":"\r\n\r\n\r\nوضع فرهنگى و اجتماعى ايران در عهد سلاجقه\r\n\r\nنظرى به گذشته\r\nاز آنچه گذشت چنين برمىآيد كه از اواسط قرن سوم هجرى ، در نتيجه مقتضيات اجتماعى و سياسى و تلاش مردم و وزرا و زمامداران و كوشش شعرا و نويسندگان خراسان و ماوراء النهر ، زبان و ادبيّات فارسى از لحاظ لفظى و معنوى پيشرفتى شايان حاصل كرده است . امرا و خاندانهاى بزرگ اين دوره به پيروى از روش سامانيان براى كسب شهرت و اعتبار ، از عده‌يى از فضلا و نويسندگان ، در دستگاه خود ، به خوبى پذيرايى مىكردند ، و اين سياست به رشد و توسعه زبان و ادبيات فارسى كمك فراوان كرد . علاوه‌براين ، بر اثر فتوحات غزنويان و سلاجقه به تدريج ، حوزهء نفوذ زبان و ادبيات فارسى از حدود ماوراء النهر تا سواحل مديترانه و از كناره‌هاى دجله تا سند و پنجاب گسترش يافت ؛ و به اين ترتيب غير از نواحى شرقى ، در مناطق ديگر ، چون عراق و آذربايجان ، بذر زبان و ادبيات فارسى افشانده شد و از اوايل قرن پنجم به‌وسيلهء علما و دانشمندانى چون ابوريحان بيرونى و ابن سينا ، كتب علمى به زبان فارسى به رشتهء تحرير درآمد ، و اين اقدام اهل علم ، خود عامل موثرى در گسترش زبان و ادبيات فارسى در بين اكثريت مردم گرديد . علاوه‌براين ، خداوندان عرفان و تصوف چون با تودهء مردم و طبقه متوسط اجتماع يعنى كسبه و پيشه‌وران سروكار داشتند ، ناگزير بودند كه تعاليم صوفيانهء خود را براى ارشاد خلق به زبان فارسى « درى » تقرير و بيان كنند . اين وقايع و جريانات سبب گرديد كه نه‌تنها مقامات رسمى و دولتى ، بلكه عامهء مردم نيز به ادب فارسى روى آورند و به اين ترتيب لهجهء شيرين درى كه از اواسط قرن سوم ، لهجه رسمى و ادبى شده بود ، به‌تدريج در ميان ، مردم نيز راه يافت و لغات و تركيبات متعددى از لهجه‌هاى محلّى وارد لهجه‌هاى درى گرديد . ناگفته نگذاريم كه در\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nقرون بعد ، در نتيجهء هجوم تركان و نفوذ دستگاه خلافت در سياست ، عده‌اى از نويسندگان و منشيان نيمهء دوم قرن ششم در استعمال تعبيرات و تركيبات عربى ، راه افراط رفتند و از ذوق سليم دورى گزيدند ، و با به كاربردن لغات و كلمات نامانوس زبان شيرين فارسى را تا حدى معقّد و پيچيده ، و درك و فهم آثار خويش را دشوار و مشكل ساختند . ضمنا هجوم و نفوذ مهاجرينى از قبايل ترك به داخل ايران نيز سبب رواج بىذوقى و انتشار بعضى از اصطلاحات نظامى ، ادارى و اجتماعى آنان در ادبيات فارسى گرديد .\r\nولى شعر فارسى در فاصله قرن پنجم تا آغاز قرن هفتم ، رو به كمال و تنوع مىرفت و شعراى نامدارى چون : خاقانى و نظامى گنجوى سعى مىكردند انديشه‌هاى خود را به شيوه‌يى دلنشين ، نو و بديع بيان كنند .\r\n\r\nنقش وزراى ايرانى در احياء فرهنگ و ادبيات فارسى\r\nاز دورهء سامانيان به بعد ، چون اكثر وزرا و گردانندگان واقعى سياست عمومى كشور ، ايرانى بودند و به زبان فارسى تكلم مىكردند ، خواه و ناخواه به مسائل سياسى و فرهنگى ايران توجه داشتند . در دورهء سامانيان ، خاندان بلعمى ، جيهانى ، مصبعى و عتبى عهده‌دار امور كشور بودند . در اين ميان ابو الفضل محمد بن عبد الله بلعمى و پسرش ابو على محمد بن بلعمى در پرورش و انتشار زبان فارسى نقشى اساسى داشتند . گويند چون جيهانى بوزارت رسيد به همه‌جا نامه‌ها نوشت و از همه كشورها اصول و آئين مملكت‌دارى را خواست تا از آن ميان بهترين روش را براى اداره دولت سامانى برگزيند . در دورهء غزنويان و سلجوقيان ، دو وزير بزرگ ديگر ، از اين سياست فرهنگى پيروى كردند ، يكى شمس الكفاة ابو العباس فضل بن احمد اسفراينى در زمان سلطان محمود غزنوى و ديگرى عميد الملك كندرى ، در دوران قدرت الب ارسلان سلجوقى . اين سياستمداران دورانديش ، حتى الامكان زبان پارسى را بر زبان تازى برترى مىدادند . و كاملا متوجه بودند كه زنده نگاه داشتن ايران و حفظ استقلال آن ، رابطه‌اى ناگسستنى با حفظ زبان و ادبيات پارسى دارد و اين همان خدمت بزرگى است كه اساس آن را چنان كه قبلا اشاره كرديم ، نخست جمعيّت ايران دوست شعوبيّه و سپس بلعميان در دورهء سامانيان گذاشتند . بلعمى دستور داد تا كليله و دمنه را از عربى به فارسى ترجمه كنند و رودكى شاعر نامدار آن دوران ، اين اثر گرانبها را به نظم درآورد .\r\nبا اينكه بعضى از امرا و شهرياران ايران در دورهء غزنويان و آل بويه چندان به ادب و فرهنگ ايران دلبستگى نداشتند ، قادر نبودند اساسى را كه با همت و پشتيبانى اكثريت\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nايرانيان و سلاطين و وزراى سامانى نهاده شده بود دگرگون سازند .\r\n\r\nايجاد مراكز فرهنگى\r\nپس از آنكه حكومت سلاجقه در سراسر ايران بسط يافت « وزراى سلجوقيان ناچار براى اداره و رهبرى اين كشور وسيع و تربيت كارمندان و مديران لايق به ايجاد و تاسيس مدارس و مراكز فرهنگى و تشويق فضلاء كمر بستند . خواجه نظام الملك طوسى در بعضى از شهرهاى مهم ايران مدارس و محافل فرهنگى بنيان نهاد و مشهورترين اين مدارس . نظاميّه بغداد و دارالعلمهايى بود كه در نيشابور و اصفهان و بلخ و مرو و هرات ايجاد و تاسيس شده بود .\r\nهريك از اين مدارس داراى كتابخانه مخصوص به خود بود و مدرّسين و متولّيانى داشت كه برحسب مقام و ارزش فرهنگى ، داراى حقوق و امتيازاتى بودند . « ظاهرا نظاميّه‌ها ، نخستين مدارسى بوده كه براى طلاب و دانشجويان راتبه و شهريه معيّن و مداومى مقرر شده است ، اين مدارس به‌صورت آموزشگاههاى مرتب شبانه‌روزى مخصوص شافعى مذهبان اداره مىشده و وسايل آسايش طلاب از هرحيث فراهم بوده است .\r\nمعروفترين نظاميه‌ها عبارتست از :\r\n1 - نظاميه نيشابور ، اين مدرسه در اواخر نيمه اول قرن پنجم به امر خواجه نظام الملك براى امام الحرمين ابو المعالى عبد الملك بن عبد الله جوينى ( متوفى به سال 487 هجرى قمرى ) بنا شد و ابو المعالى سى سال در آنجا به تدريس و خطابه و ذكر مىپرداخت و روزانه سيصد محصّل در آنجا براى كسب دانش جمع مىشدند .\r\n2 - نظاميّه بغداد ، بناى اين مدرسه در سال 459 هجرى قمرى پايان گرفت ، نظام الملك براى ساختمان اين مدرسه دويست هزار دينار از مال خود خرج كرد و موقوفات متعدد و پردرآمدى بدان تخصيص داد ، در نظاميّه بغداد حجره‌هايى براى سكونت طلاب اختصاص داشت و كتابخانه معتبر آن از كتابهاى ارجمند انباشته بود .\r\nدر اين دار العلم بزرگ شش هزار تن دانشجو به تحصيل فقه و تفسير و حديث و نحو و لغت و ادبيات و فلسفه ، اشتغال داشتند و به روايت ابن جبير اندلسى كه در سال 580 بغداد را سياحت كرده است : « . . . بغداد را نزديك سى مدرسه است و بزرگترين و مشهورترين آنها « نظاميه » نام دارد . »\r\nدر آغاز تاسيس نظاميّه بغداد ، از امام شيخ ابو الحق شيرازى دعوت شد تا در آنجا به تدريس پردازد و تا فرارسيدن وى ، امام ابو نصر بغدادى معروف به اين صبّاغ بيست روزى\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nبدين مهم پرداخت . امام محمد غزالى نيز از مدرسان اين دار العلم بود . توليت نظاميه بغداد بعد از خواجه نظام الملك با فرزندان وى بود و اين دانشگاه بزرگ مذهب شافعى ، تا قريب دو قرن بعد از ايجاد ، در اوج عظمت و اشتهار بود و از آن پس نيز با اينكه مدرسه « مستنصريّه » از شهرت و اعتبار آن كاسته بود ، مدتها داير بود .\r\n3 - نظاميّه بلخ : از اساتيد معروف اين دار العلم آدم ابن اسد الهروى ، و از شاگردان بنام آنجا رشيد و طواط شاعر و مترسّل و نويسنده‌يى معروف است .\r\n4 - نظاميه بصر : به روايت مولف تجارب السف ، اين مدرسه كه از نظاميه بغداد نيكوتر و بزرگتر بوده است ، در اواخر ايام المعتصم باللّه خراب شد و از مواد ساختمانى آن در شهر بصره مدرسهء ديگرى به همين نام ساختند .\r\n5 - نظاميه اصفهان : كه خواجه نظام الملك ، ده هزار دينار از ضياع و مستغلّات خويش بر آن وقف كرده بود و آن را به نام صدر الدين خجندى ، مدرسه « صدريّه » هم ناميده‌اند .\r\nگذشته از اينها ، نظاميه‌هايى در مرو ، موصل و هرات نيز به همّت و امر خواجه تاسيس شده بوده است « 1 » » از بركت وجود اين مدارس و مراكز علمى و فرهنگى ، هيات مديرهء مملكت ، يعنى سياستمداران ، دبيران و كارمندان ديوانها و سازمان ادارى ايران عهد سلجوقى تربيت و آمادهء خدمت ، در كشورى مىشدند كه وسعت آن ، تقريبا سه‌برابر ايران امروز بود .\r\n\r\nسير افكار و انديشه‌ها\r\nدر دوره سلجوقيان بر خلاف عهد سامانيان بىطرفى و احترام نسبى به عقايد و افكار فرق مذهبى ، مورد عنايت زمامداران نبود . « چون نظام الملك شافعى بود ، بيشتر شافعيّه را حمايت مىكرد و طرفداران ابو حنيفه به رقابت شافعيان مدارسى ساختند و كتابهايى بر آن وقف نمودند . نزاع بين حنفيّه و شافعيّه سابقه داشت و در آغاز سلطنت سلاجقه ، حنفيها به واسطهء آنكه عميد الملك وزير طغرل حنفى بود قدرتى به هم رسانيده بودند . پس از آنكه نظام الملك روى كار آمد شافعيها هم قوى شدند و نزاع مذهبى سخت شد ، تا آنكه در اواخر قرن پنجم اختلاف در عقايد مذهبى يكى از علل آشوبها و فتنه‌هاى ايران گرديد و بدين‌جهت حسن صباح از آشفتگى اوضاع استفاده كرد و توانست سلطنت الموت را\r\n\r\n\r\n","description":"","footnote":"\r\n( 1 ) . ماخوذ از تاريخ ادبيات در ايران ، ج 2 ، ص 234 و - 241 . ( و چند منبع ديگر ) و نقل مطالبى از لغتنامه دهخدا ، ( نشان - نيين )\r\n","page_name":" 334 ","page_number":334},
  {"content":"\r\n\r\nتشكيل دهد و دعوت اسماعيليّه در ايران نفوذ غريبى پيدا كرد ، و همين كشمكشهاى مذهبى رفته‌رفته ، دماغ علما را از تحقيقات صحيح منصرف گردانيد و بردّ عقايد و تهمت به يكديگر مجبور ساخت و تعصّبات مذهبى سبب انحطاط فكر شد ، و علما به دشمنى فلاسفه برخاستند . تا اينكه موجبات تاليف كتاب تهافت الفلاسفه از همه حيث براى غزالى فراهم گرديد .\r\nدر اين دوران در اثر رواج تعصب و جمود فكرى ، گروه متفكرين و فلاسفه ، از دست عوام و فقها ، افكار واقعى خود را پنهان مىكردند و عده‌يى مانند عمر خيام كتب مفصّل تاليف ننمودند و بدين‌جهت كتب فلسفى ، پيچيده نوشته مىشد ، زيرا علنا و با عبارت ساده افكار فلسفى را نمىتوانستند بنويسند ، در نتيجهء دعوت اسماعيليه ، مبلغين اسماعيلى كتبى به پارسى تاليف كردند و تبليغ مذهبى ، جزء موضوعات شعر نيز گرديد ، چنان كه اين معنى را در اشعار ناصر خسرو خوب مىتوان دريافت ، كه غرض او تنها شاعرى نيست بلكه هدفش تبليغ عقايد و نظريات جديدى است . اصولا مدارس نظاميّه براى ترويج فلسفه و فكر آزاد بنا نشده بود ، علومى كه در آنجا تدريس مىشد عبارت بود از فقه و تفسير و ادبيّات عرب و علم كلام ، ليكن فلسفه به‌طور تحقيق درس داده نمىشد . و نظام الملك به حكم مقتضيات زمان و معتقدات شخصى با شعرا و فلاسفه رابطه خوبى نداشت ، با اينحال در همين اوان ، دوباره در خراسان توسط ابو العبّاس لوكرى آثار فلسفى منتشر گرديد .\r\n\r\nنزاع فرق مذهبى\r\nهرچند انتقاد علماى اين عصر بيشتر مبتنى بر تعصّب بود و در مقام كشف حقيقت نبودند ، چون انتقاد فى ذاته مهم و آموزنده است ، در عالم فلسفه ، هريك از صاحبنظران به طرفدارى يكى از متقدميّن برخاستند ، عده‌اى طرفدار بو على بودند و از تدريس آثار ابو نصر فارابى خوددارى مىكردند و برخى كتب ابن سينا را شايان تدريس نمىشمردند . اين نزاعها ، و اعمال غرضها به زيان علم و فرهنگ تمام شد . زيرا گاه مخالفتها از قلمرو بحث قلمى و زبانى تجاوز مىكرد و گاه دسته‌يى كتابخانه‌هاى مخالفين خود را سوخته و مدارس آنها را خراب مىكردند .\r\nچنان كه از نزاعهاى شافعيّه و حنفيّه و تحقيق در تاريخ آنها اين قضيّه به ثبوت مىپيوندد . و همين نزاعها سبب گرديد كه در بوستان فرهنگ و ادب فارسى چنان كه انتظار مىرفت گل تازه‌يى نرويد و اثر بديعى پديد نيايد .\r\nروىهم‌رفته در اين دوره ، تركان غزنوى و سلجوقيان به نشر علوم توجه خاصى\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nنكردند و آنچه از آثار ، كه بدانها منسوب است ، محصول تلاش و تشويق وزراى ايران‌دوست آنها بود . چنان كه عميد الملك كندرى در سازمان ادارى كشور تغييراتى داد و ديوان و مكاتبات ادرى را كه در عصر محمود غزنوى به عربى مىنوشتند به فارسى برگردانيد ، و به سعى ملكشاه سلجوقى و نظام الملك ، زيج ملكشاهى و وضع تقويم جلالى كه اصحّ تقويمها به‌شمار مىرود صورت عمل و انجام پذيرفت .\r\nدر زمينهء ادبيات ، دگرگونيهايى جزئى پديد آمد . به اين معنى كه اگر سابقا اشعار خراسانى سرمشق اهل شعر و ادب بود ، در نتيجهء ظهور شعرايى در عراق و آذربايجان سبك عراقى به‌وجود آمد ، چنان كه سبك خاقانى در خراسان رو به رشد گذاشت و عده‌يى از وى تبعيّت كردند ، و ملوك خانيّه در ماوراء النهر به حمايت از شعر و ادب برخاستند ، نزديكترين شعراى اين عصر به عهد سامانيان ، عمعق ، و رشيدى و سوزنى سمرقندى است ، در همين ايام يكى از ستارگان درخشان ادبيّات عرب ( ابو العلاى معرى ) در شام درخشيدن گرفت و انديشه‌ها و افكار بديع فلسفى و اجتماعى او به ايران و ديگر كشورهاى اسلامى راه يافت . « 1 » » و در تحول و انقلاب فكرى شعرا ، نويسندگان و فلاسفه ايران و ديگر ملل شرق نزديك مؤثر افتاد .\r\n\r\nسير تكاملى فرهنگ و ادبيات\r\nسلاجقه ، طايفه‌يى از تركان غز بودند كه پس از سقوط غزنويان در فاصلهء سالهاى 429 ه . ق تا اوايل قرن هشتم ه . ق در منطقه وسيعى از شرق نزديك كه شامل خراسان ، عراق ، كرمان ، شام و قسمتى از بلاد روم ( تركيه كنونى ) مىشد حكومت و فرمانراوايى كرده‌اند و پنچ شاخه از آنها به اسامى سلاجقه بزرگ ، سلاجقه عراق ، سلاجقه كرمان سلاجقه شام و سلاجقه روم شهرت يافتند ، كه جملگى كم‌وبيش از سلاجقه بزرگ كه قلمرو آنها از حلب تا كاشمر امتداد داشت تبعيّت مىكردند . پس از آنكه سلطان مسعود غزنوى به سال 431 ه . ق در ناحيهء « دندانقان » از سلاجقه شكست خورد ، دولت سلجوقى به‌تدريج اهميت اعتبار فراوان كسب كرد ، و به همّت طغرل بيك و بازماندگان او يعنى الب ارسلان و ملكشاه سلجوقى ، قلمرو آنان وسعت گرفت و در سايه تدبير خواجه نظام الملك حوزهء فرمانروايى آنان به حدود مملكت ساسانيان رسيد . در اين دوره نه‌تنها كليّه فئودالها و زورمندان محلى بلكه آخرين پادشاهان غزنوى و آل بويه در برابر آنان سر تسليم فرود آوردند و قسمتى از امپراتورى بيزانس ( روم ) يعنى شام و بخش مهمّى از آسياى صغير ضميمهء قلمرو آنان\r\n\r\n\r\n","description":"","footnote":"\r\n( 1 ) . ماخوذ از تتبعات بديع الزمان فروزانفر : مباحثى از تاريخ ادبيات ، پيشين ، ص 254 تا 258 . ( به اختصار ) .\r\n","page_name":" 336 ","page_number":336},
  {"content":"\r\n\r\nگرديد ، سلاجقه براى حفظ موقعيّت سياسى خود ، به‌رغم فاطميان مصر و بر خلاف سياست آل بويه ، چون در بين مردم پايگاهى نداشتند به تقويت دستگاه خلافت پرداختند در اين دوره چون زبان رسمى و ادارى ، زبان فارسى بود ، زبان و ادب ايران در قلمرو سلجوقيان از جمله در آسياى صغير نفوذ كرد و سلاطين و وزراى اين سلسله ، در تاسيس مدارس ، مساجد و خانقاهها سعى و اهتمام كردند يكى از شاهكارهاى سياسى و ادبى عصر سلاجقه كتاب سياست‌نامه خواجه نظام الملك است كه ظاهرا به دستور ملكشاه سلجوقى به رشتهء تحرير درآمده است .\r\n\r\nسياست‌نامه\r\nمولف كتاب سياستنامه و سير الملوك ، سيّد الوزراء خواجه نظام الملك است كه در يكى از قراء طوس ولادت يافته و از ذيحجّه 455 تا رمضان 485 هجرى قمرى كه به‌دست يكى از مخالفان كشته شد همواره بار سنگين وزارت و كشوردارى را در دستگاه الب ارسلان و فرزندش سلطان ملكشاه سلجوقى برعهده داشته و به خوبى از عهدهء انجام اين شغل خطير برآمده است .\r\nظاهرا ملكشاه در آخرين سالهاى سلطنت خود از خواجه و تنى چند از وزيران خواست كه كتابى دربارهء اصول سياست و بهترين شيوهء كشوردارى به رشتهء تحرير درآورند تا وى پس از مطالعه و مقايسه ، آن را كه از همه بهتر است دستور حيات سياسى و اجتماعى خود و بازماندگان سلسله سلجوقى قرار دهد .\r\nخواجه كه سرآمد سياستمداران آن عصر بود ، نظر سلطان را به كار بست و هنگامى كه با ملكشاه عازم بغداد بود . فصول سياستنامه را به محمّد مغربى نويسنده كتابهاى مخصوص سلطنتى سپرده ، تا آنها را پاكنويس و آماده تقديم به سلطان نمايد ، به‌طورىكه از مندرجات كتاب برمىآيد ، مدتى بعد از وفات نظام الملك ، سياستنامه از هر جهت اصلاح و آماده انتشار شده است .\r\nبا اينكه سياستنامه ، در سلاست و روانى انشاء مانند قابوسنامه و كتابى پرمطلب و گرانبهاست ، ولى چنان كه شادروان عباس اقبال متذكر شده است ، چون خواجه « چنان كه بايد احاطهء كامل به مسائل تاريخى نداشته و از تعصب مذهبى نيز خالى نبوده است هم اغلاط تاريخى فراوان در آن ديده مىشود و هم نسبت به اهل ساير ملل و نحل غير از اصحاب سنت و جماعت ، از قلم خواجه ، ناسزاها و تهمتهاى ناروايى جارى شده است .\r\nبراى رفع اشتباه مىگوئيم كه چون غرض خواجه تاليف كتابى تاريخى نبوده و بيش از همه او به تقرير جنبهء عبرت ، و نمودن راه سياست توجه داشته ، و منشى بوده است نه\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمورّخ ، اغلاط تاريخى او را بايد معلول به اين علل دانست . به‌علاوه چون بازار تعصب در آن ايام رواجى به‌سزا داشته و خواجه نظام الملك هم كه خود از محدثين اخبار مذهب شافعى بوده و در اعلاى شأن اين طريقه كوشش بسيار مىكرده ، نتوانسته است از اين قيد فارغ بماند . « 1 » »\r\nكتاب سياستنامه ، را نخستين‌بار « شفر » خاورشناس فرانسوى در 1309 هجرى در پاريس به چاپ رسانيد و بعد از آن به‌ترتيب سيد عبد الرحيم خلخالى و اقبال آشتيانى ، و در سال 1334 مرتضى مدرس چهاردهى زير نظر استاد محمد قزوينى به چاپ مجدد آن اقدام نموده‌اند .\r\nراجع به ارزش سياسى اين كتاب يعنى سياستنامه براون ، محقق انگليسى مىنويسد :\r\n« اين كتاب را خواجه در سال 484 هجرى يك سال پيش از آن‌كه كشته شود به اشارت ملكشاه نوشته است ، ملكشاه از كاردان‌ترين و آزموده‌ترين مشاوران خود خواسته بود ، رسالاتى دربارهء امور حكومت و كشوردارى بپردازند و نقائص موجود در سازمانها و اداراتى كه به عهده هريك از رجال سياسى محول است ، بيان كنند و بدعتهاى بدى كه در هرقسمت راه يافته و آداب و رسوم خوبى كه درگذشته معمول بوده و متروك مانده ، تذكر دهند . مشاوران ، مسئول شاه را اجابت كردند و رسالاتى تاليف نمودند ، ملكشاه را رسالهء نظام الملك به مراتب بيش از رسالات ديگر پسند آمد و گفت : « اينهمه فصلها چنان نوشته است كه دل من خواست ، و بر اين مزيدى نيست ، من اين كتاب را امام خويش كردم و بر اين خواهم رفت . »\r\nتاليف كتاب در سال 485 هجرى اندكى قبل از اينكه خواجه به قتل برسد پايان يافت و اين معنى از كلام خود وى در ختم كتاب برمىآيد كه با لحن شگفت‌آورى وقوع واقعه را پيش‌بينى مىكند : « اين است كتاب سياست كه نبشته آمد و خداوند « 2 » عالم بنده را فرموده بود كه در اين معنى جمعى سازد و به حكم فرمان برفت . وقتى را بر بديهه 39 فصل نبشته بود و به مجلس عالى فرستاد و پسنديده افتاد ، بس مختصر بود ، بعد از آن در افزود و نكته‌ها كه لايق هر بابى بود اندرو ، زياد كرد و به لفظى روشن شرح داد و در سنه 485 كه سوى بغداد خواستيم رفت ، نويسندهء كتابهاى خاص « محمّد مغربى » را داديم و فرموديم تا به خط روشن بنويسد ، اگر بنده را بازآمدن نباشد از اين سفر ، اين دفتر را پيش\r\n\r\n\r\n","description":"","footnote":"\r\n( 1 ) . مقدمهء عباس اقبال بر كتاب سياستنامه ( از ص ط - ى )\r\n( 2 ) . منظور ملكشاه سلجوقى است .\r\n","page_name":" 338 ","page_number":338},
  {"content":"\r\n\r\nخداوند عالم برد . . . « 1 » »\r\n\r\nسرگذشت خواجه نظام الملك\r\nخواجه ، روز آدينه پانزدهم ذى القعده سنه ثمان و اربعمائه در سرزمين توس متولد شد ، در يازده سالگى قرآن ياد گرفت و به فراگرفتن فقه امام اعظم شافعى مشغول شد ، بعد از آن به غزنه رفت و با نويسندگان ديوان درآويخت و در فنون ادب ماهر گشت و مدتى با ابن شادان عميد بلخ مىبود و كتابت مىكرد و ابن شادان به هرچند مدت با خواجه گفتى : اى حسن ، فربه شدى ! و هرچه حسن داشتى از او بستدى و او را گفتى تو كاتبى ، ترا قلمى بس باشد .\r\nچون اين حركات خسيسانهء عميد بلخ تكرار شد ، از خدمت او ملول شد و به مرو رفت و چغرى بيك پدر سلطان الب ارسلان آنجا بود ، خواجه پيش او رفت و حال خود به او گفت . چغرى بيك را سخن گفتن او خوش آمد و به نور فراستى كه ملوك پاك اعتقاد را باشد امارت « 2 » نجابت و اقبال در ناصيهء او مشاهده كرد ، او را پيش پسر خود الب ارسلان فرستاد و مكتوبى بنوشت كه بايد او ، كاتب و مشير و مدبّر باشد به‌جاى پدر ؛ و عميد بلخ كس فرستاد به مرو به طلب خواجه ، و به سلطان نامه بنوشت كه كاتب بلخ گريخته است و به خدمت آمده ، اگر فرمان باشد تا او را بازگردانند كه كارهاى بلخ مهمل مىماند ، رأى عالى برتر باشد ، سلطان التفات نكرد و گفت پيش الب ارسلان مىباشد « 3 » ، ترا با او مىبايد گفت . رسول بىمقصود بازگشت . و چون سلطان الب ارسلان در ملك متمكّن شد به خواجه وزارت داد در سنهء ست و خمسين و اربعمايه .\r\nخواجه در ظاهر و باطن محب « 4 » خير و مؤثر عدل و كريم نفس و هوادار علما و سادات و صوفيان و زاهدان بود و زندگانى نهان و آشكارا و بر قانون شرع ، و به هيچ‌حال به مشتهيات نفسانى التفات نمىكرد مگر آنكه شرع مجوّز آن باشد . گويند خواجه در ايّام وزارت ، با سلطان از جيحون بگذشت و اجرت كشتيبانان جيحون ، ده هزار دينار ، بر والى انطاكيّه نوشت ، او را گفتند از جيحون تا انطاكيّه نه ماه راه است ، ملاحان را جهت اجرت تا آنجا رفتن متعذّر باشد ، گفت راست مىگويند امّا غرض من آنست كه طول و عرض مملكت سلطان ، كسانىكه ندانند ، معلوم كنند و اين برات را خود لشكريان ما از\r\n\r\n\r\n","description":"","footnote":"\r\n( 1 ) . ادوارد براون : تاريخ ادبى ايران ، ترجمه و حواشى از على پاشا صالح ، ص 412 .\r\n( 2 ) . نشانه\r\n( 3 ) . به سر مىبرد .\r\n( 4 ) . دوستدار .\r\n","page_name":" 339 ","page_number":339},
  {"content":"\r\n\r\nكشتيبانان بخرند و هم اينجا مال بايشان رسد .\r\nو خواجه را چندين پسر بود ، بعضى وزارت سلاطين كردند و بعضى وزارت خليفه مسترشد . و گويند پسر او مؤيد الملك از بلخ پيش پدر آمد و در آن‌وقت بيست ساله بود و حسن صورت به كمال داشت ، و خواجه دختر ابو القاسم بن رضوان را به بغداد جهت او خواستگارى كرده بود و پسر را طلبيد تا به بغداد فرستد و مصاهرت « 1 » باتمام رساند . چون روى پدر بديد ، زمين ببوسيد ، خواجه او را نزديك خويش خواند ، ديگرباره زمين ببوسيد ، خواجه او را در كنار گرفت و روى او را بوسه داد و بگريست و گفت : اى پسر همين ساعت به بغداد رو به تدبير زفاف مشغول شو . پس پدر را وداع كرد و بيرون آمد . چون مؤيد الملك بيرون رفت ، خواجه ديگرباره بگريست و با حاضران گفت ، به خدا زندگى بقّالان و عيش ايشان از من خوشتر است زيراكه بقال بامداد به دكان آيد و شبانگاه به خانه رود و رزقى كه خداى تعالى روزى كرده باشد با اهل و عيال خود بخورد و فرزندان پيش او جمع شوند و او بديدار ايشان خرم و خوشدل باشد و من به اين بسطت جاه و وسعت دستگاه اين فرزند را كه به اين سن رسيده است ، چند نوبت معدود ديده‌ام و عمر عزيز من در تحمّل مشاقّ « 2 » اسفار و ارتكاب اخطار « 3 » مىگذرد و شب و روز مستغرق مصالح سلطان و ممالك و لشكر و خدم و حشم اوست و با اين‌همه كاشكى از دشمنان و حسودان ايمن بودمى ، و چون اوقات به چنين حالات گذران باشد ، لذّت عيش خويش كى توانم پرداخت . »\r\n\r\nداورى دربارهء سياستنامه\r\nسير الملوك يا سياستنامه يا پنجاه فصل ، اثر مشهور نظام الملك طوسى است كه خوشبختانه توجه و اعتناى فارسىزبانان و علاقه‌مندان به ادب فارسى را به خود جلب كرده است و چاپهاى متعددى از اين كتاب در دست است و گاهى به صورت تلخيص و گاهى هم به صورت ترجمه به زبانهاى فرانسوى ، انگليسى و آلمانى و روسى در دسترس مردم قرار گرفته است .\r\nاخيرا اين كتاب به وسيلهء آقاى « دارك » در سلسله انتشارات بنگاه ترجمه و نشر كتاب منتشر شده است كه چاپ دوم اين كتاب مطمئن‌تر و منقّح‌تر از چاپ اول آن است ، اين كتاب به سبب اقبال عامه مردم ، مورد تصرف كاتبان و ناسخان كم‌سواد قرار گرفته است و\r\n\r\n\r\n","description":"","footnote":"\r\n( 1 ) . دامادى ، خويشاوندى از راه مواصلت .\r\n( 2 ) . مشكلات سفرها\r\n( 3 ) . امور دشوار و خطرناك\r\n","page_name":" 340 ","page_number":340},
  {"content":"\r\n\r\nتصحيح آن چنان كه بايد ( مانند اغلب متون ادبى گذشته ) ميسر نيست ، ولى چاپ اخير آقاى دارك را فعلا مىتوان بهترين چاپ دانست .\r\nبدون شك اين كتاب در زمان وزارت خواجه نظام الملك و قبل از سال 485 ( يعنى زمان مرگ خواجه ) نوشته شده است و مطابق گفته حاجى خليفه اين كتاب در سال 469 نوشته شده است . ولى گويا خواجه دو سه بار ديگر در متن كتاب تجديد نظر كرده است .\r\nيكى در سال 479 و ديگر در سال 484 و طبق تحقيقات آقاى دارك ، قول حاجى خليفه مقرون به صواب نيست . بلكه بايد گفته شود كه نيمه اول كتاب در سال 479 و نيمه دوم آن در سال 484 پايان يافته است . كتاب در آيين پادشاهى و راه و رسم اداره و گرداندن دستگاه ادارى و اقتصادى و نظامى كشور است و جاىجاى كتاب حكايتها و شرح وقايعى است كه بعضى جنبه تاريخى دارد و گاهى نيز جنبهء افسانه آن بر جنبهء تاريخى آن مىچربد .\r\nحكايات طولانى كتاب عبارتست از حكايت اميرى عادل و صفاريان ، بهرام گور و ملك عادل نوشيروان ، امير ترك و سياست معتصم ، دزدان كوچ و بلوچ ، عضد الدوله و قاضى ظالم ، الپتكين و سبكتكين ، سلطان محمود و تقاضاى لقب از خليفه وقت و . . . اما بايد دانست كه اغلب اين حكايات آميخته با افسانه و تخيلات نويسنده است و شايد نتوان آنها را از نظر تاريخى باارزش دانست . ولى برخى از حكايات مربوط به دوران پادشاهان سلجوقى كه در اين كتاب ديده مىشود ، براى بررسى وقايع تاريخى و اجتماعى دوران خواجه نظام الملك ، منبعى مهم و قابل اعتبار است . از قبيل گفتگوى آلب ارسلان و ابو الفضل سگزى دربارهء صاحب‌خبران ، ملاقات نظام الملك با فرستادهء خان سمرقند در سال 465 ، داستان بت‌پرست جلوه‌دادن پير هرات از طرف عبد الرحمن خان در نظر آلب ارسلان و داستان ناراضى بودن آلب ارسلان از دبيرى يك شيعه يعنى كدخايى « آبه » .\r\nآنچه مربوط به چند حكايت اخير است اگر از جنبه‌هاى اغراق و مبالغهء آن صرف نظر شود ، از نظر تاريخى و اجتماعى جالب توجه است و قابل اعتنا ؛ ولى دربارهء حكايات مربوط به دوران قبل از سلجوقى تا جايى كه مؤيدى از كتب گذشتگان در دست نباشد ، قابل اعتنا نيست .\r\nمجموعا ، مىتوان گفت كه خواجه نظام الملك از دوران زندگى خود و زمانهء خويش و وضع اجتماعى روزگار خود مطالب قابل توجهى به ما عرضه نمىكند و اين مطلب از ارزش كار او تا حدى مىكاهد ، اما در مقابل اين نقيصه ، حكاياتى از كتب پيشينيان نقل مىكند كه اصل آن كتابها از ميان رفته است و به يمن كتاب سياستنامه مقدارى از مطالب آن كتابها به‌دست ما رسيده است ، و مهمترين آن كتب تاريخ اصفهان است كه خواجه آن\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nرا منبع عمدهء خود مىداند ولى از اين تاريخ اثرى در دست نيست ، ديگرى تاريخ خلفاى بنى عباس كه آقاى دارك حدس مىزند كه همان كتاب الاوراق صومى باشد ، چيزىكه مايهء تاسف است اين است كه در سراسر كتاب سياستنامه سيماى خواجه نظام الملك را پرده‌اى از تعصب و قشريگرى پوشانيده است كه نمىتوان از زير اين پرده ، حقايق دوران خواجه و حتى دورانهاى قبل از خواجه را به درستى تشخيص داد ، زيرا امكان دارد كه همين ، مايهء دخالتهاى ناروا در حكايات و نقل آنها شده باشد .\r\nتعصّب دينى در وجود خواجه نظام الملك به منتهى درجه مىرسد تا آنجا كه احترام خليفهء عباسى را نيز نگاه نمىدارد و داستان مجهولى راجع به معتصم خليفهء عباسى مىسازد كه هم از نظر تاريخى درست نيست و هم از نظر اخلاقى ، امتيازى براى خليفهء عباسى به حساب نمىآيد . » مانند داستان ميگسارى معتصم در محضر قاضى يحيى بن اكثم و نزديكى نامشروع وى با دختر بابك و دختر مازيار و دختر ملك روم .\r\n« . . . همانگونه كه مىبينيد پردهء تيره‌رنگ تعصّب كه در مقابل ديدگان خواجه قرار دارد مانع از اين شده است كه قبح اين داستان را دريابد و اين عمل را نكوهش كند .\r\nخواجه در هرمورد كه بتواند نسبت به رافضيان و خرمدينان و مزدكيان و خلاصه كسانىكه به قول او « سنى پاك دين » نيستند ، تعصّب به خرج مىدهد و به آنان اهانت روا مىدارد و از هيچ تهمتى نسبت به آنان دريغ نمىورزد ، حتى در هر مورد كه نام باطنيان و روافض و خرّمدينان به‌ميان مىآيد با لفظ « لعنهم الله » از آنان ياد مىكند .\r\nگاهى هم ، خودخواهيهايى از بطن كلام خواجه ظاهر مىشود كه انسان را نسبت به او بدبين مىسازد و اين نيست مگر از جهت همان حالتى كه در هر شخص صاحب منصب و نفوذ ايجاد مىگردد و چون كسى قدرت ايرادگيرى نسبت به او ندارد ، خود را برتر و بالاتر از همه مىپندارد و از وضعى كه بر خلاف ميلش ايجاد شده است ، انتقاد مىكند . » « 1 »\r\n\r\nسياست‌نامه از نظر لفظ\r\nكتاب سياست‌نامه را بايد از نظر لفظ يكى از كتب درجه اول نثر فارسى دانست ، نثر كتاب يكنواخت و يكدست است ، خواجه روان و پاكيزه مىنويسد ، مقصود خود را در لباس ساده ولى فخيم و برازنده عرضه مىكند و آن را با حكايتها و امثال و شواهد و آيات و احاديث مىآرايد و شايد بتوان گفت كه در سراسر اين كتاب واژه‌هاى دور از ذهن بيش از انگشتان دو دست نباشد . . . » « 2 »\r\n\r\n\r\n","description":"","footnote":"\r\n( 1 و 2 ) . محمد جواد شريعت : مجموعه سخنرانيهاى هفتمين كنگره تحقيقات ايرانى ، جلد دوم ، به كوشش محمد رسول دريا گشت ، انتشارات دانشگاه ملى ايران ، از ص 90 تا ص 95 . ( به اختصار )\r\n","page_name":" 342 ","page_number":342},
  {"content":"\r\n\r\n\r\nمباحثى از اين كتاب اشاراتى به سازمان ادارى ايران در عهد سلجوقيان\r\nفصل نهم : اندر مشرفان و كفاف ايشان : « كسى را كه بر وى اعتمادى تمام است او را اشراف « 1 » فرمايند تا آنچ به درگاه رود او مىداند و به وقتى كه خواهد و حاجت افتد مىنمايد و اين كس بايد كه از دست خويش به هر شهرى و ناحيتى نايبى فرستد سديد الراى و كوتاه‌دست كه آنچ رود از اندك و بسيار به علم ايشان باشد نه چنانك به سبب ايشان ، از مشاهره و مزد ، بارى با رعيت افتد و به تازگى رنجى به حاصل شود كه ايشان را آنچ به كار آيد از بيت المال بدهند تا ايشان به خيانت‌كردن و بر شوت ستدن محتاج نباشند و اين فايده كه از راستى كردن ايشان حاصل شود ده چندان و صد چندان مال باشد كه بديشان دهند بوقت خويش .\r\nفصل دهم : اندر صاحب‌خبران و تدبيرهاء كار ملك كردن : واجبست پادشاه را از احوال رعيت و لشكر و دور و نزديك خويش پرسيدن و اندك و بسيار آنچ رود دانستن و اگرنه چنين كند ، عيب باشد و بر غفلت و ستم‌كارى حمل نهند و گويند فسادى و دست‌درازى كه در مملكت مىرود يا پادشاه مىداند يا نمىداند اگر مىداند و آن را تدارك و منع نمىكند ، آنست كه همچو ايشان ظالم است و به ظلم رضا داده است و اگر نمىداند پس غافلست و كم‌دان و اين هردو معنى نه نيكست ، لابد به صاحب بريد حاجت آيد و همه پادشاهان در جاهليت و اسلام ، به صاحب بريد خبر تازه داشته‌اند تا آنچ مىرفت از خير و شر از آن باخبر بودند چنانك اگر كسى توبرهء كاهى يا مرغى به ناحق بستدى از كسى به مسافت پانصد فرسنگ راه ، پادشاه را خبر بوده است و آنكس را مالش « 2 » فرموده است تا ديگران بدانسته‌اند كه پادشاه بيدار است و به همه‌جاى كار آگهان گماشته‌اند و ظالمان را دست ظلم كوتاه كرده و مردمان در امن‌اند و در سايه عدل به كسب معاش و عمارت مشغول باشند . ليكن اين كار نازكست « 3 » و با غايله ، بايد كه اين كار با دست و زبان و قلم كسانى باشد كه بر ايشان هيچ گمان بد نبود و به غرض خويش مشغول نباشند كه صلاح\r\n\r\n\r\n","description":"","footnote":"\r\n( 1 ) . مراقبت ، نظارت و جاسوسى در امور كشور\r\n( 2 ) . تنبيه و سياست  Pounition \r\n( 3 ) . ظريف و دشوار\r\n","page_name":" 343 ","page_number":343},
  {"content":"\r\n\r\nو فساد مملكت در ايشان بسته است و ايشان از قبل پادشاه باشند و نه از قبل كس ديگر مزد و مشاهره ايشان بايد كه مهيا مىرسد از خزينه ، تا به فراغ دل حالها « 1 » مىنمايند تا هر حادثه كه تازه شود پادشاه داند و آنچ واجب درخورد آنكس باشد ناگاه پاداش و مالش و نواخت مىرساند آن پادشاه چون چنين باشد پيوسته مردمان بر طاعت حريص باشند و از تأديب پادشاه بترسند ، كس را زهرهء آن نباشد كه در پادشاهى عاصى تواند بود يابد تواند انديشيد كه صاحب خبر و منهى گماشتن از عدل و بيدارى و قوت راى پادشاه باشد در آبادان كردن مملكت » .\r\nفصل چهل و دوم : اندر آنك دو عمل ، يك مرد را نافرمودن و بيكاران را عمل فرمودن و محروم ناگذاشتن و عمل به مردمان پاك دين و شايسته دادن و بدمذهب و بدكيش را عمل نادادن و از خويش دور داشتن :\r\nپادشاهان بيدار و وزيران هشيار به همه روزگار دو شغل يك‌كس را نفرمودندى تا كار ايشان به نظام و رونق بودى از بهر آنك چون دو شغل به يك‌كس فرمايند ، هميشه نظام ازو خاسته بود و از اين دو يكى باخلل بود يا به تقصيرى راه يابد چون نيك نگاه كنى هر كه ، او دو شغل دارد همواره باخلل بود و او ملامت‌زده و رنجور و مقصر بود و هروقت كه يك مرد را دو شغل فرمايند آن بدين حوالت مىكند و اين بدان ، لاجرم كار ناكرده ماند » و مثل زده‌اند درين معنى كه خانه به دو كدبانو نارفته بود و كدخداى ويران ، هرآنگه كه وزير بىكفايت بود و پادشاه غافل ، نشانش آن باشد كه يك عامل را از ديوان دو عمل فرمايند و امروز كسى هست كه بىهيچ كفايتى ده عمل دارد و اگر شغل ديگر پديد آيد هم التماس كند و خواهد و انديشه نكنند كه اين مرد اهليت اين دارد يا نه و كافى است يا نه و دبيرى و تصرف و معاملت دارد يا نه و چندين شغل كه در خويشتن بپذيرد به سر برد « 2 » يا نه و چند مردمان جلد و كافى و شايسته و معتمد و معروف در خانها معطل نشسته و كس را تميز آن نباشد كه چرا بايد كه مجهولى بيكفايتى چند شغل بردست گرفته‌اند و معروفى و معتمدى يك شغل ندارد و محروم ماند ، خاصه كسانى را كه درين دولت حقوقيست و شايستگى و شهامت و امانت ايشان معلوم گشته است و عجب‌تر ازين همه آنك ، در همه روزگار شغل به كسى فرمودندى كه او پاك اعتقاد و اصيل و پارسا بودى و اگر انقياد و قبول و اجابت نكردى به كره و زور در گردن او كردندى ، لاجرم مال ضايع نشدى\r\n\r\n\r\n","description":"","footnote":"\r\n( 1 ) . جريانات و وقايع كشور\r\n( 2 ) . انجام دهد\r\n","page_name":" 344 ","page_number":344},
  {"content":"\r\n\r\nو پادشاه فارغ دل و تن‌آسان روزگار گذاشتى و امروز اين تميز برخاستست اگر جهودى به كدخداى و عمل تركان مىزيد شايد ، و اگر ترسا يا گبريا قرمطى ، شايد ، غفلت بر ايشان مستولى گشت نه بر دين ايشان را حميّت است نه بر مال شفقت و نه بر رعايا رحمت ، دولت به كمال رسيده است و بنده از چشم بد همى ترسد و نمىداند كه اين كار به كجا خواهد رسيد . در روزگار محمود و مسعود و طغرل و آلب ارسلان هيچ‌گبرى و جهودى و ترسايى و رافضى را زهره آن نبودى كه بر صحرا آمدى و يا پيش بزرگى شدى و كدخدايان تركان همه متصرف پيشكان و دبيران پاكيزه و غلامان بدمذهب عراق را به خود راه ندادندى و تركان هرگز ايشان را شغلى نفرمودندى و گفتندى ، اينها هم مذهب ديلمانند و هواخواه ايشان چون پاى سخت كنند تركان به زيان آرند و مسلمانان را رنجها رسانند ، دشمن ، همان بهتر كه در ميان ما نباشد لاجرم بىآفت زيستند و اكنون كار بجاى رسيدست كه درگاه و ديوان از ايشان پر شده است و هرتركى را ده و بيست در پيش ايشان مىدوند و اندر آن تدبيراند كه اندك خراسانى را بدين در و درگاه نگذارند كه بگذرد و يا نانى يابند و سلطان طغرل و آلب ارسلان نور اللّه قبر هما چون بشنيدندى كه تركى يا اميرى ، رافضى را به خويشتن راه داده است با او عتاب فرمودندى .\r\nحكايت درين معنى : روزى سلطان شهيد آلب ارسلان را قدس اللّه روحه چنان بشنوانيدند كه « اردم » « 1 » ده خداى باطنى مذهب است در بارگاه ، اردم را گفت تو دشمن منى و خصم ملك ، اردم اين شنيد در زمين افتاد و گفت اى خداوند اين چه سخن است من كمترين بنده‌ام خداوند را چه تقصير كرده‌ام در بندگى و هواخواهى ، سلطان گفت اگر دشمن من نيستى چرا دشمن مرا به خدمت آورده‌اى ، اردم گفت آن كيست ؟ سلطان گفت ده خداى آبه كه دبيرست گفت او كه باشد در همه جهان برويد و اين مرد را بياريد ، در وقت بياوردند ، سلطان گفت اى مردك تو مىگويى كه خليفه بغداد حق نيست تو رافضى مردكى گفت من شيعىام سلطان گفت اى زن روسپى ، مذهب شيعت نيكوست كه او را بسر مذهب باطنيان كردهء اين بدست و آن بدتر ، بفرمود چاوشان را تا او را بزدند و نيم كشته از سراى بيرون كردند پس روى سوى تركان كرد كه گناه اين مردك را نيست گناه اردم راست كه كافرى به خدمت خويش آورد و من چندبار گفتم كه ما در اين باب بيگانه‌ايم و اين ولايت به قهر گرفته‌ايم ما همه مسلمانان پاكيزه‌ايم و اين عراقيان بدمذهب‌اند و هواخواه ديلم‌اند امروز\r\n\r\n\r\n","description":"","footnote":"\r\n( 1 ) . نام شخصى است\r\n","page_name":" 345 ","page_number":345},
  {"content":"\r\n\r\nخداى تعالى تركان را از بهر آن عزيز كرد كه مسلمانان پاكيزه‌اند و هوا و بدعت نشناسند پس بفرمود تا موى اسب بياورند اردم را يك موى داد پس گفت بگسل اردم بستد و بگسست پس ده بدادند و بگسست پس بسيار موى بتافت و گفت بگسل نتوانست گسستن ، پس سلطان گفت كه مثل دشمن همچنان است ، يكان دوكان بتوان گسيخت اما چون بسيار شوند نتوان گسستن و اين جواب آنست كه تو گفتى اين مردك را چه محل ، و دولت را چه تواند كرد چون با دشمن خويش موافقت كنى خيانتى باشد كه با تن خويش و با پادشاه كرده باشد و اگر ترا شايد كه با تن خويش هرچه خواهى كنى با پادشاه نشايد كه دست از حزم و احتياط بدارند يا خيانت‌كننده را ابقا كنند مرا شما را مىبايد داشت و شما مرا مىداريد كه خداى عز و جل مرا بر سر شما سالار كرده است نه شما را بر سر من اين قدر بدانيد كه هركه با مخالف پادشاه دوستى ورزد او هم از جمله دشمنان پادشاه باشد و هركه با دزدان و مفسدان صحبت دارد او را هم از ايشان شمرند . . . « 1 » »\r\n\r\nمباحثات مذهبى در نيمهء دوم قرن پنجم\r\n\r\nفنّ خلاف و مناظره\r\nچنان كه قبلا گفتيم يكى از مفاخر فرهنگى اين دوره امام محمد غزالى است ، كه پادشاهان سلجوقى عموما براى او احترامى شايان قايل بودند ، چه اين مرد قبل از آنكه به كلى از سياست و قيل‌وقال مدرسه كناره‌گيرى كند ، نسبت به رجال و شخصيتهاى سياسى اين دودمان خدماتى گرانبها انجام داده بود « و گاهى براى تربيت آنها ، خطابهاى تند و عتابهالى پدرانه به كار مىبرد . « 2 » »\r\nعصر غزالى از نيمه سدهء پنجم تا اوايل سدهء ششم هجرى ، از جهت وفور علما و ادبا در بلاد مختلف و كثرت تأليف و تصنيف ، عصرى ممتاز است ، در اين دوران غير از علوم و ادبيّات ، معارف مذهبى از جمله فقه ، اصول ، حديث ، كلام و حكمت الهى مورد علاقه شديد دانش‌پژوهان بود ، « اختلاف شيعه و سنى و معتزلى و اشعرى و امامى و همچنين اختلاف فرق چهارگانه اهل سنت با يكديگر ، مخصوصا شافعى و حنفى ، در تمام بلاد اسلامى بويژه خراسان و اصفهان ، وجود داشت ، غالبا ميان علما و فقها و روساى مذاهب مختلفه مجادلات و مناقشات رخ مىداد . گاه اين مناقشات از حد مجادله علمى بين علما تجاوز\r\n\r\n\r\n","description":"","footnote":"\r\n( 1 ) . سياستنامه به اهتمام محمد قزوينى ص 66 و ص 67\r\n( 2 ) . جلال همائى ، غزالىنامه ، پيشين ، ص 19\r\n","page_name":" 346 ","page_number":346},
  {"content":"\r\n\r\nمىكرد و به دسته‌بندى و غوعا مىانجاميد و كار به زد و خورد و كشتار مىكشيد . تواريخ آن عصر مملو از اين گونه حوادث است . « 1 » » و پيروان فرق مختلف هريك كتابى در رد عقايد مخالفين خود مىنوشتند .\r\nفن « خلاف » يكى از شعب فن جدل است و فن جدل يكى از صناعات پنجگانه منطق مىباشد : ( برهان ، خطابه ، شعر ، جدل ، مغالطه ) اين فن مخصوصا موقعى كه در عالم اسلام ، مذاهب و فرق مختلفه اسلامى پيدا شدند ، و دست به كار تبليغ و نشر معتقدات خود زدند اهميتى فوق العاده پيدا كرد . و به نام فن خلاف و مناظره ، معروف گرديد ؛ و براى اينكه ارباب جدل و مناظره ، موارد اختلاف عقايد را همه‌وقت مستحضر باشند كتابها پرداخته شد . مناظره به معنى اعمال جدل است ، به طريق خاص و علماى اين فن در تعريف مناظره گويند كه عبارتست از نظر و بحث در موضوعى از دو سوى - براى اظهار حقيقت و صواب . و اگر مقصود از مجادله اظهار فضيلت خود ، يا فضيحت ديگرى باشد ، آن را مناظره حقيقى نشايد گفت . . . « 2 » »\r\nشك نيست كه رواج بازار بحث و مناظره و آزادى اهل علم در بيان نظر و عقايد خويش ، يكى از عوامل مهم رشد نسبى افكار و انديشه‌ها و ترقى و پيشرفت فرهنگى در قرن پنجم هجرى است .\r\nاكنون به مظاهر و نمونه‌هائى از رشد و توسعه زبان و ادبيات فارسى در عهد سلجوقيان اشاره مىكنيم .\r\n\r\nبدايع و هنرنمائيهاى ادبى\r\n\r\nبديهه‌سرايى در ادبيات فارسى\r\nدر ادبيات فارسى « بديهه‌سرايى » مقام و ارزش ذوقى و هنرى خاصى دارد و از عهدهء هر شاعرى برنمىآيد ، به‌طوريكه از چهار مقاله نظامى عروضى برمىآيد ، پس از آنكه « امير الشعراء برهانى » در عهد ملكشاه سلجوقى درگذشت ، فرزند خود « معزّى » را كه او نيز طبعى شاعرانه داشت به ملكشاه سپرد و از سلطان خواست كه وى را در پناه حمايت خود گيرد :\r\n من رفتم و فرزند من آمد خَلفِ صدق * او را به خدا و به خداوند سپردم \r\n\r\n\r\n","description":"","footnote":"\r\n( 1 ) . همان كتاب ، ص 20 .\r\n( 2 ) . همان كتاب ، ( از ص 22 و 23 . ( به اختصار )\r\n","page_name":" 347 ","page_number":347},
  {"content":"\r\n\r\nاتفاقا آرزو و مطلوب شاعر ، پس از مرگش صورت عمل گرفت ، پس از تحويل « جامگى و اجزاء پدر « به فرزند ( بنابر سنت و آئين آن دوران ) فرزند امير الشعّرا به مقام و موقعيت مناسبى دست يافت . ناگفته نگذاريم كه پسر برهانى چندى با عسرت و سختى گذران مىكرد ، چه نظام الملك ، مرد سياست و عمل بود و به شعراء و اهل تصوّف چندان عنايتى نداشت ، ناچار فرزند برهانى براى تامين منظور خود و نزديكى با دربار ، به شاهزادهء مقتدر ، شجاع و گستاخى به نام « علاء الدّوله » توسل جست ، اين مرد محتشم ، به رغم نظام الملك ، شاعر را به سراپردهء سلطان فراخواند ، تا به مناسبت آغاز ماه رمضان در ديدن « ماه » شركت جويد ، اتفاقا « اول كسى كه ماه را در آسمان ديد سلطان بود ، عظيم شادمانه شد ، علاء الدوله مرا گفت :\r\nپسر برهانى ، اين ماه نو چيزى بگو من بر فور اين دوبيتى بگفتم :\r\n اى ماه ، چو ابروان يارى گويى * يانى ، چو كمانِ شهريارى گويى\r\nنعلى زده از زرّ عيارى گويى * در گوش سپهر گوشوارى گويى \r\nچون عرضه كردم ، علاء الدولّه بسيارى تحسين كرده و سلطان ، شاعر را اسبى كه سيصد دينار نيشابورى ارزش داشت ، ارزانى داشت ؛ پس از نماز شام ، بار ديگر علاء الدوله از پسر برهانى خواست ، در مقابل محبّت سلطان شعرى سرايد ؛ و او بىدرنگ اين دو بيتى بگفت :\r\n چون آتشِ خاطرِ مرا شاه بديد * از خاك مرا بَر زِبَرِ ماه كشيد\r\nچون آب يكى ترانه از من بشنيد * چون باد يكى مركب خاصم بخشيد \r\nچون اين دوبيتى بگفت ، علاء الدوله آفرينها گفت و سلطان او را هزار دينار و جامه‌هاى گرانبها و هزار من غله بخشيد و شاعر از بركت تفقّد و پايمردى علاء الدوله ، مصاحب و نديم سلطان گرديد و از فقر و بينوايى خلاصى يافت . ناگفته نماند كه امير الشّعرا برهانى پدر معزى ، از شاعران اوايل عهد سلجوقى و معاصر آلب ارسلان ، و مورد علاقه او بود .\r\nغير از موردى كه ذكر كرديم ، در كتاب چهار مقاله ، بار ديگر از بديهه‌سرايى و آثار آن ، سخن به ميان آمده است : « مىگويند ، وقتى سلطان محمود غزنوى در حالت مستى ، فرمان داد تا گيسوى زيباى « اياز » غلام محبوبش را بريدند ، روز بعد ، به سبب پشيمانى از فرمان ناصواب شب پيش ، سلطان چنان بدخلق به‌نظر مىرسيد كه هيچكس را يارا و جرأت سخن گفتن با او نبود ، تا سرانجام عنصرى ، امير الشعراء ، با اين رباعى خاطر وى را خرسند ساخت :\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n كِى عيبِ سَرِ زُلفِ بُت از كاستَن است * چه جاى به غم نشستن و خاستن است\r\nجاى طرب و نشاط و مىخواستن است * كاراستن « سَرو » ز پيراستن است \r\n\r\nهنرنمائى ديگر\r\nطغانشاه سلجوقى ، در آخرين لحظات بازى نرد ، « دو شش » خواست و « دويك » آورده بود و از اين روى ، سخت متغير و خشمناك بود ، ارزقى ، شاعر ، با اين رباعى آتش خشم او را فرونشاند :\r\n گر شاه دوشش خواست ، « دويك » زخم افتاد * تا ظن نبرى كه كعبتين داد نداد\r\nآن زخم كه كرد راى شاهنشه ياد * در خدمت شاه روى بر خاك نهاد \r\nبا اين حسن تعليل ، شاعر براى يك امر واقعى ، علتى موهوم و خيال‌پرورانه بيان داشت و سلطان را خشنود كرد . » « 1 »\r\nدر چهار مقاله ، شادمانى و نشاط امير چنين توصيف شده است : « امير طغانشاه بدين دوبيتى چنان بانشاط آمد و خوش‌طبع گشت كه بر چشمهاى ارزقى بوسه داد و زر خواست ، پانصد دينار ، در دهان او مىكرد . . . » « 2 »\r\n\r\nنمونه ديگرى از بديهه‌سرايى\r\nداستان و افسانه معروفى در تذكرهء دولتشاه درباره فردوسى نقلست كه روزى در « غزنه » بيگانه‌اى از نيشابور به مجلس عنصرى و عسجدى و فرخى شاعران معروف دربار سلطان محمود وارد شد ، و چنان مىنمود كه قصد پيوستن به جرگهء آنان دارد ، عنصرى را به صحبت اين شهرستانى ( روستايى ) ناخوانده ، رغبتى نبود ، ازاين‌رو گفت : اى برادر ، ما شاعران پادشاهيم و هيچكس را جز شاعر در جمع ما راه نيست . بنابراين هريك از ما به يك وزن و يك قافيه مصراعى مىگوئيم و هرگاه تو نيز بتوانى مصرع چهارم را بياورى در جمع ما جاى خواهى داشت . فردوسى به اين آزمايش رضا داد و عنصرى عمدا قافيه‌اى انتخاب كرد كه سه مصراع را به آسانى بتوان ساخت ولى مصراع چهارم به خيال خودش بهيچوجه ممكن نباشد\r\n عنصرى : چون عارض تو ماه نباشد روشن * عسجدى : مانند رُخَت گل نَبُوَد در گُلشن\r\nفرخى : مُژگانت گذر همى كند از جوشن * فردوسى : مانند سنان گيو در جنگ پَشن \r\n\r\n\r\n","description":"","footnote":"\r\n( 1 ) . ماخوذ از چهار مقاله نظامى عروضى ، ( به نقل از جلد اول تاريخ ادبيات ايران ، ادوارد براون ، ترجمه فتح إله مجتبائى ص 59 تا 64 . ( به اختصار ) .\r\n( 2 ) . چهار مقاله ، چاپ ليدن ، ص 43 - 44 .\r\n","page_name":" 349 ","page_number":349},
  {"content":"\r\n\r\nچون در مورد مصراع فردوسى توضيح خواستند ، استاد طوس اطلاعات فراوانى از داستانهاى باستانى ايران اظهار داشت ، عنصرى با اين توضيحات به وسعت اطّلاعات و قدرت قريحه اين شاعر پىبرد ، به سلطان محمود گفت : سرانجام كسى آمده است كه از عهدهء نظم حماسه ملّى ايران كه سالها پيش دقيقى شاعر شوربخت ، هزار بيت آن را گفته بود ، برمىآيد . » « 1 » ناگفته نگذاريم كه « نولدكه » و جمعى ديگر از صاحبنظران اين مصاحبه و گفتگو را دور از واقعيّت و ساخته و پرداخته وهم و خيال نويسندهء چهار مقاله مىدانند .\r\n\r\nلطيفه و لطيفه‌گويى در ادبيات فارسى\r\nدر ادبيات فارسى از ديرباز به كلامى مختصر و پرمغز كه در غايت حسن‌وخوبى ، نكته‌يى ، ظريف را بيان كند لطيفه مىگفتند :\r\nسعدى گويد :\r\n به يكى لطيفه گفتن بِبرَى هزار دل را * نه چنان لطيف باشد كه دلى نگاهدارى \r\nدرك لطيفه از بركت ذوق سليم حاصل مىشود نه از راه بحث و نظر .\r\nبطور كلى خداوندان ذوق و ادب ، سخن‌باريك ، نكته ، دقيقه و بذله‌گويى را نشانهء لطف طبع ، و گويندگان اين گونه سخن را « لطيفه‌گو » مىشمارند : كلمه لطيفه ، در آثار منظوم و منثور گذشتگان زياد به كار رفته است چنان كه سعدى گويد : درويشى به مقامى در آمد كه صاحب آن بقعه كريم النفس بود ، طايفه اهل فضل و بلاغت در صحبت او ، هريك بذله و لطيفه همى گفتند . »\r\nكلمهء « لطيفه » مكرّر ، در اشعار سعدى و حافظ و ديگر گويندگان به كار رفته است :\r\n« ملك را اين لطيفه پسند آمد و گفت اكنون سياه را به تو بخشيدم ، كنيزك را چكنم ؟ »\r\n« سعدى »\r\nشبهاى دراز نخفتى و لطيفه‌ها گفتى . ( سعدى )\r\n اى سَروِ حديقه معانى * جانى و لطيفهء جهانى \r\nسعدى\r\n اى رهيده جان تو از ياد من * اى لطيفه‌روح اندر مرد و زن \r\nمولوى\r\n لطيفه‌يست نهانى كه عشق از آن خيزد * كه نام آن نه لب لعل و خطِّ ز نگاريست \r\nحافظ\r\n\r\n\r\n","description":"","footnote":"\r\n( 1 ) . تذكره دولتشاه ، ص 51 .\r\n","page_name":" 350 ","page_number":350},
  {"content":"\r\n\r\n لطيفهء به ميان آر و خوش بخندانش * به نكتهء كه دلش را بدان رضا باشد \r\nحافظ\r\nاز آنچه گذشت به خوبى پيداست كه « لطيفه عبارتست از نكته‌اى كه آن را در نفوس تاثيرى باشد ، به نحوى كه موجب انشراح « 1 » صدر و انبساط قلب گردد . »\r\n لطيفه‌يى است در آن لب كه هيچ نتوان گفت * اگر دلم دهدى خلق را نمايم آن \r\n( فرخى )\r\nدر اصطلاح صوفيه ، لطيفه عبارتست از اشارت دقيقى به معنى و نكته‌يى كه غالبا تعبير آن دشوار است و عبارت و بيان ، گنجايش توصيف آن را نداشته باشد » « 2 »\r\n\r\nبذله‌گويى\r\nاز مطالعه در آثار گذشتگان معلوم مىگردد كه در ادبيات فارسى ، سخن ظريف و مرغوبى كه با اداء آن ، نكته و لطيفه و مطايبه‌يى استنباط توان كرد ، بذله مىگويند :\r\nدر ترجمه تاريخ يمينى مىخوانيم : « نكته حكمتش ثمرهء از شجرهء طوبى و بذلهء سخنش شكوفهء از روضه خلد . » ( چاپ سنگى ، ص 282 ) .\r\nدر همان كتاب آمده است : « از نخب ادب و غرر دررو لطايف نكت و بذله‌هاى مستحسن . . . نصيبى وافر حاصل كرد . » ( ترجمهء تاريخ يمينى ، چاپ سنگى ، ص 280 )\r\n هر خاكپايش قبله‌اى ، هرآبدستش دجله‌اى * هر بذل او در بذله‌اى صد كان نو پرداخته \r\nخاقانى\r\n از آن بذله كه رضوانش پسندد * زبانى گر به گوش آرد بخندد \r\nنظامى\r\nدر بعضى منابع ، لطيفه‌گو ، بذله‌باز ، مسخره ، ظريف و خوش‌طبع ، تقريبا به يك معنى استعمال شده است ! « هر جنسى با جنسى از اصناف ياران و خويشان ، به انواع عيش و عشرت مشغول و به نكته‌گوئى و بذله‌جوئى . . . » ( ترجمهء محاسن اصفهان ، ص 108 )\r\n مرغان باغ ، قافيه سنجند و بذله‌گوى * تا خواجه مىخورد به غزلهاى پهلوى \r\nحافظ\r\n خانه بىتشويق و ساقى يار و مطرب بذله‌گو * موسِمِ عيش است و دور ساغر و عهد شباب \r\nحافظ\r\n\r\n\r\n","description":"","footnote":"\r\n( 1 ) . گشايش سينه ( يعنى نشاطآور )\r\n( 2 ) . نگاه كنيد به لغت‌نامه دهخدا ، . . . مسلسل 14 . ( ل - لب ) ص 215 .\r\n","page_name":" 351 ","page_number":351},
  {"content":"\r\n\r\n گَرم مِهر و نَرم چهر و زود صلح و دير جنگ * تازه‌روى و عشوه‌جوى و بذله‌گوى و نكته‌ياب \r\n( قاآنى )\r\n نكته‌دانى بَذله‌گو چون حافظ شيرين‌سخن * بخشش آموزى جهان‌افروز چون حاجى قوام \r\nحافظ\r\n\r\nمعمّا\r\nيكى ديگر از ظرايف ادبى معماست ، در اين صنعت ، شاعر نام معشوق يا نام چيز ديگرى را در بيتى ، بطور پوشيده و مكتوم ، به تصحيف ، يا قلب يا تشبيه و امثال اينها مىآورد ، به نحوى كه از ذوق سليم دور نباشد و با اين هنرنمايى ذوق و استعداد و طبع نقّاد مخاطب خود را مىآزمايند چنان كه در اين شعر مراد شاعر ، نام « ميرك » است\r\n ديدم دو هفته ماه ز ديبا بر او سَلَب * كردم در او نگاه بماندم از و عَجَب\r\nگفتم چه مانى اى بُت ، گفتا « كريم » را * بنگار باشگونه وزو نام من طَلَب \r\nچنان كه مىبينيم هرگاه « كريم » را معكوس و بازگونه بنويسيم ، نام « ميرك » به‌دست مىآيد ، آنچه گفتيم « معماى مبّدل » بود .\r\nمعمّاى معدود آنست كه به حساب و عدد « جمل » حروف را جمع كنند و از آن نامى بيرون آرند . مثال :\r\n چو ده با سى گرفتم بعد هفتاد * يقين‌دان نام او صد بار گفتم \r\nازين بيت نام « على » برمىآيد زيرا عين به حساب جمل 70 و لام 30 و ياء ده است .\r\nفرق ميان معما و لغز آن است كه در معما لازم است كه مدلول او اسمى باشد از اسماء و در لغز اين شرط نيست ، بلكه در اينجا لازم است كه دلالت او بر مقصود به ذكر علامات و صفات باشد و آن در معما لازم نيست . - چنان كه در افواء شايع است : معمّا چو حل گشت آسان شود .\r\nبطور كلى سخن رمزآميز و كلام دشوار را معمّا مىگويند :\r\n تو كى شناسى اين چه معماست چون هنوز * ابجد نخواندهء به دبستان ، صبحگاه \r\nخاقانى\r\n عقل كجا پىبرد شيوه سوداى عشق * بازنيابى به عقل سِرّ معماى عشق \r\nعطار\r\n در زهد نه بينايى ليكن به طمع در * برخوانى در چاه ، به شب خطّ معمّا \r\nناصر خسرو\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n گَر گَشتهء دبير ، فروخوانى * اين خطهاى خوب معمّا را \r\nناصر خسرو\r\nمعمانامه يا نامه « رمز » : از ديرباز ارسال نامهء رمز در دبيرخانه سلاطين و سياستمداران معمول بود تا اگر نامه بدست بيگانه يا دشمن افتد ، از درك مقصود ، عاجز باشد ، حدود هزار سال پيش ابو الفضل بيهقى از معمانامهء يا نامه محرمانه و مرموز سخن مىگويد : « . . . و سعدى را گفته آمد تا هم‌اكنون معمانامه نويسد با قاصدى از آن خويش و يكى به اسكدار « 1 » كه آنچه پيش از اين نوشته شده بود باطل بوده است كه صلاح امروز جز اين نيست . « 2 »\r\n« سعدى در وقت به معمايى كه نهاده بود با خواجه احمد عبد الصمد اين حال به شرح باز نمود و بو سهل راه خوارزم فروگرفته بود . . . » « 3 »\r\nپس از توضيحى اجمالى در پيرامون بديهه‌سراى ، لغز ، معما و لطيفه‌گويى به بحث خود در پيرامون مباحث ادبى و شعراى قرن پنجم و ششم هجرى ادامه مىدهيم .\r\n\r\nداستان‌سرائى در ايران\r\nداستان‌سرايى در ايران بعد از اسلام در حقيقت دنباله كار كسانى است كه قبل از اسلام به نوشتن و سرودن داستان دلبستگى داشتند ، رودكى ، كليله و دمنه را كه متضمن چند داستان بزرگست به شعر درآورد كه متاسفانه از اين كار ارزشمند اكنون اثرى نمىبينم و ابو المويد بلخى به نظم داستان يوسف و زليخا همت گماشت و بعد از او عنصرى وامق و عذرا را كه داستانى قديمى بود ، به نظم درآورد ، و ابو ريحان بيرونى نيز داستانى چند از فارسى به عربى درآورد ، ديگر از داستان‌سرايان عهد غزنوى شاعرى است به نام عيوقى كه منظومه او ارزش ادبى چندانى ندارد .\r\nدر پايان نيمه اول قرن پنجم داستان ويس و رامين فخر الدين اسعد گرگانى از متن پهلوى به طرزى مطلوب و دلپسند به شعر پارسى درآمد ، مهارت و استادى شاعر سبب گرديد كه عده‌يى از روش او تقليد و پيروى نمايند . ديگر از داستان‌سرايان بنام نظامى گنجوى است ، كه در منظومه خسروشيرين استادى خود را آشكار كرده است .\r\n\r\n\r\n","description":"","footnote":"\r\n( 1 ) . پياده و خريطه و كيسه پيكها كه نامه‌ها را در آن گذارند ، فرهنگ معين ، ص 271 .\r\n( 2 ) . تاريخ بيهقى ، به تصحيح دكتر على فياض ، ص 318 .\r\n( 3 ) . تاريخ بيهقى ، پيشين ، ص 317 . و براى كسب اطلاعات بيشتر نگاه كنيد به لغتنامه دهخدا ، ص 756 .\r\n","page_name":" 353 ","page_number":353},
  {"content":"\r\n\r\nديگر داستان يوسف و زليخاست كه به همت شاعرى گمنام در عهد طغانشاه بن آلب ارسلان سلجوقى حاكم خراسان ، به نظمى ساده درآمده است .\r\nدر قرن ششم ، بازار حماسه‌سرايى تعطيل نشد ، بلكه حماسه‌هاى تاريخى در باب رجال و شخصيتهاى تاريخى از قبيل اسكندرنامهء نظامى ، و شاهنشاه نامه محمد پاييزى شاعر آخر قرن ششم و حماسه دينى در شرح شهامت و قهرمانى رجال و پهلوانان دين اسلام به همت شيعيان مخلص ، به رشته نظم درآمد و نظم داستانهاى ملّى كمابيش راه فراموشى سپرد . از نيمه دوم قرن پنجم ، در اثر تسلط غلامان ترك و نفوذ عوامل دينى و بىتوجهى به گذشته‌ها و افتخارات ملى ، نقل‌گويان شيعه و مناقبيان در قرن ششم بسيارى از مبارزات دلاورانه ائمه شيعه را براى مردم مىخواندند ، با اينحال ، در اثر نفوذ عميق اشعار حماسى فردوسى در جامعه ايران حتى در عهد صفويان ، نقالان و شاعران در مراكز تجمع مردم ، در ميدانها ، قهوه‌خانه‌ها و تكيه‌ها با اسلوب و آوازى دلنشين مردم را به شنيدن داستانهاى ملى سرگرم مىكردند .\r\nاز جمله منظومه‌هاى حماسى گرشاسب‌نامهء اسدى طوسى و بهمن‌نامه ايرانشاه بن ابى الخير است ، كه خلاصه‌يى از آن در مجمل التّواريخ و القصص آمده است .\r\nديگر از منظومه‌هاى حماسى ، فرامرزنامه است كه از هنرنمائيهاى اين مرد در كشور هند سخن رفته است ، ديگر كوش‌نامه كه از جنگهاى كوش پيل‌دندان ، سخن به ميان آمده و گويا آن نيز از آثار حكيم ايرانشاه است ، ديگر از آثار داستانى ، بانو گشپ‌نامه در سرگذشت دختر رستم و برزونامه در احوال پسر لهراسب است و شهريارنامه در وصف اعمال حماسى خاندان رستم و آذربرزين‌نامه داستان منظوم كه مربوط به دختر صور پادشاه كشمير بود .\r\nديگر بيژن‌نامه ، سوسن‌نامه ، داستان لك گوهرزاد و داستان شبربك كه جملگى داستانهايى قهرمانى و شايان توجه و قابل ذكر است » « 1 »\r\n\r\nارزش و مقام شعر و شاعرى\r\nقبلا راجع به شعر و تاثير و نفوذ آن در روحيه و افكار مردم ، سخن گفته‌ايم اكنون به نظرات محمد عوفى در باب فضيلت شعر و شاعرى در كتاب لباب الالباب اشاره مىكنيم :\r\n« شبى در مجلس صاحب ابن عباد ، جماعتى از افاضل انام حاضر بودند و هريك از\r\n\r\n\r\n","description":"","footnote":"\r\n( 1 ) . نقل و تلخيص از لباب الالباب ج 2 ، ص 345 و مجمل التواريخ ، صفحات 2 و 92 و 53 و 54 - نگاه كنيد به جلد دوم تاريخ ادبيات ايران ، تأليف ذبيح ا * صفا ص 360 به بعد .\r\n","page_name":" 354 ","page_number":354},
  {"content":"\r\n\r\nسحاب « 1 » بيان ، باران لطائف مىباريدند و داد فضل مىدادند ؛ در اثناء محاورات « 2 » ايشان در قبح و حسن شعر سخن رفت و طائفه ندما كه حاضر بودند دو فريق شدند ، بعضى طرف حسن گرفتند و بعضى ضد آن ؛ قومى گفتند : شعر و شاعر مذموم « 3 » است و شاعر در همه اوقات به همه احوال ملوم ، از بهر آنكه اكثر و اغلب اشعار يا در مدح است يا در مذمّت و بناء هردو ، برا كاذيب فاحش و دروغهاى صريح است . چنان كه ظهير فارابى را در اين معنى لطيفه‌يى است خواندنى :\r\n كمينه پايهء من ، شاعريست خود بنگر * كه چندگونه كشيدم ز دست او بيداد\r\nبهين گلى كه ازو بشكفد مرا اين است * كه بنده خوانم خود را ، و سرو ، را آزاد\r\nگهى لقب نهم آشفته زنگئى راخُور « 4 » * گهى خطاب كنم باز سِفله « 5 » را راد \r\nو اكثر شعراى زمان رخسار بيان خود را به دود طمع تيره و چشم فضل و فصاحت را به غبار وقاحت خيره مىگردانند . . . على الجمله هركس به بيان آبدار ، يك‌طرف را رعايت مىكردند و ميان ايشان ، مجلس در تجاذب مانده بود . ابو محمد خازن كه مقاليد « 6 » خزاين هنر در قبضهء « 7 » بيان او بود باخود گفت : ما اگرچه از هر هنر نصيبى و از هر علمى نصابى داريم و در هر كويى حجره و از هر توئى « 8 » بويى حاصل كرده‌ايم ، از نحو و لغت و تفسير قرآن و مشكلات احاديث و دقايق امثال و غير آن ، اما اين جمله فضايل و سيلت حصول اغراض ما نمىآيد ، قربت ملوك و وزرا و مقارنت صدور و كبرا ، ما را به‌واسطه ابيات آبدار و اشعار دلفريب است ، كه بهر وقتى بديهه‌يى اتفاق مىافتد ، تا خاطر به مواسات « 9 » حبيبى « 10 » مسامحت مىنمايد ، راضى نبايد شد كه به يك‌بار ، رقم قبح بر چهرهء اين شيوه كشند . . . شعر ، از همه‌چيزها بهتر است ، از بهر آنكه دروغ با هرچيزى كه بياميزد ، زشتى دروغ رخسار آن معنى را بىفروغ كند اما اگر مس كذب را با زر نظم « 11 » امتزاجى\r\n\r\n\r\n","description":"","footnote":"\r\n( 1 ) . ابر\r\n( 2 ) . گفتگو\r\n( 3 ) . زشت\r\n( 4 ) . خورشيد\r\n( 5 ) . پست و ناجوانمرد\r\n( 6 ) . كليدها\r\n( 7 ) . دست\r\n( 8 ) . پرده\r\n( 9 ) . يارى و كمك\r\n( 10 ) . دوست\r\n( 11 ) . شعر\r\n","page_name":" 355 ","page_number":355},
  {"content":"\r\n\r\nدهند و در كورهء قريحت زيركان ، تابى يابد مس همرنگ زر شود و حسن شعر بر قبح كذب راحج « 1 » آيد ، پس اكسيرى كه مس دروغ را زر خالص لطيف گرداند ، او را چه قدح « 2 » توان كرد ، جمله حاضران انصاف دادند و به متانت اين دليل اعتراف نمودند . ( رجوع شود به جزء ثالث يتيمة و صفحه ( 2 ) جلد اول لباب الالباب و تعليقات آقاى قزوينى در صفحه 309 همان مجلد . ) « 3 »\r\nدر عهد سلاجقه ، چنان كه قبلا متذكر شديم بازار علم و ادب رواجى تمام داشت ، چهار شاعر بزرگ ايران ، يعنى : معزّى ، انورى ، اديب صابر و رشيد الدين وطواط ، معاصر سنجر و آتسز بودند ، در بين اين شعرا « اديب صابر » به يك عمل سياسى خطرناك مبادرت ورزيد و جان خود را در اين راه از كف داد . وى از جانب سنجر براى تجسّس در احوال آتسز ، به‌عنوان سفير به خوارزم فرستاده شد ، در همين ايام آتسز ، دو نفر از ملاحده را به مرو فرستاد تا سنجر را بكشند ، اديب صابر خبر اين توطئه را ، ماهرانه به مخدوم خود سنجر رسانيد و ملاحده شناخته و كشته شدند ؛ آتسز از اين جريان آگاهى يافت و دستور داد تا اديب صابر را در جيحون افكندند . - و طواط نيز كاتب و ملك الشعراى دربار آتسز بود . « در نخستين وهله خشم سنجر را با انشاء قصيده‌يى برانگيخت كه مطلعش اين است :\r\n چون مَلِك آتسز به تخت مُلك بَرآمد * دولت سلجوق و آل او به سرآمد \r\nبعد از آن ، هنگامىكه سنجر در پائيز 542 ق . آتسز را در قلعه هزار اسب محاصره كرده بود ، به انورى كه او را در جنگ ملازمت مىكرد ، فرمان داد تا شعر ملامت‌آميزى بسرايد ، و آن را بر تيرى بنگارد و به درون شهر محصور بيفكند ؛ انورى بدين مناسبت نوشت :\r\n اى شاه ، همه مُلكِ زمين حَسب تراست * وز دولت و اقبال جهان كَسب تراست\r\nامروز به يك حمله « هزار اسب » بگير * فردا خوارزم و صد هزار اسب تراست \r\nكه در واژه هزار اسب « جناس » ظريفى به كار رفته است .\r\nپاسخ زير از قلم « وطواط » به تير ديگرى بازپس افكنده شد :\r\n گر خصم تو اين شاه ، شود رستم گرد * يك خر ، ز هزار اسب نتواند بُرد \r\n\r\n\r\n","description":"","footnote":"\r\n( 1 ) . برتر بالاتر\r\n( 2 ) . سرزنش و مذمّت\r\n( 3 ) . لغت‌نامه دهخدا ، ابو سعد ، اثبات ، ص 805 به بعد .\r\n","page_name":" 356 ","page_number":356},
  {"content":"\r\n\r\nاز اين بيت سنجر برآشفت و در صدد دست‌يافتن به وطواط برآمد ، سرانجام هنگامىكه به دستگيرى شاعر توفيق يافت ، فرمان داد تا او را به هفت‌پاره كنند .\r\nمنتخب الدين بديع الكتّاب ، يكى از اسلاف مؤلف جهانگشا ، كه راوى اين داستان جالب است ، به شاهكار بديعى دست زد و توانست با جملهء لطيف و نشاطانگيز ، خشم او را فرونشاند ، وى خطاب به سلطان گفت : بنده را يك التماس است . . . وطواط مرغكى ضعيف باشد ، طاقت آن ندارد كه او را به هفت‌پاره كنند ، اگر فرمان شود ، او را به دوپاره كنند . » سلطان بخنديد .\r\nپس از اين گفتگو و وساطت و پايمردى منتخب الدين ، وطواط به‌خاطر آنكه با جثهء نحيف و نبوغ ادبى خود ، مايه خرسندى و خندهء سلطان سنجر شده بود بخشوده شد . » « 1 » و از خطر مرگ رهايى يافت .\r\n\r\nشوخى و مزاح\r\nاز ديرباز شوخى و مزاح و مطايبه ، در حد اعتدال ، مورد توجه صاحبدلان و منتقدان اجتماعى بود . شيخ فريد الدين عطار ، پزشك و عارف عاليقدر ما مىگويد :\r\n چو عيسى باش خندان و شِكُفته * كه خر باشد ، ترشرو و گرفته \r\nغالبا مقصود و منظور مردان خوش‌قريحه و مستعدى كه با قلم و خامهء تواناى خود يه نظم يا نثر مطالب و حكاياتى هزل‌آميز و در عين حال آموزنده و شيرين ، به‌يادگار مىگذاشتند ، بذله‌گويى و وقت‌گذرانى نبوده ، بلكه در اكثر موارد با ديد و هدفى فلسفى و اجتماعى سعى مىكردند مردم را به تفكر و تعقل و تحقيق در صحت و سقم معتقدات خود برانگيزند ، تا هيچ فكر و انديشه‌يى را به تقليد و تعبّد نپذيرند ، بلكه آموخته‌ها و باورهاى خود را به محك عقل بيازمايند . و از اوهام و خرافات دورى گزينند .\r\nبعضى از نويسندگان كه هدفى سياسى داشتند ، سعى مىكردند امرا و زورمندان و زمامداران را ، از اعمال و رفتار ناصواب خود آگاه سازند . چنان كه در كتاب كليله و دمنه و مرزبان‌نامه در تلو حكايات ، به تعاليم سياسى و اجتماعى فراوانى برمىخوريم ، كه همه بر زبان حيوانات جارى شده است . همچنين ، عبيد زاكانى با قلم تواناى خود در لباس هزل و طنز ، بسيارى از اخلاق و عادات زشت مردم عادى و رجال و زمامداران دوران خود را به باد انتقاد گرفت . و بعد از او مولانا فخر الدين على صفى و عده‌يى ديگر از ارباب ذوق كمابيش در تنظيم لطايف و حكايات ، از روش عبيد ، پيروى كرده‌اند و ما به ذكر نمونه‌يى\r\n\r\n\r\n","description":"","footnote":"\r\n( 1 ) . ادوارد براون ، تاريخ ادبيات ايران ، ترجمه غلامعلى صدرى افشار ، نيمه دوم ، ص 13 و 14 .\r\n","page_name":" 357 ","page_number":357},
  {"content":"\r\n\r\nاز هزليات آنان بسنده مىكنيم :\r\nمولانا فخر الدين على صفى در فصل سوم « در لطايف سپاهيان با پادشاهان » مىنويسد :\r\n« پادشاهى ، از حاضران مجلس خود لعزى پرسيد : كه آن چيست ، كه پار نرسيد و امسال نمىرسد و سال آينده نخواهد رسيد ؟ سپاهى حاضر بود و گفت : « آن مرسوم منست » ( يعنى جيره و مواجب ) پادشاه بخنديد و بفرمود : تا مرسوم دوساله او را از خزينه نقد دادند . . . » « 1 »\r\n\r\nنمايندگان فرهنگ و ادبيات فارسى در عهد سلاجقه\r\nدر دوره غزنويان چنان كه ديديم غير از شعراى نامدار ، نويسندگان و دانشمندان بزرگى ظهور كردند ، كه از آن جمله بديع الزمان همدانى است ، كه كتاب مقامات او در عربى ، شهرت دارد و نيز ابو على مسكويه ، كه كتاب تجارب الامم و تعاقب الهمم او در تاريخ عمومى ممالك اسلامى قابل توجه است . ديگر از فضلاى بنام اين دوره شيخ ابو على سينا و ابو ريحان بيرونى است كه شرح خدمات علمى و فرهنگى آنان در ديگر مجلّدات تاريخ اجتماعى ايران ( ضمن بحث در سير علوم و افكار بعد از اسلام ) به تفصيل به‌نظر خوانندگان خواهد رسيد .\r\nاز مورخان بزرگ اين دوره ابو الفضل بيهقى است كه مىگويند تاريخ مفصلى در 30 جلد نوشته كه از آن ، جز تاريخ جامع و گرانبهاى مسعودى معروف به تاريخ بيهقى چيز ديگرى باقى نمانده است .\r\nدر عصر سلاجقه نثر فارسى همچنان به سير تكاملى خود ادامه داد . از كتب عرفانى اين دوران كتاب كشف المحجوب ابو الحسن غزنوى است كه در شرح حالات و عقايد مشايخ صوفيه است .\r\nديگر از كتب معروف عرفانى اين دوره ، كتاب اسرار التوحيد فى مقامات شيخ ابو سعيد و كتاب تذكرة الاولياء است كه اولى را محمد بن منوّر از احفاد شيخ ابو سعيد به\r\n\r\n\r\n","description":"","footnote":"\r\n( 1 ) . فخر الدين على صفى : لطايف الطوايف به اهتمام ، احمد گلچين معانى ، ص 127 .\r\n","page_name":" 358 ","page_number":358},
  {"content":"\r\n\r\nنثر شيرين و فصيح فارسى نوشته و دومى را شيخ عطار ، عارف عاليقدر اواخر قرن ششم هجرى به فارسى شيوا و دلنشين در وصف حالات اولياء ا * به‌رشتهء تحرير كشيده است .\r\nاز كتب تاريخى و ادبى و سياسى اين دوره كتاب زين الاخبار گرديزى و مجمل التواريخ و القصص و راحة الصدور راوندى ( در تاريخ سلجوقيان ايران ) و سياستنامه خواجه نظام الملك و قابوسنامه اثر امير كيكاووس بن قابوس وشمگير و كيمياى سعادت از حجة الاسلام غزالى و چهار مقاله نظامى عروضى ، شايان توجه و قابل نقل است و ما مكرر از كتب سابق الذكر بمناسبت ، در فصول مختلف تاريخ اجتماعى ايران مطالبى نقل كرده‌ايم .\r\nديگر از كتب پرارج فارسى كتاب كليله و دمنه است ؛ كه اصل اين كتاب در عصر ساسانيان از زبان هندى به پهلوى نقل شده و سپس يك ايرانى پاك نهاد بنام « روزبه » كه بعد به اقتضاى زمان به اسم عبد اللّه بن مقفع مشهور گرديد آن را از پهلوى به عربى ترجمه كرده است .\r\nكتاب كليله و دمنه كه امروز در دست ماست و دو سه حكايت ديگر بر آن اضافه شده است ، ترجمه يكى از فضلاى بزرگ آغاز قرن ششم هجرى است ، به نام ابو المعالى نصر اللّه بن محمد عبد الحميد كه كتاب خود را به نام بهرامشاه منتشر كرد ، و كتاب حدايق السحر فى ، دقايق الشّعر در صنايع شعرى و كتاب ادبى مقامات حميدى اثر حميد الدين ابو بكر بن عمر بن محمود و ذخيره خوارزمشاهى كه كتابى است طبى حاوى شرح ادويه و امراض و سموم ، اثر زين الدين ابو ابراهيم اسمعيل بن حسن و ديگر كتاب مرزبان‌نامه كه به سبك كليله و دمنه نوشته شده و شامل قصه‌ها و حكاياتى است از زبان حيوانات .\r\nديگر از دانشمندان و محققين اين دوره غزالى است كه غير از كيمياى سعادت ، كتاب احياء العلوم و مقاصد الفلاسفه و تهافت الفلاسفه او قايل ذكر است . از حكما و متكلمين بنام اين عصر ، امام فخر رازى و ابو الفتح محمد شهرستانى شهرت بسيار دارند .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n\r\nادبيات فارسى در دوره سلاجقه و خوارزميان\r\nحكومت سلاجقه و خوارزمشاهيان كه از نيمه دوم قرن پنجم ه . ق تا آغاز قرن هفتم ادامه يافته است ، در تاريخ فرهنگى ملل آسياى ميانه داراى اهميت خاص است . پس از انقراض حكومت غزنويان بارديگر وحدت ماوراء النهر و خراسان تامين شد و سراسر اين منطقه تحت قدرت سلاجقه قرار گرفت و مقدمات ايجاد فعاليت فرهنگى در نيشابور ، مرو ، بلخ و هرات و ديگر نقاط فراهم گرديد ، در اين دوره ، افراد برجسته‌يى نظير سنائى ، عطار ، اسدى طوسى ، مسعود سعد ، ناصر خسرو ، عمر خيام ، امير معزى ، فخر الدين اسعد گرگانى ، انورى ، خاقانى شيروانى ، صابر ترمذى ، نظامى ، ظهير فاريابى و غيره از ميان ايرانيان برخاستند . در ميان شعرا و نويسندگان اين دوره آثار سنائى ، عطار ، ناصر خسرو ، حكيم عمر خيام و نظامى گنجوى كمابيش منعكس‌كننده افكار و تمايلات مردم روشن ضمير و بيداردل اين عصر است ، در حالى كه در آثار ديگران ، كمتر از اوضاع اجتماعى و خصوصيات زندگى مردم سخنى به‌ميان آمده است .\r\n\r\nسنائى غزنوى\r\nاين شاعر در اواسط قرن پنجم هجرى ( يازدهم ميلادى ) تولد يافت و در آغاز كار ، يك‌چند به مدح سلاطين همت گماشت ولى ديرى نگذشت كه از اين روش بيزارى جست و به عالم تصوف و عرفان روى آورد و از خداوندان ظلم و زور دورى گزيد .\r\nسنائى مانند شيخ عطار ، در شمار صوفيانى است كه مردم را به كار و كوشش فرا مىخواند ، و خلق را از ظاهرپرستى ، دوروئى ، رياكارى ، مردم‌آزارى و عوامفريبى بر حذر مىدارد . وى در مثنوى حديقة الحقيقه در ستايش كار و كوشش مىگويد :\r\n از پى كارَت آفريدَستند * جامهء خِلقتَت بريدستند\r\nمِلك و مُلك از كجا به‌دست آرى * چون مهى شَصت روزه بيكارى \r\nو در ديوان خود خطاب به مردم حقيقت‌جوى و حقيقت‌خواه چنين مىگويد :\r\n سخن كز روى دين گوئى ، چه عبرانى چه سُريانى * مكان كز بهر حق جوئى ، چه جابُلقا چه جابُلسا \r\n\r\n","description":"","footnote":"","page_name":" 360 ","page_number":360},
  {"content":"\r\n\r\n گر امروز آتش شهوت بِكُشتى « 1 » بىگمان رستى * و گرنه تفّ « 2 » اين آتش ، ترا هيزم كند فردا\r\nچو علم آموختى از حرص آنگه ترس كاندر شب * چو دزدى با چراغ آيد گزيده‌تر بَرَد كالا \r\nاشعار زير نمونه‌يى از تعاليم اخلاقى اوست :\r\n بر اين مَنِگَر كه ذو فنون آيد مرد * در عهد و وفا نگر كه چون آيد مَرد\r\nاز عهدهء عهد ، اگر برون آيد مَرد * از هرچه گمان برى فزون آيد مرد \r\n نطق زيبا ز خامُشى بهتر * ورنه در جان فرامشى بهتر\r\nدر سخن دُر ببايدت سُفتَن * ورنه گنگى به از سخن گفتن \r\n\r\nانتقاد شديد سنايى از سلاطين مستبد و روحانيان منحرف :\r\nسنائى ، پس از آنكه به جهان عرفان و تصوّف روى آورد ، روش شهرياران و زورمندان ، و رفتار جهانجويان و جهانداران متجاوز و زورگو را مورد انتقاد شديد قرار داد و سعى كرد ، مستان بادهء غرور و خودخواهى ، و ديوانگان خشم و شهوت را با اعتراضات پر از نيش و سرزنش خويش بيدار و هشيار كند ، چنان كه در اشعار زير با جسارتى بىمانند كه در تاريخ قرون وسطاى ايران سابقه ندارد شاه ستمگر را ، « شايستهء افسر » نمىداند ، بلكه او را چون چارپايان « مرد افسارى » مىخواند و با صراحت خطاب به سلطان مستبد و بيدادگر مىگويد :\r\n تو همى لافى كه هِى مَن پادشاهِ كشورم * پادشاه خود نه‌اى « 3 » چون پادشاه كشورى ؟\r\nدرسرى كانجا خرد بايد ، همه كبراست و ظلم * با چنين سَر ، مردِ افسارى نه مردِ افسرى\r\nهفت كشور دارد او ، من يك درى از عافيت * هفت كشور گو تو را ، بگذار با من يك درى \r\nو در مورد خطبا ، روحانيون و وعّاظ منحرف و دنياپرستى كه در لباس دين به هر\r\n\r\n\r\n","description":"","footnote":"\r\n( 1 ) . خاموش كردى\r\n( 2 ) . شعله\r\n( 3 ) . چگونه\r\n","page_name":" 361 ","page_number":361},
  {"content":"\r\n\r\nعمل ناروايى دست مىزنند مىگويد :\r\n اى دريده يوسفان را پوستين از راه ظلم * باش تا گرگى شوى و پوستين خود درى\r\nتا به خشم و شهوتى بر منبر ، اندر كوىِ دين * بر سَرِ دارى ، اگرچه سوى خود بر منبرى \r\n*\r\n تو اى سلطان ، كه سلطان است ، خشم و آرزو بر تو * سوى سلطان سلطانان ندارى اسم سلطانى\r\nبدين ده روز دهقانى ، مَشو غرّه كه ناگاهان * چو اين پيمانه پر گردد نه دِه ماند نه دهقانى\r\nتومانى و به دو نيكت چو زين عالم برون رفتى * نيايد با تو در خاكت نه فغفورى نه خاقانى\r\nفسانهء خوب شو آخر ، چو ميدانى كه پيش از تو * فسانه نيك و بد گشتند ساسانى و سامانى \r\nهمچنين در اشعار زير ، سنايى ، خداوان مال و جاه را به بىاعتبارى كار جهان واقف مىكند و آنان را از كبر و غرور و ناچيز شمردن حقوق مردم ، برحذر مىدارد\r\n اى خداوندان مال ، الاعتبار الاعتبار * اى خداجويان قال ، الاعتذار الاعتذار\r\nپيش از آن كاين جان عذرآور فروميرد ز نطق * پيش از آن كان چشم عبرت بين فروماند ز كار\r\nپند گيريد از سياهيتان گِرفته جاى پند * عذر آريد اى سپيديتان دميده بر غُذار\r\nدر فريب آباد گيتى چند بايد داشت حرص * چشمتان چون چشم نرگس دست چون دست چنار\r\n. . . در جهان شاهان بسى بودند كز گردون ملك * تيرشان پروين گُسَل بود جوزا دستان آشِكار\r\nبنگَريد اكنون بَناتُ النعش و از دست مرگ * نيزه‌هاشان شاخ شاخ و تيرهاشان پارپار\r\n. . . سر به خاك آورد امروز آنكه افسر بود ، دِى * تن به دوزخ بُرد امسال آنكه گردن بود پار\r\nچند ازين رَمز و اشارت راه بايد رفت راه * چند ازين رنگ و عبارت كار بايد كرد كار\r\nتا به جان اين جهانى زنده چون ديو و ستور * گرچه پيرى ، همچو كودك خويشتن كودَك شمار\r\nحرص و شهوت در تو بيدارند خوش ، تو نى نَخُسب * چون پلنگى بر يمين دارى و موشى بريسار \r\nسنائى ، وارستگى و استغناء طبع خود را در ابيات زير آشكار مىكند :\r\n من ، نه مرد زن و زر و جاهم * به خدا گر كنم وگر خواهم \r\n\r\n","description":"","footnote":"","page_name":" 362 ","page_number":362},
  {"content":"\r\n\r\n گَر تو تاجى دهى ز احسانم * بِسَرِ تو ، كه تاج نستانم \r\nحديقه\r\nنمونه‌يى ديگر از اشعار انتقادى سنائى غزنوى ، عليه مبلّغين و واعظان عوام فريب و رياكار :\r\n داعيانى « 1 » كه زادهء زَمَن‌اند * بيشتر در هواى خويشتن‌اند\r\nهمه رشوت خورند و قاعده خر * زير بارند ، خوار همچون خر\r\nهمه از راهِ « بندگى » بِدَرَند * چون خران سال و مه به خواب و خُورند\r\nبو الفضولان « 2 » براى تمكين را * همه كاسه كجا نهم دين را\r\nبه جدل كوثر و ، به دل ابتر « 3 » * به سخن فربه و به دين لاغر\r\nهمه در علم سامرى « 4 » وارَند * از برون موسى از درون مارند\r\nدانشت هست ، كاربستن كو ؟ * خنجرت هست ، صف شكستن كو ؟\r\nعلم دارى ، عمل نه ، دان كه خَرى * بار گوهر بَرى و خار خورى\r\n. . . علم در دستِ اين رَمِه غوغا « 5 » * چون چراغ است پيش نابينا\r\nكى ستاند حكيم فرزانه * داورى صرع را ، ز ديوانه\r\nخِضر از غول ، چشم چون دارد * آنكه آن خضرى از درون دارد\r\nصفت ابلهان چود ديگِ تُهى است * در درون هيچ از برون سِيَهى است\r\nدل عامى چو ديدهء تار است * نيم بيدار و نيم بيمار است\r\nستم از مصلحت نداند عام * انتقام از ادب نداند خام\r\nچَنگ و ناى است ، در صفت نادان * تنگ دل باشد و گشاده زبان\r\nگر يكى ميهمان به خوان رسدش * كارد گوئى بر استخوان رسدش \r\n\r\nهزل و جد ، در نظر سنائى\r\nسنائى غزنوى در حديقه از مقام و ارزش « هزل » و « جد » سخن مىگويد و به كار بردن اين دو را در موضع و جايگاه خود امرى مفيد و سودمند مىشمارد :\r\n\r\n\r\n","description":"","footnote":"\r\n( 1 ) . دعوت‌كنندگان و مبلغين مذهبى\r\n( 2 ) . ياوه‌گويان\r\n( 3 ) . ناقص\r\n( 4 ) . گمراه‌كننده\r\n( 5 ) . مفسدان پرمدّعا\r\n","page_name":" 363 ","page_number":363},
  {"content":"\r\n\r\n « هزل » اگر با « جد » است ، گو مىباش * كه نه از زيركان كم‌اند اوباش\r\n. . . چو مرا اندرين سفر ز تميز * « زر » و « جو » هست و ، عيسى و « خر » نيز\r\nبخورد هريك آنچه در خور او * آنچه زَر عيسى ، آنچه جو ، خر او\r\n. . . ميزبانى كه خوانى آرايد * تره برخوان چو بَرّه در بايد\r\nگرچه با هزل ، جِد بيگانه است * هزِل ، ما ، همچو جد از خانه است . . . « 1 » \r\nسنايى در زمرهء شعرائيست كه با درويشان دورو و گدا طبع سر مخالفت دارد و خطاب به آنان مىگويد :\r\n برگ بىبرگى « 2 » ندارى لافِ درويشى مزن * رُخ چو عياران ميارا ، جان چو نامردان مَكَن\r\nيا برو همچون زنان رنگى و بوئى پيش‌گير * يا چو مردان اندر آى و گوى در ميدان فِكَن \r\nدراويش حقيقى ، سخت متواضع بودند و در صف نعال ( يا در كفش‌كن ) مىنشستند « . . . اگر يكى از ايشان گناهى و تقصيرى كند ، او را در صف نعال كه « مقام ندامت » است به يك پاى باز دارند و او هر دو گوش خود را چپ و راست بر دست گيرد ، يعنى گوش چپ را به دست راست و گوش راست را به دست چپ گرفته ، چندان بر يك پاى بايستند كه پير و مرشد عذر او بپذيرد و از گناهش درگذرد . » ( از لغت‌نامه دهخدا )\r\n آدم از فردوس و از بالاى هفت * پاى ما چان از براى عذر رفت \r\nمولوى\r\n هدى مىخواست تا در صَف بالا ، همسرى جويد * گرفتم دست و افكندم به صَفِ پاى ما چانش \r\nخاقانى\r\nتوضيح : پاى ما چان كردن يا رفتن ، پوزش خواستن از تقصير است ( ناظم الاطباء نفيسى ) « 3 » در فضيلت استغناء و قناعت بسيارى از شعرا سخنهاى پرمغز و لطيف گفته‌اند :\r\n درويشى جوى و روى ، در شاه مكن * وز دامن فقر دست كوتاه مكن\r\nاندر دَهن مار شو و مال مجو * در چاه بزّى و طلب جاه مكن \r\nمنسوب به فخر رازى\r\n خيز تا خرقهء صوفى به خرابات بريم * شطح و طامات به بازارِ خرافات بريم\r\nشرمِمان باد ز پشمينه آلودهء خويش * گر بدين فضل و هنر نام كرامات بريم \r\nحافظ\r\n\r\n\r\n","description":"","footnote":"\r\n( 1 ) . از گزيده اشعار حديقه غزنوى ، به اهتمام دكتر احمد رنجبر ، ص 84 و 85 .\r\n( 2 ) . برگ بىبرگى : فقر توام با استغناء\r\n( 3 ) . تاريخ ادبى ايران ، ج 2 ، ص 626 .\r\n","page_name":" 364 ","page_number":364},
  {"content":"\r\n\r\nسنايى در اشعار خود ، همواره به مدح و ثناى علم و عقل پرداخته و بهترين راهنما و راه‌گشاى آدميان را عقل و دانش مىداند :\r\n . . . بيش مشنو ز نيك و بد گفتار * آنچه بشنيدهء به كار درار\r\nدانشَت هست كار بَستنِ تو * خنجرت هست صف شكستن تو\r\nعلم با كار سودمند بُوَد * علم بىكار پاىبند بود\r\nعقل در راه حق ، دليل تو بس * عقل هر جايگَه خليل تو بس\r\nعقل ، خود كارهاى بد نكند * هرچه آن ناپسند ، آن نكند\r\nعقل بر هيچ دل رستم نكند * به طمع ، قصد مدح و ذم نكند \r\nسنايى ميگسارى را دشمن عقل و منطق آدمى مىشمارد و براى اثبات اين حقيقت اين قطعهء لطيف را مىگويد :\r\n نكند دانا مستى ، نخورد عاقل مى * در ره پستى هرگز نَنَهد دانا پى\r\nچه خورى چيزى كز خوردن آن چيز ترا * نى چنان سرو نمايد به مَثَل سرو چو نى\r\nگر كنى بخشش گويند كِه مىكرد نه او * گر كُنى عَربده گويند كه او كرد نه مى \r\nسنايى با آثار و افكار شاعران خراسان ، چون منوچهرى ، فرخى و مسعود سعد آشنا بوده و در بعضى از قصايد خود از سبك آنان پيروى كرده است ، چنان كه در اين قصيده از سبك فرخى پيروى كرده است :\r\n مكن در جسم و جان منزل ، كه اين دونست و آن و الا * قدم زين هردو بيرون نه ، نه‌اينجا باش و نه آنجا\r\n. . . نخواهم لاجرم نعمت نه در دنيا ، نه در جَنّت « 1 » * همى گويم به هر ساعت چه در سرا چه در ضرّا « 2 »\r\nكه يا رب مر سنايى را سنايى ده تو در حكمت * چنان كز وى به رَشك آيد روان بو على سينا\r\nمگر دانم در اين عالم ز بيش آرى و كم‌عقلى * چو راى عاشقان گردان چو طبع بىدلان شيدا \r\nسنايى پس از آنكه در صف عرفا جاى گرفت ، آزادگى و خدمتگزارى به خلق را پيشه خود نمود :\r\n منم بندهء عشق تا زنده باشم * اگرچه ز مادر من آزاد زادم\r\nز نيك و بَدِ اين و آن فارِغَم من * برين نعمت ايزد زيادت كنادم\r\nنه آويزم از كس نه بگريزم از كس * نه گيرنده بازم نه بىمهر خادم\r\n. . . مرا بر تن خويش حُكميست نافذ * من استاد فرمانبر آن نفاذم \r\n\r\n\r\n","description":"","footnote":"\r\n( 1 ) . بهشت\r\n( 2 ) . خوشى و ناخوشى\r\n","page_name":" 365 ","page_number":365},
  {"content":"\r\n\r\n . . . ز كس خير و خوبى نباشد ، نخواهم * بدانچه بُوَد ، با همه خلق رادَم\r\nحَسبِ حال آنكه ديوِ آز مرا * داشت يكچند در نياز مرا\r\nشاهِ خُرسنديَم جمال نمود * جمع منع و طمع محال نمود \r\nچند مثنوى ، از سنايى به يادگار مانده كه عبارتند از حديقة الحقيقه و شريعة الطريقه كه آن را « الهىنامه » نيز گويند ؛ سير العباد الى المعاد ، طريق التّحقيق ، كارنامهء بلخ ، عشق‌نامه ، عقل‌نامه و تجربة العلم ؛ وفات او در سال 545 اتفاق افتاد و مقبرهء شاعر در غزنين است .\r\n\r\nابو نصر اسدى طوسى\r\nاز شعراى نامدار قرن پنجم هجرى و در شمار كسانى است كه به منظور طبع‌آزمايى و احياء قسمتى از تاريخ باستانى ميهنش ، منظومه گرشاسب‌نامه را در 9 هزار بيت ساخته است .\r\nدر گرشاسب‌نامه ، غير از ذكر پاره‌يى وقايع تاريخى و توصيف نبرد پهلوانها ، با نظمى روان و استوار ، شاعر به پند و اندرز مىپردازد ؛ و ما نمونه‌يى از نصايح و آموزشهاى گرانقدر اين شاعر را در ابيات زير ، كه ماخوذ از پندنامهء گرشاسب ، به برادرزاده خود نريمان است ، مىبينيم :\r\n پس از من چنان كن كه پيشِ خداى * بنازد روانم به ديگر سراى\r\nنگر تا گناهت نباشد بسى * به يزدان ، زِ رَنجَت ننالد كسى\r\nفرومايه را دور دار از بَرَت * مكن آنكه ننگى شود گوهرت\r\nمگو با سخن‌چينِ دوروى راز * كه نيكت به زشتى برد پاك‌باز\r\nبه كس بيش از اندازه نيكى مكن * كه گردد بدانديش ، بشنو سخن\r\nبه فرهنگ‌پرور ، چو دادى پسر * نخستين نويسنده كن از هنر\r\nنويسنده را دست گويا بود * گُل دانِش از دلش بويا بُوَد\r\nبه فرمانِ نادان مَكُن هيچ كار * مشو نيز با پارسا بادسار « 1 »\r\nمده دل به غم تا نكاهد روان * به شادى همى دار ، تن را جوان\r\nببخشاى بر زيردستان به مهر * برايشان بهر خشم مفروز چهر\r\nچو دستت رسد دوستان را بپاى * كه تا در غم آرند مِهرت بجاى \r\n\r\n\r\n","description":"","footnote":"\r\n( 1 ) . متكبر ، بانخوت\r\n","page_name":" 366 ","page_number":366},
  {"content":"\r\n\r\n به آغالِشِ « 1 » هركسى بد مكن * نشانه مشو پيش تير سخن\r\nكرا چهره زشت از سرشتش « 2 » نكوست * مكن عيب كان زشت چهره نه زوست\r\nنكوكار با چهرهء زشت و تار * فراوان ، به از نيكوى زشت‌كار\r\nگناهى كه بخشنده باشى ز بُن « 3 » * سخن زان دگرباره تازه مكن\r\nمكن بد كه چون كردى و كار بود * پشيمانى از پس ندارَدت سود \r\n\r\nفخر الدّين اسعد گرگانى\r\n\r\nارزش تاريخى ويس و رامين\r\nاز شعراى نامى قرن پنجم و معاصر ابو طالب طعزلبك ، محمد بن ميكائيل ( 432 - 455 ) است كه و خود به اين موضوع در مقدمه ويس و رامين اشاره كرده و گفته است :\r\n ابو طالب شهنشاهِ معظّم * خداوندِ خداوندانِ عالم\r\nبهر كس زو رسيده عزّ و نعمت * ملك طغر لبك آن خورشيد همت \r\nدر لباب الالباب ، عوفى در وصف حال اين داستانسراى بزرگ چنين آمده است :\r\n« كمال فضل و جمال هنر و غايت ذكاء « 4 » و ذوق شعر او ، در تاليف كتاب ويس و رامين ، ظاهر و مكشوف است . »\r\nدر لغت‌نامه دهخدا در پيرامون معتقدات مذهبى اين شاعر چنين آمده است :\r\n« فخر الدين اسعد مردى مسلمان و بر مشرب اهل اعتزال يا فلاسفه بوده است و اين معنى را از وصف و ستايش او از يزدان و كيفيت خلق عالم و وصف مخلوقات كه در آغاز منظومه آمده است ، در نهايت وضوح مىتوان دريافت ؛ در همين ابيات است كه فخر الدين اسعد ، نفى رويت از خداوند كرده و جسميّت يا تشبيه ، و چون و چندى و كجايى و كيى را از وجود او دور دانسته است :\r\n نه بتواند مر او را چشم ديدن * نه انديشه در او داند رسيدن\r\nنه نيز اضداد بِپذيرد ، نه جوهر * نه زان گردد مر او را حال ديگر \r\n\r\n\r\n","description":"","footnote":"\r\n( 1 ) . تحريك و فتنه‌انگيزى\r\n( 2 ) . اخلاق\r\n( 3 ) . اساس\r\n( 4 ) . هوش\r\n","page_name":" 367 ","page_number":367},
  {"content":"\r\n\r\n نه هست او را عرض با جوهرى يار * كه جوهر بعد از او بودست ناچار\r\nنشايد وصف او گفتن كه چونست * كه از تشبيه و از وصف ، او برون است \r\nنظم داستان بايد پيش از سال 455 ( مرگ طغرل ) به پايان رسيده باشد و از همين نكته هم مدلل مىشود كه وفات فخر الدين اسعد بعد از سال 466 و گويا در اواخر عهد طغرل سلجوقى اتفاق افتاده است نه در سال 442 ، كه در شاهد صادق آمده است و نيز با توجه به اين نتيجه و استناد به يك مورد از منظومهء ويس و رامين مىتوان تصور كرد كه ولادت شاعر در آغاز قرن پنجم اتفاق افتاده باشد ، زيرا او در پايان داستان مىگويد :\r\n چو اين نامه بخوانى اى سخندان * گناه من بخواه از پاك يزدان\r\nبگو يا رب بيامرز اين جوانرا * كه گفتست اين نگارين داستان را \r\nاما داستان ويس و رامين از داستانهاى كهن فارسى است ، صاحب مجمل التواريخ و القصص اين قصّه را به عهد شاپور پسر اردشير بابكان منسوب دانسته و گفته است : « اندر عهد شاپور اردشير ، قصّهء ويس و رامين بوده است و موبد برادر « رامين » صاحب طرفى بود ، از دست شاپور ، به مرو نشستى و خراسان و ماهان به فرمان او بود . » « 1 » ليكن به عقيدهء ما بايد اين قصّه پيش از عهد ساسانى و لا اقل در اواخر عهد اشكانى پيدا شده باشد ، زيرا سنن و عادات مدنى و اجتماعى و آثار تمدن دورهء اشكانى و ملوك الطوايف آن عصر ، در آن آشكار است .\r\nفخر الدين اسعد در بيان مذاكراتى كه دربارهء اين كتاب با ابو الفتح مظفر نيشابورى ، حاكم اصفهان داشت ، چنين گفته است :\r\n نديدم زان نكوتر داستانى * نماند جز به خُرّم بوستانى\r\nو ليكن پهلوى باشد زبانش * نداند هركه برخواند بيانش\r\nنه هركس آن زبان نيكو بخواند * وگر خواند همى معنى نداند . . .\r\nدر اين اقليم آن دفتر بخوانند * بدان تا پهلوى از وى بدانند \r\nابو الفتح مظفر از فخر الدّين اسعد خواستار شد تا اين داستان را به حليهء نظم بيارايد و شاعر ، به خدمتى كه حاكم فرموده بود ، ميان بست و به ترجمهء آن از پهلوى به پارسى و در آوردن آن به نظم همت گماشت .\r\nروش فخر الدين اسعد ، در نظم اين داستان ، همان است كه ناقلان داستانهاى قديم به نظم فارسى داشتند و اين طريقه از قرن چهارم در ميان شاعران متداول بود و دربارهء آن و\r\n\r\n\r\n","description":"","footnote":"\r\n( 1 ) . مجمل التواريخ و القصص ، به تصحيح بهار ، ص 94 . ( به نقل از لغت‌نامه دهخدا ، ف ، ص 75 )\r\n","page_name":" 368 ","page_number":368},
  {"content":"\r\n\r\nاين‌كه چگونه هنگام « نقل » رعايت اصل داستان و حفظ معانى و گاه حتى رعايت الفاظ متون اصلى را مىكرده‌اند ، در كتاب حماسه‌سرايى در ايران ( اثر دكتر ذبيح إله صفا ) بحث كافى شده است .\r\nتصرّف شاعران در اين‌گونه داستانها ، آراستن معانى به الفاظ زيبا و تشبيهات بديع و اوصاف دل‌انگيز ، يعنى آرايشهاى ظاهرى و معنوى است ، و علاوه‌براين در مقدمه كتاب و آغاز و انجام فصلها ، نيز گاه سخنانى از خود دارند ، فخر الدين اسعد ، در مقدمات داستان بر همين طريق رفت ؛ ليكن از آن پس از روايات كتبى و شفاهى دربارهء اين داستان استفاده كرد و نسج سخن بر منوالى است كه نمىتوان تصور كرد كه تصرفات بسيارى در آن كرده باشد .\r\nمتن پهلوى كتاب ، چنان كه فخر الدين اسعد گفته ، فاقد آرايشهاى لفظى و معنوى است و شاعر در آن تشبيهات و استعارات زيبا به كار برده ؛ كلام فخر الدين اسعد در همه‌جا در كمال سادگى و روانى است و در نتيجه تأثير متن پهلوى ويس و رامين ، بسيارى از كلمات و تركيبات پهلوى را به شعر خود راه داده است . مانند « دژخيم » و « دژپسند » و « دژمان » كه در دو بيت ذيل به معنى ، بدخو ، بدخواه و بدانديش است :\r\n مگر دژخيم ويسه دژپسند است * كه ما را اينچنين در غم فكنده است\r\nچو شاهنشه زمانى بود دژمان * به خشم اندر ، خرد را بُرد فرمان \r\nويس و رامين از باب آنكه بازماندهء يك داستان كهن ايرانى است و از آن‌روى كه ناظم آن به بهترين نحو از عهدهء نظم آن برآمده و اثر خود را با رعايت جانب سادگى به زيور فصاحت و بلاغت آراسته است ، به زودى مشهور و مورد قبول واقع شد ؛ لكن چون در برخى از موارد ، مطلب ، دور از موازين اخلاقى و اجتماعى محيط اسلامى ايران است ، از دورهء غلبهء عواطف دينى در ايران و نيز پس از سروده شدن منظومه‌هاى نظامى و مقلدان وى ، از شهرت و رواج آن تا حدى كاسته و نسخ آن كمياب شد . . . » « 1 »\r\nبه عقيدهء پروفسور « مينورسكى » و دكتر محجوب و عده‌اى از صاحبنظران ، منظومهء ويس و رامين در حدود 9 قرن پيش ، يعنى 50 سال پس از آنكه فردوسى شاهنامه را به پايان رسانيده ، پرداخته شده است . اصل پهلوى و زمينهء جغرافيايى داستان ، اسامى شخصيتها و اماكن ، طرز حكومت و اوضاع كلى جامعه ، طرز عشقبازى و ازدواج ( زناشويى خواهر و برادر ) به‌طورىكه در ويس و رامين توصيف شده ، با هيچيك از ادوار\r\n\r\n\r\n","description":"","footnote":"\r\n( 1 ) . نقل به اختصار از تاريخ ادبيات در ايران ، ج 2 ، ص 370 به بعد . همچنين نگاه كنيد به لغت‌نامه دهخدا ، ف ، ص 76\r\n","page_name":" 369 ","page_number":369},
  {"content":"\r\n\r\nتاريخى ايران ، جز دورهء اشكانيان قابل انطباق نيست . « تعيين دقيق اينكه ويس و رامين به چه زمانى مربوط است ، امرى دشوار است . اشكانيان در حدود 5 قرن ( 247 پيش از ميلاد تا 224 ميلادى ) بر ايران فرمانروايى كردند ، جانشينان آنها يعنى « ساسانيان » بيش از آنچه عباسيان با امويان كردند در از ميان بردن خاطره و تاريخ آنان كوشيدند . » « 1 » و راضى نبودند كه ايرانيان از خصوصيّات زندگى اجتماعى ، اقتصادى و سياسى مردم در عهد اشكانيان و اصول مملكتدارى زمامداران و حدود آزادى ، و اختيارات خلق ، و روش دولت در اخذ مالياتها و عوارض ، و ديگر مظاهر زندگى مردم در اين دورهء پانصد ساله آگاهى و اطلاعاتى داشته باشند .\r\nفخر الدين اسعد گرگانى در باب اوضاع و احوالى كه او را به تنظيم اين داستان برانگيخته چنين مىگويد :\r\n مرا يك روز گفت آن قبلهء دين * چه گويى در حديث ويس و رامين\r\nبگفتم كان حديثى سخت زيباست * ز گِرد آوردهء شش مرد داناست\r\nو ليكن پهلوى باشد زبانش * نداند هركه برخواند بيانش\r\n. . . كجا آن لفظها منسوخ گَشتَست * ز دولت روزگارش درگذشتست \r\nدر اين داستان ، بسيارى از خصوصيات اجتماعى زنان در ايران باستان ، محروميتهاى جنسى ، عدم رعايت تناسب سنى ، مداخله نامحدود پدر و مادر در امر ازدواج جوانان ، رابطه محرمانهء زنان دربارى و زنان وابسته به طبقات مرفه ، با مردان ديگر ، در تلو منظومه منعكس شده است .\r\nدر اين داستان ، ويس ، دخترى است پاكيزه دامن ، شرمگين و زيبا كه با رعايت جانب عفت ، در جستجوى كام و مراد است ؛ نخست دل به مهر برادر مىبندد . . . اما تقدير بازى ديگرى در پيش دارد ، پيرمردى به عنف « 2 » او را از مادر و برادر جدا مىكند و به كاخ خود مىبرد ؛ شاهزاده زيبا كه از قاتل پدر خود نفرتى فراوان دارد ، جامه ماتم به برمىكند . . . اما آنچه به اين غم جانشكر « 3 » نيرو مىبخشد ، فروريختن كاخ اميد و آرزوى اوست ، وى عروسى است كه سرنوشت در شب زفاف او را از كنار داماد مهربان ربوده و به چنگ مردى فرتوت « 4 »\r\n\r\n\r\n","description":"","footnote":"\r\n( 1 ) . ويس و رامين ، به اهتمام دكتر محمد جعفر محجوب ، ص 55\r\n( 2 ) . زور و اجبار\r\n( 3 ) . جانگداز\r\n( 4 ) . پير\r\n","page_name":" 370 ","page_number":370},
  {"content":"\r\n\r\nو نفرت‌انگيز و ناشناس كه دست به خون پدرش آلوده دارد ، افكنده است . » « 1 » سرانجام ويس با پايمردى دايه خود به رامين دست مىيابد و عاشق و معشوق به هم مىرسند .\r\nوقتى شوهر سالخورده از اين ماجراى غم‌انگيز آگاه مىشود او را سرزنش مىكند ، اما ويس كه از شور عاشقى ، سر از پاى نمىشناسد ، آمادگى خود را براى تحمل هر كيفرى اعلام مىكند و خطاب به شاه مىگويد :\r\n مر او را گفت : شاها ، كامكارا * چه ترسانى به « بادافراه » « 2 » ما را\r\nسخنها هرچه گفتى راست گفتى * نكو كردى كه « آهو » « 3 » نانهفتى\r\nكنون خواهى بكش خواهى برانم * وگر خواهى برآور ديدگانم\r\nوگر خواهى به بند جاودان دار * وگر خواهى برهنه كن به بازار\r\nكه رامينم گزين دو جهان است * تنم را جان و جانم را روانست \r\n« . . . علّت دادن اين جواب تلخ ، علاوه‌بر عشق شديدى كه ويس به رامين مىورزد ، قصد تلافى است ، مىخواهد قاتل پدر را برنجاند و از او حتى به قيمت رسوايى و برهنه گشتن خويش انتقام بگيرد . . . ويس مرتكب بزرگترين گناهان مىشود ، بارها به شوهر خود دروغ مىگويد و قسم ناحق مىخورد ؛ شب از خانه‌اى كه موبد درهاى آن را بسته است ، بيرون مىآيد و به كنار رامين مىرود و چون موبد فرامىرسد و رامين مىگريزد ، مىگويد : كه از ستمهاى شوهر با يزدان راز و نياز مىكرده است . . . ويس و رامين كارنامهء عاشقى مردى است كه قريب دو هزار سال پيش از اين مىزيسته و از نازك خياليهاى فيلسوفان آگاهى درستى نداشته . . . عاشق و معشوق در اين منظومه هم‌سر و هم‌شأنند ، هيچ اثرى از نياز و كوچكى فوق العاده عاشق و ناز بىپايان معشوق در آنها هويدا نيست . » « 4 »\r\nويس و رامين داستانى است كه قهرمانان آن از طبقهء فرمانروا انتخاب شده‌اند . . . زنى كه نامش در منظومه بيش از هركس ديگر ، با احترام و همدردى ياد مىشود « شهرو » مادر ويس است ، كه زنى نژاده و از نسل جمشيد است ؛ اما همين زن ، چندين شوهر كرده و از هريك فرزندان آورده است و معلوم نيست به چه مناسبت تعهد مىكند كه دختر نازادهء خويش را به موبد فرتوت بدهد ؛ سپس قول خود را از ياد مىبرد و بىآنكه به تشريفات\r\n\r\n\r\n","description":"","footnote":"\r\n( 1 ) . همان كتاب ص 76\r\n( 2 ) . كيفر و مجازات\r\n( 3 ) . بدى و زشتى\r\n( 4 ) . همان كتاب ، ص 81 به بعد ( به اختصار ) .\r\n","page_name":" 371 ","page_number":371},
  {"content":"\r\n\r\nمذهبى اعتنا كند ، داد از داور را گواه مىگيرد و دختر را به برادرش مىدهد و مهر موبد را نيز در پاى عقدنامه لازم نمىشمرد و سرانجام همين « شهرو » در مقابل مال و خواستهء فراوانى كه موبد به دو مىدهد ، دختر عقدكردهء خود را به موبد يعنى به قاتل پدر مىسپارد و برادر جوانش را ناكام و محروم مىكند . . . در سراسر منظومه ، دروغ ، ريا ، فريب ، بىوفايى ، پيمان‌شكنى ، جايى ممتاز دارد ؛ عشرت‌طلبى و كامجويى و بىبند و بارى شاهزادگان و فرمانروايان اين دوران ، با توصيفى كه « پلوتارك » از « سورنا » كرده است بىتناسب نيست ، چه او « هرزمان كه تنها و محرمانه سفر مىكرد ، هزار شتر زيربار داشت و دويست ارابه ، زنان و كنيزان او را مىبردند . . . در دنباله ، زنان بىبندوبار . . . با قاشقك و عود در ارابه‌ها بودند . . . »\r\n« استاكلبرك » مانند مينورسكى ، و دكتر محجوب ، پژوهنده ايرانى ، اين داستان را مربوط به قبل از اسلام مىداند و مىگويد : « عقايد پارسى زردشتى ، مانند : ازدواج خواهر و برادر و تأثير ستارگان در سرنوشت انسان ، در منظومه فراوان است . نامهاى فارسى و عربى ستارگان به تناوب ذكر مىشود ؛ عقايد زردشتى جاى جاى در منظومه به چشم مىخورد ، مانند : « خون گشادن از ويس و ناپاك شدن او در شب زفاف و محروم ماندن « ويرو » از وى » و جز اينها ، قراينى است كه ارتباط داستان را به عهد اشكانيان مىرساند .\r\nمسلما فخر الدين اسعد را ، غير از ويس و رامين ، اشعار ديگرى بوده است ؛ و عوفى قطعه‌اى را از آن آثار ، در بدگويى از ثقة الملك يافته و آن قطعهء سراپا فحش و ناسزا اين است :\r\n بسيار شعر گفتم و خواندم به روزگار * يك ، يك به جهد بر ثقة الملك شهريار\r\nشاخىتر ، از اميد بِكِشتَم به خدمتش * آن شاخ ، خُشك گشت و نياورد هيچ بار\r\nدعوى شعر كرد و ندانست شاعرى * و آنگاه كرد نيز به نادانى افتخار\r\nزو گاوتر نديدم و نشنيدم آدمى * در دولتش عجب غلطى كرد روزگار\r\nاميد من دريغ بدان خام قلتبان * اشعار من دريغ بدان روسپى تبار » « 1 » \r\n\r\nنجم الدين راوندى\r\nنجم الدين ابو بكر محمد بن على بن سليمان راوندى ، مولف كتاب راحة الصدور ، بين سالهاى 550 و 555 در قصبهء راوند كاشان به دنيا آمده است ؛ با آنكه در دوران جوانى با فقر و مسكنت دست به گريبان بود ، از كسب علم ، و هنرآموزى غفلت نمىكرد . نزد خال ( خالو - دايى ) خود تاج الدين كه يكى از\r\n\r\n\r\n","description":"","footnote":"\r\n( 1 ) . از لباب الالباب ، چاپ نفيسى ص 418\r\n","page_name":" 372 ","page_number":372},
  {"content":"\r\n\r\nعلماى اصفهان بود ، تحصيل علم نمود و درنتيجه سعى و تلاش ، در نويسندگى ، شاعرى و خطاطى كسب شهرت كرد ، تا جائى كه هفتادگونه خط مىنوشت و از راه نگارش و تذهيب و تجليد قران و ديگر كتب ، كسب معيشت مىكرد كتابهاى علمى مىخريد و نزد استادان شايسته مىخواند ، در همدان ، خال او زين الدين ، طغرل را خواندن و نوشتن آموخت ، تا آنجا كه پادشاه توانست قرآن را به خط خود بنويسد ؛ چون كار نگارش قرآن پايان يافت ، راوندى مانند ديگر نقاشان و مذهّبان در زرنگارى آن مصحف شركت جست . بعد از انقراض دولت سلاجقه و كشته شدن طغرل ، راوندى به آسياى صغير روى آورد و به دولت كيخسرو بن قلج ارسلان پيوست و در پناه حمايت او كتاب راحة الصدور و آية السّرور را در طى چهار سال به نام آن پادشاه تأليف كرد . با اينكه كتاب او عبارت است از شرح وقايع و تاريخ سلطنت خاندان سلجوقى ، براى توصيف و روشن كردن حوادث ، گاه به شاهنامه فردوسى و ديگر آثار شعرا استشهاد مىكند .\r\nراوندى در اين كتاب پرارزش ، از سلجوق‌نامه ظهيرى به‌عنوان يك مآخذ استفاده كرده و در ديباچه ، سبب تأليف كتاب و خصوصيات دولت آل سلجوق را از ابتداى كار تا پايان عهد طغرل بن ارسلان و استيلاء خوارزمشاهيان بر عراق توضيح داده و در عين حال دربارهء اتابكان عراق و آذربايجان نيز به تفصيل سخن گفته است و در پايان ، فصولى در ذكر آداب نديمى و شطرنج و شراب و مسابقت و تيرانداختن و شكاركردن و اصول خط و غيره آورده و كتاب را به نام و به مدح غياث الدين كيخسرو ختم كرده است . اين كتاب از جمله بهترين كتب نثر پارسى است كه قسمتى از آن به شيوهء نثر مصنوع و مزين و قسمتى ديگر ساده و بىپيرايه است .\r\n\r\nنظريّات و انتقادات شديد مؤلف از مامورين ستمگر دولت در نيمه اول قرن ششم هجرى\r\nراوندى ماند ابو الفضل بيهقى ، گهگاه وارد جزئيات زندگى اجتماعى مردم شده و از بيدادگرى بعضى از عمّال و كارمندان دولت به شدت انتقاد كرده است . از جمله در همين كتاب راحة الصدور مىنويسد : مادام‌كه « عوانان و غمازان و بددينان ظالم » در امور دولتى و ديوانى مداخله نداشتند ، وضع عمومى مردم قابل تحمل بود و امراى وقت و مأمورين\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nدولت ، حقوق ديوانى را « به مساهلت و مسامحت » يعنى با روشى ارفاق‌آميز از رعيت مىگرفتند ولى امروز از راه ظلم و ستمگرى و بهانه‌جويى مردم را غارت مىكنند ، به‌طورى كه آنچه امروز از شهرى به ظلم و جور مىگيرند ، برابر است با آنچه سابقا از اقليمى به دست مىآوردند . سپس مىنويسد : سرهنگان نامسلمان « به زخم چوب از مسلمانان زر مىستدند » و به نام تأمين منافع ديوان خون مسلمانان مىريختند و مال آنان مىربودند و از اين پولهاى نامشروع خرابات و « خمرخانه‌ها » بنا مىكردند و بطور علنى و آشكارا به لواط و زنا و ساير مناهى دست مىزدند . از هرچيز ماليات خاصى به نام شاه و براى شاه اخذ مىكردند . سپس از مفاسد و ستمگرى مامورين انتظامى و ديوانى نسبت به طبقات مختلف مخصوصا كسبه و پيشه‌وران و روحانيون چنين ياد مىكند : « . . . و هر سرهنگى ده جا قوادخانه « 1 » نهاده است در هر شهرى از شهرهاى عراق . . . زنان نشانده آن خورند كه در شرع حرام ، و آن كنند كه بيرون از دين اسلام بود ؛ پليد زبان باشند و به هر سخن دشنامى بدهند ، اوّل سخن دشنام ، دوم چماق ، سوم زربده ، هرسه به ناواجب « 2 » . » سپس مولف ضمن توصيف عوارض ظالمانه‌اى كه در نيمه دوم قرن ششم هجرى از پيشه‌وران مىگرفتند ، مىنويسد : دبيران ديوان استيفا ، بدون دقت و مطالعه دستور مىدادند ، صد دينار بقالان و پانصد دينار بزازان بدهند ، اين اوامر به سرهنگان ابلاغ مىشد و آنان به زور چوب اين عوارض را از پيشه‌وران بينوا مىگرفتند . همو مىنويسد : كه نسبت به علماء بىحرمتيها كردند و كتب علمى و اخبار و قرآن را با ترازو مىكشيدند و يك من به نيم دانگ مىفروختند ؛ و همانطوركه از جهودان جزيه مىگرفتند ، در مدارس از علماء و اهل دانش زر مىخواستند . « 3 » . »\r\n\r\nتعاليم و اندرزهاى سياسى او\r\nبه‌نظر نويسندهء راحة الصدور ، بقا و دوام و استقامت مملكت به چهار كس ممكن بود « چناك تخت به چهار پايه قايم شود ، اول قاضى عادل كه در امضاى احكام شرع ، رعايت جانب حق كند و به محمدت و مذمّت خلق مايل نباشد و ستايش خواص و نكوهش عوام ، او را دامن‌گير نبود - دوم صاحب ديوانى كه داد مظلوم از ظالم و انصاف ضعيف از قوى بستاند و\r\n\r\n\r\n","description":"","footnote":"\r\n( 1 ) . مركز فساد و عياشى\r\n( 2 ) . نامشروع و غير قانونى\r\n( 3 ) . ر . ك : راحة الصدور ، به اهتمام محمد اقبال و مجتبى منيوى ، ص 30 به بعد .\r\n","page_name":" 374 ","page_number":374},
  {"content":"\r\n\r\nسوم دستورى ناصح كه قانون بيت المال از حقوق خراج و جزيه اليهود به وجه استقصا « 1 » بستاند و ظلم روا ندارد . چهارم وكلايى و حجّابى كه اخبار درست و راست انها « 2 » كنند و از صدق نگذرند ، و تقوى كسى را دست دهد و ميسر و ممكن گردد كه يا دين‌دارى بود كه از عذاب بترسد يا كريمى كه از عار انديشه يا عاقلى كه از عواقب پرهيزد . « 3 »\r\nراوندى تنها يك مورّخ منتقد و بيداردل نبود ، بلكه طبع شعر نيز داشت ، ولى اشعارش محكم و استوار نيست ، در دوران بيمارى در سفر مازندران اشعارى سروده كه بىشباهت به اشعار شكوه‌آميز مسعود سعد سلمان نيست :\r\n گيتى چه خواهد از من مسكين و مستمند * عالَم چه جويد از من دلخسته نژند\r\nدردا كه حلقه گشت جهان پيش چشم من * من مانده در ميان اين حلقه ، پاىبند\r\nاى دوستان ، چرا نكند ياد من كسى * گويد « محمد » از چه سبب گشت مستمند\r\nاى مهتران و ياران اى بىعنايتان * رحمت كنيد بر من دلخستهء نژند\r\nپندم دهند هركس و گويند صبر كن * بىدل چگونه صبر كنم پس چه سود ، پند\r\nبسيار صبر كردم و سودم نمىكند * اين دوستان آخر نگوئيد ز صبر چند » « 4 » \r\nاينك نمويى ديگر از نثر او :\r\nآلب ارسلان : « السلطان الاعظم عضد الدولة ابو شجاع الب ارسلان محمّد بن داود بن ميكائيل بن سلجوق : به تاريخ ذى الحجّهء سنهء خمس و خمسين و اربع مايه آلب ارسلان محمّد بن ابى سليمن ، پسر طغرل بك سليمن را كه كودك بود بر كنار گرفت و بر تخت نشست و پادشاهى عراق و خراسان برو مقررّ شد . مدّت ملكش دوازده سال بود . بعد از وفات عمّش طغرل بك ، و دو سال پيش از آن به خراسان بعد از وفات پدرش چغرى بك ، مدّت عمرش سى و چهار سال بود . ولادت شب آذينه دوّم محرّم سنهء احدى و ثلثين و اربع مايه . وزراى او : الوزير نظام الملك الحسن بن على بن اسحق . حجّاب او : الحاجب بكرك ، الحاجب عبد الرحمن الاغاجى . توقيع او : بنصر اللّه .\r\nسلطان آلب ارسلان پادشاهى بود با هيبت و سياست ، تا زنده و كامكار و بيدار ، دشمن‌شكن و خصم‌افكن ، بىنظير و جهانگير ، تخت‌آراى و گيتىگشاى . قدّى عظيم\r\n\r\n\r\n","description":"","footnote":"\r\n( 1 ) . با كمال دقت\r\n( 2 ) . گزارش\r\n( 3 ) . راحة الصدور ، به تصحيح محمد اقبال ، ص 387\r\n( 4 ) . مآخذ : از مقدمه راحة الصدر به قلم بديع الزمان فروزانفر و صفحه 360 و 373 آن كتاب - سبك‌شناسى ج 2 ، ص 405 . احوال و اشعار رودكى ، ج 3 ، ص 792 و 920 . تتمهء صوان ، حاشيه ، ص 151 ، تاريخ سيستان ، ص 373 و 365 و گنجينه سخن ، ص 226 .\r\n","page_name":" 375 ","page_number":375},
  {"content":"\r\n\r\nداشت و محاسنى « 1 » دراز چنانك به وقت تير انداختن گره زدى و هرگز تير خطا نكردى . و كلاه دراز داشتى و بر تخت روز بار سخت مهيب بودى و باشكوه . و از سر محاسن تا سر كلاه او دو گز بودى و هر رسول كه پيش تخت او آمدى بهر اسيدى ، ملكى آسوده داشت .\r\n هركه نيكوروش بود در كار * مرغزارش نكو بود به شكار \r\nبعد از وفات عمش طغرل بك ، عميد الملك را كه وزير عمش بود بگرفت و وزارت به نظام الملك داد و او پيش از سلطنت در خدمت آلب ارسلان بودى ، و بو نصر كندرى را يك سال با خود گردانيد ، اضاعت « 2 » حقوق از مصايب و عقوق « 3 » است . در سنهء ستّ و خمسين و اربع مايه به شهر نسا عميد الملك را بفرمود كشتن و نظام الملك در آن ساعى « 4 » و راضى بود ، مثل : اذا استشرت الجاهل اختار لك الباطل ، چون مشورت با جاهل برى از بهر تو باطل گزيند .\r\nاندرز تاريخى عميد الممالك : شنيدم كه چون كشنده در پيش او شد ، مهلت خواست و وضو ساخت و دو ركعت نماز گزارد و او را سوگند داد كه چون فرمان پادشاه بجا آرى از من پيغامى به سلطان گزارى و يكى به خواجه . سلطان را بگوى اينت خجسته نعمتى كه بر من خدمت شما بود . عمّت اين جهان به من داد تا بر آن حكم كردم و تو آن جهانم دادى و شهادتم روزى كردى ، پس ، از خدمت شما دنيا و آخرت يافتم . و وزير را بگوى كه بد بدعتى و زشت قاعدتى در جهان آوردى به وزير كشتن . ارجو « 5 » كه اين سنّت در حق خويشتن و اعقاب بازبينى . مثل : من احبّ نفسه اجتنب الاثام « 6 » و هرك فرزند را دوست دارد بر ايتام رحمت آورد .\r\nو سلطان آلب ارسلان به همه عالم تاختن كرد و پارس بگرفت و بر شبانگاره تاخت و خلقى بسيار ازيشان بكشت و عمارت جهان فرمود . و سلطان بغز « 7 » ى ملك الروم « ارمانوس » شد . او با ششصد هزار سوار از روم بدر آمد و قصد اسلام كرد ، آلب ارسلان به ملازگرد به دو رسيد به دوازده هزار مرد ايشان را بشكست و ارمانوس به دست غلامى\r\n\r\n\r\n","description":"","footnote":"\r\n( 1 ) . ريش\r\n( 2 ) . تباه ساختن ، تلف كردن\r\n( 3 ) . نافرمانى كردن\r\n( 4 ) . سعايت‌كننده\r\n( 5 ) . اميدوارم\r\n( 6 ) . هركه نفس خود را دوست مىدارد از گناهان پرهيز مىكند .\r\n( 7 ) . جنگ\r\n","page_name":" 376 ","page_number":376},
  {"content":"\r\n\r\nگرفتار شد . . . » « 1 »\r\n\r\nمسعود سعد سلمان\r\nمسعود بن سعد سلمان از شعراى بزرگ نيمه دوم قرن پنجم و آغاز قرن ششم است ؛ اصل خانوادهء اين شاعر نامدار ، از همدان ولى تولدش بين سالهاى 438 تا 445 در لاهور هندوستان روى داده است ؛ پدرش در دستگاه يكى از امراى هند ، متصدى ديوان استيفاء و امور مالى و ديگر مقامات بود و خود شاعر ، به مراتب فضل پدر و پيشينهء ديوانى خاندانش اشاره كرده است :\r\n شصت سال تمام خدمت كرد * پدر بنده سعد بن سلمان\r\nكه به اطراف بودى از عُمّال * كه به درگاه بودى از اعيان \r\n*\r\n اگر رئيس نِيَم يا عميدزاده نيم * ستوده نسبت و اصلم زِدودهء فضلا \r\nپس از اينكه سيف الدوله محمود ، در حدود سال 485 هجرى به فرمان پدر به زندان افتاد ، همكاران نزديك او نيز به قيد و حبس افتادند ؛ از جمله مسعود 7 سال در قلعه « سو » و ( دهك ) و 3 سال در قلعهء « ناى » زندانى بود و خود شاعر چنان كه خواهيم گفت به اين معنى اشاره مىكند .\r\nظاهرا ريشه و علت اساسى سعايتهاى دشمنان و محروميتها و حبس و زجرهاى اين شاعر با قريحه را ، بايد در ضياع ، عقار فراوان خاندان او و قدرت و استعداد شاعرانه وى جستجو كرد ، چنان كه خطاب به يكى از دشمنان خود مىگويد :\r\n بو الفرج شرم نايدت كز خُبث * در چنين حبس و بندم افكندى \r\nو در اشعار زير از غم و تيمار و بىگناهى خود و خدمتگزارى خاندانش به سلاطين و زورمندان عصر ، ياد مىكند و از خدايگان و مخدوم خود استمداد مىجويد :\r\n بزرگوار خدايا ، چو قُرب ده سال است * كه مى بكاهد جان من از غم و تيمار\r\nچرا ز دولت عالى تو بپيچم روى * كه بنده زادهء اين دولتم به هفت تبار\r\nنه سعد سلمان پنجاه سال خدمت كرد * بدست كرد به رنج اين‌همه ضياع و عقار\r\nبه من سپرد و ز من بستدند فرعونان * شدم به عجز و ضرورت ز خان و مان آوار\r\nبه حضرت آمدم انصاف خواه و داد طلب * خبر نداشتم از حكم ايزد دادار\r\nهمى ندانم خود را ، گناهى و جُرمى * مگر سعايت و تلبيس دشمن مكار\r\nز من بترسد اى شاه ، خصم ناحق من * كه كار مدح به من بازگردد آخر كار \r\n\r\n\r\n","description":"","footnote":"\r\n( 1 ) . راوندى : راحة الصدور ، چاپ مرحوم محمد اقبال ، ص 116 - 123\r\n","page_name":" 377 ","page_number":377},
  {"content":"\r\n\r\nمسعود سعد ، دشمنانى سرسخت و انتقام‌جو داشت و آنان از احوال او غافل نبودند ؛ ظاهرا چون به حبس افتاد در نخستين ماهها ، وضع او در زندان چندان نامطلوب نبود ، ولى به زودى مخالفان از آسايش نسبى او در زندان آگاه شدند و بار ديگر نزد شاه سعايت كردند ، اين‌بار وى را با كند و زنجير به گوشهء زندان افكندند ؛ مسعود ، در زندان غير از ناراحتيهاى شخصى از نگرانى و دلسوزى مادر خود نيز رنج مىبرد :\r\n اگر نبودى تيمار آن ضعيفه زال « 1 » * كه چشمهاش چو ابر است و اشك چون باران\r\nخداى داند اگر غم نَهادَ مى در دل * كه حالِ گيتى ، هرگز نديده‌ام يكسان\r\nو ليك زالى دارم كه در كنار مرا * چو جان شيرين‌پرور دو مرد كرد و كلان\r\nنه بست هرگز او را خيال و ننديشد * كه من به قلعهء سو مانم او به هندوستان \r\n\r\nحبسيّات مسعود سعد\r\nحبسيّات مسعود سعد كه مبيّن رنجها و ناراحتيهاى گوناگون در نوع خود بىنظير است و در هر خواننده ، حسّاس ، اثرى عميق مىگذارد ؛ نظامى عروضى مولف چهار مقاله وقتىكه در مقام توصيف ماجراى مسعود ، و مظالمى كه در حق وى روا داشته‌اند برمىآيد ، مىگويد :\r\nوقت كم باشد كه من اشعار او همىخوانم ، موى بر اندام من بر پاى خيزد و جاى آن بود كه آب از چشم من فروريزد . »\r\nبا اينحال و با تمام سعايتها ، شكنجه‌ها و ناراحتيهايى كه شاعر طى بيست سال تحمل كرد كمتر زبان به عجز و الحاح گشود ، بلكه وى ، مراقبتهاى بىمعنى و ابلهانه نگهبانان و پاسداران را در زواياى مختلف زندان ، مورد تمسخر و استهزاء قرار مىدهد و با لحنى طعن‌آميز در وصف ضعف و زبونى دشمنان خود چنين مىگويد :\r\n مَقصور شه مصالِح كارِ جهانيان * بر حبس و بند اين تن مهجور و ناتوان\r\nبرِ حِبس و بند ، نيز ندارندم استوار * تا گرد من نباشد ده تن نگاهبان\r\nهر ده نشسته بر در و بَر بام سِجن « 2 » من * با يكدگر دمادم گويند هر زمان\r\nخيزيد و بنگريد كه حيلتگريست اين * كز آفتاب پل كند از سايه نردبان\r\nگيرم كه ساخته شدم از بهر كارزار * بيرون جهم ز گوشه اين سجن ناگهان\r\nبا چندكس برايم در قلعه ، گرچه من * شيرى شوم مُعَربَد و پيلى شوم دَمان\r\nپس بىسلاح جنگ چگونه كنم مگر * من سينه را سپر كنم و پشت را كمان \r\n\r\n\r\n","description":"","footnote":"\r\n( 1 ) . پيرزن سفيد موى\r\n( 2 ) . زندان\r\n","page_name":" 378 ","page_number":378},
  {"content":"\r\n\r\nدر جاى ديگر از اينكه بدون هيچ خطا و گناهى زندانى شده اظهار شگفتى مىكند :\r\n محبوس چرا شدم نمىدانم * دانم كه نه دزدم و نه عيارم\r\nنز ، هيچ عمل نواله‌يى خوردم * نز هيچ قباله باقئى دارم \r\n\r\nخصوصيّات زندانها\r\nدر اشعار زير كه از حبسيّات شاعر ، انتخاب شده است ، ما نه‌تنها با احوال روحى شاعر و درد و رنجهاى او آشنا مىشويم ، بلكه از خصوصيات زندانهاى قرون وسطا و وضع كلى قضاوت و دادگسترى و احوال رنج‌بار زندانيان در آن دوره نيز تا حدّى آگاهى مىيابيم :\r\n تارى از موى من سفيد نبود * چون به زندان مرا فلك بنشاند\r\nماندم اندر بلا و غم چندان * كه يكى موى من سياه نمايد \r\n*\r\n سَقفِ زندان من سياه شبى است * كه دو ديده به دوده انبازد\r\nروز ، هركس كه روزنش بيند * اخترى سخت خرد پندارد \r\n\r\nانواع شكنجه و محروميّتهاى زندانيان در قرون وسطا\r\n در اين حصار خفتن من هست بر حصير * چون بر حصير گويم خود هست بر حصا « 1 »\r\nدر هر دو دست رشته بند است چون عنان * بر هردو پاى حلقه گُند است چون ركاب \r\n*\r\n نه روزم هيزم است و نه شب روغن * زين هردو بفرسود مرا ديده و تن\r\nدر حبس شوم به مِهر و مَه قانع من * كاين روزم گرم دارد آن شب روشن \r\n*\r\n از ضعيفى و دست تنگى جاى * نيست ممكن كه پيرهن بدرم \r\n*\r\n اى دل آراى روزن زندان * ديدگان را نعيم جاويدى\r\nبىمُحاق و كسوف بادى زانك * شب مرا ماه و روز خورشيدى \r\n\r\n\r\n","description":"","footnote":"\r\n( 1 ) . سنگريزه\r\n","page_name":" 379 ","page_number":379},
  {"content":"\r\n\r\n همه سَعدم تويى از آنك مرا * فلك مشترى و ناهيدى\r\nبه اميد تو زنده‌ام گرنه * مر مرا كشته بود نوميدى \r\n*\r\n هفت سالم بسود « 1 » « سو » و « دِهَك » * پس از آنم سه سال قلعهء « ناى »\r\nبند بر پاى من چو مار دو سر * من بر او مانده همچو مار افساى\r\nناخن از رنج حبس روى خراش * ديده از درد و رنج خون پالاى \r\nدر جاى ديگر شاعر بار ديگر « بو الفرج » را كه مسبب و عامل نوزده سال حبس و زجر او بود ، مورد ملامت و سرزنش قرار مىدهد :\r\n مر ترا هيچ باك نامد از انك * نوزده سال بوده‌ام بندى \r\nمسعود سعد گاه در طى قصايد شيوايى كه از خود به يادگار گذاشته ، از اينكه در جريان حبسها ، محروميتها و دگرگونيهاى روزگار ، درسها آموخته و تجاربى اندوخته و هنرهاى طبعش به‌صورت اشعارى جالب و دلنشين تجلى كرده است ، اظهار خرسندى مىكند :\r\n چرا ناسپاسى كنم زين حصار * چو در من بيفرود فرهنگ و هنگ\r\nهنرهاى طبعم پديدار شد * تنم را از اين اندوه آذرنگ « 2 »\r\nز زخم و تراشيدن آيد پديد * بلى گوهر تيغ و نقش خَدَنگ \r\n*\r\n از فلك تنگ دل مشو مسعود * گر فراوان تو را بيازارد\r\nبد مينديش و سر چو سرو برآر * گر جهان بر سرت فرود آرد\r\nفهرست حال من همه تا رنج و بند بود * از رنج ماند عبرت و از بند پند ماند\r\nليكن به شكر گويم كز طبع پاك من * چندين هزار بيت بديعِ بلند ماند \r\nمسعود سعد در عالم شعر و شاعرى سبكى نو و بديع داشت و كمتر از ديگر شعرا و گويندگان ، فكرى يا مضمونى را به عاريت گرفته است :\r\n\r\n\r\n","description":"","footnote":"\r\n( 1 ) . آزار داد و ناراحت كرد .\r\n( 2 ) . محنت و عذاب .\r\n","page_name":" 380 ","page_number":380},
  {"content":"\r\n\r\nديوان فارسى اين شاعر در حدود 16000 هزار بيت از قصيده ، مثنوى ، غزل ، ترجيعات و مسمط دارد ، اشعار زير كه در زندان سروده نمودارى از طبع روان و روح پرشكيب و مقاوم اين مرد است :\r\n نالم بدل چو ناى من اندر حصار ناى * پستى گرفت همت من زين بلند جاى\r\nآرد هواى ناى مرا ناله‌هاى زار * جز ناله‌هاى زار چه آرد هواى ناى\r\nگردون به درد و رنج مرا كُشته بود اگر * پيوند عمر من نشدى نظم جان فزاى\r\nنه نه ز حِصن ناى بيفزود جاه من * داند جهان كه مادَرِ مُلكست حِصن ناى\r\nمن چون ملوك سر ز فلك برگذاشته * زى زهره است راه و به مه برنهاده پاى\r\nاز ديده‌گاه پاشم دُرهاى قيمتى * و ز طبع گه خرامم در باغ دلگشاى\r\nنظمى به كامَم اندر چون بادهء لطيف * خطى بد ستم اندر چون زلف دلرباى\r\nامروز پست گشت مرا همت بلند * زِ نگارِ غم گرفت مرا طبع غمزداى\r\nاز رنج تن تمام نيارم نهاد پاى * وز درد دل بلند نيارم كشيد واى\r\nگردون چه خواهد از من بيچارهء ضعيف * گيتى چه جويد از من درماندهء گداى\r\nگر شير شرزه نيستى اى فضل كم‌شكر « 1 » * ور مار گُرزه نيستى اى عقل كَم گَزاى\r\nاى محنت ار ، نه كوه شدى ساعتى برو * وى دولت ارنه باد شدى لحظه‌يى بپاى\r\nاى بىهنر زمانه مرا پاك درنورد * وى كور دل سپهر مرا نيك به گَزاى\r\nاى روزگار ، هرشب و هرروز از حَسَد * دَه چَه ز محنتم كن و ده در زِ غم گُشاى\r\nدر آتش شكيبم « 2 » چون كل فروچكان * بر سنگ امتحانم چون دُر بيازماى\r\nاى اژدهاى دهر دلم بيشتر بخور * وى آسياى چرخ تنم تنگ‌تر بساى\r\nاى ديدهء سعادت تارى شو و مبين * وى مادر اميد سترون « 3 » شو و مزاى\r\nاى تن جزع مكن كه مجازيست اين جهان * وى دل عمين مشو كه سپنجيست « 4 » اين سراى\r\nگر غزّ و مُلك خواهى اندر جهان مدار * جز صبر و جُز قناعت دستور و رهنماى \r\nدر اشعار زير مسعود سعد در عين حال كه از بداخترى خويش سخن گفته ، از شايستگى و فضيلت و راستى و يكرنگى خود نيز ياد مىكند :\r\n\r\n\r\n","description":"","footnote":"\r\n( 1 ) . از ماده شكردن يعنى شكار كردن - شكستن\r\n( 2 ) . صبر\r\n( 3 ) . نازا\r\n( 4 ) . ناپايدار - عاريتى\r\n","page_name":" 381 ","page_number":381},
  {"content":"\r\n\r\n . . . چون پيرهن عمل « 1 » بپوشيدم * بگرفت قضاى بد گريبانم\r\nبر مغز من اى سپهر هر ساعت * چندين چه زنى كه من نه سندانم\r\nدر خون چه كشى تنم نه زوبينم « 2 » * در تف « 3 » چه برى دلم نه پيكانم\r\nحمله چه كنى كه كند شمشيرم * پويه چه دهى كه تَنك خفتانم\r\nسبحان الله ، مرا نگويد كس * تا من چه سزاى بند سلطانم\r\n. . . آنست همه كه شاعرى فحلم « 4 » * دشوار سخن بود ، مر آسانم\r\nدر سينه كشيده عقل گفتارم * بر ديده نهاده فضل ديوانم\r\nنقصان نكنم كه در هنر بحرم * خامى نشوم كه در ادب كانم « 5 »\r\nاز گوهر ، دامنى فروريزد * گر آستينى ز طبع بفشانم\r\nدر غيبت و در حضور يك رنگم * در اندوه و در سرور يكسانم\r\nايزد داند كه هست همچون هم * در نيك و بد آشكار و پنهانم\r\nو الله كه چو گرگِ يوسفم و الله * بر خيره همى نهند بهتانم\r\nگر هركز ذره‌يى كژى « 6 » باشد * در من ، نه ز پشت سعد سلمانم \r\nدر اشعار مسعود سعد تعاليم اخلاقى و اجتماعى فراوان است او غالبا مردم را به تلاش و سعى و عمل ترغيب مىكند و از خود كم‌بينى و تواضع بى جا برحذر مىدارد .\r\nاكنون به ذكر نمونه‌اى چند از آموزشهاى او بسنده مىكنيم :\r\n راست كن لفظ و استوار بگو * سَره كن راه پس دلير بتاز\r\nتا نيابى مراد خويش بكوش * تا نسازد زمانه با تو ، بساز\r\nگَر عقابى مگير عادت جُغد * ور پلنگى مگير خوى گُراز\r\nبه كم از قدر خود مشو راضى * بين كه گنجشك مىنگيرد باز\r\nبه زمينِ فراخِ دِه ناورد « 7 » * بر هواى بلند كن پرواز \r\n\r\n\r\n","description":"","footnote":"\r\n( 1 ) . كار دولتى\r\n( 2 ) . آلت جنگ\r\n( 3 ) . حرارت گرمى\r\n( 4 ) . توانا\r\n( 5 ) . معدن\r\n( 6 ) . انحراف ، نادرستى\r\n( 7 ) . ناورد ، ميدان مبارزه\r\n","page_name":" 382 ","page_number":382},
  {"content":"\r\n\r\n*\r\n با همت باز باش و با كِبر پلنگ * زيبا به گه شكار و پيروز به جنگ\r\nكَم كُن بَرِ عندليب و طاووس درنگ * كانجا ، همه بانگ آمد اينجا همه‌رنگ \r\n*\r\n انديشه مكن به كارها بسيار * كانديشه بسيار بپيچاند كار\r\nكارى كه برايت آيد آسان بگذار * ور نتوانى به كاردانان بسپار \r\nشاعر پس از عمرى پردرد و ملال ، در سال 515 در سن 75 سالگى درگذشت و اشعارى نافذ و جانگداز از خود به يادگار گذاشت .\r\n\r\nامير معزى\r\nابو عبد الله محمد بن عبد الملك معزى نيشابورى از شعراى شيرين‌سخن فارسى است ، وى به همت برهانى ، به دربار ملكشاه سلجوقى راه يافت ، چنان كه عوفى در لباب الالباب نوشته است : « سه‌كس از شعرا در سه دولت اقبالها ديدند و قبولها يافتند ، چنان كه كس را آن مرتبه ميسر نبود ، يكى رودكى در عهد سامانيان و عنصرى در دولت محموديان و معزّى در دولت ملكشاه سلجوقى . »\r\nمعزّى تا پايان عهد ملكشاه در دربار او به مديحه‌سرايى مشغول بود و پس از او به مدح و ثناى ديگران پرداخت ، آخرين مخدوم و ممدوح معزّى ، سلطان سنجر است كه ظاهرا برحسب تصادف با تيرى كه از كمان او جدا شده بود شاعر در حدود سال 520 جان سپرد ، ديوان امير معزّى با مقدمه و حواشى و فهارس به وسيلهء عباس اقبال آشتيانى چاپ شده و مجموعا 18623 بيت شعر دارد ، وى به سبك شعراى نامدار پيشين قصيده‌هاى شيوائى سروده ، چنان كه فرخى در اين قصيده معروف خود گفت :\r\n برآمد نيلگون ابرى ز روى نيلگون دريا * چو راى عاشقان گردان چو طبع بيدلان شيدا \r\nمعزى به پيروى از او اين قصيده را در وصف ابر بهارى سروده است :\r\n برآمد ساج‌گون ابرى ز روى نيلگون دريا * بخار مركز خاكى نقاب قُبهء خَضرا\r\nچو پيوندد به‌هم گويى كه در دشتست سيمابى * چو از هم بگسلد گويى مگر كشتيست در دريا \r\n\r\n","description":"","footnote":"","page_name":" 383 ","page_number":383},
  {"content":"\r\n\r\n گهى چون خرمن مشگست بر پيروزه‌گون مفروش * گهى چون تودهء رنگست بر زنگارگون صحرا\r\nگهى چون شاخ نيلوفر ميان باغ پرنرگس * گهى چون تل خاكستر فراز كوه پرمينا\r\nگهى كافور بار آيد چه بر كوه و چه بر هامون * گهى لؤلؤ فشان آيد چه بر خار و چه بر خارا\r\nگَهِ لؤلؤ پراكندن بُوَد چون عامِلى « 1 » جابر « 2 » * گه كافور پاشيدن بود چون عاقلى شيدا\r\nاز و هر ساعتى جيحون شود پرتخته نقره * وزو هر ساعتى دريا شود پرلؤلؤ لالا\r\nچو بِگرايَد سوى بالا بَر آرد گوهر از پستى * چو باز آيد سوى پستى فشاند گوهر از بالا\r\nگهى با خاك در بيعَت گهى با باد در كشتى * گهى با آب در صحبت گهى با آتش اندر وا\r\nكجا خورشيد رخشان را بپوشد زير دامن در * بدان ماند كه اهريمن همى پوشد يد بيضا \r\nمعزى نه‌تنها در توصيف استادانهء طبيعت بلكه در تصوير ويرانيها و مصائب و مشكلاتى كه از حمله بيگانگان نصيب مردم ايران شده ، استادى بسيار نشان داده است :\r\n اى ساربان منزل مكن جز در ديار يارِ من * تا يك زمان زارى كنم بر ربع و اطلال « 3 » دمن\r\nربع از دلم پرخون كنم خاكِ دَمَن گُلگُون كنم * اطلال را جيحون كنم از آب چشم خويشتن\r\nاز روى يار خر گهى ايوان همى بينم تهى * وَز قد آن سرو سُهى خالى همى بينم چمن \r\n\r\n\r\n","description":"","footnote":"\r\n( 1 ) . مامور دولت\r\n( 2 ) . ستمگر\r\n( 3 ) . خانه‌هاى خراب\r\n","page_name":" 384 ","page_number":384},
  {"content":"\r\n\r\n برجاى رطل و جام مى گوران نهاد ستند پى * برجاى چنگ و ناى و نى آواز زاغست و زغن\r\nآنجا كه بود آن دِلسِتان با دوستان در بوستان * شد گرگ و روبه را مكان شد كوف و كركس را وطن\r\nابرست برجاى قمر زهرست برجاى شكر * سنگست برجاى گُهر خارست برجاى سمن\r\nآرى چو پيش آيد قضا مروا « 1 » شود چون مرغوا « 2 » * جاى شَجَر گيرد گيا جاى طرب گيرد شجن « 3 »\r\nكاخى كه ديدم چون ارَم خرم‌تر از روى صَنَم * ديوار او بينم بخم مانندهء پشت شَمَن « 4 »\r\nتمثالهاى بُلعَجَب حال آوريده بىسبب * گويى دَريدند اى عجب بر تَن ز حسرت پيرهن\r\nزين‌سان كه چرخ نيلگون كرد اين سراها را نگون * دَيّار كى گردد كنون گِردِ ديارِ يارِ من \r\n\r\nنظامى عروضى\r\nاحمد بن عمر بن على سمرقندى ملقب به نظام الدين از نويسندگان و شاعران نامدار قرن ششم هجرى است . در سمرقند تولد يافت . پس از فراگرفتن تحصيلات مقدماتى ، عازم خراسان گرديد و در آنجا با بزرگان علم و ادب ، يعنى با حكيم عمر خيام نيشابورى و امير الشعرا معزى ملاقات نمود .\r\nوى سالها به مداحى ملوك آل شنسب مشغول بود و كتاب چهار مقاله يا مجمع النّوادر را كه از متون ادبى مهم زبان فارسى است به نام ابو الحسن حسام الدين على بن فخر الدوله مسعود ، برادرزاده ملك شمس الدين محمد ، پادشاه غورى تاليف كرده است . در اين كتاب از شرايط كار و عوامل موفقيت و كامروايى شاعران ، دبيران ، طبيبان و منجمان و علوم و اطلاعاتى كه هريك بايد فراگيرند سخن رفته و در ضمن ، حكايات جالب و دلنشينى در ذكر احوال خداوندان اين فنون آورده است . اين كتاب در حدود سال 550 يا 551 تاليف\r\n\r\n\r\n","description":"","footnote":"\r\n( 1 ) . تفال نيك\r\n( 2 ) . تفال بد\r\n( 3 ) . غم و اندوه\r\n( 4 ) . مرد راهب\r\n","page_name":" 385 ","page_number":385},
  {"content":"\r\n\r\nشده و يكى از بهترين نمونه‌هاى نثر قديم فارسى است كه شامل يك مقدمه و چهارمقاله در پيرامون دبيرى ، شاعرى ، نجوم و علم طب است . در آغاز هرمقاله فصلى در باب شرايط هريك از چهار صنعت سابق الذكر مىپردازد و در حدود ده حكايت در باب نوادر كارهاى خداوندان ابن صناعات ذكر مىكند و از جمله به گروه دبيران توصيه مىكند كه از خواندن مقامات حميدى كه به سال 551 تاليف شده غفلت نورزند .\r\nشيوه انشاى نظامى ، اندكى مصنوع و درك مطالب آن براى كسانىكه در ادبيات فارسى و عرب احاطه و تسلط كافى ندارند تاحدى دشوار است . نمونه‌يى از اشعار از :\r\n ايا بديع زمانه كه در سخا و هنر * ترا نظير ندانيم جز نيا و پدر\r\nچو هفت هشت حريفيم در يكى خانه * شناخته به خراسان به هفت هشت هنر\r\nدبير و شاعر و درزى ، طبيب و دانشمند * اديب و نحوى و قوال و گازُر ، آهنگر\r\nسه چهار كندهء نيكو ، در او فتادستند * ز باده‌هاى گران مست گشته جاى دگر\r\nشرابمان نرسيدست و ما ز انديشه * بمانده‌ايم سرانگشتها به دندان در \r\nنمونه‌يى از نثر نظامى عروضى :\r\nدر ماهيت دبيرى : دبيرى صناعتى است مشتمل بر قياسات خطابى « 1 » و بلاغى « 2 » ، منتفع در مخاطباتى كه در ميان مردمست بر سبيل محاورت و مشاورت و مخاصمت ، در مدح و ذمّ و حيلت و استعطاف « 3 » و اغراء « 4 » و بزرگ گردانيدن اعمال و خرد گردانيدن اشغال و ساختن وجوه عذر و عتاب و احكام و ثائق و اذكار سوابق و ظاهر گردانيدن ترتيب و نظام سخن در هر واقعه تا بر وجه اولى و احرى « 5 » ادا كرده آيد . پس دبير بايد كه كريم الاصل ، شريف العرض ، دقيق النظر ، عميق الفكر ، ثاقب الرّأى باشد و از ادب و ثمرات آن قسيم اكبر و خطّ اوفر نصيب او رسيده باشد ، و از قياسات منطقى بعيد و بيگانه نباشد و مراتب ابناء زمانه شناسد و مقادير اهل روزگار داند و به حطام دنياوى و مزخرفات آن مشغول نباشد و به تحسين و تقبيح اصحاب اغراض و ارباب اغماض التفات نكند و غرّه نشود . . .\r\nو در سياقت سخن آن طريق گيرد كه الفاظ متابع معانى آيد و سخن كوتاه گردد زيراكه\r\n\r\n\r\n","description":"","footnote":"\r\n( 1 ) . منسوب به خطابه ، نوعى از سخن و نيز يكى از صناعات خمس در منطق\r\n( 2 ) . منسوب به بلاغت بدان نحو كه در كتب ادب تعريف شده\r\n( 3 ) . دلجويىكردن\r\n( 4 ) . برانگيختن ، تحريك‌كردن\r\n( 5 ) . سزاوارتر\r\n","page_name":" 386 ","page_number":386},
  {"content":"\r\n\r\nهرگاه معانى متابع الفاظ افتد سخن دراز شود و كاتب را مكثار « 1 » خوانند و المكثار مهذار « 2 » .\r\nاما سخن دبير بدين‌درجه نرسد تا از هر علم بهره‌يى ندارد و از هر استاد نكته‌يى ياد نگيرد و از هر حكيم لطيفه‌يى نشنود و از هر اديب طرفه‌يى اقتباس نكند ، پس عادت بايد كرد به خواندن كلام ربّ العزّة و اخبار مصطفى و آثار صحابه و امثال عرب و كلمات عجم و مطالعهء كتب سلف و مناظرهء صحف « 3 » خلف . . . » « 4 »\r\nنظامى عروضى در چهار مقاله ، از دعوت سلطان محمود از ابو على سينا و ابو نصر عراق چنين ياد مىكند : « . . . شنيدم كه در مجلس خوارزمشاه چند كس‌اند ، از اهل فضل كه عديم النّظيرند ، چون فلان و فلان بايد كه ايشان را به مجلس ما فرستى ، تا ايشان شرف مجلس ما حاصل كنند و ما به علوم و كفايت ايشان مستظهر شويم و آن منت از خوارزمشاه داريم ، و رسول وى خواجه حسين بن على ميكال بود ، كه يكى از افاضل و اماثل عصر و اعجوبه‌يى بود از رجال زمانه و كار محمود در اوج دولت ملك او رونقى داشت و دولت او علّوى ، ملوك زمانه او را مراعات همى كردند و شب از او به انديشه همى خفتند . خوارزمشاه خواجه حسن ميكال را به جاى نيك فرود آورد و علفه شگرف فرمود و پيش از آنكه او را بار داد ، حكما را بخواند و اين نامه بر ايشان عرضه كرد و گفت محمود قوى است و لشكر بسيار دارد و خراسان و هندوستان ضبط كرده است و طمع در عراق بسته ، من نتوانم كه مثال او را امتثال ننمايم و فرمان او را به نفاذ نپيوندم ، شما در اين چه مىگوييد ؟ ابو على و ابو سهل گفتند : ما نرويم ، اما ابو نصر و ابو الخير و ابو ريحان رغبت نمودند كه اخبار صلات و هبات ( بخششها ) سلطان همى شنيدند ، پس خوارزمشاه گفت : شما دو تن را كه رغبت نيست ، پيش از آنكه من اين مرد را بار دهم ، شما سر خويش گيريد ، پس خواجه اسباب ابو على و ابو سهل بساخت ، و دليلى همراه ايشان كرد و از راه گرگان روى به گرگان نهادند ، روز ديگر خوارزمشاه ، حسن على ميكال را بار داد و نيكوييها پيوست و گفت : نامه خواندم ، بر مضمون نامه و فرمان پادشاه وقوف افتاد ، ابو على و ابو سهل برفته‌اند ، ليكن ابو نصر و ابو ريحان و ابو الخير بسيج مىكنند كه پيش‌خدمت آيند و به اندك روزگار ، برگ « 5 » ايشان بساخت و با خواجه حسن ميكال فرستاد و به بلخ به\r\n\r\n\r\n","description":"","footnote":"\r\n( 1 ) . پرگوى\r\n( 2 ) . بيهوده‌گوى\r\n( 3 ) . دفترها و كتابهاى گذشتگان\r\n( 4 ) . نقل از چهار مقاله ، طبع قزوينى ، ص 76 به بعد .\r\n( 5 ) . وسايل حركت\r\n","page_name":" 387 ","page_number":387},
  {"content":"\r\n\r\nخدمت سلطان يمين الدوله محمود آمدند و به حضرت او پيوستند ، و سلطان را مقصود از ايشان ابو على بوده بود ، و ابو نصر عراق نقّاش بود ، به فرمود تا صورت ابو على بر كاغذ نگاشت ، نقاشان را به خواند تا بر آن مثال چهل صورت نگاشتند و با نمايش به اطراف فرستادند و از اصحاب اطراف درخواست كه مردى است بدين‌صورت و او را ابو على سينا گويد ، طلب كنند و او را به من فرستند ، اما چون ابو على و ابو سهل با كس ابو الحسين السهيلى از نزد خوارزمشاه برفتند ، چنان كردند كه بامداد را پانزده فرسنگ رفته بودند ، بامداد به سر چاهسارى فرود آمدند ، پس ابو على تقويم برگرفت و بنگريست تا به چه طالع بيرون آمده است ، چون بنگريد روى به ابو سهل كرد و گفت : بديع طالع كه ما بيرون آمده‌ايم ، راه گم كنيم و شدّت بسيار ببينيم . ابو سهل گفت : « رضينا بقضاء اللّه « 1 » ، من خود دانم كه از اين سفر جان نبرم . . . مرا اميدى نمانده است ، بعد از اين ميان ما ، ملاقات نفوس خواهد بود . » پس براندند ، ابو على حكايت كرد كه روز چهارم بادى برخاست و گرد برانگيخت و جهان تاريك شد و ايشان راه گم كردند و باد ، طريق را محو كرد و چون باد بياراميد ، دليل از ايشان گمراه‌تر شده بود ، در آن گرماى بيابان خوارزم ، از بىآبى و تشنگى بو سهل مسيحى به عالم بقا انتقال كرد ، و دليل و ابو على با هزار شدت به « باورد » افتادند ، دليل بازگشت ، و ابو على به طوس رفت و به نيشابور رسيد ، خلقى را ديد كه ابو على را مىطلبيدند ، متفكر به گوشه‌يى فرود آمد و روزى چند آنجا بود و از آنجا روى به گرگان نهاد كه قابوس پادشاه گرگان بود ، مردى بزرگ و فاضل دوست و حكيم طبع بود ابو على دانست كه او را آنجا آفتى نرسد ، چون به گرگان رسيد به كاروانسرايى فرود آمد .\r\nمگر در همسايگى او يكى بيمار شد معالجت كرد به شده ، بيمارى ديگر را نيز معالجت كرد به شد ، بامداد قاروره آوردن گرفتند و ابو على همى نگريست و دخلش پديد آمد و روزبروز مىافزود ، روزگارى چنين مىگذاشت ، مگر يكى از اقرباى قابوس وشمگير را كه پادشاه گرگان بود عارضه‌يى پديد آمد و اطباء به معالجت او برخاستند و جهد كردند و جدى تمام نمودند ، علت « 2 » به شفا نپيوست و قابوس را عظيم در آن دلبستگى بود . . . » تا سرانجام قابوس را از آمدن پزشكى به نام « بو على » آگاه ساختند و او را نزد بيمار بردند .\r\nبو على پس از تحقيق و مطالعه دريافت كه بيمارى اين شاهزاده جز دورى از معشوق چيز ديگرى نيست ، پس با مداخله و پايمردى بو على مقدمات عقد ايشان فراهم ساختند « و عاشق و معشوق را به هم پيوستند و آن جوان پادشاه‌زادهء خوب‌صورت از چنان رنجى كه\r\n\r\n\r\n","description":"","footnote":"\r\n( 1 ) . به خواست خدا راضى هستيم\r\n( 2 ) . بيمارى\r\n","page_name":" 388 ","page_number":388},
  {"content":"\r\n\r\nبه مرگ نزديك بود ، برست « 1 » ، بعد از آن قابوس خواجه ابو على را هرچه نيكوتر برداشت و از آنجا به رى رسيد و به وزارت شهنشاه علاء الدوله افتاد و آن خود معروف است ، اندر تاريخ ايام خواجه ابو على سينا . » « 2 »\r\n\r\nقاضى حميد الدّين بلخى\r\nاز شعرا و نويسندگان عصر ملكشاه سلجوقى و معاصر انورى ابيوردى بوده و چندى به كار قضا و داورى مىپرداخته است ؛ وى از جمله بزرگترين نويسندگان قرن ششم به شمار مىرود ، و در ايجاد نثر مزين و مصنوع در ادبيات فارسى پيشوا و پيشرو ديگران بوده است .\r\nشاعران زمان وى ، از جمله انورى ابيوردى در مدح آثار و افكار او سخنها گفته‌اند :\r\n هر سخن كان نيست قرآن يا حديث مصطفى * از « مقامات حميد الدين » شد اكنون تُرّهات « 3 » \r\nحميدى ، گاه شعر نيز مىسروده و اين اشعار آموزنده از اوست :\r\n مرد بايد كه باب مقصد خويش * مىگشايد به عقل و مىبندد\r\nرفتن بىمراد نستايد * گفتن با گَزاف نپسندد\r\nابر باشد كه ياوه مىگريد * برق باشد كه خيره مىخندد \r\nوى به تقليد مقامات حريرى و مقامات بديع الزمان همدانى كتابى به نام « مقامات » اما به فارسى تأليف كرد ( 551 . ه ) كه به مقامات حميدى معروف است . مؤلف آن را به نثر مسجع و مصنوع نوشته است ، كه داراى بيست و چهار مقاله و خاتمه است و عوفى دربارهء سبك او مىگويد : « اگرچه در سخن مراعات جانب سجع كرده . . . لطافتى دارد به غايت »\r\nبنابر نقل ابن اثير ، در جريان حوادث سال 559 ه . بدرود حيات گفته است . علاوه‌بر مقامات حميدى آثار ديگرى از او به يادگار مانده است . اكنون نمونه‌يى از نثر شيوا و موزون او را مىآوريم :\r\n« مقاله يازدهم در عشق : حكايت كرد مرا دوستى ، كه در سفرهاى شاق « 4 » بر من شفيق بود و در حضرهاى عراق با من رفيق ؛ و به حكم آميزش تربت و آويزش غربت با من قرابتى داشت ، سبب نه نسبى ، و نسبتى داشت فضلى و ادبى ، نه عرفى و عصبى . . . گفت\r\n\r\n\r\n","description":"","footnote":"\r\n( 1 ) . نجات يافت\r\n( 2 ) . نقل از چهار مقاله نظامى عروضى ، طبع استاد محمد قزوينى ، ص 76 - 80 ( به اختصار )\r\n( 3 ) . سخن بىارزش\r\n( 4 ) . دشوار\r\n","page_name":" 389 ","page_number":389},
  {"content":"\r\n\r\nوقتى از اوقات صبا « 1 » چون ايام صبا خوش‌نفس بود و عهد جوانى چون عهد آب زندگانى بىخس ، و من از راه مهر با يارى پيوندى داشتم از سلسلهء عشق بر گردن‌بندى ، به حكم آنكه سياحت اين بيدا « 2 » و سباحت « 3 » اين دريا نياموخته بودم گاه در حدايق وصل ندايى مىزدم و گاه در مضايق هجر دست و پايى كه تن در كوشش كار و كشش بار خو نكرده و حمّالى مثقلهء « 4 » عشق نمىتوانست و كيالى « 5 » خرمن صبر نمىدانست . ناگاه عشق دامنگير ، گريبانگير شد و نقطهء جان هدف تير تقدير . دل شحنه‌يى طلب مىكرد دست‌آويز را و جان رخنه‌يى مىجست پاى گريز را ، طمع هنوز در دام آن خام بود و جز با وصال عشق نمىدانست ساخت ؛ و ديده هنوز در كار ، نوآموز بود و جز با خيال نمىدانست « 6 » ساخت .\r\nگيتى به خاصيت عكس عشق ، يكرنگى داشت و عرصهء ميدان عالم تنگى . دل مرقّع‌پوش در آغوش بلا ، خوش بنشست و دست قضا پاى خردمند را به سلسلهء خرسندى « 7 » ببست و غريم « 8 » بىمحابا « 9 » دست از دامن مدارا به گريبان تقاضا زد .\r\n افسونگر عشق عُود بر نار نهاد * سر بارى عشق بر سَرِ بار نهاد \r\nبا خود گفتم كه اين نه آن قضائيست كه به دو بتوان آويخت ، و اين نه آن بلائيست كه از وى بتوان گريخت ، شربتى است چشيدنى ضربتى است كشيدنى ، و منزلى « 10 » است سپردنى « 11 » و راهيست بسر بردنى .\r\n هرچند به قول و عهد پيمانش نبود * تن در دادم چون سروسامانش نبود\r\nكردم ز سر آغاز چو پايانش نبود * در درد گريختم چو درمانش نبود \r\nتا چون سائس « 12 » عقل والى شد و سلطان مهر مستولى ، و در هفت ولايت نفس خطبه و سكّه به نام او شد و ملك و دولت به كام او ، صاحب صدر محبت در حجرهء دل\r\n\r\n\r\n","description":"","footnote":"\r\n( 1 ) . كودكى\r\n( 2 ) . بيابان\r\n( 3 ) . به كسر اول يعنى شنا كردن\r\n( 4 ) . بار ، بار سنگين\r\n( 5 ) . پيمودن غله ، پيمانه كردن\r\n( 6 ) . در اينجا يعنى توانستن\r\n( 7 ) . قناعت\r\n( 8 ) . قرض‌خواه و در اينجا مراد عشق است\r\n( 9 ) . فروگذاشتن در اينجا مراد مصر و نترس است\r\n( 10 ) . در اينجا راه ميان دو بار انداز دو مرحله است\r\n( 11 ) . به فتح دوم يعنى طى كردنى\r\n( 12 ) . سائس : اسم فاعل از سياست به معنى نگهبانى و حكومت\r\n","page_name":" 390 ","page_number":390},
  {"content":"\r\n\r\nرخت بگشاد و والى عشق در بارگاه جان ، تخت بنهاد . هريك از اخوان صفا و اصحاب وفا بر حكم آن مزاج نوعى علاج مىفرمود و هيچ سودمند نبود .\r\n در باطِنِ عاشقان مزاجى دگرست * بيمارى عشق را علاجى دگرست \r\nتا بعد از تحمل شدائد خبر يافتم كه در بيمارستان اصفهان مرديست كه در طب روحانى قدمى مبارك دارد و دمى متبّرك ، دلهاى شكسته را فراهم مىكند و سينه‌هاى خسته را مرهم مىنهد ، در شام و دمشق تعويذ « 1 » عشق ازو مىستانند و از مغرب « 2 » تا يثرب « 3 » اين شربت از وى طلب مىكنند . گفتم درين واقعه كه مراست قدم در جست‌وجوى بايد نهاد و زبان در گفت‌وگوى . و چون عزم جزم كردم با رفيقى چند به اصفهان رفتم ، با رفيقان بىتوشه به گوشه‌يى باز شدم و يعقوب‌وار در بيت الاحزان نياز شدم و تا روز در آن يلدا عيد فردا را ديگ مىپختم و ثريا را رقيتى « 4 » و جوزا را طيبتى « 5 » مىآموختم تا بعد از تفصّى « 6 » بأسهاى « 7 » قهر و تجرّع « 8 » كاسهاى زهر رايات خورشيد راسخ شد و احكام شب به آيات روز ناسخ و آفتاب منير از فلك اثير بتافت و سياه باف شب حلّهء صبح بيافت .\r\n پيدا شد از سپهر علامات صبحدم * بالا گرفت رايتِ خورشيد محترم\r\nاز كرسى سپهر چو تخت فلك بتافت * گاهى چو تاج خسرو و گه چون نگين جم \r\nچون سلام نماز بامداد بدادم روى به بيمارستان نهادم و چون به حلقهء كار و نقطهء پرگار رسيدم جمعى ديدم در زىّ « 9 » اهل تصوف بر قدم توقف ، و طايفه‌يى ديدم در لباس اخيار « 10 » در بند انتظار . چون قامت خورشيد بلند برآمد شيخ از حجره بدر آمد ، عصايى در مشت و انحنايى در پشت ، گوژتر از هلال و سياه‌تر از بلال ، در غايت ضعيفى و نحيفى ، به آواز نرم و نفسى گرم بر قوم به سلام مبادرت كرد و به تحيت « 11 » اهل اسلام مسارعت « 12 »\r\n\r\n\r\n","description":"","footnote":"\r\n( 1 ) . تعويذ : - چشم پناه - دعا\r\n( 2 ) . مغرب ، مقصود ناحيه‌يى است كه در اقصاى غربى ممالك اسلامى بوده است ( المغرب - مراكش )\r\n( 3 ) . سرزمينى از عربستان كه مدينة النّبى در آن واقع است\r\n( 4 ) . به ضم اول افسون ساختن\r\n( 5 ) . به فتح اول شوخى كردن\r\n( 6 ) . خلاص جستن ، رهايى بستن\r\n( 7 ) . شدت و سختى\r\n( 8 ) . نوشيدن ، جرعه جرعه بسر كشيدن\r\n( 9 ) . لباس ، جامه ، شعار\r\n( 10 ) . نيكان\r\n( 11 ) . خوش‌آمد گفتن\r\n( 12 ) . شتابزدگى نمودن\r\n","page_name":" 391 ","page_number":391},
  {"content":"\r\n\r\nنمود و لحظه‌يى بياسود و گفت : كراست در عشق سئوالى و در مشكل او اشكالى ؟\r\nبگوئيد و درمان خود بجوئيد كه كليد واقعات و خيّاط مرقّعات او منم . مبهم او به زبان من مكشوف است و مشكل او بر بيان من موقف . پس روى به من كرد و گفت : اى جوان پيشتر آى كه تو به دل ازين جمله مفتون‌ترى و ازين جمع معلول ، محزون‌ترى . اختلال احوال خود بازنماى و پرده از روى راز خود بگشاى تا اصل و فرع و بسط و قبض از قاروره و نبض معلوم شود . گفتم ديده‌ييست بىخواب و دلى پرتاب و لونى متغيّر و طبعى متحيّر و قالبى متقلّب « 1 » و شوقى متغلّب « 2 » .\r\n يك سينه و صد هزار شعله * يك ديده و صد هزار باران\r\nغمهاى من اعتذاز خويشان * احوال من اعتبار ياران\r\nاندر ، دى و بهمن حوادث * چشمى چو سحاب در بهاران\r\nاز وصلت غم بدامن من * از من شده دور غمگساران \r\nگفت ضيّعت اللبن فى الصّيف و تركت العصا بالخيف « 3 » ! كفشى كه به چين گذاشتى به فلسطين مىجويى و دستارى كه بر سر بايد ، در آستين ؛ و عصايى كه در سمرقند نهادى به خجند مىجويى .\r\n آن را كه ز اقبال نشانى بايد * دست و دل و قدرت و توانى بايد\r\nگفتى كه بوصل از تو زبانى بايد * دريافتن گهر زمانى بايد \r\nبدانكه عشق صورت چيزيست كه بىصبر بسر نشود و عشق معنى چيزى كه با سرمايهء صبر مىراست نيايد . پس كاس دگرگون در داد و گفت ببايد دانستن كه عشق را دو مقامست و محبت را دو گام : صوفيان را مقام مجاهدتست و صافيان را مقام مشاهدت .\r\nعاشق صوفى هميشه در زير بارست و مرد صافى هميشه با يار ، صوفى در رنج ، جگر همى خورد و صافى از گنج بر همىبرد ، به حكم آنكه در عشق دويى نبيند و منى و تويى نداند ، عشق با نفس همسان شود و نفس با عشق يكسان گردد ، و عشق يك پيراهن و پوست گردد و مرد با خود دشمن و دوست گردد ، و نفس عاشق وعاى « 4 » معشوق گردد و پوست محبّ وطاى « 5 » محبوب شود . و خود كدام گرم نفس را كار با نفس افتد و اين كنوز « 6 »\r\n\r\n\r\n","description":"","footnote":"\r\n( 1 ) . زيرورو شده ، باژگونه\r\n( 2 ) . چيره\r\n( 3 ) . تباه كردن شير را در تابستان و رها كردى عصا را در جاى بلند ، ( مثليست در زبان عربى )\r\n( 4 ) . ظرف\r\n( 5 ) . فرش\r\n( 6 ) . گنجينه\r\n","page_name":" 392 ","page_number":392},
  {"content":"\r\n\r\nرموز تعلق به مقامات اهل تصوّف دارد نه با خداوندان رنگ و تكلّف . باز صافيان مجّرد و پاكان مفرد ازين رنگها آزادند و با اين غمها دلشاد كه ايشان به‌صورت و قالب نگويند و از معشوقان رخ و لب نجويند . . .\r\nپس گفت اى جوان غريب ، درين قفس عجيب چون افتادى ؟ كدام ظبيه « 1 » ترا صيد كرده و كدام طعمه تراقيد ؟ بدانكه عشق را سه قدم است : اول قدم كشش ، دوم قدم كوشش ، سوم قدم كشش . ازين سه ، دو اختياريست و يكى اضطرارى . در قدم كشش هم صفت مار بايد بود كه بىپاى بپويد و بىدست بجويد . در قدم كوشش ، هم‌پاى مور بايد بود كه چون داعيهء عشقش در كار كشد تن در بار كشد . و قدم كشش خود نه قدم اختياريست بلكه قدم اضطراريست كه سلطان عشق متهم نيست و چون عاشق محرم نه .\r\nاى جوانمرد ، ندانسته‌اى كه حجرهء عشق درو بام ندارد و صبح محبت را شام نه ؟ . . .\r\nچون تنورهء مقامهء شيخ بتفت « 2 » و اين سخن تا بدين جاى برفت ، زبان سئوال خاموش كردم و افسانهء عشق فراموش ، و دانستم كه آستانهء عشق رفيع است و حضرت محبّت منيع ، دست در كشيدم و دامن در چيدم و چون اين كلمات تامّات « 3 » و الفاظ طامات « 4 » استماع كردم پير را وداع كردم و بعد از آن ندانستم كه چنگ نوائبش چه آورد و نهنگ مصائبش چه كرد .\r\n چَرخش چگونه خورد و سِپِهرَش چگونه كُشت * بختَش بپاى حادِثِها كشت ، يا بمشت\r\nبا او چگونه گَشت جهان ، زير يا زِيرَ * با او چگونه رفت فلك ، نَرم يا دُرشت ؟ \r\n\r\nانورى ابيوردى\r\nعلى بن محمد بن اسحاق ابيوردى ، در دوران كودكى به كسب علوم و دانشهاى متداوله زمان پرداخت و در حكمت و رياضى و نجوم اطلاعاتى به‌دست آورد ، چون پدرش درگذشت ، مدتى از ادامه تحصيل خوددارى و ثروت كلان پدر را در راه عيش و نوش و ميگسارى با ياران صرف كرد ، بطورىكه پس از چندى كارش به افلاس و فلاكت كشيد و ناچار شد براى تامين وسايل زندگى به\r\n\r\n\r\n","description":"","footnote":"\r\n( 1 ) . به فتح اول مؤنث ظبى ( به فتح اول ) : ماده آهو\r\n( 2 ) . به فتح اول ، و تافتن : گرم شدن\r\n( 3 ) . كامل\r\n( 4 ) . سخنان گزاف و اقوال پراكنده\r\n","page_name":" 393 ","page_number":393},
  {"content":"\r\n\r\nشاعرى روى آورد و به مدح و ثناى ارباب مال و قدرت بپردازد ، ظاهرا صيت شوكت درگاه سنجرى از مدتها قبل به گوش او رسيده بود ، چنان كه خود گفته است :\r\n خسروا بنده را چو ده سالست * كه همى آرزوى آن باشد\r\nكز نديمان مجلس ارنشود * از مقيمان آستان باشد \r\nولى دولتشاه سمرقندى و عده‌اى ديگر از تذكره‌نويسان مىگويند كه انورى در مدرسه مصوريّه توس تحصيل مىكرد ، روزى مشاهده كرد كه مرد محتشمى با ملازمان بسيار از آنجا مىگذرد ، پرسيد اين كيست ؟ گفتند : شاعر سلطان است ؛ انورى پس از مشاهده جلال و حشمت او بر آن شد كه از راه شاعرى و ملازمت درگاه سلاطين موقعيتى كسب كند ، در همانشب قصيده‌اى سرود به اين مضمون :\r\n گر دل و دست بَحر و كانِ باشد * دل و دست خدايگان باشد\r\nشاه سنجر كه كمترين خدَمش * در جهان پادشه نشان باشد\r\nمن نگويم كه جز خداى كسى * حال گردان و غيب‌دان باشد\r\nگويم از راى و رايتت شب و روز * دو اثر در جهان عيان باشد\r\nرايتت رازها كند پيدا * كه ز تقدير در نهان باشد\r\nراى تو فتنه‌ها كند پيدا * كه چو انديشه بيكران باشد\r\nدر جهانى و از جهان بيشى * همچو معنى كه در بيان باشد\r\nروز هيجا كه از دِرَخش سِنان * گرد را كسوت دُخان باشد\r\nهم‌عنان امل سبك گردد * هم ركاب اجل گران باشد\r\nهر كمين كز قضا گشاده شود * از پس قبضه كمان باشد\r\nاشك بر درعهاى « 1 » سيمابى « 2 » * نسخهء راهِ كهكشان باشد \r\nروز ديگر شاعر متوجه اردوى سنجر گشت و به محضر سلطان راه يافت ، سلطان سنجر از شنيدن قصيده خرسند گشت و او را زمره ملازمان درگاه ساخت و براى او مشاهره « 3 » و جامگى مقرر داشت و اجازه داد در سفر و حضر در خدمت او باشد ؛ يك بار شاعر كه خود را منجم مىپنداشت اعلام كرد كه طوفانى سخت در روزى معين شهر را به ويرانى\r\n\r\n\r\n","description":"","footnote":"\r\n( 1 ) . درع - جامهء جنگى آهنين\r\n( 2 ) . سيمابى - آتشين\r\n( 3 ) . مشاهره - حقوق و مستمرى\r\n","page_name":" 394 ","page_number":394},
  {"content":"\r\n\r\nخواهد كشيد ، اتفاقا در آن روز ، كمترين نسيمى نوزيد و شاعر مورد عتاب مردم و سلطان قرار گرفت و ناچار متمسك به معاذيرى شد و جان به سلامت برد ، شاعرى دربارهء اين پيشگويى ناصواب انورى گويد :\r\n گفت انورى كه از اثرِ بادهاى سخت * ويران شود سراچه و كاخ سكندرى\r\nدر روز حكم او نوزيده است هيچ باد * با مُرسِلَ الرّياح تو دانى و انورى \r\nانورى ، شاعرى غزل‌سرا بود ، در اشعار او تعاليم اخلاقى و اجتماعى نيز ديده مىشود :\r\n چهار چيز شد آيين مردم هُنرى * كه مردم هنرى زين چهار نيست برى\r\nيكى سخاوت‌طبعى چو دستگاه بُود * به نيكنامى آن را ببخشى و بخورى\r\nدو ديگر آنكه دل دوستان نيازارى * كه دوست آيينه باشد چو اندرو نگرى\r\nسه ديگر آنكه زبان را به گاه گفتن زشت * نگاه دارى تا وقت عُذر غَم نخورى\r\nچهارم آنكه كسى كو بدى به‌جاى تو كرد * چو عذر خواهد نامِ گناهِ او نبرى \r\nانورى ، با اينكه خود از طريق مديحه‌سرايى امرار معاش مىكرد ، مردم را به قناعت و استغناء طبع فرامىخواند :\r\n آلودهء منت كسان كم شو * تا يكشنبه در وثاق تونان است\r\nاى نفس ، به رَستِهء قناعت شو * كانجا همه‌چيز نيك ارزانست\r\nتا بتوانى حذر كن از مِنّت * كاين مِنت خلق كاهش جانست\r\nدر عالمِ تَن چه مىكنى هستى * چون مرجع تو به عالم جانست\r\nشك نيست كه هركه چيزكى دارد * وان را بدهد طريق احسانست\r\nليكن چو كسى بود كه نستاند * احسان آنست و پس نه آسانست\r\nچندانكه مروتست در دادن * در ناسِتَدَن هزار چندانست \r\nانورى برآنست كه آدمى بايد در دوران حيات از تلاش و كوشش ديگران فايده گيرد و خود نيز با شركت در فعاليتهاى اجتماعى و اقتصادى به ديگران سود و فايده رساند .\r\n خواهى كه بهين كار جهان كار تو باشد * زين هردو ، يكى كار كن از هرچه كنى بس\r\nيا فايده ده آنچه بدانى دگرى را * يا فايده گير آنچه ندانى ز دگر كس \r\nناگفته نگذاريم كه « اينشتين » دانشمند و متفكر دوران ما نيز معتقد بود كه شريفترين مردم كسى است كه : « بيشتر از آنچه از مردم سود مىبرد به مردم سود برساند . »\r\nيكى ديگر از تعاليم اين شاعر آزاده اين است كه : راد و راست و كم‌آزار باشيم :\r\n عادت كن از جهان سه فضيلت را * اى خواجه وقت مستى و هوشيارى \r\n\r\n","description":"","footnote":"","page_name":" 395 ","page_number":395},
  {"content":"\r\n\r\n زيرا كه رستگار بدان گردى * اميد رستگارى اگر دارى\r\nبا هيچكس نَگَشت خِرَد همره * كان هرسه را نكرد خريدارى\r\nدر هيچ دين و كيش كسى نشنيد * هرگز از اين سه مرتبه بيزارى\r\nدانى كه چيست آن ، بشنو از من * رادى و راستى و كم‌آزارى \r\nنيكى كن و از بد مهراس :\r\n من توانم كه نگويم بَدِ كس در همه عمر * نتوانم كه نگويند مرا بَد دگران\r\nگر جهان جمله به بد گفتن من برخيزند * من و اين كُنج و به عبرت به جهان درنگرم\r\nجز نكويى نكنم با همه ، گر دست دهد * كه بر انگشت بپيچند بدم بىخبران\r\nنَفسِ من برتر از آنست كه مجروح شود * خاصه از گپ‌زدن بيهُدهء بىبَصران \r\nدر تاريخ وفات انورى اختلاف فراوان است ، آنچه به صحت نزديكتر است اين‌كه وى در حدود 587 وفات يافته است .\r\nدر اشعار انورى غير از تشبيهات و استعارات بديع به افكار و انديشه‌هاى فلسفى و اجتماعى نيز برمىخوريم :\r\n اگر محّول حال جهانيان نه قضاست * چرا مجارى احوال بر خلاف رضاست\r\nهزار نقش برآرد زمانه و نبُود * يكى چنان‌كه در آيينه تصور ماست\r\nكسى ز چون و چرا دم همى نيارد زد * كه نقش بندِ حوادث براى چون و چراست \r\n*\r\n گر فروبَستم دَرِ مَدح و غزل يكبارگى * ظن مبر كز نظم الفاظ و معانى قاصرم\r\nبلكه بر هر علم كز اقرانِ من داند كسى * خواه جُز وى باشد آن و ، خواه كلى قادرم\r\nمنطق و موسيقى و هيئت شناسم بيش و كم * راستى بايد بگويم با نصيبى وافرم\r\nنيستم بيگانه از اعمال و احكام نجوم * ور همى باور ندارى رنجه شو من حاضرم\r\nاين‌همه بگذار با شعر مجرد آمدم * چون سنايى هستم آخر گرنه همچون صابرم \r\nدر حدود هشت قرن پيش ، انورى شاعر معروف ايران براى گردش چرخ زندگى آدميان ، از لزوم همكارى و معاضدت اجتماعى همه طبقات سخن گفته است .\r\n آن شنيدستى كه نهصد كن ببايد پيشه‌ور * تا تو نادانسته و بىاگهى نانى خورى\r\nكار خالد جز به جعفر كى شود هرگز تمام * زان ، يكى جولاهگى داند دگر برزيگرى \r\n\r\n","description":"","footnote":"","page_name":" 396 ","page_number":396},
  {"content":"\r\n\r\n در ازاى آن اگر از تو نباشد ياريى * آن نه نان خوردن بود ، دانى چه باشد مُدبرى\r\nعقل را در هرچه باشد پيشواى خود بساز * زانكه او پيدا كند بدبختى از نيك‌اخترى \r\n« وى در آخر عمر ، زهد و تقوى پيشه كرد و از ملازمت سلطان و ارباب دولت باز آمد . » « 1 »\r\n\r\nاديب صابر\r\nشهاب الدين صابر بن اسمعيل ترمذى متخلّص به صابر از شعراى نامدار عصر سلجوقى است ، كه با خاقانى ، رشيد الدين وطواط ، سنايى و انورى و نظامى عروضى معاصر بود ؛ و با بعضى از آنان مناسبات دوستانه داشته است ؛ صابر در زبان و ادبيات فارسى و عربى مهارت و استادى داشت ، قسمتى از دوران شباب را در عشق و شوريدگى و ميگسارى سپرى كرد ، ولى ناگهان به خود آمد و به پايان كار ، و عجز و ناتوانى آدمى در برابر حوادث و مرگ محتوم انديشيد و پيرو مكتب « اصحاب جبر » گرديد .\r\nاشعار زير كمابيش خواننده را با طرز فكر او آشنا مىكند :\r\n جور از اين بركشيده ايوانست * كه درو مشترى و كيوانست\r\nگرچه گه سَعد و گاه نَحس دَهَد * ورچه گه زرق و گاه حرمان است\r\nزوچه نالى كه چون تو مجبور است * زوچه گويى كه چون تو حيران است\r\nنايب پرده‌هاى اسرار است * پردهء رازهاىِ پنهانست\r\nدورِ او ، هرچه كَرد و هرچه كند * كَردهء كِردِگار كيهانست\r\nجان كه جان‌آفرين به ما دادست * ملك ما نيست بلكه مهمانست\r\nنزد برنا و پير عاريتى است * مرگ در حق هردو يكسانست\r\nزندگى را زوال در پيش است * زندهء بىزوال يزدان است\r\nمرگ چون موم نرم خواهد كرد * تن ما گر ز سنگ و سندان است\r\nاى ترا خانه‌هاى آبادان * خانهء دينت سخت ويران است\r\nكارِ دنيات اگر فراهم شد * كار عقبات بس پريشانست \r\n\r\n\r\n","description":"","footnote":"\r\n( 1 ) . مجالس النفايس ، ص 323 ، 324 .\r\n","page_name":" 397 ","page_number":397},
  {"content":"\r\n\r\nشاعر در آثار خود ، مردم را به نوعدوستى و خيرخواهى فرامىخواند :\r\n نَگَردان روىِ خود در فكرت بد * كه بد كردن نه كار بِخرَدانست\r\nبدى انديشه كردن در حق خلق * بدىّ كار تو در وى نهانست\r\nكسى كو نيكى انديشد به هركس * به نيكى در جهان صاحبقرانست\r\nبرو نيكى كن و از بد بپرهيز * كه بدكردن نه كار زيركانست\r\nاگر نيكى كنى پنهان ، نه ظاهر * به نزد نيكمردان نيكى آنست \r\nاين شاعر نگون‌بخت به تحريك و اغواى سلطان سنجر ، از جهان « ادب » به عالم « سياست » روى آورد و به قصد جاسوسى و اعلام اخبار به دربار آتسز راه يافت ، ولى در اثر خامى و سوء تدبير و آشنا نبودن با دقايق و ظرايف اين شغل خطير ، آتسز از نقشهء او آگاه شد و فرمان داد وى را به گناه خبررسانى در جيحون غرق كنند .\r\n\r\nرشيد الدّين وطواط\r\nوطواط ، از شعراى عصر سلجوقى و مداح آتسز بود ؛ به قولى در سال 480 متولد و به سال 573 پس از عمرى دراز درگذشته است ، دوران تحصيل او در نظاميه بلخ سپرى شد ؛ در ادبيات فارسى و عربى تبّحر داشت ، تا آنجا كه با زمخشرى عالم نامدار ايرانى كه در ادبيّات و لغت عرب و فقه و حديث و تفسير و علم كلام سرآمد فضلا و دانشمندان عصر بود ، مباحثه مىكرد . وى با بسيارى از سلاطين و رجال عهد خوارزمشاهى كمابيش آشنايى داشت ، ولى بيشتر از همه وابسته به دستگاه آتسز بود و ما قبلا از جنگ سلطان سنجر سلجوقى با آتسز و محاصره هزار اسب و مبادلهء شعر بين طرفين سخن گفتيم . - چون رشيد ، تنى ضعيف و اندامى كوچك داشت ، او را ( وطواط ) كه مرغ كوچكى است لقب داده‌اند . رشيد در دوران خدمت در دستگاه خوارزمشاه از سعايت و بدگويى دشمنان در امان نماند ، تا آنجا كه يك بار مطرود سلطان گرديد ؛ ولى شاعر كه از سعهء صدر و آزادانديشى مردانى چون غزالى ، سنائى و ناصر خسرو بىنصيب بود نتوانست عزلت و انزوا اختيار كند بلكه بىدرنگ به چاره‌جويى پرداخت و با سرودن اشعار به جنگ معاندان و جلب محبّت سلطان پرداخت :\r\n خدايگانا من بنده را زِ قَهرِ عدو * همى بسوزد جان و همىبكاهد تن\r\nزنا ز دوست همى گشتمى ملول كنون * چگونه صبر كنم بر شماتَتِ دشمن\r\nمرا مباد فراموش حق نعمت تو * اگر تو راست فراموش ، حق خدمت من \r\nدر طى قصيدهء ديگر به مقام و ارزش علمى و فرهنگى خود اشاره مىكند :\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n از نظم من برند بِهر خِطّهِ يادگار * از نثر من زنند بهر بقعه داستان\r\nهم كاتب بليغم هم شاعر فصيح * هم صاحب بيانم هم حاكم بنان\r\nقومى كه بسته‌اند ميان بر خلاف من * جويند نام خويش همى اندر آن ميان \r\nدر اشعار زير ، وطواط از خصوصيات اخلاقى خود و از تألمات و تأثرات فراوان مادرش ، در غم هجران او ياد مىكند :\r\n صدرا به فَرّ تو كه نهِشتم به عمر خود * عرض كريم را بِهَوى در كف هَوان\r\nزانها ، نيم كه بَر دَرِ هركس كنم قرار * همچون سگان ز بهر يكى پاره استخوان\r\nگرمال نيست ، هست مرا فضل بىشمار * ور سيم نيست هست مرا علم بيكران\r\nبل فضل به مرا كه بسى دُرّ شاهوار * با علم به مرا كه بسى گنج شايگان\r\nخواهم شدن چو تير از اينجا سوى عراق * با قامتى ز بارِ عطاى تو چو كمان\r\nمسكين ضعيفه والدهء گُنده پيرِ من * برخود همى بپيچد از اين غم چو خيزران\r\nدارد سَرِ گِران ز دل و خاطرى سبك * دارد دِلى سبك زِ غم و اندُهى گران\r\nجانش رسيده در كف تيمار من بلب * كارش رسيده از غمِ تيمار من بجان\r\nچون تارِ ريسمان ، تن او شد نزار و من * بسته كجا شوم به يكى تار ريسمان\r\nپوشيده رفت خواهم از او ، كز گريستن * بر بندد اشك ديدهء او راه كاروان\r\nيا رب چگونه صبر كند در فراق من * آن طبع ناشكيبش و آن شخص ناتوان\r\nشبهاى تيره راز بسى گفت خواهد او * يا رب تو آن غريب مرا باز من رسان\r\nحالى شگفت ديده‌ام امروز من از او * و اللّه كه نيست هيچ خلاف اندرين ميان\r\nشد ناگهان ز عزم من آگاه وَز جَزَع * خاشاك شد دو گوهر تابانش ناگهان \r\nوطواط در حدود سال 480 ق . در بلخ متولد شد و به سال 573 درگذشت . اگر سال مرگ او مقرون به حقيقت باشد ، از عمرى دراز ( 93 سال ) برخوردار شده و در اين مدت آثارى گرانقدر از خود به يادگار گذاشته كه از آن جمله است :\r\nحدائق السّحر فى دقائق الشعر ، فرائد القلائد ، ديوان اشعار ، لغت فارسى منظوم موسوم به حمد و ثنا ، درر غرر ، مجموعه رسائل ، مطلوب كل طالب لامير المؤمنين على بن ابيطالب ، تحفهء الصديق الى الصديق من كلام ابى بكر صديق ، فصل الخطاب ،\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nآنس اللهفان . » « 1 »\r\nكتاب حدائق السحر ، در توضيح صنايع بديعى و شايد براى تكميل و اصلاح ترجمان البلاغه نوشته شده باشد . شاعر غالبا شواهد و نمونه‌هايى از شعر و نثر فارسى و عربى مىآورد كه به سبب قدمت و لطف بيان و احاطه و تسلّطى كه به علم بديع و ادبيات عرب داشته ، ارزش ادبى بسيار دارد ، وى با خاقانى و اديب صابر مشاعره داشت ، و در عالم شعر و شاعرى بيشتر به تكلّف و صنايع لفظى توجه مىكرده است .\r\n\r\nعمر خيّام\r\nحجة الحق حكيم ابو الفتح عمر بن ابراهيم خيامى نيشابورى معروف به « خيام » فيلسوف و رياضيدان و منجم و نويسنده و شاعر بزرگ ايران در اواخر قرن پنجم و اوايل قرن ششم هجرى ( اواخر قرن يازدهم و اوايل قرن دوازدهم ميلادى ) است . معاصران او ، وى را در حكمت ، تالى ابن سينا مىشمردند و در احكام نجوم قول او را مسلم مىداشتند و در كارهاى بزرگ علمى از قبيل ترتيب رصد و اصلاح تقويم و نظاير اين امور به دو رجوع مىكردند و او خود پزشك و منجم دربار ملكشاهى بوده است .\r\nاز جمله كارهاى علمى او تنظيم رصدى با همكارى ابو العباس لوكرى و ابو الفتح خازنى به امر ملكشاه سلجوقى است به سال 467 هجرى كه تا سال وفات ملكشاه يعنى 485 هجرى دائر و برقرار بود ؛ و از او رسالاتى در حكمت و رياضيات به زبان عربى و پارسى به يادگار مانده و از آن جمله است : رسالهء جبر و مقابله ، لوازم الامكنه ، رسالة فى الاحتيال لمعرفه مقدار الذهب و الفضة فى جسم مركب منهما ، رسالة فى شرح ما اشكل من مصادرات كتاب اقليدس ، رسالة فى الوجود ، رساله‌يى در معراج ، رساله پارسى روضة القلوب كه به نام فخر الملوك پسر نظام الملك طوسى در سه فصل نگاشته ، ترجمهء خطبة الغراء ابو على سينا ، كتاب معروف نوروزنامه و غيره . نوروزنامه به نثرى ساده و شيوا در بيان علل پيدايش جشن نوروز و اينكه كداميك از پادشاهان ايران واضع آن بوده‌اند ، و آيين جشن و آداب پادشاهان ساسانى در آن باب چه بوده ، و امثال اين مطالب نوشته شده است و علاوه‌بر اينها در كتاب نوروزنامه مسائل گوناگون ديگرى هم به مناسبت ، مذكور افتاده ، و از شاهان داستانى ايران و آيين جهاندارى ايشان و پيشه‌ها و رسوم و فنونى كه نهاده‌اند ياد شده است .\r\n\r\n\r\n","description":"","footnote":"\r\n( 1 ) . لغت‌نامه دهخدا ، شماره مسلسل 128 ، ص 480 .\r\n","page_name":" 400 ","page_number":400},
  {"content":"\r\n\r\nقديمترين منبعى كه از خيام ياد كرده ، چهار مقاله نظامى عروضى است ، نويسنده اين كتاب مىگويد : سال 506 در كوى برده‌فروشان بلخ به محضر استاد رسيدم و در اين مجلس عشرت كه تنى چند از رجال گرد آمده بودند ، خيام از مرگ و آرامگاه خود ياد مىكند ، و مطالبى در پيرامون گور خود مىگويد كه چون حاوى اطلاعات سودمندى است ، عينا از چهار مقاله نقل مىكنيم : « در سنه ستّ و خمسانه ( 506 ) به شهر بلخ در كوى برده‌فروشان ، در سراى امير بوسعد ، خواجه امام عمر خيامى و خواجه امام عمر مظفر اسفزارى نزول كرده بودند و من بدان خدمت پيوسته بودم ، در ميان مجلس عشرت از حجة الحق عمر ، شنيدم ، كه او گفت ، گور من در موضعى باشد كه هر بهارى ، شمال بر من گل‌افشان مىكند ، مرا اين سخن مستحيل نمود و دانستم كه چنوئى گزاف نگويد ، چون در سنهء ثلثين به نيشابور رسيدم چهار ( يا چند ) سال بود كه تا آن بزرگ ، روى در نقاب خاك كشيده بود و عالم سفلى از او يتيم مانده ؛ و او را بر من حق استادى بود ، آدينه به زيارت او رفتم و يكى را با خود ببردم كه خاك او به من نمايد ، مرا به گورستان « حيره » بيرون آورد ؛ و بر دست چپ گشتم ، در پايين ديوار باغى خاك او را ديدم نهاده و درختان امرود و زردآلو سر از باغ بيرون كرده و چندان برگ شكوفه بر خاك او ريخته ، كه خاك او در زير گل پنهان بود و مرا ياد آمد ، آن حكايت كه به شهر بلخ از او شنيده بودم ، گريه بر من افتاد ، در بسيط عالم و اقطار ربع مسكون ، او را هيچ‌جاى نظيرى نمىديدم ، ايزد تبارك و تعالى جاى او در جنان كناد ، بمنّه و كرمه . » اين شاعر در علوم و معارف عصر خود نظير پزشكى ، نجوم و حكمت مهارت و استادى داشت ؛ علاوه‌براين ، خيام از مشاهير حكما و منجمين و اطباء و رياضيدانان زمان خود بود و در مسائل اسلامى نيز تبحر داشت ، چنان كه يك بار تنى چند از فقهاء « دربارهء اختلاف قراء در آيه‌يى از آيات قرآن سخن مىگفتند ، چون خيام درآمد ، شهاب الاسلام گفت : اينك مرد مطلّع و خبيرى را يافته‌ام ، آنگاه او وجوه اختلاف قراء و علل هريك از آنها را در مورد آيه مذكور بگفت و قرائتهاى شاذ « 1 » و علل آنها را ذكر كرد و يك وجه را بر ساير وجوه برترى داد . اما در حكمت از رياضيات و معقولات آگاه‌ترين كسان بود . » « 2 » معاصرين او وى را تالى بو على مىشمردند و در احكام نجوم ، قول او را مسلّم مىداشتند و در كارهاى بزرگ علمى از قبيل ترتيب رصد و اصلاح تقويم و نظاير اينها به دو رجوع مىكردند . . . با همه فضايل ، مردى تندخوى بود و به سبب تفّوه به حقايق و اظهار حيرت و سرگشتگى در حقيقت احوال وجود و ترديد در روزشمار\r\n\r\n\r\n","description":"","footnote":"\r\n( 1 ) . نادر\r\n( 2 ) . صفا ، تاريخ ادبيات ايران ، پيشين ، ص 524\r\n","page_name":" 401 ","page_number":401},
  {"content":"\r\n\r\nو ترغيب به استفاده از لذايد موجود و حال و امثال اين مسائل كه همه خارج از حدود ذوق و درك مردم ظاهربين است ، مورد كينهء علماى قشرى بود . » « 1 »\r\nاز خصوصيات رباعيات خيام دوربودن از تصنع ، و فصاحت گفتار و بلاغت معانى و الفاظ موجز و استوار و پرمغزى است كه شاعر براى بيان انديشه‌هاى فلسفى خود به كار برده و از اين راه در قلب صاحبنظران و متفكرين شرق و غرب نفوذى عميق كرده است .\r\n« بررسى دقيق رباعيّات خيام نشان مىدهد كه قلب شاعر حكيم ما از چندچيز سخت متأثر بوده و عمرى از پى چاره آن دردهاى بىدوا مىگشته و چون چاره‌يى كه درد را تسكين دهد ، پيدا نمىكرد ؛ به ناچار در آن فشار درونى ، محض آرامش ضمير به زير بال شعر پناه مىبرده است . نخستين تأثر قلبى شاعر ، همانا از نادانى و بىخبرى بشر است ، در برابر راز آفرينش و معمّاى جهان ؛ كسى ما را آگاه نكرد ، كه از كجا آمده و به كجا مىرويم ، اين گيرودار زندگى چيست و كاروان بشرى اين بيراهه حيات را با اينهمه اندوه چرا مىپيمايد ؟ » « 2 »\r\n كس مىزند دمى در اين معنى راست * كين آمدن از كجا و رفتن به كجاست \r\n*\r\n ز آوردن من نبود گردون را سود * وز بردن من جاه و جلالش نفزود\r\nوز هيچ‌كسى نيز ، دو گوشم نشنود * كاوردن و بردن من ، از بهر چه بود \r\nچون خيام از جهت اعتقاد به اصول عقايد شرعى ، در بين روحانيون عصر خود مردى منحرف و مادى بشمار مىرفت ، آنان را با شاعر ، لطف و عنايتى نبود ؛ زكريا بن محمود قزوينى ، در آثار البلاد ، داستانى از مخالفت فقهاء با خيام آورده و گفته است : « يكى از آنها هرروز صبح پيش از برآمدن آفتاب نزد او مىرفت و درس حكمت مىخواند و چون به ميان مردم مىآمد از وى به بدى ياد مىكرد ، عمر خيام يك بار چندتن را با طبل و بوق در خانه خود پنهان كرد ، چون فقيه به عادت خود به خانه وى آمد ، فرمان داد تا طبلها و بوقها را به صدا درآورند ، مردم از هرسوى در خانه او گرد آمدند ؛ عمر گفت : اى مردم نيشابور ، اين فقيه شماست ، كه هرروز در همين هنگام نزد من مىآيد و درس حكمت مىآموزد و آنگاه نزد شما از من به‌نحوى كه مىدانيد ، ياد مىكند ؛ اگر من همان باشم كه\r\n\r\n\r\n","description":"","footnote":"\r\n( 1 ) . همان كتاب ، ص 527\r\n( 2 ) . دكتر رضازاده شفق ، تاريخ ادبيات ايران ، چاپخانه دانش ، ص 163 .\r\n","page_name":" 402 ","page_number":402},
  {"content":"\r\n\r\nاو مىگويد ، پس چرا از من علم مىآموزد و از استاد خود به بدى ياد مىكند . » « 1 »\r\nخيام چنان كه اشاره شد ، در رياضيات صاحبنظر بوده و در جبر و مقابله و هندسه رسالاتى نوشته است و در طبيعيّات و فلسفهء وجود ، تصنيفاتى داشته ، كه بعضى از آنها از بين رفته است و در زمينه شعر و شاعرى از هفتاد و شش ، تا هزار و دويست رباعى به وى منسوب است كه به‌نظر پژوهندگان عدد اول به حقيقت نزديكتر است .\r\n« رباعيهاى خيام ، بسيار ساده و بىآلايش و دور از تصنّع و تكلف و با اينحال مقرون به كمال فصاحت و بلاغت و شامل معانى عالى و جزيل در الفاظ موجز و استوار است ، در اين رباعيها ، خيام افكار فلسفى خود را غالبا در مطالبى از قبيل تحيّر يك متفكر در برابر اسرار خلقت و تأثر از ناپيدايى سرنوشت آدميان بيان مىكند . . . او نجات فرزندان آدم را از مصائب ، امكان‌ناپذير مىشمارد و مىخواهد اين مصيبت آينده را ، با استفاده از لذت آنى جبران كند ؛ اين رباعيها را خيام غالبا در دنبال تفكرات فلسفى خود سروده و قصد او از ساختن آنها ، شاعرى و درآمدن در زىّ شعرا نبوده و به همين جهت او ، در عهد خود شهرتى در شاعرى نداشته و به نام حكيم و فيلسوف شناخته مىشده است . » « 2 »\r\n ما لعبتكانيم و فلك لعبت‌باز * از روى حقيقتى نه از روى مَجاز\r\nبازيچه همى كنيم ، بر نطع وجود * رفتيم به صندوق عدم يك‌يك باز \r\n*\r\n پيش از من و تو ليل و نهارى بودست * گردنده فلك نيز به كارى بودست\r\nزنهار ، قدم به خاك آهسته نهى * كان مَردُمَكِ چشم‌نگارى بودست \r\n*\r\n هر ذره كه بر خاك زمينى بودست * خورشيد رُخى ، زُهره‌جبينى بودست\r\nگرد از رخ نازنين به آزرم فشان * كان هم رخ و زلف نازنينى بودست \r\n*\r\n ابر آمد و باز بر سر سبزه گريست * بىبادهء گُلرنگ نمىبايد زيست\r\nاين سبزه كه امروز تماشاگه ماست * تا سبزهء خاك ما تماشاگَهِ كيست \r\n*\r\n اين يك دو سه روز نوبت عمر گذشت * چون آب به جويبار و چون باد به دشت\r\nهرگز غم دو روز ، مرا ياد نگشت * روزى كه نيامدست و روزى كه گذشت \r\n\r\n\r\n","description":"","footnote":"\r\n( 1 ) . آثار البلاد و اخبار العباد ، طبع و وستفلد ، ص 318 .\r\n( 2 ) . تاريخ ادبيات ايران ، پيشين ، ص 529 .\r\n","page_name":" 403 ","page_number":403},
  {"content":"\r\n\r\n*\r\n نيكى و بدى كه در نهاد بشر است * شادى و غمى كه در قضا و قدر است\r\nبا چرخ مكن حواله كاندر رَهِ عقل * چرخ از تو هزار بار بيچاره‌تر است \r\n*\r\n آنان كه محيط فضل و آداب شدند * در جمع كمال شمع اصحاب شدند\r\nره ، زين شب تاريك نبردند برون * گفتند فسانه‌يى و در خواب شدند\r\nهريك چندى ، يكى برآيد كه منم * با نعمت و با سيم و زر آيد كه منم\r\nچو كارَكِ او نظام گيرد روزى * ناگه اجل از كمين درآيد كه منم \r\n*\r\n از جملهء رفتگانِ اين راهِ دراز * بازآمده كيست تا بما گويد راز\r\nپس بر سر اين دو راههء آز و نياز * تا هيچ نمانى كه نمىآيى باز \r\n*\r\n ماييم كه اصلِ شادى و كانِ غميم * سرمايهء داديم و نهادِ ستميم\r\nپستيم و بلنديم و فزونيم و كميم * آيينهء زنگ خورده و جام جَميم \r\nخواجه نصير الدين طوسى در كتابى كه راجع « به مصادرات اقليدس » نوشته ، فصلى از خيام كه راجع به همين موضوع است نقل كرده و سخن او را باستشهاد آورده و نام او را « معظم » ياد كرده است . عمدهء اهميت خيام بواسطهء حق‌پرستى و حق‌گويى اوست كه غالب علماى متقدمين از اين خصلت كم‌بهره بوده‌اند ، خيّام در عصر خود ، كه اوج تعصّب بود و تقريبا فلسفه پايمال شده و فلاسفه به نام ملحد و زنديق و كافر معرفى مىشدند ، از اظهار حقايق خوددارى نمىتوانست كرد ، و عقايد خود را كه مخالف اصول و مبانى ظاهريان بود آشكارا مىنوشت و مىگفت ، تا آنكه سرانجام ناچار شد ، درس فلسفه را ترك كند . از همين‌جا مىتوان دانست كه تا چه‌حد كار بر محقّقين سخت بود و چه اندازه از علماى ظاهرى زحمت مىديدند . . . عقايد گذشتگان در باب خيام ضد يكديگر است ، بعضى او را تناسخى و بعضى دهرى . . . و برخى او را مسلمان و معتقد مبدأ و معاد شمرده‌اند ، البته با وجود اين خبر كه محمول بر تسامح و گذشت و كرامت بوده است ، نمىتوان به بازگشت خيام از عقايد خود معتقد شد ، بطورىكه از رباعيات خيام برمىآيد ،\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nاو در حال ترديد و حيرت فوق العاده بسر مىبرد و از پىنبردن به اسرار وجود و حقيقت مبدأ و معاد در زحمت بوده است . در كليه رباعيات خيام ، از دانستن اسرار وجود اظهار نوميدى شده و در بعضى ، مردم را به طلب اين علم ، و دانش آغاز و انجام تحريص و ترغيب كرده است . . . مىتوان احتمال داد كه قسمتى از اين رباعيها را ديگران گفته و متأخرين به عللى به خيام نسبت داده‌اند . . . گذشته از علوم فلسفى كه خيام در همه آنها بىنظير بوده در علوم ادبى و دينى نيز اطلاع كامل به‌دست آورده ، بطورىكه در تاريخ الحكماء « شهرزورى » نقل شده ، خيام در علم قرائت مهارت داشته . مىگويند وقتى ابو الحسن غزالى نزد وزير عبد الرزاق بود ، صحت قرائت يكى از آيات به ميان آمد ، در بين صحبت ، خيّام وارد شد ، گفتند استاد فن در رسيد ، خيام چنان كه قبلا نيز گفتيم در وجوه قرائت آيه و علل قرائت ، بطورى اظهار اطلاع كرد كه غزالى گفت امروز در روى زمين كسى بدينگونه از فن قرائت اطلاع ندارد .\r\nخيام اشعار عربى هم دارد كه يكى از آنها با مضمون اين رباعى موافقت مىكند :\r\n يك لقمه نان اگر شود حاصلِ مَرد * وز كوزه شكستهء دمى آبى سرد\r\nمحكوم كم از خودى چرا بايد بود * يا خدمت چون خودى چرا بايد كرد « 1 » \r\nاز اين رباعى كه در حدود 8 قرن پيش سروده شده مىتوان به ايمان و اعتقاد راسخ خيام به « آزادى فردى » در محيط اجتماع پىبرد .\r\n« خيام ، در فلسفه پيرو ابو على سينا بود و به او عقيده محكمى داشت ، چنان كه اعتراضات هيچيك از علما را بر اقوال او نمىپذيرفت . وقتىكه ابو البركات بغدادى بر اقوال ابو على اعتراضاتى كرد ، عضد الدوله ، ملك يزد از خيام پرسيد كه در اين اعتراضات او رأى تو چيست ؟ گفت : ابو البركات سخن ابو على را نتواند فهميد و همه اعتراضات او بيجاست . » « 2 » در سال وفات خيام صاحبنظران اختلاف دارند وفات او به احتمال به سال 527 اتفاق افتاده است .\r\nاز قديميترين رباعيّات خيام كه در صحت انتساب آنها كمتر ترديد كرده‌اند ، دو رباعى زير است :\r\n در دايرهء كامدن و رفتن ماست * آن را نه بدايت نه نهايت پيداست\r\nكس مىنزند دمى در اين معنى راست * كاين آمدن از كجا و رفتن بكجاست \r\n*\r\n\r\n\r\n","description":"","footnote":"\r\n( 1 ) . فروزانفر : مباحثى از تاريخ ادبيات ، پيشين ، ص 290 به بعد .\r\n( 2 ) . همان كتاب ، ص 290 به بعد .\r\n","page_name":" 405 ","page_number":405},
  {"content":"\r\n\r\n دارنده چو تركيب طبايع آراست * باز از چه سبب فكندش اندر كم و كاست\r\nگر زشت آمد اين صُور ، عيب كراست * گر نيك آمد ، خرابى از بهر چراست \r\nناگفته نماند كه رباعيات خيام كه در مآخذ قديم به سيصد نمىرسيده ، به مرور زمان از هزار تجاوز كرده است .\r\n\r\nشهرت جهانى خيام\r\nخيام ، چه از جهت آثار علمى و چه از نظر رباعيات بىنظيرش شهرتى جهانى كسب كرده است . ذكر جميل خيام در عرصهء گيتى ، مديون ترجمه استادانه « ادوارد فيتز جرالد » است « كه قبول و رواج آن ، خيّام را در اروپا به‌عنوان يكى از گويندگان بزرگ عالم مشهور كرد و منتهى شد به اينكه رباعيات او به زبانهاى مختلف ، منجمله : فرانسوى ، انگليسى ، آلمانى ، ايتاليايى ، روسى ، عربى ، تركى و ارمنى ، آن هم غالبا مكرر ، ترجمه گرديد و متن آن در ايران و جز ايران ، همراه باترجمه يا بدون آن ، مكرر چاپ شد ، از جمله اين چاپها مىتوان : چاپ « ژوكوفسكى » چاپ « فريدريش روزن » ، چاپ « كريستن سن » و چاپ « اربرى » را نام برد . . . از بعضى جهات افكار او با افكار « ابو العلاء معرّى » شاعر عرب ، كه خيام با او ، قرب عهد داشته و چنان كه از قول زمخشرى در الزاجر للصغار برمىآيد ، با افكار و آثار او آشنا بوده است ، شباهت دارد و اين موارد شباهت قابل توجه است . » « 1 »\r\nبراى كسب اطلاعات بيشتر راجع به ترجمه آثار علمى و رباعيات خيام به زبانهاى زنده جهان رجوع كنيد به كتاب « مباحثى از تاريخ ادبيات ايران » ، تأليف بديع الزمان فروزانفر ، صفحه 343 و 344 .\r\nخيام از پيشقدمان تفكر علمى و عقلى بود و مىتوان او را از پيروان مكتب زكرياى رازى و بو على سينا شمرد « خيام در اواخر قرن ششم به تصوف معروف شده و صوفيه اشعار او را بر مذهب خود تطبيق كرده در مجالس مىخواندند و بدينوسيله باز قسمتى از اشعار عرفانى ، جزء رباعيات خيام شده ، با اينكه گويندهء آن عرفاء مشهور بوده و در تذكره‌ها به نام آنها ثبت شده است .\r\nعلت ديگرى كه رباعيّات خيام زياد شده ، اين است كه باز خيام به مىپرستى شهرتى يافته و كليه مضامينى كه در زمينهء فرصت شمردن وقت و مسرّت و شادمانى است به دو نسبت داده شده است ، چنان كه « ابو نواس بن هانى » در عرب به وصف شراب مشهور شد ، و بعدها بعضى اشعار خمريّه را به او منسوب كرده‌اند و همچنين « مجنون بنى عامر » كه\r\n\r\n\r\n","description":"","footnote":"\r\n( 1 ) . مصاحب : دايرة المعارف فارسى ، ج 1 ، ص 929 .\r\n","page_name":" 406 ","page_number":406},
  {"content":"\r\n\r\nغالب غزليات به او نسبت داده شده ، و شعرهاى ملحدانه كه اكثر به يزيد نسبت داده شده در ديوان او ثبت كرده‌اند و نيز در زبان فارسى اين قضيه نظيرى پيدا كرده ، زيرا عموم اشعار رزمى را عامه به فردوسى نسبت مىدهند و از اين روى بسيارى از اشعار ديگران هم در شاهنامه داخل شده است . » « 1 »\r\nجمعى از كوته‌بينان ، از بعضى از رباعيات خيّام نتيجه‌گيريهاى غلط كرده و چنين پنداشته‌اند كه بايد در زندگى تنبلى و تن‌آسانى و لاقيدى و ميگسارى پيشه كنيم ، و تلاش در راه بهتر شدن شرايط حيات را ، به دست فراموشى بسپاريم . غافل از اينكه زندگى سراپا تلاش خيّام ، در راه تعليم و تربيت و بيدارى مردم ، و مطالعات مداوم او در رياضيات و مسائل نجومى و ايجاد رصدخانه و آثار منظوم و منثورى كه از او به يادگار مانده ، جملگى از روح پژوهنده و بىآرام اين نابغهء شرق حكايت مىكند و به‌خوبى نشان مىدهد كه خيام مرد كار و سعى و عمل بود و به نتايج مثبت كوشش آدميان ايمانى راسخ داشته است .\r\n\r\nنمونه‌يى از آثار منثور او :\r\nنوروز : « چون از ملك جمشيد چهارصد و بيست و يك سال بگذشت . . . آفتاب به فروردين خويش به اوّل حمل باز آمد ، و جهان بر وى راست گشت . . . پس درين روز كه ياد كرديم جشن ساخت و نوروزش نام نهاد ، و مردمان را فرمود كه هرسال چون فروردين نو شود آن روز جشن كنند ، و آن روز نودانند . . . و جمشيد در اول پادشاهى سخت عادل و خداى ترس بود و جهانيان او را دوست‌دار بودند و به دو خرّم ، ايزد تعالى او را فرّى و عقلى داده بود كه چندين چيزها بنهاد و جهان را به زر و گوهر و ديبا و عطرها و چهارپايان بيار است .\r\nچون از ملك او چهارصد و اند سال بگذشت ، ديو به دو راه يافت و دنيا در دل او شيرين گردانيد ، و دنيا در دل كسى شيرين مباد ، منى ، « 2 » در خويشتن آورد ، بزرگ‌منشى و بيدادگرى پيشه كرد و از خواستهء مردمان گنج نهان گرفت . جهانيان ازو برنج افتادند و شب و روز از ايزد تعالى زوال ملك او مىخواستند . آن فرّ ايزدى ازو برفت ، تدبيرهاش همه خطا آمد ، بيوراسپ كه او را ضحّاك خوانند از گوشه‌يى درآمد و او را بتاخت ، و مردمان او را يارى ندادند از آنك ازو رنجيده بودند ، به زمين هندوستان گريخت . بيوراسپ به پادشاهى بنشست و عاقبت او را به‌دست آورد و به ارّه بدونيم كرد .\r\nو بيوراسپ هزار سال پادشاهى كرد ، به اوّل دادگر بود و به آخر بىداد گشت و هم به\r\n\r\n\r\n","description":"","footnote":"\r\n( 1 ) . فروزانفر ، پيشين ، ص 293 .\r\n( 2 ) . غرور و خودبينى\r\n","page_name":" 407 ","page_number":407},
  {"content":"\r\n\r\nگفتار و به كردار ديو ، از راه بيفتاد ، و مردمان را رنج مىنمود تا افريدون از هندوستان بيامد و او را بكشت و به پادشاهى بنشست .\r\nو افريدون از تخم جمشيد بود ، پانصد سال پادشاهى كرد ، چون صد و شصت و چهار سال از ملك افريدون بگذشت دور دوّم از تاريخ كيومرث تمام شد . و او دين ابراهيم عليه السلام پذيرفته بود ، و پيل و شير و يوز را مطيع گردانيد ، و خيمه و ايوان ، او ساخت ، و تخم درختان ميوه‌دار و نهال و آبهاى روان در عمارت و باغها او آورد ؛ چون ترنج و نارنج و بادرنگ « 1 » و ليمو ، و گل و بنفشه و نرگس و نيلوفر و مانند اين ، در بوستان آورد ، و مهرگان هم او نهاد و همان روز كه ضحّاك را بگرفت و ملك بر وى راست گشت جشن سده بنهاد و مردمان كه از جور و ستم ضحّاك برسته بودند پسنديدند ، و از جهت فال نيك آن روز را جشن كردندى ، و هرسال تا امروز آيين آن پادشاه نيك عهد در ايران و توران بجاى مىآرند .\r\nچون آفتاب به فروردين خويش رسيد آن روز آفريدون بنو « 2 » جشن كرد ، و از همه جهان مردم گرد آورد ، و عهدنامه نبشت ، و گماشتگان را داد فرمود ، و ملك بر پسران قسمت كرد . تركستان از آب جيحون تا چين و ماچين تور را داد ، و زمين و تخت خويش را به ايرج داد . و ملكان ترك و روم و عجم همه از يك گوهرند و خويشان يكديگرند همه فرزندان آفريدون‌اند و جهانيان را واجبست آيين [ اين 
  ] پادشاهان به‌جاى آوردن ، از بهر آنك از تخم وىاند . » « 3 »\r\n\r\nسير نزولى در انديشه‌هاى ادبى و فلسفى\r\nملك الشعراى بهار ضمن مقالهء تحت عنوان « نظرى اجمالى در فلسفه الهى » به سير قهقرايى انديشه ، از قرن چهارم هجرى به بعد اشاره مىكند و مىنويسد : « آن حريت ضمير و آزادى فكر كه در قرن سوم و چهارم هجرى در بلاد اسلام مباح بود ، از آن به بعد خاصه پس از پادشاهى و تسلط نژادهاى تورانى از ميان رفت و زحمات فلاسفه و دانشورانى مانند\r\n\r\n\r\n","description":"","footnote":"\r\n( 1 ) . ترنج\r\n( 2 ) . مجددا ، از نو\r\n( 3 ) . خيام : نوروزنامه ، تصحيح مجتبى مينوى ، ص 8 - 19 . به نقل از گنجينه سخن ، پيشين ، ص 132 و 133 .\r\n","page_name":" 408 ","page_number":408},
  {"content":"\r\n\r\nاخوان الصّفا و غير هم در بسط حريت ضمير در نطفه فاسد و مضمحل گرديد و هرگاه كسى به كلمات فشرده و بيمناك فلاسفه قرون اخير چون آخوند ملاصدرا و حاج ملا هادى يا به سكوت صرف ميرزاى جلوه و غير هم دقت كند ، مىبيند كه عدم حريت ضمير و ترس از قتل و حرق و اجتناب از عواقب اليمى چون عاقبت عين القضاة همدانى يا شيخ شهاب الدين سهروردى ، آن بزرگان را در چه تنگناى هولناكى گذارده بوده است . . . از اين روى مىتوانيم دانست كه چرا اين‌همه رباعيهاى پرمغز و خلاف رسم را بزرگان بعد از عمر خيام گفته و به فتراك دو سه رباعى مشهور او بسته‌اند كه تا امروز هم به نام او معروف است ؛ و حال آنكه شايد بيش از ده ، دوازده رباعى از اين‌همه رباعيات را نتوان به يقين از حكيم مذكور دانست ، اين حقايق ادبى و تاريخى شايد بتواند عذرخواه فلاسفه شرق شود و آن جماعت را تا حدى از پيشروى در ميدان فلسفه ، خاصه با عدم اسباب كما هو المعلوم ، معذور بدارد . » « 1 »\r\nدر نسخه‌ها و چاپهاى مختلف ، اختلاف در كميت و كيفيّت رباعيات فاحش است ، چه از حيث لفظ و چه از حيث معنى و طرز فكر ، و همانگونه كه على دشتى نيز متذكر شده : فقدان تجانس لفظى و انسجام فكرى به حدى است كه نمىتوان همهء آنها را مولود قريحه شخص واحد دانست و مرحوم صادق هدايت كه متوجه اين امر شده است ، مىنويسد كه اگر يك نفر صد سال عمر كند و روزى دو مرتبه عقيده و كيش و مسلك عوض كرده باشد ، قادر به گفتن چنين افكارى نيست . ( كتاب دمى با خيام ، امير كبير ، 1344 ، ص 6 . )\r\nبيرون كشيدن رباعيات اصيل خيام از اين « بازار مكاره » كار آسانى نيست ، حتى براى بيگانگان ، كه پيش از ما به تحقيق پرداخته‌اند . . . زيرا مبناى آنان كاوش در نسخه‌هاى خطى است و نسخه‌هاى خطى نمىتواند به تنهائى مستند قرار بگيرد ، چه هم در صحت و درستى آنها مجال شك باقيست و هم در فهم و امانت كاتبان .\r\nعلت واضح اين اختلاف روايات در اين است كه ، رباعيات خيام در زمان حيات وى گردآورى و تدوين نشده . . . ازاين‌رو هيچيك از معاصرين او كه به مناسبتى از وى نامى برده‌اند به اينكه خيام شعرى گفته است اشاره‌اى نكرده‌اند . . . شايستهء تأمل اينكه نظامى عروضى هم كه در سال 506 در بلخ به خدمت وى رسيده ، اشاره‌اى نمىكند . » « 2 » ( همان كتاب ، ص 7 )\r\n\r\n\r\n","description":"","footnote":"\r\n( 1 ) . ملك الشعراى بهار : بهار و ادب فارسى ، چاپ اول ، 1351 ، ص 229\r\n( 2 ) . براون : تاريخ ادبى ايران ، حواشى على پاشا صالح ، ص 296\r\n","page_name":" 409 ","page_number":409},
  {"content":"\r\n\r\n\r\nخيام و اعتقاد به تناسخ\r\nدر تاريخ الفى ، خبرى طنزآميز نقل شده كه نگارش آن خالى از تفريح نيست : « از اكثر كتب چنين معلوم مىشود كه وى مذهب تناسخ داشت ، چنان كه نقل مىكنند : در نيشابور مدرسه‌يى كهنه بود و از براى عمارت آن مدرسه ، خران خشت مىكشيدند ؛ روزى حكيم با جمعى از طلبه راه مىرفت ، يكى به اندرون نمىآمد و حكيم چون آن حال بديد ، تبسم‌كنان به جانب آن خر برفت و اين رباعى را گفت :\r\n اى رفته و بازآمده بل « 1 » هم گشته * نامت ز ميان نامها گُم گَشته\r\nناخن همه جمع آمده و سُم گشته * ريش از پس كون برآمده دم گشته \r\nآن خر ، پس از شنيدن اين رباعى فى الحال قدم به اندرون مدرسه نهاد ، از خيام پرسيدند كه سبب چه بود كه خر بعد از شنيدن اين رباعى فى الحال به اندرون مدرسه درآمد ؛ خيام گفت : به‌واسطه آنكه روحى كه تعلق به جسم اين خر گرفته ، پيشتر تعلق به بدن مدرس اين مدرسه داشته ، بنابراين از شرمندگى نمىتوانست درآمد ، اكنون چون دانست كه حريفان ، او را شناخته‌اند ، بالضّروره قدم به اندرون نهاد . « 2 » » اين داستان با توجه به رباعيات خيام و محيط اجتماعى آن روز ايران به كلى بىاساس و ساختگى است .\r\n\r\nمقام و ارزش جهانى خيام\r\nشايد در ميان شعرا و گويندگان ايرانى ، هيچيك چون خيام مورد توجه ملل و نحل گوناگون قرار نگرفته باشند . مجتبى مينوى ، عدد رسالات و مقالات ( مربوط به خيام ) را فقط در اروپا و امريكاى شمالى تا سال 1929 ميلادى به 1500 بالغ دانسته است و سعيد نفيسى در خطابه‌يى گفته است : « آنچه تاكنون تحقيق كرده‌ام خيام 32 بار به زبان انگليسى ، 16 بار به زبان فرانسه ، 8 بار به زبان عربى ، 5 بار به زبان ايتاليايى ، چهار بار به زبان روسى و تركى ، دوبار به زبان دانماركى و سوئدى و ارمنى ترجمه شده و ترجمه فيتز جرالد تا سال 1925 يك صد و سى و نه مرتبه به چاپ رسيده است . . . » « 3 »\r\nبه‌نظر دشتى : « خيام در مدارى بسى برتر از تعصبهاى نژادى و مذهبى سير مىكند ، آنچه فكر او را به خود مشغول كرده است ؛ ماوراى اين چهار ديوارى تنگ اختناق‌آورى\r\n\r\n\r\n","description":"","footnote":"\r\n( 1 ) . بل : اشاره به يكى از آيات قرآن است . (  أُولئِكَ كَالْأَنْعامِ بَلْ هُمْ أَضَلُّ ،  سوره 25 ، آيه 46 )\r\n( 2 ) . براون : تاريخ ادبى ايران ، ج 2 ، ترجمه و حواش على پاشا صالح ، ص 449\r\n( 3 ) . همان كتاب ، ص 519 ، حواشى به نقل از دمى با خيام دشتى .\r\n","page_name":" 410 ","page_number":410},
  {"content":"\r\n\r\nاست كه اسيران عقايد گوناگون در آن دست و پا مىزنند . »\r\n\r\nفريد الدّين عطار\r\nشيخ فريد الدين ، معروف به شيخ عطار ( 540 - 618 ه . ق ) نويسنده و شاعر نامدار قرن ششم و آغاز قرن هفتم هجرى است . در « كدكن » از آباديهاى قديم نيشابور متولد شد و بعد به نيشابور رفت ؛ پدرش ابو بكر ابراهيم نيز مثل خود او به شغل عطارى يعنى فروشندگى داروهاى طبى ، در آن دوران اشتغال داشت . فريد الدين با وجود اشتغال به اين حرفه ، ناگهان بر اثر انقلابى كه در احوال روحى و فكرى وى پديد آمد به عالم عرفان روى آورد و تا آنجا پيش رفت كه بعدها مولانا جلال الدين رومى در نظم مثنوى معنوى به مقام شامخ او اعتراف كرده است .\r\nدربارهء انتساب او به طريقهء كبرويه ، بعضى از صاحبنظران ترديد كرده‌اند ، بيشتر احتمال مىدهند كه در طى مدارج سلوك عرفانى ، اقتدا به معنويت شيخ ابو سعيد ابى الخير كرده است و اين معنى از تجليل و بزرگداشت او نسبت به شيخ به‌خوبى برمىآيد . عطار قسمتى از عمر خود را چون سالكان طريقت در سفر گذرانيده و ضمن عبور از ماوراء النهر تا مكه با بسيارى از مشايخ ، نظير مجد الدين بغدادى ملاقات كرده و از ديدن ملل و نحل و افكار و عقايد گوناگون درسها آموخته و تجارب فراوان اندوخته است .\r\nعطار مردى پركار و فعال بود . وى ضمن معاينه و معالجه بيماران به نظم ديوان مفصل خود و تأليف كتاب پرارزش تذكرة الاولياء اشتغال داشت . اين كتاب شامل سرگذشت 96 تن از اولياء و مشايخ صوفيه با ذكر مناقب اخلاقى و نصايح و اندرزها و سخنان حكمت‌آميز آنان است و طرز نگارش كتاب طورى است كه خواننده را مجذوب تعاليم عرفا و ارباب تصوف مىكند .\r\nاز مهمترين يادگارهاى منظوم اين شاعر ، الهىنامه ، اسرارنامه ، مصيبت‌نامه و منطق الطير است و كتاب گرانمايه تذكرة الاولياء يكى از بهترين آثار منثور قرن ششم هجرى است .\r\nعطار على رغم اكثر شعرا ، زبان به مدح كسى نگشوده است ، چنان كه خود گويد :\r\n به عمر خويش مدح كس نگفتم * دُرى از بهر دنيا من نسُفتم \r\nوى بر خلاف اكثر عرفا و متصوفه در زمرهء كسانيست كه خدمت به خلق را بزرگترين وظيفه انسانى خود شمرده و از انزوا و گوشه‌نشينى دورى گزيده است چنان كه در مثنوى خسرونامه مىگويد :\r\n به داروخانه پانصد شخص بودند * كه در هرروز ، نبضم مىنمودند \r\n\r\n","description":"","footnote":"","page_name":" 411 ","page_number":411},
  {"content":"\r\n\r\nشيخ همين‌كه از فعاليتهاى عملى روزانه ، فراغتى مىيافت ، دست به كار نظم و نثر مىزد ، چنان كه مصيبت‌نامه و الهىنامه را در ضمن ادامه فعاليتهاى پزشكى به پايان رسانيده است . وى دشمن تزوير و ريا بود و خطاب به زاهدان ريايى و مدعيان دروغين صدق و صفا مىگويد :\r\n الا اى زاهدانِ دين ، دلى بيدار بنمائيد * همه مستيد و در مستى يكى هشيار بنمائيد\r\nزِ دعوى ، هيچ نگشايد اگر مرديد اندر دين * چنان كاندر درون هستيد در بازار بنمائيد\r\nمن اين رندان مفلس را همه عاشق همىبينم * شما يك عاشق صادق چنين بيدار بنمائيد \r\nراجع به آثار عطار ، روايات تذكره‌نويسان مبالغه‌آميز است و از چهل تا 190 كتاب به او نسبت داده‌اند . با آنكه عطار را شاعر و گوينده‌اى « بسيارگوى » خوانده‌اند ، قسمت عمده‌اى از آثار منسوب به او ظاهرا از آن شاعر ديگرى است به نام « عطار تونى » كه در قرن نهم هجرى قمرى مىزيسته و بعضى ديگر از آنها از شاعران ديگر است ، معهذا در انتساب آثار ذيل : الهىنامه ، اسرارنامه ، منطق الطّير يا مقامات طيور ، خسروناه ، مصيبت‌نامه ، جواهرنامه ، شرح القلب ، مختارنامه ، ديوان قصايد و غزليات و تذكرة الاوليا به او ، جاى ترديد نيست ، ولى دربارهء باقى آثار منسوب به او جاى بحث است . راجع به مذهب او كه سنى بوده يا شيعه ، گفتگو بسيار است ؛ آنچه مسلم است از هر گونه تعصب در امر مذهب اجتناب داشته . راجع به كشته شدن او به دست مغول ، صاحبنظران اظهار ترديد كرده‌اند ، مزار و آرامگاه عطار در شهر نيشابور ، نزديك مزار عمر خيام است . اين مقبرهء نيمه مخروبه ، در قرن نهم هجرى قمرى به دست امير عليشير نوايى تجديد بنا شده و در سالهاى اخير نيز تعميرات و تغييراتى در آن پديد آورده‌اند . سال وفات او را بيشتر تذكره‌نويسان سال 628 دانسته‌اند .\r\nنمونه‌يى از نثر او : در تذكرة الاوليا در شرح حال عبد اللّه مبارك چنين آمده است : « آن زيّن زمان ، آن ركن امان ، آن امام شريعت و طريقت ، آن ذو الجهادين به حقيقت ، آن امير قلم و بلارك « 1 » عبد اللّه مبارك رحمة اللّه عليه ، او را شهنشاه علما گفته‌اند . در علم و شجاعت خود نظير نداشت و از محتشمان اصحاب طريقت بود و از محترمان ارباب شريعت ، و در فنون علوم احوالى پسنديده داشت و مشايخ بزرگ را ديده بود و با همه صحبت داشته و مقبول همه بود و او را تصانيف مشهور است و كرامات مذكور .\r\n\r\n\r\n","description":"","footnote":"\r\n( 1 ) . شمشير\r\n","page_name":" 412 ","page_number":412},
  {"content":"\r\n\r\nروزى مىآمد ، سفيان ثورى گفت : تعال يا رجل المشرق ! فضيل ، حاضر بود . گفت :\r\nو المغرب و ما بينهما و كسى را كه فضيل فضل نهد ، ستايش او چون توان كرد .\r\nابتداى توبهء او آن بود كه بر كنيزكى فتنه شد « 1 » چنان كه قرار نداشت . شبى در زمستان در زير ديوار خانهء معشوق ، تا بامداد بايستاد به انتظار او ، همه شب برف مىباريد ، چون بانگ نماز گفتند پنداشت كه بانگ خفتن است . چون روز شد ، دانست كه همه‌شب مستغرق حال معشوق بوده است ، با خود گفت : شرمت باد ، اى پسر مبارك كه شبى چنين مبارك ، تا روز به جهت هواى خود برپاى بودى و اگر امام در نماز سورتى « 2 » درازتر خواند ديوانه گردى . در حال ، دردى به دل او فرود آمد و توبه كرد و به عبادت شد تا به درجه‌يى رسيد كه مادرش روزى در باغ شد ، او را ديد خفته در سايهء گلبنى ، و مارى شاخى نرگس در دهن گرفته و مگس از وى مىراند . آنگاه از مرو رحلت كرد و در بغداد مدتى در صحبت مشايخ مىبود . پس به مكه رفت و پس از مدتى مجاور شد ، باز به مرو آمد . اهل مرو به دو تولّا كردند و درس و مجالس نهادند . و در آن وقت يك نيمه از خلايق متابع حديث بودند و يك نيمه به علم فقه مشغول بودندى همچنانكه امروز ؛ او را رضى الفريقين گويند به حكم موافقتش با هريكى از ايشان ، و هردو فريق « 3 » در وى دعوى كردندى و او آنجا دو رباط كرد يكى به جهت اهل حديث و يكى براى اهل فقه . پس به حجاز رفت و مجاور شد . نقلست كه يك سال حج كردى و يك سال غزو كردى و يك سال تجارت كردى و منفعت خويش بر اصحاب تفرقه كردى و درويشان را خرما دادى و استخوان خرما بشمردى . هركه بيشتر خوردى به هر استخوانى درمى بدادى .\r\nنقلست كه وقتى با بدخويى همراه شد ، چون از وى جدا شد ، عبد الله بگريست .\r\nگفتند چرا مىگريى ؟ گفت : آن بيچاره برفت و آن خوى بد ، همچنان با وى برفت و از ما جدا شد و خوى بد از وى جدا نشد .\r\nنقلست كه يك بار در باديه مىرفت و بر اشترى نشسته بود و به درويشى رسيد و گفت : اى درويش ما توانگرانيم ، ما را خوانده‌اند ، شما كجا مىرويد كه طفيليد ؟ درويش گفت : ميزبان چون كريم بود طفيلى را بهتر دارد ، اگر شما را به خانه خويش خواند ، ما را به خود خواند . عبد الله گفت : از ما توانگران وام خواست . درويش گفت : اگر از شما وام خواست براى ما خواست . عبد الله شرم‌زده شد و گفت : راست مىگويى .\r\n\r\n\r\n","description":"","footnote":"\r\n( 1 ) . فريفته شدن ، عاشق شدن\r\n( 2 ) . سوره‌يى\r\n( 3 ) . گروه ، دسته\r\n","page_name":" 413 ","page_number":413},
  {"content":"\r\n\r\nنقلست كه در تقوى تاحدى بود كه يك‌بار در منزلى فرود آمده بود و اسبى گرانمايه داشت ، به نماز مشغول شد ، اسب در زرع « 1 » شد . اسب را همان جاى بگذاشت و پياده برفت و گفت : وى كشت سلطانيان خورده است .\r\nنقلست كه روزى مىگذشت ، نابينايى را گفتند كه عبد الله مبارك مىآيد ، هرچه مىبايد بخواه . نابينا گفت : توقف كن يا عبد الله ، عبد الله بايستاد . گفت : دعا كن تا حق تعالى چشم مرا باز دهد . عبد الله سر در پيش افگند و دعا كرد ، در حال بينا شد .\r\nنقلست كه روزى در دههء ذى الحجه به صحرا شد و از آرزوى حج مىسوخت و گفت : اگر آنجاييم ، بارى بر فوت اين حسرتى بخورم و اعمال ايشان بجاى آرم كه هركه متابعت ايشان كند ، در آن اعمال كه موى بازنكند « 2 » و ناخن نچيند او را از ثواب حاجيان نصيب بود . در آن ميان پيرزنى بيامد ، پشت دو تا شده ، عصايى در دست گرفته ، گفت : يا عبد الله مگر آرزوى حج دارى . گفت : آرى پس گفت : اى عبد الله مرا از براى تو فرستاده‌اند . با من همراه شو تا ترا به عرفات برسانم . عبد اللّه گفت : با خود گفتم كه سه روز ديگر مانده است از مرو مرا چون به عرفات رساند ، پيرزن گفت كسى كه نماز بامداد سنت در سپيجاب گزارده باشد و فريضه بر لب جيحون و آفتاب برآمدن به مرو ، با او همراهى توان كرد . گفتم : بسم اللّه ، پاى در راه نهادم و به چند آب عظيم بگذشتم كه به كشتى دشوار توان گذشت . به هر آب كه مىرسيدم مرا گفتى : چشم برهم نه ! چون برهم نهادمى خود را از آن نيمه « 3 » آب ديدمى تا مرا به عرفات رسانيد . چون حج بگزارديم و از طواف و سعى و عمره « 4 » فارغ شديم و طواف وداع آورديم ، پيرزن گفت : بيا كه مرا پسرى است كه چندگاهست تا به رياضت در غارى نشسته است تا او را ببينم . چون آنجا رفتيم ، جوانى ديدم زردروى و ضعيف و نورانى . چون مادر را ديد در پاى مادر افتاد و روى در كف پاى او مىماليد ، و گفت دانم كه به خود نيامده‌اى اما خدايت فرستاده است كه مرا وقت رفتن نزديك است ، آمده‌اى كه مرا تجهيز كنى « 5 » . پيرزن گفت : يا عبد الله اينجا مقام كن تا او را دفن كنى . پس در حال آن جوان وفات كرد و او را دفن كرديم . بعد از آن گفت :\r\nآن پيرزن كه من هيچ كار ندارم ، باقى عمر بر سر خاك او خواهم بود . تو اى عبد اللّه برو ،\r\n\r\n\r\n","description":"","footnote":"\r\n( 1 ) . داخل زراعت ديگران شد\r\n( 2 ) . تراشيدن موى سر\r\n( 3 ) . از آنسوى ، از سوى ديگر\r\n( 4 ) . اعمالى كه حاجيان در مكه انجام دهند\r\n( 5 ) . دفن كردن\r\n","page_name":" 414 ","page_number":414},
  {"content":"\r\n\r\nسال ديگر چون بازآيى و مرا نبينى مرا در اين موسم به دعا ياددار .\r\nنقلست كه عبد الله در حرم بود يك سال و از حج فارغ نشده بود ، ساعتى در خواب شد ، به خواب ديد كه دو فرشته از آسمان فرود آمدند ، يكى از ديگرى پرسيد كه امسال چند خلق آمده‌اند ؟ يكى گفت : ششصد هزار . گفت : حج چندكس قبول كردند ؟ گفت :\r\nاز آن هيچ‌كس قبول نكردند . عبد الله گفت : چون اين شنيدم اضطرابى در من پديد آمد .\r\nگفتم : اين‌همه خلايق كه از اطراف و اكناف جهان با چندين رنج و تعب « من كلّ فجّ « 1 » عمّيق » از راههاى دور آمده و بيابانها قطع كرده اين‌همه ضايع گردد . پس آن فرشته گفت :\r\nدر دمشق كفش‌گرى نام او على بن موفّق است . او به حج نيامده امّا حج او قبولست و همه را به دو ببخشيدند و اين جمله در كار او كردند « 2 » . چون اين بشنيدم از خواب درآمدم و گفتم به دمشق بايد شد و آن شخص را زيارت بايد كرد . پس به دمشق شدم و خانهء آن شخص را طلب كردم و آواز دادم . شخصى بيرون آمد . گفتم نام تو چيست ؟ گفت على بن موفّق . گفتم : مرا با تو سخنى است . گفت بگوى . گفتم تو چه كارى كنى ؟ گفت پاره‌دوزى مىكنم . پس آن واقعه با او بگفتم . گفت : نام تو چيست ؟ گفتم : عبد اللّه مبارك . نعره بزد و بيفتاد و از هوش بشد . چون به هوش آمد گفتم مرا از آن كار خود خبر ده . گفت سى سال بود تا مرا آرزوى حجّ بود و از پاره‌دوزى سيصد و پنجاه درم جمع كردم . امسال قصد حجّ كردم تا بروم . روزى سر پوشيده‌يى « 3 » كه در خانه است حامله بود . مگر از همسايه بوى طعامى مىآمد ، مرا بگفت برو و پاره‌يى بيار از آن طعام . من رفتم به در خانهء اين همسايه ، حال خبر دادم . همسايه گريستن گرفت ، گفت : بدانكه سه شبانروز بود كه اطفال من هيچ نخورده بودند . امروز خرى مرده ديدم ، پاره‌يى از وى جدا كردم و طعام ساختم ، بر شما حلال نباشد . چون اين بشنيدم آتش در جان من افتاد ، آن سيصد و پنجاه درم برداشتم و به دو دادم ، گفتم نفقهء اطفال كن كه حجّ ما اينست . عبد اللّه گفت صدق الملك فى الرؤيا و صدق الملك فى الحكم و القضاء . . . » « 4 » البته بعضى از گفته‌ها و نوشته‌هاى عطار در محكمه علم و عقل باوركردنى و قابل قبول نيست ولى براى آشناشدن خوانندگان با نثر روان و نحوه تفكر عطار به ذكر گزيده‌يى از آثار او مبادرت كرديم . ضمنا از مطالعه و دقت در حكايت اخير به‌خوبى مىتوان به روشن‌بينى و واقع‌گرايى عطار پىبرد . او حاجى واقعى\r\n\r\n\r\n","description":"","footnote":"\r\n( 1 ) . راه گشادهء ميان دو كوه\r\n( 2 ) . كسى را به‌خاطر كسى بخشيدن\r\n( 3 ) . مستوره ، زن\r\n( 4 ) . نقل از گنجينهء سخن ، پيشين ، ص 289 تا 293\r\n","page_name":" 415 ","page_number":415},
  {"content":"\r\n\r\nكسى را مىداند كه دردى را دوا كند و در راه خدمت به خلق قدمى بردارد و الا صرف انجام مناسك حج و باديه پيمانى كافى نيست .\r\nشيخ عطار در اسرارنامه براى بيدارى نسل جوان ، پايان كار عبرت‌آموز قماربازان را كه به تعبير و تشخيص او افلاس و ورشكستگى و كورى است نشان مىدهد :\r\n درون ميكده ويرانه‌اى بود * كه رندان را مقامر خانه‌اى بود\r\nگرفته هردو تن راه قمارى * ببرده سيم و زر هريك كنارى\r\nجهود اندر قمار آمد به يك‌بار * كه تا در باخت آنچش بود دينار\r\nسرايى داشت و باغى هردو در باخت * نماندش هيچ ، با افلاس در ساخت\r\nچو شد دستش ز زر و سيم خالى * بشد يك « ديده » را در باخت حالى\r\nچنان از هرچه بودش عور شد او * كه « چشمى » را بباخت و كور شد او . . . \r\nملاى رومى در مقام ادب و فروتنى در علوّ مقام او مىگويد :\r\n من آن مولاى رومىام كه از نطقم شكر ريزد * و ليكن در سخن گفتن غلام شيخ عطارم\r\nآنچه گفتم از حقيقت اى عزيز * آن شنيدستم هم از عطار نيز\r\nعطار روح بود سنائى دو چشم او * ما از پى سنائى و عطار آمديم\r\nهفت شهر عشق را عطار گشت * ما هنوزم در خم يك كوچه‌ايم\r\nعطار شيخ ما و سنايى است پيشرو * ما از پى سنايى و عطار آمديم \r\nو عبد الرحمن جامى در تاييد مقام والاى او گفته :\r\n بوى مشكِ گفتهء عطار عالم را گرفت * خواجه ، مزكوم « 1 » است از آن ، منكر شود عطار را \r\nتقريبا تمام شعراى صوفى مشرب به مقام والاى عطار و پيشقدمى او در اين راه اشاره كرده‌اند . شيخ محمود شبسترى كه خود از بزرگان مذهب عرفان است فرموده :\r\n مرا از شاعرى خود عار نايد * كه در صد قرن چون عطار نايد \r\n\r\n\r\n","description":"","footnote":"\r\n( 1 ) . به زكام مبتلا شده\r\n","page_name":" 416 ","page_number":416},
  {"content":"\r\n\r\nو علاء الدوله سمنانى از مشايخ صوفيان كه در قرن هشتم وفات يافته از تأثير و نفوذ انديشه‌هاى عطار و مولوى چنين گفته :\r\n سرّى كه درون دل مرا پيدا شد * از گفتهء عطار وز مولانا شد \r\nاين گونه اشعار تنها اشاره‌ايست به تأثير عميقى كه عطار ، در قلوب شمار بزرگى از صاحبدلان و سخنوران بعد از خودش كرده كه پرتو آن حتى به سعدى و حافظ هم رسيده است . . . تاليفات عطار از نظم و نثر بسيار و شماره آن را به عدد سوره‌هاى قرآن ، 114 كتاب نوشته‌اند ، چنان كه در كتاب مجالس المومنين آمده :\r\n همان خريطه‌كش داروى فنا عطار * كه نظم اوست شفابخش عاشقان حزين\r\nمقابل عدد سورهء كلام نوشت * سفينهاى عزيز و كتابهاى گزين \r\nدر هر صورت آثار شيخ بسيار بوده ، بطورىكه برخى او را از اين حيث طعنه زده و به پرگويى متصفش دانستند . - وى كه از اين طعن و اعتراض آگاهى داشت در مقام دفاع از خود گفت :\r\n كسى كه چون منى را عيب‌جوى است * همين گويد كه او بسيار گوى است\r\nو ليكن چون بسى دارم معانى * بسى گويم تو مشنو ، مىتوانى \r\n« در واقع نظر شيخ موافق دعوى خود متوجه به معانى بوده و هريك از تصنيفات خود را براى توجيه مطالب عرفانى ساخته ، حتى در اين راه بسا فصاحت لفظ را فداى اداى معانى نموده و اشعار ناروا و نازيبا هم سروده است و در اين شوق به معنى ، از رسوم و متعارفات شعرى در گذشته است » « 1 »\r\nگاه عطار انديشه‌هاى عرفانى را يكسو نهاده به بيان واقعيات و محسوسات و توصيف زيبائيهاى طبيعت و مناظر دلنشين باغ و بوستان مىپردازد :\r\n بادِ شمال مىرسد جلوهء نسترن نگر * وقت سحر ز عشق گل ، بلبل نعره‌زن نگر\r\nسبزه تازه‌روى را نوخط جويبار بين * لاله سرخ‌روى را ، سوخته‌دل چون من نگر\r\nخيرى سرفكنده را در غم عمرِ رفته بين * سنبل شاخ‌شاخ را مروحهء « 2 » چمن نگر\r\nياسمن لطيف را همچو عروسِ بِكر بين * باد مشاطه فعل را جلوه‌گر سمن نگر\r\nنرگس نيم مست را عاشق زردروى بين * سوسن شيرخواره را آمده در سخن نگر \r\n\r\n\r\n","description":"","footnote":"\r\n( 1 ) . رضازاده شفق : تاريخ ادبيات ايران ، پيشين ، ص 125 به بعد .\r\n( 2 ) . بادبزن\r\n","page_name":" 417 ","page_number":417},
  {"content":"\r\n\r\n لعبت شاخ ارغوان طفل زبان گشاده‌بين * ناوك « 1 » چرخ گلستان غنچه بىدهن نگر\r\nتا گل پادشاه وش تخت نهاد در چمن * لشكريان باغ را خيمهء نسترن نگر\r\nهين كه گذشت وقت گل سوى چمن نگاه كن * روح نصيب صبح بين ابرِ گُلابزن نگر \r\n\r\nمنطق الطير\r\nيكى از آثار عطار ، منظومه‌ايست مشتمل بر تمثيلات و استعارات به‌صورت حكايات ، در حدود 4600 بيت ، موضوع آن جستجوى مرغان ، براى يافتن يك پرندهء افسانه‌يى به نام سيمرغ است ؛ مراد از پرندگان ، صوفيان و سالكان راه حق و مراد از سيمرغ وجود خداوند و حق و حقيقت است . بنابر معمول ، اين كتاب با حمد و ثناى پروردگار آغاز مىشود . . . اجتماع پرندگان كه در حدود سيزده نوع آن ، يكايك مورد خطاب واقع شده‌اند - در اين انجمن ، مرغان تصميم مىگيرند كه براى طى طريق و رسيدن به سر منزل مقصود ، خود را تحت رهبرى هادى و راهنماى قرار دهند ؛ و هدهد را كه در نقش پيك ، از سوى سليمان به كوى بلقيس ، ملكه سبا نامه برده ، بدين سمت انتخاب مىكنند ، هدهد براى مرغان به تفصيل سخن مىگويد و نظر خود را دربارهء نخستين تجلى اسرارآميز حقيقت به شرح ذيل پايان مىدهد :\r\n ابتداىِ كارِ سيمرغ اى عجب * جلوه‌گر بگذشت در چين نيم‌شب\r\nدر ميان چين فتاد از وى پرى * لاجرم پرشور شد هر كشورى\r\nهركسى نقشى از آن « پر » برگرفت * هركه ديد آن نقش ، كارى درگرفت\r\nهست آن « پر » ، در نگارستان چين * اطلبُوا العلم و لو بالصيّن ببين\r\nگر نگشتى نقش پَرِّ او عيان * اين‌همه غوغا نبودى در جهان\r\nچون نه سر پيداست وصفش را نه بُن * نيست لايق بيش از اين گفتن سخن \r\nعذر مرغان : همين‌كه براى يافتن سيمرغ تصميم گرفته شد ، مرغان جملگى عذر تراشى مىكنند ، عذر بلبل ، عشق‌ورزى به گل است ، عذر طوطى آنست كه به‌خاطر زيبائيش در قفس محبوس است . . . همهء اين بهانه‌ها نظير معاذيريست كه بنى نوع بشر براى دنبال نكردن امور روحانى مىآورند ، هدهد يكايك آنها را به نيروى منطق خود پاسخ مىگويد . . . در طى سفر روحانى هدهد براى مرغان ديگر ، راه پرخطرى را كه براى رسيدن به پيشگاه سيمرغ بايد بپيمايند ، توصيف مىكند و به نقل قصّهء دراز « شيخ صنعان » كه دلباخته دختر ترسايى شد و رنجها و ملامتها كشيد ، مىپردازد . . . سرانجام مرغان تصميم مىگيرند به هدايت هدهد براى يافتن سيمرغ پروبال بگشايند ، ولى ديرى نمىپايد كه\r\n\r\n\r\n","description":"","footnote":"\r\n( 1 ) . نوعى تبر كوچك و شيار و هرچيز توخالى را ناوك گويند\r\n","page_name":" 418 ","page_number":418},
  {"content":"\r\n\r\nبهانه‌ها را از سر مىگيرند ، هدهد بار ديگر همه را پاسخ مىگويد . . . باقى مرغان كه اهل سير و سلوك بودند ، از هفت وادى طريقت كه طلب و عشق و معرفت و استغناء و توحيد و حيرت و فقر و فناست به‌ترتيب مىگذرند و آخر الامر ، دل از خويشتن مىكنند و در بوته آزمايشها ، پاك مىشوند و همين‌كه سيمرغ را مىيابند ، خود را مىيابند ( به عبارت ديگر خود را سيمرغ مىبينند . » « 1 » اينك بيتى چند از اشعار منطق الطير :\r\n جان آن مرغان ، ز تشوير و حيا * شد فناى محض و تن شد توتيا\r\nچون شدند از كل‌كل پاك آن‌همه * يافتند از نور حضرت جان همه\r\nكرده و ناكردهء ديرينه‌شان * پاك گشت و محو شد از سينه‌شان\r\nهم ز عكسِ روىِ سيمرغ جهان * چهرهء سيمرغ ديدند آن زمان\r\nخويش را ديدند سيمرغ تمام * بود خود « سيمرغ » سى مرغ تمام \r\nبعضى از صاحبنظران ريشهء منطق الطير را در آثار ديگران مىبينند ، به‌نظر فروزانفر : « شيخ عطار اگر مايه ، از سخن ابن سينا و غزالى گرفته ، به نيروى فكرت و لطف ذوق آن را به‌صورتى مرتب ساخته است كه خود ابن سينا و ابو حامد از آن نكته‌ها توانند آموخت و اگر زنده شوند و جرعه‌يى ازين مى منصورى كه در خمخانه عطار است بنوشند ، بىگمان مست جاويد گردند و به آهنگ مستانه ، آواز بركشند كه :\r\n كردى اى عطار بر عالم نثار * نافه اسرار ، هردم صد هزار\r\nختم شد بر تو چو بر خورشيد نور * منطق الطير و مقامات طيور « 2 » \r\n\r\nنظرى انتقادى در پيرامون اسرارنامه\r\nدكتر مهدى حميدى ، ضمن مطالعه انتقادى اسرارنامه عطار ، با توجه به جنبه‌هاى مثبت و منفى اين كتاب مىنويسد : « . . . هر چند عطار به اين كتاب با ديدهء خرسند و ممتلى « 3 » از غرور و مباهات هنرمندى مىنگرد ، هيچ خوانندهء دقيق و موشكافى به هيچ نحو نمىتواند خود را متقاعد سازد كه بدين‌گونه مطالب بىارزش و پيش‌پا افتاده اسم « اسرار » بگذارد و در نتيجه كتابى را كه محتوى چنين مطالبى است « اسرارنامه » بخواند ، مگر آنكه اراده تسميهء بىمسمّا داشته باشد . - توضيح آنكه اسرارنامه من حيث المجموع و با استثنائاتى مختصر ،\r\n\r\n\r\n","description":"","footnote":"\r\n( 1 ) . براون : تاريخ ادبى ايران ، ترجمه و حواشى از على پاشا صالح ، ج 2 ، ص 874 به بعد\r\n( 2 ) . همان كتاب ، ص 909 .\r\n( 3 ) . پر و ممّلو\r\n","page_name":" 419 ","page_number":419},
  {"content":"\r\n\r\nپندنامه‌اى است غير نافذ و نادلنشين در تقبيح دنيا و ترك همه مظاهر فريبندهء آن . . . جاى شبهه نيست كه با نيروى پند و اندرز ، آتش را از سوزاندن و درخت را از شكوفه‌دادن و آدمى را از عطش به زندگى و تمايل به زيباييهاى آن نمىتوان منصرف نمود . . . وانگهى آسان‌ترين كار ، براى آدمى ، پنددادن است و دشوارترين كار براى آدمى پند شنيدن و در هرصورت ناصح را در پندهاى خويش ، رعايت شرايطى واجب است كه از اهمّ آن شرايط ، يكى درخور اجرا بودن آنهاست و پندهاى عطار غالبا درخور اجرا نيست . . . درصورتيكه توقع خواننده از اين كتاب ، كه اسرارنامه خوانده شده است ، اين است كه در ضمن آن ، دست‌كم با بعضى از دقايق و رموز عرفان واقعى آشنا شود و از مردى كه به قول ديگران هفت شهر عشق را گشته است و يك عمر شب و روز در كورهء زندگى سوخته و كيمياى تبديل آدمى به خداوند آموخته است چيزهايى جز « درخم يك كوچه ايستادن » بياموزد ، ناگفته نگذاريم كه اگر اسرارنامه آخرين اثر منظوم عطار نباشد ، به‌طور قطع يكى از آخرين آثار منظوم اوست . . . وى در اواخر زندگى ، از اينكه عمر عزيز را در راهى بسر رسانيده است كه پايانى نداشته و همه عمر به‌دنبال آرزويى دويده است كه رسيدن بدان محال بوده ، به كرّات اظهار تاسف مىنمايد و هم بدين‌نكته كه ذره‌اى از اسرار الهى بر او مكشوف نشده است ، پوشيده و آشكار اعتراف مىكند و خود را از كار عبث خويش به سختى و با سوز دل مورد ملامت قرار مىدهد : « 1 »\r\n بنا حق مدتى اين كان بِكَندم * نديدم هيچ و چندين جان بكندم\r\nبه چيزى كان نيرزد يك پشيزم * فرودادم همه عمر عزيزم\r\nدريغا در هوس عمرم تلف شد * كه عمر از ننگِ چون من ناخلف شد\r\nبسى سررشتهء اين راز جستم * نديدم گرچه عمرى باز جستم\r\nز پيش زيركانِ نام‌بُردار * در اين انديشه‌ها كرديم بسيار\r\nنه آن راز نهانى روى بنمود * نه مقصودى سَرِ يك موى بنمود\r\nمگس پنداشت كان قصّاب دَمساز * براى او دَرِ دكان كند باز\r\nبسى كوكب كه بر چرخ برين است * صد و ده‌بار مهتر از زمين است\r\nزمين در جنب اين نه سقف مينا * چوِ خشخاشى بود بر روى دريا\r\nببين تا تو از اين خشخاش چندى * سِزد گر بر بروت خود بخندى\r\nترا با حكمت يزدان چه كار است * مزن دم ، گرنه جانت زيردار است\r\nچو نشناسى سر مويى ز اسرار * به نادانى چه گَردى گرد اين كار « 1 » \r\n\r\n\r\n","description":"","footnote":"\r\n( 1 ) . مهدى حميدى : 11 مقالهء اسرارنامه عطار ، ( به نقل از مجلد يغما ، آبان‌ماه 45 ، ص 402 به بعد .\r\n","page_name":" 420 ","page_number":420},
  {"content":"\r\n\r\nاين بود شمه‌يى از افكار و انديشه‌هاى پانته‌ئيستى عطار كه عمرى در طلب « حق و حقيقت » جستجو و تلاش نمود و سرانجام همه‌چيز را نمود و مظهرى از خدا شمرد .\r\nقرنها بعد « اسپينوزا » متفكر غرب كمابيش از اين مكتب يعنى « پانته‌ئيسم » پيروى نمود .\r\nدر اشعار زير ، عطار بار ديگر از اينكه به اسرار حيات و رموز زندگى ناپايدار بشر دست نيافته است اظهار ملال مىكند :\r\n ندارد دردِ ما درمان دريغا * بماندم بىسروسامان دريغا\r\nدر اين حيرت فلكها نيز ديريست * كه مىگردند سرگردان دريغا\r\nرهى بس دور مىبينم درين راه * نه سر پيدا و نه پايان دريغا\r\nچونه جانان بخواهد ماند نه جان * ز جان دردا و از جانان دريغا\r\nعزيزانِ جهان را بين كه يكراه * شده با خاك ره يكسان دريغا\r\nبيا تا در وفاى دوستداران * فروباريم صد طوفان دريغا\r\nهمه ياران به زير خاك رفتند * تو خواهى رفت چون ايشان دريغا\r\nپس از و صلى كه همچون باد بگذشت * درآمد اين غم هجران دريغا\r\nبراى نان چه ريزى آبرويت * كه آتش ، بهتَرَت زان نان دريغا\r\nتو را تا جان بود نان كم نيايد * چه بايد كند چندين جان دريغا\r\nخداوندا همه عمر عزيزم * ز جهل آورده‌ام به زيان دريغا\r\nچو دوران جوانى رفت بر باد * بسى گفتم در اين دوران دريغا\r\nنشد معلوم من جز آخر عمر * كه كردم عمر خود تاوان دريغا\r\nمرا گر عمر بايستى ، خريدن * تلف كى كردمى زين سان دريغا \r\n\r\nناصر خسرو\r\nحكيم ابو معين ناصر بن خسرو بن حارث قباديانى بلخى ، ملقب به حجّت از شعرا و صاحبنظران و پژوهندگان بزرگ قرن پنجم هجرى است . ولادتش در سال 394 هجرى در بلخ و وفاتش در قلعه يمگان از نواحى بدخشان به سال 481 هجرى اتفاق افتاد . وى زندگى پرفراز و نشيبى را از سر گذرانيد ، در جوانى يك‌چند سمت دبيرى عمال خراسان را داشت ، ولى چون مظالم دستگاه دولتى و ديوانى را ديد از اين كار دلسرد شد و بر اثر تحولى كه در افكار و انديشه‌هاى او پديد آمد چون حجة الاسلام غزالى از سياست دورى گزيد و به تحقيق و تتبّع و سير آفاق و انفس پرداخت . پس از چندبار زيارت حج راه مصر پيش گرفت و به خدمت المستنصر باللّه خليفه فاطمى رسيد و در سلك اسماعيليان درآمد و چون توجه و اعتماد خليفه را به خود\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nجلب نمود ، به مقام « حجت جزيره خراسان » انتخاب گرديد و بعد از هفت سال سفر ، در سال 444 هجرى به خراسان بازگشت و چون محيط خراسان را براى تبليغ آراء اسماعيليان مناسب نمىديد ، راه بدخشان پيش گرفت و در قلعه « يمگان » مسكن گزيد و در آنجا به ادامه تبليغ عقايد و ارشاد پيروان مذهب اسماعيلى و سرودن اشعار و تاليف كتابهاى سودمند مشغول شد و در همانجا درگذشت .\r\nناصر خسرو ، مردى پژوهنده و حقيقت‌جو بود ، از آغاز جوانى به تحصيل علم و تحقيق در اديان و عقايد مختلف مشغول گرديد و بر آن شد كه از تقليد و تبعيت كوركورانه در امور مذهبى و اجتماعى خوددارى كند ، و هيچ اصل مذهبى و اجتماعى را جز به حكم عقل و استدلال نپذيرد . چنان كه خود گويد :\r\n تقليد نپِذرُفتم و حُجّت نَنهُفتم * زيراكه نشد « حق » به تقليد مُشَهّر \r\nوى خطاب به اهل تعبّد و تقليد و دشمنان عقل و استدلال چنين مىگويد :\r\n دين تو به تقليد پذيرفتهء * دين به تقليد بود سَرسَرى\r\nلاجرم از بيم كه رسوا شدى * هيچ نيارى كه به من بگذرى\r\nگرت بپرسد كسى از مشكلى * داورى مَشغلَه پيش‌آورى\r\nحُجّت پيش‌آور و بُرهان مرا * جنگ چه پيش آرى ، مُستكبرى\r\nبا تو من ار چند بيك دين دَرّم * تو زِ رَهُ و من زرَهِ ديگرى \r\nدر اشعار زير نيز ناصر خسرو ، دلبستگى و علاقه خود را به حجّت و استدلال تكرار مىكند :\r\n هركسى چيزى همى گويد ز تيره‌راى خويش * تا گمان آيدت ، كو ، قسطاى بن لوقاستى\r\nوانت گويد جمله عدل است آن و ، ما را بندگى است * خواست او را بوده باشد نيست ما را خواستى\r\nوينت گويد گر جهان را صاحب عادل بُدى * بر جهان و خلق ، يكسر دادِ او پيداستى\r\nپُشتِ اين مُشتِ مُقلّد ، كى شدى خَم از ركوع * گرنه در جَنّت اميد ميوهء طوباستى\r\nروى زى محراب كى كردى اگرنه در بهشت * بر اميد نان و ديگ قليهء و حَلواستى \r\n\r\n","description":"","footnote":"","page_name":" 422 ","page_number":422},
  {"content":"\r\n\r\nاز اشعار ناصر خسرو مىتوان به علل سفرهاى پرماجرا و رنجها و محروميّتهايى كه در دوران حيات تحمل كرده است پىبرد و علاقه فراوان وى را به تفرّس و كشف حقيقت ، به روشنى دريافت . « 1 »\r\n برخاستم از جاى و سفر پيش گرفتم * نرخانم ياد آمد و نز گُلشن و منظر\r\nاز پارسى و تازى و از هندو و از ترك * وز سندى و رومى و زِ عبرى همه يكسر\r\nوز فلسفى و مانوى و صابى و دهرى * درخواستم اين حاجت و پرسيدم بىمر\r\nاز سنگ بسى ساخته‌ام بستر و بالين * وز ابر بسى ساخته‌ام خيمه و چادر\r\nگه دريا گه بالا رفتن بىراه * گه كوه و گهى ريگ و گهى جوى و گهى جر\r\nگه حبل به گردَن‌بر ، مانند شُتُربان * گه بار به پشت اندر مانندهء استَر\r\nجوينده همى گشتم از اين بحر بدان بر * پرسيده همى رفتم از اين شهر بدان شهر\r\nگفتند كه موضوع شريعت نه به عقل است * زيراكه به شمشير شد اسلام مقرر\r\nتقليد ، نپذرُفتم و حُجّت ننهفتم * زيراكه نشد حق به تقليد مشهّر\r\nدار و نَخُورم هرگز بىحُجّت و برهان * وز درد نينديشم و ننيوشم مُنكر\r\nآنگاه بپرسيدم از اركان شريعت * كاين پنج نماز از چه سبب گشت مُسطّر\r\nوز علت ميراث و تفاوت كه در او هَست * چون بود برادر يكى و نيمى خواهر\r\nوز قسمت ارزاق بپرسيدم و گفتم * چون است غمى « 1 » زاهد و بيرنج ستمگر \r\n\r\n\r\n","description":"","footnote":"\r\n( 1 ) . پردرد ، رنجور\r\n","page_name":" 423 ","page_number":423},
  {"content":"\r\n\r\nدر اشعار ناصر خسرو ، نه‌تنها نظريات انتقادى او در پيرامون نظام ظالمانه اجتماعى و اقتصادى جهان در قرن پنجم هجرى به چشم مىخورد بلكه آراء متناقض ائمه اربعه اهل سنت يعنى امام شافعى ، حنبلى ، حنفى و مالكى و تباين آن نظريات ، با مبانى اسلامى و اخلاقى ، به‌خوبى در آثار منظوم او توصيف و بيان شده است :\r\n « شافعى » گفت كه شطرنج مباحست مدام * كج مبازيد كه جز راست نفرموده امام\r\n« بو حنيفه » به از او گويد در باب شراب * كه ز جوشيده بخور ، تا نَبُوَد بر تو حرام\r\n« حنبلى » گفت كه گر آنكه به غم درمانى * پستهء بنگ تناول كن و سرخوش بخرام\r\nگر كنى پيروى مُفتى چارم « مالك » * او هم از بهر تو تجويز كند « وطى غلام » « 1 »\r\nبنگ و مى ، مىخور و . . . مى كن و ميباز قمار * كه مسلمانى ازين چار امامست تمام \r\nناصر خسرو پس از مسافرت به مصر و بحث و گفتگو با سران فرقه اسماعيليّه ، از طرفدارى جدى اين جماعت گرديد و به تبليغ آراء و نظريات آنان پرداخت .\r\nيكى از مخالفين وى ، در كتاب بيان الاديان دربارهء ناصر خسرو و فعاليت تبليغاتى او چنين داورى كرده است : « الناصريه ، اصحاب ناصر خسرو و او ملعونى عظيم بوده است و صاحب تصانيف . . . خلق را از راه ببرد و آن طريقت از آنجا برخاست . »\r\nپس از چندى فقهاى متعصّب سنى به جنگ او برخاستند و امرا و حكام درصدد دستگيرى وى برآمدند . ناچار اين مرد حكيم و حقيقت‌جو راه فرار پيش گرفت و قسمتى از عمر گرانمايه خويش را در غربت و سختى سپرى نمود . اشعار زير مبيّن احوال پريشان اوست :\r\n آزرده كرد كَژدم « 2 » غربت جگر مرا * گوئى زبون « 3 » نيافت زِ گيتى مگر مرا\r\nدر حال خويشتن چو همى ژرف بنگرم * صفرا همى برآيد ز اندوه بسر مرا\r\nگويم چرا نشانهء تير زمانه كرد * چرخ بلندِ جاهلِ بيدادگر مرا\r\nگر بر قياس فضل بِگشتى مدار دهر * جُز بر مَقرّ ماه نبودى مَقر مرا\r\nنىنى كه چرخ و دهر ندانند قدر فضل * اين گفته بود گاه جوانى پدر مرا \r\nپس از جهانگردى و سير و ساحت در آفاق و انفس و آميزش با ملل و نحل مختلف ، ناصر خسرو به تاليف سفرنامه همت گماشت . اين كتاب از نظر تاريخى و جغرافيايى و توصيف پاره‌يى از خصوصيّات اخلاقى و اجتماعى ملل خاورميانه در حدود هشت قرن پيش حائز اهميّت بسيار است . غير از كتبى كه دربارهء فرقه اسماعيليّه نوشته ،\r\n\r\n\r\n","description":"","footnote":"\r\n( 1 ) . امردبازى\r\n( 2 ) . عقرب\r\n( 3 ) . پست و ضعيف\r\n","page_name":" 424 ","page_number":424},
  {"content":"\r\n\r\nكتاب زاد المسافرين و كتاب وجه دين او ارزش فلسفى و كلامى دارد . ناصر خسرو دربارهء تنوع و كثرت آثارش مىگويد :\r\n مَنگَر برين ضعيف تنم زانكه در سخن * زين چرخ پرستاره فزونست اثر مرا \r\nاز ناصر خسرو آثار متعددى به نثر فارسى باقيست كه بيشتر رنگ فلسفى دارد ، از ميان آثار او كتاب جامع الحكمتين و كتابهاى خوان الاخوان ، زاد المسافرين ، وجه دين ( روى دين ) گشايش و رهايش ( در علم كلام ) كه بنا به روش و اصول عقايد اسماعيليان نوشته شده است ، و سفرنامه ، كه شرح و توصيف مشهودات و مسموعات او در جريان سفر هفت ساله است ، از جهات مختلف قابل توجه و شايان دقت است .\r\nنمونه‌يى از نثر ناصر خسرو : لذت و الم : « . . . قول محمد زكريّا آنست كه گويد : لذت چيزى نيست مگر راحت از رنج ، و لذت نباشد مگر بر اثر رنج ، و گويد كه چون لذت پيوسته شود رنج گردد و گويد حالىكه آن نه لذّتست و نه رنج است ، آن طبيعتست و آن به حس يافته نيست و گويد كه لذت در حسّى رهاننده است و در حسّى رنجاننده و حس تأثيرى از محسوس اندر خداوند حسّ و تاثير فعل باشد از اثركننده اندر اثرپذير ، و اثر پذيرفتن ، بدل شدن حال اثرپذير باشد ؛ و حال يا از طبيعت باشد و يا بيرون از طبيعت باشد و گويد كه چون اثركننده مر آن اثرپذير را از حال طبيعى او بگرداند ، آنجا رنج و درد حاصل آيد و چون مر اثرپذير را به حال طبيعى او بازگرداند ، آنجا لذت حاصل آيد . . . » « 1 »\r\nاندر صفت بهشت : « معنى بهشت جاى اهل ثوابست و معنى دوزخ جاى اهل عقابست . و خداى تعالى مر بهشت را به تازى چند جاى ياد كرد به « جنّت » و دوزخ را « نار » خواند ؛ و جنّت بوستانى باشد ، آراسته به درختان بارور و اسپر غمهاى خوش و آب روان و جايهاى با راحت و پاكيزه ، چنانك ، حس را اندر آن راحت باشد ؛ پس گوئيم كه چون درست كرديم از اين پيش كه ثواب عملى است نه حسى ، ببايد دانستن كه فائده‌هاى عقلى كه شناخت لطايف است ، كه جملگى آرايش و راحت و لذت كه در اندرين عالم همى آيد ، از آنجا همى آيد ، بوستان ، نفس سخنگويست ( قوه ناطقه ) كه مر آن را به گفتار و انديشه نتوان يافتن و آن آراسته است به پيشروان دين ، كه ايشان درختان آن بوستانند و به گشتن اندر آن بوستان و نگريستن به چشم بصيرت اندر آن مر نفس ناطقه را لذت و راحت و شادى و آسانى باشد ، و لاكن علم الهى ، اندرين عالم به لفظها و مثلها بسته باشد\r\n\r\n\r\n","description":"","footnote":"\r\n( 1 ) . منقول از زاد المسافرين ، چاپ برلين ، 1341 قمرى ، ص 733\r\n","page_name":" 425 ","page_number":425},
  {"content":"\r\n\r\nو جدا نشود از آن ، تابدان وقت كه ايزد تعالى مر آن را تقدير كرده است . و چون وقت آن فراز آيد آن حكمتها از ميان مثلها و رمزها بيرون آيد ، بر نيكوتر آرايش ، كه چشم چنان نديده است ، و نه هيچ گوش ، صفت آن شنوده است و نه بر دل هيچ مردم آن گذشته است . . . » « 1 »\r\n\r\nسفرنامه ناصر خسرو\r\nاز مطالعه سفرنامه ناصر خسرو ، بسيارى از خصوصيات زندگى اجتماعى و اقتصادى ايرانيان و بعضى ديگر از كشورهاى خاورميانه تاحدى روشن مىشود . از جمله : وضع مدارس ، حدود آزادى مردان و زنان در بعضى از كشورها ، وضع ساختمانها و كيفيت دروازهء شهرها و درهاى سنگى و آهنى كه در مدخل شهرها براى حفظ امنيت نصب مىكردند ، و تعبيهء فواره و ديگر وسايل رفاهى در منازل ، و اشاعه بعضى خرافات در بين توده مردم و توجه نسبى طبقات مرفه و ميانه حال به وسايل تجمّلى و زينتى در داخل خانه‌ها ، از قبيل فرش و قناديل و چراغدانهاى زرين و نقره‌گين و راه و رسم كشتىسازى در آن دوران و بسيارى مسائل و موضوعات متنوع ديگر را كه در كتب تاريخى منعكس نيست ، مىتوان در اين سفرنامه خواند و مورد بررسى و مطالعه قرار داد ، از جمله در مقدمه سفرنامه ، ضمن گفتگو با دوستان ، سخن از ميگسارى به ميان مىآيد و ناصر خسرو مىگويد : « . . . حكما مىگويند هيچ‌چيز جز شراب ، اندوه دنيا كم نمىكند . » مخاطب ناصر خسرو مىگويد : « . . . بيخودى و بيهوشى راحتى نباشد حكيم نتوان گفت ، كسى را كه مردم را به بيهوشى رهنمون باشد ، بلكه چيزى بايد طلبيد كه خرد و هوش را بافزايد ، گفتم : كه من اين را از كجا آرم ؟ گفت : جوينده يابنده باشد . . . گفتار او بر من اثر كرد ، با خود گفتم : كه از خواب دوشين بيدار شدم ، اكنون بايد از خواب چهل ساله نيز بيدار شوم ، انديشيدم كه تا همهء افعال و اعمال خود بدل نكنم ، فرج « 2 » نيابم . . . » « 3 »\r\nدر سفرنامهء ناصر خسرو چنان كه اشارت رفت بسيارى از خصوصيات اجتماعى مردم خاورميانه در قرن پنجم هجرى روشن و آشكار مىشود ، از جمله در سفرنامه آمده است كه ناصر خسرو پس از عبور از آذربايجان ، به « وان » و « وستان » رسيده و : « . . . در بازار آنجا ، گوشت خوك چنان كه گوشت گوسفند ، مىفروختند و زنان و مردان ايشان بر دكانها\r\n\r\n\r\n","description":"","footnote":"\r\n( 1 ) . به نقل از خوان الاخوان ، ناصر خسرو ، چاپ تهران ، 1338 ، ص 167\r\n( 2 ) . نجات\r\n( 3 ) . ديوان و سفرنامه ناصر خسرو علوى ، چاپ 1314 ، ص 4\r\n","page_name":" 426 ","page_number":426},
  {"content":"\r\n\r\nنشسته ، شراب مىخوردند بىتحاشى « 1 » ، و از آنجا به شهر « اخلاط » رسيدم ، 18 جمادى الاول بود . . . » « 2 »\r\nناصر خسرو ، در سفرنامه خود ، آنجا كه از شهر « ميافارقين » و « آمد » سخن مىگويد ، در حقيقت از بسيارى از خصوصيات شهرهاى قرون وسطا و استحكامات آن دوران و دروازه‌ها و درهاى آهنى كه براى مصونيت شهرها از حمله دشمنان و غارتگران به كار مىرفته ، سخن مىگويد : « . . . ششم روز ، از دىماه قديم به شهر « آمد » رسيدم ، بنياد شهر بر سنگى يك لخت نهاده و طول شهر به مساحت دو هزار گام باشد و عرض همچنين باشد و گرد او ، سورى « 3 » كشيده است از سنگ سياه كه خشتها بريده است از صد منى تا يكهزار منى و پيش روى اين سنگها چنان به يكديگر پيوسته است كه هيچ گل و گچ در ميان آنها نيست ، بالاى ديوار بيست ارش « 4 » ارتفاع دارد و پهناى ديوار ده ارش ، و بهر صد گز برجى ساخته كه نيمه دايره آن هشتاد گز باشد و كنگرهء او هم از همين سنگ است و از اندرون شهر در بسيارى جاى ، نردبانهاى سنگين بسته است كه بر سر بارو ، توان شدن و بر سر هربرجى جنگ گاهى ساخته‌اند و چهار دروازه بر اين شهرستان است ، همه آهن بىچوب ، هريكى روى به جهتى از جهات عالم . . . شرقى را باب الدجله گويند ، غربى را باب الرّوم گويند ، شمالى را باب الارمن ، جنوبى را باب التل گويند . . . » « 5 »\r\nبطورىكه از سفرنامه برمىآيد وى در طى مسافرتهاى خود رنج و محروميت فراوان ديد ، و گاه سه ماه از شدت سرما موى سر نمىگشود ؛ « سه ماه بود كه موى سر بازنكرده بوديم » با وجود تمام اين محروميتها شاعر مردم‌گرا و با هدف ما ، هيچگاه از تعقيب راه خويش باز نايستاد و به مدح بزرگان ! و توصيف مى و معشوق نپرداخت و از تملق و چاپلوسى خوددارى كرد و در مذمت شاعران دربارى اشعارى انتقادى سرود :\r\n اگر شاعرى را تو پيشه گرفتى * يكى نيز بگرفت خنياگرى را\r\nصفت چندگويى ز شمشاد و لاله * رخ چون مَهُ و زُلفَكِ عَنبرى را\r\nبه علم و به گوهر كنى مدحت آن را * كه مايه‌ست مر جهل و بدگوهرى را\r\nبه نظم اندر آرى دروغ و طمع را * دروغ است سرمايه مر كافرى را\r\nمن آنم كه در پاى خوكان نريزم * مر اين قيمتى دُرّ لفظِ درى را \r\n\r\n\r\n","description":"","footnote":"\r\n( 1 ) . پرهيز و دورى جستن ، بيم و هراس\r\n( 2 ) . همان كتاب ، ص 6\r\n( 3 ) . ديوار گرد شهر\r\n( 4 ) . واحد براى اندازه‌گيرى طول از آرنج تا سر انگشت\r\n( 5 ) . همان كتاب ، ص 8\r\n","page_name":" 427 ","page_number":427},
  {"content":"\r\n\r\n\r\nاندرزهاى اخلاقى\r\n پندم چه دهى نخست خود را * محكم كمرى ز پند دربند\r\nپند از حكما بگير زيراك * حكمت پدر است و پند فرزند\r\nكارى كه ز من پسند نايد * با من مكن آنچنان و مپسند\r\nجز راست مگوى گاه‌وبيگاه * تا حاجت نايدت به سوگند\r\nاز نام بد ار همى بترسى * با يار بد از بنه مپيوند\r\nتن بجان زنده است و جان زنده به علم * دانش اندر كان جانت گوهر است\r\nعلم جانِ جانِ تست اى هوشيار * گر بجويى جان جان را درخور است \r\nناصر خسرو درباره مردم زحمتكش ، با گرمى و صميميت بسيار سخن مىگويد ، اشعار زير نمودار طرز فكر و شخصيّت اخلاقى اوست و از دلبستگى و علاقه فراوان شاعر به طبقه كشاورزان پيشه‌وران و صنعتگران كه طبقات مثمر و فعال جامعه‌اند ، حكايت مىكند :\r\n به از صانع به گيتى مُقبِلى نيست * ز كسب دست بهتر حاصلى نيست\r\nبه روزاندر پى سامان خويش است * چو شب در خانه شد سلطان خويش است\r\nخورد بيش و كم آن مايه كه خواهد * بروز افزايد آنچ از شب بماند\r\nبرى از سبلت هر دون و هر خس * تن آسوده ز بيم و منت كس\r\nبه بازو ، حاصل آرد قوت فرزند * خورد خوش با عيال و خويش و پيوند\r\nرسد صد بَركت از كسب حلالش * بيفزايد خدا در كسب و مالش\r\nچو شب شد خفت ايمن در شب تار * چو روز آيد رود باز از پى كار\r\nز كسبِ دست نَبود هيچ كارى * به از كِسبَت نباشد هيچ‌كارى\r\nسر صانع بگردون بس فراز است * سلاطين را به صناعان نياز است\r\nبه از صَنّاع عالم ديهقانست * كه وحش وطير را راحت رسان است\r\nز صانع رايگان نفعى نخيزد * ز دهقان عاقبت چيزى بريزد\r\nجهان را خرمى از ديهقان است * ازو گه زرع و گاهى بوستان است\r\nازين به ، با بنى آدم چه كار است * كز آدم اين به گيتى يادگار است\r\nبه راحت رازق هر مار و مورند * همان گر آدمى و گر ستورند\r\nاگر دهقان چنان باشد كه بايد * سبك‌گوى از ملايك در ربايد\r\nاگر جوياى قحط نان نباشد * كسى را پايه دهقان نباشد \r\n\r\n","description":"","footnote":"","page_name":" 428 ","page_number":428},
  {"content":"\r\n\r\n به كار اندر همه مردان كارند * عرق ريزند و قوت خلق كارند\r\nكليد رزق و قسمت سخت در مشت * چراغ دلفروزى در ده انگشت\r\nبه دنيا عاقلانه تخم كِشتند * به عقبى در گُل باغ بهشتند \r\nناصر خسرو در كتاب سعادتنامه ، به مذمت امرا و سلاطين و درباريان مغرور مىپردازد :\r\n چه ناخوبست ديدار بزرگان * شدن چون يوسف اندر چنگ گرگان \r\nدر جاى ديگر به مقام و حيثيّت والاى مردم آزاده و خويشتن‌دار اشاره و نفرت فراوان خود را از مردم دون‌همت و دربارى كه اسير جاه و مقامند اظهار مىكند :\r\n چو من پادشاه تن خويش گشتم * اگر چند لشكر ندارم اميرم\r\nچه كار است پيش اميرم چو دانم * كه گر مير پيشم نخواند نميرم\r\nحقير است اگر اردشير است زى من * اميرى كه من در دل او اسيرم\r\nبه نزديك من نيست جز ريگ و شوره * اگر نزد او من ز مُشك و عبيرم\r\nبه گاهِ دُرشتى دُرَشتَم چو سوهان * به هنگام نرمى به نرمى حريرم \r\nو در وصف خصوصيات علمى و اخلاقى خود مىگويد :\r\n در كار خويش عاجز درمانده نيستم * فضل مرا بجمله مقرند خاص و عام\r\nليكن مرا به گرسنگى صبر خوشتر است * بر يافتن ز دست فرومايگان طعام \r\nناصر خسرو در زمرهء كسانيست كه به آنچه مىكرد ، ايمان و اعتقاد داشت ، وى براى بيدارى مردم و مبارزه با جهل و خرافات و دعوت مردم به طريقهء اسماعيلى كه در آن روزگار نوعى بدعت بشمار مىرفت ، طعن و لعنها ، محروميتها ، و آوارگيهاى فراوان تحمل كرده ؛ او شرح مظالم دشمنان و ناراحتيهاى روحى خويش را در درهء « يمگان » به زبان شعر توصيف و بيان كرده است و با مديحه‌سرايى و تملق‌گويى و هجو و هزل كه شيوهء بعضى از شعراى بىهدف و درباريست سخت مخالفت ورزيده ، ولى هنر شاعرى و دبيرى را فى ذاته در صورتىكه از شائبهء تملق و مداهنه برى و براى تعليم و تربيت و هشدارى مردم و آشنائى با حقائق زندگى باشد مفيد و سودمند مىشمرد .\r\nشادروان مجتبى مينوى ، طى مقاله‌اى به‌عنوان زندگانى بشرى ، سخن خود را با اين شعر پرمغز ناصر خسرو آغاز مىكند :\r\n شكار شير گوزنست و آن يوز آهو * و مردِ بِخرَد را علم و حكمتست شكار\r\nكه مرد علم به گور اندرون نه مرده بود * و مرد جهل ابَر تخت بر ، بُودَ مردار \r\n\r\n","description":"","footnote":"","page_name":" 429 ","page_number":429},
  {"content":"\r\n\r\nبه‌نظر اين نويسنده : « . . . از وقتىكه بشر پا به مرحله تعقل و تفكر گذارده است ، حكما و فلاسفه و انبياء و رسل و عرفا و متصوفه و علما ، همواره سعى كرده‌اند كه براى نوع بشر مقصد و مطلوبى بالاتر از هواى نفس و اغراض و اميال حيوانى كه خوردن و خفتن و شهوت راندن باشد تعيين كنند و اين ميل بشر به اينكه خود را از آنچه كه آفريده شده است بهتر كند ، شايد بهترين وجه امتياز او بر ساير حيوانات باشد . در تمام غرايز طبيعى ميان ما و حيوانات ديگر شباهت كامل موجود است ، راست است كه نطق و حافظه و تعقّل جزء خصايص انسان است ، ولى ساير حيوانات نيز به اختلاف مراتب ، درجه‌اى از تفاهم به‌وسيلهء صوت و درجه‌اى از حافظه و درجه‌اى از قوّت تعقل و استدلال را دارا هستند .\r\nامام جعفر صادق ( ع ) گفت : « بهايم نيز تميز توانند كردن ، ميان آنكه ايشان را بزند و آنكه علف دهد ، ولى عاقل آن است كه تميز كند ميان دو خير ، و ميان دو شرّ ، تا از دو خير آن را كه بهتر است ، و از دو شر آن را كه كم‌ضررتر است برگزيند . »\r\nمميز واقعى انسان از ساير حيوانات عبارت است از به‌خاطر سپردن و ثبت كردن وقايع گذشته و فايده بردن از آنها در حوائج فعلى ، و سعى كردن در اينكه از مرتبهء حيوانى صرف ، بگذرد و خود را به واقع اشرف مخلوقات بسازد و خويشتن را به درجاتى برساند كه در وهم و تخيّل نگنجد ، راه تحصيل اين سعادت به عقيدهء من « مجتبى مينوى » همانست كه ساير كشورهاى مترقى رفته‌اند . - يعنى حكمت و معرفت - يعنى اصلاح تدريجى و عاقلانهء جامعه بشرى از راه بحث و انتقاد صحيح و با كمال آزادى و مدارا و مروت ، و ادارهء كشور برحسب رأى و تقاضاى اكثريت مردم . » « 1 »\r\nبطور كلى بايد گفت كه دم ناصر خسرو از شاهان و اميران ، انتقاد او از بعضى فقهاى دنياپرست و مديحهء او از علم و عقل ، انكار او از نقش قضا و قدر بىباورى او به خرافات و ترديد او در دعاوى برخى از مذاهب ، علاقه او به عدالت و نفرت او از ستم و عشق او به زيبائيهاى طبيعت موجب مىشود كه ارثيه ادبى ناصر خسرو را ، جزء گنجينه بسيار والاى ادب انسان‌دوستانه و مترقى پارسى قرار دهيم .\r\nجهان‌بينى ناصر ، ملهم از شيوه تعقلى ( راسيوناليسم ) عصر خود بود ، منظور از راسيوناليسم روش اصالت عقل است دلايل منطقى روش اصالت معرفت عقلى او ، رد كردن شيوهء تعبّد ، روش قبول عقل به مثابه افزار پىبردن به حقايق و رد كليهء دعاوى\r\n\r\n\r\n","description":"","footnote":"\r\n( 1 ) . جلال متينى : نمونه‌هايى از نثر فصيح فارسى معاصر ، مقالهء « زندگانى بشرى » نوشته مجتبى مينوى ، از ص 228 تا 230 .\r\n","page_name":" 430 ","page_number":430},
  {"content":"\r\n\r\nمخالف آن .\r\nبه عللىكه درخور مطالعه است ، روشنفكران ايرانى در دوران خلافت ، و از همان آغاز سلطه بيگانگان ، راسيوناليسم را به يكى از حربه‌هاى مبارزه عليه ايدئولوژى دستگاه خلافت بدل كردند اين راسيوناليسم به‌ويژه به دو شكل بروز كرد :\r\nالف : در فقه و كلام به‌صورت جريان « اصحاب راى » و معتزله و مبارزات قدريه و جبريه .\r\nب : مستقلا به‌صورت فلسفه ( اعم از مكاتب مختلف آن ) و منطق و علل عقلى - در همهء اين زمينه‌ها ايرانيان از پيشاهنگان بوده‌اند . معتزله در دوران خلافت مامون و معتصم و واثق در يك سلسله مسائل كلامى مانند مساله رويت ، مساله مخلوق يا قديم بودن قرآن ، مسأله گناه كبيره و رابطه‌ى آن باايمان ، مسئله رابطهء صفات ربوبيّه با ذاتش ، مساله مجبور يا مختار بودن انسان ، در قبال مشيّت الهى ، به بحث‌هاى منطقى پرداخته و تحت تأثير حكمت يونان و بحث‌هايى كه در بين فرق مسيحيت بود و به دنبال مشاجرات قدريّه و جبريّه ، اصحاب راى و اصحاب حديث ، پاى استدلال را به ميان كشيدند و قبول تعبدى از احكام را رد كردند . » ناصر خسرو در زمرهء اين گروه بود .\r\nمخالفان ناصر خسرو ، به مراتب فضل او مقر بودند ولى از طرز تفكّر و روش عقلى و استدلالى او بيم داشتند ، به همين مناسبت او دربارهء خودش مىگفت :\r\n مرا گويند « بددينست و فاضل » ، بهتر آن بودى * كه دينش پاك بودى و نبودى فضلِ چندانش \r\nو ناصر خسرو نيز در حق يكى از مخالفان مغرض و بىمايهء خود مىگويد :\r\n او همى گويد امروز مرا بددين * كه به‌جز نام نداند ز مسلمانى \r\nناصر خسرو سيماى اسماعيلى خود را در ديوان اشعار خود آشكار ساخته است .\r\nاسماعيليان معتقدند ، كه قرآن و شريعت را تفسير باطن ، يعنى تاويل بايد كرد و فقط خاندان على ( ع ) اند كه مىتوانند عهده‌دار تأويل شوند و حديثى از پيغمبر ( ص ) نقل مىكنند كه فرموده است : من صاحب تنزيل و على صاحب تأويل است ؛ و به همين مناسبت اسماعيليّه ، اهل تأويل خوانده مىشوند ؛ فقهاى اهل سنّت ، تأويل اسماعيلى را قبول نداشتند . « ابن تيميّه » مىگويد : اينان تحريف كلمه از مواضع خود مىكنند و نام آن را تاويل مىنهند . »\r\nناصر خسرو در تاويل صلوة مىگويد : معنى ظاهر صلوة « نماز » و پرستش خداست به جسد به اقبال ( يعنى روىكردن ) سوى قبله اجساد كه آن كعبه است ، خانه\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nخداى تعالى به مكّه - و تأويل باطن صلوة ، پرستش خداى است به نفس ناطقه به اقبال بر طلب علم كتاب و شريعت سوى قبلهء ارواح كه آن خانه خداست ، آن خانه كه خداى اندروست و اينكه عقل براى آدمى در امور كافى نيست و تعليم معلم يعنى « امام » لازم است . . . ناصر خسرو در موارد متعدد اشاره به اصل تعليم كرده است .\r\n بارِ مرد اندر درخت عقل ناپيدا بود * چون به تعليم آب يابد آنگهى پيدا شود\r\nنهان ، آشكارا كس نبيند * جز از تعليم حُرّى « 1 » ، نامدارى . . . » « 2 » \r\n« ناصر خسرو ، مانند ساير اسماعيليان ، بيشتر توجه به مذهب معتزله دارد . . . و در مساله جبر و اختيار مانند ساير فرق شيعه در بسيارى از مسائل معتقد به « امر بين الامرين » است . . . »\r\n به ميان قَدَر و جَبر ره راست بجوى * كه به نزد عقلا جبر و قدر درد و عناست « 3 » \r\nناصر خسرو ، مذهب جبر را در موارد متعدد و با بيانهاى مختلف رد مىكند :\r\n اگر كار بودَست و رفته قلم * چرا خورد بايد به بيهوده غم\r\nوگر نايد از تو نه نيك و نه بد * روانيست بر تو نه مدح و نه ذم \r\nناصر خسرو ، در ديوان خود به رد مذاهب و عقايدى ، كه مورد قبول او ، و عقل سليم نبوده نيز پرداخته است ، مثلا در بيت زير :\r\n گوئيد كه بَدها همه برخواست خُدايَست * جُز كفر نگوئيد چو اعداى خدائيد\r\n. . . گفتا كه اگر كسى به صد دوران * بودست ستمگرى و جبارى\r\nچون گفت كه لا إله الا اللّه * نايدش بر وى هيچ دشوارى \r\n* . . . اشاره است به عقيده برخى از « مرجئه » كه مىگفتند : كسى كه لا إله الا اللّهء و محمد رسول اللّه بگويد و حرام را حرام و حلال را حلال بداند ، به بهشت مىرود ، هر چند كه زنا و سرقت و قتل و شرب خمر كند . - ناصر خسرو با اين افكار و نظريات به‌كلى مخالف است و بر خلاف بسيارى از فلاسفه مادى ، عالم را قديم نمىداند و با صراحت مىگويد :\r\n عالم قديم نيست سوىِ دانا * مشنو محالِ دهرى شيدا را \r\nشايد مقصود او از دهرى و دهريان ابو العباس ايرانشهرى و محمد بن زكرياى\r\n\r\n\r\n","description":"","footnote":"\r\n( 1 ) . آزاده‌مردى\r\n( 2 ) . دكتر مهدى محقق ، بيست گفتار در مباحث علمى و فلسفى ، ص 294 به بعد .\r\n( 3 ) . رنج و زحمت\r\n","page_name":" 432 ","page_number":432},
  {"content":"\r\n\r\nرازى است كه در زاد المسافرين دربارهء آنان گويد : « اصحاب هيولى چون ايرانشهرى و محمد بن زكرياى رازى و جز ايشان گفتند كه هيولى جوهرى قديم است و محمد بن زكريا ، پنج قديم ثابت كرده است . يكى هيولى و ديگرى زمان و سه ديگر مكان و چهارم نفس و پنجم بارى سبحانه و تعالى . . . » « 1 »\r\nناصر خسرو به منزلت طبقاتى و اصل و نسب افراد توجهى ندارد و بر خلاف كسانىكه به مقام و موقعيّت دودمان خود فخر مىكنند ، او خود را مظهر افتخار و شرف خاندان خويش مىشمارد و مىگويد :\r\n من شرف و فخر آل خويش و تبارم * گر ، دگرى را شرف به آل و تبارست\r\nگر تو به تبار ، فخر دارى * من مَفخَرِ گوهر تبارم \r\n*\r\n اين پايگه مرا ز بهين خلايقست * اين پايگه نداشت كس اندر تبار من \r\nدر جاى ديگر به ايرانى بودن خود فخر مىكند و خود را پاك‌فرزند آزادگان ( يعنى از ايرانيان اصيل ) مىخواند .\r\n من از پاك فرزند آزادگانم * نگفتم كه شاپور بن اردشيرم \r\nبه‌نظر آقاى رسول بهروان ، ناصر خسرو « . . . در عصرى كه امراى ايران در جلب رضايت خلفاى سنى مذهب بغداد سخت‌گير و مقيّد بوده‌اند و داستان امير حسنك ميكال وزير محمود و مسعود غزنوى بهترين نمونه است ، ايرانيان را ملامت مىكند كه چگونه با آن عظمت باستانى ، تسليم مشتى تركان سلجوقى شده‌اند . . . و در راه مبارزه با تركان سلجوقى كه در آن زمان خراسان را زير فرمان داشتند ، به تقويت غرور ملّى در ميان هم ميهنان خود توجه مخصوص داشته است و بدون وحشت و هراس عقيدهء خود را بدين گونه اظهار مىكند :\r\n امروز شرم نايد آزاده زادگان را * گردن به پيش تركان ، پُشت از طمع دوتائى\r\nآب طمع ببرده است از خلق شرم يا رب * ما را تويى نگهبان از آفت سمائى . » « 2 » \r\n\r\n\r\n","description":"","footnote":"\r\n( 1 ) . همان كتاب ، ( زاد المسافرين ، ص 73 ) از ص 296 به بعد .\r\n( 2 ) . براون : تاريخ ادبى ايران ، ج 2 ، پيشين ، ص 495 .\r\n","page_name":" 433 ","page_number":433},
  {"content":"\r\n\r\n\r\nتعاليم اجتماعى ناصر خسرو\r\n ز دانش زنده مانى جاودانى * ز نادانى نيابى زندگانى\r\nجهالت ظلمت جان و جهانست * بَرِ اهل دل اين معنى عيانست\r\nچو عهدى با كسى كردى بجا آر * كه ايمانست عهد ، از خويش مگذار\r\nخرد بهتر بود از زر كه دارى * كه در زر ، كس نبيند هوشيارى\r\nترا پيرايه از دانش پديد است * كه باب خُلد را دانش كليد است\r\nبزرگى جز به دانايى مپندار * كه نادان همچو خاكِ راه شد خوار\r\nخردمند از تواضع مايه گيرد * بزرگى از كرم پيرايه گيرد\r\nچو پيش جاهلى نعمت نهى تو * چو تيغى شد كه با ديوى دهى تو\r\nنيابد مرد جاهل در جهان كام * ندارد بوى و لذت ميوهء خام\r\nمكن باور سُخَنهاى شنيده * شنيده كى بود هرگز چو ديده\r\nاگر با ديده‌اى ، ناديده مشنو * تو برهان خواه و بر تقليد مگرو \r\nاز كتاب روشنايىنامه\r\nناصر خسرو ، قرنها قبل از دكارت از عقل و استدلال سخن گفت و با تعبّد و تقليد به مبارزه برخاست :\r\n چگوئى كاين روايت مىكند زان * زبير از خالد و خالد ز عُثمان\r\nدرى بر تو نخواهد زين گشودن * نه معنى خواهدت زين رخ نمودن\r\nسراسر پر ز تمثال است تنزيل * تو زو تفسير خواندستى نه تاويل\r\nصدف دارى تو گفتى ترك گوهر * عَرَض ديدى نكردى ياد جوهر\r\nطلب كن اصل برهان و دلايل * كزو روشن شود رمز اوايل\r\nنشايد شد باندك مايه راضى * كه دارى ياد ، قول اهل ماضى\r\nتو كور و رَهنماىِ تو دليلست * چو باشد بىدليل اعمى ذليلست\r\nدليلست حُجّتِ چون و چرا كن * نخست از مرتبه رخ سوى ما كن\r\nسخن كم گوى و بس كن زين خرافات * مقامات اصل دارد نه مقالات\r\nچنان دان گر هزاران سال گوئى * گهر هرگز نيابى تا نجوئى \r\n\r\n","description":"","footnote":"","page_name":" 434 ","page_number":434},
  {"content":"\r\n\r\n ببينش كوش هان تا چند گفتن * حجاب از پيش بَر بايد گرفتن \r\nدر اشعار زير ناصر خسرو ، نفرت و بيزارى خود را از شعراى متملق و بىشخصيتى كه در برابر « پول » به هر پستى و دنائتى تن مىدهند ، آشكار مىكند :\r\n اى شعرفروشان خراسان بشناسيد * اين ژرف سخنهاى مرا گر شعرائيد\r\nبر حكمت ، ميرى ز چه يابيد چو از حرص * فتنه غزل و عاشقِ مدحِ امرائيد\r\nيكتا نشود حكمت ، مر طبع شما را * تا بر طمع مال ، شما پشت دوتائيد\r\nآب ار بِشَوَد تان به طمع باك نداريد * مانند ستوران سپس آب و گياهيد\r\nخواهم كه بدانم كه مر اين بيخردان را * طاعت ز چه معنى و ز بهر چه سرائيد\r\nچون خصم سَرِ كيسهء رِشوت بگُشايد * در وقت شما بند شريعت بگشائيد\r\nاندر طلب حكم و قضا بر دَرِ سلطان * مانند عصا مانده شب و روز بپائيد\r\nبا جهل شما درخور نعليد بسر بر * نه درخور نعلى كه بپوشيد و بيائيد\r\nگر روى بتابم ز شما ، شايد ازيراك * بىروى و ستمكاره و باروى و ريائيد\r\nاز بهر چه بر من همه همواره به كينيد * گر جمله بلائيد چرا جمله مرائيد\r\nآن را كه بِبايدش ستودن بنكوهيد * و آن را كه نكوهيدن شايد بستائيد \r\nدر رد عقايد جبريه و نواصب و در قدرت و اختيار افراد آدميان گويد :\r\n اگر كار بوده است و رفته قلم * چرا خورد بايد به بيهوده غم\r\nوگر نايد از تو نه نيك و نه بد * روا نيست بر تو نه مدح و نه ذم\r\nعقوبت محال است اگر بت‌پرست * به فرمان ايزد پرستد صنم\r\nستمكار زى تو ، خدايست اگر * بِدَست تو او كرد بر من ستم\r\nكتاب و پيمبر چه بايست اگر * نشد حكم كرده نه بيش و نه كم\r\nوگر جمله حق است تو از خداى * بر اين راه پس چون گذارى قدم\r\nنگه كن كه چون مذهب ناصبى * پر از باد و رود است و پرپيچ و خم\r\nمرو از پس اين رمه بىشبان * زِهرهاى هائى چو اشتر مَرَم\r\nسخنرا به ميزان دانش بسنج * كه گفتار بيعلم باد است و دم\r\nنهاده خدايست در تو خرد * چو در نار نور و چو در مشك شم\r\nخرد دوستِ جانِ سخنگوى تست * كه از نيك شاد است و از بد دژم\r\nبه نامه درون جمله نيكى نويس * كه در دست تو است اى برادر قلم\r\nبه فعل نكو جمله عاجز شدند * فرومايه ديوان ز پرمايه جم\r\nبجز بر نكو فعل و گفتار خوب * نه بگذار دست و نه بگشاى فم \r\n\r\n","description":"","footnote":"","page_name":" 435 ","page_number":435},
  {"content":"\r\n\r\n اگر داد و بيداد ، داور شوند * بود داد ترياق و بيداد سَم\r\nبه مردى و نيروى بازو مناز * كه نازش به علم است و فضل و كرم\r\nاگر تُهمتَم كرد نادان چه باك * از آن پس كه كور است و گنگ و اصم \r\n\r\nارزش علم و مقام عقل و استدلال\r\n از مذهب خصم خويش بر رس * تا حق بشناسى از مزوّر\r\nحجت نبود تو را كه گويى * من مومنم و جهود كافر\r\nگويى كه صنوبرم و ليكن * زى خصم تو خارى او صنوبر\r\nهشدار مدار خار كس را * مرغان همه را خبير بشمر\r\nغره چه شدى به خنجر خويش * مرخصم تو را ده است خنجر\r\nبا خصم مگوى آنچه بر تو * معلوم نباشد و مقرر \r\n*\r\n گر خداوند قضا كرد كُنَه بر سر تو * پس گناه تو به قول خداوند تراست\r\nخرد از هر خللى بست و زهر غم فَرَج است * خرد از بيم امان است و زهر درد شفاست\r\nبيخرد گرچه رها باشد در بند بود * باخرد گرچه بود بسته چنان دانكه رهاست\r\nحكمت آموز و كم‌آزار و نكو گوى و بدانك * روز حشر اينهمه را قيمت و بازار و بهاست\r\nهركسى را زير اين چادر درون * خاطرجويانه راهى ديگر است\r\nاينت گويد كردگار ما همه * چرخ و خاك و باد و آب و آذر است\r\nوانت گويد كردگار نيك و بد * ايزد دادار و ديو ابتر است\r\nنيست چيزى هيچ از اين گنبد برون * هرچه هست اينستكه يكسر ايدراست\r\nكار يزدان صلح و نيكوئى و خير * كار ديوان جنگ و زشتى و شر است \r\n*\r\n گرگ است نيست مردم آنكس كه دادگر نيست * برتر ز داد ، از ايزد اندر جهان اثر نيست\r\nبهتر ز بار حكمت بَر شاخِ نفس بَر نيست * خوشتر ز نفسِ دانا زى عاقلان شكر نيست\r\nبگريز از آنكه فخرش جز اسب و سيم و زر نيست * ورچه سرا ندارد آن دان كه جز بقر نيست \r\nبعضى گويند ناصر خسرو به روز حشر معتقد نبود و اين قطعه را از او مىدانند :\r\n مردكى را به دشت گرگ دريد * زو بخوردند كركس و زاغان\r\nاين يكى ريد بر سَرِ كهسار * وان ديگر ريد بر سر چاهان\r\nاينچنين كس به حشر زنده شود * تيز بر ريش مردك نادان \r\n\r\n","description":"","footnote":"","page_name":" 436 ","page_number":436},
  {"content":"\r\n\r\nناصر خسرو در اشعار خود نه فقط به مسائل فلسفى و مذهبى مىپردازد ، بلكه يك سلسله افكار مترقى و تربيتى را مطرح مىكند . در اشعار او گاه افكار مادى و نظرياتى اعتراض‌آميز دربارهء جهان و عالم خلقت نيز ديده مىشود . چنان كه مىگويد :\r\n بار خدايا اگر ز روى خدايى * طينت انسان همه جَميل سرشتى\r\nچهره رومى و صورت حبشى را * مايه خوبى چه بود و علت زشتى\r\nاز چه سعيد اوفتاد و از چه شقى شد * زاهد محرابى و كشيش كنشتى\r\nنعمت منعم چراست دريا دريا * محنت مفلس چراست كِشتى كِشتى \r\nچنان كه اشاره شد ناصر خسرو ، پس از بازگشت به وطن ، شروع به تبليغ عقايد خود نمود . ديرى نگذشت كه در اثر تهديد و بدگويى و نفرين و طعن مخالفين مجبور به آوارگى گرديد ولى چون اين مصائب را در راه مقصود معينى تحمل مىكرد چندان براى او دشوار نبود ، كار دشمنى با ناصر خسرو به جايى رسيد كه خليفه بغداد ، خان ترك ، امير خراسان و ترك و تازى دشمن سرسخت او بودند و مخصوصا فقهاى سنى و هواخواهان خليفه بغداد ، وى را رافضى و قرمطى و معتزلى مىشمردند و ريختن خون او را جايز مىدانستند ، ناصر خسرو جسته جسته در ديوان خود به وضع ناگوار خويش اشاره مىكند . »\r\n جمله گشتستند بيزار و نَفور از صُحبتم * همزمان و هم‌نشين و همزمين و هم‌نسب\r\nكس نخواند نامهء من كس نگويد نام من * جاهل از تقصير خويش عالم از بيم شعب « 1 » \r\nو دربارهء كسانى كه فتواى قتل او را مىدادند مىگويد :\r\n بدين محمد تو را كشتن من * كجا شد حلال اى لعين محمد \r\nدر جاى ديگر مىگويد :\r\n رنجيت نبود تا گمانت * آن بود كه من چو تو حمارم\r\nاز دور نگه كنى سوى من * گويى كه يكى گزنده مارم \r\nخطاب به مخالفين خود گويد :\r\n نام نهى اهل علم و حكمت را * رافضى و قرمطى و معتزلى\r\nعلم و عمل مذهب من است و تومى * علم نجويى كه گاو بىعملى \r\n\r\nراه تبليغ حقايق\r\nناصر خسرو كه مرد دين و سياست بود ، تاكيد مىكند كه جز با خردمندان و رازداران\r\n\r\n\r\n","description":"","footnote":"\r\n( 1 ) . فتنه‌انگيزى\r\n","page_name":" 437 ","page_number":437},
  {"content":"\r\n\r\nاسرار خود را در ميان منهيد و هنگام طرح مسائل گوناگون اجتماعى به حدود عقل و منطق مخاطب ، نيز توجه و عنايت داشته باشيد :\r\n نگهبان سرت گشتست اسرار * اگر سر بايدت سّر را نگهدار\r\nزبان در بسته بهتر سِر نهفته * نماند سِر چو شد اسرار گفته\r\nسرت را از زبان ، بيم هلاكست * وزو در سر خرد انديشناكست\r\nبه‌قدر عقلِ هركس گوى با وِى * اگر اهلى مَدِه ، ديوانه را مِى\r\nمگو اسرار با جُهّال مَغرور * كه باشد دار جايت همچو مَنصور\r\nسخنهاى مرا داننده خواناد * ز چشم بيخرد پوشيده ماناد\r\nنگويد باخِرَد با بىخِرَد راز * به گنجشكان نشايد طُعمِهء باز\r\nكلامت را ز نااهلان بپرهيز * تو با نااهل ، تا باشى مياميز \r\nدر مذمت شعراى متملق گويد :\r\n خِرَد بر مَدح نااهلان بخندد * كسى بر گردن خر دُر نبندَد\r\nتو را از خويشتن خود شرم نايد * كه هرجايى دروغى گفت بايد\r\nبه پا استادَن و بر خواندن او * فروريزد سراسر آبَت از رو\r\nبه مَدح هيچكس مَگشاى لب را * مرنجان خاطر معنى طلب را\r\nنه چون اين شاعران ياوه‌گويى * كه دست از آبروى خود بشويى\r\nاميران كلامند ، اهل اشعار * خداشان توبه‌ئى بدهد از اين كار \r\nدر اشعار زير ناصر خسرو ، ماهيت دشمنان و مخالفان خود را آشكار مىكند :\r\n هوشياران ز خواب بيدارند * گرچه مستانِ خفته بسيارند\r\nمنبَرِ عالمان گِرفتستند * اين گروهى كه از دَرِ دارند\r\nكى شود هيچ دردمند دُرُست * زين طبيبان كه زار و بيمارند\r\nبر دروغ و زنا و مى خوردن * روز و شب همچو زاغ ناهارند\r\nور وديعت « 1 » نهند مال يتيم * نزد ايشان غنيمت انگارند\r\nگر درست است قول معتزله « 2 » * اين فقيهان بجمله كَفّارند\r\nفخر دانا بدين بود وينها * عيب دينند و علم را عارند « 3 » \r\nناصر خسرو در قطعه زيرين مردم را به خويشتن‌دارى و مناعت طبع دعوت مىكند :\r\n\r\n\r\n","description":"","footnote":"\r\n( 1 ) . امانت\r\n( 2 ) . يكى از فرقه‌هاى مذهبى كه به عقل و استدلال توجه دارند\r\n( 3 ) . ننگ\r\n","page_name":" 438 ","page_number":438},
  {"content":"\r\n\r\n در عميق بحر خفتن بر سر ناب نهنگ * خاك را دادن شتاب و آب را دادن درنگ\r\nشير دوشيدن ز شير شرزه « 1 » اندر بيشه‌ها * پُشتهاى سنگ بستن در بيابان بر پلنگ\r\nخوشتر آيد بر مَن اين اسباب و آسان‌تر بود * زانكه‌تر گشتن بهنگام سؤال از آذرنگ « 2 » \r\nناصر خسرو به‌علت ثباتى كه در نظريات و عقايد اجتماعى خود داشت ، تا پايان عمر از آزار و تعقيب دشمنان در امان نبود ، وفات او در سال 481 هجرى ( 1088 ميلادى ) اتفاق افتاد . « 3 »\r\n\r\nحكيم نظامى گنجوى\r\nحكيم نظامى گنجوى در حدود سال 535 در شهر گنجه متولد شد و پس از عمرى دراز در كهولت و پيرى درگذشت . اين شاعر به گنجه ، زادگاهش سخت دلبستگى داشت و مكرر در اشعارش به گنجه اشاره كرده است :\r\n نظامى ز گنجينه بُگشاى بند * گرفتارىِ گَنجه تا چندچند\r\nنظامى كه در گنجه شد شهر بند * مباد از سلام تو نابهرمند \r\nبا اينكه نظامى اهل زهد و تقوى بود ، با ارباب قدرت و شهر ياران و زورمندان زمان بىارتباط نبود و اكثر آثار خود را به نام آنان تنظيم كرده ، ليكن هرگز در مدح و ثناى ممدوحان ، راه مبالغه نرفته است . نظامى در دوران جوانى ، پدر و مادر خود را از دست داد ، اشعار زير از سوك و تاثر درونى او حكايت مىكند :\r\n گر شد پدرم به سُنّت جد * يوسف پسر زَكى محمد\r\nبا دور ، به داورى چه كوشم * دورست ز دور چون خروشم\r\nگر مادر من رئيسه كُرد * مادر صفتانه پيش من مُرد\r\nآن لابه‌گرى كرا كنم ياد * تا پيش من آرَدَش به فرياد\r\nبا اين غم و درد بىكناره * داروى فرامشى است چاره \r\nنظامى براى آثار و افكار خود ، ارزش قائل بود و سعى مىكرد سخنى دور از حقيقت و بر خلاف مكنونات قلبى خود نگويد ، چنان كه در مثنوى خسرو و شيرين گفته است :\r\n منم روى از جهان در گوشه كرده * كمى از پَست جو را توشه كرده \r\n\r\n\r\n","description":"","footnote":"\r\n( 1 ) . خشمناك\r\n( 2 ) . رنج و محنت\r\n( 3 ) . قسمتى از مطالب مربوط به ناصر خسرو ، ماخوذ از مقدمه‌يى است كه حسن تقىزاده بر ديوان اين شاعر نامدار نوشته است .\r\n","page_name":" 439 ","page_number":439},
  {"content":"\r\n\r\n اگرچه در سُخَن كاب حيات است * بود جايز هرآنچه از ممكنات است\r\nچو نتوان راستى را درج كردن * دروغى را چه بايد خرج كردن\r\nوگر گويى سخن را قدر كم گشت * كسى كو راستگو شد محتشم گشت \r\nشهرت نظامى بيشتر مرهون كتاب خمسه يا پنج گنج اوست كه در حدود بيست و هشت هزار بيت دارد ، در مخزن الاسرار ، خواننده با افكار عارفانه شاعر آشنا مىشود ولى خسرو و شيرين و ليلى و مجنون و هفت‌پيكر و اسكندرنامه ، حاوى قصص و حكاياتى است دل‌انگيز . در پيرامون تأليف خمسه ، نظامى در اسكندرنامه چنين مىگويد :\r\n سوىِ مَخزَن آوردم اول بسيج * كه سستى نكردم در آن كار هيچ\r\nوزو چرب و شيرينى انگيختم * به شيرين و خسرو درآويختم\r\nوز آنجا سراپرده بيرون زدم * دَرِ عشقِ ليلى و مجنون زدم\r\nوزين قصّه چون باز پرداختم * سوى هفت پيكر فرس « 1 » تاختم\r\nكنون بر بساط سخن‌پرورى * زنَم كوس اقبال اسكندرى \r\nدكتر ذبيح الله صفا راجع به سبك و اشعار نظامى چنين داورى مىكند : « نظامى از شاعرانى است كه بىشك بايد او را در شمار اركان شعر فارسى و از استادن مسلم اين زبان دانست ، وى از آن سخنگويانى است كه مانند فردوسى و سعدى توانست به ايجاد يا تكميل سبك خاصى توفيق يابد . . . تنها شاعرى كه توانست شعر تمثيلى را در زبان فارسى به حد اعلاى تكامل برساند نظامى است ، وى در انتخاب الفاظ و كلمات مناسب و ايجاد تركيبات خاص تازه و ابداع و اختراع معانى و مضامين نو و دلپسند در هرمورد و تصوير جزئيات . . . تخيل و دقت در وصف و ايجاد مناظر رائع « 2 » و ريزه‌كارى در توصيف طبيعت و اشخاص و احوال و به كاربردن تشبيهات و استعارات مطبوع و نو در شمار كسانى است كه بعد از خود ، نظيرى نيافته است ؛ آثارى كه از اين سخن‌سراى قوى طبع نازك انديشه بازمانده است ، عبارتست از :\r\n1 - ديوان قصايد و غزلها و قطعات او كه به روايت دولتشاه بالغ بر بيست هزار بيت بوده است ؛ و اكنون از آنهمه جز مختصرى به‌دست نيست ، قصايد و غزليات بازمانده از آن ديوان بزرگ را ، مرحوم وحيد دستگردى فراهم آورده و به نام گنجينهء گنجوى منتشر\r\n\r\n\r\n","description":"","footnote":"\r\n( 1 ) . اسب\r\n( 2 ) . زيبا و دل‌انگيز\r\n","page_name":" 440 ","page_number":440},
  {"content":"\r\n\r\nساخته است .\r\n2 - مثنوى مخزن الاسرار كه در حدود 2260 بيت است اندرزنامه‌يى است ، مشتمل بر 20 مقاله در اخلاق و مواعظ و حكم كه در حدود سال 570 به اتمام رسيده است و از آن است اين ابيات :\r\n اى به زمين بر چو فلك نازنين * ناز كِشَت هم فلك و هم زمين\r\n. . . هركه تو بينى ز سپيد و سياه * بر سر كاريست در اين كارگاه\r\nجغد كه شوم است به افسانه در * بلبل گنج است به ويرانه در\r\nهركه درين پرده نشانيش هست * درخور تن قيمت جانيش هست\r\n. . . نيك و بد ملك به كار تواند * در بد و نيك آينه‌دار تواند \r\n3 - مثنوى خسرو و شيرين به بحر هزج مسدس مقصور و مخدوف در 6500 بيت ، كه به سال 576 نظمش پايان گرفته است و اين مثنوى از دلكش‌ترين شاهكارهاى عشقى زبان فارسى است ، ابيات زير در توصيف آب‌تنى كردن شيرين از آن كتاب است :\r\n چو قصد چشمه كرد آن چشمهء نور * فلك را آب در چشم آمد از دور\r\nسهيل از شعر ، شِكّرگون برآورد * نفير از شعرى گردون برآورد\r\nپرندى آسمانگون بر ميان زد * شد اندر آب و آتش در جهان زد\r\nفلك را كرد كحلى « 1 » پوش پروين * موصل كرد نيلوفر به نسرين\r\nحصارش نيل شد ، يعنى شبانگاه * ز چرخ نيلگون سر بر زد آن ماه\r\nتن سيمينش مىغلطيد در آب * چو غلطد قاقمى برروى سنجاب\r\nدر آب انداخته از گيسوان شست * نه ماهى بلكه ماه آورده در دست\r\nمگر دانسته بود از پيش ديدن * كه مهمانى نُوَش خواهد رسيدن\r\nدر آب چشمه‌سار آن شكر ناب * ز بهر ميهمان مىساخت جلاب « 2 » \r\n4 - مثنوى ليلى و مجنون به بحر هزج مسدس اخرب مقصور مخدوف و 4700 بيت است ، نظم اين مثنوى به سال 588 به پايان رسيده است اشعار زير از آنجاست :\r\n مجنون چو حديث عشق بشنيد * اول بگريست ، پس بخنديد \r\n\r\n\r\n","description":"","footnote":"\r\n( 1 ) . سرمه‌گون\r\n( 2 ) . گلاب\r\n","page_name":" 441 ","page_number":441},
  {"content":"\r\n\r\n از جاى چو مار حلقه ، برجست * در حلقهء زلف كعبه زد دست\r\nمىگفت گرفته حلقه بر در * كامروز منم چو حلقه بر در\r\nدر حلقه عشق جانفروشم * بىحلقه او مباد گوشم\r\n. . . يا رب به خدائى خدائيت * وانگه به كمال پادشاهيت\r\nكز عشق به غايتى رسانم * كو ماند اگرچه من نمانم\r\nگرچه ز شراب عشق مستم * عاشقتر از اين كنم كه هستم « 1 » \r\nنظامى گنجوى در زمره شعرا و گويندگانيست كه به امور تربيتى و اخلاقى و اجتماعى دوران خود توجه فراوان كرده و در تمام آثار خود ، هرجا مقتضى ديده نسل جوان را به مسائل و مشكلاتى كه در جريان زندگى بايد به آنها توجه كنند آگاه ساخته است . در سطور زير نمونه‌اى چند از تعاليم حكمى و اخلاقى او را ذكر مىكنيم ؛ در خسرو و شيرين ، خطاب به فرزند خود مىگويد :\r\n بِبين اى هفت‌ساله قرة العين « 2 » * مقام خويشتن در قاب قوسين « 3 »\r\nمَنت پروردم و روزى خدا داد * نه بر تو نام من ، نام خدا باد\r\nدر اين دور هلالى شاد مىخند * كه خنديديم ما هم روزكى چند \r\nاز ليلى و مجنون :\r\n اى چارده ساله قُرةُ العين * بالغ نظر علوم كونين\r\nآن روز كه هفت‌ساله بودى * چون گل به چمن حواله بودى\r\nاكنون كه به چارده رسيدى * چون سرو به اوج سركشيدى\r\nغافل منشين نه وقت بازى است * وقت هنرست و سرفرازيست\r\nدانش طلب و بزرگى آموز * تا بِه نِگَرند روزت از روز\r\nچون شير به خود سپه شكن باش * فرزند خصال خويشتن باش\r\nدولت‌طلبى سبب نگه دار * با خلق خدا ادب نگه دار\r\nو آن شغل طلب ز روى حالت * كز كرده نباشدت خجالت \r\n\r\n\r\n","description":"","footnote":"\r\n( 1 ) . دكتر ذبيح إله صفا ، تاريخ ادبيات در ايران ، ج ، 2 ، ص 798 تا 824 ( به اختصار )\r\n( 2 ) . نور چشم\r\n( 3 ) . كمان ، برج فلكى\r\n","page_name":" 442 ","page_number":442},
  {"content":"\r\n\r\nو در ابيات زير ، شاعر راه و رسم سخنگويى و آداب معاشرت را مىآموزد :\r\n با اينكه سخن به لطف آبست * كم گفتن هرسخن صوابست\r\nآب ارچه همه زلال خيزد * از خوردن پُرملال خيزد\r\nكم گوى و گزيده گوى چون دُر * تا ز اندك تو جهان شود پُر\r\nلاف از سخن چو دُر توان زد * آن خِشت بود كه پر توان زد\r\nيكدسته گُلِ دِماغ‌پرور * از خرمن صد گياه بهتر\r\nگر باشد صد ستاره در پيش * تعظيم يك آفتاب از او بيش \r\nو در مورد وظايف اخلاقى و اجتماعى مردم چنين مىگويد :\r\n عمر به خوشنودى دلها گذار * تا ز تو خشنود شود كردگار\r\nسايه خورشيد سواران طلب * رنج خود و راحت ياران طلب\r\nدَرد ستانى كُن و درمان دهى * تات ، رسانند به فرماندهى\r\nگرم شو از مهر و ز كين سرد باش * چون مه و خورشيد جوانمرد باش\r\nهركه به نيكى عمل آغاز كرد * نيكى او روى به دو باز كرد\r\nگنبد گردنده ز روى قياس * هست به نيكى و بدى حق‌شناس \r\nمخزن الاسرار\r\n هنر آموز كز هنرمندى * دَر گشايى كنى نه دربندى\r\nهركه ز آموختن ندارد ننگ * دُر برآرد ز آب و لعل از سنگ\r\nوانكه دانش نباشدش روزى * ننگ دارد ز دانش‌آموزى\r\nاى بسا تيز طبع كاهل‌كوش * كه شد از كاهلى سفال‌فروش\r\nوى بسا كوردل كه از تعليم * گشت قاضى القضات هفت اقليم \r\nهفت‌پيكر\r\n اى پسر هان و هان ترا گفتم * كه تو بيدار شو كه من خفتم\r\nسكه بر نقش نيكنامى بند * كز بلندى رسى به چرخ بلند\r\nحجتى جوى كز نكونامى * در تو آرد نكو سرانجامى\r\nهمنشينى كه نافه بوى بُوَد * خوبتر زانكه يافه‌گوى بود\r\nعيب يك هم نشست باشد بس * كافكَنَد نام زشت بر صد كس \r\n\r\n","description":"","footnote":"","page_name":" 443 ","page_number":443},
  {"content":"\r\n\r\n . . . چون رسد تنگه‌اى « 1 » ز دور دورنگ * راه بر دل فراخ دار به تنگ\r\nبس گِرِه ، كو كليدِ پنهانيست * بَس دُرشتى كه در وى آسانيست\r\nگرچه پيكان غم جگر دوزِست * دَرِع « 2 » صبر از براى اين روزست\r\nگوهر نيك خود ز عِقد مريز * وانكه بد گوهر است از او بگريز \r\nهفت‌پيكر\r\n چو خوش باغيست باغ زندگانى * گر ايمن بودى از باد خزانى\r\nچه خرم كاخ شد كاخ زمانه * گرش بودى اساس جاودانه\r\nاز آن سرد آمد اين كاخ دلاويز * كه چون جا گرم كردى گويدت خيز\r\nز فردا و زِ دِى كس را نشان نيست * كه رفت آن از ميان ، وين در ميان نيست\r\nيك امروز است ما را نقد ايام * برو هم اعتمادى نيست تا شام\r\nبيا تا يك دهن پرخنده داريم * يك امشب را به شادى زنده داريم \r\nبه‌طورىكه در اشعار نظامى برمىآيد ، اكثر داستانهاى او چون خسرو و شيرين و ليلى مجنون ، اشعار بزميست كه با نغمه‌هاى دلكش خوانندگان و نواى دلنشين سازندگان در درگاه سلاطين و امرا خوانده مىشده ، براى اطلاع علاقه‌مندان ، نمونه‌اى چند از دستگاههاى موسيقى آن دوران را ذكر مىكنيم : 1 - گنج باد آورد 2 - گنج گاو 3 - گنج سوخته 4 - شادروان مرواريد 5 - تخت طاقديسى 6 - ناقوسى 7 - اورنگى 8 - حقه طاووسى 9 - ماه بر كوهان 10 - مشك دانه 11 - آرايش و خورشيد 12 - نيم روز 13 - سبز در سبز . . .\r\nدر اشعار زير كه در خسرو شيرين آمده ، نظامى به هنرهاى خود و موقعيّت ممتازى كه در دستگاه امرا داشته اشاره مىكند :\r\n نصيحتها كه شاهان را بشايد * وصيتها كزو دَرها گُشايد\r\nبسى پالوده‌هاى زعفرانى * به شكر خندشان دارم نهانى\r\nگهى چون ابر سان ، گريه گشادم * گهى چون گل نشاط خنده دادم\r\nسَماعم ساقيان را كرده مدهوش * مُغنّى را شده دستان فراموش\r\nشهنشه دست بر دوشم نهاده * ز تحسين حلقه در گوشم نهاده \r\n\r\n\r\n","description":"","footnote":"\r\n( 1 ) . مشكلى\r\n( 2 ) . زره\r\n","page_name":" 444 ","page_number":444},
  {"content":"\r\n\r\nبعضى از تذكره‌نويسان ، سن شاعر را در حدود شصت سال ذكر كرده‌اند ؛ در حالى كه از اشعار زير پيداست كه شاعر خوش‌طبع ما به مرحله پيرى رسيده و از ضعف و ناتوانى رنج بسيار برده است :\r\n درين چمن كه ز پيرى خميده شد كمرم * ز شاخه‌هاى بقا بعد از اين چه بهره برم\r\nنه سايه‌اى است ز نخلم نه ميوه‌اى كس را * كه تند باد حوادث بريخت برگ و برم\r\nز نافه مشك‌تر آيد پديد و اين عجب است * كه نافه گشت عيان از سواد مشك ترم\r\nنشست برف گران بر سرم ز موى سپيد * ز پست گشتن بام وجود در خطرم\r\nشدم ز ضعف بد انسان كه گرچه سايه به خاك * مرا كشند نيابد كسى از آن اثرم\r\n. . . كمان صفت به دو تا گشت قامتم گويى * ز بيم تير اجل رفته در پس سپرم . . . \r\nبيشتر شهرت نظامى به خمسه يا پنج گنج اوست كه در حدود 28 هزار بيت دارد و عبارتند از مخزن الاسرار ، خسرو شيرين و ليلى و مجنون ، هفت‌پيكر و اسكندرنامه .\r\nاسكندرنامه و خسرو شيرين نخست توسط فردوسى طوسى به رشته نظم كشيده شده ، و نظامى خود به اين معنى اشاره كرده است .\r\n سخنگوى پيشينه داناى طوس * كه آراست روى سخن چون عروس\r\nدر آن نامه كان گوهر سفته راند * بسى گفتنىها كه ناگفته ماند\r\nنگفت آنچه رغبت پذيرش نبود * همان گفت كز وى گزيرش نبود\r\nنظامى كه در رشته گوهر كشيد * قلم ديده‌ها را قلم دركشيد \r\nنظامى در داستان‌سرايى مهارت فراوان دارد و در غالب آثار او نكته‌هاى تاريخى و اندرزهاى اخلاقى و اجتماعى مىتوان يافت .\r\nوى در شاعرى روش خاصى داشت و از ديگر اساتيد چيزى به عاريت نگرفت .\r\n عاريت كس نپذيرفته‌ام * آنچه دلم گفت بگو گفته‌ام\r\nشعبدهء تازه برانگيختم * هيكلى از قالب نو ريختم \r\nدر اشعار زير شاعر ، مردم را به فعاليت اجتماعى و مقاومت در برابر بيدادگران فرا مىخواند و خلق را از تحمل ظلم و زور كه دشمن مقام و حيثيت انسانى است برحذر مىدارد .\r\n تا چند چو يخ فسرده بودن * در آب چو موش مُرده بودن\r\nچون گل بگزار نرم‌خوئى * بگذر چو بنفشه از دوروئى\r\nجائى باشد كه خار بايد * ديوانگئى به كار بايد \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n كُردى خركى به كعبه كُم كرد * در كعبه دويد و اشتلم « 1 » كرد\r\nكاين باديه را رهى دراز است * گم گشتن خر زمن چه دراز « 2 » است\r\nاين گفت و چو گفت باز پس ديد * خر ديد و چو ديد خر ، بخنديد\r\nگفتا خرم از ميانه كم بود * و ايا فتنش ، با اشتلم بود\r\nگر اشتلمى نمىزد آن كرد * خر مىشد و بار نيز مىبرد\r\nبىشير دلى بسر نيايد * وز گاودلان هنر نيايد\r\nپائين طلب خسان چه باشى * دست خوش ناكسان چه باشى\r\nگردن چه نهى به هر قضائى * راضى چه شوى به هر جفايى « 2 »\r\nچون كوه بلند پشتئى كن * با نرم جهان دُرُشتى كن\r\nچون سوسن اگر حرير بافى * دُر دى خورى از زمين صافى\r\nخوارى خِلَلِ دَرونى آرد * بيدادِكشى زبونى آرد\r\nميباش چو خوار حَربه بر دوش * تا خَرمن گل كِشى در آغوش\r\nنيرو شكن است حيف و بيداد * از حيف بميرد آدمى زار \r\n\r\nمدينه فاضله در ادبيات فارسى در جستجوى عدالت اجتماعى\r\n« آبالد برف » پژوهندهء روس با استفاده از تتبعات استاد فقيد پروفسور برتلس ، از جامعهء خيالى يا مدينه فاضله‌يى كه نخست نظامى و سپس جامى از آن سخن گفته‌اند ياد كرده و در مقام مقايسه انديشه‌ى اين‌دو شاعر باهم برآمده است . نظامى گنجوى ضمن سرگذشت اسكندر از مدينه فاضله‌يى كه در آن آزادى و همكارى و تعاون عمومى و تساوى اقتصادى حكومت مىكند سخن مىراند :\r\n . . . چو عاجز بُوَد يار ، يارى كنيم * چو سختى بود ، رستگارى كنيم\r\nور از ما كسى را زيانى رسد * وز آن رخنه ما را نشانى رسد\r\nبر آريمش از كيسه خويش كام * سَرِ مايهء خود كنيمش تمام \r\n\r\n\r\n","description":"","footnote":"\r\n( 1 ) . داد و فرياد\r\n( 2 ) . ظلم\r\n","page_name":" 446 ","page_number":446},
  {"content":"\r\n\r\n ندارد ز ما ، كَس مال بيش * همه راست قسميم در مال خويش\r\nشعاريم خود را همه همسران * نخنديم بر گريهء ديگران\r\nز دزدان نداريم هرگز هراس * نه در شهر شحنه نه در كوى پاس \r\nبه اين ترتيب مىبينم كه تصوير مدينه فاضله تنها كار افلاطون ، توماس مور و بيكن و ديگر صاحبنظران و سوسياليستهاى خيال‌پرداز غرب نيست ، بلكه نظامى نيز در قرن ششم هجرى در راه تصوير چنين جامعه‌يى رنج برده و افكار جالبى ابراز كرده است .\r\nدر مدينه فاضله‌يى كه نظامى از آن سخن مىگويد ، افراد جامعه بايد پاك و پرهيزگار باشند و كسانى كه پاى خود را از دايرهء عدل و انصاف بيرون گذارند از مدينه طرد مىشوند .\r\n كسى گيرد از خلق با ما قرار * كه باشد چو ما پاك و پرهيزگار\r\nچو از سيرت ما دگرگون شود * ز پرگار ما زود بيرون شود \r\nلشكريان نيز نبايد از قدرت نظامى خود سوء استفاده كنند و به اموال مردم دست‌درازى نمايند :\r\n ز لشكر يكى دست بر زد فراخ * كز آن ميوهء برگشايد ز شاخ\r\nنچيده يكى ميوهء تر هنوز * ز خشكى تنش چون كمان گشت كوز\r\nسوارى دگر گوسفندى گرفت * تبش كرد وز آن كار پندى گرفت\r\nاگر گرگ بر ميش ما دم زند * هلاكش در آن حال برهم زند\r\nگر از كِشتِ ما كس برد خوشهء * رسد بر دلش تيرى از گوشه \r\nنظامى در قلمرو فرهنگ و دانش ، علم فقه و دانش طب و پزشكى را سرآمد علوم و معارف دوران خود مىداند :\r\n در ناف دو علم بوى طيب است * وان هردو فقيه يا طبيب است\r\nمىباش طبيب عيسوى هش * اما نه طبيب آدمى كش\r\nمىباش فقيه طاعت اندوز * اما نه فقيه حيلت‌آموز\r\nنظم ارچه به مرتبت بلند است * آن علم طلب كه سودمند است\r\nدر شعر مپيچ و در فن او * چون اكذب اوست احسن او\r\nزين فن مَطلب بلند نامى * كان ختم شده است بر نظامى \r\n\r\n","description":"","footnote":"","page_name":" 447 ","page_number":447},
  {"content":"\r\n\r\nجالب توجه است كه حدود 8 قرن پيش ، نظامى نسل جوان را به فراگرفتن علوم مثبت و سودمند به حال خلق ، چون پزشكى و طبابت و فقاهت و كسب ديگر دانشهاى ضرورى و كارساز ، دعوت مىكند و آنان را از شاعرى به قصد مديحه‌سرايى كه عملى مذموم و گمراه‌كننده است برحذر مىدارد .\r\n كم گوى و گزيده گوى چون دُر * تا زَ اندك تو جهان شود پُر\r\nيك دسته گل دماغ‌پرور * از خرمن صد گياه بهتر\r\nگستاخ سخن مباش با كس * تا عذر خطا نخواهى از كس\r\nكس را به خود از رُخ گشوده * گستاخ نكن نيازموده « 1 »\r\nهرجا كه قدم نهى فراپيش * باز آمدن قدم بينديش \r\n\r\nظهير فاريابى\r\nابو الفضل طاهر بن محمد ، متخلص به ظهير در فارياب ( در نزديكى بلخ ) تولد يافت و به سال 598 ه . ق در تبريز درگذشت ؛ ظهير از شعرا و فضلاى قرن ششم و در بسيارى از زمينه‌هاى فرهنگى عصر خود ، مخصوصا در نجوم دست داشت ، در عالم شاعرى مردى موفق و كامروا نبود ، به اصفهان و آذربايجان و چند نقطه ديگر در جستجوى ممدوحى فرهنگ‌پرور كه طالب شعر و خواهان فضل و كمال او باشد سفر كرد ولى به نتيجهء مطلوب نرسيد ، لاجرم در پايان عمر از ملازمت شهرياران روى برتافت و به زهد و عبادت پرداخت ، در پيرامون مراتب فضل خويش مىگويد :\r\n كمال دانشِ من كور ديد و كر بشنيد * به نظم و نثر چه در پارسى چه در تازى\r\nبرون ز حكمت و انواع آن‌كه در هر باب * مرا رسد كه كنم با فلك هم‌آوازى \r\n*\r\n ركُنهاى سرير دانش من * همچو اركان عالمست چهار\r\nتازى و پارسى و حكمت و شرع * ايندو اشعار دارم آن دو شعار \r\nجاى شگفتى است كه اين شاعر مديحه‌سرا ، باهمه تلاشهايى كه در دوران حيات براى كسب مال و جاه انجام داده ، وضعى اسف‌انگيز داشته است ، چنانه خود گويد :\r\n\r\n\r\n","description":"","footnote":"\r\n( 1 ) . مراد و منظور نظامى اين است كه ، انسانها در زندگى اجتماعى نبايد چندان گستاخ و تندخو باشند كه موجب رنجش و ناراحتى مردم شوند و نه آنقدر متواضع ( و رخ گشوده ) كه ديگران از حلم و تسليم آنان سوء استفاده كنند .\r\n","page_name":" 448 ","page_number":448},
  {"content":"\r\n\r\n دور نگر ، كاندرو چو من كسى از چرخ * در پى ترتيب خورد و خواب نيامد \r\n« در ميان قصيده‌سرايان زبان فارسى ، ظهير يكى از چهره‌هاى برجسته به شمار مىرود و همواره در ترجيح ميان او و انورى بين سخن‌سنجان اختلاف بوده است ، و هريك طرفدارانى داشته‌اند ، و حتى در قرن هفتم ه . ق اين كار به استفتا و اظهارنظر كشيده است و از مجد الديّن همگر درباره شعر او و انورى نظر خواسته‌اند ، و مجد همگر ، انورى را بر او ترجيح داده است ، علت اينكه او را با انورى در يك سطح قرار داده و باهم سنجيده‌اند گويا نزديكى شيوه بيان و مراتب فضل و شيوهء خيال‌پردازى اين‌دو سراينده است . ديوان ظهير چندين‌بار در ايران به چاپ رسيده است . « 1 » »\r\n\r\nجمال الدين اصفهانى\r\nجمال الدين عبد الرزاق اصفهانى ، در اصفهان متولد شد ( فوت 588 ه . ق ) و در دورهء نوجوانى يك‌چند به زرگرى و نقاشى دل بست ولى ديرى نگذشت كه به فرهنگ و دانش روى آورد و از دكان ، رخت به مدرسه كشيد و در عالم شعر و شاعرى ، نام و نشانى كسب كرد ؛ از اصفهان به آذربايجان و از آنجا به شهر گنجه روان شد و در وصف آب و خاك اين خطّه چنين گفت :\r\n چو شهرِ گنجه اندر كُلّ آفاق * نديدستم حقيقت در جهان خاك\r\nكه رنگ خلد و بوى مشك دارد * گلابش آب باشد زعفران خاك \r\nشاعر در دوران حيات از درد چشم و لكنت زبان رنج مىبرد ، چنان كه خود گويد :\r\n گويند كَج زبانم كَجِ باش گوزبان * چون هست در معانى و در لفظ استوا\r\nطَرفِ كلاهِ خوبان خود كَج نكوترست * ابروى زلف دلبر كج بهتر و دوتا \r\nوى برخى از سلاجقه عراق و بعضى از امراى آل باوند مازندران و برخى از روساى آل خجند و آل صاعد اصفهان را مدح گفته و با شاعران معاصر خود چون خاقانى ، انورى و وطواط مشاعره و مكاتبه داشته است :\r\n اشرف و وطواط و انورى سه حكيمند * كز سخن هرسِه شُد شكفته بهارم \r\nو در بيت زير خود را با خاقانى و « مجير » مقايسه مىكند :\r\n ولى به شعر گر افزون نِيَم ز خاقانى * به هيچ حال تو دانى كه كم نيم ، زمجير \r\n\r\n\r\n","description":"","footnote":"\r\n( 1 ) . دايرة المعارف فارسى ، ج 2 ، ص 1648 .\r\n","page_name":" 449 ","page_number":449},
  {"content":"\r\n\r\nدر شعر و شاعرى به سبك شعراى معاصر نظر داشته ، چنان كه انورى مىگويد :\r\n حَبّذا بزمى كزو هردم دگرگون زيورى * آسمان بر عالمى بندد زمين بر كشورى \r\nو جمال الدين با اقتفا و پيروى از روش او در توصيف مناظر گوناگون بهارى چنين مىگويد :\r\n اينك اينك نوبهار آورد بيرون لشكرى * هريكى چون نوعروسى در دگرگون زيورى\r\nگر تماشا مىكنى برخيز كاندر باغ هست * باد چون مشاطه‌اى و باغ چون لعبتگرى\r\nاز هر آنجانب كه روى آرد ز بس نقش بديع * جبرئيل آنجا بگسترداست گويى شهپرى\r\nلعبتان باغ پندارى ز فردوس آمدند * هريكى در سر كشيده از شكوفه چادرى\r\nآسمان بر فرق نرگس دوخت شش تركى كلاه * بوستان در پاى سوسن ريخت هم سيم وزرى\r\nپَرّ طوطى گشت گويى جامه هر غنچهء * چشم شاهين گشت گويى ديده هر عبهرى\r\nباد اندر آب مىپوشد بهر دم جوشنى * خاك از آتش نهد بر فرقِ لاله مغفرى\r\nهست هر شاخى به زيبايى كنون چون طوطئى * هست هر حوضى به زيبايى كنون چون كوثرى\r\nلاله و نرگس نگر در باغ سرمست آمده * بر سر اين افسرى و بر كف آن ساغرى \r\nديوان شاعر قريب بيست هزار بيت است ؛ و ابيات زير انتخابى است از قصيدهء معروف وى در انتقاد از اوضاع اجتماعى و مشكلات و نابسامانيهايى كه مردم در اواخر قرن ششم هجرى با آن مواجه بودند :\r\n الحَذَر اى غافلان زين وحشت‌آباد الحَذار * الفرار اى عاقلان زين ديو مردم الفرار \r\n\r\n","description":"","footnote":"","page_name":" 450 ","page_number":450},
  {"content":"\r\n\r\n اى عجب دِلتان نه بگرفت و نشد جانتان ملول * زين هواهاى عَفِن زين آبهاى ناگوار\r\nعرصِهء نادلگشا و بقعهء نادل‌پسند * قرصه‌اى ناسودمند و شربتى ناسازگار\r\nمرگ در وى حاكم و آفات در وى نااميد * كام در وى ناروا ، راحت در او ناپايدار\r\nماه را ننگ محاق و مهر را نقص كسوف * خاك را عيب زلازل چرخ را رنج دوار\r\nمهر را خفاش دشمن شمع را پروانه خصم * جهل را بر دست تيغ و عقل را برپاى خار\r\nنرگسش بيمار بينى لاله‌اش دلسوخته * غنچه‌اش دلتنگ يا بى و بنفشه سوگوار\r\nاى تو محسود فلك هم آز را گشتى اسير * وى تو مسجود مَلك هم ديو را گشتى شكار\r\nتو چنين بىبرگ ، در غربت بخوارى تن زده * وز براى مقدمت روحانيان در انتظار\r\nبوده‌اى يك قطره آب ، و پس شوى يك مشت خاك * در ميانه چيست اين آشوب و چندين كارزار \r\n( رياض العارفين ، چاپ اول ، ص 174 و 175 )\r\nناگفته نماند كه كمال الدين اسماعيل شاعر معروف فرزند جمال الدين عبد الرزاق اصفهانى است .\r\n\r\nابو الفرج رونى\r\nابو الفرج رونى از شعراى نامدار دورهء سلجوقى است . وى ابراهيم بن مسعود و پسرش مسعود بن ابراهيم ، از شاهان غزنوى را مدح گفته است ؛ در محل تولد او بين تذكره‌نويسان اختلاف است ، بعضى او را از قصبه رونه از توابع لاهور هندوستان دانسته‌اند و بعضى ديگر محل تولد او را رونه كه قريه‌اى است در نيشابور ، مىدانند . او با مسعود سعد سلمان و انورى معاصر بوده و بعضى از تذكره‌نويسان مىگويند : مسعود به سعايت ابو الفرج رونى نفى و حبس شده است ، ولى ظاهرا اين قول مقرون به حقيقت نيست .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nانورى در ضمن قصيده‌اى به ارزش ادبى اين شاعر اشاره كرده است :\r\n در متانت خيل اقبالت چو شعر بو الفرج * وز عذوبت مشرب عيشت چو نظم فرخى \r\nمدايح او معمولا مانند ديگر شعراى اين دوران با تغزل آغاز مىشود :\r\n جشن فرخندهء فروردين است * روز بازارِ گل و نسرين است\r\nآب چون آتش عود افروز است * باد چون خاك عبيرآگين است\r\nباغ پيراسته گلزار بهشت * گلبن آراسته حور العين است\r\nبرج ثور است مگر شاخ سمن * كه گُلَش را شَبِهِ پروين است\r\nدر دبستان ز فروغ لاله * گويى آتشكدهء برزين است\r\nبيشه از سبزه و از جوى و درخت * چون زمين گلى غزنين است\r\nآب ، چين‌يافته در حوض از باد * همچو پرگار حرير چين است \r\nانورى شاعر معروف ، تتبع اسلوب و شيوهء او كرده است و مىگويد :\r\n زندگانى ، مجلس عالى ، در اقبال تمام * چون ابد بيمنتهى باد و چو دولت بردوام\r\nباد معلومش كه من بنده به شعر بو الفرج * تا بديدستم ولوعى داشتستم بس تمام\r\nشعر چند الحق بدست آورده‌ام فى مامضى * قطعه‌اى از عمر و زيد و نكته‌اى از خاص و عام\r\nچون بدين راضى نبودستم طلب مىكرده‌ام * در سفر وقت مسير در حَضَرگاه مقام\r\nدى همين معنى مگر بر لفظ من خادم برفت * با كريم الدين كه هستم در كرم فخر كرام\r\nگفت من دارم يكى از انتخاب شعر او * نسخه‌اى بس بىنظير و شيوه‌اى بس با نظام\r\nعزم دارم كان به روزى چند بنويسم كه نيست * شعر او مرغى كه آسان اندرون افتد به دام \r\nابو الفرج رونى ، مانند ديگر شعراى هوشمند اين دوران از سوانح و اتفاقات غم‌انگيز اين جهان آزرده‌خاطر بود ، چنان كه گفته است :\r\n گردون ز براى هر خردمند * صد شربت جانگَزا در آميخت\r\nگيتى ز براى هر جوانمرد * هر زهر كه داشت در قدح ريخت\r\nاز بهر هنر در اين زمانه * هر فتنه كه صعب‌تر برانگيخت\r\nجز آب دو ديده مىنشويد * خالى كه زمانه بر رخم ريخت\r\nبر اهل هنر جفا كند چرخ * نتوان ز جفاى چرخ بگريخت \r\nديوان رونى حدود چهار هزار و اندى بيت دارد . وى در دوران حيات ، با مسعود سعد\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nكه شاعرى خوش‌قريحه و بلندپرواز بود مناسباتى دوستانه داشته ؛ و مسعود ، ابو الفرج رونى را به استادى ستوده است :\r\n اى خواجه بو الفرج نكنى يادِ من * تا شاد گردد اين دلِ ناشادِ من\r\nدانى كه هست بندهء آزاد تو * هركس كه هست بنده آزاد من\r\nماندم بدانكه هستم شاگرد تو * شادم بدينكه هستى استاد من\r\nمانا ، نه اگهى تو ، كه باران اشك * از بُن همى شويد بنياد من \r\nدر جاى ديگر در مقام و ارزش اشعار او مىگويد :\r\n خاطر خواجه بو الفرج به درست * گوهر نظم و نثر را كان « 1 » گشت\r\nذهن باريك‌بين و دورانديش * سخن او بديد و حيران گشت \r\nدر اشعار زير ، ابو الفرج ، استادى و قدرت خود را در وصف طبيعت و زيبائيهاى آن آشكار مىكند :\r\n نوروز جوان كرد بدل پير و جوان را * ايام جوانى است زمين را و زمان را\r\nهرسال در اين فصل برآرد فلك از خاك * چون طبع جوانان جهاندوست جهان را\r\nگر شاخ نوان بود ز بىبرگى و بىبرگ * از برگ نوا داد قضا شاخ نوان « 2 » را\r\nبگرفت شكوفه بچمن برگذر باغ * چونان كه ستاره گذرد كاهكشان را\r\nآن غنچه گل بين كه همى نازد بر باد * از خندهء دُزديده فروبسته دهان را \r\nابو الفرج گاه در اشعار خود افكار شاعرانه را با انديشه‌هاى فلسفى درآميخته است .\r\nشايد انورى به همين مناسبت به بزرگى مقام فرهنگى او اعتراف كرده و در آوردن افكار فلسفى در شعر ، از وى پيروى كرده است .\r\nوفات رونى در اواخر قرن ششم يا اوايل قرن هفتم روى داده است . « 3 » »\r\n\r\nخاقانى شيروانى\r\nافضل الدين بديل بن على خاقانى از شعرا و سخنگويان نامى ايران است كه در حدود 520 هجرى در شيروان متولد شد ،\r\n\r\n\r\n","description":"","footnote":"\r\n( 1 ) . كان : معدن\r\n( 2 ) . نالان\r\n( 3 ) . مباحثى از تاريخ ادبيات ايران از بديع الزمان فروزانفر ، به اهتمام عنايت إله مجيدى ، ص 286 .\r\n","page_name":" 453 ","page_number":453},
  {"content":"\r\n\r\nلقب او حسّان العجم است و خود در تحفة العراقين گفته است :\r\n چون ديد كه در سخن تمامم * حَسّانِ عجم نهاد نامم \r\nاما لقب ديگر او افضل الدين است و معاصران ، وى را به همين لقب خوانده‌اند چنان كه امام مجد الدين گفته است :\r\n افضل الدين امام خاقانى * تاجدار ممالك سخن اوست \r\nاو خود نام خويش را بديل گفته و در بيتى چنين آورده است :\r\n بدل من آمدم اندر جهان سنايى را * بدين دليل پدر ، نام من بديل نهاد \r\nپدر او نجيب الدين على مروى شغلش درودگرى و نجّارى بود و خاقانى بارها در اشعار خود به حرفه و هنر درودگرى او اشارت كرده است :\r\n از سوى پدر دُرود گرم دان * استاد سخن‌تراش دوران \r\nتحفة العراقين\r\nجدّ او جولاهه « 1 » و مادرش نسطورى « 2 » و طباخ بود كه بعدا مسلمان شد :\r\n هستم ز پى غذاى جانور * طبّاخ نسب ز سوى مادر\r\nنسطورى موبدى نژادش * اسلامى و ايزدى نهادش\r\nبگريخته از عتاب نسطور * آويخته در كتاب مسطور\r\nكدبانو بوده چون زليخا * بَرده « 3 » شده باز يوسف‌آسا \r\nعمش كافى الدين عمر بن عثمان ، مردى طبيب و فيلسوف بود و خاقانى تا بيست و پنج سالگى در پناه حمايت او تربيت گرديد و بارها از بزرگوارى او ياد كرده و آن مرد فيلسوف نيك‌نهاد را ستوده است و نيز چندى از تربيت عم خود وحيد الدين عثمان ، برخوردار بوده است ، با اينكه در نزد عم و پسر عم خود ، انواع علوم ادبى و حكمى را آموخته بود چندى نيز در خدمت ابو العلاء گنجوى ، شاعر بزرگ معاصر خود ، كسب فنون شاعرى نمود ؛ ابتدا عنوان شعرى او حقايقى بود ولى پس از آنكه به خدمت خاقان منوچهر معرفى شد ، لقب خاقانى بر او نهادند ، در دربار شروانشاهان صلتهاى گران نصيب او شد ، ولى پس از چندى از اقامت در آن حدود ملول شد و راه خراسان و دربارهاى شرقى را پيش گرفت .\r\n\r\n\r\n","description":"","footnote":"\r\n( 1 ) . بافنده نسّاج\r\n( 2 ) . يكى از فرق مسيحيّت\r\n( 3 ) . غلام\r\n","page_name":" 454 ","page_number":454},
  {"content":"\r\n\r\nعاقبت از راه عراق به جانب رى رفت ، در همان ايام خبر حملهء وحشيانهء غُزان بر خراسان و حبس سنجر به او رسيده و در نتيجه از ادامه سفر بازماند و بار ديگر به شروان روى نمود . خاقانى خود به اين تحولات و دگرگونيهاى سياسى و اجتماعى اشاره مىكند :\r\n آن مصر مملكت كه تو ديدى خراب شد * و آن نيل مَكرِمَت كه شنيدى سراب شد\r\nگردون سَرِ محّمد يحيى به باد داد * محنت رقيب سنجر مالك رقاب شد\r\nآن كعبه وفا ، كه خراسانش نام بود * اكنون به پاى پيل حوادث خراب شد \r\nو در پايان با تألم و تاثر بسيار مىگويد :\r\n . . . در حبس گاه شروان با درد دل بساز * كان درد راه توشه يوم الحساب شد \r\nاما چيزى از توقف او در شروان و حضور در مجالس شروانشاه نگذشت كه به قصد حج و ديدن امراى عراقين اجازت سفر خواست و در زيارت مكه اشعار غرّائى گفت در مراجعت از اين سفر به زيارت المقتفى خليفهء عباسى رسيد ، و خليفه از او خواست شغل دبيرى را در دستگاه خلافت بپذيرد ولى او از قبول كار ديوانى خوددارى كرد ، در جريان اين سفر ، خاقانى كاخ مداين را كه روزى جولانگاه شهرياران ساسانى و مركز سياست شرق بود مىبيند و قصيده‌اى حماسى آميخته بااحساس و تاثر فراوان دربارهء آن كاخ ويرانه به رشته نظم مىكشد كه يكى از شاهكارهاى نظم فارسى است . و ما قسمتى از آن قصيده تاريخى را نقل مىكنيم : « 1 »\r\n هان اى دل عبرت‌بين از ديده نظر كن هان * ايوان مدائن را آيينه عبرت دان\r\nيك ره ز لب دجلهء منزل به مدائن كن * وز ديده دوم دجله بر خاك مدائن ران\r\nخود دجله چنان گريد صد دجلهء خون گوئى * كز گرمى خونابَش آتش چكد از مژگان\r\nبينى كه لب دجله چون كف به دهان آرد * گويى زِ تَفِ آتش لب آبله زد چندان\r\nاز آتش حسرت‌بين بريان جگر دجله * خود آب شنيدستى كاتش كندش بريان\r\n. . . تا سلسله ايوان بگسست مدائن را * در سلسله شد دجله چون سلسله شد پيمان\r\nگه‌گه به زبان اشك آواز ده ايوان را * تا بو كه به گوش دل پاسخ شنوى ز ايوان\r\nدندانهء هر قصرى پندى دهدت نونو * پند سر دندانه بشنو ز بُنِ « 1 » دندان\r\nگويد كه تو از خاكى ما خاك توايم اكنون * گامى دو سه برمانه و اشكى دو سه هم بِفشان \r\n\r\n\r\n","description":"","footnote":"\r\n( 1 ) . دقت ، صميميّت\r\n","page_name":" 455 ","page_number":455},
  {"content":"\r\n\r\n از نوحهء جُغد الحق مائيم به دردسر * از ديده گلابى كن درد سرما بفشان\r\nآرى چه عجب دارى كاندر چمن گيتى * جغدست پى بلبل نوحه است پى الحان\r\nما بارگه داديم ، اين رفت ستم بر ما * بر قصر ستمكاران گويى چه رسد خذلان « 1 »\r\n. . . بر ديدهء من خندى كاينجا ز چه مىگريد * گريند بر آن ديده كاينجا نشود گريان\r\n. . . اين هست همان ايوان كَز نقش رُخ مردم * خاكِ درِ او بودى ديوارِ نگارستان\r\nاين است همان درگه كو را ز شهان بودى * ديلم « 2 » ملك بابِل هند و ، شَهِ تركستان\r\nاز اسب پياده شو بر نطع زمين رخ نه * زير پى پيلش بين شهمات شده نعمان\r\nمست است زمين زيرا خورده است بجاى مى * در كاسه سَرِ هرمز خون دل نوشروان\r\nكسرى و ترنج زر ، پرويز و بِهِ زرين * بر باد شده يكسر ، با خاك شده يكسان\r\nپرويز بهر يومى زرين تره آوردى * كردى ز بساط زر زرين تره را بستان\r\n. . . گفتى كه كجا رفتند آن تاجوران اينك * ز ايشان شكم خاك است آبستن جاويدان\r\n. . . خون دل شيرين است آن مى كه دهد رَز « 3 » بُن * زاب و گل پرويز است آن خون كه نهد دهقان\r\nچندين تن جَبّاران كاين خاك فروخوردست * اين گرسنه چشم آخر هم سير نشد ز ايشان\r\n. . . خاقانى از اين درگَه دريوزه عبرت كن * تا از در تو زان پس ، دريوزه كند خاقان\r\n. . . هركس بَرَد از مَكّه سَبحه ز گِلِ حَمزه * پس تو ز مدائن بر تسبيح گِلِ سَلمان\r\nاين بحر بصيرت‌بين بىشربت از او مگذر * كز شط چنين بحرى لب تشنه شدن نتوان \r\nخاقانى پس از بازگشت از كاخ مدائن ، روى به اصفهان آورد و از آنجا راهى شروان شد ، ليكن ميان او و شروانشاه به‌علت نامعلومى كه شايد سعايت ساعيان « 4 » بوده است ، كار به نقار و كدورت كشيد و سرانجام به حبس افتاد و پس از مدتى قريب به يكسال به شفاعت عزّ الدوله نجات يافت . در اين دوران ، خاقانى چند قصيده حبسيّه زيبا سروده كه در ديوانش ثبت است ؛ در شروان ، فرزندش رشيد الدين كه نزديك بيست سال داشت ، درگذشت و پس از او مصيبتهاى ديگرى چون مرگ همسر روى داد و بر تألمات روحى او افزود ، در مصيبت فرزند خود گويد :\r\n دريغ ميوهء عمرم رشيد كز سرپاى * به بيست سال برآمد به يك نفس بگذشت \r\n\r\n\r\n","description":"","footnote":"\r\n( 1 ) . شكست\r\n( 2 ) . غلام و بنده\r\n( 3 ) . انگور\r\n( 4 ) . بدگويان\r\n","page_name":" 456 ","page_number":456},
  {"content":"\r\n\r\n مرا ذخيره همين يك رشيد بود از همه عمر * نتيجهء شب و روزى كه در هَوَس بگذشت \r\nسپس در سوك مرگ همسر مىگويد :\r\n پسر داشتم چون بلند آفتابى * ز ناگَه به تارى مَغاكش « 1 » سپردم\r\nبه درد پسر مادرش چون خروشد * به خاك آن تن دردناكش سپردم\r\nيكى بكر چون دختر نعش بودم * به روشندلى چون سماكش سپردم\r\nبماندم من و ماند عبد المجيدى * وديعت به يزدان پاكش سپردم \r\nخاقانى نسبت به شهر شروان علاقه فراوان داشت چنان كه گويد :\r\n عيب شروان مكن كه خاقانى * هست از آن شهر كابتداش شر است\r\nعيب شهرى چرا كنى به دو حرف * كاوّل شرع و آخر بَشر است \r\nسال وفات شاعر به قول دولتشاه 582 و آن را به اعداد ديگر نيز نقل كرده‌اند ؛ چون خاقانى درگذشت ، نظامى گنجوى شاعر معروف در رثاى او گفت :\r\n همى گفتم كه خاقانى دريغا گوى من باشد * دريغا من شدم آخر دريغا گوى خاقانى \r\nعلاوه‌براين ، خاقانى با رشيد الدين و طواط و فلكى شروانى معاصر بوده و باهم روابطى گاه خصمانه و زمانى دوستانه داشته‌اند ؛ شاهكار خاقانى ، تحفة العراقين است وى يكى از بزرگترين شاعران قصيده‌سراى ايران بشمار مىرود .\r\nدر سخن خاقانى ، استعارات و تعبيرات مبتكرانه فراوان است ، معمولا شاعر قبل از ورود به مقصود ، تغزلى و تشبيبى به كار مىبرد و با تصوير طلوع آفتاب و ظهور مهر و نقاشى مناظر دلپذير طبيعت ، قدرت طبع خود را آشكار مىكند :\r\n دست صبا برفروخت مشعله نوبهار * مشعله دارى گرفت كو كبهء شاخسار\r\nز آتش خورشيد شد نافه شب نيم سوخت * قوت از آن يافت روز خوشدم از آن شد بهار\r\nخامه ما نيست طبع چهره‌گشاى جهان * نايب عيسى است ماه رنگ رز شاخسار \r\nدر خطابه‌اى كه در توصيف طبيعت و آفتاب سروده ، از محروميتهاى خود در زندان ياد مىكند :\r\n اى مُهرِ دهان روزه‌خواران * جانداروى علت بهاران \r\n\r\n\r\n","description":"","footnote":"\r\n( 1 ) . گور\r\n","page_name":" 457 ","page_number":457},
  {"content":"\r\n\r\n زر باشى و ناگشاده گنجى * تب دارى و ناكشيده رنجى\r\nروشن به تو چشم شاه و درويش * جود تو ز فيض آسمان بيش\r\nآن نور كه بىدريغ بارى * از خاقانى دريغ دارى\r\nاين شيوه نه شرط دوستانست * اين سنت و فعل دشمنانست\r\nنه هم‌نفسى ، نفس گشايم * نه خوش سخنى هوس زدايم\r\n. . . بر روزن من نتابى از خشم * نه در دل من ز غرفهء چشم\r\nنىنى غلطست هرچه گفتم * راهِ هَوَسَست هرچه سُفتم\r\nصبحست سوى تو عذر خواهم * صبحست شفيع اين گناهم\r\nصبح آينه‌دار تازه‌روى است * صبح از سَرِ صدق راستگويست \r\nخاقانى به شعراى نامدار قبل از خود چون رودكى و عنصرى نظر داشته و به شيوهء آنان شعر گفته است و گاه خود را برتر از آنان شمرده است :\r\n بديهه همى بارم از خاطر اين دُر * كز او سمعها بحر عمان نمايد\r\nاز اين شعر خجلت رسد عنصرى را * وگر عنصرى جان جانان نمايد \r\nو در پاسخ كسانىكه قدرت شعرى عنصرى را به رخ او مىكشيده‌اند چنين مىگويد :\r\n به تعريض گفتى كه خاقانيا * چه خوش داشت نظم روان عنصرى\r\nبلى شاعرى بود صاحبقران * ز ممدوح صاحبقران عنصرى\r\nز معشوق نيكو و ممدوح نيك * غزل‌گو شد و مدح‌خوان عنصرى\r\nجز از طرز مدح و طراز غزل * نكردى ز طبع امتحان عنصرى\r\nشناسند افاضل كه چون من نبود * به مدح و غزل دُرفشان عنصرى\r\nكه اين سِحر كارى كه من مىكنم * نكردى به سحر بيان عنصرى\r\nزِ « دَه » شيوه كان حيلت شاعر است * به يك شيوه شد داستان عنصرى\r\nمرا شيوههء خاصِ تازه است و داشت * همان شيوهء باستان عنصرى\r\nنه تحقيق گفت و نه وعظ و نه زهد * كه حرفى ندانست از آن عنصرى\r\nنبود است چون من گه نظم و نثر * بزرگ آيت و خرده‌دان عنصرى\r\nبه نظم چو پروين و نثر چو نقش * نبود آفتابِ جهان عنصرى\r\nاديب و دبير و مُفسّر نبود * نه سحبان يعرب زبان عنصرى \r\nخاقانى بر خلاف شعرايى چون ناصر خسرو ، سنائى و خيام به مسائل فلسفى و مشكلات اجتماعى دوران خود توجه نداشت و مىكوشيد معضلات اجتماعى دوران خود\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nرا به يارى عقايد مذهبى حل‌وفصل نمايد و چنان كه خود گفته حكمت يزدانى را برتر از فلسفه يونانى مىداند .\r\n فلسفه در سُخن مياميزيد * وانگهى نام آن جَدَل منهيد\r\nوَ حَلِ گمرهى است بر سر راه * اى سران پاى در و حل منهيد \r\nبا اينكه خاقانى ، كمابيش شاعرى مديحه‌سرا بوده ، گه‌گاه در اشعار و آثار او مسائل اخلاقى نيز مطرح مىشود . از جمله مىگويد :\r\n بترس از بَدِ خَلق خاقانيا * و ليكن ز بد ده امان خلق را\r\nوفا ، طبع گردان و ايمن مباش * ز غدرى كه طبع است آن خلق را\r\nدروغى مران بر زبان و مدان * كه صِدقى بُوَد بر زيان خلق را\r\nدر افكار خلق آشكارا شود * قضايى كه آيد نهان خلق را\r\nبَدِ خَلق هر چت فزونتر رَسَد * نكويى فزونتر رسان خلق را \r\nدر جاى دگر گويد :\r\n كيست ز اهلِ زمانه خاقانى * كه تو ، اهل و فاش پندارى\r\nدوستى كز سَرِ غَرض شد دوست * هان و هان تا كه دوست نشمارى\r\nخواجه گويد كه دوستدار توام * پاسخش ده كه دوست چون دارى\r\nتا عزيزم مرا عزيز كنى * چو شدم خوار ، خوار انگارى \r\nدر جاى ديگر در توصيف خصوصيات اخلاقى خود مىگويد :\r\n منكه خاقانيم اين مايه صفا يافته‌ام * كه به دل در حق بدخواه شدم نيكى خواه\r\nچون شوم سوخته از خامىِ گفتارِ بدان * به نكوكار پناه آرم و او هست پناه\r\nكه نگويم مكافاتِ بديشان بَدِ كس * ليك گويم كه مرا از بَدِشان دار نگاه \r\nدر يكى از قصايد خود ، خطاب به متملقان و چاپلوسان ، از استغناى طبع و بىنيازى خود ياد مىكند :\r\n مرا كشتزاريست در طينت دل * كه حاجت به حوا و آدم ندارم\r\nبه پيش كس از بهر يك خندهء خوش * قد خويش چون ماه نو ، خم ندارم\r\n. . . دهان خشك و دل خسته‌ام ليك از كس * تمناى جلاب و مرهمِ ندارم\r\nبه پازهر كس ننگرم گرچه برخوان * يكى لقمه بىشربت سم ندارم \r\nغير از خاقانى كه از آثار و افكار او سخن گفتيم ، در قرن ششم شعرا و گويندگان ديگرى ، چون اثيراخسيكتى از فرغانه و مجيد الدين بيلقانى و فلكى شروانى در سرزمين آذربايجان ظهور كردند كه كارشان مديحه‌سرايى بود و بر خلاف سنايى و ناصر خسرو\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nهيچ‌گونه هدف مُشخّص سياسى و اجتماعى و اخلاقى را دنبال نمىكردند ، از اشعار فلكى فقط هزار و دويست بيت چاپ و منتشر شده است .\r\nاشعار زير نمودار هنر شاعرى اوست :\r\n تارست شعله‌شعله رُخ دلبرم ز تاب * مارست عقده‌عقده دو زلفش بر آفتاب\r\nچون نافه‌نافه مشك دو زلفش به رنگ و بو * وز توده‌توده عنبرتر برده رنگ و آب\r\nزين نافه نافه ، نافهء مُشك اندر اهتمام * زان توده‌توده ، تودهء عَنبِر در اكتساب \r\nاين صنعت تكرار را پيش از فلكى ، برخى از شاعران خراسان چون عسجُدى به كار برده‌اند :\r\n باران قطره‌قطره همى بارم ابروار * هرروز خيره‌خيره از اين چشم ، سيل بار\r\nزان قطره‌قطره ، قطرهء باران شده خجل * زين خيره‌خيره ، خيره‌دل من زِ هِجر يار \r\nديگر از اشعار دلنشين فلكى ، قصيده‌ايست كه در فراغ يار سروده است :\r\n سودا ، زَدِهء فراغ يارم * بازيچه دست روزگارم\r\nناچيده گلى زِ گُلبُن وصل * صدگونه نهاد هجر خارم\r\nبىآنكه شراب وصل خوردم * از شربت هجر در خمارم\r\nانديشهء دل نمىگذارد * يك لحظه مرا كه دم برآرم\r\nاز بهر خداى را نگوئى * اى دل كه ز دست تو چه دارم\r\n. . . اين جامه صبر چند پوشم * وين تخم اميد چند كارم\r\nكارم همه انتظار و صبر است * من كشته صبر و انتظارم\r\nدل دادم و رفت دلنوازم * غم دارم و نيست غمگسارم\r\nعيد آمد و شد جدا ز من يار * عيدم چه بُوَد چو نيست يارم \r\nبه حكايت اشعارى كه در دست داريم ، اثيراخسيكتى با مجيد بيلقانى رقابت مىكرد و يكديگر را هجا مىگفتند ، تاريخ وفات اخسيكتى را بين 570 و 571 قيد كرده‌اند ؛ اخسيكتى از قصيده‌پردازان طراز اول بود و درآوردن التزامات مشكل و نقل معانى دشوار مهارت بسيار نشان داده است ، اشعار او مصنوع و مطبوع و ديوانش به طبع رسيده است . « 1 » »\r\n\r\n\r\n","description":"","footnote":"\r\n( 1 ) . دكتر شفق ، تاريخ ادبيات ايران ، صفحه 228 به بعد . ( به اختصار )\r\n","page_name":" 460 ","page_number":460},
  {"content":"\r\n\r\n\r\nمجيرُ الدين بيلقانى\r\nمجير الدين نيز از گويندگان آذربايجان است كه ارسلان ابن طغرل از سلجوقيان عراق و اتابك ايلدوگوز را مدح گفته ؛ روابط مجير الدين با قزل ارسلان از اتابكان فارس ، در ابتدا بسيار خوب بود ولى بعد به علتى ، دو شاعر ديگر يعنى اثير الدين اخسيكتى و جمال الدين اشهرى را به دربار خود جلب كرد و آنان را به مجير برترى داد ، چنان كه وى در قصيده‌اى كه به اين مطلع است :\r\n شاها بدان خداى كه آثار صُنع او * جانبخشىُ و جوددهى بنده‌پروريست \r\nبه اين معنى اشاره كرده و گفته است :\r\n گفتند كرد شاه جهان از « اثير » ياد * وز اشهرى كه پيشهء او مدح گستريست\r\nداند خدايگان كه سخن ختم شد به من * تا در عراق صنعت طبع سخنوريست \r\nبيلقانى با اينكه شاعرى دربارى بوده ، در اثر مناظره و معارضه با ديگر شاعران و در نتيجه دسيسه بدخواهان و حسودان ، دستخوش مشكلات فراوان شده است . قصيده زير معرّف زندگى پرماجراى اوست :\r\n تا دستخوش جهان شدم من * در دست قناعَتَم مُمَكّن\r\nخود را به هزار فن گسستم * از هَمدَمى جهان پر فَن\r\nبىسر بزيم چو مردمِ چشم * با مردمى ، از همه جهان من\r\nبرپا بزِنم چو مُرغ از او * از دانهء دل شدم مُسمّن\r\nمحنت شَودَم سِپَر ز محنت * كاهَن شود آينه ز آهن\r\nشب دوست از آن شدم كه در شب * خورشيد نتابدم به روزن\r\nگر شمع فلك بسازدم قوت * چون شمع كنم نواله از تن\r\nحلواى زمانه چون خورم كو * خو نيست فشرده از تن من\r\nشادم كه شدست گَردَن دَهر * از گوهر نظم من مزيّن « 1 » \r\n\r\nاسماعيل جرجانى\r\nاسماعيل جرجانى از سادات گرگان و از پزشكان بنام ايران است ، او غير از دانش طب ، در فقه و اصول و ادبيات عرب و علم كلام ، اطلاعات فراوان كسب كرده بود ، بطورىكه در اصول فقه ، كتاب بزرگى بنام تهذيب النظر تصنيف كرد . سالها در جرجان به تدريس فقه اشتغال داشت به‌علت رعايت اصول اخلاقى ، مشهور خاص و عام بود ، وى مدتى طبيب قطب الدين محمد بن انوشتگين خوارزمشاه و پسرش آتسز بود . شاهكار او ذخيره خوارزمشاهى است كه در سال 504\r\n\r\n\r\n","description":"","footnote":"\r\n( 1 ) . دكتر شفق ، تاريخ ادبيات ايران ، صفحه 225 به بعد ( به اختصار )\r\n","page_name":" 461 ","page_number":461},
  {"content":"\r\n\r\nهجرى به نام قطب الدين محمد نوشت ، دو كتاب ديگر او نيز بنام الاغراض الطبيّه و « يادگار » هردو از نظر علوم پزشكى قابل توجه است .\r\nذخيره خوارزمشاهى در جز و كتب مهم طبى است و مانند كتاب « حاوى » زكرياى رازى و قانون ابن سينا غير از تعاليم طبى كه در آن است بسيارى از لغات و تركيبات پزشكى در آن وجود دارد . ذخيره در دوازه كتاب منتشر شده و شامل جميع مباحث طب و تشريح و بهداشت و داروسازى ، با ديد و دانش قرون وسطايى است . و در طول عمر دراز خود ، آثار فراوانى در زمينه‌هاى مختلف دانش بشرى تأليف كرد .\r\nنمونه‌اى از نثر او : مزاج سالهاى عمر و مرگ طبيعى : « عمر مردم بر چهار بخش است :\r\nيك بخش روزگار پروردن و باليدن « 1 » و فزودن است و اين تا كمابيش پانزده ، شانزده سال باشد . و دوم روزگار رسيدگى و تازگى است و اين تا مدت سى سال باشد و درين مدت فزودن و باليدن تمام شود . پس از آن روزگارى اندكست كه بر آن تمام‌شدگى بماند و اين تا مدت سى و پنج سال باشد و بعضى را تا چهل سال و تا اين روزگار هنوز روزگار جوانى باشد . و سيم روزگار كهلى است و كهل را به پارسى « دوموى » خوانند ، و درين روزگار بهرى « 2 » از قوّت جوانى با وى باشد و اندرين روزگار سستى قوتها پديد مىآيد تا آخر عمرى كه ايزد تعالى تقدير كرده باشد ، و فضيلت عمر پيرى آنست كه بعضى مردمان باشند كه مدت عمر ايشان بتمامى شصت سال رسد و با عمر كودكى و جوانى و كهلى برابر آيد و جملهء عمر ايشان به صد و بيست سال رسد باذن اللّه عزّ و جلّ .\r\nاما مزاج تن مردم « 3 » اندر سالهاى طفلى و كودكى و نارسيدگى « 4 » تا نزديك روزگار رسيدن « 5 » گرم و تر باشد و از نزديك سالهاى رسيدن ترى كمتر شود و گرمى برحال خويش باشد تا آخر سالهاى جوانى . پس اندر روزگار جوانى مزاج او گرم و خشك باشد ، و اين گرمى كه جوانى را باشد همان گرمى است كه اندر طفلى و كودكى بوده باشد . ليكن اندر روزگار كودكى به سبب بسيارى ترى آن چندان گرمى كه هست ننمايد . لكن چون به سالهاى جوانى رسد آن تريها بعضى خرج شده باشد لكن به قياس با كودكى گرم و خشك باشد و به قياس با پيرى گرم باشد از بهر آنكه اندر طفلى ترى مادرزادى فزون باشد . و از پس\r\n\r\n\r\n","description":"","footnote":"\r\n( 1 ) . رشد كردن\r\n( 2 ) . قسمتى\r\n( 3 ) . آدمى ، انسان .\r\n( 4 ) . نابالغى .\r\n( 5 ) . بلوغ\r\n","page_name":" 462 ","page_number":462},
  {"content":"\r\n\r\nسى و پنج سال كه گرمى كمتر شود تا چون به روزگار كهلى رسد گرمى و ترى هردو بسيار كمتر شده باشد و از پس شصت سالگى كه به روزگار پيرى رسد باقى گرمى و ترى اصلى همچنان كمتر مىشود تا آخر عمر . اين بود بخشى از نظرات او كه چندان ارزش علمى ندارد . » « 1 »\r\n\r\nمحمد ميهنى\r\nيكى از منشيان و مترسلان اواخر قرن پنجم و آغاز قرن ششم هجرى ، محمد بن عبد الخالق ميهنى است كه از شرح احوال و چگونگى تحصيلات او اطلاعى نداريم ، آنچه مسلم است اينكه وى كتاب پرارزشى به نام دستور دبيرى تاليف كرد كه خوشبختانه به سال 1962 به اهتمام عدنان صادق ارزى در آنكارا تصحيح و منتشر شده است . اين كتاب چنان كه از نام آن پيداست از آداب و مقدمات صناعت دبيرى بحث مىكند و به داوطلبان فراگرفتن اين رشته طرز استفاده از وسايل كار چون قلم ، و دوات و كاغذ و راه و رسم كتابت حروف و نقطه و اعراب و طرز تنظيم نامه را برحسب موقعيت اجتماعى مخاطب ، و با توجّه به سنت و آئينى كه در آن روزگار جارى بوده مىآموزد و تعليمات و آموزشهاى لازم را به منشيان و مترسّلان داده و براى هرنوع مكاتبه نمونه‌يى آورده است .\r\nبااينكه زمان كتابت اين اثر معين نيست ، صاحبنظران با توجه به نحوهء انشاء و لغات و اصطلاحاتى كه مؤلف به كار برده ، تاريخ تاليف آن را در اواخر قرن پنجم مىدانند .\r\nنسخه موجود دستور دبيرى در سال 585 نوشته شده و يكى از نسخ گرانبهاى نثر قديم فارسى است اينك نمونه انشاء مصنوع و پرتكلف او را مىآوريم :\r\n\r\nوصف اشتياق\r\nمحمد ميهنى در كتاب خود نمونهء اقسام مختلف از نامه‌ها را بنابر روش آن روزگار نوشته و به‌عنوان سرمشق مترسلان در كتاب خود آورده است . اينك نمونه‌يى از نامه‌هاى اشتياق و جواب آن درينجا نقل مىشود .\r\n« خدمتكار مجلس شريف نه‌چندان اشتياق دارد به ديدار ميمون و طلعت همايون كه زفان و قلم به كنه « 2 » آن رسد و شرح بيان داد آن دهد ، و شب و روز آن جمال جهان‌افروز نصيب ديده و مثال خيالست و آن فر فرخنده انيس خاطر و سمير « 3 » ضمير ، و همه آرام دل و\r\n\r\n\r\n","description":"","footnote":"\r\n( 1 ) . نقل از ذخيرهء خوارزمشاهى ، چاپ دانشگاه تهران .\r\n( 2 ) . غور و پايان\r\n( 3 ) . داستانگزار ، افسانه‌گو .\r\n","page_name":" 463 ","page_number":463},
  {"content":"\r\n\r\nسكون خاطر از تذكّر آن عيش خرّم است كه در آن چندروز ربوده بمشاهدت عالم‌آراى آن مجلس داشت كه بحقيقت غرّهء « 1 » عمر و عنوان مسرّتها بود . اميد بصنع « 2 » بارى تعالى فسيح « 3 » است كه عهد آن خدمتكار بدان سعادت تازه گرداند و اين خستگى فراق را به روح « 4 » ديدار مبارك مرهم رساند ؛ انّه ولىّ ذلك و القادر عليه .\r\nغلبهء اشتياق و تحنّن و فرط نزاع « 5 » و تعطّش « 6 » بدان جمال فرح‌افزاى به جايى رسيد كه وصف واصفان پيرامن آن نرسد و گوينده و نويسنده از شرح آن عاجز آيد . وظايف اوراد خود بر ابتهال « 7 » مقصور « 8 » كرده‌ام و باخلاص مىخواهم تا اين نوبت بىدولتى به سرآيد و شاخ اميد ببر آيد و بخت برگشته از درآيد ، و از پس اين شب فراق وصال برآيد ، مگر حرارت اين اشتياق به برد « 9 » مؤانست تسكين پذيرد و الم اين نزاع بروح مواصلت شفا ياود « 10 » ، تا انس اين دل خسته بمشاهدهء كريم « 11 » موقود و افروخته شود و دواعى « 12 » حرمان دور و نفور « 13 » گردد ، اللّهم اسمع و استجب .\r\nعهد به سعادت خدمت و ديدار جهان‌آراى راحت‌افزاى آن دوست يگانه و برادر يكتا دل و صافى عقيدت بعيد گشتست ، و لوعات « 14 » اشتياق و حرق « 15 » تشنگى بدان جمال دل افروز بحدّى كشيده كه عبارت به منتهاى آن نرسد و پرواز و هم بر بالاى آن نيارد ، و اگرچه درين حرمان گناه بر بخت نمىنهم و بزفان اعتراف هجنت « 16 » تقصير و معرّت « 17 »\r\n\r\n\r\n","description":"","footnote":"\r\n( 1 ) . پيشانى .\r\n( 2 ) . نيكويى كردن\r\n( 3 ) . گشاده\r\n( 4 ) . صفا ، تازگى و بوى خوش ، فرصت .\r\n( 5 ) . مشتاق شدن و آزمند شدن ؛ در فارسى به معنى اشتياق به كار مىرود .\r\n( 6 ) . تشنه نمودن به تكلف ، در فارسى : تشنگى و ميل وافر .\r\n( 7 ) . تضرع و زارى كردن .\r\n( 8 ) . منحصر .\r\n( 9 ) . سرما\r\n( 10 ) . يابد\r\n( 11 ) . بسيار ، فراوان\r\n( 12 ) . جمع داعيه بمعنى سبب و انگيزه .\r\n( 13 ) . رمنده\r\n( 14 ) . سوزش درون ، رنج و تعب از عشق و از اندوه و بيمارى .\r\n( 15 ) . سوختن و سوختگى .\r\n( 16 ) . قبح و عيب ، زشتى .\r\n( 17 ) . رسوايى و بىآبرويى ، بدنامى .\r\n","page_name":" 464 ","page_number":464},
  {"content":"\r\n\r\nتشوير « 1 » بذمّت خود مىپذيرم و تير ملامت و تعيير « 2 » در جانب خويش مىكشم و لكن همى شناسم كه تدبير سخرهء تقدير است و سگالش بسته مشيت ايزدى است . « 3 »\r\n\r\nبهاء الدّين منشى\r\nبهاء الدّين محمد بن مؤيد بغدادى ، منشى و دبير علاء الدين محمد تكش خوارزمشاه ، از نويسندگان بزرگ و نامى ايران و از منشيان زبردست قرن ششم هجرى است .\r\nآثار و منشآتى كه از وى به يادگار مانده ، نه‌تنها سرمشق نويسندگان و نامه‌نگاران زمان شمرده مىشود ، بلكه حاوى اطلاعات وسيع و سودمندى از شيوهء حكومت و سازمان سياسى و ادارى ايران در قرن ششم هجرى است . دوران حيات او مشخص نيست ، آنچه مسلم است تا پايان حيات سلطان تكش ( 596 هجرى ) و محتملا چندى بعد از آن زنده بوده است .\r\nنويسندگان بزرگى چون عوفى و سعد الدين و راوينى به مراتب بلاغت او اشاره كرده‌اند ، ولى متأسفانه در آثار گرانقدر او ، لغات و اصطلاحات ثقيل عربى و آثار تصنّع و فضل‌فروشى كاملا هويداست و اين را مىتوان بزرگترين عيب آثار او و پيروان اين مكتب شمرد .\r\nمجموعهء منشآت بهاء الدين در كتاب التوسّل الى الترسّل گرد آمده و مشتمل بر حوادث تاريخى و خصوصيات سياسى آن دوران است . استاد بهار ضمن انتقاد از روش نويسندگى او در استعمال لغات عربى مىنويسد : « بايد اعتراف كرد كه مقدمهء فساد نثر در اين دوره آغاز مىشود و بلاى عام و تطويلات و عبارات بىمغز از اين زمان بر سر نثر زيباى پارسى فرود مىآيد . چيزى كه هست هنوز نويسندگان چيزى از متقدمان در سينه دارند و يادبودى از گذشتگان بر لوح دل مىنگارند ، ازاين‌روست كه پختگى و سختگى عبارات و استعمال افعال حقيقى و مجازى ، هنوز پديدار مأمول « 4 » است ، ولى پيداست كه قرنى يا دو قرن ديگر ، دبيران با اين آيين دشخوار چه بلايى بر سر نثر پارسى خواهند آورد و چه بيدادى بر الفاظ و كلمات زبان مادرى خود خواهند راند ، خاصه كه تتبع ايشان منحصر به اين اسلوب بوده است و به مكتب فصيح قديم كمتر دسترس داشته‌اند . » « 5 »\r\n\r\n\r\n","description":"","footnote":"\r\n( 1 ) . در پارسى به معنى شرم ، و تشوير خوردن بمعنى شرمسار شدن و تشوير دادن يا تشوير كردن به معنى سرزنش كردن و شرمسار نمودن .\r\n( 2 ) . سرزنش كردن ، ملامت كردن .\r\n( 3 ) . گنجينه سخن ، پيشين ، ص 172 به بعد .\r\n( 4 ) . مورد تمايل\r\n( 5 ) . محمد تقى بهار : سبك‌شناسى . چ 2 ، از ص 379 به بعد .\r\n","page_name":" 465 ","page_number":465},
  {"content":"\r\n\r\nاكنون نمونه‌اى از نثر ثقيل او را مىآوريم : « . . . امداد تحيت و وفور آفرين كه از طى آن نسيم نعيم آيد ، از توى « 1 » آن بوى عهد قديم زايد ، از كلبهء عنا و زاويهء غم كه مىگويند دل است ، به مرتع مربع كرم . . . مىفرستد . يا ليتنى كنت معهم فافوز فوزا عظيما . و دور از آن جناب ، از دورى آن جناب ، چندان انديشهء شوخ ديده به من محيط شده است ، و چنان صبر كار ناديده مركز خالى گذاشته كه اگرچه دل مىخواهد ، خاطر مواتات « 2 » نمىكند كه محافظت عادت قديم بجاى آرم و مراقبت سنت معهود واجب دارم و زندگانى با جملهء ادوات و حشوات كه رسم است ، ديباچه سخن سازم . . . و در هرحال كه هست از آن خدمت فارغ نيستم و همواره ورد زبان دارم :\r\n اى خيل هنر را وثاق باشى * آن روز مبادا كه تو نباشى \r\n. . . در حالىكه شكر بارى عز اسمه بر آن واجب است و سپاس ايزد تعالى در آن لازم :\r\n بهرحال مربنده را شكر به * كه بسيار بد باشد از بد بتر \r\nاگرچه بدان خدمت نياز بيش دارم ، از شرح آن نياز بارى بىنيازم ، چه توان دانست كه در چنين حالتى . . . پاداش سپيدكارى سپهر فيروزه كار نيلفام ، روز اميدوارى و روىبخت من سياه كرده ، و چيره‌دستى روزگار رنگ‌آميز به خون دل بر رخ به رنگ من بيرنگ زده ، و از هر جنس خطرات اضجار در صحن ضمير چون از هرنوع طبقات آدمى در صحراى عرفات ، طواف عادت ساخته و سينه‌اى كه بيت الحرام كرم بود ، بيت الاحزان مصايب شده . . . بيت :\r\n تا داد فلك ، به بند و زندان پندم * مىگريم و بر كار جهان مىخندم\r\nدل از تن و جان و خانمان بركندم * از مرگ بَتَر چيست بدان خرسندم \r\nالى اخر المكتوب . . . » ( از صفحه 324 الى صفحه 327 )\r\nاينك نمونه‌يى از اشعار شكايت‌آميز او را نقل مىكنيم :\r\n زمانه محنت و رنجم يكى هزار كند * گهى كه با دلم انديشهء تو ياد كند\r\nخيال طلعت تو سوى خاطرم هردم * دو اسبه تازد تا صبر من شكار كند\r\nبسا غما كه دلم خورد در جدايى تو * اگر دلم نخورد غم بگو چكار كند\r\nز غم بنالم هرشب چو مادر مشفق * كه در فراق پسر ناله‌هاى زار كند\r\nاگر ضميرم بر چرخ سايه اندازد * زهاب چشمهء خورشيد را شرار كند\r\nنشاط بود مرا با تو در شمار بسى * كژ آيد آرى هرچ آدمى شمار كند \r\n\r\n\r\n","description":"","footnote":"\r\n( 1 ) . پيچ‌وخم و زوايا\r\n( 2 ) . موافقت و فرمانبردارى\r\n","page_name":" 466 ","page_number":466},
  {"content":"\r\n\r\n شراب وصل تو بسيار خورده‌ام چه عجب * اگر كنون ز غم فرقتم خمار كند\r\nز روزگار بدين روزگار افتادم * چنين ستمها بر مرد روزگار كند\r\n. . . بلى چو دامن برچيند از كسى دولت * زمانه خون دلش زود در كنار كند\r\n. . . چو مرد را هم بىاختيار بايد زيست * عجب نباشد اگر مرگ اختيار كند\r\nبه كردگار پناهيده‌ام كه چارهء من * اگر كسى نكند فضلِ كردگار كند » « 1 » \r\nنمونه‌هاى ديگر از نثر او : منشور ولايت جند : چون ايزد جلّت قدرته و علّت كلمته به كمال قدرت مشيّت و وفور موهبت و عطيّت خويش ابواب خزانهء تؤتى الملك من تشاء بر ما گشاده است ، و براى امر طاعتدارى و نفاذ فرمانبردارى ما در ميان جملهء عالميان و كافهء آدميان ، نداى و اولى الامر منكم در داده ، و مقاليد تقلّد « 2 » ملك جهان و زمام تصرف كار جهانيان بفرط عنايت و حسن رعايت ما سپرده ، و منصب ما بدرجهء نسبت ظلّ اللّه برده ، به موجب اين مقدمات و مقتضى اين كلمات در ذمّت عقل ما لازم است كه خويشتن را ملازم درگاه حمد ايزدى داريم ، و نقش الّشفقة على خلق اللّه بر صحيفهء دل و صفحهء خاطر بنگاريم ، و براى استدامت « 3 » استقامت مملكت خويش و استبقاء « 4 » عطا و موهبت بارى تعالى بر قضيّت الّشكر قيد النعمة در وظايف شكر و سپاس هيچ‌گونه قصور و احتباس « 5 » جايز نداريم ، و هيچ دقيقه از دقايق انتظام امور عالم و التيام مصالح بنى آدم مهمل نگذاريم ، و بر محافظت شرايط حفظ بلاد و عباد و مراقبت حدود صلاح و فساد توفّر نماييم ، و در ترفيه حال و تطييب بال خلايق بيفزاييم ، و به هيچ وقت از ترشيح « 6 » نهال معدلت و تفتيح « 7 » راه مرحمت فارغ نباشيم ، و هر شهرى را در ارجاء و انحاء « 8 » گيتى و هر طرفى را از اطراف و اكناف دنيا - كه بخطبه و سكهء ما مزيّن است و ذات مبارك ما رعايت مصالح آن رعايا را معيّن ، بنايبى كه با نوار عقل و بصيرت خويش مهتدى باشد و به آثار عدل و مرحمت ما مقتدى ، بسپاريم و آن جماعت را بواسطهء حسن اشفاق و مكارم اخلاق آن‌كس در ظلّ رأفت و كنف عاطفت خويش آريم .\r\n\r\n\r\n","description":"","footnote":"\r\n( 1 ) . مأخوذ از مقدمهء التوسل الى الترسل و حواشى لباب الالباب و سبك‌شناسى ملك الشعراى بهار ، ج 2 .\r\n( 2 ) . قبول و پذيرفتن\r\n( 3 ) . پايدارى ، استوارى ، دوام داشتن\r\n( 4 ) . باقىماندن ، پايدارى\r\n( 5 ) . بازايستادن\r\n( 6 ) . پروراندن ، اصلاح نمودن\r\n( 7 ) . گشادن ، گشاده داشتن\r\n( 8 ) . ارجاء و انحاء اطراف و جوانب\r\n","page_name":" 467 ","page_number":467},
  {"content":"\r\n\r\nو اگرچه در استرعاء « 1 » اين مصلحت و استحفاظ اين امانت عادت معهود و سيرت محمود آنست كه همگنان را از دور و نزديك و ترك و تاجيك درين اختصاص مساوات حاصل باشد ، و اين وظايف عواطف به جملگى طوايف بر عموم شامل ، و امّا چون طايفه‌يى از خلايق به خدمات لايق و مواظبت اوراد دعا و ايراد ثنا را از قديم باز متكفّل بوده باشند و به مزيّت و سيلتى تمام و ذريعتى « 2 » مؤكد متوسّل ، حقّ اين وسيلت را در حق رعايا رعايت كردن لايق معدلت پادشاهانه باشد . . . » « 3 »\r\n\r\nعوفى\r\nمحمد عوفى از ادبا و دانشمندان و پژوهندگان بنام اواخر قرن ششم هجرى است . وى در نيمه دوم قرن ششم در بخارا متولد شد و در همانجا به كسب علم و دانش پرداخت .\r\nعوفى در يكى از بحرانىترين ادوار تاريخى ايران يعنى در اواخر سلطنت محمد خوارزمشاه و مقارن حمله مغول ، با شور و شوق فراوان به گردآورى اطلاعات ادبى و تاريخى اشتغال داشت و در همان سالهايى كه در خراسان و ماوراء النهر به پژوهش و تحقيق مشغول بود ، حمله مغول آغاز گرديد و وى به حكم اجبار به بلاد سند و سرزمين هندوستان گريخت و در پناه حمايت مماليك غوريه به تنظيم كتاب معروف خود لباب الالباب در تذكره احوال شاعران همت گماشت و بعد در حدود سال 630 ( نيمه اول قرن هفتم ) اثر پرارزش ديگرش جوامع الحكايات و لوامع الرّوايات را به نام نظام الملك جنيدى تأليف كرد . نثر عوفى بر روى هم ساده ، روان و قابل فهم است . وى در كتاب لباب الالباب در پيرامون احوال امير منتصر آخرين پادشاه سامانى چنين مىنويسد : « و از ملوك آن سامان از هيچ‌كس شعر روايت نكرده‌اند جز از وى . و شعر او مطبوع است و پادشاهانه ، و در آن وقت كه در بخارا بر تخت ملك نشست از اطراف خصمان برخاسته بودند و اركان دولت او تمام نفور « 4 » شده شب و روز بر اسب بودى و لباس او قباى زند نيجى « 5 » بود و اكثر عمر او در گريختن و آويختن بسر شد .\r\nروزى جماعتى از ندما او را گفتند كه اى پادشاه چرا ملابس خوب نسازى و اسباب\r\n\r\n\r\n","description":"","footnote":"\r\n( 1 ) . نگاه داشتن\r\n( 2 ) . نامه\r\n( 3 ) . بهاء الدين منشى : التوسل الى الترسل ، تصحيح بهمنيار ، ص 13 - 29 به نقل از گنجينهء سخن ، ص 213 تا 215 .\r\n( 4 ) . نفور به فتح اول : رمنده\r\n( 5 ) . نوعى پارچه خشن بود از « زند نيج » بخارا\r\n","page_name":" 468 ","page_number":468},
  {"content":"\r\n\r\nملاهى كه يكى از امارات « 1 » پادشاهيست نپردازى ، او اين قطعه كه آثار مردى از معانى آن ظاهر و لايحست ، انشا كرد :\r\n گويند مرا چون سَلَبِ « 2 » خوب نسازى * مأوى گَهِ آراسته و فرش ملوّن\r\nبا نعرهء گُردان چكنم لحن مغنّى * با پويهء « 3 » اسبان چكنم مجلس و گلشن\r\nجوشِ مى و نوشِ لبِ ساقى بچه كارست * جوشيدن خون بايد بر عَيبه « 4 » جوشن\r\nاسپست و سلاحست مرا بزمگه و باغ * تيرست و كمانست مرا لاله و سوسن \r\nو در شكايت فلك غدّار و سپهر مكار اين‌دو بيت از نهانخانهء قريحت به عرصهء بياض فرستاد و اين نفثة المصدور « 5 » بپرداخت :\r\n اى بديدن كبود و خود نه كبود * آتش از طبع و در نمايش دود\r\nوى دو گوش تو كرّ مادرزاد * با توام گرمى و عتاب چه سود ! « 6 » \r\nمحمد عوفى مانند عنصر المعالى نويسنده قابوسنامه در تاليف كتاب ، هدف اجتماعى داشته و مىخواسته است خواننده را در تلو هر داستانى به حقيقتى آشنا سازد ، ولى چنان كه پوشيده نيست آن مضامين و مفاهيم عالى و آموزنده‌يى كه در قابوسنامه به چشم مىخورد ، در جوامع الحكايات عوفى ديده نمىشود ، دكتر جعفر شعار پس از مطالعه و بررسى در پيرامون اين كتاب مىنويسد : « مقصود اصلى نويسندگان و دانشمندان از داستان‌پردازى و قصه‌نويسى بيان يك رشته مطالب اخلاقى و حكمى و پند و اندرز بوده است ، در جامهء حكايت ، تا از ابتذال و تلخى پند و نصيحت بكاهند و به قول سعدى داروى تلخ نصيحت به شهد ظرافت برآميزند و چراغى تابان از معنى و حقيقت فرا راه مردمان بدارند و در اين روش مسلما كامياب شده و بالّنتيجه آثارى ارزنده در ادب پارسى به‌جا گذاشته‌اند .\r\nانتقاد اجتماعى ، در روزگارى كه تعصب مذهبى و فساد پيشوايان دين به اوج رسيده و ريا و سالوس در بنياد جامعه رسوخ كرده بود . . . تنها از دو راه ميسّر بود ، يكى از طريق داستان‌پردازى و ديگر از راه هزل‌گويى و طنز . عوفى و گروهى ديگر ، راه نخست را برگزيدند ، و كسانى همچون عبيد زاكانى راه دوم را . . . به عقيده عوفى نتيجه‌گيرى از\r\n\r\n\r\n","description":"","footnote":"\r\n( 1 ) . نشانه‌ها\r\n( 2 ) . جامه ، پوشش\r\n( 3 ) . دو ، تاخت\r\n( 4 ) . بفتح اول و سكون ثانى به معنى پوشش چرمى روى زره و جوشن بوده است ( ظاهرا ) .\r\n( 5 ) . در اصل خلط سينهء كسى كه بيمارى سينه دارد ، و مجازا به معنى اظهار گله و شكايت است .\r\n( 6 ) . گنجينهء سخن ، پيشين ، ص 283 به بعد .\r\n","page_name":" 469 ","page_number":469},
  {"content":"\r\n\r\nحكايت به عهدهء خواننده است ، اما گاهى هم در پايان برخى از داستانها ، خود را از اخذ نتيجه كه همراه با تذكارى صريح است ناگزير مىبيند . در پايان داستان سياوش و كشته شدن وى به دست « گرسيوز » و كيفر يافتن « سودابه » مىنويسد : « و اين حكايت مرعقلا را تنبيه است تا در عقود و عهود طريق وفا سپرند و اگر ز راه وفا دور شوند به و بال آن ماخوذ گردند . »\r\nعوفى از اظهار عقيده در بيان تاريخ و انتقاد وقايع تاريخى هم خوددارى نمىكند ، چنان كه در نقل داستانهاى شاهنامه دربارهء پرورده شدن زال در آشيانه سيمرغ صريحا مىگويد : « عجم اينجا حكايتى كنند كه همانا به عقل نسبتى ندارد و از طريق معقول و شيوهء معهود دور است . فامّا چون مشهور است و در شاهنامه و ديگر كتب مسطور ، از ايراد آن چاره نيست . . . » « 1 »\r\nايجاز پسنديده : از جمله دبيران كه در ديوانهاى انشاء به صناعت كتابت مخصوص بوده‌اند و ايجاز و اختصار در كلام ، محمود و پسنديده داشته‌اند ، هيچ‌كس فتحنامه موجزتر از آن ننبشته بوده است كه طاهر ذو اليمينين نبشت ، و در آن وقت كه با على عيسى در عقبهء حلوان مصاف مىكرد چون على عيسى را بكشت . در آن حال به حضرت مرونامه نبشت كه مضمون آن نامه بيش از اين نبود كه « بنده كمتر ، طاهر ، موقف خلافت را زمين بوس مىكند در حالتىكه سر على عيسى پيش او نهاده بود و انگشترين او در انگشت كرده و السلام . »\r\nو اين ايجازى به غابت محمود است و بدين سخن مجمل ، جملگى فتح و ظفر معلوم شد و به زيادت احتياج نبود . » اينك نمونه‌يى چند از آثار منثور عوفى را از جوامع الحكايات نقل مىكنيم :\r\nملامت فرزند : « امام اعمش ، رحمة اللّه عليه روزى از خانه بيرون آمد تا جماعت شاگردان را سبق گويد و مىخنديد ، او را گفتند : « چرا مىخندى ؟ گفت : « دختركى دارم پنج ساله ، اين ساعت مىخواستم كه به نزديك شما بيرون آيم دامن من بگرفت و آرزويى ميخواست ، گفتم ندارم روى سوى مادر كرد و گفت ، آخر در همه عالم هيچ‌كس ديگر نيافتى كه\r\n\r\n\r\n","description":"","footnote":"\r\n( 1 ) . گزيدهء جوامع الحكايات و لوامع الروايات سديد الدين محمد عوفى ، به كوشش دكتر جعفر شعار ، ص 5 به بعد .\r\n","page_name":" 470 ","page_number":470},
  {"content":"\r\n\r\nبخواستى ، ندانم بدين فقيه گدا چون افتادى ؟ « 1 » » « 2 »\r\nمردن به ، از زيستن به دشمن كامى : « آورده‌اند كه نديمى از ندماى مامون ، شبى در خدمت اوسمر مىگفت و از نظم و نثر در پيش او درّى مىسفت ، پس در اثناى آن گفت كه : در همسايگى من مردى بود ديندار ، پرهيزكار ، كوتاه‌دست يزدان‌پرست ، چون مدّت حيات او به آخر آمد پسرى جوان داشت بىتجربه او را پيش خود خواند و از هرنوع او را وصيّتها كرد . در اثناى آن گفت : اى جان پدر ! آفريدگار عالم ، جلّ جلاله ، مرا مالى و نعمتى داده است . و من آن را به رنج و سختى حاصل كرده‌ام ، و آسان آسان به تو مىرسد ؛ مىبايد كه قدر آن بدانى و به نادانى آن را به باد ندهى . جهد كن تا از اسراف كردن دور باشى ، و از حريفان پياله و نواله كرانه كنى . « 3 » و من يقين مىدانم كه چون به عالم آخرت روم ، جمعى از نااهلان گرد تو درآيند ، و تمامت اين مال تو تلف شود . بارى ، از من قبول كن : اگر اين‌همه ضياع و متاع بفروشى ، زينهار كه اين خانه نفروشى ؛ كه مرد بىخانه چون سپرى بود بىدسته . و اگر افلاس تو به نهايت رسد ، و نعمت تو سپرى شود ، و دوست و رفيق ، خصم شوند ، زينهار تا خود را به سؤال بدنام نكنى . و در فلان خانه رسنى آويخته‌ام و كرسى نهاده ، بايد كه در آنجا روى ، و حلق خود را در طناب كنى ، و كرسى از زير پاى برون اندازى ؛ « چه مردن ، به از زيستن به دشمن كامى . »\r\nچون آن وصيّت بكرد ، وفات كرد . پسر چون از تعزيت پدر بپرداخت ، روى به خرج كردن اموال آورد ، و به اندك مدّت آن مالها را تلف كرد ، و جز خانه مر وى را هيچ‌ديگر نماند ، و فروماند . پس وصيّت پدرش ياد آمد . برفت در آن خانه كه رسن آويخته بود ، و سر خود در ريسمان نهاد ، و كرسى را به قوّت پاى دور انداخت . از گرانى جثّهء او ، تير آن خانه بشكست و ده هزار دينار سرخ از ميان آن فروريخت . چون جوان آن زرها را بديد به غايت شادمان شد ، و دانست كه غرض پدر از وصيّت ، آن بوده است كه بعد از آنكه جام مذلّت تجرع كرده باشد ، چون زر بيابد دانسته خرج كند ، آن زرها به آهستگى در تصرّف آورد ، و اسباب نيكو خريد ، و زندگانى ميانه « 4 » آغاز كرد ، و از آن واقعه از خواب غفلت بيدار شد ، و به غايت متنبّه گشت ، كه حكيم روزگار شد .\r\n\r\n\r\n","description":"","footnote":"\r\n( 1 ) . چگونه دچار شدى ؟\r\n( 2 ) . همان كتاب ، ص 378 .\r\n( 3 ) . دورى كنى\r\n( 4 ) . معتدل ، متوسط\r\n","page_name":" 471 ","page_number":471},
  {"content":"\r\n\r\nو فايدهء اين حكايت آن است كه مرد مسرف آنگه از خواب بيدار شود . كه مال از دست بداده باشد ، و از پاى درآمده بود .\r\nياران روز شادى : « آورده‌اند كه ملكزاده‌اى بود كه بعد از وفات پدر به لهو و تماشا « 1 » مشغول بود ، و از تدبير كار ملك غافل ؛ و خزانه به اسراف و « 2 » تبذير تلف كرد ، تا يكى از اقارب بيامد و بر ملك استيلا آورد . و چون شاهزاده را همّتى عالى نبود ، او را نرنجانيد و تعرّض نرسانيد ؛ و كار او در انحطاط افتاد و مفلس گشت ، و هيچكس از رفيقان او را نپرسيدند و به جملگى از وى منقطع شدند .\r\nروزى بر سر محلّتى نشسته بود . جماعتى از ياران ناموافق ، به استعداد تماشا « 4 » ، بر وى گذر كردند ؛ و چون او را بديدند ، گفتند : ما به تماشا مىرويم ، با ما موافقت كن .\r\nگفت : شايد « 3 » چون به باغ رفتند ، مطبخى « 4 » به جهت ايشان قدرى گوشت در ديگ كرد ، و سخت به كارى مشغول شد . ناگاه سگى بيامد و از ديگ گوشت بركشيد و بخورد . چون گوشت نديدند ، گفتند كه اين ، كار پسر ملك است كه روزها بود تا گوشت نخورده بود .\r\nشاهزاده چون اين بشنيد به غايت برنجيد ، و سوگندان « 5 » ياد كرد كه من نخورده‌ام . او را باور نداشتند . شاهزاده از آنجا تنگدل و كوفته‌خاطر بازآمد ، و در گوشه‌اى بنشست و گريستن گرفت .\r\nدايهء او پيش آمد و گفت : جان مادر ! تو را چه رسيد ؟ شاهزاده حكايت حال خود با او بگفت . دايه بر وى رحمت كرد ؛ برفت و خريطه‌اى به مهر پدر وى بياورد و در پيش وى نهاد و گفت : پدر تو مرا وقتى گفته بود كه پسر من همّتى ندارد كه پادشاهى تواند كرد ، و هر آينه روزى مضطّر و عاجز گردد . اين خريطه را به وى ده . شاهزاده آن را بگشاد ؛ سه كاغذ يافت . در يكى نوشته بود كه : در فلان باغ كبوتر خانه‌اى است . از كبوتر خانه هفت گام بگذر و در هشتم ببين ، « 6 » كه آنجا ده هزار دينار نهاده‌ام ، برگير . و در آن‌دو كاغذ ديگر نوشته بود كه : فلان را ده هزار دينار امانت نهاده‌ام ، و به دست فلان خواجهء ديگر ده هزار دينار مغربى است كه وديعت داده‌ام ، بايد كه از ايشان بستانى و عمر در آسايش\r\n\r\n\r\n","description":"","footnote":"\r\n( 1 ) . گردش و تفرج و ديدن باغ و صحرا\r\n( 2 ) . آماده براى گردش و تفرّج\r\n( 3 ) . شايسته است\r\n( 4 ) . آشپز ، ياء در آخر « مطبخى » براى نسبت است\r\n( 5 ) . جمع سوگند ( الف و نون )\r\n( 6 ) . نگاه كن .\r\n","page_name":" 472 ","page_number":472},
  {"content":"\r\n\r\nگذرانى . چون آن كاغذها را بديد ، شاد شد ، و در حال به آن كبوتر خانه رفت ، و آن زر بيافت ؛ و به وثاق آمد ، و آن بيست هزار دينار ديگر از معتمدان بستد ، و باز خود را تجمّلى نيكو و اسباب معيشت ساخت .\r\nچون آن حريفان بديدند كه او را باز طراوتى در كار پديد آمده است ، روى به وى آوردند و از تقصير گذشته استغفار كردند .\r\nروزى پادشاهزاده در باغى جشنى ساخت ، و آن جمله را حاضر آورد . چون اقداح راح‌گردان شد و اثر مى در رگ و پى پديد آمد ، شاهزاده فرموده بود تا بر سنگ آسياها سوراخها به الماس باريك كرده بودند . آن را نزديك خود نهاده بود . شاهزاده از مجلس برخاست ؛ جماعت آن سنگ را بديدند ، گفتند : اين سوراخها بدين شكل كه كرده است ؟\r\nگفت : در وقت پدر من . مردى از عرب آمده بود و مورچگان آورده بود ، و ايشان سنگ را سوراخ مىكردند . و اين سوراخها بر اين سنگ ، ايشان كرده‌اند . گفتند : شايد بود كه چنين بود و ما مثل اين شنيده‌ايم . شاهزاده چون اين بشنيد گفت : سبحان اللّه ! آن روز به جهت آن گوشت ، در باغ هزار سوگند به راست بخوردم ، و از من باور نمىداشتيد ؛ امروز در سخنى چنين دروغ - كه در عقل و طبع هيچ عاقل نگنجد - همه مرا تصديق مىكنيد ؟ و شما جمله ، ياران روز شادىايد ، و مرا يارى بايد كه به هنگام غم مرا به كار آيد .\r\nپس فرمود تا همه را به خوارى از مجلس برون كردند ، و بعد از آن با هيچ ناكس مخالطت نكرد ، و از اسراف و اتلاف محترز مىبود . » « 1 »\r\nنتيجهء فاش كردن راز : « ابراهيم مدبّر مىگويد كه در آن‌وقت كه امير المؤمنين مأمون به روم رفته بود ، روزى سوار بود ، و او را اسفهسالارى بود « عجيب » نام ، گفت : يا عجيب ، مىخواهم كه اسب با تو بدوانم تا بنگرم كه اسب تو چگونه مىرود . پس هردو اسب را بتاختند ، چندانكه از نظر خواصّ دور شدند . مأمون عجيب را گفت :\r\nغرض من آن بود از طىّ اين مسافت ، كه مرا با تو سرّى بود ، و [ خواستم 
  ] با تو خالى كنم « 2 » و بگويم . بدان كه من از اين برادر خود معتصم انديشه مىكنم . بايد كه پيوسته احوال مرا مراقبت كنى ، و در محافظت من حزم و احتياط به جاى آرى .\r\nعجيب خدمت كرد ؛ و چون بازگشتند و چندى برآمد ، عجيب فرصت طلبيد و اين\r\n\r\n\r\n","description":"","footnote":"\r\n( 1 ) . همان كتاب ، از ص 309 تا 312 .\r\n( 2 ) . خلوت كنم\r\n","page_name":" 473 ","page_number":473},
  {"content":"\r\n\r\nمعنى پيش معتصم حكايت كرد . معتصم از وى منّت داشت ، و زندگانى به حزم كردن گرفت ، چندانكه نوبت خلافت به معتصم رسيد . و اوّل روز كه به خلافت بنشست ، بفرمود تا عجيب را بگرفتند و فرمود كه سياست « 1 » كنند . عجيب گفت : يا امير المؤمنين ، گناه من جز اخلاص و هوادارى تو چيست ؟ گفت : گناه تو فاش كردن راز برادرم بود ، و سرّى كه با تو گفت نگاه نداشتى ، و مرا به تو چه اعتماد بود پس از اين ؟ پس در حال عجيب را بكشتند . و افشاى آن سرّ ، سر او را از مصاحبت تن معزول كرد . « 2 » « 3 »\r\nارزش رازدارى : « وليد عبد الملك گفت : روزى معاويه سرّى با من بگفت ، و مرا گفت كه بايد كه اين سرّ را نگاه دارى . به خانه آمدم و پدر را گفتم كه معاويه با من سرّى گفته است ، اگر مصلحت بينى با تو باز گويم . پدر مرا منع كرد و گفت : اى پسر ، هركه سرّى نگاه دارد ، قادر باشد برآنكه هرگاه كه خواهد تواند گفت . و چون در پيش ديگرى گفت ، عنان تصرّف از دست او برون شد ، و نتواند بيشتر نگاه داشت [ گفتم 
  ] : از اين نوع ميان پدر و فرزند نباشد . « 3 » پدرم گفت : چنين است ، اما من روا ندارم كه زبان تو به بازگفتن سرّ گشاده شود .\r\nبه نزديك معاويه آمدم و حال حكايت كردم . معاويه گفت : هزار رحمت آفريدگار بر پدرى باد كه پسر خود را از چنين خطايى صيانت كند .\r\nطرّار امين : « آورده‌اند كه خواجه‌اى بامداد پگاه برخاست و عزم گرمابه كرد . دوستى در راه او را پيش آمد . آن دوست او را گفت : به حمّام آيى ، گفت : تا به در حمّام با تو مرافقت كنم . چون پاره‌اى راه برفتند ، آن دوست او ، راه بگردانيد و به مصلحت خود برفت . طرّارى پگاه‌تر آمده بود تا صيدى كند ، و جيبى بشكافد ، و كيسه‌اى برد . چون به در گرمابه رسيد ، خواجه روى بازپس كرد و هوا هنوز تاريك بود . طرّار را ديده ، پنداشت كه مگر آن دوست وى است ، صرّهء هزار دينار كه با خود داشت به وى داد و گفت : آن را به امانت نگاه دار تا برون آيم و به من بازده . زر به طرّار سپرد .\r\nچون از گرمابه برون آمد روز شده بود ، و خواست كه برود ، طرّار گفت : اى خواجه ، زر خود بستان . مرد در نگريد ، و صرّهء زر خود به دست طرّار ديد ، گفت : تو كيستى ؟\r\n\r\n\r\n","description":"","footnote":"\r\n( 1 ) . مجازات و عقوبت\r\n( 2 ) . فاش ساختن آن سرّ سبب قتلش شد\r\n( 3 و 2 ) . همان كتاب ، ص 234 تا 235\r\n","page_name":" 474 ","page_number":474},
  {"content":"\r\n\r\nگفت : من مردى طرّارم و كيسه‌بر ، خواجه گفت : من زر به تو داده‌ام ، چرا نبردى ، گفت :\r\nاگر به صنعت خود بردمى يك درم به تو ندادمى ، امّا به امانت به من سپرده بودى ، و در امانت خيانت كردن روا نبود ، زينهار دارى با زينهار خوارى نيك نباشد .\r\nجزاى خيانت : « آورده‌اند كه در عهد پادشاهى گشتاسب وزيرى بود كه او را « راست روشن » نام داشت و به سبب اين نام گشتاسب او را عزيز داشت و او را از وزراى ديگر تقريب و ترحيب زيادت فرمودى . اين راست روشن ، گشتاسب را بر مصادرهء رعيت تحريض و ظلم و ستم در نظر او جلوه داد و آن را سبب آبادانى خزانه و انتظام امور ملك دانست ، دست ظلم و تعدّى برگشاد و رعايا را از مصادره ، درويش كرد ، و خويشتن را زائد مالى عظيم و ثروتى و نعمتى تمام به حاصل كرد . تا روزى گشتاسب را دشمنى پديد آمد و قصد هلاك او كرد . گشتاسب در خزانه رفت و مالى نديد كه مواجب حشم را به داد ، و ولايت خراب و رعيت پريشان بود ، متحير شد و سبب آن پريشانى ندانست . پس به سبب دلتنگى تنها برنشست « 1 » و به صحرا برون رفت و طواف مىكرد . در اثناى آن نظر او بر رمه گوسفندان افتاد ، آنجا راند . گوسفندان را ديد خوابانيده و سگى را بردار كرده . گشتاسب شبان را بخواند و از خيانت سگ پرسيد : شبان گفت : پادشاه را بقا باد . اين سگ امين من بود ، و مدّتى او را پروردم ، و در محافظت رمه بر وى اعتماد كردم . امّا با ماده گرگى در ساخت ، و جفت گرفت ؛ و چون شب درآمدى بخفتى ، و ماده گرگ درآمدى و گوسفندى را بشكستى « 2 » و قدرى بخوردى و باقى او را ، سگ به كار بردى . « 3 » تا آنگاه كه در رمه نقصانى فاحش پديد آمد ، و بسيارى گوسفندان تلف شده بودند . پس اين سگ را بردار كردم كه جزاى خيانت ، دار است ، و عاقبت بدكرداران دمار .\r\nگشتاسب چون اين فصول بشنود ، به خود بازآمد و گفت : اين نمودارى است كه به من نمودند ، و از راه معنى رعيّت رمه‌اند و من شبان و من از حال رعيّت غافل مانده‌ام ؛ و بر من واجب است كه به نفس خود از حال رعايا تفحّص كنم .\r\nپس به بارگاه بازآمد ، و جريدهء محبوسان بخواست ؛ و بيشتر از ايشان آن بود كه راست روشن ايشان را حبس كرده بود . پس رعيّت را استمالت نمود و او را بردار كرد .\r\nپس بدانست كه پريشانى ولايت از او بود . پس گفت ما به نام او فريفته شديم . و باز ملك خود از سر طراوتى گرفت ، و تدارك كار خود را يافت ، و بعد از اين بر هيچ‌كس اعتماد نكرد ، و پيوسته در كار اسيران ، خود نظر كردى .\r\n\r\n\r\n","description":"","footnote":"\r\n( 1 ) . سوار شد\r\n( 2 ) . مىگرفت و مىشكست ( شكار مىكرد ) .\r\n( 3 ) . مىخورد\r\n","page_name":" 475 ","page_number":475},
  {"content":"\r\n\r\nو در اين حكايت دو فايده است : يكى آنكه پادشاه بايد كه در تفحّص حال رعايا كوشد . و فايدهء دوم آن است كه به مجرّد نام بر هيچ‌كس اعتماد نبايد كرد ، كه بسيار كس باشند كه به نام زاهد باشند و به فعل راغب « 1 » .\r\nدانشمندان خيانت‌پيشه : « آورده‌اند كه در عهد امام ابو حنيفه ، رضى اللّه عنه ، دانشمندى بود از علماى بغداد ، و زهد و ريا دام تزوير خود ساخته بود ، و مس خيانت به زر امانت دروغ روىپوش مىداد « 2 » مردى از خراسان به عزيمت حج به بغداد آمد ، و دينارى چند داشت ، به نزد آن دانشمند برد ، و به امانت بنهاد . چون از حجّ و مناسك فراغ يافت و بازگشت ، در راه قافله را قطع كردند . « 3 » و جمله مالها را ببردند . آن مرد به بغداد آمد ؛ به نزديك امين خود رفت . و مال طلبيد . آن عالم گفت : مگر ديوانه شده‌اى و خشكى راه در دماغ تو اثر كرده ؟ ! هرچند آن بيچاره تضرّع نمود ، مفيد نيفتاد . پس با دوست خود حال او بگفت . آن دوست گفت : داورى تو از داورخانه نعمان « 4 » توان يافت . برو و اين حال خود با وى بگوى كه ، به مدد علم شافى او ، مال به تو بازرسد .\r\nحاجى پيش نعمان آمد و حال تقرير كرد . گفت امروز برو و فردا بازآى تا در كار تو انديشه كنم . پس كسى را بفرستاد و آن عالم را بخواند و گفت : دانسته‌اى كه امير المؤمنين قضاى بغداد به من حواله مىكند و من ابا مىكنم و امير المؤمنين مىگويد اگر تو نمىكنى به كسى رجوع كن ؛ و من چندانكه فكرت را برگماشتم ، خاطر من بر تو قرار مىگيرد كه ورع و زهد تو مرا معلوم است . اگر رضادهى تا منشور بنويسم و اين شغل خطير به تو حوالت رود . مرد جاه‌دوست ، چون حديث قضا بشنود ، از غايت شادى مخرج از مدخل باز ندانست ؛ در حال رضا داد . امام اعظم ابو حنيفه او را گفت : امروز برو و انديشه كن و فردا بيا . اگر قبول خواهى كرد ، بگويم تا در روز منشور بنويسند .\r\nآن مرد را از شادى خواب نمىآمد . بامداد برخاست و به سراى امام اعظم آمد . آن مرد نيز بر ميعاد برسيد . به خدمت امام اعظم آمد و سلام كرد . آن دانشمند چون او را بديد - از براى شغل قضا و حكومت گفت : اى شيخ : كجايى كه دى همه‌روز تو را مىطلبيدم ، كه در جريده بنگريدم و ذكر تو آنجا يافتم ، و مرا ياد آمد . اكنون تو را امانت\r\n\r\n\r\n","description":"","footnote":"\r\n( 1 ) . يعنى در عمل راغب و مايل به خوش‌گذرانى\r\n( 2 ) . مس خيانت را با زر امانت دروغين مىپوشانيد يعنى به‌ظاهر مردى امين و در باطن خيانت‌پيشه بود .\r\n( 3 ) . يعنى زدند .\r\n( 4 ) . منظور ابو حنيفه است\r\n","page_name":" 476 ","page_number":476},
  {"content":"\r\n\r\nخود باز بايد بردن كه در اين مدّت مرا خواب و قرار نبوده است كه نبايد كه تو را واقعه‌اى باشد يا مرا ، و حق به مستحق نرسد . امام ابو حنيفه گفت : آن زر به وى تسليم كن . آن دانشمند بفرمود تا آن هميان بازستد ، امام فرمود كه : چون مال بازدادى ، به سلامت به خانه بازرو كه ما را غرض اين بود كه حقّ اين مسلمان به وى باز رسد ، و خيانت تو در امانت و رغبت تو در قبول قضا و حكومت ، ما را روشن شد .\r\nو اين خبر در بغداد منتشر شد ، و آن مرد ، بعد از آن‌كه از امينان بود ، از جملهء خائنان شد ، و ادرار و انعام امير المؤمنين از وى منقطع گشت ، و بعد از آن روزگار در محنت گذرانيد ، صدق قول نبوى ، عليه السلام ، كه :\r\n« الامانة تجرّ الرّزق و الخيانة تجر الفقر « 1 »\r\nفريب شيطان : « ائمّهء تفسير ، در قصّهء اين آيت كه آفريدگار ، تبارك و تعالى ، در قرآن مجيد مىفرمايد :  « كَمَثَلِ الشَّيْطانِ إِذْ قالَ لِلْإِنْسانِ اكْفُرْ  « 2 » الاية « 3 » ، چنين نقل كرده‌اند كه در بنى اسرائيل زاهدى بود كه او را برصيصا خواندندى ، و سيصد سال عبادت كرده بود ، و چندان مجاهده نمود كه در مقام استدراج برنگريد و عرش را بديد ، و تا « ثرى » در نظرش آمد . ابليس چندسال گرد وى گشت ، و وسوسهء او در جوشن ورعش كار نكرد « 4 » ، گفت هم از راه ديگر درآيم . مرقّعى چست « 5 » در پوشيده ، و عصايى در دست گرفت ، و به صومعهء او درآمد ، و با او به عبادت مشغول شد ، و شب و روز را مؤانست مىكرد ، و حكايات عجيب مىگفت . و برصيصا پنداشت كه او را دوستى حاصل شده است ، و ندانست كه او روز دزدى « 6 » است كه نقب و حفر در حجرهء عصمت آدم بريده است « 7 » .\r\nروزى به مهمّى برون آمد . ابليس بر عقب او روان شد . برصيصابه در نخّاس برده رسيد ؛ به‌دنبال چشم در كنيزكان نگاهى كرد . ابليس انديشيد كه سررشتهء او زود به دست آيد . چون برصيصا به صومعه باز شد ، امير ولايت را دخترى بود زيبا ، و در حسن و جمال بىهمتا ، با روى چون خورشيد تابان . ابليس به تزوير بلعجبى خود علّت صرع در آن\r\n\r\n\r\n","description":"","footnote":"\r\n( 1 ) . امانت روزى مىرساند و خيانت فقر مىآورد .\r\n( 2 ) . مانند شيطان كه به انسان گفت كافر شو . . .\r\n( 3 ) . تا آخر آيه\r\n( 4 ) . وسوسهء او در وى نگرفت\r\n( 5 ) . تنگ و چسبان ، مقابل فراخ و گشاد\r\n( 6 ) . دزد روز ، دزدى كه در روز روشن توان دزدى دارد ، و ظاهرا مقصود دزد ماهر است .\r\n( 7 ) . حضرت آدم را فريفته و به گناه آلوده است .\r\n","page_name":" 477 ","page_number":477},
  {"content":"\r\n\r\nدختر پديد آورد ، تا او در دست جنون زبون شد ، و اطّبا از معالجت آن فروماندند ، و منجّمان و معزمان ، در تنجيم و تعزيم انواع مجاهدت تقديم نمودند « 1 » . ابليس از گوشهء خانه آواز داد كه علّت « 2 » او را حمايل سارا « 3 » بايد و مراعات دم برصيصا .\r\nچون اين ندا را بشنيدند ، دختر را آراسته با جمعى زنان به صومعهء برصيصا آوردند .\r\nبرصيصا چون آن جمال را بديد دل در بر او طپيدن گرفت ، و ابليس تلبيس كردن گرفت . و دم برصيصا مؤثّر آمد . چون صومعه خالى شد ، برصيصا پيش دختر آمد ، و ساعتى خود را نگاه داشت ، و عاقبت خود را در ساعد سيمين ، چون ماهى سيم بديد . زمزم دست « 4 » بر ساق او نهاد و زهد برطاق « 5 » . چون روزى چند از وصال او تمتّع گرفت ، دختر حامله شد ، و اثر حمل ظاهر شد . ابليس او را گفت : اگر سلطان خبر يابد كه دختر از تو حامله شده است ، تو را زنده نگذارد . برصيصا گفت : تدبير چيست ؟ گفت : آنكه دختر را بكشى و گويى كه به مرد و به خاك دفن كردم .\r\nبرصيصا دختر را بكشت و دفن كرد . ابليس به نزد پادشاه آمد و گفت : « فلان زاهد با دختر تو زنا كرد و دختر بار گرفت و بكشت و به خاك دفن كرد و اگر باور نداريد ، خاك بكاويد تا معلوم شود .\r\nچون معتمدان پادشاه بيامدند و تفحص كردند ، همچنان بود ، او را بگرفتند و به استخفاف به شهر بردند و دارى بزدند . ابليس پيش برصيصا آمد و گفت : « اگر از اين ورطه هلاك خلاص مىخواهى ، مرا سجده كن تا من تو را از اين واقعه خلاص دهم » آن بدبخت ابليس را سجده كرد ، چندانكه از دايرهء ايمان برفت ابليس او را گفت : من از تو بيزارم ، او را بازگذاشت و برفت ، و آن جماعت او را صلب كردند ، و بعد از چندان مجاهده ، بىايمان برفت « 6 »\r\nهوشيارى منصور خليفهء عباسى : « آورده‌اند كه وقتى يكى از صرّافان بغداد به امير المؤمنين\r\n\r\n\r\n","description":"","footnote":"\r\n( 1 ) . كوششها كردند .\r\n( 2 ) . بيمارى\r\n( 3 ) . حمايل به معنى آنچه برگردن مىآويزند ، و سارا يا ساره زن حضرت ابراهيم و مادر اسحاق است . مقصود از حمايل سارا گويا دعا يا نوشته‌اى است كه ساره به گردن مىآويخته ، دربارهء ساره آمده است كه ملك مصر خواست كه دست به سوى او يازد ، دستش خشك شد امّا به دعاى ساره شفا يافت .\r\n( 4 ) . دست زهد را به زمزم ( آب زمزم در مكّه كه متبرك و شفابخش است ) تشبيه كرده است .\r\n( 5 ) . زهد را فراموش كرد .\r\n( 6 ) . همان كتاب ، ص 313 تا 318 .\r\n","page_name":" 478 ","page_number":478},
  {"content":"\r\n\r\nمنصور ، رحمه الله عليه ، قصّه مرافعت كرد و باز نمود « 1 » كه مردى صرّافم ، و اندك سرمايه‌اى داشتم كه بدان سرمايه اسباب معيشت من منظّم بودى . آن را در صندوقچه‌اى نهاده بودم ، و از خانهء من غايب « 2 » شده است و من مفلس بمانده‌ام . اميد مىدارم كه امير المؤمنين در باب بنده نظر فرمايد ، تا مگر از حضيض محنت به اوج راحت برآيم .\r\nامير المؤمنين چون اين قصّة برخواند ، فرمان داد تا به وقت خلوت صرّاف را حاضر كردند و از وى سؤال كرد كه : در خانه تو هيچ نشانه و اثرى قوى هست « 3 » آن مرد گفت :\r\nنيست . امير المؤمنين گفت : در خانهء تو با تو كه مىباشد ؟ گفت : عيال من . گفت جوان است يا زال ؟ گفت : جوان . امير المؤمنين منصور دانست كه آن كار زن بود . چه آن صرّاف مردى كهل بود و جمالى لايق نداشت . گفت : انديشه نبايد كرد كه آن مال به دست تو آيد ، و ما در آن باب فرمان دهيم تا تفحّص و تدارك كنند . آنگاه بفرمود تا او را غاليه دادند و آن غاليه در بغداد كس ديگر را مسلّم نشدى كه به كار بردى . « 4 » پس آن مرد را بازگردانيد و سرهنگان را ، كه بر دروازهء بغداد و سرهاى محلت « 5 » نشستندى ، فرمان داد كه متفحّص باشند و از هركس كه بوى غاليه شنوند ، او را به حضرت ما آرند .\r\nبعد از چند روز جماعتى از سرهنگان ، جوانى را بياوردند كه از وى بوى غاليه مىآمد . امير المؤمنين او را بفرمود كه آن غاليه از كجا آوردى ؟ آن مرد متحيّر گشت و از جواب فروماند . امير المؤمنين گفت صندوقچه صرّاف بازده ، تا به جان امان يا بى . آن مرد گفت يا امير المؤمنين مرا صندوقچه كه داد ؟ گفت : همان زن كه غاليه داد . مرد دانست كه انكار سود نخواهد داشت . صندوقچه برسانيد و توبه كرد كه بر هيچ ناشايست بعد از اين اقدام ننمايد . امير المؤمنين صرّاف را بخواند و صندوقچه به وى داد و فرمود كه آن زن را طلاق ده كه ترا نشايد . و بدين اهتمام ، كه در باب آن بيچاره تقديم نمود ، آن مسكين از زيربار محنت برون آمد . بيت :\r\n چنين كنند بزرگان چو كرد بايد كرد * چنين نمايد اقبال خسروان آثار \r\nدادرسى و انصاف امير سامانى : « يكى از سير حميده و مآثر مرضيّهء امير اسماعيل\r\n\r\n\r\n","description":"","footnote":"\r\n( 1 ) . شكايت‌نامه داد و در آن چنين اظهار داشت .\r\n( 2 ) . گم و ناپيدا\r\n( 3 ) . قراين و نشانه‌هاى كافى كه بر مال گم‌شده دلالت كند .\r\n( 4 ) . كسى ديگر نمىتوانست آن را مصرف كند\r\n( 5 ) . اول تا مركز محله و كوچه‌ها\r\n","page_name":" 479 ","page_number":479},
  {"content":"\r\n\r\nسامانى ، رحمه اللّه ، آن بود كه در روزهاى برف و باران برنشستى « 1 » و در ميدان بايستادى ، تا اگر كسى را حاجتى بودى يا مظلمتى ، آن‌را بشنودى و انصاف دادى . پس چون ديرى « 2 » در ميدان بايستادى ، از ميدان برون آمدى ، وگر در ربض شهر برآمدى ، و ضعفا را صدقه دادى و در فراغ « 3 » ايشان سعى كردى و در وقت مراجعت دو ركعت نماز شكرگزاردى بر آن توفيق كه يافته بودى ، و گفتى كه حقّ ، اين روز به قدر وسع و طاقت گزاردم . او را گفتند : اى امير ، در روز برف و باران بزرگان از خانه‌ها برون نيايند ، و امير در اين ايّام برنشيند و رنج بر خود نهد ، سبب آن چيست ؟ جواب داد كه در چنين روزها غربا و بيچارگان تنگدل‌تر باشند ، و اگر در آن حال در حق يكى از ايشان توفيق يافته شود ، دعاى ايشان به اجابت نزديك‌تر باشد .\r\nروزى بر عادت معهود در ظاهر مرو « 4 » مىگذشت ، شترى را ديد كه در كشتى آمده بود ، و آن را مىخورد . غلامى را فرمود كه پياده شو و بنگر كه آن شتر داغ « 5 » كه دارد ؟ آن كس نگاه كرد ، گفت : داغ امير دارد . بفرمود تا شتر را بگرفتند ، و سوارى را بفرمود تا برود و ساربان را بياورد ؛ و هم در آن صحرا مقام كرد . سوار هم در ساعت قطاردار را بياورد - بر جمّازه نشسته بود و آن شتر را طلب مىكرد . امير وى را پرسيد كه شتر من در كشت مردمان چه كند ؟ قطاردار سوگند خورد كه از دوش باز رميده است ، و به سحرگاه از نفر « 6 » برفته است . از آن‌وقت باز بر جمّازه نشسته‌ام و او را مىطلبم . اين سوختگى همچون مهر و نشانه‌اى بود كه با آن مالك چارپا ( يا برده ) شناخته مىشد .\r\nچون عذر او مسموع و مقبول افتاد ، فرمان داد كه خداوند كشت را حاضر كردند . او را گفت : شتر من در كشت تو رفته است و بعضى از آن خورده است ، معهود ارتفاع آن كشت چند بوده است ؟ « 7 » آن مرد به راستى بگفت . امير بفرمود تا همان ساعت بهاى غلّه به نرخ روز بدادند . آنگاه روى به حاضران كرد كه اگر من انصاف از خود ندهم ، از مسلمانان\r\n\r\n\r\n","description":"","footnote":"\r\n( 1 ) . يعنى سوار اسب مىشد .\r\n( 2 ) . يعنى مدّتى طولانى\r\n( 3 ) . آسايش\r\n( 4 ) . يعنى در بيرون شهر مرو .\r\n( 5 ) . يعنى اثر سوزاندن مرضعى از بدن حيوان يا انسان با آهن تافته و جز آن ، اين سوختگى همچون مهر و نشانه‌اى بود كه با آن مالك چارپا ( يا برده ) شناخته مىشد .\r\n( 6 ) . يعنى از ميان شتران\r\n( 7 ) . يعنى محصول متداول آن چه‌قدر بوده است .\r\n","page_name":" 480 ","page_number":480},
  {"content":"\r\n\r\nنتوانم ستد . « 1 »\r\n تا من انصاف خويشتن ندهم * نتوانم ستد ز كس انصاف \r\nحقّ خدمت : « آورده‌اند كه يكى از ملوك عجم را خدمتكارى بود ، كه حقوق خدمت در ذمّت او ثابت كرده بود و سالها دم موافقت او زده ، و جوانى را در بندگى او به سر آورده .\r\nچون پير شد و ضعف و نحول در اطراف او پديد آمد ، و قوّت او تمام زايل گشت ، اركان دولت پادشاه به رأى او عرضه داشتند كه فلان‌كس پير شده است و به درگاه نمىتواند آمد ، و در وظايف خدمت او خلل راه يافته است . صواب آن باشد كه مواجب او به ديگرى حوالت كرده شود و او را وظيفه‌اى تعيين افتد تا در خانه بنشيند و مىخورد .\r\nپادشاه گفت : مواجب او ، هم بر وى مقرّر داشته شد ، و او را از خدمت معذور داشته آمد تا در خانه بنشيند و آسوده مىباشد ، كه پادشاهان را به جهت توفير مال ، نقصان در عدد خدمتكاران روا نبايد داشتن .\r\nو آن يك كلمه از منشأ آن - حسن العهد من الايمان - وارد شده است . هركه به‌نظر تأمّل نگرد ، صدق آن معنى بر وى مكشوف شود .\r\nدسته گلى از باغ ديگران : « و از ملوك ماوراء النّهر طمغاج خان پادشاهى بود ، و پادشاهى عظيم سايس بوده است . و در عهد او جهان عظيم ايمن و رعايا نيك ساكن بوده‌اند ، و اگر نه آن بودى كه خطايى بر وى رفت ، كه سيّد ابو القاسم سمرقندى را ، رحمة اللّه عليه ، شهيد كرد و بدان سبب خلق او را دشمن گرفتند ، و الّا نام او از نوشروان درگذشتى .\r\nو گويند : اوّل به سمرقند آمد ، تا به ملك نشيند . روزى بر ظاهر سمرقند نشسته بود .\r\nناگاه يكى از رنود كه دم افلاس زدى ، گل‌دسته‌اى پيش خدمت او آورد و بدان وسيلت به دو تقرّبى نمود . حالى آن گل‌دسته از دست او بستد . آنگاه از او سؤال كرد كه اين گل‌دسته از كجا آورده‌اى ؟ گفت : از اين باغهاى گل چيده‌ام و دسته بسته . گفت : باغ ملك تو بوده است ؟ گفت : نى گفت : از خداوند باغ ، اين گل خريده‌اى ؟ گفت : اى پادشاه ، در سمرقند كس گل نخرد و نفروشد ، چه آن را اعتبار نبود و سخت بسيار باشد . خان فرمود كه هركه در باغ مردمان بىدستورى در رود و گل برون آرد ، اگر ميوه رسد ، ميوه هم برون آرد . اگر جامه يابد هم ببرد و تقصير نكند . پس بفرمود تا دست او برون كنند . جماعتى از خواص\r\n\r\n\r\n","description":"","footnote":"\r\n( 1 ) . يعنى اگر من خود به عدالت رفتار نكنم و حقّ ديگران را نگزارم ، مردم را نمىتوانم به رعايت عدالت و گزاردن حقوق يكديگر وادار كنم .\r\n","page_name":" 481 ","page_number":481},
  {"content":"\r\n\r\nشفاعت كردند ، تا بفرمود كه انگشت او ببرند ، بيش هيچ‌كس در باغ هيچ آفريده‌اى بىاجازت نيارست رفت . »\r\nبهاى جوانى : « آورده‌اند كه بازرگانى را بر وزير نوشروان مالى خطير بود ، و وزير در اداى آن مماطلت مىنمود . بازرگان بسيار او را « 1 » تقاضا كرد ، و البتّه گرد اداى آن نگشت ، « 2 » و هر چند بازرگان گفت : مماطلت از تو ظلم باشد و از طريق خرد در نخورد « 3 » كه مال من نمىدهى ، سود نداشت . بازرگان به نوشروان قصّه نوشت و حال خود بازراند . نوشروان مرد را بخواند و از منشأ و مولد وى پرسيد ، و از حال او تفحّص كرد . بازرگان قصّهء حال خود تمام در خدمت نوشروان تقرير داد . نوشروان فرمود تا مال او از خزانه بدادند و بازرگان را از پيش خود خوشدل برون فرستاد ، و هم در ساعت فرمان داد تا وزير را بياوردند ، و بر در سراى بردار كردند . و فرمان فرمود كه : هركه حرمت غريبان ندارد ، و حقّ آيندگان فروگذارد ، و ايشان را رنجه‌دل گرداند ، و بهاى بضاعت ايشان بديشان نرساند ، سزاى او اين بود .\r\nچون بازرگان از نوشروان چنين عدل شامل بديد ، آنجا مقام كرد و مدّتى مديد و عهدى بعيد ساكن مداين بود ، و عاقبت او را عشق وطن و آرزوى مسكن در حركت آورد .\r\nمالهاى خود را جمع كرد و قصد شهر خويش را تصميم داد . « 4 » از وزير اجازت خواست .\r\nوزير به خدمت نوشروان عرضه داشت كه فلان بازرگان كه مال بر وزير پيشين داشت و به سعى پادشاه آن مال به وى رسيد ، در اين شهر تجارت بسيار كرد ، و اموال خطير به دست آورد چنان كه يك درم او ده و بيست زيادت شده است ، و امروز مىخواهد كه از شهر تو برود و مالى كه در حضرت تو جمع كرده است با خود ببرد . و اگر اين قاعده مستمرّ شود جملهء بازرگانان بروند و مالها ببرند ، و شهر بىرونق بماند .\r\nنوشروان مر آن بازرگان را بخواند و گفت : از ولايت من مىبروى و مالى بيحد دارى ، و اگر من اين قاعده مستمر گردانم كه هركه مال اينجا حاصل كند . از اينجا ببرد و به ولايت خصمان ما رود ، آن مال او عدّت و آلت دشمنان ما بشود . فرمان بر آن جمله است كه يا اينجا ساكن مىباشى و مال در تصرّف تو مىباشد ، و اگر ناكام بخواهى رفت ، آنچه\r\n\r\n\r\n","description":"","footnote":"\r\n( 1 ) . يعنى از او\r\n( 2 ) . يعنى : آن وزير براى پرداختن و بازپس‌دادن آن اقدامى نكرد .\r\n( 3 ) . از عقل به دور است .\r\n( 4 ) . تصميم گرفت كه روانهء شهر خود گردد\r\n","page_name":" 482 ","page_number":482},
  {"content":"\r\n\r\nآورده‌اى در آن وقت ، دوچندان مال از اين مبلغ كه دارى اختيار كن و باقى بگذار .\r\nبازرگان گفت : آنچه پادشاه فرمود ، به غايت صواب است و از مصلحت دور نيست .\r\nاما آنچه آورده بودم و در شهر تو به باد رفت ، اگر پادشاه دوچندان باز توان داد ، ترك همه مال گرفتم . نوشروان گفت : اى شيخ ، در اين شهر چه آورده‌اى كه باز نتوانم داد ؟ گفت : اى ملك ، جوانى آورده بودم و اين مال به دو كسب كرده ، جوانى به من بازده و تمامت مال من بازگير . نوشروان از اين جواب لطيف متحيّر شد ، و او را اجازت داد تا به سلامت برفت . و بعد از آن نوشروان طريق معدلت مسلوك داشت و به بركات سير حميده دلهاى خلق را صيد كرد . « 1 » »\r\n\r\nاستاد سخن سعدى شيرازى\r\n\r\nسرگذشت سعدى\r\nابو عبد اللّه مشرف بن مصلح شيرازى متخلص به سعدى افصح شعراى ايران و زنده‌كننده سبك روان نظم و نثر فارسى است . وى در دهه اول يا دوم قرن هفتم هجرى يعنى در اواخر قرن 12 ميلادى در شيراز ، تولد يافت و پس از فراگرفتن علوم مقدماتى در شيراز در نظاميه بغداد يعنى در بزرگترين مركز علمى و فرهنگى آن روزگار علوم و اطلاعات خود را وسعت بخشيد و در مراجعت به شيراز از بركت قريحه و استعدادى كه داشت در صف خواص كشور درآمده و تخلص خود را از نام ابو بكر بن سعد بن زنگى گرفته است .\r\nسعدى در دوران كودكى ، پدر خود را از دست داد چنان كه مىگويد :\r\n مرا باشد از حالِ طفلان خبر * كه در طفلى از سر برفتم پدر\r\nمن آنگه سَرِ تا جور داشتم * كه سر در كنار پدر داشتم \r\nاجداد او نيز جملگى اهل علم و مقتداى مذهبى بودند .\r\n همه قبيلهء من عالمان دين بودند * مرا معلم عشق تو شاعرى آموخت \r\nبطورىكه از آثار سعدى برمىآيد به‌علت حمله مغول و وضع آشفتهء آن دوران ، وى بسفرهاى دور و درازى دست زده كه از سى تا چهل سال به طول انجاميده . هنگامىكه\r\n\r\n\r\n","description":"","footnote":"\r\n( 1 ) . همان كتاب ، ص 80 تا 81 .\r\n","page_name":" 483 ","page_number":483},
  {"content":"\r\n\r\nجنگهاى فئودالى اندكى خاموشى گرفت ، شاعر بار ديگر به وطن خويش بازگشت و به تنظيم آثار خود پرداخت . سعدى طى مسافرتهاى عديده با ملل و اقوام مختلف و مذاهب و فرق گوناگون آشنا شد ، چنان كه خود گويد :\r\n در اقصاى عالم بگشتم بسى * بسر بردم ايام با هركسى\r\nتَمَتُع ز هر گوشه‌اى يافتم * ز هر خرمنى خوشه‌اى يافتم \r\nسعدى كه سخت به زادگاه خود شيراز علاقه و دلبستگى داشت ، هنگام ترك موطن خود گفت :\r\n مىروم وَز سَرِ حسرت به قفا مىنگرم * خبر از پاى ندارم كه زمين مىسپرم\r\nمىروم بيدل و بىيار و يقين مىدانم * كه من بيدل بىيار نه مردِ سفرم\r\nخاك من زنده به تاثير هواى لب توست * سازگارى نكند آب و هواى دِگرم \r\nپس از سير و سياحت و مطالعه در آفاق و انفس و بررسى در افكار و انديشه‌هاى ملل خاورميانه به شيراز بازگشت و با شادمانى و مسرت بسيار گفت :\r\n سعدى اينك به قدم رفت و به سرباز آمد * مُفتى ملت اصحاب نظر بازآمد\r\nفتنهء شاهد و سودازدهء باد بهار * عاشق نغمهء مرغانِ سحر بازآمد\r\nتا نپندارى كاشفتگى از سر بنهاد * تا نگويى كه ز مستى به « خبر » بازآمد\r\nدل بىخويشتن و خاطر شورانگيزش * همچنان ياوگى و تن به حَضَر بازآمد\r\nسالها رفت مگر عقل و سكون آموزد * تا چه آموخت كز آن شيفته‌تر بازآمد\r\nعقل بين ، كز بر سيلابِ غم عشق گريخت * عالَمى گشت و به گردابِ خطر بازآمد\r\nتا بدانى كه به دل نقطهء پابرجا بود * كه چو پرگار بگرديد و به سر بازآمد\r\nخاك شيراز هميشه گُلِ خوشبوى دهد * لاجرم بلبل خوشگوى دگر بازآمد \r\nسعدى از جمله نوابغى است كه در دوران حيات ، صيت شهرت خود را شنيده و به مقام و ارزش ادبى آثار خود واقف بوده است ، چنان كه در گلستان مىگويد :\r\n« ذكر جميل سعدى كه در افواه عوام افتاده وصيت سخنش كه در بسيط زمين فرو رفته . . . »\r\nدر جاى ديگر به مقام ادبى خود اشاره مىكند :\r\n بر حديث من و حسن تو نيفزايَد كس * حد همين است سخنگويى و زيبايى را \r\nعباس اقبال در مورد نفوذ معنوى سعدى بر روح و ذوق مردم ايران چنين داورى\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nمىكند : « تصور نمىرود كه هيچيك از شعرا و ادباى عالم ، بر ملت همزبان خود آن اندازه كه سعدى بر روح و زبان و ذوق و فكر ملت ايران و عامهء فارسىزبانان تسلط دارد ، استيلاى ادبى داشته باشد . « 1 » »\r\nسعدى اهل مداهنه و تملق‌گويى خداوندان قدرت نبود ، وى خطاب به ابو بكر بن سعد بن زنگى مىگويد : تو خوشبخت و شادمان باش كه در عهد من زندگى مىكنى و از بركت اين اقبال ، نامت در صحيفهء ايام پايدار خواهد ماند :\r\n هم از بخت فرخنده فرجام تست * كه تاريخ سعدى در ايام تست\r\nكه تا بر فلك ماه و خورشيد هست * در اين دفترت نام جاويد هست \r\n« سعدى در بغداد ضمن تكميل تحصيلات به صحبت ابو الفرج ابن جوزى ( عبد الرحمن ابن يوسف ) نائل آمد و همچنين محضر شهاب الدين عمر سهروردى را دريافت ؛ پس از آن از بغداد راه سفر پيش گرفت و به شام و حجاز رفت و زيارت حج به‌جا آورد ، در شام يك‌چند به وعظ و تذكير و گفتگو با علما و عرفاى زمان پرداخت و در عهد سلطنت اتابك ابو بكر ابن سعدى به شيراز بازآمد . بوستان و گلستان را به نام ابن اتابك و همچنين به نام پسرش سعد ابن ابو بكر تأليف نمود . بعد از زوال دولت سلغريان ، باز سعدى از شيراز خارج شد و به بغداد و حجاز رفت ( حدود سال 662 ه . ق ) و ظاهرا در بازگشت از اين سفر بود كه از طريق آسياى صغير به آذربايجان رفت و مورد تكريم شمس الدين جوينى و برادرش عطاملك جوينى قرار گرفت ؛ و داستان ملاقات او با همام تبريزى كه تذكره‌نويسان گفته‌اند - اگر درست باشد - بايد در همين اوقات اتفاق افتاده باشد ، و احتمال مىرود كه سفر او به آسياى صغير و ملاقات او با جلال الدين رومى نيز كه بعضى از تذكره‌نويسان گفته‌اند ، در همين اوقات واقع شده باشد .\r\nدر مراجعت شيراز ، شيخ كه مورد تكريم و تعظيم بزرگان فارس بود ، بنابر مشهور ، عزلت گزيد و در زاويه‌يى به خلوت و رياضت مشغول گشت ، در آثار سعدى اشاراتى به مسافرتهاى او در يمن ، بلخ ، باميان ، هند و كاشمر هست ، كه احتمالا ادّعاى صرف و براى صحنه‌سازى حكايات موضوعهء اوست . اواخر عمر سعدى در شيراز گذشت و بنابر مشهور ، در زاويّه خويش كه اكنون « سعديّه » خوانده مىشود ، مدفون گشت . تخلّص سعدى ظاهرا منسوب است به نام سعد زنگى ، و هرچند شعرى در مدح او در آثار سعدى در دست نيست ، به احتمال قوى به سبب انتساب خود و پدرش به دستگاه ابن اتابك ،\r\n\r\n\r\n","description":"","footnote":"\r\n( 1 ) . عباس اقبال آشتيانى : تاريخ مفصل ايران ( از استيلاى مغول تا اعلام مشروطيت ) ، ج 2 ، ص 543 .\r\n","page_name":" 485 ","page_number":485},
  {"content":"\r\n\r\nعنوان سعدى ، تخلّص او گشته است ؛ احتمالى هم هست كه تخّلص او به نام سعد بن ابو بكر است ، و در اين باب به‌هرحال جاى بحث و تأمل هست . اقامت و تحصيل در ديار عرب ، سبب تبحّر سعدى در عربيّت و آشنايى او با ادب عربى گشت و مناسبت و مشابهت بعضى از مضامين نظم و نثر او با آثار شاعران و نويسندگان عرب حاصل اين آشنايى است ، چنان كه قصايد عربى و ملمّعات او نيز گواه تبحر اوست در زبان عربى . طرز بيان سعدى بر انسجام لفظ و رقّت معنى استوار است و مخصوصا شيوهء سهل ممتنع در سخن او جلوهء بارز دارد .\r\nشهرت او بيشتر در « غزل » است كه حتى مايهء رشك بعضى از معاصران وى - مثل همام تبريزى - شده است و امير خسرو دهلوى و خواجو و حافظ نيز او را در اين شيوه استاد شمرده‌اند . در قصايد و مدايح او صراحت لهجه‌يى هست كه در كلام ديگران نيست و اين شيوهء بيان - كه ملامت و نصيحت را با مدح و تشويق مىآميزد - مخصوص اوست .\r\nبوستانش هم از نوع حديقة الحقيقه و مخزن الاسرار است كه جنبهء شاعرى آن قويتر است . « 1 » »\r\nوى از گويندگانى است كه با عامهء مردم و سلاطين و امراى وقت ارتباط نزديك داشته است .\r\nدشتى در وصف اخلاق و روش اجتماعى اين شاعر نامدار مىگويد :\r\nسعدى ، شيخ ابو سعيد يا بسطامى ، صوفى وارسته و دور از جنجال سياست نيست ، سعدى چون جلال الدين ، قطب دايره روحانى و فارغ از حوادث تاريخى قرار نگرفته است .\r\nسعدى غير از حافظ رند و پشت پازده به تمام مقررات اجتماعيست ؛ سعدى مانند ناصر خسرو مردود اجتماع نگشته و به بيغولهء يمكان افول نكرده است ، تا هرچه در دل دارد بگويد ، بلكه در متن اجتماع قرار دارد ، با مردم آميزش و با امرا آمد و شد مىكند ، پسر پادشاه وقت به وى ارادت مىورزد و خاندان سلطنتى به او احترام دارند ، با وجود همهء اينها ، سعدى يك قدم از دايرهء قناعت و عزت نفس دور نمىشود و از احترامى كه به ذات خويش دارد گامى عقب نمىگذارد ، ارتباط خود را با امرا وسيلهء جلب نفع نساخته ، بلكه وسيلهء اندرز و تشويق آنان به مراعات مردمى و انصاف قرار مىدهد .\r\nقصيدهء زير در مدح اتابك ابو بكر بن سعد زنگيست و اگر سعدى جز اين قصيده‌اى\r\n\r\n\r\n","description":"","footnote":"\r\n( 1 ) . دايرة المعارف فارسى ج 1 ( ا . س ) ص 1297\r\n","page_name":" 486 ","page_number":486},
  {"content":"\r\n\r\nنداشت ، سزاوار بود به آب زر نگاشته شده ، مايه مباهات وى قرار گيرد ، زيرا در تاريخ ادبى ايران ، يگانه و بيمانند است ، زيراكه به‌جاى چاپلوسى و جبهه‌سائى ، بدين‌لهجه و زبان با پادشاه وقت سخن گويد :\r\n به نوبتند ملوك اندر اين سپنج‌سراى * كنون كه نوبت تست اى مَلِك به عدل‌گراى\r\nچه مايه بر سَرِ اين ملك سروران بودند ؟ * چو دور عمر بسر شد درآمدند از پاى\r\n. . . چو دوستى كند ايام اندك‌اندك بخش * كه روز بازپسين دشمنست جُمله رُباى\r\nتو مرد باش و ببر با خود آنچه بتوانى * كه ديگرانش به حسرت گذاشتند به‌جاى \r\nپاره‌اى سلاطين غافل را كه قدرت ، مغرورشان كرده است و به‌جاى عدل و دهش ، به آزار خلق پرداخته‌اند ، چنين وصف مىكنند .\r\n درم به جور ستانانِ زر به زينت ده * بناى خانه كنانند و بام قَصر انداى\r\nبه عاقبت خبر آمد كه مرد ظالم مرد * به سيمِ سوختگان ، زرنگار كرده سراى \r\nاين مرد ظالم و آن پادشاهى كه به تكاليف كشوربانى قيام نمىكرده چه خصوصياتى داشته است ؟ . « 1 » »\r\n بخور مجلسش از ناله‌هاى دَردآميز * عقيق زيورش از ديده‌هاى خون‌پالاى\r\n. . . دو خصلتند نگهبان ملك و ياورِ دين * به گوشِ جانِ تو اندازم ، اين‌دو گفت خداى\r\nيكى كه گردن زورآوران به قَهر بزن * يكى كه از درِ بيچارگان به لطف درآى \r\nدر بوستان خطاب به سلطانى ستمگر مىگويد :\r\n نياسايد اندر ديار تو كس * چو آسايش خويش جوئى و بس\r\nبرو پاس درويش محتاج دار * كه شاه از رعيت بود تاجدار\r\nرعيت چو بيخند و سلطان درخت * درخت اى پسر باشد از بيخ سخت\r\nمكن تا توانى دلِ خلق ريش * وگر مىكُنى ، مىكَنى بيخِ خويش \r\nدر ستايش دادگسترى ، عدالت اجتماعى و مردم‌دوستى مىگويد :\r\n مرا شايد انگشترى بىنگين * نشايد دل خلقى اندوهگين\r\nخُنُك آنكه آسايِشِ مرد و زن * گزيند بر آرايش خويشتن\r\nنكردند رِغبت هنرپروران * به شادى خويش از غم ديگران \r\nهمين معنى را در جاى ديگر تكرار مىكند :\r\n\r\n\r\n","description":"","footnote":"\r\n( 1 ) . على دشتى ( در قلمرو سعدى ) .\r\n","page_name":" 487 ","page_number":487},
  {"content":"\r\n\r\n من از بينوايى نيم روى زرد * غم بينوايان رُخَم زرد كرد\r\nكه مرد ، ارچه بر ساحل است اى رفيق * نياسايد و دوستانش غريق\r\nنخواهد كه بيند خردمند ريش * نه بر عضو مردم نه بر عضو خويش\r\nيكى اول از تندرستانِ منم * كه ريشى ببيند بلرزد تنم\r\nچو بينم كه درويش مسكين نَخورد * به كام اندرم لقمه زهر است و درد \r\nدر جاى ديگر در مقام و منزلت نيكوكارى و رجحان و برترى اين خصلت بر تظاهر به دين‌دارى مىگويد :\r\n مپندار اگر طاعتى كرده‌اى * كه نُزلى بدين حضرت آورده‌اى\r\nبه احسانى آسوده كردى دلى * به از الف ركعت به هر منزلى \r\n\r\nنظريات اجتماعى سعدى و جانبدارى او از طبقات محروم\r\nبا اينكه نظريات سعدى درباره مسائل اجتماعى و طبقاتى جامعه ايران در عهد اتابكان ، يكسان و هم‌آهنگ نيست ، چنين به‌نظر مىرسد كه سعدى بيشتر در مقام حمايت از طبقات محروم است و گاه پاى را از اين حد فراتر گذاشته ، مردم را به مبارزه و جنگ با ستم‌پيشگان فرامىخواند و تسليم و رضا را عملى مذموم و زيانبخش مىشمارد ، چنان كه در بوستان با صراحت مىگويد :\r\n بگفتيم در باب احسان بسى * و ليكن نه شرط است با هركسى\r\nبخور مردم‌آزار را خون و مال * كه از مرغ بَد ، كنده ، بِه پَرّ و بال\r\nجهانسوز را كُشته بهتر چراغ * يكى به در آتش ، كه خلقى به داغ\r\nمبخشاى بر هركجا ظالميست * كه رحمت بر او جور بر عالَميست\r\nجفا پيشگان را بده سر به باد * ستم بر ستم‌پيشه عدلست و داد \r\nدر جاى ديگرى از بوستان از آزادى و استقلال فردى سخن مىگويد :\r\n مسلط مكن چون مَنى بر سرم * ز دست تو ، بِه ، گر عقوبت برم\r\nبه گيتى نباشد بَترزين بدى * جفا بردن از دست همچون خودى \r\nدر مواردى ديگر ، سعدى در اثر نفوذ انديشه‌هاى صوفيانه و در نتيجه اوضاع آشفته اجتماعى و اقتصادى ايران در اواخر عهد خوارزمشاهيان به اين نتيجه مىرسد كه سعى و تلاش آدمى ثمرى ندارد و سرنوشت افراد بشر از پيش تعيين شده است :\r\n\r\n","description":"","footnote":"","page_name":" 488 ","page_number":488},
  {"content":"\r\n\r\n به حال نيك و بد راضى شو اى مرد * كه نتوان اختر بد را نكو كرد\r\nچه برخيزد از دست تدبير ما * همين نكته بس عُذرِ تقصير ما\r\nهمه هرچه كردم تو برهم زدى * چه قوت كند با خدايى خودى ؟\r\nنه من سر ز حكمت بدر مىبرم * كه حكمت چنين مىرود برسرم\r\nاز آنم كه بر سرنوشتى ز پيش * نه كم كردى اى بنده‌پرور نه بيش\r\nتو دانائى آخر كه قادر نيم * تواناى مطلق تويى من كيم\r\nجهان آفرين گرنه يارى كند * كجا بنده پرهيزكارى كند ؟ \r\nبر خلاف نظرات سابق الذكر ، در مواردى سعدى به واقع‌بينى مىگرايد و از نتايج مثبت سعى و عمل سخن مىگويد :\r\n نابرده رنج گنج مُيسر نمىشود * مُزد آن گرفت جان برادر كه كار كرد\r\nهركو عمل نكرد و عنايت اميد داشت * دانه نَكِشت ابلَه و دَخل انتظار كرد \r\n*\r\n رِزق هرچند بيگمان برسد * شرط عقلست جُستن از درها \r\nاين اختلاف نظرها كه به مقتضاى سنين عمر ، و دگرگونيهاى شرايط زندگى مادى پديد آمده است هرگز از مقام و منزلت ادبى و اجتماعى او نمىكاهد به‌نظر محمد على فروغى : « سعدى از كسانى است كه مظهر كمال انسانيّت و بهترين و جامعترين نمونه صفات حسنهء ايرانى مىباشد ، ايرانيت در وجود سعدى به كمال رسيده است و زهى سعادت قومى كه بتواند چنين وجودى را يكى از افراد كامل خود معرفى نمايد . « 1 » »\r\n\r\nعلاقه سعدى به رعايت انصاف و عدالت\r\nدر يكى از حكايات گلستان ، سعدى براى استقرار و دوام عدالت ، از شاه و رعيّت مىخواهد كه اصول اوليه انصاف و دادگسترى را در زندگى روزمره رعايت كنند : « آورده‌اند كه نوشيروان عادل را در شكار گاهى صيدى كردند و نمك نبود ، غلامى به روستا فرستاد تا نمك آرد . نوشيروان گفت : نمك به قيمت بستان تا رسمى نشود و ده خراب نگردد .\r\nگفتند از اينقدر چه خلل زايد ؟ گفت بنياد ظلم در جهان اول اندكى بوده است ، هركه آمد برو مزيدى كرد تا بدين غايت رسيد .\r\n اگر ز باغ رعيت مَلِك خورد سيبى * برآورند غلامان او درخت از بيخ \r\n\r\n\r\n","description":"","footnote":"\r\n( 1 ) . محمد على فروغى ، سعدى ، به ص 423\r\n","page_name":" 489 ","page_number":489},
  {"content":"\r\n\r\n به پنج بيضه كه سلطان ستم روا دارد * زنند لشكريانش هزار مرغ به سيخ \r\nسعدى براى انتباه و بيدارى سلاطين و توده مردم از سرنوشت سلاطين دادگر و فرجام و عاقبت پادشاهان بيدادگر مىگويد :\r\n يكى عاطفت ، سيرت خويش كرد * درم داد و تيمار درويش كرد\r\nبنا كرد و نان داد و لشكر نواخت * شب از بهر درويش شبخانه ساخت\r\nملازم بدلدارى خاص و عام * ثناگوى حق بامدادان و شام\r\nنيامد در ايام او بردلى * نگويم كه خارى كه برگ گلى\r\nدگر تا كه افزون كند تخت و تاج * بيفزود بر مرد دهقان خراج\r\nطمع كرد در مال بازارگان * بلا ريخت بر جان بيچارگان\r\nنگويم كه بدخواه درويش بود * حقيقت كه او دشمن خويش بود \r\nو در تاييد اين معنى در « صاحبيه » مىگويد :\r\n از من بگوى شاه رعيت‌نواز را * مِنّت مَنه كه مُلك خود آباد مىكنى \r\n*\r\n ضرورتست كه افراد را سرى باشد * و گرنه مُلك نگيرد به هيچ روى نظام\r\nبه شرط آنكه بداند سَرِ اكابر قوم * كه بىوجود رعيّت سريست بىاندام \r\nو در تبليغ زورمندان به دادگسترى مىفرمايد :\r\n هر آنكست كه به آزار خلق فرمايد * عدوى مملكت است او بكشتنش فرماى\r\nنگويمت چو زبان آوران رنگ‌آميز * كه ابر مُشك‌فشانى و بحر گوهرزاى\r\nنكاهد آنچه نوشته است و عمر نفزايد * پس اين چه فايده گفتن كه تا به حشر به پاى\r\nمزيد رفعت دنيا و آخرت طلبى * به عدل و عفو و كرم كوش و در صلاح افزاى \r\nدر جاى ديگر براى بيدارى زمامداران و سلاطين ، از خطر تجمل و افزودن‌طلبى و لزوم رعايت اعتدال در مصرف بيت المال سخن مىگويد :\r\n شنيدم كه فرماندهى دادگر * قبا داشتى هردو رو آستر\r\nيكى گفتش اى خسرو نيك‌روز * ز ديباى چينى قبائى بدوز\r\nبگفت اينقدر ستر و آسايشست * وزين بگذرى زيب و آرايشست\r\nنه از بهر آن مىستانم خراج * كه زينت كنم بر خود و تخت و تاج \r\n\r\n","description":"","footnote":"","page_name":" 490 ","page_number":490},
  {"content":"\r\n\r\n چو همچون زنان حله در تن كنم * به مردى كجا دفع دشمن كنم\r\nمرا هم ز صدگونه آز و هواست * و ليكن خزينه نه‌تنها مراست \r\n\r\nارزش اجتماعى آثار سعدى\r\nسعدى در نتيجه مسافرت به مناطق مختلف و آميزش با اقوام و ملل گوناگون ، اطلاعات فراوانى كسب كرد و از بركت هوش سرشار به بسيارى از نكات دقيق اجتماعى و روحيه و طرز فكر معاصران ، واقف گرديد و چون اديبى جامعه‌شناس با قلم تواناى خويش به ترسيم احوال مردم و توصيف افكار و عقايد آنان پرداخت ، در اكثر آثار منظوم و منثور سعدى انعكاسى از يك اجتماع طبقاتى ، اجتماعى كه ظالمان و مظلومان و ستمگران و ستمكشان در برابر هم قرار گرفته‌اند ، به چشم مىخورد . سعدى با آنكه خود را « پروردهء نعمت بزرگان » معرّفى كرده و به‌علت نزديكى با سلاطين و امرا مصلحت طبقاتى خود را در دفاع از حقوق آنان تشخيص داده است ، معذلك در گلستان و بوستان و ساير آثار او كمابيش ، مناظر دلخراش اجتماعى و مظالم حكمرانان ، و سالوس روحانى نمايان ، و ديگر مفاسد محيط به طرزى جالب نقاشى شده و مورد انتقاد قرار گرفته است ، به‌طورىكه اكثر گفته‌هاى انتقادى او در اين زمينه‌ها در حال حاضر نيز صادق و صحيح است و اين مىرساند كه نه‌تنها سعدى جامعه‌شناس زبردستى بوده ، بلكه سازمان و محيط اجتماعى ما از روزگار سعدى تا عصر حاضر فرق چندانى نكرده است .\r\nسعدى در يكى از حكايات خود نشان مىدهد ، در اجتماعى كه پول ، دواى همه دردهاست ، فرزند در انتظار مرگ پدر مىنشيند و گاه براى مرگ او نذر و نياز مىكند .\r\nحكايت : « مهمان پيرى بودم در ديار بكر كه مال بسيار داشت و فرزند خوبروى . شبى حكايت كرد كه مرا در عمر خويش جز اين فرزند نبوده است و درختى در اين وادى زيارتگاه است كه مردم به حاجت خواستن آنجا روند و من شب‌هاى دراز به حق ناليده و روى در پاى آن درخت ماليده‌ام تا مرا اين فرزند بخشيده است .\r\nشنيدم كه پسر آهسته با رفيقان مىگفت ، چه بودى كه من آن درخت ديدمى و دعا كردمى كه پدرم به مردى . خواجه شادىكنان كه پسرم عاقلست و پسر طعنه‌زنان كه پدرم فرتوت .\r\nدر حكايت ديگر ، وضع روحى و اخلاقى پول‌پرستان زمان خود را بيان مىكند :\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nحكايت : « توانگرى بخيل را پسرى رنجور بود ، نيكخواهانش گفتند كه ختم قرآن كن يا بذل و قربان ، باشد كه خداى تعالى شفا بخشد ، لختى به انديشه فرورفت و گفت ، ختم قرآن اولى است كه گلّه دور است . صاحبدلى بشنيد و گفت ختمش به‌علت آن اختيار آمد كه قرآن بر سر زبانهاست و زر در ميان جان .\r\nدر حكايت ديگر وضع بىنوايان و درويشان زمان تشريح شده است .\r\nحكايت : قصابى را درمى چند بر صوفيان گرد آمده بود ، هرروز مطالبت كردى و سخنهاى باخشونت گفتى ، اصحاب از تعنّت او شكسته‌خاطر مىماندند و جز از تحمل چاره نبود .\r\nصاحبدلى در آن ميان بود گفت : نفس را به طعام وعده دادن آسان‌تر است كه قصابى را به درم .\r\nدر حكايت ديگر از قول صاحب‌نظرى ، در مزيت خويشتن‌دارى مىگويد : « . . . به درويشى مردن به كه حاجت پيش كس بردن . . . »\r\n حقا كه با عقوبت دوزخ برابر است * رفتن به پايمردى همسايه در بهشت \r\nسعدى در ضمن حكايتى در باب دوم گلستان ، پرده از روى تزوير و رياى عوام‌فريبان و رياكاران عصر خود برمىدارد و به كسانىكه :\r\n ترك دنيا به مردم آموزند * خويشتن سيم و غله اندوزند \r\nبا فصاحت تمام حمله مىكند :\r\nو در گلستان هنگام توصيف « جدال سعدى با مدعى » از اختلاف عظيم طبقاتى و مفاسدى كه از آن ناشى شده است سخن مىگويد و از مدعى مىپرسيد : « هرگز ديدى . . .\r\nبينوائى در زندان نشسته يا پرده معصومى دريده و يا دستى از معصم ( يعنى از مچ دست ) بريده الا به‌علت درويشى . . . اغلب تهيدستان دامن عصمت به معصيت آلايند و گرسنگان نان ربايند . . . » با اين بيان ، سعدى هفت قرن پيش نشان داده كه ريشهء اكثر انحرافات اجتماعى نيازهاى اقتصادى است .\r\nسعدى از مبارزات تعصب‌آميز و خودخواهى و جمود و عدم تحمل عقايد و نظريات ديگران ، به زشتى ياد مىكند :\r\n يكى جهود و مسلمان نزاع مىكردند * چنان كه خنده گرفت از حديث ايشانم\r\nبه طيره گفت مسلمان گر اين قبالهء من * درست نيست خدايا جهود ميرانم\r\nجهود گفت به تورات مىخورم سوگند * اگر خلاف كنم همچو تو مسلمانم\r\nگر از بسيط زمين عقل مُنعَدِم گردد * به خود گمان نبرد هيچكس كه نادانم \r\n\r\n","description":"","footnote":"","page_name":" 492 ","page_number":492},
  {"content":"\r\n\r\nدر باب پنجم ، مردم سطحى و ظاهربين را به درك واقعيّات زندگى دعوت مىكند :\r\n عبادت به اخلاص نيت نكوست * و گرنه چه آيد ز بيمغز ، پوست\r\nچه زنار مغ در ميانت ، چه دلق * كه در پوشى از بهر پندارِ خلق\r\nبه اندازهء بود بايد نمود * خجالت نبُرد آنكه نَنمود و بود\r\nاگر كوتهى ، پاى چو بين مبند * كه در چشم طفلان نمائى بلند\r\nزر اندودگان چون به آتش برند * پديد آيد آنگه كه مس يا زرند \r\n\r\nنمونه‌يى چند از تعليمات اجتماعى سعدى\r\nحكمت - هركه در پيش سخن ديگران افتد تا پايه فضلش بدانند مايه جهلش معلوم كنند . - همه‌كس را دندان به ترشى كند شود مگر قاضى را كه به شيرينى . قحبهء پير چه كند كه توبه نكند از نابكارى ، و شحنهء معزول از مردم‌آزارى . - اندك‌اندك خيلى شود و قطره‌قطره سيلى گردد يعنى آنان كه دست قدرت ندارند سنگ خرده نگه مىدارند تا به هنگام فرصت دمار از روزگار ظالم برآرند . - هركه را دشمن پيش است اگر نكشد دشمن خويش است . - هركه در حالت توانائى نيكوئى كند در وقت ناتوانى سختى نبيند - مردمان را عيب نهانى پيدا مكن كه مرايشان را رسوا كنى و خود را بىاعتبار . - هركه علم خواند و عمل نكند ، بدان ماند كه گاو راند و تخم نيفشاند . - از تن بىدل طاعت نيايد و پوست بىمغز ، بضاعت را نشايد . - نه هركه در مجادله چست ، در معامله درست .\r\n- دشمن چون از همه حيلتى فروماند ، سلسلهء دوستى بجنباند آنگاه به دوستى كارها كند كه هيچ دشمن نتواند . - خشم بيش از حد گرفتن وحشت آرد و لطف بيوقت هيبت برد . - نصيحت از دشمن پذيرفتن خطاست ولى شنيدن رواست تا به خلاف آن كار كنى كه عين صوابست . - بر عجز دشمن رحمت مكن كه اگر قادر شود بر تو رحمت نكند .\r\n- سخن در ميان دو دشمن آنچنان گوى كه اگر دوست گردند شرمنده نشوى . - رحم كردن بر بدان ستمست به نيكان و عفو كردن از ظالمان جور است بر مظلومان . - مال از بهر آسايش عمر است نه عمر از بهر گرد كردن مال ، عاقلى را پرسيدند كه نيكبخت كيست و بدبخت چيست ؟ گفت نيكبخت آنكه خورد و كشت و بدبخت آنكه مرد و هشت .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\n تا بگفتار خود عمل نكنى * هيچ ، در ديگران اثر نكند \r\nهركه بد ، از قفاى ديگران گفت از وى ايمن مباش و با وى منشين و مشاور مباش . - دست عطا تا توانى گشاده‌دار ، مگر آنكه دخل با اخراجات وفا نكند كه اسراف و بخل هردو مذمومند . - از بدگويان مرنج كه گناه از آن تست ، چرا چنان نباشى كه بدت نگويند . - طعام آنگه خور كه اشتها غالب شده باشد و سخن آنگه ران كه شوق به انتها رسيده باشد .\r\nسعدى طرفدار برادرى و برابرى و حامى همكارى و معاضدت اجتماعى است :\r\n بنى آدم اعضاى يكديگرند * كه در آفرينش ز يك گوهرند\r\nچو عضوى به درد آورد روزگار * دگر عضوها را نمايد قرار\r\nتو كز محنت ديگران بىغمى * نشايد كه نامت نهند آدمى \r\n\r\nمقام ادبى سعدى\r\nسعدى باآنكه مطالعات فراوان داشته و به زبان و ادبيات عرب كاملا آشنا بوده است ، به هدايت ذوق سليم ، از استعمال لغات مهجور و به كار بردن استعارات و كنايات نامأنوس خوددارى كرده و افكار و تعاليم خود را در قالب الفاظ ساده و روان فارسى ادا كرده است . به همين علت آثار او در كليه فارسى زبانان اثرى عميق باقى گذاشته است بطوريكه امروز غير از ارباب ذوق ، مردم عادى نيز جمله‌يى چند از نظم و نثر شيخ را به‌خاطر دارند .\r\nهمين حسن سليقه ، مردم‌شناسى و فصاحت و بلاغت كلام سعدى سبب گرديده است كه او را « افصح المتكلمين » لقب داده‌اند .\r\n\r\nامتياز سعدى بر ديگر شاعران\r\nبه‌نظر دكتر زرين‌كوب : « در دنيايى كه اكنون هفتصد سال است كه خاكستر فراموشى و خاموشى بر روى آن نشسته است ، هنوز همه‌چيز زنده و جنبنيده است . هم سكوت بيابان و حركت آرام شتر را در آن مىتوان ديد و هم هنوز بانك نزاع كاروان حجيج را كه بر سر و روى هم افتاده‌اند و داد فسق و جدال داده‌اند ، هم صداى طپش قلب عاشقى را كه جز خود سعدى نيست . و در دهليزخانه ، از دست محبوبى شربت گوارا مىگيرد ، مىتوان شنيد و هم بانك آرام زاهدى را كه در حرم كعبه روى بر حصبا « 1 » نهاده و مناجات پرسوزى مىكند ، مىتوان احساس كرد ، آنجا در ميان همهمهء موج و تشوير طوفان ، نيمرخ مردانه جوانى جلوه مىكند كه قايقش در درياى اعظم شكسته است و خودش با پاكيزه‌رويى كه دلش در بند\r\n\r\n\r\n","description":"","footnote":"\r\n( 1 ) . سنگريزه\r\n","page_name":" 494 ","page_number":494},
  {"content":"\r\n\r\nاوست به گردابى درافتاده‌اند ؛ وقتى ملاح مىآيد تا دستش را بگيرد و از كام خونخوار و بيرحم امواج بيرونش بكشد فرياد برمىآورد كه مرا بگذار و دست يار من گير و اينجا در ميان گرد و غبار بيابان خشك و سوزان راه حجاز ، پياده سر و پا برهنه‌يى رخ مىنمايد كه بيقيد و لاابالى همراه كاروان راه مىپيمايد با سختى و رنجى كه مىبرد از دست انداختن و ريشخند كردن توانگران پرناز و تجمل خوددارى ندارد .\r\nبيان كوليها و رسوائيهايى را كه در اين دنيا با احوال و اطوار انسان آميخته است بر سعدى عيب گرفته‌اند ، گناه سعدى اينست كه نه بر گناه ديگران پرده مىافكند و نه ضعف و خطاى خود را انكار مىكند ، كدام دلى هست كه « در جوانى چنان كه افتد و دانى » در برابر زيبائيها و دلبريهاى وسوسه‌انگيز خوبان نلرزد و هوس خطا و آرزوى گناه نكند ؛ تا جهان بوده است و تا جهان هست انسان صيد زيبائى و بندهء شهوت و گناه است و اين لذت و عشرت كه زاهدان و رياكاران و دروغ‌گويان آن را به زبان و نه بدل وقاحت و حماقت نام نهاده‌اند ، سرنوشت ابدى و سرگذشت جاودانى بشريت خواهد بود .\r\nدر اين صورت آنجا كه سعدى از عشق و جوانى سخن مىگويد و شيفتگى و زيبايى خود را ياد مىكند ، سخن از زبان بشر مىراند و پرمايه‌ترين و راست‌ترين و بىپيرايه‌ترين سخنان او همين‌هاست تنها او نيست كه شور و زيبائى ، دلش را به لرزه مىآورد و عنان طاقت را از دستش مىربايد ، آن زاهد بيابان‌نشين هم از ترس آنكه درين راه نلغزد ، به غار پناه مىبرد و باز وقتى به شهر مىآيد ، صيد غلامان خوبرو و كنيزان دلفريب مىشود .\r\nتفاوت سعدى با ملامتگران و رياكاران و دروغگويان اين است كه ، سخنش مثل « شكر پوست‌كنده » است ، نه روئى دارد نه ريائى ، اگر لذت گرم گناه عشق را به جان مىخرد ، ديگر گناه سرد بىلذت دروغ و ريا را مرتكب نمىشود ، راست و بىپرده اقرار مىكند كه زيبائى در هرجا و هركس باشد قوت پرهيزش را مىشكند و دلش را به شور و هيجان مىآورد ، همين ذوق سرشار و دل عاشق‌پيشه است كه او را با همه كائنات مربوط مىكند و با كبك و غوك و ابر و نسيم همدرد و همراز مىنمايد . . . « 1 »\r\nسعدى در باب اول گلستان « سيرت پادشاهان » براى آنكه مردم را به خطرات گوناگون حكومت فردى و ظلم و استبداد شهرياران واقف گرداند ، شاه را به شيرى درنده و عارى از منطق تشبيه مىكند و مردم را از . . . مصاحبت سلاطين مستبد برحذر مىدارد :\r\n\r\n\r\n","description":"","footnote":"\r\n( 1 ) . دكتر زرّين‌كوب ، با كاروان حله ، ص 237 به بعد .\r\n","page_name":" 495 ","page_number":495},
  {"content":"\r\n\r\n« سيه گوش را گفتند ترا ملازمت صحبت شير ، به چه وجه اختيار افتاد ؟ گفت : تا فضلهء صيدش مىخورم و از شر دشمنان در پناه صولت او زندگانى مىكنم . گفتند اكنون كه به ظلّ حمايتش درآمدى و به شكر نعمتش اعتراف كردى ، چرا نزديكتر نيايى تا به حلقهء خاصانت درآرد ، و از بندگان مخلصت شمارد ؟ گفت : همچنان از بطش « 1 » او ايمن نيستم .\r\n اگر صد سال گبر آتش فروزد * به يك دم كاندرو افتد بسوزد \r\nو افتد كه نديم حضرت سلطان را زر بيايد و باشد كه سر برود و حكما گفته‌اند ، از تلوّن طبع پادشاهان برحذر بايد بودن ، كه وقتى به سلامى برنجند و ديگر وقت به دشنامى خلعت دهند ، و آورده‌اند كه ظرافت بسيار كردن ، هنر نديمانست و عيب حكيمان .\r\n تو بر سَرِ قَدرِ خويشتن باش و وقار * بازى و ظرافت به نديمان بگذار \r\nسعدى گاه به اقتضاى زمان ، زبان به مدح رجال و شخصيتهاى سياسى عصر گشوده و با دادن پند و اندرز آنان را به مسئوليت خطيرى كه به‌عهده دارند آگاه ساخته است ، از جمله در ضمن قصيده‌اى خطاب به مجد الدين كه در سال 680 حكومت شيراز را به‌عهده داشت گويد :\r\n جهان بر آب نهاده است و زندگى برباد * غلام همت آنم كه دل بر او ننهاد\r\nجهان نمانَد و خرّم ، روان آدميى * كه بازماند از او در جهان به نيكى ياد\r\nبر آنچه مىگذرد ، دل منه كه دجله بسى * پس از خليفه بخواهد گذشت در بغداد\r\nگرت ز دست برآيد چو نخل باش كريم * ورت نصيب نيفتد چو سرو باش آزاد \r\nدر قصيده‌اى در ستايش علاء الدين عطاملك جوينى مؤلف تاريخ جهانگشا و برادر صاحب ديوان ، كه حاكم عراق عرب و خوزستان بود ( 623 - 681 ) اين ابيات آمده است :\r\n اگر همين خور و خوابست حاصل از عمرت * به هيچ كار نيايد حياتِ به بيحاصل « 2 » ثناى طولِ بقا هيچ فايده نكند\r\nكه در مواجه گويند راكب « 3 » و راجل « 4 » * بلى ثناى جميل آن بود كه در خلوت\r\nدعاى خيز كنندت ، چنان كه در محفل \r\nدر ضمن مدح اتابك سلجوقشاه بن سلغر ( 661 - 662 ) اين ابيات عبرت‌انگيز را سروده است :\r\n جهان نماند و آثار معدلت ماند * به خير كوش و صلاح و به نام كوش و كَرَم \r\n\r\n\r\n","description":"","footnote":"\r\n( 1 ) . غضب و خشم\r\n( 2 ) . ممكن است\r\n( 3 ) . سوار\r\n( 4 ) . پياده\r\n","page_name":" 496 ","page_number":496},
  {"content":"\r\n\r\n خطاى بنده نگيرى كه مهتران ملوك * شنيده‌اند نصيحت ز كهتران خَدَم\r\nخنك كسى كه پس از وى حديث خير كند * كه جز حديث نمىماند از بنى آدم \r\nدر اين قصيده نيز سعدى مردم را به اغتنام فرصت و عبرت‌اندوزى از كار جهان دعوت مىكند :\r\n اى كه دستت مىرسد كارى بكن * پيش از آن كز تو نيايد هيچ كار\r\nاينكه در شهنامها آورده‌اند * رستم و روئين تن اسفنديار\r\nتا بدانند اين خداوندان مُلك * كز بسى خلقست دنيا يادگار\r\nاينهمه رفتند و ما اى شوخ‌چشم * هيچ نگرفتيم از ايشان اعتبار\r\nاى كه وقتى نطفه بودى در شكم * وقت ديگر طفل بودى شيرخوار\r\nمدتى بالا گرفتى ، تا بلوغ * سر و بالائى شدى سيمين عُذار\r\nهمچنين تا مرد نام‌آور شدى * فارِس « 1 » ميدان و مرد كارزار\r\nآنچه ديدى برقرارِ خود نماند * و آنچه بينى هم نماند برقرار\r\nدير و زود اين شكل و شخص نازنين * خاك خواهد گشتن و خاكش غبار\r\nاينهمه هيچست چون مىبگذرد * تخت و بخت و امر و نهى و گيرودار\r\nنام نيكو گر بماند ز آدمى * به كز و ماند سراى زرنگار \r\nچنان كه گفتيم آراء و نظريات اجتماعى و اخلاقى سعدى يكدست و يكسان نيست . او گاه مردم را به كار و كوشش و سعى و عمل فرامىخواند ، و زمانى تلاش و كوشش آدمى را در مقابل تقدير و سرنوشت بىحاصل مىشمرد .\r\nسعدى در عين حال كه « بر زوال ملك مستعصم » خليفه عياش و فاسد عبّاسى ندبه و زارى مىكند ، قاتل او هلاكو را نيز مورد مدح و ستايش قرار مىدهد و در حق او مىگويد :\r\n حق را به روزگار تو بر خلق منتى است * كاندر حساب عقل نيايد شمار آن \r\nسعدى با طبع ملايم و ساز شكار خود همواره امر به معروف و نهى از منكر مىكند ، ولى براى آنكه مقام و موقعيت اجتماعى خود را ، در دربار سلاطين و خداوندان قدرت به خطر نيندازد بر خلاف ناصر خسرو قباديانى و پيروان مكتب او گاه از حملهء مستقيم و بيباكانه به ستمگران و برملا كردن اعمال ناصواب آنان خوددارى مىكند .\r\n\r\n\r\n","description":"","footnote":"\r\n( 1 ) . سوار جنگ‌آور\r\n","page_name":" 497 ","page_number":497},
  {"content":"\r\n\r\n\r\nموقعيّت اجتماعى خاندان جلال الدين محمد مولوى\r\nقبل از آنكه از آثار و افكار مولوى سخنى به‌ميان آمد ، بىمناسبت نيست شمه‌يى از حالات و موقعيّت اجتماعى پدرش ياد كنيم ، چه شيوهء زندگى و طرز فكر و معتقدات بهاء ولد در تكوين شخصيت مولوى خالى از تاثير نبوده است .\r\n\r\nبهاء ولد\r\nبهاء ولد ملقب به سلطان العلما ( متوفى به سال 628 ه . ق ) پدر مولانا جلال الدين رومى ، و از بزرگان صوفيه در اواخر قرن ششم و اوايل قرن هفتم هجريست ، وى پس از پايان تحصيلات مقدماتى ، تحت تعليمات شيخ نجم الدين كبرى صوفى نامدار پايان قرن ششم قرار گرفت . بهاء ولد هنگام وعظ و سخنرانى ، زبانى گرم و دلنشين داشت ، به همين جهت خلقى انبوه در مجلس او گرد مىآمدند . ظاهرا استقبال مردم از او و علاقهء فراوان و دلبستگى خلق به مرشد و رهبر خويش ، موجب رنجش و ناراحتى خوارزمشاه پادشاه وقت گرديد و بهاء ولد كه مردى وارسته و مال‌انديش بود ، چون به اين معنى پىبرد ، از ماوراء النهر مهاجرت نمود و پس از اقامت كوتاهى در خراسان و بغداد به آسياى صغير رفت . هنگام عبور از خراسان ، در نيشابور با شيخ عطار و در بغداد با شيخ شهاب الدين سهروردى ملاقات كرد و سرانجام با خاندان و جمعى از مريدان به ميل شخصى يا به خواهش علاء الدين كيقباد سلجوقى در « قونيه » اقامت گزيد .\r\nوى در دوران حيات به‌علت تقوا و وارستگى ، مورد علاقهء مردم و زمامداران عصر بود ، تا سرانجام در سال 628 هجرى در همانجا درگذشت .\r\nتنها اثرى كه از اين صوفى به‌جاى مانده كتاب معارف است كه مجموعه‌يى از مواعظ و تعليمات اوست . در اين كتاب از حقيقت عرفان و دين سخن رفته و مصنف آن ، با تفاسير و تأويلاتى از آيات قرانى با بيانى ساده و دلنشين مردم را با حقايق عرفانى و مذهبى آشنا مىكند . اين كتاب در شاگردان او و در افكار و انديشه‌هاى فرزندش « مولوى » تاثيرى عميق برجاى نهاد . با اينحال مثنوى معنوى مولوى به مراتب بيش از معارف بهاء ولد ، آموزنده و كم‌وبيش داراى روح علمى و فلسفى و تعقلى است ، بهاء ولد با فلسفه\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nو تحقيق و چون و چرا و تلاش در راه كشف حقيقت چندان موافق نبود ، وى در يكى از سخنان خود مىگويد : « . . . تا خارهاى چگونگى جستن در تو بود و بدان درد مشغول باشى ، هرگز فضاى راحت بىچونى را نبينى . . . « 1 »\r\nنمونه‌يى از نثر و سخنان ثقيل بهاء ولد : « متردد شده بودم كه كدام كار و كدام علم و رزم ، به دلم آمد كه اگر آخرت و حشر و بعث نيست ، اين همه كار جهان و فوات « 2 » وى سهل و بازيچه است ، و اگر آخرتست و بعث است اين همه كار بازيچه است . كار كار آخر تست ، اكنون تحصيل آخرت مىبايد كرد كه آن بازيچه نيست .\r\nگفتيم چو هردو جهان نسبت به الله يكيست و دم تو و هر حركت تو نسبت به اللّه همانست از روى دورى و نزديكى ، اكنون ترا موقوف رفتن آخرت و مردن نبايد بودن ، از انك صنع آخرت آنگاه همانست و اكنون همان ، از روى رنج‌دادن و آسايش دادن . چون تو نزد اللّه باشى ، نزد هردو جهان باشى ، در هر دمى كه باشى چنان دان كه در جنّت عدنى ، و از آن دم‌به‌دم ديگر مىروى كه جنّت فردوس است ، از آنك اللّه مىتواند كه هردمى بر تو دوزخ دايم گرداند و يا جنّت دايم گرداند ، و همه عجايبهاى هردو سراى به تو بنمايد . بر هرچيزى كه چشم ظاهرت و چشم باطنت برافتد آن عجب ديگرى كه اللّه پديد خواهد آوردن ياد كن ، هرچ منظور تو شد عجبى بودست محال‌گون مىنمودست نزد تو ، و هراز آنى را كه نخست مىديده‌اى بهار و تماشاگاه تو مىنمودست ، اكنون چندين هزار چيز منظور تو شد تا بدانى كه كار اللّه عجب « 3 » بيرون آوردنست . در رستهء بازار غيب كه متاعش همه عجايب است نظر مىكن كه چه لون « 4 » بيرون آرد اللّه .\r\nحاصل اينست كه هرك مر كسى را دوست داشت از بهر آن داشت كه آن‌كس نظاره‌گر جمال و زينت و هنر و صنعت وى بود و او را عجايبى داند ، اكنون تو نيز همه كارهاى اللّه را عجايبى دان و ناظر كار و جمال خود را دوست دارد ، همچنانك آب فرستادند تا هر دانه‌يى لايق خود از وى چيزى گرفت ، روشنايى از اقداح كواكب به بيخهاى سنگ فرستادند تا هر بيخى درخور خود چيزى گرفت ، زر و نقره و لعل و ياقوت و زبرجد .\r\n\r\n\r\n","description":"","footnote":"\r\n( 1 ) . گنجينه سخن ، پيشين ، سخنان بهاء ولد ، ص 300\r\n( 2 ) . درگذشتن كار ، فوت شدن\r\n( 3 ) . تكبر و نخوت\r\n( 4 ) . رنگ و درينجا بمعنى نوع است .\r\n","page_name":" 499 ","page_number":499},
  {"content":"\r\n\r\nعجب ، آثار ستارگان در سنگ راه‌يابد ، ديو در اجزاى آدمى راه نيابد ؟ گويند هر كوثر از بهشت به عرصات « 1 » چگونه آيد ؟ درياى معلّق آسمان به اقداح كواكب چگونه گردان و روانست ؟ تا خارهاى چگونگى جستن در تو بود و بدان درد مشغول باشى و هرگز فضاى راحت بىچونى را نبينى .\r\nمتكلّمان را و مفلسفان را و جمله طوايف را در « اللّه » سخن بود و در صفات « اللّه » سخن بود ، تو بايد كه هيچ‌سخن نگويى ، بهر وصف كه اللّه را مىبينى هم بدان وفق عمل مىكنى . و نظر در بزرگى و بزرگوارى آن باشد كه در حقيقت و حدّ بزرگى و بزرگوارى و حدّ اوصافى كه در بنده بزرگداشت و تعظيم ثابت شود ، در آن نظر مىكنى .\r\nاز اللّه مىخواه تا جمله تكاليف از تو وضع كند « 2 » و مىگوى : اى اللّه ، چو در هيچ‌چيز قدرت نداده‌اى هيچ تكليفى بر من منه . اى اللّه همه كارها كه مىكنم ، از بهر ضرورت و از ترس عقوبت تو مىكنم اگر خلاف و رزم « 3 » از بهر ضرورت يك لب نان ، تا بدان ناظر تو باشم ، كه از نظر به تو نمىشكيبم و از ضرورت نفقهء زن و فرزند كه اگر ضايعشان مانم نيايد كه مرا عقوبت كنى و قدرت طاقتم همين داده‌اى ، همه تكاليف دست و پايها مىبست و كنجى مىانداخت و به وقت رنج و درد در قفس تنگ مىكرد . » « 4 »\r\n\r\nمولانا جلال الدين محمّد بلخى\r\n\r\nسرگذشت مولوى\r\nمولانا جلال الدين محمد بلخى ، بزرگترين شاعر متصوف ايران است . وى در سال 604 هجرى در بلخ متولد شده است ، پدرش بهاء الدين ولد ، از پيشوايان عالم تصوف بود و چندى در بلخ به تبليغ آراء خود مشغول شد ، ولى چون تعليمات او با منافع خداوند زور و پادشاه فاسد و نگونبخت ايران يعنى سلطان محمد خوارزمشاه سازگارى نداشت ، پس از چندى روابط آنان به تيرگى گرائيد ،\r\n\r\n\r\n","description":"","footnote":"\r\n( 1 ) . صحراى قيامت ( اصلا جمع عرصه بمعنى ساحت‌خانه ، حياطخانه ، زمين سرايو ميادين جنگ ) است .\r\n( 2 ) . درينجا ، ساقط كردن\r\n( 3 ) . خلاف : فرعى است از علم فقه و فقه علاوه‌بر علم معروف بمعنى دانستن و دانش است و به همين سبب « فقيه » را گاه به « دانشمند » ترجمه و تعبير كرده‌اند . « خلاف و فقه ورزيدن » اگر بمعنى اشتغال بعلم خلاف و فقه نباشد بايد در اينجا به معنى چون و چرا كردن و علم ورزيدن باشد .\r\n( 4 ) . گنجينه سخن پيشين ، ص 298 به بعد .\r\n","page_name":" 500 ","page_number":500},
  {"content":"\r\n\r\nبهاء الدين كه از مردم بلخ نيز دلخوشى نداشت در سال 609 با فرزند پنج‌سالهء خويش جلال الدين ، خراسان را ترك گفت و پس از 9 سال سير و سياحت به دعوت سلطان علاء الدين كيقباد سلجوقى به قلمرو اين پادشاه روى آورد و در سال 628 در قونيه پايتخت سلاجقه روم درگذشت . جلال الدين پس از مرگ پدر يك چند نزد اساتيد به فراگرفتن علوم و معارف زمان اشتغال ورزيد و پس از مسافرت به شام و كسب تجارب و اطلاعات بيشتر بار ديگر به قونيه بازگشت و به تعليم و تدريس مشغول شد . در اين ايام ، مردى از سران عالم تصوف به نام شمس تبريزى ضمن سير و سياحت در بلاد مختلف و گفتگو با اهل دل ، گزارش به قونيه مىافتد و با مولانا جلال الدين رومى به محاوره و گفتگو مىپردازد ؛ در طى اين گفتگو و مصاحبت مولوى به شدت مجذوب آراء و افكار شمس تبريزى مىشود و علاقه فراوان خود را به اين مرشد در دفتر اول مثنوى چنين توصيف مىكند :\r\n شمس تبريزى كه نور مطلقست * آفتابست و ز انوارِ حَقست . . .\r\nكز براى حق صحبت سالها * بازكو ، رَمزى از آن خوش‌حالها\r\nمن چگويم يك رگم هشيار نيست * شرح آن يارى كه آن را يار نيست\r\nخود ثنا گفتن ز من ترك ثناست * كاين دليل هستى و هستى خطاست\r\nشرح اين هجران و اين خون جگر * اين زمان بگذار تا وقت دگر \r\nبعضى از صاحبنظران مىنويسند كه يكى از ياران شمس ، وى را به رفتن به « قونيّه » و ملاقات با ملاى رومى ترغيب كرده و به او گفته است : « تو را بايد به طرف روم رفت و در آنجا سوخته‌ايست مىبايد او را مشتعل كرد ، شمس الدين به موجب فرموده عمل نمود ، متوجه روم گرديد ، و در حين گردش در آن مرز و بوم ، به شهر قونيه رسيد و در كاروانسراى شكرفروشان منزل كرد . روزى در بازار ، ملا جلال الدين بر استرى سوار به كوكبهء تمام عبور مىنمود كه شمس الدين او را ديد ، به فراست مطلوب را شناخت و در ركابش روان شد . پرسيد : غرض از مجاهده و دانستن علوم چيست ؟ مولانا گفت : روش سنت و آداب شريعت است . شمس الدين گفت : اين خود ظاهر است . مولانا گفت : وراى آن چيست ؟ شمس الدين گفت : علم آن است كه تو را به معلوم رساند و به شاهراه حقيقت كشاند و اين بيت حكيم سنائى برخواند :\r\n علم كز تو ، تو را بنستاند * جهل از آن علم بِه بُوَد بسيار \r\nمولانا از استماع اين سخن كوتاه ، منقلب و متاثر شد و مريد شمس الدين گرديد . . . » و با او ملاقاتها و گفتگوها نمود .\r\n« . . . شمس پس از مدتى به دمشق مىرود و پس از چندى باز به قونيّه برمىگردد و\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nبار ديگر به ارشاد مريدان خود مىپردازد « گفته‌اند شمس در مقام وجد و شوق عنان اختيار را از دست مىداد و مضمرات « 1 » درون را بر زبان مىآورده و در برابر معتقدات قشرى عوام ، بيباك بوده و اسرار را فاش مىكرده و بساط سماع و طرب عارفانه را بيباكانه مىگسترده است . چنان كه بنا به روايت ، از اين راه دشمنان زياد پيدا كرد ، و روزى از سوء حادثه ، عوام قونيه بر او شوريدند و او را در ملاء عام كشتند ( 645 ) و علاء الدين پسر ارشد مولانا نيز در اين معركه سخت مجروح شده جان سپرد . ولى آنچه از برخى غزليات ديده مىشود اينست : شمس روزى ناپيدا شد و مولانا دو سال شبان و روزان در فراق كعبه مقصودجويان و گويان بود ولى اثرى نيافت . » « 2 » بالاخره مولوى چنان از دورى مرشد خود بيتاب مىشود كه فرزند و كسان خود را نيز به‌دنبال او مىفرستد .\r\n برويد اين حريفان بكشيد يار ما را * سوى من بياوريد آن صنم گريز پا را\r\nاگر او به وعده گويد كه دَمِ دگر بيايم * همه وعده مَكر باشد بفريبد او شما را\r\nدَمِ سخت گرم دارد به جادوئى و افسون * بزند گِرِه بر آتش و ببندد او هوا را\r\nبه ترانه‌هاى شيرين به بهانه‌هاى رنگين * بكشيد سوى خانه ، مَهِ خوبِ خوش‌لقا را \r\nبه قول على دشتى « اين مَهِ خوب خوش‌لقا ، شمس تبريزى 60 ساله است كه پس از ورود به قونيه مصاحبت مولانا را احتكار كرد . جلال الدين پس از دست يافتن به شمس دايم با او در خلوت بسر برد ، و به ديگران نپرداخت ، از اشتغالات عادى منصرف شد و بهرچه قيل و قال و پرداختن به امور ظاهرى بود پشت‌پا زد . اين قضيه خيل مريدان او را برآشفته و ناراضى كرد . انعكاس اين نارضايتى به ملك داد رسيد ، ديگر اقامت خود را در قونيه صلاح نديد و از آنجا هجرت كرد ، مولانا پسر ارشد خود و چندنفر ديگر را به دنبال وى فرستاد و او را از دمشق بازگردانيد . دوره دوم اقامت ملك داد « شمس » در قونيه باز دوامى نكرد ، پس از مدتى باز حوزهء مريدان مولانا برضد وى برآشفت ؛ اين دفعه شمس طورى ناپديد شد كه ديگر مولانا نتوانست اثرى از وى بيابد و شبههء قتل شمس تبريزى به دست پسر كوچك مولانا و عده‌يى از مريدان ، از اين غيبت مرموز جان گرفت و زبان مولانا به خروش آمد و دربارهء اين « مه خوش‌لقا » ى شصت ساله اشعارى سرود كه طنين آن در اقطار جهان پيچيد . »\r\n گر رَوَد ديده و هوش و خرَد و جان ، تو مَرو * كه مرا ديدن تو بهتر از ايشان ، تو مرو\r\nآفتابِ فلك اندر كَنَف سايهء تست * گر رود اين فلك و اختر تابان ، تو مرو \r\n\r\n\r\n","description":"","footnote":"\r\n( 1 ) . محفوظات ضمير\r\n( 2 ) . رضازاده شفق : تاريخ ادبيات ايران ، ص 285 .\r\n","page_name":" 502 ","page_number":502},
  {"content":"\r\n\r\n اهل ايمان همه در خوفِ دمِ خاتمه‌اند * خوفم از رفتن تست اى شه ايمان تو مرو\r\nشمس تبريز حياتست لَبِ لعَلِ خوشت * مرو از پيش من اى چشمه حيوان تو مرو \r\n\r\nآشنايى با افكار و نظريات اجتماعى و مذهبى شمس\r\nبراى آشنايى با افكار و انديشه‌هاى شمس ، برخى از گفته‌هاى او را نقل مىكنيم : « روزى در خانقاه نصر الدين وزير . . . اجلاس عظيم بود و جميع علما و شيوخ و عرفا و حكما و امرا و اعيان در آن مجمع حاضر بودند و هريكى در انواع علوم و فنون و حكم كلمات مىگفتند و بحث‌هاى شگرف مىكردند ، مگر مولانا شمس الدين در گنجى بسان گنجى مراقب گشته بود ؛ از ناگاه برخاست و بانگى بر ايشان زد كه : « تا كى بر زين اسب سوار گشته ، در ميان مردان مىتازيد ؟ و تا كى به عصاى ديگران به پا رويد ؟ اين سخنان كه مىگويند از حديث و تفسير و حكمت و غيره ، سخنان مردم آن زمان است كه هريكى در عهد خود به مسند مردى نشسته بودند و از حالات خود معانى گفتند ، چون مردان اين عهد شمائيد اسرار و سخنان شما كو ؟ »\r\nهمشان از شرمسارى سر در پيش انداختند بعد از آن فرمود كه : « بعضى كاتب وحى بودند و بعضى محل وحى ، اكنون جهد كن كه هردو باشى ، هم محل وحى حق ، و هم كاتب وحى خود باشى ! » افلاكى ، 4 / 52 » « دگرگونى ، خلاقيّت و زايايى هنرى مولوى در زندگى دومّش ، تنها در شاعرى او ، خلاصه نمىشود ، بلكه در موسيقى ، و تأثيرپذيرى شعر و موسيقى و رقص ، از يكديگر ظاهر مىگردد .\r\nتصريح شده است كه مولوى موسيقى مىدانسته است و رباب مىنواخته است ( افلاكى ، 3 / 83 ) و حتى به دستور او ، تارى بر سه‌تار سنتى رباب مىافزايند . همچنين نيز تاكيد شده است كه تنوع گستردهء مولوى در انتخاب وزن و قالب شعر ، از موسيقىشناسى او پربار گشته است ؛ ليكن از جانبى ديگر نيز جاى ابهامى نيست ، كه مولوى تا پيش از آشنايى با شمس ، حتى سماع نمىدانسته است و آئين رقص چرخان را شمس ، به وى آموخته است . رقصى دايره‌وار كه هم امروز نيز بنا به شيوه‌هاى آن ، درويشان مولوى را به نام « درويشان چرخان » مىشناسند . بدينسان ، ورود شمس به « قونيه » و برخورد او با مولوى در 642 هجرى ( 1244 ميلادى ) يك رويداد بزرگ و پربار ادبى و هنرى در تاريخ ادب ايران است .\r\nشمس سازندهء مكتب مولوى ، و در تاريخ تصوف ايران ، تنها ، در مكتب مولوى است كه شعر ، موسيقى و رقص و عرفان همه درهم مىآميزند و از يكديگر متأثر مىشوند و از\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nهمديگر كمال و اثر مىپذيرند . . . مكتب مولوى ميراث اين آموزش و ستايش را به بهاى همهء تعصب‌ورزيها و كارشكنىها ، قرن‌ها به جان مىخرد و تا به امروز آن را همچنان زنده مىدارد .\r\nمولوى پس از برخورد با « شمس » موسيقى دوستى و سماع را تا بدان حد گسترش مىدهد كه حتى بطور هفتگى ، مجلسى ويژه سماع بانوان ، همراه با گل‌افشانى و رقص و پايكوبى زنان ، در قونيه برپا مىدارد ( افلاكى 3 / 468 ، 3 / 591 ) و اينها همه از مردى مشاهده مىشود كه تا 38 سالگى ، خود مجتهدى بزرگ ، و يك مفتى جنبلى بشمار مىرفته است ، تا جايى كه حتى در مواردى چون سرگرم رباب و موسيقى مىشده ، نمازش قضا مىشده است ! . . . ( افلاكى ، 3 / 328 )\r\n سماع ، آرامِ جانِ زندگان است * كسى داند كه او را جان جانست \r\n( سپهسالار 68 )\r\nسماع اهل حال ، به گمان شمس ، بزم كائنات است : هفت آسمان و زمين و خلقان همه در رقص مىآيند ، آن ساعت كه صادقى در رقص آيد !\r\n. . . رقص مردان خدا لطيف باشد و سبك ، گويى برگ است كه بر روى آب مىرود ، اندرون چون كوه و برون چون كاه . - آيا از اين گستاخ‌تر و در عين حال لطيفتر ، در محيطى خشك و پرتعصب مىتوان رقص را ستود .\r\n« قاضى عز الدين ( مقتول در 654 ه ) در اوايل حال ، به غايت منكر سماع درويشان بود ، روزى مولانا شور عظيم كرده ، سماع‌كنان از مدرسه خود بيرون آمد به سروقت قاضى عز الدين درآمد ، و بانگى بر وى زد و از گريبان ، قاضى را بگرفت و فرمود كه :\r\nبرخيز ، به بزم خدا بيا - كشان‌كشان ، تا مجمع عاشقان بياوردش و نمودش آنچه لايق حوصله او بود ، قاضى عز الدين جامه‌ها را چاك زده به سماع درآمد و چرخ‌ها مىزد و فريادها مىكرد . . . » ( افلاكى 3 / 23 )\r\nچرخ‌زدن در رقص ، از آموزشها و نوآورىهاى شمس در قونيه است و بدينسان ، در حقيقت ، شمس به دستيارى « مولوى برتر از كائنات » قاضى مخالف را در بزم خدا به رقص درمىآورد و اين‌چنين سدبند تعصب را ، خود سدشكن مىسازد . »\r\nبراى بيان وصف عمق علاقه و دلبستگى مولوى به شمس تبريزى ، اشعار زير گواه صادقى است :\r\n دلبر و يارِ مَن تويى * رونق كار من تويى\r\nباغ و بهار من تويى * بهر تو بود بودِ من\r\nخواب شبم رُبوده‌اى * مونِس جان تو بوده‌اى\r\nدرد ، توام نموده‌اى * غير تو نيست ، سودِ من \r\n\r\n","description":"","footnote":"","page_name":" 504 ","page_number":504},
  {"content":"\r\n\r\n جان من و جهانِ من * زُهرِهء آسمانِ من\r\nآتش تو نشان من * در دل همچو عود من\r\nجسم نبود و جان بُدَم * با تو به آسمان بُدَم\r\nهيچ نبود در جهان * گفت من و شنود من\r\nچونكه بديد جان من * قبلهء روى شمسِ دين\r\nبه سر كوى او بُوَد * طاعت من سجود من\r\nپير من و مراد من * درد من و دواى من\r\nفاش بگفتم اين سخن * شمس من و خداى من\r\nاز تو به حق رسيده‌ام * اى حق حقگزار من\r\nشكر تو را ستاده‌ام * شمس من و خداى من\r\nكعبهء من كنِشتِ من * دوزخ من بهشت من\r\nمونس روزگارِ من * شمس من و خداى من\r\nنعرهء هاى و هوى من * از در روم تا به بَلخ\r\nاصل كجا خطا كند * شمس من و خداى من \r\nشمس در بيان فضيلت مولانا مىگويد : « مولانا در علم و فضل ، درياست و ليكن كرم ، آن باشد كه سخن بيچاره بشنود من نمىدانم و همه دانند در فصاحت و فضل مشهور است . ( مقالات ، 206 )\r\nمقامات شمس : مقالات ، تنها مجموعه‌اى است كه از سخنان شمس به دست ما رسيده است ، اين مجموعه عبارت از سخنان پراكنده‌اى است كه شمس در ميان سالهاى 642 تا 645 هجرى در مجالس صوفيان در قونيه بيان داشته و يا در پاسخ پرسشهايى كه از او كرده‌اند ، اظهار نموده است .\r\nگسيختگى ، آشفتگى و بريدگى عبارات نشان مىدهد كه مقالات شمس عموما بطور منظم نگاشته نشده ، بلكه بيشتر عبارت از تندنويسيها و يادداشتهاى مريدان اوست كه با كمال بىنظمى از گفته‌هاى او فراهم آورده‌اند . . . » « 1 »\r\nانقلاب فكرى : به‌نظر بديع الزمان فروزانفر ، ( مولوىشناس فقيد ايران ) : « مولانا كه تا آن روز ، خلقش ، بىنياز مىشمردند ، نيازمندوار به دامن شمس درآويخت و با وى به خلوت نشست و چنان كه در دل ، بر خيال غير دوست بسته داشت در خانه بر آشنا و بيگانه ببست و آتش استغناء در محراب و منبر زد و ترك مسند تدريس و كرسى وعظ گفت ، و در خدمت استاد عشق زانو زد ، با همهء استادى ، نوآموز گشت ، و به روايت افلاكى مدّت اين خلوت به چهل روز يا سه ماه كشيد . . . شمس الدين به مولانا چه آموخت و چه فسون ساخت كه چندان فريفته گشت و از همه‌چيز و همه‌كس صرف نظر كرد ، و در قمار محبت خود را درباخت ، برما مجهول است ، ولى كتب مناقب و آثار بر اين متفق است كه مولانا\r\n\r\n\r\n","description":"","footnote":"\r\n( 1 ) . همان كتاب ص 102 .\r\n","page_name":" 505 ","page_number":505},
  {"content":"\r\n\r\nبعد از اين خلوت ، روش خود را بدل ساخت و به جاى اقامه نماز و مجلس وعظ به سماع نشست و چرخيدن و رقص بنياد كرد و به‌جاى قيل‌وقال مدرسه و بحث ، گوش به نغمهء جانسوز نى و ترانه‌هاى دلنواز رباب نهاد . » « 1 »\r\nتعبد و تقليد : شمس دشمن تعّبد و تقليد بود و آرزو داشت كه مردم آنچه را كه مىشنوند و مىخوانند ، قبل از قبول به محك عقل بيازمايد و از دنباله‌روى و تقليد ، اجتناب كنند ؛ و در مورد خود ، تاكيد مىكند كه هرگز مقلد نبوده است ، بلكه همواره جستجوگرى مشكل‌پسند و انعطاف‌ناپذير به شمار مىرفته است . « اين داعى مقلّد نباشد . بسيار درويشان عزيز ديدم و خدمت ايشان دريافتم ، و فرق ميان صادق و كاذب هم از روى قول ، و هم از روى حركات ، معلوم شده ، تا سخت پسنديده گزيده نباشد ، دل اين ضعيف به هرجا فرود نيايد ، و اين مرغ هردانه را برنگيرد . »\r\nشمس و بسيارى از صوفيان زيارت « كعبه دل » را بر كعبهء گل ترجيح مىدهند ، چنان كه با يزيد بسطامى « . . . به حج مىرفت و او را عادت بود كه در هر شهرى كه در آمدى ، اول ، زيارت مشايخ كردى ، آنگه كار ديگر ، سيد ، به بصره به خدمت درويشى رفت ، درويش گفت : « يا ابا يزيد كجا مىروى ؟ گفت : « به مكه به زيارت خانهء خدا » گفت : « با تو زاد راه چيست ؟ « گفت : دويست درم » گفت : « برخيز و هفت‌بار گرد من طواف كن و آن سيم را به من ده . » - با يزيد برجسب و سيم بگشاد از ميان ، بوسه داد و پيش او نهاد . - درويش گفت : « آن خانهء خداست و اين دل من هم خانهء خداست ، اما بدان خدايى كه خداوند آن خانه است و خداوند اين ، كه تا آن خانه را بنا كرده‌اند ، در آن خانه درنيامده است ، و از آن‌روز كه اين خانه را بنا كرده . از اين خانه خالى نشده است . » ( مقالات 320 )\r\n بارها گفته‌ام كه فاش كنم * هرچه اندر زمانه اسرار است\r\nليك از چشم زخم و بيم جفا * بر زبانم نهاده مسمار است \r\n( مولوى ، افلاكى ، 3 / 282 )\r\n زبان كه طوطى گوياست با هزار بيان * ز صد يكى نكند سِرّ حالِ دل تقرير\r\nقلم كه چوب زبانست و بسته‌بند به بند * چگونه سير دل عاشقان كند تحرير \r\n( مولوى ، افلاكى ، 3 / 283 )\r\nمولانا به سائقه زندگى علمى و دينى و عرفانى در خط شعر گفتن نبود و تا سن 38\r\n\r\n\r\n","description":"","footnote":"\r\n( 1 ) . فروزانفر : احوال و زندگى مولانا جلال الدين محمد ، تهران 1315 ، ص 70 - 69 .\r\n","page_name":" 506 ","page_number":506},
  {"content":"\r\n\r\nسالگى در حفاظ منبر و محراب و مجلس درس و كنج رياضت و تفكر مىزيسته است ؛ او خود در كتاب فيه‌مافيه مىگويد : « من از كجا ، شعر از كجا ، و الله من از شعر بيزارم . . . » اما از شرح‌حال او پيداست كه چون اصحاب را شعر خوش‌آيند بود و سخنان حكمت و عرفان درين پيرايه خوشتر مىنمود و ملتمس ياران چنين بود و طوفانهاى روحى او با دست فرشته شعر آرام مىشده ، به سرودن غزل و نظم مثنوى پرداخته است . « خون چو مىجوشد ، منش از شعر رنگى مىزنم » .\r\nاما هرگز به سوداى اين نبوده كه در بازار سخن ، كالاهاى مرغوبى عرضه كند . . . از كلمات شكسته بسته و جمله‌هاى ناتمام پيداست كه كلمات ، تاب آن معانى را كه در خاطر او مىگذشته نداشته . . . پيوسته فغان دارد كه دريافتها و احساس خود را نمىتواند به سلسله سخن دركشد و واگو كند . . .\r\n شرابخانه عالم شده است سينه ما * هزار رحمت بر سينهء جوانمردم \r\nمولانا در افكار و سخنان خود زندگى مىكرده است و موضوع سخن را از زندگى واقعى توده‌ها گرفته و شكل واقعى انسانها را نقاشى نموده است . . . همه زواياى زندگى را از عادات و رسوم و عواطف اقوام و تيره‌ها و اصناف به روشنى توضيح داده و آن را براى منظور خود به خدمت گرفته است . » « 1 »\r\nدر اشعار مولوى ، گاهى طنين اعتراض نسبت به نظام ظالمانه فئوداليسم و مظالم و بيدادگريهاى اشراف ، و روحانيون قشرى و رياكار و معتقدات نحيف و كودكانهء مردم ناآگاه و بىخبر ، به چشم مىخورد .\r\nنيكلسون ، محقق انگليسى دربارهء مثنوى چنين داورى مىكند : « مثنوى كه گاهى به آن قرآن پهلوى يا قرآن پارسى نيز گفته‌اند ، متعلق به دوران اخير عمر جلال الدين است و آن را به خواهش شاگرد محبوب خود حسام الدّين چلبى آغاز كرده است و حسام الدين كار تحرير آن را برعهده داشته است ؛ شش دفتر با فاصله تنظيم شده و اين كار از آغاز تا انجام تقريبا 11 سال به طول انجاميده است ، در قديمترين نسخه خطى ، تعداد اشعار او 26 هزار بيت كمتر است . . . هرچند مثنوى داراى نقشهء جامعى نيست ، ليكن مطالبى كه در هر دفتر بيان شده است ، كاملا به هم مرتبط مىباشد . . . مثنوى كتابيست پر از حكايتهاى فراوان ، هيچكس نمىتواند ادعا كند كه شاعر ، جنبهء ابداع نداشته . . . قسمت مهم مطالب آن ، از قرآن و تفسيرهاى آن و احاديث پيغمبر ( ص ) و بزرگان دين و كليله و\r\n\r\n\r\n","description":"","footnote":"\r\n( 1 ) . دكتر اسد إله مبشرى ، جنگ مثنوى ، از ص 45 به بعد .\r\n","page_name":" 507 ","page_number":507},
  {"content":"\r\n\r\nدمنه . . . اقتباس شده است . . . جلال الدين زياد قرض مىكند ، اما كمتر مديون مىماند . . .\r\nمىتوان حكايتها را وارسى كرد تا دانست كه از سنائى ، عطار يا نظاير چه اخذ كرده ، شايد تعداد زيادى از داستانهاى مثنوى از مجموعه‌هاى معمولى حكايتها مانند جوامع الحكايات برداشته شده باشد ، بايد هنوز دامنه تحقيق ادامه يابد تا معلوم گردد كه سرچشمه اين منابع ادبى به‌طور قطع از كجاست . . . » « 1 »\r\nچنان كه اشاره كرديم ، يكى از مريدان خاص مولوى ، حسام الّدين چلبى ، است كه پس از تشخيص درجه علاقهء مريدان مولانا به منظومات عرفانى ، مراد خود را بر آن داشت كه منظومه‌يى مثنوى ، نظير منظومات شيخ عطّار و سنايى به رشتهء نظم درآورد . پس از آنكه دفتر اول مثنوى پايان يافت ، در اثر فوت زوجهء حسام الدّين چلبى دو سال اين كار متوقف گرديد ، در مطلع دفتر دوم مثنوى به اين معنى اشاره شده است :\r\n مدتى اين مثنوى تأخير شد * مُهلَتى بايست تا خون شير شد\r\nچون ضياءُ الحق حسامُ الدين عنان * بازگردانيد ز اوج آسمان\r\nچون به معراج حقايق رفته بود * بىبهارش غنچه‌ها نشكفته بود\r\nچون ز دريا سوى ساحل بازگشت * چنگ شعر مثنوى با ساز گشت\r\nمطلع تاريخ اين سودا و سود * سال هجرت ششصد و شصت و دو بود \r\nاز نخستين اشعارى كه در مطلع دفتر سوم ، چهارم و پنجم مثنوى آمده است به‌خوبى مىتوان به درجهء تأثير و نفوذ معنوى حسام الدين چلبى در شور و ذوق مولانا پىبرد .\r\nاز مولوى يك پسر به نام بهاء الدين احمد به يادگار ماند كه به سلطان ولد معروف است ، او پس از مرگ پدر رياست مريدان پدر را به‌عهده گرفت . از او نيز كتابى عرفانى به نام فيه‌مافيه باقى است .\r\nملاى رومى مانند سنائى و شيخ عطار با شدت و قدرت تمام عليه رياكارى ، عوامفريبى و ظاهرپرستى و قياسهاى غلط و دور از منطق به مبارزه برخاست و براى آنكه پرده از روى توهمات بىاساس و قياسهاى بىمورد مردم بردارد حكايت بقال و طوطى را چنين استادانه به نظم كشيد .\r\n بود بقالى و او را طوطئى * خوش‌نوا و سبز و گويا طوطئى\r\nبر دُكان بودى نگهبانِ دكان * نكته گفتى با همه سوداگران . . .\r\nگربه‌يى برجست ناگه در دكان * بهر موشى طوطيك از بيم جان \r\n\r\n\r\n","description":"","footnote":"\r\n( 1 ) . همان كتاب ، از ص 50 به بعد .\r\n","page_name":" 508 ","page_number":508},
  {"content":"\r\n\r\n جست از صدردكان سوئى گريخت * شيشه‌هاى روغن بادام ريخت\r\nاز سوى خانه بيامد خواجه‌اش * بر دكان بنشست فارغ خواجه‌اش\r\nديد پرروغن دكان و جاش چرب * بر سرش زد ، گشت طوطى كَل ز ضرب\r\nروزك چندى سخن كوتاه كرد * مرد بقال از ندامت آه كرد . . .\r\nهديه‌ها مىداد هر درويش را * تا بيابد نطقِ مرغ خويش را . . .\r\nچولقى سر برهنه مىگذشت * با سر بىمو چو پشت طاس و طشت\r\nطوطى اندر گفت آمد در زمان * بانگ بر درويش زد كه هِى فلان\r\nاز چه اى كَل با كَلان آميختى * تو مگر از شيشه روغن ريختى\r\nاز قياسش خنده آمدِ خلق را * كو چو خود پنداشت صاحب دلق را\r\nكار پاكان را قياس از خود مگير * گرچه باشد در نبشتن شير شير \r\nمولوى نشان داد كه بيشتر گمراهىها ، اختلافها و جنگها ، مولود قياسهاى غلط و تصورات بيهودهء مردم است . وى خطاب به زاهدان ريائى و عوامفريبان مىگويد :\r\n اگر ز روى دل اندر برابرت دارم * من اين نماز حساب نماز نشمارم\r\nز عشق روى تو من رو به قبله آوردم * و گرنه من ز نماز و ز قبله بيزارم\r\nمرا غَرض ز نماز آن بُوَد كه پنهانى * حديث درد فراق تو با تو بگزارم\r\nو گرنه اين چه نمازى بود كه من با تو * نشسته روى به محراب و دل به بازارم\r\nاز اين نماز نباشد به‌جز كه آزارت * همان به آنكه ترا بيش از اين نيازارم\r\nاز اين نماز ريائى چنان خجل شده‌ام * كه در برابر رويت نظر نمىآرم \r\n\r\nنتايج سوّم بيمارى تعصّب\r\n« 1 » مولوى با بيانى شيرين و جذاب ، تلاش و كوشش انسانها را در راه وصول به حقيقت بيان مىكند ؛ و نشان مىدهد كه هرقوم و ملتى عقايد و نظريات مذهبى و اجتماعى خود را صحيح‌ترين و منطقىترين عقايد مىشمارد و با تعصب و اصرار مىكوشد تا صحت منطق خود را ثابت كند و به مصداق « كلّ حزب بمالديهم فرحون » هر جمعيت و فرقه‌يى به معتقدات خود دلخوش است و راه خود را مستقيم‌ترين راه براى وصول به حقيقت مىشمارد :\r\n آن يكى نحوى « 1 » به كِشتى در نشست * رو به كشتيبان نمود آن خودپرست \r\n\r\n\r\n","description":"","footnote":"\r\n( 1 ) . استاد علم نحو\r\n","page_name":" 509 ","page_number":509},
  {"content":"\r\n\r\n گفت هيچ از نحو خواندى ؟ گفت : لا * گفت : نيمِ عمرِ تو شد در فنا\r\nدل‌شكسته گشت كشتيبان ز تاب * ليك آن دم گشت خامَش در جواب\r\nباد كشتى را به گردابى فِكَند * گفت كشتيبان بدان نحوى بلند\r\nهيچ دانى تو شنا كردن بگو ؟ * گفت : نى تو از من شنا مى نجو\r\nگفت : كُلّ عُمرَت اى نحوى فناست * زآنكه كشتى غرق اين گردابهاست \r\nدر جاى ديگر مولوى ، مردم را به همفكرى و همدلى دعوت مىكند و از تعصّب و جدال و قتال برحذر مىدارد .\r\n چونكه بىرنگى اسير رنگ شد * موسيئى با موسيئى در جنگ شد\r\nاى بسا هندو و ترك هَمزَبان * اى بسا دو ترك چون بيگانگان\r\nپس زبان همدلى خود ديگر است * همدلى از همزبانى بهتر است \r\nدر اشعار زير ، مولوى دلبستگى و علاقهء فراوان خود را به « معنى و حقيقت » و نفرت شديد خويش را از تظاهر و خودنمايى آشكار مىكند :\r\n طواف كعبه دل كن اگر دلى دارى * دلست كعبهء معنى ، تو گِل چه پندارى\r\nطواف كعبه صورت حَقَت از آن فرمود * كه تا به واسطهء آن دِلى به دست آرى\r\nهزاربار پياده طواف كعبه كنى * قبول حق نشود گر دلى بيازارى\r\nز عرش و كرسى و لوح و قلم فزون باشد * دل خراب كه او را به هيچ نشمارى \r\nدر جاى ديگر مىفرمايد :\r\n ما ، دل ، اندر راهِ مَردان باختيم * غلغلى ، اندر جهان انداختيم\r\nآتشى اندر دل خلقان زديم * شورشى در عاشقان انداختيم\r\nخرقه و سجاده و تسبيح را * در خراباتِ مُغان انداختيم\r\nداشتيم بر پشت خود بارگران * شكر كان بارِ گران انداختيم\r\nجبه و دستار و علم قيل‌وقال * جمله در آبِ روان انداختيم\r\n. . . ما ز قرآن برگزيده مغز را * پوست را پيشِ خسان انداختيم \r\n\r\nمقام مثنوى مولانا\r\nمولانا خود به اهميت اين كتاب عظيم كه گنجينهء معرفت و عرفان است ، واقف بود و مىدانست كه كتابى آورده كه تا آن زمان در عالم اسلام نظير و همتايى نداشته است . افلاكى در مناقب العارفين مىنويسد :\r\n« مولانا فرمود مثنوى ما دلبرى است معنوى كه در جمال و كمال همتاى ندارد و همچنان باغى است مهيّا و درختى مهنّى كه جهت روشندلان صاحب‌نظر و عاشقان سوخته‌جگر\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nساخته شده است . خنك‌جانى كه از مشاهده اين شاهد غيبى محظوظ شود و ملحوظ نظر رجال اللّه گردد . . . »\r\nو نيز گويند كه مولانا بر پشت نسخه مثنوى خود نوشته بود : « مثنوى را جهت آن نگفته‌ام كه حمايل كنند و تكرار كنند ، بلكه تا زير پاى نهند و بالاى آسمان روند كه مثنوى نردبان معراج حقايق است ، نه آنكه نردبان را به گردن گيرى و شهربه‌شهر گردى و هرگز بر بام مقصود نروى و به مراد دل نرسى :\r\n نردبان آسمان است اين كلام * هركه زين برمىرود آيد به بام\r\nنى زبان چرخ ، كو اخضر بُوَد * بل به بامى كز فلك برتر بُوَد\r\nبام گردون را از او آيد نوا * گردشش باشد هميشه زان هوا \r\nجبر و اختيار در نظر مولوى : به حكايت بعضى اشعار ، مولوى از طرفداران اختيار بود و با پيروان مذهب جبر هم‌داستان نبود . به‌نظر او :\r\n مذهب جبر از قدر رسواتر است * زانكه جبرى حِسّ خود را منكر است\r\nاينكه گويى اين كنم يا آن كنم * اين دليل اختيار است اى صنم \r\nدر جاى ديگر فرمايد :\r\n اختيارى هست ما را در جهان * حس را منكر نتانى شد عيان\r\nاختيار خود ببين ، جبرى مشو * ره رها كردى ، بره‌آ ، كج مشو \r\nمولوى براى اثبات « قدر » مىگويد : اگر چوبى از سقف فروافتد و سر كسى را بشكند ، هيچكس در مقام اعتراض به چوب برنمىآيد ؛ ولى هرگاه كسى ديگرى را بزند ، مضروب به ضارب اعتراض مىكند :\r\n گر ز سقف خانه چوبى بشكند * برتو افتد سخت مجروحت كند\r\nهيچ خشمى آيدت بر چوب سقف * هيچ اندركين او باشى تو وقف\r\nكه چرا بر من زده دستم شكست * يا چرا بر من فتاده كرد پست\r\nوانكه قصد عورت تو مىكند * صد هزاران خشم از تو سر زند\r\n. . . گر بيايد « باد » و دَستارَت رُبود * كى ترا با « باد » دِل خشمى نمود . . . \r\nنظر مولانا دربارهء شريعت و طريقت : مولانا در ديباچهء دفتر پنجم مىگويد : « . . . شريعت همچو شمعى است كه راه مىنمايد و بىآنكه شمعى به دست آورى ، راه رفته نشود ، چون در راه آمدى ، اين رفتن تو طريقت و چون به مقصود رسيدى ، آن حقيقت است ، جهت اين فرموده‌اند كه « و ظهرت الحقايق بطلب الشرايع » ( يعنى از طريق پژوهش در شرايع و اديان ،\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nحقايق آشكار مىشود ) همچنانكه مسى زر شود و يا خود از اصل زر بود ، او را نه به علم كيميا حاجت است كه آن شريعت است و نه خود را در كيميا ماليدن كه آن طريقت است .\r\nچنان كه گفته‌اند : « طلب الدّليل بعد الوصول الى المدلول قبيح » عمل‌كنندگان كيميا به عمل شادند كه ما چنين كارها مىكنيم و حقيقت‌يافتگان به حقيقت شادند كه ما زر شديم و از علم و عمل كيميا آزاد شديم ؛ يا مثال شريعت ، همچون علم طب آموختن است و طريقت پرهيزكردن به موجب علم طب و داروها خوردن و حقيقت ، صحت يافتن ، صحت ابدى و از آن‌دو فارغ شدن . . . » « 1 »\r\n\r\nروش مولوى\r\n« . . . تعليم مولوى ، كه در مثنوى از زبان نى بيان مىشود ، و در فيه‌مافيه و مجالس و حتى گاه در غزليات نيز جلوه‌هايى از آن هست در حوصله تلخيص نمىگنجد ، به اعتقاد وى ، انسان مبدأ و اصلى دارد كه منشأ وحدت و اتحاد است و وى در اين دنيايى كه عالم كثرت و اختلاف است ، از اصل خويش جدا مانده است ، تمام سير و حركت مستمر او نيز ، غايتش آنست كه بار ديگر به « اصل » خويش بازگردد ، اين مطلب وصل كه جز طلب اصل نيست ، غايت سير و سلوك عارف است . راه نيل بدان هم تمسك به شريعت و سير در طريقت است تا نيل به حقيقت كه هدف وصل همان است ، حاصل آيد . ازاين‌رو ، مولوى به شريعت كه وسيلهء تعذيب و رياضت نفس است ماهيّت خاص مىدهد ، نه ترك شريعت و تسليم به تندرويهاى صوفيان را توصيه مىكند ، و نه گرايش به فقر و عزلت و رهبانيّت را تبليغ مىنمايد ، مرد كامل ، كسى را مىداند كه جامع صورت و معنى باشد ، از زندگى و زيباييهاى آن نيز خود را محروم ندارد و يكسره خود را به زهد خشك تسليم نكند . وى حتى وجود زن و فرزند را نيز حجاب راه نمىشناسد ، درست مثل يك متكلم ، اما به كمك قياسات تمثيلى و تشبيهات شاعرانه . - در اثبات و تاييد مبانى و تعاليم قرآن و اهل شريعت اهتمام مىورزد و قضايايى مانند حقيقت توحيد ، واقعيّت روح ، كيفيت حشر و نشر ، و حدود جبر و اختيار را موافق مذاق اهل شريعت تبيين مىكند ، با اينهمه جوهر شريعت و طريقت را عبارت از عشق مىداند و محبت را كه سبب تزكيه و تربيت دل است ، موثرترين عامل در تهذيب نفس مىپندارد . . .\r\nمثل يك حكيم ، به مسائل دشوار حل‌نشدنى مىانديشد و مثل يك متكلم مىكوشد كه به آنها جواب بدهد ؛ با اين‌همه در بعضى موارد چنان به‌نظر مىآيد كه قدرت وى\r\n\r\n\r\n","description":"","footnote":"\r\n( 1 ) . اخبار سلاجقه روم ، به اهتمام دكتر مشكور ، ص 137\r\n","page_name":" 512 ","page_number":512},
  {"content":"\r\n\r\nمخصوصا در بيان مسائل است كه آنها را با عمق و دقت مطرح مىكند ، اما جوابى كه مىدهد ، با آنكه غالبا از جواب متكلمان روشنتر است قانع‌كننده نيست : عرفان او نيز عرفان نظرى نيست ، عرفان تجربى است و تفاوت او با ابن عربى در همين است .\r\nقالبى هم كه وى براى بيان تعليم خويش دارد همانست كه سنائى و عطار پيش از وى به كار برده‌اند . . . اما كه مىتواند شك كند كه سخن او از عطار و سنائى برترست . . . » « 1 »\r\nمولوى نه فيلسوف است نه شاعر ، هم فلسفى را تحقير مىكند و هم به فلسفه مىتازد . چنان كه قافيه‌انديشى را عبث مىشمارد و از دست مفتعلن مفتعلن نيز شكايت مىكند ، با اينهمه ، شور و عشق ، او را هم فلسفى كرده است ، هم شاعر ، شعر مىگويد و در آن نه همان هيجانهاى روحانى خويش بلكه ، انديشه‌هاى فلسفى خود را نيز بيان مىكند . با آنكه از استدلاليان و شيوه فكر و بيان آنها رضايت ندارد ، خود نيز در بيان آرا ، و انديشه‌هاى خويش مثل آنها استدلال مىكند . در باب جهان ، در باب خدا ، در باب روح ، در باب معاد و در باب همه‌چيز سخن مىگويد ؛ سير انسان را كه از جمادى به نباتى مىآيد و از نباتى به انسانى و ملكى مىپرد ، دنبال مىكند ، حدود جبر و اختيار انسان را بازنمىنمايد و سر منزل فنا را كه انسان در آن ، جاى خود را به خدا مىدهد تصوير مىكند ؛ و اينهمه را گاه با اطمينان و يقين يك فيلسوف جزمى و گاه با شور و هيجان يك شاعر رمانتيك بيان مىكند . . . » « 2 »\r\nاكنون نمونه‌يى ديگر از اشعار دلنشين او :\r\n بنماى رُخ كه باغ و گلستانم آرزوست * بگشاى لَب كه قند فراوانم آرزوست\r\nاى آفتاب حسن برون‌آ ، دمى زابر * كان چهرهء مشعشع تابانم آرزوست\r\nيعقوب‌وار و اسَفاها همى زنم * ديدار خوبِ يوسف كنعانم آرزوست\r\nزين همرهان سست عناصر دلم گرفت * شير خدا و رُستَم دستانم آرزوست\r\nگوياترم ز بلبل ، اما ز رشك عام * مُهر است بر دهانم و افغانم آرزوست\r\nدى شيخ با چراغ همى گشت گردشهر * كز ديو و دَد ملولم و انسانم آرزوست\r\nگفتند يافت مىنشود جُسته‌ايم ما * گفت آنك يافت مىنشود آنم آرزوست\r\nيك دست جام باده و يك‌دست جعد يار * رقصى چنين ميانه ميدانم آرزوست\r\nبنماى شمس مَفخَر تبريز رو ز شرق * من هدهدم حضور سليمانم آرزوست \r\nظاهرا استاد سخن سعدى از سر بيمهرى در مقام طعن و تعريض ، در پاسخ مولوى ،\r\n\r\n\r\n","description":"","footnote":"\r\n( 1 ) . با كاروان حله ، دكتر زرين‌كوب ، ص 225 .\r\n( 2 ) . با كاروان حله ، دكتر زرين‌كوب ، ص 225\r\n","page_name":" 513 ","page_number":513},
  {"content":"\r\n\r\nخداوند ذوق و حال چنين مىگويد :\r\n از جان برون نيامده جانانت آرزوست * زُنار نابريده و ايمانت آرزوست\r\n. . . فرعون‌وار ، لاف انا الحق همى زنى * وانگاه قرب موسى عمرانت آرزوست \r\nبراى آنكه خوانندگان بيشتر به مقام و ارزش نثر شيوا و سليس سعدى آشنا شوند .\r\nنمونه‌يى از آثار منثور مولوى عارف و شاعر نامدار معاصر وى را نقل مىكنيم :\r\nنامه‌يى به پادشاه : « كرامات و طيّبات و سعادت آسمانى كه مطلوبست و مقصود عالميانست و نصيب انبيا و اوليا و خاصانست ، و آنست كه مىارزد به طلب كردن ، نثار جان پاك پادشاه عالم شعار عدل دثار ، عالىهمت ملك‌صفت عاقبت بين خداىپرست . . .\r\nباد . . . و ايزد جلّ جلاله اوتاد « 1 » دولت و اقبال مكتسب و موروث را به تثبيت ابد مثبّت و مشيّد داراد ، و خيرات و حسنات و درويش‌نوازى و مظلوم‌پرورى پادشاهانهء آن پادشاه را سبب مزيد عنايت و تضاعف كرامت گرداناد . هزاران سلام و تحيّت و دعا و خدمت ازين داعى مخلص مطالعه فرمايد و شكر احسانها و نوازشها و دلداريهاى پادشاهانه كه در گفتن و نوشتن نگنجد تأمّل نمايد . بارى تعالى اسباب ملاقات را فراهم آرد تا در حضور شكر آنها گفته آيد . امنيّتست « 2 » كه آن را غنى مطلق و خالق به حقّ از خزانهء بىنهايت بىكرانهء بىحد خويش صد هزار اضعافا مضاعفة مجازات كند . « 3 »\r\nعرضه داشته مىآيد كه برادر عزيز عالم فاضل معتقد شمس الدين و فرزندش قرّة العيون نور الدين تا از خدمت آن بزرگ مفارقت كرده‌اند ، يك روز بلكه يك ساعت نياسوده‌اند . كسى كه در خدمت و سايهء آن پادشاه مكرّم عادت كرده باشد و لطفهاى او ديده باشد ، پيش پادشاهان ديگر قرار نتواند كردن ؛ و مىخواستند تا به خدمت رجوع كنند ، از خجالت نمىتوانستند ، چون كارد به استخوان رسيد و فراق شما كه بترين زخمهاست به نهايت رسيد اين داعى را شفيع گرفتند به خدمت ، چون عنايت آن پادشاه را مىدانند ، و اعتقاد پاك در حقّ اين داعى ، اعتماد نمودند كه شفاعت اين داعى قبول شود و هر جرمى و تقصيرى كه بوده است آن پادشاه ياد آن نكند و سايهء عنايت اوّلين بر سر ايشان بگستراند تا برين داعى از زمين تا آسمان منّت باشد و بر احسانهاى پيشين منضمّ شود كه ايشان برين داعى حقوق خدمت و يارى قديم دارند . اميدوارم از لطف آن پادشاه كه\r\n\r\n\r\n","description":"","footnote":"\r\n( 1 ) . اوتاد : جمع وتد به معنى شيخ\r\n( 2 ) . امنيّت : آرزو\r\n( 3 ) . مجازات كردن : پاداش دادن\r\n","page_name":" 514 ","page_number":514},
  {"content":"\r\n\r\nداعى را عزيز فرمايد به قبول اين شفاعت . كنيزكان « 1 » و بندگان خرد و بزرگ مشتاق ديدار همايون مىباشند و روز و شب به دعا مشغولند ، تا باشد كه سبب سازندهء مشرق و مغرب « 2 » ملاقات را سببى سازد و هذا كفاية . سيّد المشايخ قطب الزمان امين القلوب جنيد الوقت حسام الحقّ و الدين ادام الله بركاته سلام و دعا مىرساند و سلام و دعاى مبارك او از فرزندان و معتقدان تو منقطع نيست ، كاردوستى و پيوند بندگان خدا متقطع و ابتر « 3 » نباشد ، باقى باشد همچون جان باقى ابدى ايشان كه به هيچ علّتى و مراعاتى از خلقان باغفلت ايشان ، ديگر نشود ، زيرا ايشان به دست و فرمان خود نيستند و دوستى و مهر ايشان به اشارت حق باشد نه به هواى ايشان . آن دوستى كه به هواوهوس باشد سرد شود و گرم شود همچون هواى اين جهان كه گاهى تابستان بود و گاهى زمستان ؛ امّا آن دوستى كه از هوا بيرون باشد و به هويّت حق باشد سرد و گرم نشود كه :  لا يَرَوْنَ فِيها شَمْساً وَ لا زَمْهَرِيراً   لا شَرْقِيَّةٍ وَ لا غَرْبِيَّةٍ ،  اگر غافلان وفا نكنند بندهء خدا اين گويد : اللّهم اهد قومى فإنّهم لا يعلمون . جاويد بر ملك ايمان و ملك اركان مستدام باد . آمين يا ربّ العالمين . »\r\nنامه‌يى به تاج الدّين وزير : « زندگى مجلس عالى صاحب اعظم غياث المظلومين مشهور الآفاق فخر خراسان و عراق مونس الفقرا مربى الفضلا كهف الانام تاج الدولة والدين ادام اللّه علوّه در دولتى بر مذاق آن استحقاق و سعادتى لايق آن اشفاق ، و عطيّتى درخور آن همّت و مكافاتى و مجازاتى لايق آن نيّت داراد . اقبال ساعد و روزگار مساعد و ايزد عزّ و جلّ در كلّ مساعى راضى و راعى . عالم الاسرار مطّلع است كه اين داعى پيوسته حقوق احسان سابق و إنعام و ايادى بىمرّ ملك الامرا ادام اللّه علوّه را فراموش نكرده‌ام و ياد دارم و شاكر آن نعمتم ، و جاذبهء آن الفت هرروز پيوسته‌تر و بيشتر است ، و دانم به حقيقت كه از آن طرف نيز اعتقاد و اتّصال روزافزون ، من القلب الى القلب روزنة و القلوب تتشاهدوا .\r\n. . . و چنان واجب كند . . . كه داعيهء توقان « 4 » از هر دو طرف بود ، زيرا دوستى با حق و با خلق هرگز از يك جانب نباشد و نبوده است و تصوّر ندارم .\r\nسلام و تحيّت از صدق و صفا مطالعه فرمايد ، آرزومندى و اشتياق سعادت آن ملاقات\r\n\r\n\r\n","description":"","footnote":"\r\n( 1 ) . كنيزك : دختر\r\n( 2 ) . مقصود از « سبب سازندهء مشرق و مغرب » بارى تعالى است\r\n( 3 ) . ابتر : دم‌بريده و ناقص\r\n( 4 ) . توقان : آرزومند شدن\r\n","page_name":" 515 ","page_number":515},
  {"content":"\r\n\r\nشريف نه در آن نصابست كه عقل كوتاه‌نظر را از ادراك آن نصيبى تواند بود يا صبر گژين « 1 » پاى را با دستبرد او پايداريى تواند بودن .\r\nدر غيب ، عجايب است و شبها ، آبستن است تا نتايج و آثار آن در عالم ظهور آيد ، و در دلها شوقها و در سرها سوداها متقاضى آن نتايج‌اند و جاذبانند و لابه‌كنانند تا آنچه در غيب مكتوم است و شبها بدان آبستن است در وجود و در ظهور آيد و مصوّر شود . . . » « 2 »\r\n\r\nمقام و منزلت سلطان ولد\r\nسلطان ولد يا بهاء ولد فرزند جلال الدين محمد مولوى ، در خدمت پدر چنان ارج و احترام داشت كه خطاب به وى گفت : بهاء الدين ، آمدن من به اين عالم جهت ظهور تو بود ، چه اين‌همه سخنان من قول منست ، تو فعل منى » « 3 »\r\nهنگامىكه مولا از اين جهان رخت بربست ، بهاء الدين نزديك پنجاه سال داشت ، افلاكى در پيرامون فعاليتهاى فرهنگى اين مرد گويد : « حضرت ولد بعد از نقل والد خود ، سالهاى بسيار به صفاى تمام عمرى راند و سه مجلد مثنويات و يك جلد ديوان انشاء فرمود . . . » ( مناقب العارفين ، ص 809 )\r\nنمونه‌ئى از اشعار او :\r\n امروز درين ميكده ما مَستِ سرابيم * از ما مَطلَب عقل كه بىخويش و خرابيم\r\nامروز نداريم به خود حُكمُ نه بركَس * زيراكه در اين سيل همه بَردهء آبيم\r\nاز كفر گذشتيم و ز اسلام به كلّى * امروز نه در بند خطاييم و صوابيم\r\nفارغ ز بهشتيم و ز حوران سَمَن بَر * و ايمن زِ غَم نارُ جحيميم و عذابيم\r\nاز قال مگو هيچ ، تو اى شيخ و نه از حال * صد ساله ره آنسوى سؤاليم و جوابيم\r\nگويد وَلد اى قوم به جان زندهء عشقيم * نى همچو شما زنده بخورديم و بخوابيم \r\nدر دايرة المعارف فارسى در شرح حال سلطان ولد چنين آمده است : سلطان ولد\r\n\r\n\r\n","description":"","footnote":"\r\n( 1 ) . گژين : گچين ، گچى ، ساخته شده از گچ و مقصود از « گچين‌پاى » پاى سست و ناتوان است .\r\n( 2 ) . گنجينه سخن ، ص 341 تا 344\r\n( 3 ) . مناقب العارفين ، ص 785\r\n","page_name":" 516 ","page_number":516},
  {"content":"\r\n\r\n( شهرت و لقب بهاء الدين محمد 623 - 712 ه . ق ) پسر و از خلفاى مولانا جلال الدين رومى و از قدماى مشايخ سلسله مولويه بود . در قونيه ( از بلاد آسياى صغير ) و دمشق تحصيل كرد و گذشته از آن ، صحبت مشايخ و خلفاى پدر ، مانند برهان محقق ، شمس تبريزى ، صلاح الدين زركوب و حسام الدين چلبى را درك كرد ، و مخصوصا دست ارادت به صلاح الدين و حسام الدين داد . در زمان حيات پدر ، غير از كسب مقامات روحانى ، ظاهرا مسند تدريس داشت و بعد از وفات او نيز ، تا حسام الدين چلبى زنده بود ، مسند شيخى را همچنان به وى بازگذاشت ، بعد از وفات حسام الدين ، عنوان شيخى و خلافت مولويه به وى تعلق يافت . ( شعبان 683 ه . ق ) و وى تا پايان عمر نزديك سى سال صاحب اين مقام بود ، و اكثر آداب مولويه در سماع و لباس به دو منسوب است . سلطان ولد آثارى نيز به نظم و نثر دارد كه از آن جمله است ديوان قصايد و غزليات ( بعضى از غزليات وى به اشتباه در ديوان كبير شمس نيز درج شده است ) مثنوى ولدنامه در بيان احوال و مقامات پدرش مولانا جلال الدين است ، و كتابى به نثر نوشته كه موسوم به معارف سلطان ولد ، و از نوع فيه‌مافيه است .\r\nنام سلطان ولد را در بعضى ماخذ احمد نوشته‌اند و اين درست نيست ، ظاهر آنست كه مولانا در نام‌گذارى او به نام پدر خويش « بهاء الدين ولد » نظر داشته است . » « 1 »\r\n\r\nاحمد افلاكى\r\nيكى از معتقدان و ارادتمندان مولانا جلال الدين رومى و خاندان او ، مردى است بنام شمس الدين احمد افلاكى كه از نويسندگان متصوف قرن هشتم هجرى به‌شمار مىرود . وى به تشويق مراد خود ، جلال الدين عارف چلبى ، كتابى در شرح حال مولوى و بهاء الدين ولد و صلاح الدين زركوب و حسام الدين چلبى و سلطان ولد تا عارف چلبى ترتيب داد و در ده فصل به نام مناقب العارفين تنظيم نمود و مدت 24 سال يعنى از سال 718 هجرى تا حدود سال 742 هجرى به تأليف آن مشغول بود . اين اثر نفيس و گرانقدر از بركت انشاء سليس و روانى كه دارد از جملهء كتب ممتاز فارسى است ؛ و حاوى اطلاعات سودمندى دربارهء مولوى و جانشينان او و نيز شامل فوائد بسيار تاريخى است .\r\nحكاياتى دربارهء مولوى : از اين حكايات كه افلاكى در مناقب العارفين آورده ، مىتوان به مكارم اخلاقى و نفرت مولانا از مداهنه و تملق پىبرد :\r\n\r\n\r\n","description":"","footnote":"\r\n( 1 ) . دايرة المعارف فارسى مصاحب و ديگران ، ج 1 ، ص 1325 ( ستون دوم )\r\n","page_name":" 517 ","page_number":517},
  {"content":"\r\n\r\n\r\nنفرت شديد مولانا از دست‌بوسى خلق\r\nالحكاية : شيخ بدر الدين نقاش كه از مقبولان خاص حضرت بود ، چنان روايت كرد كه روزى مصحوب « 1 » ملك المدرّسين مولانا سراج الدين تترى رحمه اللّه به تفرّج مىرفتيم ، از ناگاه « 2 » به حضرت مولانا مقابل افتاديم كه از دور دور تنها مىرفت ، ما نيز متابعت او كرده از دور پى او مىرفتيم ، از ناگاه واپس نظر كرده بندگان خود را ديد ، فرمود كه شما تنها بيائيد كه من غلبه « 3 » را دوست ندارم و همه گريزانى من از خلق ، شومى دستبوس و سجدهء ايشانست ، خود هماره از تقبيل « 4 » دست و سرنهادن مردم به جدّ مىرنجيد و به هر آحادى و نامرادى تواضع عظيم مىنمود ، بلك سجده‌ها مىكرد ، بعد از آن حضرت مولانا روانه شد . چون قدرى پيشترك رفتيم ، در ويرانه‌يى يك‌چندى سگان بر همديگر خفته بودند ، همانا كه سراج الدين تترى فرمود كه اين بيچارگان چه‌خوش اتحادى دارند و چه خوش خفته‌اند و برهمديگر چسبيده ! فرمود كه آرى ، سراج الدين اگر دوستى و اتحاد ايشان را خواهى كه دريابى جيفه‌يى « 5 » و امّا جگربندى در ميان ايشان انداز تا حال ايشان را كشف كنى ؛ و همچنين است حال اهل دنيا ، و حال بريشان برين منوال است كه مىبينى ، وقتى كه عرضى و غرضى در ميان نيست ، بنده و محبّ يكديگرند و چون محقّرى از عرض دنيا درميانه درآيد ، عرض چندين ساله را به باد دهند و حق ممالحت « 6 » را به يك‌سو نهند ، پس اتّفاق اهل نفاق نفاقى « 7 » ندارد و همين مثاليست كه مىبينى . »\r\n\r\nهمام تبريزى\r\nخواجه همام تبريزى از شعرا و سخنگويان نامبردار آذربايجان است و در شاعرى و غزلسرايى پيرو سبك سعدى و معاصر اوست و در بيان هنر خود مىگويد :\r\n همام را سخن دلفريب و شيرين است * ولى چه سود كه بيچاره نيست شيرازى \r\n\r\n\r\n","description":"","footnote":"\r\n( 1 ) . همراه - در مصاحبت\r\n( 2 ) . از ناگاه : ناگهان\r\n( 3 ) . غلبه : ازدحام ، جمعيت زياد\r\n( 4 ) . تقبيل : بوسيدن\r\n( 5 ) . جيفه : مردار\r\n( 6 ) . ممالحت : نمك‌خوارگى\r\n( 7 ) . نفاق : رونق و رواج\r\n","page_name":" 518 ","page_number":518},
  {"content":"\r\n\r\nديوان غزلياتش در حدود دو هزار بيت دارد و منظومهء صحبت‌نامه را كه به نام شرف الدين هارون ، پسر شمس الدين محمد ، صاحب ديوان جوينى ساخته ، مىتوان بزرگترين يادگار او دانست .\r\nاز غزليات معروف او يكى اين است :\r\n دانى چگونه باشد از عاشقان جدايى ؟ * چون ديده‌اى كه ماند خالى ز روشنايى\r\nسهل است عاشقان را از جان خود بريدن * ليكن ز روى جانان مشكل بود جدايى\r\nدر دوستى نيايد هرگز خلل ز دورى * اگر در ميان ياران مهرى بود خدايى\r\nهرزر كه خالص آمد بر يك عيار باشد * صد بار گَر در آتش آن را بيازمايى « 1 » \r\n\r\nگفتگوى همام با شيخ سعدى\r\nشوخى و هزل و مطايبه نه‌تنها بين تودهء مردم ، بلكه بين خواص و خداوندان ادب نيز معمول بود ، دولتشاه سمرقندى ، در « تذكرة الشعرا » از بذله‌گويى سعدى با همام تبريزى چنين ياد مىكند :\r\n« . . . و در ظرايف و لطايف و نازكى طبع ، شيخ ( يعنى سعدى شيرازى ) را درجه‌يى بوده و همواره با مستعدان نشستى و با وجود استغراق و حال ، با اهل فضل اختلاط كردى و مطايبت و بذله‌گويى ، چنان كه گويند كه خواجه همام الدين تبريزى كه مردى اهل دل و صاحب فضل و خوش‌طبع و صاحب جاه و معاصر شيخ سعدى بوده است ، روزى شيخ در تبريز به حمام درآمد و خواجه همام نيز با عظمت در حمام بوده ، شيخ طاسى آب آورده بر سر خواجه همام ريخت ، خواجه همام پرسيد كه اين درويش از كجاست ؟ شيخ گفت : از خاك پاك شيراز ، خواجه همام گفت : عجب حاليست كه شيرازى در شهر ما از سگ بيشتر است ! شيخ تبسمّى كرد و گفت : كه اين صورت خلاف شهر ماست كه تبريزى در شهر شيراز از سگ كمتر است ! خواجه همام از اين سخن به هم برآمد و از حمّام بدر آمد ، شيخ نيز برآمد و به گوشه‌اى نشست ، و جوان صاحب جمالى ، خواجه همام را چنان كه رسم اكابر است ، باد مىكرد و خواجه همام ميان آن جوان و شيخ سعدى حايل بود ، و درين حالت خواجه از شيخ پرسيد : كه سخنهاى همام را در شيراز مىخوانند ؟ شيخ گفت : بلى شهرتى عظيم دارد . گفت : هيچ ياددارى ؟ گفت يك بيت ياد دارم ، و اين بيت برخواند :\r\n در ميان من و دلدار همام است حجاب * وقت آنست كه اين پرده به يك‌سو فكنيم \r\n\r\n\r\n","description":"","footnote":"\r\n( 1 ) . تاريخ ادبيات ايران ، دكتر شفق ، ص 311 به بعد .\r\n","page_name":" 519 ","page_number":519},
  {"content":"\r\n\r\nخواجه همام را اشتباه نماند ، در آنكه اين مرد شيخ سعديست ، و سوگندش داد كه شيخ سعدى نيستى ؟ گفت : بلى ، خواجه همام در قدم شيخ افتاد و عذر خواست و شيخ را به خانه برد و تكليفهاى لطيف مىنمود و صحبتهاى خوب داشتند . » « 1 »\r\nنمونه‌اى از غزليات او :\r\n اينان كه آرزوى دل و نور ديده‌اند * تنشان مگر ز روح لطيف آفريده‌اند ؟\r\nدر جسمشان كه جان خجل است از لطافتش * جانى دگر ز نور الهى دميده‌اند\r\nاز چشم مست و روى و لب باده رنگشان * جانها به ذوق ، ساغر مى دركشيده‌اند\r\nآب حيات بود و نبات و شكر به هم * آن شير مادران كه به طفلى مكيده‌اند\r\nمرغان سدره « 2 » بهر تماشاى اين گروه * از آسمان به منزل دنيا پريده‌اند\r\nدر حيرتم از اين‌همه گلهاى دلفريب * تا در كدام آب و زمين پروريده‌اند\r\nاين خاك توده ، منزل ديوان رهزن است * بگذر ز منزلى كه در او جاى دشمن است\r\nمغرور عشوه‌هاى جهانى و بىخبر * كاين غول را چه خون عزيزان به گردن است\r\nتا كى كنى عمارت اين دامگاه ديو * كاخر ترا به عالم علوى نشيمن است\r\nسيمرغ جان كجا كند از گلخن آشيان * كو را هواى تربت آن سبز گلشن است\r\nاز منجنيق « 3 » دهر شود عاقبت خراب * بنياد اين وجود گر از سنگ و آهن است\r\nدر زير ران حكم تو گر ابلق « 4 » زمان * رهوار مىرود مشو ايمن كه توسن « 5 » است « 6 »\r\nبلبلان را همه‌شب خواب نيايد از بيم * كه مبادا ببرد برگِ گلى بادِ نسيم\r\nشبِ مهتاب و گل و بلبلِ سرمست به هم * مجلس آن نيست كه در خواب رود چشم نديم\r\nباد را گر خبر از غيرت بلبل بودى * هيچ وقتى نگذشتى ز گلستان از بيم\r\nاثر عشق نگر ، در همه‌چيزى ور نى * مرغ را نغمه داوُد كه كردى تعليم\r\nعشق مىورزم و گو خصم ملامت ميكن * نه من آورده‌ام اين شيوه كه رسميست قديم\r\nگر نمايم به ملامتگر خود ، صورت دوست * دهد انصاف و كند مسئله با ما تسليم \r\n\r\n\r\n","description":"","footnote":"\r\n( 1 ) . دولتشاه سمرقندى ، تذكرة دولتشاه ، ص 201\r\n( 2 ) . سدره : فرشته\r\n( 3 ) . يكى از ادوات جنگى قديم فلاخن\r\n( 4 ) . دنيا و گردش روزگار\r\n( 5 ) . وحشى\r\n( 6 ) . ذبيح إله صفا : از گنج سخن ، جلد 2 ، ص 174 به بعد\r\n","page_name":" 520 ","page_number":520},
  {"content":"\r\n\r\n\r\nامير خسرو دهلوى\r\nامير خسرو بزرگترين شاعر پارسىگوى هند است . پدرش سيف الدين محمود در شهر « كش » رئيس قبيله بود و ظاهرا در شمار امراى بلخ به شمار مىرفته ، كه در حمله چنگيز ناچار به هندوستان مهاجرت كرده و در دربار سلطان محمد تغلق ، شغلى ديوانى به دست آورده است ، تولد امير خسرو به سال 651 قمرى در شهر « پيتالى » اتفاق افتاد .\r\nامير خسرو مانند پدر خود اهل فضل و مطالعه بود ، از آغاز جوانى به سرودن اشعار پرداخت و ظاهرا در كثرت اشعار و آثار منظوم ، شاعرى كم‌نظير است ؛ اقامتگاه او شهر دهلى بود و نزد سلاطين آن ولايت ، مقام و منزلتى داشته است . امير خسرو را بايد در شمار شاعران صوفى مسلك هند به شمار آورد . مرشد او شيخ نظام الدين اولياء بود ، و در عالم شعر نيز از شعراى نامى ايران چون سنايى و نظامى و خاقانى پيروى مىكرد و مدعى بود كه پيرو سبك استاد سخن سعدى شيرازى است :\r\n« جلد سخنم دارد ، شيرازهء شيرازى »\r\nولى صاحبنظران را عقيده بر اين است كه امير خسرو صاحب سبكى است معروف به سبك هندى ؛ و در شمار بزرگترين شعراى پارسىگوى هندوستان است ؛ او علاوه‌بر زبان فارسى ، در زبانهاى عربى و تركى و سانسكريت تسلط داشته و غير از شعر و ادبيات در موسيقى و آوازهاى هندى و فارسى نيز دست داشته و آهنگهايى ساخته است ؛ گاهى بعضى قصائد را با تغزّلى زيبا و دلنشين آغاز مىكند : « 1 »\r\n صبا را گاهِ آن آمد كه راه بوستان گيرد * زمين را سبزه در ديبا و گل در پَرنيان گيرد\r\nجَهَد از چشمه موج آب و لرزان در زمين افتد * زند بر لاله باد تند و آتش در زبان گيرد\r\nزبان از گفتن آتش نسوزد ، ليكن از سوسن * حديث لاله گويد ، ترسم آتش در جهان گيرد\r\nتماشا كن كه چون بگرفت لاله كوه را دامن * كسى كو تيغ بىموجب كشد خونش چنان گيرد\r\nزياد غنچه مرغان را نوابسته شود تا گل * بسازد پردهء نوروز و بلبل خود همان گيرد \r\nامير خسرو مانند خاقانى ، قصايدى دراز دارد و يكى از آنها چنين آغاز مىشود :\r\n دلم طفلست و پير عشق استاد زبان دانش * سواد اوج سَبق « 1 » و مسكنت گنج دستانش \r\nدر طى قصيده‌اى به مطلع زير نمونه‌يى از ، انديشه‌هاى عرفانى شاعر نيز به چشم مىخورد :\r\n مشو بينا به چشم سر ، كه نارد ديد ، خود را هم * بِدِل بين تا ببينى هرچه خواهى ماه تابانش \r\n\r\n\r\n","description":"","footnote":"\r\n( 1 ) . سبق : كتاب و نوشته\r\n","page_name":" 521 ","page_number":521},
  {"content":"\r\n\r\nدر غزلهاى امير خسرو ، مفاهيم عميق اجتماعى و مضامين بديع و ابتكارى ديده نمىشود ، بلكه او نيز از ديدار و هجران يار و زلف كمندانداز و سيل اشك و ديگر تعبيرات عاشقانه سخن به ميان آورده است .\r\nديوان اين شاعر ، حاوى پنج قسمت است : 1 - تحفة الصغر ، كه شامل اشعار دوران جوانى است . 2 - وسط الحيوة ، كه اشعار دوره بيست تا سى سالگى اوست . 3 - قرة الكمال ، كه در حدود چهل سالگى سروده و از سوانح و اتفاقات زندگى خود سخن به‌ميان آورده و از شاعران نامى ايران ياد كرده است . 4 - بقيه نقيه ، كه آخرين آثار شاعر است ؛ علاوه‌براين ، امير خسرو به تقليد نظامى گنجوى ، پنج مثنوى از خود به يادگار گذاشته است :\r\n1 - مطلع انوار ، كه مقابل مخزن الاسرار نظامى و شامل اشعار دينى و اخلاقى است .\r\n2 - شيرين و خسرو ، مقابل خسرو و شيرين نظامى .\r\n3 - مجنون و ليلى ، مقابل ليلى و مجنون ؛ و اين سه مثنوى را در سال 698 سروده است .\r\n4 - آيينه سكندرى ، مقابل اسكندرنامه نظامى كه در 669 به رشته نظم درآورده .\r\n5 - هشت بهشت ، مقابل هفت‌پيكر نظامى كه در سال 701 آن را به پايان رسانيده . - خمسه امير خسرو ، جمعا هجده هزار بيت دارد . علاوه‌براين پنج مثنوى ، آثار ديگرى مانند :\r\nقران السعدين ( 688 ه . ق ) و نه سپهر ( 718 ه . ق ) و تاج الفتوح ( حدود 690 ه . ق ) و افضل الفوائد ، اعجاز خسروى ، تغلق‌نامه ، خزائن الفتوح ، مناقب هند و تاريخ دهلى از او باقى مانده است .\r\nخمسه را ، كه قريب هيجده هزار بيت دارد ، در مدت سه سال به نظم كشيده و با تمام كوششى كه در پيروى از سبك شيواى نظامى گنجوى به خرج داده ، هرگز به پاى مقتداى خود نرسيده است . » « 1 »\r\n\r\nعراقى\r\n\r\nفخر الدين ابراهيم همدانى\r\nفخر الدين ابراهيم همدانى متخلص به عراقى يكى از شعراى قرن هفتم هجرى است . در پيرامون شرح زندگانى او ، اشاراتى در كتاب تذكرهء صوفيان و شاعران ، به‌خصوص در نفخات الانس\r\n\r\n\r\n","description":"","footnote":"\r\n( 1 ) . لغت‌نامه دهخدا ، شماره مسلسل 86 ، ال - النجه خان ، ص 230 .\r\n","page_name":" 522 ","page_number":522},
  {"content":"\r\n\r\nجامى و مجالس العشّاق حسين بايقرا مىتوان يافت ؛ ولى چون معاصران وى دربارهء او چيزى ننوشته‌اند آنچه را كه در اين‌گونه كتب مىبينيم بايد با قيد احتياط تلقى كنيم . از متن اشعار و غزليّات خود او كه غالبا از مقولهء معانى عاشقانه است ، مطلب مهمى از احوال گوينده به دست نمىآيد ، او را مىتوان يك قلندر تمام عيار دانست كه به كلّى در بند نام و مقام خود نبوده و هرصورت يا موجود نيك و جميل را آينه‌اى از طلعت دوست دانسته و در آن عكسى از جمال مطلق مىديده است . چنان كه يكى از تذكره‌نويسان مىگويد : « در طبيعت او فقط عشق را دست استيلا بود . »\r\nبه‌طورىكه از ديباچهء كليات عراقى كه به كوشش سعيد نفيسى چاپ شده ، برمىآيد : « شيخ عراقى از اعزّهء عراق و مشاهير آفاق بود و در هفده سالگى افاده علوم نموده ، تحت تأثير عشق و عاشقى از همدان كه مولد اوست به هند رفته است ؛ موجب رفتن او به هند اين بود كه جمعى از قلندران به همدان فرود آمدند ، در ميان ايشان جوانى صاحب جمال بود كه عراقى را مجذوب و مفتون خود ساخت ، چون از آنجا بازگشتند ، عراقى را تاب توقف نماند و از پى ايشان به هندوستان رفت ؛ در مولتان به شاگردى بهاء الدين زكريا نايل گرديد ؛ بعد از ورود در آن جايگاه ، او را التزام چله بفرمود كه يك اربعين « چهل روز » بايد عزلت پيشه كند و به مراقبت و تفكر پردازد ؛ ليكن در همين روز ، ديگر درويشان نزد شيخ به شكايت آمدند و گفتند : عراقى به‌جاى سكوت و تفكر ، به سرودن غزلى كه خود ساخته مشغول است و آن را در چندروز به تمام مطربان شهر آموخته و اكنون در همهء ميكده‌ها با چنگ و چغانه مىسرايند ؛ و آن غزل كه يكى از اشعار بسيار معروف عراقى است اين است :\r\n نخستين باده كاندر جام كردند * ز چشم مَست ساقى وام كردند\r\nبه عالم هركجا درد و غمى بود * به هم كردند و عشقش نام كردند\r\nچو خود كردند راز خويشتن فاش * عراقى را چرا بدنام كردند ؟\r\nبه خود گفتند ارنى لَن ترانى * به موسى نام عِرض الهام كردند\r\nنهان با محرمى گفتند رازى * جهانى را از اين اعلام كردند \r\nوقتى كه شيخ بهاء الدين بيت آخر را شنيد گفت : عراقى را كار تمام شد ، پس او را نزد خود طلبيد و گفت : « عراقى ! مناجات در خرابات مىكنى ؟ بيرون آى ! پس چون بيرون آمد شيخ خرقهء خود را بر دوش او افكند و او خود را بر زمين افكند و سر در قدم شيخ نهاد ؛ شيخ وى را از خاك برداشت و پس از آن دختر خود را نيز به عقد وى درآورد كه از او پسرى آمد و به كبير الدين موسوم گشت .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n25 سال سپرى شد ، و شيخ بهاء الدين وفات يافت درحاليكه عراقى را جانشين خود ساخته بود . ديگر درويشان از اين رهگذر بر او حسد بردند و نزد پادشاه وقت از عراقى شكايت كردند و او را به اعمال خلاف شرع متهم ساختند ؛ و او نيز چون حال را چنين ديد از هندوستان مراجعت كرده و به مكه و مدينه شتافت و از آنجا به آسياى صغير مسافرت فرمود ؛ در قونيه ، مجلس درس شيخ صدر الدين قونيوى معروف را دريافت كه كتاب فصوص الحكم شيخ محى الدّين عربى را تدريس مىكرد . در همانجا معروفترين كتاب منثور خود را موسوم به لمعات تأليف و تقديم شيخ اوحد الدين كرمانى كرد ؛ شيخ آن را بپسنديد و تحسين فرمود . سپس به جانب روم سفر كرده و در « قونو » از بلاد روم با مولانا جلال الدين محمد رومى و شيخ صدر الدين قونوى صحبت داشته ، و همگى اوقات با خرقهء زهد و تقوا و عمامهء فضل و فتوا ، بادهء عشق و محبت پيموده و شيفتهء حسن و ملاحت بوده ، تا به حدّى كه در بازار كفّاشان به حكم عاشقى ، لواى اقامت افراخته و با طعن و ملامت ، ساخته :\r\n آن عاشقِ مستِ لاابالى * كز عشق دمى نبود خالى\r\nسجاده به دوش ، سَبحه « 1 » در دست * مىگشت به كوى عشق پيوست\r\nعشق است حيات جاودانى * بىعشق مباد ، زندگانى \r\nعراقى به هر شهر و ديارى كه قدم مىگذاشت ، به‌علت بىاعتنائى به حدود و قيود متعارف زمان و ناچيز انگاشتن مقررات جارى ، مورد توجه خاص و عام ، به‌خصوص مردم نكته‌سنج قرار مىگرفت . در دوران اقامت در روم ( آسياى صغير يا تركيه امروزى ) عده‌يى از مردم و رجال آن سرزمين در حلقه ياران و ارادتمندان او وارد شدند .\r\nچنان كه معروف است معين الدين پروانه ، شاگرد و مريد عراقى بود و گويند براى او خانقاهى در « توقات » بنا كرد و او را به محبتها و انعام خود مخصوص ساخت ؛ بعد از وفات او عراقى از قونيه به مصر رفت .\r\nگويند برغم سعايت معاندان ، سلطان مصر ، او را پذيرفت و شيخ الشيّوخ مصر گردانيد ، پس از آنجا به شام رفت و در آنجا هم به خوبى مقدم او را پذيرفتند ، و هم در آنجا پس از شش ماه اقامت ، پسرش كبير الدين از هندوستان به وى ملحق گرديد . » « 2 »\r\nفخر الدين عراقى معاصر مولانا جلال الدين رومى است . « منقول است كمال احرار ، شيخ محمود نجّار ، رحمة الله عليه ، روايت كرد كه روزى در مدرسه مباركه ، سماع عظيم\r\n\r\n\r\n","description":"","footnote":"\r\n( 1 ) . تسبيح\r\n( 2 ) . لغت‌نامه دهخدا ، شماره مسلسل 79 « ف . فرازى » ص 74 .\r\n","page_name":" 524 ","page_number":524},
  {"content":"\r\n\r\nبود و شيخ فخر الدين عراقى ، كه از عارفان زمان بود ، در آن ساعت حالتى كرد ، خرقه و جبه‌اش افتاده مىگشت و بانگها مىكرد ، همانا كه حضرت مولانا در گوشهء ديگر سماع مىكرد و خدمت مولانا اكمل الدين طبيب با جميع علما نگاهداشت مىكردند ؛ بعد از آن ، مولانا اكمل الدين به اجازت آن حضرت و معين الدين پروانه ، شيخ فخر الدين را به جانب توقاة دعوت كرد ، خانقاه عالى جهت او عمارت فرمود و در آن جايگه ، شيخ خانقاه شد و پيوسته شيخ فخر الدين در سماع مدرسه حاضر شدى و دايما از عظمت مولانا بازگفتى و آهها زدى و گفتى كه : « او را هيچكس كما ينبغى ادراك نكرد و در عالم غريب آمد و غريب رفت و جهان چندروزى كه به ما روى نمود ، آنچنان زود سپرى شد كه ندانستيم كه بود . » « 1 »\r\nپيداست اينكه در مقدمه ديوان نوشته‌اند كه معين الدين پروانه براى وى خانقاهى در توقاة ساخته ، پس از اين واقعه بوده است و پس از مرگ مولانا ، عراقى به مدرسهء وى مىرفته و از نابود شدن او دريغ مىخورده است . » « 2 »\r\n\r\nرابطهء معنوى عراقى با مولانا\r\nمولانا جلال الدين رومى ، خداوند تصوف ، در ششم ربيع الاول 604 در بلخ تولد يافته و در پنج جمادى الاخر 672 درگذشته ، يعنى شانزده سال و شش ماه و سيزده روز پس از او ، عراقى در گذشته است و اين مطلب كاملا درست است . مرگ مولانا بر خاص و عام ، مخصوصا بر مريدان او سخت گران آمد .\r\n« . . . تا به چهلم مولانا ، پادشاهان و وزيران ، سوار نگرديدند و در صد روز على التّوالى همه امرا و فقرا عليحده مراسم عزاى مخصوص كه با ساز و آواز توأم بود برپا ساختند ، چنان كه در آن دوران شبى در « عرس » مراسم جشن پروانه ، ملك الادبا امير بدر الدين يحيى ، تغمّده الله ، در سماع گرم گرديده بود و جامها را برخود چاك زده ، اين رباعى بگفت :\r\n كو ديده كه در غَمِ تو غمناك نشد * يا جيب « 3 » كه در ماتم تو چاك نشد\r\nسوگند بر وى تو ، كه از پشت زمين * مانند تويى در شِكَمِ خاك نشد \r\nدر مرگ مولانا ، كليه دوستان و نزديكان و ارباب ذوق و شاعران شركت جستند و هر\r\n\r\n\r\n","description":"","footnote":"\r\n( 1 ) . كليات عراقى ، به كوشش سعيد نفيسى ، انتشارات سنائى ، ص 25 .\r\n( 2 ) . همان كتاب ، ص 25 .\r\n( 3 ) . گريبان ، يخه « يقه »\r\n","page_name":" 525 ","page_number":525},
  {"content":"\r\n\r\nيك به صورتى اظهار درد و بيتابى مىكردند ، يكى از درويشان در مرگ آن بزرگوار ، اين رباعى را گفته و مىگريست :\r\n اى خاك ، ز دردِ دل نمىيارم گفت * كامروز اجل در تو چه گوهر بنهفت\r\nكام دل عالمى فتادت در دام * دلبند خلايقى ، در آغوش تو خُفت \r\nاز اين‌جا پيداست كه در تغريت مولانا جزو بزرگان قونيه كه حاضر بوده‌اند ، فخر الدين عراقى هم بوده است . » « 1 »\r\nدر مورد مرگ عراقى مىگويند : حضرت شيخ هشتم ذو القعده قمرى ( 23 نوامبر 1289 ) در سرزمين شام ، فرزند و اصحاب خود را به وصاياى لايق سرافراز گردانيد و به ديار بقا بخراميد در وقت نزع اين رباعى مىخواند :\r\n در سابق ، چون قرار عالم دادند * مانا كه نه بر مُراد آدم دادند\r\nزان قاعده و قرار كانروز افتاد * نه بيش به كس وعده و نى كم دادند « 2 » \r\nعمرش 82 سال بود ، « قبر وى در صالحاى دمشق » پشت مرقد با نور و صفاى شيخ محى الدين عربى واقع و قبر كبير الدين مولتانى فرزندش در جنب وى ، و همانجا ، قبر شيخ اوحد الدين كرمانى است .\r\nچون عراقى ، مورد توجه خاص و عام بود ، راجع به تاريخ رحلت او اشعارى سروده‌اند ، از جمله مؤلف خزينة الاصفيا مىگويد :\r\n شد عراقى ، چون از اين عالم به خُلد * سالِ وصل آن شَهِ والامكان\r\n« آفتاب حسن مولى » كن رقم * « شاعر محبوب مهدى » هم بخوان \r\nقطعه ديگر :\r\n عراقى چون ز دنيا رخت بربست * به اهل دهر گفت : هذا فراقى\r\nبه تاريخ وصالش « محترم » گو * دگر « سلطان ولى عالى عراقى » \r\n« آفتاب حسن مولى » و « شاعر محبوب مهدى » و « محترم » و « سلطان ولى عالى عراقى » به حساب جمل 688 مىشود . در كتاب ميخانه عمر وى 88 سال و در سفينه الاوليا رحلت وى در 888 و عمر وى 82 سال آمده و نظر دوم بيشتر مقرون به حقيقت است .\r\n\r\n\r\n","description":"","footnote":"\r\n( 1 ) . همان كتاب ، ص 26 و 27 .\r\n( 2 ) . لغت‌نامه دهخدا ، شماره مسلسل 79 « ف . فرازى » صفحه 74 .\r\n","page_name":" 526 ","page_number":526},
  {"content":"\r\n\r\n\r\nمختصات شعر عراقى\r\nسعيد نفيسى مىنويسد : « در شش ماهى كه مشغول تهيه متن اين كتاب و چاپ نخست آن بودم ، هرروز و هرشب لذتى خاص از بيان شورانگيز و پرسوز عاشقانهء فخر الدين عراقى بردم كه مپرس . يقين دارم كه خوانندگان در اين حظوظ با من انباز خواهند شد ؛ من در زبان فارسى شاعرى را نمىشناسم كه مانند فخر الدين عراقى در بيان عشق ( خواه مجازى باشد ، خواه حقيقى ) تا اين اندازه دلير و بىباك و بىپروا و بلندپرواز بوده باشد : حتى در ادبيات زبانهاى ديگر ، تا اين اندازه بلندپروازى در بيان عشق ديده نشده است . آن شيفتگى و آشفتگى عاشقانه كه در شرح حال وى نوشته‌اند ، همه‌جا در اشعار وى به منتهى درجه ، صريح و آشكار است . عاشق‌پيشگان معروف زبان فارسى مانند سعدى و حافظ و وحشى كه سرآمد داستانسرايان عشق و دلدادگى هستند ، باز در صراحت گفتار و اوج بيان به عراقى نمىرسند : خمرّيات وى نيز كه البته از مغازلات او كمتر است ، پايه بسيار بلند دارد و شاهكارهاى « آناكرئون » شاعر معروف يونان قديم و « ابو نواس » سرايندهء مشهور عرب و « ابن الفارض » شاعر بزرگ مصرى را به ياد مىآورد .\r\nمتن كتاب لمعات را در اين مجلّد گنجانيده‌ام ، زيراكه يكى از شاهكارهاى بلند نثر فارسى است و بر اين كتاب شروح متعدد نوشته‌اند .\r\nبرخى از ظاهرپسندان كوشيده‌اند كه برخى از سخنان صوفيان را تأويل و تعبير كنند و شروحى بر گفتار ايشان به همين نيت نوشته‌اند ؛ به همين جهت در نظر حقيقت‌بينان و كسانى كه به بلندى اين افكار پىبرده‌اند اين شرح‌ها و پرده‌پوشىها ضرورتى ندارد ؛ به همين دليل من رجوع به اين لمعات و بازگو كردن سخنان اين شارحان را ضرور نديدم و آگاهان ، خود از همان ظاهر سخنان عراقى در لمعات ، مجرد از حشو و زائد و آنچنانكه عراقى خود انديشيده ، انتشار داده‌ام .\r\nفخر الدين عراقى در غزل عاشقانهء شورانگيز ، قطعا يكى از بزرگان زبان فارسى است . . و برخى از شعرا بر غزل او مخمّس سروده‌اند ، از آن جمله است اين مخمس كه بر يكى از معروفترين غزليات اوست :\r\n مَهِ مَن نقاب بُگشا ز جمال كبريايى * كه بُتان فروگذارند اساس خودنمايى\r\nشده انتظارم از حد ، چه شود ز در درآيى * ز دو ديده خون فشانم ز غمت شب جدايى\r\nچه كنم ! كه هست اينها گُلِ باغ آشنايى \r\n\r\n","description":"","footnote":"","page_name":" 527 ","page_number":527},
  {"content":"\r\n\r\n چو كمال حسن مطلق كه ز عشق بىنيازست * دل مُبتَلاى محمود به طّرهء ايازست\r\nكه مدار شوخ چشمان به كرشمه است و ناز است * دَرِ گُلستانِ چشمم ز چه‌رو هميشه بازست !\r\nبه اميد آنكه شايد تو به چشم من درآيى * ز حديثِ لعل گاهى زندم رَهِ دل و دين\r\nكشدم به نازگاهى به كمند زلف پرچين * زندم به تير مژگان كُشَدَم به غَمزهء كين\r\nبه كدام مذهَبَست اين به كدام مِلّتست اين * كه كُشند عاشقى را كه تو عاشقم چرايى\r\nچو به سير باغ ، سَروِ قَدِ خود عيان نمايد * ز عُذار لاله گونَش چمن ارغوان نمايد\r\nرُخ خود پىنظاره چو به گُلستان نمايد * مژه‌ها و چشم شوخش به‌نظر چنان نمايد\r\nكه ميان سُنبُلستان چَرَد آهوى ختايى * چه شود كه مطرب آيد به سَماع ذكر ياحّى\r\nكند التفات ساقى سوى بزم ما پياپى * غم عشق را دوايى نَبُوَد بجز نى و مى\r\nز فراغ چون ننالم من دلشكسته چون نى * كه بسوخت بند بندم ز حرارت جدايى\r\nنگشود عقده‌دل ، نه ز شيخ نز برهمن * نه ز دير طَرف بستم نه ز كعبه و نه زايمن\r\nچو نصيب عاشق آمد ز ازل فضاى گُلخن « 1 » * سَرِ بَرگُ گل ندارم به چه رو روم به گلشن\r\nكه شنيده‌ام ز گُلها همه بوى بيوفايى « 2 » * چو بناى كار عاشق همه‌سوز و ساز ديدم\r\nره حسن و عشق يكسر به نياز و ناز ديدم * ز جهانيان گروهى بِرَهِ مَجاز ديدم\r\nبه قمارخانه رفتم همه پاكباز ديدم * چو به صومعه رسيدم همه زاهد ريايى\r\nز حدوث پاك گشتم به قِدَم رهَم ندادند * ز وجود هم گذشتم بعدم رهم ندادند\r\nبه كنشت سجده بردم به صَنَم رَهَم ندادند * به طواف كعبه رفتم به حرم رَهَم ندادند\r\nكه تو در برون چه كردى كه درون خانه آيى * به حرم صلاى هاتف به حكايت اندر آمد\r\nكه نسيم وصل ، گويا ز ديار دلبر آمد * به تو مژده باد اى دل كه شَبِ غَمَت سرآمد\r\nدر دير مىزدم من كه ندا ز در درآمد * كه درآ ، درآ ، عراقى كه تو هم از آن مايى \r\n\r\n\r\n","description":"","footnote":"\r\n( 1 ) . تون حمام\r\n( 2 ) . كليات عراقى ، پيشين ، ص 41 ، ديباچه\r\n","page_name":" 528 ","page_number":528},
  {"content":"\r\n\r\n\r\nنمونه‌اى از نثر لمعات فخر الدين عراقى\r\nلمعه هشتم : محبوب يا در آينهء صورت ، رخ نمايد ، يا در آينهء معنى ، يا در وراى صورت و معنى ، اگر جمال را بر نظر محبّ در كسوت صورت جلوه دهد ، محب از شهود لذت تواند يافت و از ملاحظه ، قوّت تواند گرفت ، خود اين‌جا سرِّ « رايت ربى فى احسن صورة » با او گويد :  « فَأَيْنَما تُوَلُّوا فَثَمَّ وَجْهُ اللَّهِ »  چه معنى دارد ؟  « اللَّهُ نُورُ السَّماواتِ وَ الْأَرْضِ »  با او در ميان نهد ، كه بيت :\r\n جهان را بلندى و پستى تويى * ندانم چه‌يى هرچه هستى تويى \r\nدر چشم من آئيد و در او نگريد ، تا معلوم كنيد كه عاشق چرا گفت ؟\r\nرباعى :\r\n يارى دارم كه جسم و جان صورت اوست * چه جسم و چه جان ؟ جمله جهان صورت اوست\r\nهرصورت خوب و معنىِ پاكيزه * كَندَر نظر من آيد ، آن صورت اوست « 1 » \r\nلمعهء چهاردهم : محب و محبوب را يك دايره فرض كن ، خطى به دو نيم كرده باشد ، بر شكل دو كمان ظاهر شود ، اگر اين خط كه مىنمايد كه هست و نيست ، وقت منازله از ميان طرح شود ، دايره چنان‌كه هست يكى نمايد ، سر قاب قوسين پيدا آيد .\r\nقطعه :\r\n مىنمايد كه هست و نيست جهان * جز خطى در ميان نور ظَلم\r\nگر بخوانى تو اين خط موهوم * بشناسى حُدوث را ز عدَم \r\nهركه اين خط را بخواند بداند كه :\r\nمصراع : همه هيچند هيچ ، اوست كه اوست\r\nاما اينجا حرفى است : بدانكه اگرچه خط از ميان محو شود ، صورت دايره چنان نشود كه اول بود ، حكم خط زايل نگردد ، اگرچه زايل شود ، اثرش باقى ماند :\r\nبيت :\r\n خيالِ كَژ مَبَر اينجا و بِشناس * هر آن كو در خدا گُم شد خدا نيست \r\nزيراكه وحدانيّت كه از اتحاد و دوگانگى حاصل آيد ، فردا نيّتش نگذارد كه سراپردهء احديت گردد . . . احديّت از روى اسماى احديّت كثرت تواند بود و از روى ذات احديت\r\n\r\n\r\n","description":"","footnote":"\r\n( 1 ) . همان كتاب ، لمعات ، ص 386 .\r\n","page_name":" 529 ","page_number":529},
  {"content":"\r\n\r\nعين ، و در هردو صورت اسم ، از او واحد آيد احد در اسماء همچنان سارى است كه واحد در اعداد ، كه اگر واحد نباشد اعيان اعداد ظاهر نشود .\r\nقطعه :\r\n گر جمله تويى جهان همه چيست ؟ * ور هيچ نيم ، پس اين فغان چيست ؟\r\nهم جمله تويى و هم همه تو * آن چيست كه غير تُست آن چيست ؟\r\nچون هست يقين كه نيست جُز تو * آوازهء اين‌همه گمان چيست ؟ \r\nوحدت او از وحدت او توان شناخت ، زيراكه تو يكى ، و آن را ندانى ، جز بدان يكى ، پس نفس ، خود را شناخته باشد و تو و او در ميان نه .\r\nتوحيد تو بدين حرف درست مىشود و كم كسى داند و بدانكه « افراد الاعداد فى الواحد واحد »\r\nبيت :\r\n يكى اندر يكى ، يكى باشد * نه فراوان ، نه اندكى باشد \r\nو از اين حرف ، توحيد ثابت مىشود و كم كسى داند .\r\nنمونه‌يى از اشعار ديوان او :\r\n طَرَب اى دل ، كه نوبهار آمد * از صبا بوى زلفِ يار آمد\r\nهان نظاره كه گل جمال نمود * هين تماشا كه نوبهار آمد\r\nگل سوى فاخته اشارت كرد : * هين نوايى كه وقت كار آمد\r\nدر رخ او جمال يار ببين * كه گل از يار يادگار آمد\r\nبه تماشاى باغ و بوستان شو * كه چمن خُلدِ آشكار آمد\r\nاز صبا حالِ كوىِ يار بِپُرس * كه سحرگاه از آن ديار آمد\r\nبر درِ يارِ ما گذشت نسيم * زان گل‌افشان و مُشكبار آمد\r\nتا صبا زان چمن گل‌افشان شد * چون من از ضعف بىقرار آمد\r\nديد چون عندليب ضعف نسيم * به عبادت به مَرغزار آمد\r\nبلبل از شوق ، گُل چنان ناليد * كه گل از وجد جانسپار آمد\r\nهاى و هويى فتاد در گلزار * نالهء عاشقانِ زار آمد\r\nگل مگر جلوه مىكند در باغ ؟ * كز چمن نالهء هَزار آمد\r\nزرفشان مىكند گل صد برگ * كِش صبا دوش در كنار آمد \r\n\r\n","description":"","footnote":"","page_name":" 530 ","page_number":530},
  {"content":"\r\n\r\n گل زرافشان اگر كند چه عجب ؟ * كز شمالش بسى يسار آمد « 1 » \r\n\r\nاوحدى مراغه‌اى\r\nاوحدى شاعرى است ملّى و مردم‌گرا ، كه با صراحت و بدون مجامله ، پرده از روى مفاسد اجتماعى و اخلاقى مردم ، در عهد ايلخانان مغول برمىگيرد و ضمن اشعارى ساده و دلنشين ، ايمان و علاقهء فراوان خود را به حل مشكلات و انحرافات اخلاقى نسل جوان نشان مىدهد .\r\nوى پس از فراگرفتن علوم مقدماتى در اصفهان ، ضمن سير و سياحت در بلاد مختلف به تكميل دانشها و اطلاعات خود پرداخت . بطورىكه از اشعارش برمىآيد ، وى از بصره و دار السّلام ( بغداد ) و دمشق و سلطانيه و طاق كسرى و عراق و قم و كربلا و نجف و همدان ديدن كرده است و بعيد نيست كه سوريه و عربستان را نيز سير و سياحت كرده باشد ؛ وى پايان زندگى خود را در آذربايجان گذرانيده و در مراغه پايتخت ايلخانان مغول رحل اقامت افكنده است .\r\nدرخشانترين روزگار شهرت اوحدى ، در سلطنت ابو سعيد ( 716 - 736 ) آخرين ايلخان مغول بود ، اوحدى ، اين پادشاه و وزير فضيلت‌پرور او غياث الدين محمد فرزند خواجه رشيد الدين فضل اللّه را در اشعار خود ستوده و مثنوى جام جم را به سال 733 به رشته نظم درآورده است :\r\nچون اوحدى مدتى در اصفهان اقامت گزيده است ، بعضى او را اوحدى اصفهانى نيز ناميده‌اند ؛ وى از اوحدى كرمانى كسب دانش كرده و ديوانش مشتمل بر پانزده هزار بيت از قصائد و غزليات و قطعات و ترجيعات است ؛ بطوركلى ، اشعارش در عرفان و مسائل اخلاقى و اجتماعى است ؛ مثنوى جام‌جم را كه به سبك حديقه حكيم سنايى سروده ، مشتمل بر پنج هزار بيت و حاوى لطائف شعر و معارف صوفيه است .\r\nاز منظومات او ، مثنوى ده‌نامه يا منطق العشّاق است كه آن را به نام وجيه الدين شاه ، نوهء خواجه نصير الدين طوسى ساخته و خود به اين معنى اشاره كرده است :\r\n وجيه دولت و دين ، شاه يوسف * كه دارد رتبت پنجاه يوسف \r\n\r\n\r\n","description":"","footnote":"\r\n( 1 ) . همان كتاب ، ص 73\r\n","page_name":" 531 ","page_number":531},
  {"content":"\r\n\r\n نصير الدين طوسى را نبيره * كه عقل از فطنت « 1 » او گشت خيره \r\nاوحدى در مثنوى جام‌جم كه مشتمل بر پنج هزار بيت است ، ضمن تعاليم اخلاقى ، زمامداران و زورمندان را نيز به وظايف سياسى و اجتماعى خود ، واقف گردانيده است :\r\n اى كه بر مُلك و مملكت شاهى * عدل كن گر ز ايزد آگاهى\r\nعدل بىعلم ، بيخ و بَر نكند * حكم بىعدل و علم ، اثر نكند\r\nشاه كو عدل و داد پيشه كند * پادشاهيش بيخ و ريشه كند\r\nبر قوىپنجه ، دستِ كين مَگُشاى * بر ضعيف و زبون كمين مگشاى\r\nرفت كسرى ز خط شهر به دشت * با سواران ز هر طرف مىگشت\r\nگلشنى ديد تازه و خندان * تر و نازك چو خط دلبندان\r\nپُر ز نارنج و نار باغى خوش * زير هربرگ او چراغى خوش\r\nگفت آب از كدام جويستش * كه بدينگونه رنگ و بويستش\r\nباغبانش ز دور ناظر بود * داد پاسخ كه نيك حاضر بود\r\nگفت عدل تو داد آب او را * زان نبيند كسى خراب او را \r\nچنان كه اشاره شد ، اوحدى مانند عنصرى و فرخى و بسيارى ديگر از شعرا در فكر تأمين سعادت و كامرانى خود نبود ، بلكه بر خلاف اكثريت قريب به اتفاق شعرا ، خود را در مقابل جامعه ، مسؤول مىشمرد ، به همين مناسبت در زمينه‌هاى مختلف اخلاقى ، تربيتى و اجتماعى به پدران و مادران و زمامداران و مسئولان امور كشورى تعاليم و اندرزهاى جالبى داده است ، فى المثل در مورد تربيت فرزندان ، خطاب به پدرانى كه طالب سعادت و نيكبختى اولاد خود هستند ، مىگويد : تنها به تعليم و تربيت فرزندان قناعت نكنيد ، بلكه آنها را به تحمل سختى عادت دهيد ، و با مشكلات و محروميتهاى گوناگون زندگى آشنا سازيد :\r\n شرم‌دار ، اى پدر ز فرزندان * ناپسنديده هيچ مپسندان\r\nبا پسر قول زشت و فحش مگوى * تا نگردد لئيم و فاحشه‌گوى\r\nبچه خويش را به ناز مدار * نظرش هم ز كار باز مدار\r\nچون به خوارى برآيد و سختى * نكشد محنت او ز بدبختى \r\nدر جاى ديگر ، در پيرامون محافظت فرزندان از خطر نزديكى و معاشرت با ناكسان و عناصر فاسد چنين تعليم مىدهد :\r\n\r\n\r\n","description":"","footnote":"\r\n( 1 ) . زيركى\r\n","page_name":" 532 ","page_number":532},
  {"content":"\r\n\r\n اى پدر ، خود پز اين سرشته تو * تو بهى باغبان كِشته تو\r\nحارس بوستان ، در خانه * سر خر به كه پاى بيگانه\r\nهم به علم خودش بده پندى * كه ندارى جزين پس افكندى\r\nباغ‌بين ، را چه غم كه شاخ شكست * باغبان راست غُصّه‌اى گر هست\r\nنقد خود را به دست كس مسپار * كه پشيمان شوى در آخرِ كار\r\nطفل را نيست بهتر از دايه * كبك داند نهفتن خايه « 1 »\r\n. . . گر نگه داشتيش گنج برى * ور نه زحمت كشى و رنج برى\r\nكِشته تُست ، اگر گُلست از خار * كشته خويش را تو خوار مدار\r\n. . . ساده رخ نزد ، آنكه خويشش نيست * شب چرا مىرود كه ريشش نيست\r\nمرد بىريش و دختر خانه * نيستند از حساب ، بيگانه\r\nبِشِنايش چه مىبرى چون بَط « 2 » * دانش آموزش و فصاحت و خط\r\nكودك خويش را برهنه در آب * چه كنى پيش بنگيان خراب\r\nگر تو دانسته‌اى بياموزش * ورنه ، بگذار و بد مكن روزش\r\n. . . هركه او را درست باشد پس * نرود در قفاى كودك كس « 3 » \r\nاز اشعار بالا ، به‌خوبى محيط فاسد اجتماعى ايران در اواخر عهد مغول و انحطاط اخلاقى بعضى از مردم و خطراتى كه نوجوانان و نوآموزان را تهديد مىكرد آشكار مىشود .\r\nاوحدى پيروزى و موفقيت را ، حاصل و نتيجهء سعى و تلاش آدميان مىداند و با صراحت مىگويد :\r\n همه محرومى از نَجُستَنِ تست * بىبَرى از گَزاف رَستن تست\r\nبندهء رنج باش و راحت بين * دفتر عشق خوان ، فصاحت‌بين\r\nمَنِشان ديگ جُستجو از جوش * تا رگى هست در تنت ميكوش\r\nتن به دود چراغ و بيخوابى * ننهادى ، هنر كجا يا بى ؟ \r\nدر مقام و منزلت علم و ارزش اجتماعى آن مىگويد :\r\n علم بالست مرغ جانت را * بر سپهر او برد روانت را\r\nدل بىعلم چشم بىنور است * مرد نادان ز مردمى دور است \r\n\r\n\r\n","description":"","footnote":"\r\n( 1 ) . خايه : تخم\r\n( 2 ) . بط : مرغابى\r\n( 3 ) . ديوان اوحدى ، پيشين ، ص 567 .\r\n","page_name":" 533 ","page_number":533},
  {"content":"\r\n\r\n . . . نيست آب حيات جز دانش * نيست باب نجات جز دانش\r\nهركه اين آب خورد باقى ماند * چشم او در جمال ساقى ماند\r\nدين بدانش بلند نام شود * دين بىعلم كى تمام شود \r\nجام جم\r\n\r\nمقام و موقعيت زنان به‌نظر اوحدى مراغه‌اى\r\nاوحدى ، كه شاعرى مردم‌گرا و آشنا به مسائل و مشكلات اجتماعى دوران خويش است ، در مورد موقعيّت اجتماعى زنان و مردان و مناسبات اخلاقى ، جنسى و اقتصادى آنان با يكديگر و حدود و قيودى كه هرزن و مرد شرافتمندى بايد در زندگى زناشويى رعايت نمايد ، شرح جالبى به رشتهء نظم كشيده و در مورد رفتار زنان و مردان با يكديگر نيز قضاوتى عادلانه كرده و آنان را به صفا و صميميت و همكارى دعوت كرده است .\r\nاوحدى با صراحت و صداقتى كم‌نظير به مردان ميگسار ، بيقيد ، امردباز ، تنبل و تن‌آسانى كه پس از زناشوئى به مسؤوليتهاى خطيرى كه برعهده دارند بىاعتنا و بىقيدند ، اعلام خطر مىكند و سرنوشت شوم آنان را استادانه مجسم مىسازد :\r\n چون شود منزل و وطن معمور * بىزن و خادمى نگيرد نور\r\nزنِ دوشيزه خواه ، نيك‌نژاد * تا تو را بيند و شود به تو شاد\r\n. . . اصل در زن ، سِداد « 1 » و مستورى است * و گرش اين‌دو نيست « دستورى » « 2 » است\r\nچونكه پيوند « 3 » شد به نازش‌دار * بر سر خانه سرفرازش دار\r\nتو درايى ز در ، سَلامش كن * او درآيد تو احترامش كن\r\nصاحِبِ رخت و چيز ، دار او را * پيش مردم عزيزدار او را\r\nبا زن خويشتن دو كيسه مباش * و آنچه دارد به سوى خود متراش\r\nزن چو دارى ، مرو پى زن غير * چون روى در زنت نماند خير\r\nهرچه كارى همان درود توان * در زيانكارگى چه سود توان\r\nزن كنى داد زن ببايد داد * دل در افتاد تن ببايد داد\r\nچَند در شهر ، روز ، مى خوردن * شب خرابى و چنگ و قى كردن \r\n\r\n\r\n","description":"","footnote":"\r\n( 1 ) . راستى\r\n( 2 ) . دستورى ، زن فاحشه\r\n( 3 ) . عقد زناشويى\r\n","page_name":" 534 ","page_number":534},
  {"content":"\r\n\r\n . . . كدخدايى « 1 » چنين بسر نرود * زن از اين خانه چون بدر نرود\r\nدر سفر خواجه بىغلامى « 2 » نيست * بى مى و نقل و كاس و جامى نيست\r\nپيش خاتون جز آب و نان نبود * و آنچه اصل است « 3 » در ميان نبود\r\nاين نه عدل است و داد ، اى مرد * خانهء خود مده به باد اى مرد\r\nزن كنى خانه بايد و پس كار * بعد از آن بنده و ضياع و عقار\r\nطفل كوچك چو بَهرِ نان بگريست * چه شناسد كه نحو و منطق چيست ؟\r\nپسران را قباى روسى كن * دختران را به زر عروسى كن \r\nجام جم\r\nدر جاى ديگر اوحدى متقابلا به وظايف اخلاقى بانوان ، يعنى كدبانويى و پارسايى و صرفه‌جويى و خويشتن‌دارى اشاره مىكند :\r\n زن به چشم تو گرچه خوب شود * زشت باشد كه خانه روب « 4 » شود\r\nزنِ مستوره « 5 » شمع خانه بود * زنِ شوخ « 6 » آفتِ زمانه بود\r\nپارسا ، مرد را ، سرافرازد * زنِ ناپارسا ، براندازد\r\nچون تهى كرد سفره و كوزه * دست يازد به چادر و موزه « 7 »\r\nپيش قاضى برد كه مَهر بِدِه * به خوشى نيستت به قهر بده\r\nزنِ پرهيزكارِ طاعت دوست * باتو چون مغز باشد اندر پوست\r\nزن ناپارسا شكنج دلست * زود دفعش بكن كه رنج دلست\r\nزن بد را قلم به دست مده * دست خود را قَلَم كنى زان به\r\nبه جدائيش چندروز بساز * چندشب نيز طاق و جفت مباز\r\n. . . راز خود بر زن آشكار مكن * خانه را بر زنان حصار « 8 » مكن\r\nگَر جَوى خرج‌سازى از مالش * نرهى تا تو باشى ، از قالش « 9 » \r\n\r\n\r\n","description":"","footnote":"\r\n( 1 ) . اداره خانواده\r\n( 2 ) . امرد\r\n( 3 ) . عشق و مناسبات جنسى و صفا و صميميت\r\n( 4 ) . مسرف ، ول‌خرج\r\n( 5 ) . عفيف ، پاكدامن\r\n( 6 ) . بىحيا\r\n( 7 ) . كفش\r\n( 8 ) . زندان\r\n( 9 ) . اظهار كردن و اعتراض كردن\r\n","page_name":" 535 ","page_number":535},
  {"content":"\r\n\r\n زن بد را نگاه نتوان داشت * نيك‌زن را تباه نتوان داشت \r\nجام جم\r\n\r\nزن نامطلوب و منحرف\r\nدر اشعار زير ، اوحدى با صراحت تمام و بدون پرده‌پوشى خصوصيات يك زن منحرف و فاسد را در هفت قرن پيش توصيف مىكند و از سر اندرز و خيرخواهى و براى حفظ آرامش و نظام اجتماعى ، زنان را به عفّت و خويشتن‌دارى تبليغ و تحريص مىنمايد :\r\n مكن اى شاهد شكّر پاره * دل و دين را به عشوه آواره\r\nيا مگرد آشناى و شوى مَكُن * يا به بيگانه راى و روى مكن\r\nزشت باشد كه همچو بو الهوسان * نان شوهر خورى و . . . كسان\r\nسَرِ بازى و پاى رَقّاصى * چون توان يافت بىتن عاصى\r\nزلف بشكستن و نهادن خال * چون حلالست و نيست بوسه حلال ؟\r\nايزدت داد حسن و زيبايى * هم ز ايزد طلب شكيبايى\r\nسِترِ زن طاعتى بزرگ بود * سگ به از زن ، كه او سترگ بود « 1 »\r\nسقف و ديوار و چادر و پرده * از پى پوشش تو شد كرده\r\nپرده در پيش رُخ چه مىبندى * نه به ريش جهان تو مىخندى\r\nاز چنين حرص و آز ، دورى به * وز هوى و هوس صبورى به\r\nچون شد اندر سرت بضاعت شوى * گَردَنىِ نرم كن به طاعت شوى\r\nنانت او مىدهد رضاش بده * يا بكَن سبلت و سزاش بده\r\nتا دگر دل به مهر زن ندهد * راه خوارى به خويشتن ندهد\r\nگرش امروز دارى از غم دور * دان كه فرداش هم تو باشى حور\r\nبهر يك شهوت از حلال و حرام * چِكُنى خانه پُر زور و زر و بال « 2 » \r\nمير كمال الدين حسين ، در كتاب مجالس العُشّاق كه آن را در حدود سال 908 و 909 نوشته است ، شرحى دربارهء اوحدى دارد كه نقل قسمتى از آن براى آشنا شدن با اوضاع اجتماعى و اخلاقى آن دوران خالى از فايده نيست : « . . . شيخ اوحدى ، از مريدان حضرت شيخ اوحد الدين كرمانيست ، در آن زمان هژده كس از اوليا ، در مجلس حضرت شيخ صدر الدين قنوى فصوص الحكم مىخواندند ، مثل شيخ عراقى و امير حسينى و شيخ\r\n\r\n\r\n","description":"","footnote":"\r\n( 1 ) . خشمناك و عصبانى\r\n( 2 ) . ديوان اشعار اوحدى ، پيشين ، ص 550 .\r\n","page_name":" 536 ","page_number":536},
  {"content":"\r\n\r\nسعيد فرغانى و شيخ اوحدى ، يكى از آن هژده است ، بر جوان حيدرى عاشق شده بود و آن محل ترجيع فرموده .\r\nرباعى :\r\n در خراباتِ عاشقان كوييست * وندر آن ، خانهء پريروييست\r\nطوقداران ، چشم آن ماهند * هركجا ، بسته طاق ابروييست \r\nروزى پسر حيدرى ، در معركه اين ترجيع را مىخواند ، بدين‌جا كه رسيد بند همين ترجيعست :\r\n من و آن دلبر خراباتى * فى طريق الهوى كما ياتى \r\nدانشمندى در كنار معركه بود ، جوان را پيش خود خواند . پسر حيدرى را مظنهء « 1 » آن شد كه به جهت زر دادنش مىطلبد ، معركه را گذاشته ، پيش دانشمند آمد ، حيدرى را گفت كه : « فى طريق الهوى كما ياتى » به ضم قاف خواندى ، فى حرف جرّست ، فى طريق الهوى به كسر قاف خوان ، طالب علم ديوانه‌يى در پهلوى آن دانشمند بود ، روى به آسمان كرد و گفت : خدايا اين را هم تو آفريدى ؟ او حيدريست ، نحوى نيست ، كه هر مهملى كه تو از زيروزبر گويى ، او به زر بخرد . . . » « 2 »\r\nقاضى نور اللّه شوشترى در مجالس المؤمنين دربارهء اوحدى چنين نوشته است :\r\n« الشيخ الموحد اوحد الدين مراغى - در تذكرهء دولتشاهى مسطور است كه عارفى گرم‌رو بود و با وجود كمال عرفان و سلوك ، در فضيلت ظاهرى كمى نداشته و مريد شيخ الشيوخ اوحد الدين كرمانى بود . . . ده‌نامه را براى خواجه ضياء الدين يوسف بن خواجه اصيل الدين ابن ملك الحكماء خواجه نصير الدين طوسى ، عليه الرحمه ، گفته ، بسيار نازك و لطيف فرموده ، كتاب جام جم را در اصفهان نوشته و در قريب يك ماه ، چهارصد سواد مستعدان روزگار از آن برداشته‌اند و با وجود حجم اندك ، آن كتاب را به بهاى بسيار خريد و فروخت مىكرده‌اند ، و آن كتاب ميان فضلا بسيار مكرّم بوده است . . . ظهور شيخ اوحدى در روزگار ارغون خان بود . . . » « 3 »\r\nانتشار برخى از آثار اوحدى در طول تاريخ به جهات سياسى و مذهبى با مشكلاتى روبرو گرديده است ، منشاء اين مشكلات اين است كه خواجه نصير الدين وزير و مشاور هلاكو ، مردى فاضل و سياستمدارى كم‌نظير بود ، و به اقتضاى مقام و موقعيت سياسى ،\r\n\r\n\r\n","description":"","footnote":"\r\n( 1 ) . گمان و تصور\r\n( 2 ) . كليات اوحدى اصفهانى معروف به مراغى ، ديوان منطق العشاق جام جم ، به اهتمام سعيد نفيسى ، صفحه هفت .\r\n( 3 ) . همان كتاب صفحه « يازده »\r\n","page_name":" 537 ","page_number":537},
  {"content":"\r\n\r\nكاملا به فساد دستگاه خلافت عباسى ، مخصوصا در عهد مستعصم ، آخرين خليفهء اين خاندان واقف بود و كاملا مىدانست كه عمر و اوقات اين مرد به جاى رسيدگى به امور مسلمانان ، صرف زن‌بارگى ، كبوتربازى و عشرت‌طلبى مىشود ؛ به همين جهت براى نجات عالم اسلام از فساد و انحراف و پايان‌دادن به حكومت پانصد سالهء عباسيان ، هلاكو را به تسخير بغداد تبليغ و تحريك نمود ، متأسفانه اين خدمت خواجه ، در نظر بىخبران متعصّب و گروهى كه از آن خوان يغما سود مىبردند ، نابخشودنى تلقى گرديد ، تا آنجا كه جمعى به مخالفت با خواجه ، و مدّاحان او و خاندانش برخاستند . اوحدى مراغه‌يى چون كتاب ده‌نامه خود را به نام نبيرهء خواجه نصير الدين طوسى مزين كرده ، عده‌يى از جهّال و متعصّبين با انتشار آثار و افكار او مخالفت ورزيدند .\r\nمراحل تعليم و تربيت اولاد : با اينكه صاحبنظران ، براى اشعار اوحدى از نظر ادبى و هنرى ارزش چندانى قايل نيستند و اشعار او را در مرتبه‌يى پايين‌تر از آثار خواجوى كرمانى و سلمان ساوجى به حساب مىآورند ، ولى از آنجا كه اوحدى در بسيارى از آثار و اشعار خود ، مخصوصا در جام جم به مسائل و مشكلات اجتماعى و اخلاقى دوران خود توجه كرده و براى جلوگيرى از انحراف و گمراهى نوجوانان و جوانان از هر فرصتى استفاده كرده و پدران و مادران را به وظائف تعليمى و تربيتى سنگينى كه از آغاز تولد به بعد برعهده دارند ، واقف گردانيده است ، بايد او را شاگرد مكتب ناصر خسرو و مردى باهدف و انسان‌دوست به شمار آورد :\r\n باشدش كار از اولِ پايه * طَلبِ شير و جُستن دايه\r\nگَه به دوشش كشند و گاه به مهد * گاه صبرش دهند و گاهى شهد\r\nچون ز گهواره در كنار آيد * در دگرگونه گيرودار آيد\r\nباشدش خوف و بيم از آتش و آب * آفت خفت و خيز و گريه و خواب\r\nچون چپ خود ز راست بشناسد * و آنچه خواهند خواست بشناسد\r\nاز سه حالش سخن بدر نبود * هرسه بىرنج و دردِسر نبود\r\nيا به مكتب دهند و استادش * تا دهد فَرض و سنتى يادش\r\nباز در گريه و خروش افتد * در كف چوب و مار و موش افتد\r\nشود آخر فقيه و دانشمند * راه يابد به خانقاهى چند\r\nدل او را كند نژند و سياه * راتِبِ هفته و وظيفهء ماه\r\nاى بسا ، نان وقف ، كو به زيان * بدهد ، تا رسد به حدّ بيان\r\nبعد از آن يا شود مدرس عالِم * يا مُعيد و خطيبِ شهر و امام \r\n\r\n","description":"","footnote":"","page_name":" 538 ","page_number":538},
  {"content":"\r\n\r\n يا برون اوفتد به دقاقى « 1 » * يا به تزوير و شيد و زرّاقى « 2 »\r\nكم رسد زين ميان به وصول * زانكه غرقند در فروع و اصول\r\nوگرش در سر اين هوس نبود * به معانيش دسترس نبود\r\nبه دكانش برند و بنشانند * آتشى بر دماغش افشانند\r\nزِ غَم و داغ حِرفت و پيشه * گز و مقراض و ارّه و تيشه\r\nخوردنى بَد ، نشستنى غمناك * نان بىوقت و آب پرخاشاك\r\nچون درآيد به پايهء مردى * گرم گردد رها كند سردى\r\nافتدش زين سَرِ سبك سايه * باد در بوق و آب در خايه\r\n. . . نَشنَود پند اوستاد و پدر * نه به دانش گرايد و نه هنر\r\nتا زرش هست مىدهد بر باد * چون نماند شود به دزدى شاد\r\nفاش و پنهان ز هوشيار و ز مست * ببرد هرچه اوفتد در دست\r\nبلتش « 3 » چند پى « 4 » فكار كنند * دستِ آخر سرش بدار كنند\r\nصد از اين بىهنر تلف گردد * تا يكى در هنر خلف گردد\r\nوگرش بخت يارمند بود * نام‌بُردار و ارجمند بود\r\n. . . يا اميرى شود فروزنده * يا دبيرى ديار سوزنده\r\nرنج بسيار برده از هر باب * كرده برخود حرام راحت و خواب\r\nسالها حاضر و كمر بسته * دل در اندوه و دردِسَر بسته\r\nچون ز سوداى قُربت و پيشى * با سعادت دلش كند خويشى\r\nجور و خوارى كشد ز شاه و امير * ناگهان بر نشانش آيد تير\r\nاز عمل بركشد چراغى چند * خانه و آسياب و باغى چند\r\nمركبى چند در طويله كشد * دست بر صورتى جميله كشد\r\nغم آنها بگيردش دامن * آز و حرص و نياز پيرامن\r\nمحنت جامه و غم جو و كاه * خرج ده ، سازِ خانه ، آلتِ راه\r\nگر غلامش گريخت آه و دريغ * ور سقط شد ستور ، بارد ميغ « 5 » \r\n\r\n\r\n","description":"","footnote":"\r\n( 1 ) . آردفروشى\r\n( 2 ) . رياكارى\r\n( 3 ) . كتك\r\n( 4 ) . پاشنه پا ، كف پا\r\n( 5 ) . ابر ، اشك\r\n","page_name":" 539 ","page_number":539},
  {"content":"\r\n\r\n حسد دشمنانش اندر پى * حاجت دوستان به جانب وى\r\nبار صد كس به تن فروگيرد * آتش دوزخ اندرو گيرد\r\n. . . نتواند دمى نشستن شاد * نكند مَرگ و آخرت را ياد\r\nدست مَنصب گرفته گوش او را * حب دنيا رُبوده هوش او را\r\n. . . عالمى گُم شود درين سروكار * تا از ايشان يكى رسد به كنار \r\nچنان كه در اين اشعار ديديم ، اوحدى وضع آشفته تعليم و تربيت را در اواخر عهد مغول ، و مشكلات گوناگونى كه براى تأمين سعادت نوآموزان وابسته به طبقات مختلف اجتماع وجود داشته توضيح مىدهد و با استادى نشان مىدهد كه در يك جامعهء منحط و فاسد ، چه خطراتى نوجوانان و مردم كوچه و بازار را تهديد مىكند و يك فرد عادى در آن دوران بحرانى و پرآشوب ، از روز تولد تا هنگامى كه به رشد كافى و مقام و موقعيت مناسبى دست يابد ، با چه موانع و مشكلاتى بايد دست‌وپنجه نرم كند .\r\nدر قصايد عرفانى او كه به پيروى از روش سنايى و عطار ساخته است معانى بديع به چشم مىخورد :\r\n سر پيوند ما ندارد يار * چون تَوان شُد ز وصل برخوردار\r\nهمدمى نيست تا بگويم راز * خلوتى نيست تا بگريم زار\r\nدر خروشم ز صيت « 1 » آن معشوق * در سماعم ز صوت آن مزمار « 2 »\r\nمطربم پرده‌ها همى سازد * كه در آن پرده نيست كَس را بار\r\nهمه مَستان درآمدند به هوش * مست ما خود نمىشود هشيار\r\nمطربم پرده‌ها همىسازد * كه در آن پرده نيست كس را بار\r\nچيست اين ناله و فغان در شهر * چيست اين شور و فتنه در بازار\r\nهمه در جستجوى و او غافل * همه در گفتگوى و او بيزار\r\nخانه در بيشهء آلهى بَر * سنگ در شيشهء ملاهى بار\r\n. . . جز يكى نيست صورت خواجه * كثرت از آينه است و آينه‌دار\r\nسِكّهِ شاه و نقش سكه يكيست * عدد از درهم است و از دينار\r\nهم به درياست بازگشتِ نَمى * كه ز دريا جدا شود به بخار\r\nبه نهايت رسان تو خط وجود * نقطهء اصل از انتها بردار\r\nتا بدانى كه نيست جز يك نور * وان دگر سايهء در و ديوار \r\n\r\n\r\n","description":"","footnote":"\r\n( 1 ) . شهرت\r\n( 2 ) . مزمار : به كسر « م » نى كه در آن نوازند ، ناى نوازندگى .\r\n","page_name":" 540 ","page_number":540},
  {"content":"\r\n\r\n همه عالم نشانِ صورتِ اوست * باز جوئيد يا اولى الابصار « 1 » \r\nبا مطالعهء مجموع اشعار و آثار اوحدى مىتوان تا حدى با روح كنجكاو و پژوهنده و طرز فكر و جهان‌بينى ، و افكار و انديشه‌هاى فلسفى و اجتماعى و علاقه فراوان او به اصلاحات اجتماعى آشنا و مانوس گرديد :\r\n اين چرخِ گِرد گَرد كواكب نگار چيست ؟ * اين اختر ستيزه‌گر كينه‌كار چيست\r\nهان اى حكيم ، هرچه بپرسم تو را ، بگوى * تا مُنكّشِف شود كه در اين پودوتار چيست ؟\r\nپروردگار و نفس ببايد شناختن * اين نفس خود چه باشد و پروردگار چيست ؟\r\n. . . اين طول و عرض چند و زمان و مكان كدام * اين خط و نقطه چون و محيط و مدار چيست ؟\r\nاين چهار عنصر و سه مواليد و شش جهت * اين پنج زورق و دو درو يك سوار چيست ؟\r\n. . . اين جان روشن و تن تاريك را چه حال ؟ * وين خاك ساكن و فَلكِ بيقرار چيست ؟\r\nاين وصلت و مفارقت و جوهر و عَرَض * اين بهمن و تموز و خزان و بهار چيست ؟\r\nاين قلب و اين لسان و سكوت و كلام چه ؟ * اين طبع و اين مزاج و خيال و بخار چيست ؟\r\nدر يك مگس « 2 » مجاورت نوش و زهر چون ؟ * در يك مكان مناسبت گَنج و مار چيست ؟\r\nاصل فرشته از چه و نسل پرى ز كه ؟ * وين آدمى بدين صفت و اعتبار چيست ؟\r\n. . . آوردنش به عالم و بردن به خاك چند ؟ * پروردنش به شُكر ، و كَردن شكار چيست ؟\r\n. . . منزل يكى و راه يكى و روش يكى * چندين هزار تفرقه در هر كنار چيست ؟\r\n. . . الهام و وحى و كشف و مقامات و معجزه * در جنبش نبى و ولى آشكار چيست ؟\r\nابليس و خلدو آدم و حوّا و خوشه چه ؟ * ذبح و خليل و گلشن و نمرود و نار چيست ؟\r\nمصر و عزيز و يوسف و زندان و خواب چه ؟ * طور و عصا و موسى و سجّيل خوار چيست ؟\r\nسير براق و مسجد اقصى و جبرئيل * طوبى و عرش و سدره و ديدار يار چيست ؟\r\nبوجهل را مخالفت احمد « 3 » از چه خاست * وان عنكبوت و پرده و صديق و غار چيست ؟\r\nاين حج و عمره و حرم و كعبه و مقام * وين خلق و سعى و وَقفه و رَمىِ حجار « 4 » چيست ؟\r\nرومى رخان هفت زمين را چنان طواف * بر گِردِ آن سرادق « 5 » زنگى شعار چيست ؟\r\nگر ديده‌اى مدينه علم رسول را * باب مدينه و اسد و ذو الفقار چيست ؟ \r\n\r\n\r\n","description":"","footnote":"\r\n( 1 ) . در تنظيم مطالب اين بخش غير از ديوان اوحدى از تاريخ ادبيات دكتر شفق از صفحه 303 به بعد و لغت‌نامه دهخدا ، شماره مسلسل 86 ، صفحه 479 به بعد و مثنوى جام جم استفاده شده است .\r\n( 2 ) . زنبور عسل\r\n( 3 ) . پيغمبر\r\n( 4 ) . مراد ، مناسك حج است .\r\n( 5 ) . خيمه ، سرا\r\n","page_name":" 541 ","page_number":541},
  {"content":"\r\n\r\n مد صراط و وضع ترازو و طىّ ارض * هول حساب و قول شفاعت‌گذار چيست ؟\r\nرحمت چو در قياس فُزون آمد از غضب * تشويش عبد و خشم خداوندگار چيست ؟\r\nاز جاى آمدن ، تو اگر واقفى به عقل * در بازگشتن اين فزع و زينهار چيست ؟\r\nفرمان كه مىدهد به مكافات نيك و بد * مخلوق را در اين بد و نيك اختيار چيست ؟\r\nاى زاهد ار به سرّ عبادت رسيده‌اى * شرط نماز و روزهء ليل و نهار چيست ؟\r\n. . . امر رموز « ليسك فى جُبّتى » چه بود ؟ * آن گفتن « انا الحق » و منصور و دار چيست ؟\r\n. . . ما در حصار اين فلك تيزگردشيم * وز جان بىخبر كه برون از حصار چيست ؟\r\nاى پادشاه ، اگر نظر لطف مىكنى * زان روى ، پرده دور كن اين انتظار چيست ؟\r\nبا اوحدى ز آتش دوزخ سخن مگوى * در دست اين شكسته دل خاكسار چيست ؟ « 1 » \r\n\r\nپژوهشها و چون چراهاى فلسفى\r\n\r\nجهان‌بينى اوحدى\r\nدر پايان ديوان اشعار ، اوحدى ضمن پرسش از اسرار مكتوم جهان و علت پيدايش موجودات ، علاقهء فراوان خود را به كشف حقايق و حدوث و قدم جهان و اسرار و رموز عالم مادى آشكار مىكند :\r\n اى پژوهندهء حقايق كَون * نَفَسى رُخ درين دقايق كن\r\nاين جهانى كه اندرويى تو * چيست ؟ با خود يكى نگويى تو\r\nاصل او از كجا هويدا شد ؟ * بود ، يا خود نبود و پيدا شد\r\nچه نخست از عدم پديد آمد ؟ * كه مر اين گنج را كليد آمد\r\nمُتحرك چراست چرخ بلند ؟ * از چه ساكن شد اين زمين نژند ؟\r\nآن يكى گرم و گِرد گَرد چراست ؟ * وين تر و خشك و گرم و سَرد چراست ؟\r\nبه چه‌چيز اين زمين قرار گرفت ؟ * وز چه اين تخم بيخ و بار گرفت ؟\r\nظلمت اين شب سياه از چيست ؟ * نور اين آفتاب و ماه از چيست ؟\r\nتو چه چيزى ؟ چه جوهرى ، چه كسى ؟ * نرسيدى به خويش ، در چه رسى ؟\r\nاين خرد خود كجا و روح كدام ؟ * دل كه و نفس را چه باشد نام ؟\r\nاين فرستادنِ پَيُمبر چيست ؟ * با تو گر نيست اين سخن با كيست ؟\r\nسازگارى و مردمى چه بود ؟ * آدم از چيست و آدمى چه بود ؟\r\nزندگانى چگونه بايد كرد ؟ * چه كسان را نمونه بايد كرد ؟ \r\n\r\n\r\n","description":"","footnote":"\r\n( 1 ) . ديوان اوحدى مراغى ، پيشين ، بخش قصايد ، ص 9 به بعد .\r\n","page_name":" 542 ","page_number":542},
  {"content":"\r\n\r\n آنچه ديدى ز سرگذشت بگوى * به چه‌چيز است بازگشت ؟ بگوى\r\nچيست اين دوزخ و بهشت كجاست ؟ * پرسش حال خوب و زشت كجاست ؟\r\nتن و جان را عذاب چون باشد ؟ * هول يُومُ الحساب چون باشد ؟\r\n. . . تو بدان آمدى كه كار كنى * زين جهان دانش اختيار كنى\r\nهمه را بنگرى و دريابى * رنج بينى و دردسر يا بى\r\nچيست ناموس « 1 » ؟ دل بروبَندى * كيست سالوس ؟ خوش برو خندى\r\nدانشِ اين ، حوالتست به تو * وز خدا اين رسالتست به تو\r\nجز به علم اين كجا توان دانست ؟ * نفس بىعلم هيچ نتوانست « 2 » \r\nبه‌نظر اوحدى ، در محيطى كه نظم و قانون و اخلاق و مبانى تربيتى استوارى برقرار نيست ، نه‌تنها كشاورزان و پيشه‌وران ، بلكه افراد متنّعم و فرمانروا نيز از سعادت و نيكبختى بهره‌يى نخواهند برد .\r\nاوحدى در اشعار خود از نتايج ظلم و بيدادگرى حكام ، سرهنگان ، و ديوانيان و شحنگان ياد مىكند و آنان را به مار و مورى تشبيه مىكند كه به جان رعيت افتاده و حاصل كار و زحمت خلق را به يغما مىبرند :\r\n ظلمت ظلم تيره دارد راه * عدل بايد جناح و قلب سپاه\r\nخانه ظالمان نه دير ، كه زود * به فضيحت خراب خواهد بود\r\nظلم تاريك و دِل سِيَه كُندَت * عدل رخشنده‌تر زمه كندت\r\nمرد را ظلم ، بيخ كن باشد * عدل و دادش حصار تن باشد\r\n. . . تو نترسى كه باغ سازى و تيم * خَرج آن جمله از خَراج يتيم ؟\r\nباغ خود را نچيده گل بيوه * بُرده سرهنگ هيزم و ميوه\r\nشب تاريك ، دوك رشتن او * روز نانى به خون سرشتن او\r\nپيرزن نيمه‌شب كه آه كند * روى هفت آسمان سياه كند\r\nواى بر خفتگان خونخواران ! * ز آفت سيل چشم بيداران\r\nبس كه ديدم دعاى پيرزنان * كه فروريخت خون تيرزنان\r\n. . . مَهِل اى خواجه ، قلم زنان دَغَل * تكيه بر عقد ملك دارى و حل ؟\r\nقلمى راست كرده در پس گوش * چشم بر خردهء كسان چون موش \r\n\r\n\r\n","description":"","footnote":"\r\n( 1 ) . اصل و قانون جهان\r\n( 2 ) . همان كتاب ، ص 504\r\n","page_name":" 543 ","page_number":543},
  {"content":"\r\n\r\n حَلق درويش را بريده به كلك « 1 » * مال و ملكش كشيده اندر سلك\r\n. . . گر تو را تيغ حكم درمشتست * شحنهء كُش باش دزد خود كُشتست\r\nدزد را شحنه راهِ رخت نمود * كشتن دزدِ بىگناه چه سود ؟\r\nدزد با شحنه چون شريك بود * كوچها را عسس چريك بود\r\nچون سياست « 2 » نباشد اندر شهر * ندرخشد سنان و خنجر قهر\r\nهمه مارند و مور ، مير كجاست ؟ * مُزد گيرند ، دزدگير كجاست ؟\r\nبر حرامى « 3 » ، چو شحنه شد خندان * بحرم دان فروبرد دندان\r\nچون كَمانِ رئيس شد بىزِه * نتوان خفت ايمن اندر دِه\r\nسر دزدان كه ميوهء دارست * بر تن آسوده پارهء كارست\r\nهركه بر نفس خود مُسلّط نيست * نيست سلطان و اندر اين خط نيست\r\nشاهى تن ز اعتدال بود * به طلب كردن كمال بُوَد\r\nكردن او را به شرع و عقل دوا * نپسنديدن آنچه نيست روا\r\n. . . گرچه تُرشست و تلخ گفتن حق * شور بختيست هم نَهُفتن حق\r\nسخن ار دل‌شكن نباشد و سخت * رهنمايى كجا كند سوى بخت ؟ « 4 » \r\nاوحدى در جاى ديگر از ديوان اشعار خود « در منع تبختر و طيش » مردم را به رعايت اعتدال و حفظ حقوق طبقات محروم و ستمكش جامعه دعوت مىكند :\r\n . . . چند جوئى برين و آن پيشى ؟ * نه كَز ابناى جنس خود بيشى !\r\nتو نبودى پديدَت آوردند * پس بگفت و شنيدت آوردند\r\nباز فانى شوى ، به آخر كار * به سگان بازدار ، اين مُردار « 5 »\r\nقُربِ سلطان مبارك آنكس راست * كه كند كار مستمندى راست\r\nروستايى كند كفايت و صرف * تو مگر سازى از خراجش طرف\r\nوانگهى خويش را امين دانى * آه اگر مردمى چنين دانى\r\nمكن از بهر اين تفرّج و فَرج * رِزق ده‌ساله را به زودى خرج\r\nبيوه‌زن دوك رِشته در مهتاب * كرده بر خود حرام راحت و خواب \r\n\r\n\r\n","description":"","footnote":"\r\n( 1 ) . قلم\r\n( 2 ) . كيفر و مُجازات .\r\n( 3 ) . دزد راهزن\r\n( 4 ) . ديوان اوحدى ، پيشين ، ص 532 .\r\n( 5 ) . جهان مادى و جيفه دنيا .\r\n","page_name":" 544 ","page_number":544},
  {"content":"\r\n\r\n خايه مُرغ گِرد كرده به صبر * تا بيايد امير و از سَرِ جَبر !\r\nخايه‌ها را به خايگينه كند * مرغ و كرباس را هزينه كند\r\nوانگهى برنشيند و تازد * فلكش سر چرا نيندازد ؟\r\nبه جفا دل مَهِل كه چُست شود * كانچه بشكست كى درست شود ؟\r\nچه نهى بر نهال خود تيشه * در بريدن ببايد انديشه\r\nغَضبى ، كز طريق دانش خاست * عقل و دين عُذر آن تواند خواست\r\nآن غضب ناپسند باشد و زشت * كه چو كردى مَجال عُذر نهشت\r\nدر جهان هرچه حكمت و ريوست * همه ترياك زهر اين ديوست\r\nخرد و جانت ار تمام « 1 » شوند * غَضَب و شهوتت غلام شوند\r\nاين‌دو را گر تو زير گام نهى * خويشتن را بلند نام كنى\r\nمكن از جام جهل خود را مست * كه به يكباره مىروى از دست « 2 » \r\nدر ميان اشعار گوناگون اوحدى ، تعاليم آموزندهء اخلاقى فراوان است ، از جمله در بخش مواعظ مىگويد :\r\n . . . كار خود را تو هم‌اكنون به قرارى بازآر * ورنه فردا نهلندت كه قرارى باشد\r\nآنچنان زى كه چون توفانِ اجَل موج زند * گِرد بر گِرد تو از خير حصارى باشد\r\nتو كه امروز چو كژدم همه را نيش زنى * مونس گور تو ، شك نيست كه مارى باشد\r\n. . . كشت ناكرده چرا دانه طَمَع مىدارى * آب ناداده زمين را چه بهارى باشد\r\nاگر آن گنج گران مىطلبى رنج ببر * گل مپندار كه بىزحمت خارى باشد\r\n. . . راه خود گم نكند در شب تاريك و ضلال * هركه را همچو خرد مشعله‌دارى باشد \r\nدر جاى ديگر در مقام اندرز مىگويد :\r\n گر در ديار خود نتوانى به كام زيست * تن را به غربت افكن و دور از ديار دار\r\nاز حلقه‌اى ، كه مىشنوى بوى فتنه‌اى * زان حلقه خويش را به خرد بر كنار دار\r\n. . . خصمى ، كه واقفت كند از عيب خويشتن * عيبش مگوى هرگز و او را به يار دار\r\nاز عفت و طهارت و پاكى و روشنى * دايم وجود خويشتن اندر حصار دار \r\nدر ميان شعرا و گويندگان ايران بعد از اسلام ، كمتر كسى چون اوحدى مراغه‌يى از انحراف و گمراهى مردم ، به‌خصوص نسل جوان رنج برده و در راه بيدارى و هدايت آنان سعى و تلاش كرده است :\r\n\r\n\r\n","description":"","footnote":"\r\n( 1 ) . كامل\r\n( 2 ) . همان كتاب ، ص 537 به بعد .\r\n","page_name":" 545 ","page_number":545},
  {"content":"\r\n\r\nدر منع شراب و بنگ و مستى گويد :\r\n باده كم خور ، خرد به باد مَده * خويش را ياد ، او به ياد مده\r\nهوش ، يار تو ، به ، كه بيهوشى * هوشيارى تو ، باده كم‌نوشى\r\nمى به تونت « 1 » كشد سر از بستان * بنگ رويت كشد به گورستان\r\nباده در خيك و بنگ در انبان * گرنه ديوانه‌اى مشو جُنبان\r\nخيك و انبان به خوك و سگ بگذار * خوك گنديده و سَگِ مردار\r\nمى سُرخت نمد به دوش كند * بَنگِ سبزت گليم‌پوش كند\r\nدِل سياهى دهند و رُخ زردى * بهل اين سبز و سرخ اگر مردى\r\nبنگت آن اشتها دهد به دروغ * كه چو ماءُ العسل بليسى دوغ\r\nمىچنانت كند ، به نادانى * كه بز ماده را پَرى خوانى\r\n. . . خوردن آب گرم و سبزهء خشك * خون بسوزاندت چو نافهء مشك\r\nبهل آن آب را ، كه سَر گردى * مخور اين سبزه را كه خر گردى\r\nتركشان كن ، كه دشمنان بدند * زانكه اين هردو دشمن خردند\r\nبت‌پرستى ز مىپرستى به * مردن غافلان ز مستى به\r\nجود نيكست و جود مستان بد * هوشيارى ز مست مستان بد\r\nمست نادم شود به هشيارى * تو زِ مَستان طمع چه مىدارى ؟ « 2 » \r\nدر اشعار زير ، اوحدى ضمن برشمردن زيانهاى ميگسارى ، آداب مىخوردن را در حد اعتدال بيان مىكند :\r\n خوردن باده گر شود ، ناچار * كوش تا نگذرد حريف از چار\r\nخادمى چُست و صاحبى خوشخوى * ساقيى نغز و مطربى خوش‌گوى\r\nتا زر و سيم و نقل دارى و مى * منه از جاى خويش بيرون پى\r\nگر خورى مى به خانهء ديگران * بر حريفان مباش سرد و گران\r\nچشم در شاهد حريف مَكُن * هزل با مردم شريف مكن\r\nنقل كم خور ، كه مى خمار كند * نَقل كم كن كه سَرِفِكار كند\r\nبه قبول كسان ز جاى مَشو * عندليب سخن‌سراى مشو\r\nوقت خوردن دو باده كمتر نوش * تا نبايد به دست رفتن و دوش\r\n. . . خورش و مى چو درهم آميزى * خون خود را به خوان خود ريزى \r\n\r\n\r\n","description":"","footnote":"\r\n( 1 ) . مقصود تون حمام و در اينجا مراد بدبختى و سيه‌روزى است .\r\n( 2 ) . همان كتاب ص 538 .\r\n","page_name":" 546 ","page_number":546},
  {"content":"\r\n\r\n چند گويى ، كه باده غم بِبَرد ؟ * دين و دنيا نگر كه هم ببرد\r\nمى چنان خور كه او مباح شود * نه كزو خانه مستراح شود\r\nهرچه مستى كند حرامست آن * گر شرابست وگر طعامست آن\r\nمستى مال و جاه و زور و جمال * هم حرامست و نيست هيچ حلال\r\nبه ضرورت نجس حلال بود * بىضرورت نفس و بال بود\r\nآب زمزم گرت كند سرمست * رو بشوى از حلال بودن دست\r\n. . . مى چو آتش بر آتشت ريزد * مى ندانى چه فتنه برخيزد ؟\r\n. . . مكن اى نفس و كار خود درياب * روز شد برگشاى چشم از خواب\r\nچند راضى شوى بخورد و بخفت * ترك اين بيخودى ببايد گفت\r\nباده نوشندگان جام الَست * نشوند از شراب دنيا مست\r\nذوق پاكان ز خم و مستى نيست * جاه نيكان به كبر و هستى نيست\r\n. . . گرچه اختر به اختيار تو شد * ورچه شير فلك شكار تو شد\r\nتو به يكبارگى ز دست مشو * وز شراب غرور مست مشو\r\nگاه مستى و گه خرابى تو * كس نداند كه از چه يا بى تو ؟\r\nچون نكردى خرابى آبادان * بر خرابى چه مىشود شادان ؟\r\nخيز و آباد كن مقامى نيك * تا برآرى به خير نامى نيك\r\nچند راحت برى ز ملك كسان * راحتى هم به ملك خود برسان « 1 » \r\nاوحدى مراغه‌اى مانند ناصر خسرو علوى به طبقات زحمتكش جامعه ، نظير كشاورزان و پيشه‌وران به ديدهء احترام مىنگرد و به تلاش مداوم آنان براى تامين معاش خلق ارج فراوان مىنهد . چنان كه گويد :\r\n خُنك آن پيشه كار حاجتمند * به كم‌وبيش از اين جهان خرسند\r\nگَشتهِ راضى به رِزق و روزى خويش * دست در كار كرده سر در پيش\r\nچند سال از براى كار و هنر * خورده سيلى ز اوستاد و پدر\r\nدل او دارد از امانت نور * دست او باشد از خيانت دور\r\nشب شود سر بسوى خانه نهد * هرچه حق داد در ميانه نهد \r\nدر اشعار زير ، اوحدى ضمن تمجيد از طبقه وسيع كشاورزان ، از مظالم گوناگونى كه فئودالها و ماموران دولتى و انتظامى قرون وسطا به آنان روا مىداشته‌اند ، سخن مىگويد :\r\n\r\n\r\n","description":"","footnote":"\r\n( 1 ) . همان كتاب ، ص 539 و 540 ( به اختصار ) .\r\n","page_name":" 547 ","page_number":547},
  {"content":"\r\n\r\n به تو معمور داده‌اند اين ملك * ز خرابى مهل كه گيرد كلك\r\nهمه اندر تراش ، چون تيشه * كى بماند درخت در بيشه\r\nگوشت دهقان به هردو ماه خورد * مرغ بريان چريك شاه خورد\r\nدست دهقان چو چرم گشته ز كار * دهخدا دست نرم برده كه آر\r\nچه خورى تو ز دستوارهء او * نظرى كن به دستپارهء او\r\nدو سه درويش رفته در دره * پى گوساله و بز و بره\r\nشب فغانى كه گرگ ميش بِبُرد * روز آهى كه دزد خيش بِبُرد\r\nتو پر از باد كرده پشم بروت * كه كى آرد شبان پنير و قروت\r\nچند در قهر ديگران كوشى * بهر خود شير ديگران نوشى \r\nاوحدى مراغه‌اى ، شاعر آزاده‌ايست كه عموم مردم و طبقات متنعم را به رعايت اعتدال و انصاف دعوت مىكند ، آزمندى و زرپرستى را غول ، و زن‌بارگى و شهوترانى را غل گردن مردان مىشمارد :\r\n اى رنج ناكشيده كه ميراث مىخورى * بنگر كه كيستى تو و مال كه مىبرى ؟\r\n. . . مردم به دستگاه توانگر نمىشوند * درويش را چو دست بگيرى توانگرى\r\nاز قوت و خرقه هرچه زيادت بود ترا * با ايزدش معامله كن گر مُبصّرى\r\nزر غول مرد باشد و زن غُل گردنش * در غل و غول باشى تا با زن وزرى\r\n. . . بىعدل ملك دير نماند ، نگاهدار * مال رعيت از ستم و جور لشكرى\r\n. . . درياى فتنه اين هوس و آرزوى تُست * در موج او مرو چو ندانى شناورى\r\nاين شستشوى جبّه و دستار تا به كى ؟ * دست از جهان بشوى كه اينست گازرى « 1 »\r\nهرگز نباشدت به بد ديگران نظر * در فعل خويشتن تو اگر نيك بنگرى \r\nاوحدى مراغه‌اى كه مردى باهدف و به مبانى اخلاقى و اجتماعى و سعادت و بهروزى مردم دوران خود سخت پاىبند بود ، براى مقام روحانيت نيز احترامى فراوان قائل است ، به همين مناسبت در مثنوى جام جم به كسانى كه از كسوت روحانيت سوءاستفاده مىكردند ، و با مكر و ريا و تدليس و تلبيس مردم بىخبر و ساده‌لوح را فريب مىدادند سخت حمله مىكند و چون عبيد زاكانى منتقد نامدار اين دوران ، پرده از روى سالوس و رياى اين گروه برمىدارد :\r\n\r\n\r\n","description":"","footnote":"\r\n( 1 ) . گازرى : رختشويى\r\n","page_name":" 548 ","page_number":548},
  {"content":"\r\n\r\n آه از اين واعظان منبركوب * شرمشان نيست خود ز منبر و چوب\r\n. . . بر سر منبر و مقام رسول * نتوان رفتن از طريق فضول\r\nآنچه بر عالمان و بال آيد * حُبّ دنيا و جمع مال آيد\r\nواعظى ؟ خود كن آنچه مىگويى * نكنى ، دردسر ، چه مىجويى ؟\r\nچه دهى دين و باغ و زر چه كنى * دُمِ دستار ، چارگز چه كنى\r\nراست گويى به راستكارى كوش * اين سخن را ز راستان بنيوش\r\n. . . بىرعونت « 1 » قدم نخواهى زد * بىريا هيچ دم نخواهى زد\r\nآن نماز دراز كردن تو * وز حرام احتراز كردن تو\r\nروز بر سفره نان نخوردن سير * پيش بيگانه شب نخفتن دير\r\nبر سرِ راهِ پادشاه و امير * مينهى دام و دانه از تزوير\r\nنه بدانش دل تو گردد نرم * نه سرت را ز خلق و خالقِ شرم\r\nچيست اين تُرهات بيهوده * نقره‌اى بر سَرِ مِس اندوده\r\nپير سالوس را بپرسيدم * گفت من بارها خدا ديدم\r\nآتشم درفتاد ، از آن نادان * گفتم اى دل تو نيك‌تر وادان\r\nاينكه پيغمبرست يارى ديد * وانكه موساست نور و نارى ديد\r\nشيخكى روز و شب چو خر به چرا * از دو مُرسَل زيادتست چرا\r\nاعتماد تو بر چماقِ امير * بيش بينم كه بر خداى كبير\r\nچيست اين زرق و شيد و حيله و مكر * تا دو نان بركَنى ز خالد و بكر\r\nهمه روى زمين نفاق گرفت * مردمى ترك اتفاق گرفت\r\nاز حقيقت به دست كورى چند * مُصحفى ماند و كهنه گورى چند\r\n. . . اهلِ زِرق و نفاق هم پشتند * صادقان را به خون دل كُشتند\r\nاهل مكر و حيل بكوشيدند * به ريا روى دين بپوشيدند\r\nكم برى زَر ز زرق نپذيرد * پُر برى زود در بغل گيرد\r\nاز برون خرقه‌هاى صابونى * وز درون صد هزار مَأبونى\r\nچون بيابند نوارادت را * كار بندند عرف و عادت را\r\nجامه زرق بر نورد كنند * بر دلش حُب مال سرد كنند \r\n\r\n\r\n","description":"","footnote":"\r\n( 1 ) . تكبر\r\n","page_name":" 549 ","page_number":549},
  {"content":"\r\n\r\n شَبِ كس را كجا كند چون روز * پير محراب كوب منبر سوز\r\nاين جماعت بهشت مىخواهند ! * خانه ، زريّن خشت مىخواهند\r\nحور و غِلمان و جوى شير و شراب * ميوه‌هاى شگرف و مرغ و كباب\r\nچون ندانى كه اين بهشت كجاست * مردمان را چه خوانى از چپ و راست\r\nفقر اگر خوردن است و گائيدن * هرزه‌اى چند بر درائيدن\r\nهمه را بهتر از تو هست اين حال * بر سر جاه و حسن و شوكت و مال\r\nميوه تا كى خورى ز باغ كسان ؟ * چه فروغت دهد چراغ كسان ؟\r\nنام مردم فروختن تا چند ؟ * چوب همسايه سوختن تا چند \r\nجام جم\r\nاوحدى در اشعار زير فضل‌فروشان و رياكاران را به باد انتقاد مىگيرد و ماهيت پليد آنان را آشكار مىكند :\r\n اى كه گشتى بدان قدر خُرسند * كه كسى خوانَدَت به دانشمند\r\nگِرد بدعت مَگرد و گردِ فضول * مىكن آنچت خداى گفت و رسول\r\nقول روشن چو هست و نص جلى * پى رخصت چه گردى اى زُحلى\r\nدر حِيَل « 1 » دَفتر و كتاب كه ساخت ؟ * يا به تزوير فصل و باب كه ساخت\r\nسخن راست در نورديدن * گِرد تأويلِ دور گرديدن\r\nجاهل و عام را فضول كند * خاص را خود به جان ملول كند\r\nروشنى نيستت ، فروغ مده * به كسان رُخصَتِ دروغ مده\r\n. . . عالِمى ، بر در امير مرو * اين چه رفتن بود بمير و مَرو \r\nلزوم فعاليتهاى عمرانى : اوحدى مراغه‌اى غير از توجه به مسائل اخلاقى و تربيتى نسل جوان ، به ديگر مسائل عمرانى و اقتصادى دوران خود نيز توجه داشته است .\r\nجالب توجه است كه اوحدى مانند ابن خلدون اندلسى به مسالهء شهرسازى و آثار و نتايج آن توجه كرده و از شهرياران و قدرتمندان مىخواهد كه به اين كار خير اقدام نمايند ، تا عدهء كثيرى از اين راه به فعاليتهاى گوناگون توليدى و اقتصادى اهتمام ورزند .\r\n\r\n\r\n","description":"","footnote":"\r\n( 1 ) . حيله‌ها و مكرها .\r\n","page_name":" 550 ","page_number":550},
  {"content":"\r\n\r\n\r\nشرايط شهرسازى در قرون وسطا\r\nبه‌نظر اوحدى ، قبل از اقدام به اين كار عمرانى ، توجه به موقعيت طبيعى و جغرافيايى محل ، كمال ضرورت را دارد ، شهر بايد در جوار رودخانه يا محلى احداث شود كه ايجاد كاريز و قنات ممكن باشد ، و مردم بتوانند از چشمه‌سارهايى كه از كوههاى اطراف سرازير مىشود ، آب مورد نياز خود را تامين كنند . علاوه‌براين ، شهر بايد در موضعى باشد كه از خطر حملهء دزدان و راهزنان در امان باشد .\r\nبنيان‌گذاران شهر بايد از كندن خندق و ديگر اقدامات امنيّتى غفلت نكنند و كسانى كه در چنين شهرى ، اقدام به ساختن منزل مىكنند ، بايد خانه خود را در محل بالنسبه مرتفعى بنا كنند ، تا از خطر سيل و زحمت ياغيان و چريكان در امان باشد ، علاوه‌براين خانه بايد به دكّان و بازار و مسجد و حمام نزديك باشد ، و قبل از اقدام به خريد خانه بايد از وضع اخلاقى همسايگان اطلاعاتى به دست آورد ، همچنين در ساختن راه آب ، و ايجاد محلهاى مناسب براى ذخيرهء ضروريات زندگى ، نظير انبار غلّه و كاه و اصطبل براى چهارپايان نيز بايد توجه كافى به عمل آورد .\r\n\r\nاستاد البشر خواجه نصير الدين توسى\r\n\r\nخواجه نصير الدّين دانشمند و سياستمدار ايران\r\nخواجه نصير الدين توسى به سال 597 در طوس يا جهرود قم تولد يافت . وى در زمرهء حكما و دانشمندانى است كه تنها عمر گرانبهاى خود را مصروف مطالعه و تحقيق و تاليف نكرده ، بلكه در سياست عمومى عصر خود صاحبنظر و در جريانات سياسى ، اجتماعى و فرهنگى آن دوران عامل موثرى به شمار مىرفته است ، وى كه از بركت هوش و استعداد سرشار « از اعاظم رجال قرن هفتم و از اجلهء علماى جامع ايران است ، علم نقلى را از پدرش و معقول را از دائى خويش و سپس از فريد الدّين داماد\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nنيشابورى و علوم رياضى را از كمال الدين محمد حاسب فراگرفت و مدتى هم در محضر دانشمندانى چون قطب الدين مصرى و كمال الدين يونس موصلى و ابو السعادات اصفهانى تلمذّ كرد و در معارف زمان خويشتن به‌ويژه حكمت و رياضى استاد مسلم شد و به لقب استاد البشر ملقب گشت و به دربار ناصر الدين عبد الرحيم مكنّى به ابو الفتح حكمران قهستان كه از سران اسماعيليّه و محتشمى دانش‌پرور بود راه يافت و كتاب معروف اخلاق ناصرى را به نام او پرداخت . چندى بعد ، ناصر الدين او را به قلعهء الموت نزد علاء الدّين محمّد ، هفتمين خليفهء حسن صباح برد ، و سپس ملازم ركن الدين خور شاه آخرين فرمانرواى اسماعيلى شد . » « 1 »\r\nدر حقيقت خواجه نصير نزد اسماعيليان به‌صورت زندانى و بازداشتهء محترمى به سرمىبرد . وى در وصف حال خود گويد :\r\n به گِرداگِرد خود چندان‌كه بينم * بلا انگشترى و من نگينم \r\nخود او از آن دوران محنت‌زا در مقدمه زيج ايلخانى چنين ياد مىكند : « آن وقت كه هلاكو ولايتهاى ملحدان بگرفت ، من بنده كمترين نصير الدين كه از توسم به ولايت ملحدان افتاده بودم ، بيرون آورده »\r\n« خواجه نصير در پيش محتشم مزبور ( ناصر الدين ) محترم شد و در تاييد آئين اسمعيليه به تاليف كتاب پرداخت . . . و در قلاع ملاحده بود ، تا سال 654 پس از تسليم شدن ناصر الدين محتشم ، خواجه نصير الدين به هلاكو معرفى شد ، چون مغول به ستاره‌شناسى و احكام نجوم علاقهء مفرطى داشتند ، و خواجه نيز از اين حيث اشتهار يافته بود ، هلاكو خواجه را گرامى داشت و خواجه از اين تاريخ تا سال وفات خود در خدمت مغول بود . » « 2 »\r\nچون خواجه از آشفتگى و فساد دربار آخرين خلفاى عباسى آگاه بود به‌خوبى مىدانست كه آنان درد دين ندارند و به تعاليم اسلامى كمترين توجهى نمىكنند و جز توطئه و تحريك در كشورهاى اسلامى و ترويج فساد و اختلاف در بين ملل و فرق مختلف كارى انجام نمىدهند ، برآن شد كه هلاكو را از ترديد بيرون آورد و او را به تصرف بغداد و برانداختن اين كانون فساد ، ترغيب كند و در اين راه با وجود مخالفت عده‌يى از شخصيّتهاى سياسى آن دوران توفيق يافت و به خلافت پانصد ساله عبّاسيان پايان بخشيد .\r\nخواجه نصير الدين ، علاوه‌بر آثار مشهور خود به عربى و بعضى ترجمه‌ها ، چندين\r\n\r\n\r\n","description":"","footnote":"\r\n( 1 ) . لغت‌نامه دهخدا ( نشان . . . ) ص 569 به بعد .\r\n( 2 ) . عباس اقبال ، تاريخ مغول ، ص 501 به بعد .\r\n","page_name":" 552 ","page_number":552},
  {"content":"\r\n\r\nكتاب و رسالهء فارسى نوشته كه از آن ميان تحرير اقليدس ، اساس الاقتباس در منطق ، اخلاق محتشمى ، اخلاق ناصرى ، منسوخ‌نامه و اوصاف الاشراف و دهها كتاب ديگر قابل ذكر است .\r\nپس از هلاكو ، آباقا خان نيز خواجه را گرامى داشت ، خواجه نصير الدين گذشته از مقامات علمى ، وجودش منشاء خدمت بسيار مهمى به معارف بشرى بوده است ، بدين شرح كه : به مناسبت نفوذش در دربار هلاكو خان ، مقدار معتنابهى از كتب نفيس عهد خويش را كه در معرض دستبرد تاتار و در شرف تلف شدن بود فراهم آورد و در كتابخانه‌يى نگهدارى كرد ، تعداد كتبى را كه در اين كتابخانه به سعى و همت خواجه فراهم آمده بود ، تا چهارصد هزار مجلد نوشته‌اند ، همچنين نفوذ و منزلت وى باعث نجات جان بسيارى از فضلا و علماى عهد ، از تيغ خونريز تاتار شد . وفات خواجه به سال 672 هجرى قمرى در بغداد اتفاق افتاد . وى گذشته از تدريس و تصنيف و تحقيق ، گاهى نيز تفنن را به شاعرى نيز مىپرداخت ، ابياتى به نام او در تذكره‌ها ثبت است ، از آن جمله است اين رباعى :\r\n آن قوم كه راه بين فتادند و شدند * كس را به يقين خبر ندادند و شدند\r\nآن عقده كه هيچ‌كس ندانست گشاد * هريك بندى بر آن نهادند و شدند \r\nغير از كتب و آثارى كه از خواجه ذكر كرديم ، در لغتنامه دهخدا ( نشان نيين ) صفحه 569 و 570 ، حدود 58 كتاب ، رساله و تحرير از آثار او ذكر شده است . » « 1 »\r\nاكنون نمونه‌يى از آثار فارسى او را از كتاب اساس الاقتباس در ماهيّت علم منطق نقل مىكنيم : « . . . هر علمى و ادراكى كه باشد چون آن را اعتبار كنند ، از دو حال خالى نباشد ، يا مجرد يابند از حكم ، چه به اثبات و چه به نفى ، و آن را تصور خوانند يا مقارن حكم يابند به اثبات يا به نفى و آن را تصديق خوانند . مثال تصور : حيوان ناطق و مثال تصديق :\r\nاين حيوان ناطق است يا اين حيوان ناطق نيست . و هريكى از اين دو قسم يا بىواسطهء اكتسابى حاصل شود يا به واسطه اكتساب حاصل آيد . مثال تصور نامكتسب ، شناختن حقيقت فرشته ، و مثال تصديق مكتسب دانستن به يقين كه فرشته هست . و همچنانك در اكتساب چيزى كه حاصل نبود مادهء مخصوص ببايد كه در آن ماده تصرف كنند به‌وجهى مخصوص ، تا مطلوبى كه مكتسب خواهد بود حاصل آيد ، مثلا نجّار را در نجارت « 1 » تخت و چوبى كه شايستهء آن كار بود حاجت افتد ، تا چون در آن چوب تصرف كند به بريدن و\r\n\r\n\r\n","description":"","footnote":"\r\n( 1 ) . نجارت : درودگرى ، حرفهء نجار .\r\n","page_name":" 553 ","page_number":553},
  {"content":"\r\n\r\nتراشيد و غير آن ، بروجهى كه او داند تخت حاصل شود ، مردم را نيز در تحصيل تصور و تصديق مكتسب به معانى معلوم كه در خاطر او مقرّر باشد پيش از كسب حاجت بود ، و به تصرفى كه در آن معانى بروجهى كه مؤدّى بود به مطلوبى كه مىخواهد ، چون ملكه شود صناعت منطق خوانند .\r\nو چنانك نجار استاد آن‌كس باشد كه داند كه از هر چوبى چه توان ساخت و كدام چوب شايستهء تخت بود و كدام چوب ناشايسته ، و به انواع تصرفات كه مؤدّى بود به مطلوب بر وجهى اتمّ ، يا بروجهى ناقصتر ، با خود مؤدّى نبود به مطلوب اصلا ، واقف و قادر باشد ، منطقى استاد آن‌كس باشد كه داند كه از هر معنى كه در خاطر مردم متمثّل شود ، به كدام مطلوب تواند رسيد ، و بر انواع تصرفات كه مؤدّى بود به تصورات و تصديقات كه اقسام علم است ، بر وجهى اتم يا بر وجوه ناقصتر يا بر وجهى كه مؤدّى نبود به مطلوبى ، واقف و قادر باشد ؛ و چنانك نه هر مردمى نجارت تواند آموخت ، نه هر مردمى صناعت منطق حاصل تواند كرد . و چنانك به نادر افتد كه مردمى كه تجارت ناآموخته تختى نيك تواند تراشيد ، به نادر افتد كه مردمى منطق ناآموخته ، علمى مكتسب بروجهى كامل حاصل تواند كرد . بل همچنانك بيشتر مردم كه نجارت ندانند ، قادر باشند بر آنك چوبى بتراشند اما واثق نباشند به آنك آن چوب به آن تراشيدن به اصلاح آيد يا نيايد ، بلك تباه شود ، بيشتر مردم كه منطق ندانند در معانى تصرفى توانند كرد اما واثق نباشند به آنك از آن تصرف ، علمى حاصل شود يا نشود ، بلك در حيرت بيفزايد يا در ضلالت افكند ، و نه هركه كارى كند داند كه چه مىكند يا چه مىبايد كرد ، بلك بسيار كسان باشند كه در كارها شروع كنند بر سبيل خبط و همچنين باشد حكم كسانى كه طلب علوم كنند و بر صناعت منطق واقف نباشند . « 1 »\r\nپس علم منطق ، شناختن معنيهاييست كه از آن معانى رسيدن به انواع علوم مكتسب ممكن باشد ، و آنك از هر معنى به كدام علم توان رسيد ، و دانستن كيفيت تصرف ، ملكه شدن اين‌دو فضيلت نيز مقارن باشد . چنانك بىرويّت و فكرى اصناف معانى شناسد و در انواع تصرفات متمكّن بود تا بر اكتشاف انواع علوم قادر بود و از ضلالت و حيرت ايمن باشد و بر مزالّ « 1 » اقدام اهل ضلالت واقف . و اين قدر اشارتيست به تصوّر ماهيت علم منطق و تنبّهى بر فائده آن به حسب امكان در اين موضع ، چه احاطه به كنه آن بعد از تحصيل تمامى علم تواند بود ، و چون معرفت مؤلفات بىمعرفت مفردات ممتنع است و رسيدن به\r\n\r\n\r\n","description":"","footnote":"\r\n( 1 ) . لغزشگاهها .\r\n","page_name":" 554 ","page_number":554},
  {"content":"\r\n\r\nمعانى بىوقوف بر احوال الفاظ متعذّر « 1 » ابتداء به معرفت احوال مفردات و كيفيت دلالت الفاظ بر معانى بايد كرد و بعد از آن در بيان مقاصد شروع نمود . ( از اساس الاقتباس )\r\n\r\nسلمان ساوجى\r\nسلمان در اوايل قرن هشتم هجرى در ساوه تولد يافت . پدرش علاء الدين ، اهل فضل بود و شغل ديوانى داشت ؛ سلمان پس از تحصيل علم و دانش در اوايل عمر به مدح خواجه غياث الدين محمّد وزير سلطان ابو سعيد بهادر پرداخت و سپس به مدح و ستايش جلايريان همت گماشت و مدت چهل سال در سفر و حضر مدّاح آنان بود ؛ وى را از آخرين قصيده‌سرايان معروف ايران ، پيش از صفويان مىدانند ؛ سلمان ، در تتبع سبك متقدمين ، چون كمال الدين اسمعيل و ظهير و انورى و منوچهرى ، استادى و مهارت نشان داده است ، مثلا در اين شعر :\r\n تا باد خزان رنگرز رنگرزان است * گويى كه چمن كارگه رنگرزان است \r\nشيوهء منوچهرى را به كار برده و در قصيدهء :\r\n هركه را بخت هم‌عنان باشد * در ركاب خدايگان باشد \r\nاز شيوهء انورى ، پيروى كرده است .\r\nسلمان در تغزل و تشبيب و غزل نيز زبردست بوده و تا آنجا كه حافظ شيرازى ، بعضى از غزليات او را تتبع نموده است ؛ اينك چند بيت از آغاز قصيده‌اى كه در مدح سلطان اويس سروده است مىآوريم :\r\n باد نوروز از كجا اين بوى جان مىآورد * جان من پى تا به كوى دلستان مىآورد\r\nجنبشى در خاك پيدا مىشود ز انفاس باد * باد گويى از دَم عيسى نشان مىآورد\r\nگل به زير لب نمىداند چه مىگويد كه باز * بلبلان بىنوا را در فغان مىآورد\r\nغنچه را در دل بسى معنى نازك جمع بود * بلبل اكنون زان معانى در بيان مىآورد\r\nگل صبوحى كرده پندارى كه پيش از آفتاب * باغبان گل را به دوش از بوستان مىآورد\r\nكوه خاراپوش ، كش ياقوت مىبندد كمر * باز سر در حلهء از پرنيان مىآورد\r\nدر جهان هرجا كه آزاديست ، چون سرو سهى * منزل اكنون بر لب آب روان مىآورد\r\nوه چه خوش مىآيدم در وقت رقصيدن كه سرو * دستها بر دوش بيد و ارغوان مىآورد \r\nغزل زير را به سبك غزلسرايان كهن سروده :\r\n باز به زنجير زلف ، يار مرا مىكشد * در پى او مىروم تا به كجا مىكشد\r\nنام همه عاشقان در ورق لطف اوست * گر قلمى مىكشد بر سر ما مىكشد \r\n\r\n\r\n","description":"","footnote":"\r\n( 1 ) . ناممكن .\r\n","page_name":" 555 ","page_number":555},
  {"content":"\r\n\r\n هرچه ز نيك و بد است چون همه در دست اوست * بر من مسكين چرا ، خط خطا مىكشد ؟\r\nبار تو من مىكشم جور تو من مىبرم * پرده ز رويت چرا ، باد صبا مىكشد ؟\r\nحسن تو بين كز برم دل به چه رو مىبرد * وين دل مسكين نگر كز تو چها مىكشد ؟\r\nبارِ غمت غير من كس نتواند كشيد * بر دل سلمان بنه آن‌همه ، تا مىكشد . . . \r\nسلمان نه‌تنها در فنون نظم استاد بوده ، بلكه در معانى عرفانى نيز توانايى خود را نشان داده است :\r\n گر سَر و برگِ كلاهِ فقر دارى اى فقير * چار تَركَت بايد اول تا رود كارت ز پيش\r\nترك اول ترك مال و ترك ثانى ترك جاه * ترك ثالث ترك راحت « 1 » ترك رابع ترك خويش \r\nاين دو بيت ، بيت عارفانهء منسوب به شيخ عطار را به‌خاطر مىآورد كه گفته است :\r\n در كلاهِ فقر مىباشد سه ترك * ترك دنيا ، ترك عقبى ، ترك‌ترك \r\nسلمان در توصيف مناظر طبيعى ، نيز مهارت داشته ، چنان كه در دوران اقامت در بغداد و تماشاى دجله ، در وصف جلوه‌هاى گوناگون آب ، هنر فراوان نشان داده است :\r\n دجله را امسال رفتارى عجب مستانه است * پاى در زنجير و كف بر لب مگر ديوانه است \r\nو در قصيده‌اى در وصف كشتى مىگويد :\r\n پيكر اين زورق رخشنده بر آب روان * مىدرخشد چون دو پيكر در محيط آسمان\r\nدجله چون دريا و كشتى كوه و در بالاى كوه * سايبان ابر است ، خورشيدش به زير سايبان \r\nو در ضمن وصف قصر شيخ حسن ، از وسايل روشنايى در آن دوران ياد مىكند :\r\n در تيره شب ز بس لَمَعانِ چراغ و شمع * بر صبح روى دجله زند خنده از ضياء \r\nچنان كه اشاره شد ، غزلسراى نامى خواجه حافظ شيرازى سبك او را اقتباس كرده و او را به استادى ستوده است :\r\n سرآمد فضلاى زمانه دانى كيست * ز راه صدق و يقين ، نى ز راه كذب و گمان\r\nشهنشه فضلا ، پادشاه ملك سخن * جمال ملت و دين خواجه جهان سلمان \r\nسلمان در پايان عمر در ساوه انزوا اختيار كرد و به سال 778 بدرود حيات گفت .\r\n\r\n\r\n","description":"","footnote":"\r\n( 1 ) . آسايش\r\n","page_name":" 556 ","page_number":556},
  {"content":"\r\n\r\n\r\nنمايندگان فرهنگ و ادبيات در اين دوره\r\n\r\nخواجه رشيد الدين فضل الله همدانى\r\nرشيد الدين فضل الله همدانى ( 645 - 718 ه ) در دوران جوانى به فراگرفتن دانشهاى مختلف ، خاصه علم طب پرداخت و به‌عنوان پزشك ، در عهد آباقا خان وارد دستگاه ايلخانان گرديد ، وى از بركت نبوغ و استعدادى كه داشت در مدارج ترقى به مقام وزارت غازان خان رسيد ، بايد او را از وزرا و مستوفيان و رجال معروف علم و سياست در عهد ايلخانان مغول به شمار آورد . او به فرمان غازان خان ، مأمور تنظيم تاريخى از مغول گرديد ، پس از درگذشت غازان خان ، الجايتو وى را بر آن داشت كه كتاب خويش را تبديل به يك تاريخ عمومى مفصل نموده ، نام آن را جامع التواريخ بگذارد . كتاب جامع التواريخ بااينكه از نفوذ كلمات و اصطلاحات مغولى بر كنار نمانده ، از جهت سادگى و روانى كلام ، اثرى شايان دقت است .\r\nاين كتاب به دستيارى دانشوران ايرانى و غير ايرانى مانند : دانشمندان چينى ، تبتى و ايغورى و فرنگى و يهود كه در دربار سلطانيه ، اقامت داشتند ، نوشته شده است . علاوه‌بر اين ، خواجه ، آثار ديگرى چون مفتاح التفاسير و رسالهء سلطانيه و لطايف الحقايق و بيان الحقايق و غيره از خود به يادگار گذاشت . گذشته از كتابهاى سابق الذكر ، از مجموعهء نامه‌هايى كه از او باقى است ، مىتوان به بسيارى از خصوصيات سياسى ، ادارى و اجتماعى آن دوران پىبرد .\r\nمخالفانش او را از قوم يهود شمردند و غازان خان بعد از قتل صدر جهان زنجانى ، وى را با شركت خواجه سعد الدين محمد آوجى به وزارت خويش برگزيد و سلطان محمد خدابنده نيز او و خواجه عليشاه گيلانى را در وزارت خويش شريك كرد ؛ در دوران سلطنت ابو سعيد بهادر خان كه پادشاهى جوان و كم‌تجربه بود ، خواجه عليشاه و همدستان او ، رشيد الدين فضل الله و پسرش را متهم به زهر دادن الجايتو نمودند ؛ به همين جهت ابو سعيد ، نخست خواجه ابراهيم را پيش چشم پدر گردن زد ، سپس خواجه رشيد الدين پير را ( 718 ه ) هلاك كردند و خاندان و خواسته‌هاى او را به باد فنا دادند .\r\nخواجه رشيد الدين فضل الله ، در دوران قدرت ، آثار خير فراوان از جمله ربع رشيدى را در تبريز بنا نهاد و كتاب عظيم جامع التواريخ را با استمداد از فضلا و دانشمندان زمان\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nو استفاده از كتب و مآخذ گوناگون تصنيف نمود ؛ بعدها در عهد ابو سعيد بهادر خان ، در اثر سعايت دشمنان و بنابر خوى وحشيانهء مغولان ، ربع رشيدى و ديگر موسسات خيريه او در تبريز و ديگر نقاط و كتابخانه معتبرى كه احداث كرده بود ، جملگى به باد يغما رفت .\r\nبااينكه خواجه شاعر نبود ، گاهى از راه تفنن شعرى مىگفته است ، در بعضى از تذكره‌ها اين‌دو بيت از او ذكر شده است :\r\n پيريم ولى چو بخت دمساز آيد * هنگام نشاط و طرب و ناز آيد\r\nاز زلف دراز تو كمندى فكنيم * بر گردن « عُمرِ رفته » تا ، باز آيد \r\n\r\nنخستين تلاش در راه تدوين تاريخ عمومى جهان\r\nرشيد الدين فضل الله ، درباره علاقه الجايتو ( خدابنده ) به پايان دادن جامع التواريخ در مقدمه مىگويد : « چون پادشاه اسلام خلد اللّه سلطانه از غايت علّو همت ، همواره مستحث انواع علوم و متفحص فنون حكايت و تواريخ است . . . بعد از مطالعه و اصلاح اين تاريخ ( يعنى تاريخ غازانى ) فرمود كه چون تا غايت ، هيچ تاريخى كه مشتمل باشد بر احوال و حكايات عموم اهل اقاليم عالم و طبقات اصناف بنى آدم ، نساخته‌اند . . . در اين ايام كه به حمد اللّه و منّه اطراف ربع مسكون در فرمان ما وارق چنگيز خانست و حكما و منجمان و ارباب دانش و اصحاب تواريخ و اهل اديان و ملل از اهالى ختاى و ماچين و هند و كشمير و تبت و ايغور و ديگر اقوام اتراك و اعراب و افرنج در بندگى حضرت آسمان شكوه ، گروه مجتمعند و هريك را از تواريخ و حكايات و معتقدات طايفه خويش ، نسخه‌اى هست و بر بعضى از آن واقف و مطلع ، رأى جهان‌آراى چنان اقتضا مىكند كه از مفصل آن تواريخ و حكايات مجملى كه از روى معنى مكمل باشد ، به نام همايون ما بپردازند و آن را با صور اقاليم و مالك الممالك به هم در دو مجلد نوشته ، ذيل اين تاريخ مذكور سازند ، تا مجموع آن كتابى عديم المثل باشد ، جامع جميع انواع تواريخ . . . بىاهمال و امهال به اتمام بايد رسانيد تا موجب دوام نام و ناموس گردد . . . « 1 »\r\n\r\n\r\n","description":"","footnote":"\r\n( 1 ) . بهار ، سبك‌شناسى ، ج 3 ، ص 173 .\r\n","page_name":" 558 ","page_number":558},
  {"content":"\r\n\r\n\r\nنامه خواجه رشيد الدين فضل الله به شيخ صدر الدين بن شيخ بهاء الدين زكريا و تعزيت او به مرگ فرزندش\r\n« حق عزّ و علا به صفت قيّوميّت و نعت ديموميّت از خزانه فلنحنينّه حيوة طيّبه خلعت حيوة حقيقى كه باد روزگار غبار و صمت زوال و وسمت انتقال بر اكمام و اذيال آن ننشاند ، و قباى سرورى كه دست تصرّف فنا تعرّض به دامان عصمت و گريبان عزّت آن نرساند ، بر قامت آن صدر ولايت و بدر ملك هدايت ، قدوهء اصحاب سداد ، هادى ارباب رشاد ، منبع المكارم و الفضائل ، مجمع المحاسن و الشيم « 1 » . . . صدر الملّة و الدّين ، بهاء الاسلام لايق و زيبا داراد و امداد فضل الوهيّت و آثار فيض ربوبيّت بر صفحات امور و احوال و وجنات امانى « 2 » و آمال آن ستوده خصال واضح و لايح باد به حقّ الحق .\r\nبندهء فقير و چاكر رشيد دم‌به‌دم تحاياتى « 3 » كه روايح گلزارش زواياى قلوب اوليا معطّر داراد و لوايح انوارش خباياى « 4 » خواطر اصفيا منوّر گرداناد ارسال مىكند به هزاران لواذع « 5 » فراق و « 6 » ، شرح واقعهء هايل مخدوم‌زادهء مرحوم تغمّده اللّه برحمته و رضوانه و اسكنه بحبوحة « 7 » جنانه به كدام زبان داده شود كه شدّت صدمت و صولت سطوت آن راه عبارت بسته است .\r\n . . . همه مرگ راييم پير و جوان * به گيتى نماند كسى جاودان \r\nو انّا الى ربّنا لمنقلبون ، و اگرچه روح و بدن كه سالها انيس و جليس هم بوده‌اند ، المى عظيم است امّا بالحقيقة لذّات و مرادات و حصول درجات و كمالات ارواح را موقوفست نه اشباح را ، چه شبح انسانى به حقيقت زندانى بيش نيست ، پس روح را در زندان محن و قفص بدن شادمان بودن محالست ، و هرچه به محلّ اصلى و منزل طبيعى خود باز نيايد ، آرام و آسايش نگيرد ، به حكم فتمنّووا الموت ان كنتم صادقين و بشارت انّك مّيّت و انّهم ميّتون . . . سؤال مصطفوى صلّى اللّه عليه و سلّم اللّهم امتنى مسكينا شواهد و\r\n\r\n\r\n","description":"","footnote":"\r\n( 1 ) . خوى جمع شيم\r\n( 2 ) . امنية : بضم اول آرزو ، ج امانى\r\n( 3 ) . خوش‌آمد و مرحبا گفتن ، ج : تحايا\r\n( 4 ) . بفتح اول پنهان ، نهفته\r\n( 5 ) . لذع : بفتح اول و سكون ثانى و ثالث سوختن ؛ لذعة : سوزش ، يك بار سوختن ، ج : لواذع\r\n( 6 ) . آرزومند و مشتاق\r\n( 7 ) . ميان و وسط چيزى\r\n","page_name":" 559 ","page_number":559},
  {"content":"\r\n\r\nدلايل اين معنىاند ، حق تعالى هزار روح و راحت برآن روح مقدّس مطهّر در رساند و مرقد شريف و مشهد منيف او را مطلع شموس « 1 » رحمت و مطرح انوار عزّت گرداناد ! و آن بزرگوار روزگار را بر تمادى ادوار وارث اعمار « 2 » داراد و حقايق كلّيّات دينى و دنيايى و دقايق ماهيّات صورى و معنوى را در نظر مشاهده و عين مكاشفهء او معيّن و مبيّن « 3 » كناد ، تا هرچيز را چنانك هست مطالعه كند و معاينه بيند و از سرّ سنريهم آياتنا فى آلافاق و التماس ارنا الاشياء كما هى واقف گردد و خدا را از هوا و بقا را از فنا و وجود را از عدم و حدوث را از قدم و حيات را از ممات بشناسد و بداند ، و از آن اعراض كند و بدين‌اقبال نمايد ، ان شاء اللّه تعالى كه پيوسته ذات بىنظير و صفات بىبديل او از حوادث ادوار و صوارف « 4 » اعصار مصون و مأمون باشد تا يان ضعيف سلسلهء اخلاص و دولتخواهى جنباند ، و در خلوت و جلوت « 5 » و سرّاء ضرّأء به ذكر محامد و نشر مناقب مخدومى رطب اللسان باشد ، و هرچند مىخواستم كه اين باب را اطناب دهم سرشك ديده آنچه مىنوشتم مىشست و هرچه مىنگاشتم محو مىكرد . . . حاليا اين قصّهء پرغصّه را بدين دو بيت اختصار كرده مىشود :\r\n گر ز بستان معالىِ تو شاخى بشكست * للّه الحمد كه آن اصل كه اصلست بپاست\r\nور ز گلزار اميد تو گلى رفت به باد * شكر ايزد كه گل باغ وجودت برجاست \r\nو آرنده مستعجل بود ، عجالة الوقت را بر موجب تحفة الفقير حقير ، مصراع :\r\n« از خانه به كدخداى ماند همه‌چيز » به رسم بيلاك « 6 » هديه‌يى فرستاده شد ، ان شاء اللّه كه در محلّ قبول افتد ، متوقع به كرم عميم و لطف جسيم مخدومى كه ذيل عفو بر هفوات « 7 » اين فقير افكند و به دعاى صالحه ياد فرمايد و السلام »\r\n\r\nخواجوى كرمانى\r\nاز عرفا و شعراى بزرگ ايران در قرن هشتم هجريست ، تولد او در شوال 689 در كرمان اتفاق افتاده است ؛ وى پس از كسب اطلاعات ضرورى در زادگاهش به سير و سياحت پرداخت .\r\n\r\n\r\n","description":"","footnote":"\r\n( 1 ) . آفتابها\r\n( 2 ) . آبادانيها\r\n( 3 ) . آشكار و روشن\r\n( 4 ) . دگرگونيها\r\n( 5 ) . مقابل خلوت يعنى آشكارايى\r\n( 6 ) . بيلاك : عطا و بخشش ، پيشكش\r\n( 7 ) . هفوة : لغزش ، جمع : هفوات\r\n","page_name":" 560 ","page_number":560},
  {"content":"\r\n\r\nدولتشاه سمرقندى نوشته است كه او « از بزرگزادگان كرمان بوده و دوران كودكى را در كرمان گذرانيده است و سپس به سفرهاى طولانى خود به حجاز و شام و بيت المقدس و عراق عجم و عراق عرب و مصر و فارس و بعضى از بنادر خليج فارس پرداخت و در اين سفرها ، توشه‌ها از دانش و تحقيق اندوخت و در پايان سفرهاى حجاز و شام و عراق عرب ، چندگاهى در بغداد باقى ماند و در سال 732 يكى از مثنويهاى خود را به نام هماى و همايون كه مدتى پيش آغاز كرده بود به نام سلطان ابو سعيد و وزيرش غياث الدين محمد به انجام رسانيد . » ولى ديرى نگذشت كه مخدومان و ممدوحان او يا درگذشتند و يا به دست مخالفان از پاى درآمدند چنان كه خود به اين معنى اشاره كرده است .\r\n از آن خواجو ازين منزل سفر كرد * كه سلطانيه « بىسلطان » نخواهد \r\nاز آن پس ، خواجو عازم اصفهان مىشود . و پس از چندى به كرمان و فارس مىرود و در پناه حمايت خاندان اينحو قرار مىگيرد و در دورهء سلطنت شاه شيخ ابو اسحق با رفاه و آسايش زندگى مىكند و چون سخت به زندگى مادّى و راحت و آسايش خويش در هر شرايطى ، دلبستگى داشت ، از مدح امير سفاك و خون‌آشامى چون امير مبارز الدين كه رقيب ممدوح او نيز بود خوددارى نمىكرد .\r\nوى در يكى از غزليات خود به آشفتگى و بىاعتبارى اوضاع زمانه اشاره مىكند :\r\n پيش صاحبنظران ملك سليمان با دست * بلكه آنست سليمان كه ز ملك آزادست\r\nآنكه گويند كه بر آب نهادست جهان * مشنو اى خواجه كه تا درنگرى بر بادست\r\nهمچو نرگس بگشا چشم و ببين كاندر خاك * چند روى چو گل و قامت چون شمشادست\r\nخيمهء انس مَزن بر در اين كهنه رباط * كه اساسش همه بيموقع و بىبنياد است\r\nهرزمان مِهر فلك بر دگرى مىتابد * چه توان كرد كه اين سفله چنين افتادست \r\nاز ميان معاصران خواجو ، بايد نخست از حافظ سخن گفت كه با خواجو ارتباط نزديك داشته ، ولى از لحاظ طرز تفكر و هدف و كمال مطلوب بين اين‌دو به هيچ روى هماهنگى وجود نداشته ، چه حافظ مردى وسيع المشرب ، آزادانديش ، و قانع بود ، در حالى كه خواجو چندان در پى معنويات نبود و براى كسب صله و امرار معاش شعر مىگفت ، چنان كه مىدانيم مثنوى هماى و همايون ، مثنوىئيست عاشقانه ، در داستان عشق همايون با هماى دختر فغفور چين به بحر متقارب كه خواجو آن را به سال 732 ه در 4407 بيت به اتمام رسانيده و هدف خود را چنين بيان كرده است :\r\n من اين نامور نامه از بهر نام * چو كردم به فال همايون تمام\r\nكنم بذل بر هركه دارد هوس * كه تاريخ اين نامه « بذل » است و پس \r\n\r\n","description":"","footnote":"","page_name":" 561 ","page_number":561},
  {"content":"\r\n\r\nهماى و همايون در طول چندسال مسافرت خواجو ، و بيشتر در دوران اقامت او در بغداد سروده شد و هدف وى آن بود كه آن را به ابو سعيد بهادر خان تقديم دارد ولى مرگ ابو سعيد و حوادث گوناگون تاريخى سبب شد كه شاعر به اشاره و تشويق خواجه تاج الدين احمد آن را بنام شمس الدين صاين و پسرش عميد الملك كرد .\r\nديگر از آثار خواجو منظومه‌ايست به نام گل و نوروز در عشق شاهزاده‌يى به نام نوروز با دختر پادشاه روم به نام گل ، و روضة الانوار كه منظومه‌ئيست حاوى مباحثى از اخلاق و عرفان كه آن را بنام شمس الدين محمد صائن ساخته و در آن از بنيان‌گذاران طريقت مرشديّه به نيكى ياد كرده است .\r\nهرگاه مجموعهء آثار منظوم و منثور خواجو را مورد مطالعه قرار دهيم ، مىبينيم كه وى از اكثر علوم و معارف دوران خود مانند نجوم و هيئت كمابيش اطلاعاتى داشته و سعى كرده است ، قصايدى به سبك سنايى و خاقانى و ديگر شعراى نامدار به رشته نظم درآورد ، از جمله ، به شيوهء نظامى به نظم ساقىنامه مبادرت ورزيده است .\r\nاكنون نمونه‌يى از اشعار او را از « كهرنامه » مىآوريم :\r\n حكايت كرد آنك از پير ما بود * كه غزالى كه دين را پيشوا بود\r\nبه عزم تهنيت شد روز نوروز * به ايوان وزيرِ عالم افروز\r\nچو دستورش بديد از جاى برخاست * به‌جاى خود درش بنشاند و ننشست\r\nشهان را ديد بر آن آستانه * گرفته همچو دولت آشيانه\r\nهمه بر صدر صاحب گوهرافشان * چو شاه اختران گشته زرافشان\r\nدر آن روز آنچه خدمت كرده بودند * هدايا و تُحَف آورده بودند\r\nز ياقوت و زر و لعل بَدَخشان * برآمد مبلغ هشتاد تومان « 1 »\r\nخديو مُلك هرچِش در نظر بود * امام وقت را انعام فرمود\r\nبه تلميذان « 2 » او هم سيم و زر داد * ز بخشش كوه و دريا را خبر داد\r\nوز آنها يك درم با خويش نگذاشت * وَز ايشان هيچكس درويش نگذاشت\r\nجز او از خواجگان گردون كِرا ديد * كه او هشتاد تومان رز ببخشيد \r\nدر تبليغ به سعى و عمل گويد :\r\n دم بگشا تا به كى اين بستگى * گرم درآ ، تا به كى آهستگى\r\nجهد همى كن ، كه به منزل رسى * ور نشوى غرقه ، به ساحل رسى \r\n\r\n\r\n","description":"","footnote":"\r\n( 1 ) . تومان يعنى ده هزار درهم يا دينار\r\n( 2 ) . شاگردان\r\n","page_name":" 562 ","page_number":562},
  {"content":"\r\n\r\n پادشهى پاس فقيران بدار * پيرنه‌اى عِزّت پيران بدار\r\nگل نگر ار خار به چشم آيدت * رنج كن از آنكه شفا بايدت\r\nمردمك ديده شو و خود مبين * نيك نظر بازكن و بَد مَبين \r\n*\r\n چند شوى ايدل سوداپرست * از مى نوشين هوى نيمه مست\r\nخواب ، ز حد رفت تو مست و خراب * وقت بيامد كه درآيى ز خواب\r\nدستخوش فكر سَبُكسَر مباش * پى سِپَرِوَهِم گرانسر مباش \r\n\r\nنخستين منتقد اجتماعى در ادبيات فارسى\r\n\r\nعبيد زاكانى\r\nنظام الدين عبيد الله زاكانى از شعراى نامدار نيمهء دوم قرن هشتم هجرى است ؛ وى شاعر و نويسنده‌اى مبارز ، منتقد و مخالف نظام موجود بود ، كه با روشى ساده و شيرين ، اوضاع اخلاقى ، اجتماعى و سياسى ايران را پس از هرج‌ومرجى كه محصول حملهء خانمانسوز مغول بوده به رشته تحرير كشيده است و به زبان هزل و طنز ، احوال و اخلاق طبقات مختلف اجتماعى ، مخصوصا وضع روحى و فكرى طبقات ممتاز را مورد بررسى قرار داده و نام آن را اخلاق الاشراف نهاده است ، در اين شاهكار بديع و بىسابقه ، نخست ، عبيد ، ملكات فاضله ، يعنى عفت ، شجاعت و حلم و مردانگى را كه در دوران حيات شاعر به علل گوناگون اقتصادى و سياسى و درنتيجه قتل و غارتها و بيدادگريهاى مغولان رو به فراموشى رفته بود ، تعريف و توصيف مىكند و آن را « مذهب منسوخ » مىنامد ؛ و در مقابل به بيان زذايل اخلاقى ، چون دروغگويى ، دو رويى و رياكارى مىپردازد و آن را مطلوب و مقبول بزرگان و اشراف فاسد و منحرف عهد خود يعنى « مذهب مختار » آنان مىشمارد .\r\nكتاب اخلاق الاشراف و ديگر آثار منثور عبيد كه به پيروى از سبك روان سعدى نوشته شده از شاهكارهاى نثر فارسى است ، علاوه ، بر اين ، عبيد با تاليف رسايل هزل‌آميز و انتقادى نظير ريش‌نامه ، صد پند ، رساله تعريفات يا ده فصل ، رسالهء دلگشا در حكايات به زبان عربى و فارسى ، فالنامه بروج وحوش و طيور و قصيدهء معروف موش و گربه و يك مثنوى به نام عشاق‌نامه يادگارهاى ذيقيمتى از خود در ادبيات فارسى به يادگار گذاشته\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nاست . عباس اقبال آشتيانى در مقدمه‌اى كه بر ديوان عبيد نوشته ، مىگويد : « از شرح حال و وقايع زندگى عبيد زاكانى ، بدبختانه اطلاع مفصل و مشبعى در دست نيست ؛ اطلاعات ما در اين باب منحصر است به معلوماتى كه حمد إله مستوفى معاصر عبيد و پس از او دولتشاه سمرقندى در تذكرهء خود ( تاليف شده در 892 هجرى ) ضمن شرحى مخلوط به افسانه در باب او به دست داده و مؤلف رياض العلماء هرچند در باب عصر عبيد دچار اشتباه عظيمى شده ، باز معلومات گرانبهاى ديگرى در باب بعضى از تأليفات او ذكر كرده است .\r\nاطلاعات ديگرى از اشعار و مؤلفات عبيد به دست نمىآيد و اما آنچه از مؤلف تاريخ گزيده راجع به عبيد برمىآيد ، اين شاعر از جمله صدور و وزرا بوده و لقبش نظام الدين و در هنگام تأليف تاريخ گزيده كه قريب چهل سال پيش از مرگ اوست ، به اشعار خوب و رسائل بىنظير شهرت داشته است . « 1 »\r\nنكته جالب در زندگى خصوصى عبيد زاكانى ، اينكه وى با وقوفى كه بر اوضاع آشفتهء اجتماعى عصر خود داشته ، ظاهرا به انتخاب « مذهب مختار » كه مطلوب و مقبول عناصر راحت‌طلب و غير مبارز است كمترين رغبتى نشان نداده و همچنان پير و « مذهب منسوخ » باقى مانده و به زندگى خود با عسرت و تنگدستى ادامه داده و دست نياز به سوى خداوندان مال و جاه دراز نكرده است ؛ اشعار زير معرّف احوال اجتماعى و اقتصادى اوست :\r\n پيش از اين از ملك هر سالى مرا * خورده‌اى از هر كنارى آمدى\r\nدر وثاقم « 2 » نان خشك و ترّه‌اى * در ميان بودى چو يارى آمدى\r\nگه گهى هم باده حاضر مىشدى * گر نديمى يا نگارى آمدى\r\nنيست در دستم كنون از خشك و تر * ز آنچه وقتى در شمارى آمدى\r\nغير من در خانه‌ام چيزى نماند * هم نماندى گر به كارى آمدى \r\nو در ابيات ذيل ، از بىپولى خود و نداشتن « آقچه » « 3 » مىنالد :\r\n اى آقچهء گِردِ روى كانى « 4 » * اى بىتو حرام زندگانى\r\nاى راحت جان و قوت دل * اى مايه عيش و كامرانى\r\nتا كى باشد عبيد بىتو * تن داده به عجز و ناتوانى \r\n\r\n\r\n","description":"","footnote":"\r\n( 1 ) . مقدمه عباس اقبال بر كليات عبيد زاكانى ، كتابفروشى ادب ، ارديبهشت 32 ، ص ج ( به اختصار )\r\n( 2 ) . منزل مسكونى\r\n( 3 ) . كلمه‌اى است مغولى - به معنى زر يا سكه مسكوك .\r\n( 4 ) . معدنى\r\n","page_name":" 564 ","page_number":564},
  {"content":"\r\n\r\nبا تمام مشكلات مادى زندگى ، عبيد از بركت ذوق سرشار ، نه‌تنها در توصيف اوضاع اسف‌انگيز اجتماعى آن دوران و برملاكردن مفاسد رجال ، داد سخن داده ، بلكه گهگاه در نقاشى طبيعت و غزلسرائى و بيان زيبائيهاى جهان ، قدرت و توانايى خود را نشان داده است :\r\n دارد به سوى يارى ، مسكين دلم هوائى * زين شوخ دلفريبى ، زين شنگ جانفزايى\r\nزين سرو خوش خرامى ، گل پيش او غلامى * مه پيش او اسيرى ، شه پيش او گدايى\r\nهر غمزه‌اش سنايى ، هر ابرويش كمانى * گيسوى او كمندى ، بالاى او بلايى\r\nما را ز عشق رويش ، هر لحظه‌اى فتوحى * ما را ز خاك كويش ، هر ساعتى صفايى\r\nبگرفته « عشق » ما را ، مُلك وجود و وانگه * عقل آمده كه ما نيز ، هستيم كدخدايى\r\nجان مىفزايد الحق ، بادِ صبا سحرگه * مانا كه هست با او ، بويى ز آشنايى\r\nگفتم عبيد ، گفتا ، نامش مبر كه باشد * رندى قماربازى ، دزدى گريزپايى \r\n*\r\n عزم كجا كرده‌اى ، باز كه برخاستى * موى به شانه زدى ، زلف بياراستى\r\nآتش غوغاى عشق چون بنشستى نشست * فتنه آخر زمان خاست چو برخاستى\r\nماه چو روى تو ديد ، گفت زهى نيكويى * سرو كه قد تو ديد ، گفت زهى راستى\r\nپيش عبيد آمدى ، مرده دلش زنده شد * باز چو بيرون شدى جان و تنش كاستى \r\n*\r\n بيش از اين بد عهد و پيمانى مكن * با سَبُكروحان ، گرانجانى مكن\r\nزلف كافر كيش را برهم مزن * قصد بنياد مسلمانى مكن\r\nغمزه را گو خون مشتاقان مريز * ملك از آن توست ، ويرانى مكن\r\nبا ضعيفان هرچه در گُنجد مگو * با اسيران هرچه بتوانى مكن\r\nبيش از اين جور و جفا و سركشى * حال مسكينان چو ميدانى مكن\r\nگر كنى با ديگران جور و جفا * با عبيد اللّه زاكانى مكن\r\nاز وصالت چون به بوسى قانعست * بوسه پيشش آرو ، پيشانى مكن « 1 » \r\nنمونه‌يى ديگر از اشعار عبيد در وصف طبيعت :\r\n چو دست قدرت خرّاط حُقهء مينا * فشاند بر رُخ كافور عنبر سارا \r\n\r\n\r\n","description":"","footnote":"\r\n( 1 ) . پيشانى كردن يعنى تحاشى و خوددارى كردن\r\n","page_name":" 565 ","page_number":565},
  {"content":"\r\n\r\n مُشعبد فلك از زير حقه پيدا كرد * هزار بيدق سيمين به دست سِحرنما\r\nز بهر زينت و زيب مُخدّرات فلك * زمانه نافه گشا شد سپهر غاليه سا\r\nبراى فكرت و انديشه در منازل قدس * قدم فشرده و در پيش عقل بيش بها\r\nفضاى هر فلكى ملك خسروى ديدم * درون هر طبقى جاى واليى و الا . . . \r\nدر قصيدهء ديگرى در وصف بهار مىگويد :\r\n صباح عيد و رخ يار و روزگار شباب * خروش چنگ و لب زنده‌رود و جام شراب\r\nهواى دلبر و غوغاى عشق و آتش شوق * نواى بر بط و آواز عود و بانگ رباب\r\nنويد فتح صفاهان و مژدهء اقبال * نشان بخت بلند و اميد فتح الباب\r\nدماغ باده‌گساران ز خرمى در جوش * درون مهرپرستان ز عاشقى در تاب\r\nنشاط در دِل ، مى در كف و طرب در جان * نگار سرخوش و ما بىخودِ نديمِ خراب\r\nزهى نمونهء دولت زهى نشانه بخت * دگرچه باشد از اين بيش عيش را اسباب\r\nغنيمتست ، غنيمت شمار فرصت عيش * ز باده دست مدار و ز عيش روى متاب\r\nبه پيش خود بنشان شاهدان شيرين‌كار * كه با شكردهنان خوش بود سئوال و جواب\r\nبه نوش جامِ مى اى جان نازنين عبيد * شتاب مىكند اين عُمرِ نازنين ، درياب . . . \r\nاينك به ذكر زبده‌يى از افكار و نظريات اجتماعى ، انتقادى اين نويسنده نكته‌سنج و باريك‌بين مىپردازيم :\r\nدر رسالهء صد پند و رساله تعريفات و ديگر آثار عبيد ، هزل وجد به‌هم آميخته است ، نويسنده با استفاده از اندرزهاى حكما و دانشمندان سلف و با توجه دقيق به وضع اجتماعى ، اخلاقى و فرهنگى مردم ايران ، در پايان عهد مغول به مردم زمان خود پندهايى داده كه نمودار وضع عمومى مردم و مظهر عمق انديشه و تفكر شاعر و منتقد بزرگ ما عبيد زاكانى است . همانطور كه بسيارى از غزليات دلنشين حافظ ، گويى در اين روزگار سروده شده و معرّف وضع اجتماعى ايران امروز است ، بسيارى از كلمات قصار عبيد نيز پس از گذشت هفت قرن ، هنوز در جامعهء ما صادق و مىتواند براى مردم روشن‌بين و نكته‌سنج درس و اندرزى آموزنده باشد :\r\nاز رسالهء صد پند : « ( 1 ) اى عزيزان عمر غنيمت شمريد . ( 2 ) وقت از دست مدهيد .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\n( 3 ) عيش امروز به فردا ميندازيد . ( 4 ) روز نيك به روز بد مدهيد . ( 5 ) پادشاهى را « 1 » ، نعمت و غنيمت و تندرستى و ايمنى دانيد . ( 6 ) حاضر وقت باشيد كه عمر دوباره نخواهد بود . ( 7 ) هركس كه پايه و نسب خود را فراموش كند ، بيادش مياوريد . ( 8 ) بر خود پسندان سلام مدهيد . ( 9 ) زمان ناخوشى را به حساب عمر مشمريد . ( 10 ) مردم خوشباش و سبكروح و كريم نهاد و قلندر مزاج را ، از ما درود دهيد . ( 11 ) طمع از خير كسان ببريد ، تا به ريش مردم توانيد خنديد . ( 12 ) گرد در پادشاهان مگرديد و عطاى ايشان به لقاى دربانان ايشان بخشيد . ( 13 ) جان فداى ياران موافق كنيد . ( 14 ) بركت عمر و روشنايى چشم و فرح دل در مشاهده نيكوان دانيد . ( 15 ) ابرو درهم‌كشيدگان و گره در پيشانىآوردگان و سخنهاى به جدگويان و ترش‌رويان و كج‌مزاجان و بخيلان و دروغگويان و بدادايان را لعنت كنيد . ( 16 ) خواجگان و بزرگان بىمروت را به ريش تيزيد . ( 17 ) تا توانيد سخن حق مگوئيد تا بر دلها گران مشويد و مردم بىسبب از شما نرنجند . . . ( 20 ) دست ارادت در دامن رندان پاكباز زنيد تا رستگار شويد . . . ( 25 ) چندانكه حيات باقيست از حساب ميراث‌خوارگان خود را خوش داريد . ( 26 ) مجردى و قلندرى را مايه شادمانى و اصل زندگانى دانيد . ( 27 ) خود را از بند نام و ننگ برهانيد تا آزاد توانيد زيست . ( 28 ) در دام زنان ميفتيد ، خاصه بيوگان كره‌دار . . . ( 32 ) از تنعم دايگان و حكمت قابله و حكومت حامله و كلكل گهواره و سلام داماد و تكليف زن و غوغاى بچه ترسان باشيد . . . ( 34 ) در پيرى از زنان جوان مهربانى مخواهيد . . . ( 44 ) حاجت بر گدازادگان مبريد . . . ( 47 ) غلام نرم دست خريد نه سخت مشت . . . ( 49 ) در خانه مردى كه دو زن دارد آسايش و خوشدلى و بركت مطلبيد . . . ( 59 ) از دشنام گدايان و سيلى زنان ، چربك گنگان و زبان شاعران و مسخرگان مرنجيد . . . ( 63 ) مردم بسيارگوى و سخن‌چين و سفله و مست و مطربان ناخوش آواز ، كه ترانه‌هاى مكرر گويند در مجلس مگذاريد . ( 64 ) از مجلس عربده بگريزيد . . . ( 74 ) راستى و انصاف و مسلمانى از بازاريان مطلبيد . . . ( 77 ) از فرزندى كه فرمان نبرد و زن ناسازگار و خدمتكار حجتگير و چارپاى پير و كاهل و دوست بىمنفعت ، برخوردارى طمع مداريد . . . ( 79 ) جوانى به از پيرى ، صحت به از بيمارى ، توانگرى به از درويشى ، غرى به از قلتبانى ، مستى به از مخمورى ، هشيارى به از ديوانگى دانيد . . . ( 88 ) از جولاهه و حجام و كفشگر ، چون مسلمان باشند جزيه مطلبيد ( 89 ) در راستى و وفادارى مبالغه مكنيد تا به قولنج و ديگر\r\n\r\n\r\n","description":"","footnote":"\r\n( 1 ) . يعنى هركس سالم و در آسايش است ، پادشاه است .\r\n","page_name":" 567 ","page_number":567},
  {"content":"\r\n\r\nامراض مبتلا نشويد . . . ( 92 ) در شرابخانه و قمارخانه و مجلس كنكان و مطربان ، خود را به جوانمردى مشهور مكنيد تا روى هرچيزى به شما نكنند . . . ( 94 ) از منّت خويشان و سفره خسيسان و گره پيشانى خدمتكاران و ناسازگارى اهل خانه و تقاضاى قرض‌خواهان گريزان باشيد . ( 95 ) به‌هرحال از مرگ بپرهيزيد كه از قديم مرگ را مكروه داشته‌اند . . .\r\n( 99 ) هزل ، خوار مداريد و هزالان را به چشم حقارت منگريد ( 100 ) زنهار كه اين كلمات به سمع رضا در گوش گيريد كه كلام بزرگان است و بدان كار بنديد ، اينست آنچه ما دانسته‌ايم و از بزرگان و استادان به ما رسيده و در كتابها خوانده و از سيرت بزرگان به چشم خويش مشاهده كرده‌ايم . ( حسبة للّه ) در اين مختصر ياد كرديم ، تا مستعدان از آن بهره‌ور گردند . بيت :\r\n نصيحت نيكبختان ياد گيرند * بزرگان پند درويشان پذيرند \r\nحق سبحانه و تعالى در خير و سعادت و امن و استقامت بر روى همگان گشاده گرداناد . « 1 »\r\nاقبال آشتيانى در پيرامون افكار و آثار انتقادى عبيد چنين داورى مىكند : « بدبختانه نام عبيد زاكانى كه يكى از نوابغ بزرگان ايران و وجودى تا يك اندازه شبيه به نويسنده بزرگ فرانسوى ولتر است ، در پيش يك مشت مردم هزل‌پرست يا بى خبر ، به هرزه درايى و هزالى شهرت كرده و او را « هجاگو » و « جهنمى » شمرده‌اند ، در صورتى كه در واقع چنين نيست ، نه عبيد به هجو احدى پرداخته و نه غرض از مطايبات و رسائل شيرين خود ، بردن عرض و آبروى كسى يا تهديد ديگران براى جلب منفعت و استيفاء منظورهاى مادى و شخصى بوده است ، بلكه او مقصودهايى عاليتر از اينها داشته و شاهباز همت و نظر بلندش در افقهايى بالاتر از مدّ نظر كوتاه‌بينان معمولى پرواز مىكرده است ، براى توضيح اين نكته شايد تمهيد « 2 » مقدمه‌اى بىمورد نباشد .\r\nدر جامعه‌اى كه اكثريت افراد آن تعليم نيافته و از نعمت رشد اخلاقى نصيبى كافى نداشته باشند و بر اثر توالى فتن « 3 » و ظلم و جور و غلبهء فقر و فاقه در حال نكبت سركنند ، خواهى نخواهى زمام‌ادار و اختيار امور ايشان به دست چندتن مردم مقتدر و طرار « 4 » و خود\r\n\r\n\r\n","description":"","footnote":"\r\n( 1 ) . كليات عبيد زاكانى ، به اهتمام اقبال آشتيانى ، پيشين ، از رساله صد پند ، از ص 43 تا 48 ( به اختصار )\r\n( 2 ) . فراهم كردن\r\n( 3 ) . فتنه‌ها\r\n( 4 ) . دزد و فاسد\r\n","page_name":" 568 ","page_number":568},
  {"content":"\r\n\r\nرأى و خودكام كه جز جمع مال و استيفاى « 1 » حظهاى نفسانى مقصد و منظورى ندارند مىافتد .\r\nاين جماعت كه در راه وصول به آمال پست خويش ، مقيّد به هيچ قيد اخلاقى و مراعى هيچگونه فضيلتى نيستند چون مقتدر و متنفذ شده و اختيار جان و مال و عرض و ناموس افراد زيردست را به استبداد و غصب به كف آورده‌اند ، هركه را بينند دم از فضايل اخلاقى مىزند يا مردم را به آن راه مىخواند چون با مذهب مختار ايشان دشمنى و عناد مىورزد ، از ميان برمىدارند يا به توهين و تحقيرش مىپردازند . نتيجهء اين كيفيت آن مىشود كه به اندك زمانى اهل فضيلت و تقوى يا مهجور و بلااثر مىمانند يا از بيم جان و به اميد نان مذهب مختار مقتدرين و متنفذين را اختيار مىنمانند . به اين ترتيب ، به تدريج رقم نسخ « 2 » بر اخلاقيات و فضايل كشيده مىشود و اين جمله ، حكم مذهب منسوخ پيدا مىكند . علما و قضات و عدول و شحنه و حاكم و عسس كه بايد مردم را به راه راست و درست هدايت كنند و آمرين به معروف و ناهيان از منكر باشند ، به مذهب مختار امرا و سلاطين مىگروند و « الناس على دين ملوكهم » يا به گفتهء عبيد « صدق الامير » را به كار مىبندند و از آن باكى ندارند كه كسى زبان به طعن و لعن ايشان بگشايد ، و راه درست آنست كه انسان را بالفعل و به فوريت به سرمنزل مقاصد آنى و به شاهد مطلوبهاى مادى و نفسانى برساند ، ظلم و بىعدالتى و غصب و شكستن عهد و پيمان و نقض قول و قسم در مذهب اين‌چنين مردم ، خود از وسائل كاميابى است . اينكه صلحهاى قديم در اين راه چه مذهبى داشته و نقّادان آينده در اين خصوص چه خواهند گفت ، در پيش چشم ايشان وزن و اعتبارى ندارد ، بلكه پيروان اين مذهب در باطن به اين‌گونه احكام و آراء مىخندند و صاحبان آنها را به سخافت عقل و وهم‌دوستى و كهنه‌پرستى متصف مىدانند .\r\nاين مذهب همانست كه اروپائيان آن را به نام « ماكياول » ايتاليايى و تدوين‌كنندهء قواعد آن در اروپا « مذهب ماكياولى » مىخوانند .\r\nمطالعهء تاريخ ايران در دورهء فترت ، بين مرگ سلطان ابو سعيد آخرين پادشاه سلسلهء ايلخانى و استيلاى امير تيمور گوركان ، متضمن شرح هرج و مرج عجيبى است كه در اين ايام در ايران بر اثر قيام مدعيان عديدهء سلطنت و كشمكشهاى دائمى ايشان پيش آمده بود و صدماتى كه در آن دوره ، متعاقب آن وقايع به مردم و خرابيهائى كه به آباديها رسيده ، چنان اوضاع را آشفته و مردم را پريشان كرده بود كه در اواخر ، حتى صالحترين افراد ،\r\n\r\n\r\n","description":"","footnote":"\r\n( 1 ) . بهره‌مندى\r\n( 2 ) . فراموشى ، ابطال\r\n","page_name":" 569 ","page_number":569},
  {"content":"\r\n\r\nآمدن خونريز بيباكى مانند تيمور را به دعا و به جان و دل از خدا ميخواستند . شاعر بلند نظر شيراز ، حافظ پس از آنكه از مشاهدهء اين اوضاع و احوال به تنگ آمده با كمال بيصبرى مىگويد :\r\n سوختم در چاه صبر از بهر آن شمع چُگُل * شاه تركان فارغست از حال ما كو رستمى\r\nدر طريق عشقبازى امن و آسايش بلاست * ريش باد آن دل كه با درد تو ، خواهد مرهمى\r\nاهل كام و ناز را در كوى رِندى راه نيست * رهروى بايد جهانسوزى نه خامى بيغمى\r\nآدمى در عالم خاكى نمىآيد به دست * عالمى ديگر ببايد ساخت وز نو آدمى\r\nخيز تا خاطر بدان ترك سمرقندى دهيم * كز نسيمش بوى جوى موليان آيد همى \r\nدر زمانى كه مادر يكى از پادشاهان عصر ، علنا به فسق و فحشا ، روزگار مىگذارد و زوجهء ديگرى براى آنكه شوهرش فاسق او را به حبس افكنده ، شوهر خود را در بستر خواب به فضيع‌ترين طرزى مىكشد و زوجهء اميرى ديگر ، به طمع ازدواج با برادر شوهر ، او را به دفع زوج خويش برمىانگيزد و پادشاهى به دست خود پدر را كور و با مادر زنا مىكند و پادشاه ديگرى علنا امراى خود را به طلاق گفتن زنان خويش وامىدارد و در عشق‌ورزى نسبت به آنان به غزل‌سرايى مىپردازد و هيچ وزيرى گرچه در كفايت و فضل به پايهء رشيد الدين فضل اللّه و پسرش خواجه غياث الدين محمد باشد ، سر سلامت به گور نمىبرد و دسيسه و توطئه و برادركشى و دزدى به اعلى درجه مىرسد و اكثر شعرا و قضات و علما نيز براى خوشامد طبقه فسقهء فجره ، كه قدرتى يافته‌اند اعمال ايشان را عين فضيلت و تقوى و بر منهج حق و صواب جلوه مىدهند ، حال طايفهء قليلى كه به اين رذايل و فجايع آلوده نشده و عفت ذاتى و مناعت طبع و پاكى فطرت ، آنان را بر كنار نگاه داشته معلوم است كه به چه منوال مىگذشته و مشاهدهء آن عالم عجيب چگونه ايشان را افسرده و برآشفته مىداشته است !\r\nعموما حال افسردگى و برآشفتگى چنين مردمى در چنان اوضاع و احوال به يكى از دو صورت ظاهر و علنى مىشود ، يا بر وضع پسنديدهء گذشته تأسف مىخورند و بر تبدل آن به وضع ناگوار زمان خود گريه و ندبه سر مىكنند و يا آنكه بر بيخبرى و حماقت و كوتاه‌بينى معاصرين خود مىخندند و در همهء حركات و سكنات و باد بروت و تفرعنات ايشان به چشم سخريه و استهزاء مىنگرند ؛ مخصوصا وقتىكه اين طبقه مردم به عيان مىبينند كه حاصل چهل سال رنج و غصهء ايشان در راه كسب فضايل و تمرين اخلاقيات در جنب ناپرهيزكارى و فساد ديگران هيچ قدر و عظمى ندارد و هيچ‌كس هنر و كمال آنان را حتى به قيمت لقمه نانى كه به آن بتوان زنده بود نمىخرد به همهء چيز دنيا و به همهء\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nشئون زندگانى انسانى از جمله به كمالات و معنويات آن نيز به ديدهء بىاعتبارى و كم‌ثباتى نظر مىكنند و همه را با خنده و سبكروحى تلقى مىنمايند ، اما نبايد پنداشت كه اين خنده ، نشانهء رضا و از سر موافقت است ، بلكه خندهء ترحم و استهزائى است كه از سراپاى آن حس انتقام‌خواهى و انتقام‌جوئى نمايانست .\r\nدر غير اين مورد جمعى بيخرد و بى خبر كه ابلهانه مىخندند و خود را به سبكى و بىادبى مىشناسانند ، در بسيارى موارد ديگر ، طبيعت براى حفظ ذات و دفاع تن و روان از فرسوده شدن در زير پاى درد و غم و سوختن در كورهء رنج و الم ، انسان را خواهى نخواهى به خنده و شوخى و طيبت و هزل مىكشاند ، تا حالى ، وقت او خوش شود و دل شيداى او قليل مدتى ، از درك غم و اندوه غافل بماند . اينست كه عقلاى عالم و جدىترين مردم ، در مواردى شادى و خوشى را به هر قيمت كه به دست آيد خريدارند و همه‌چيز ، حتى عقل و علم خود را نيز در راه « مستى » و « بيخبرى » مىدهند ، از مطالعهء رسالهء دلگشاى عبيد به خوبى واضح است كه در عصر او و چهل سال قبل از آن ، يك عده از اين عقلا و فضلا بوده‌اند كه هريك هرچند در علم و فضل استاد زمان خويش به‌شمار مىرفته‌اند ، باز در مواجهه با اوضاع آن ايام و برخورد با امرا و مقتدرين عصر ، رندى و قلاشى را پيشه كرده بوده و به اين وسيله به همه‌كس و همه‌چيز مىخنديده و به زبان طنز و هزل ، خرابى زمان و فساد مردم را انتقاد مىنموده‌اند . از اين طايفه بوده‌اند علامهء بىنظير قطب الدين شيرازى و مولانا قاضى عضد الدّين ايجى صاحب كتاب مواقف و شاعر معروف مجد الدين همگر و شرف الدين دامغانى و شرف الدين در گزينى .\r\nاين جمع رندان كه عبيد نيز پيرو سيرهء و تدوين‌كنندهء مآثر ايشانست ، آنجا كه ديگران جرأت و جسارت آن را نداشته‌اند كه به جدّ ، مقتدرين زمان و اوضاع و احوال اخلاقى و اجتماعى عصر را انتقاد كنند ، با يك لطيفه و مطايبه به زيركى و خوشى به بيان عيب يا جنبهء مضحك آنها پرداخته و انصافا در اين هنرنمايى داد بلاغت و استادى داده‌اند .\r\nعبيد در رساله تعريفات خود با لحنى طيبت‌آميز كه امارات « 1 » جد از آن لايح « 2 » است ماه رمضان را « هادم اللذّات » « 3 » و شب عيد آن را « ليلة القدر » و امام را « نمازفروش » و وعظ را به معنى « آنچه بگويند و نكنند » تعريف كرده است . از مولانا عضد الدين پرسيدند كه در زمان خلفا مردم دعوى خدائى و پيغمبرى مىكردند و اكنون نمىكنند ، گفت : مردم اين روزگار را چندان ظلم و گرسنگى افتاده است كه نه از خدايشان ياد مىآيد نه از پيغمبر .\r\n\r\n\r\n","description":"","footnote":"\r\n( 1 ) . نشانه‌ها\r\n( 2 ) . آشكار\r\n( 3 ) . ازبين‌برنده لذتها\r\n","page_name":" 571 ","page_number":571},
  {"content":"\r\n\r\nروزى سلطان ابو سعيد در حال مستى ، علامهء بزرگوارى مانند قاضى عضد الدين را در محفل جمع به رقص واداشت ؛ بيچاره قاضى امتثال امر كرد شخصى او را گفت : مولانا تو رقص به اصول نمىكنى ، زحمت مكش ! مولانا گفت : من رقص بيرليغ ( يعنى حسب الامر ) مىكنم نه به اصول . روزى ديگر همين سلطان سر بر زانوى مولانا گذاشته بود و به شوخى او را گفت : مولانا تو ديوثان را چه باشى ؟ گفت : متّكا ! و حكايات عديدهء ديگر كه همه در عين ملاحت و لطف ، نمايندهء حس استهزائى است كه رندان آن زمان در مشاهده وضع ناگوار روزگار از خود ظاهر ساخته‌اند :\r\nمطايبات عبيد زاكانى ، همه نماينده اين حس و تدوين آنها از جانب آن منشى زبردست لطيف طبع ، بيشتر براى رساندن احوال خراب آن ايام و خوش كردن وقت اندوه ديدگان بوده و گويى عبيد در اين عمل براى خود و امثال خود تشفى خاطر و تسلى دلى مىجسته است .\r\nحملهء معاصر ارجمند او حافظ به زهد و ريا و سالوس و طامات و شطحيّات ، و خاك ريختن او بر سر اسباب دنيوى و خلل‌پذير شمردن هربنا به‌جز بناى محبت و فروختن دلق خود به مى و در گرو دادن دفتر خود به صهبا « 1 » و شستن اوراق درس به آب عشق ، همه از همين قبيل انتقادات است اما به زبانى ديگر كه چون بدبختانه در اينجا مجال تنگ است ، از داخل شدن در تفصيل آن صرف‌نظر مىكنيم . « 2 » »\r\nچنان كه قبلا يادآور شديم در اخلاق الاشراف ، عبيد با استادى تمام ، مختصات زندگى مردم به‌خصوص طبقهء فرمانروا را آشكار و برملا مىكند ؛ در سطور زير نمونه‌هايى از نظرات انتقادى اين نويسنده و منتقد بزرگ را مىآوريم :\r\nمذهب منسوخ : اكابر سلف ، عدالت را يكى از فضايل اربعه شمرده‌اند و بناى امور معاش و معاد بر آن نهاده . معتقد ايشان آن بوده كه ( بالعدل قامت السمواة و الارض ) و خود را مامور ( انّ الله يا مر بالعدل و الاحسان ) « 3 » بداشتندى . بنابراين سلاطين و امرا و اكابر و وزراء ، دايم همت بر اشاعت معدلت و رعايت امور رعيت و سپاهى گماشتندى و آن را سبب دولت و نيكنامى شناختندى . و اين قسم را چنان معتقد بوده‌اند كه عوام نيز در معاملات و مشاركات طريق عدالت كار فرمودندى و گفتندى :\r\n عدل كن زانكه در ولايت دل * دَرِ پيغمبرى زَنَد عادل \r\n\r\n\r\n","description":"","footnote":"\r\n( 1 ) . شراب\r\n( 2 ) . اقبال آشتيانى : كليات عبيد زاكانى ، از نشريات مجله ارمغان ، ارديبهشت 32 ، از ص يح تا كب .\r\n( 3 ) . زمين و آسمان با عدل پايدار است .\r\n","page_name":" 572 ","page_number":572},
  {"content":"\r\n\r\nمذهب مختار : اما مذهب اصحابنا آن‌كه اين سيرت اسوء سير « 1 » است و عدالت مستلزم خلل بسيار . و آن را به‌دلايل واضح روشن گردانيده‌اند و مىگويند بناى كار سلطنت و فرماندهى و كدخدايى بر سياست است . تا از كسى نترسند فرمان آن‌كس كه حاشا ، عدل ورزد و كسى را نزند و نكشد و مصادره نكند و خود را مست نسازد و بر زيردستان اظهار عربده و غضب نكند ، مردم ازو نترسند و رعيت فرمان ملوك نبرند . فرزندان و غلامان ، سخن پدران و مخدومان نشنوند . مصالح بلاد و عباد متلاشى گردد . و از بهر اين معنى گفته‌اند :\r\n\r\nمصراع :\r\nپادشاهان از پى يك مصلحت صد خون كنند\r\nميفرمايند ( العدالة تورث الفلاكة ) « 2 » خود كدام دليل واضحتر از اينكه پادشاهان عجم چون ضحاك تازى و يزدجرد بزه‌كار كه اكنون صدر جهنم بديشان مشرّفست و ديگر متأخران كه از عقب رسيدند تا ظلم مىكردند ، دولت ايشان در ترقى بود و ملك معمور .\r\nچون به زمان كسرى انوشيروان رسيد او از ركاكت « 3 » رأى و تدبير وزراى ناقص عقل ، شيوهء عدل اختيار كرد . در اندك زمانى كنگره‌هاى ايوانش بيفتاد و آتشكده‌ها كه معبد ايشان بود به يك بار مرد « 4 » و اثر آن از روى زمين محو شد . امير المؤمنين مشيد « 5 » قواعد دين عمر بن خطاب رضى اللّه عنه ، كه به عدل موصوف بود ، خشت مىزد و نان جو مىخورد و گويند خرقه‌اش هفده من بود . معاويه به بركت ظلم ، ملك از دست امام على كرم اللّه و جهه بدر برد . بخت النصر تا دوازده هزار پيغمبر را در بيت المقدس بيگناه نكشت و چند هزار پيغمبر را اسير نكرد ، دستوردارى نفرمود و دولت او عروج « 6 » نكرد و در دو جهان سرافراز نشد . چنگيز خان كه امروز به كورى اعدا ، در درك اسفل « 7 » مقتدا و پيشواى مغولان اولين و آخرينست تا هزاران هزار بيگناه را به تيغ بيدريغ از پاى درنياورد ، پادشاهى روى زمين بر او مقرر نگشت .\r\n\r\n\r\n","description":"","footnote":"\r\n( 1 ) . اسوء سير - بدترين سيرتها\r\n( 2 ) . عدالت موجب فلاكت و بدبختى است .\r\n( 3 ) . زشتى\r\n( 4 ) . خاموش شد .\r\n( 5 ) . مشيد ( به ضم م و تشديدش ) محكم كنند .\r\n( 6 ) . بالا نرفت و رشد نكرد .\r\n( 7 ) . پايين‌ترين جاها\r\n","page_name":" 573 ","page_number":573},
  {"content":"\r\n\r\nحكايت : در تواريخ مغول وارد است ، كه هلاكو خان را چون بغداد مسخر شد . جمعى را كه از شمشير بازمانده بودند بفرمود تا حاضر كردند . حال هر قومى بازپرسيد چون بر احوال مجموع واقف گشت گفت از محترفه « 1 » ناگزير است ، ايشان را رخصت داد تا بر سر كار خود رفتند ؛ تجار را مايه فرمود دادن تا از بهر او بازرگانى كنند . جهودان را فرمود كه قومى مظلومند به جزيه از ايشان قانع شد . مخنثان را به حرم‌هاى خود فرستاد . قضات و مشايخ و صوفيان و حاجيان و معرفان و گدايان و قلندران و كشتىگيران و شاعران و قصه‌خوانان را جدا كرد و فرمود اينان در آفرينش زيادتند و نعمت خداى به زيان مىبرند . حكم فرمود تا همه را در شط غرق كردند و روى زمين را از خبث ايشان پاك كرد . لاجرم قرب نود سال پادشاهى در خاندان او قرار گرفت و هرروز دولت ايشان در تزايد بود . ابو سعيد بيچاره را چون دغدغه عدالت در خاطر افتاد و خود را به شعار عدل موسوم گردانيد ، در اندك مدتى دولتش سپرى شد و خاندان هلاكو خان و مساعى او در سر نيت ابو سعيد رفت آرى :\r\n چو خيره شود مرد را روزگار * همه ، آن كند كش نيايد به كار \r\nرحمت بر اين بزرگان صاحب توفيق باد ، كه خلق را از ظلمت ضلالت عدالت به نور هدايت ارشاد فرمودند .\r\nمذهب منسوخ : از ثقات « 2 » مرويست كه مردم در ايام سابق ، سخاوت را پسنديده داشته‌اند و كسى را كه بدين خلق معروف بوده ، شكر گفته‌اند و بدان مفاخرت نموده و فرزندان را بدين خصلت تحريص كرده‌اند . اين قسم را چنان معتقد بوده‌اند كه اگر مثلا شخصى گرسنه‌اى را سير كردى ، يا برهنه‌اى را پوشانيدى يا درمانده‌اى را دست گرفتى ، از آن عار نداشتى ، و تا به‌حدى در اين باب مبالغه كردندى كه اگر كسى اين سيرت ورزيدى ، مردم او را ثنا گفتندى و قطعا او را بدين‌سبب عيب نكردندى . علما در تحليهء ذكر او كتب پرداختندى و شعرا مدح او گفتندى . استدلال اين معنى از آيات بينات مىتوان كرد كه  ( مَنْ جاءَ بِالْحَسَنَةِ فَلَهُ عَشْرُ أَمْثالِها )  « 3 »  ( لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ )  « 4 » و از حضرت رسالت مرويست كه ( السّخى لا يدخل النار ولو كان فاسقا ) « 5 » عزيزى در اين باب گفته است :\r\n\r\n\r\n","description":"","footnote":"\r\n( 1 ) . پيشه‌وران\r\n( 2 ) . ثقات ( به كسرث ) اشخاص مورد اعتماد\r\n( 3 ) . پاداش هركار خوب ده برابر آنست .\r\n( 4 ) . به‌خوبى نخواهد رسيد كسى ، مگر آنكه انفاق كند آنچه را كه دوست دارد .\r\n( 5 ) . سخاوت كند به آتش نرود و لو آنكه بدكار باشد .\r\n","page_name":" 574 ","page_number":574},
  {"content":"\r\n\r\nبيت\r\n بزرگى بايدت دِل در سخا بَند * سر كيسه به برگ گندنا « 1 » بند \r\nمذهب مختار : چون بزرگان ما كه به رزانت « 2 » رأى و دقت نظر از اكابر ادوار سابق مستثنىاند به استقصاى « 3 » هرچه تمامتر در اين باب تأمل فرمودند ، رأى انور ايشان بر عيوب اين سيرت واقف شد . لاجرم در ضبط اموال و طراوت احوال خود كوشيده ، نص تنزيل را كه  ( كُلُوا وَ اشْرَبُوا وَ لا تُسْرِفُوا )  و ديگر ( ان الله لا يحب المسرفين ) باشد ، امام امور و عزائم خود ساختند . و ايشان را محقق شد كه خرابى خاندانهاى قديم از سخا و اسراف بوده است . هركس كه خود را به سخا شهره داد ، هرگز ديگر آسايش نيافت . از هرطرف ارباب طمع به دو متوجه گردند ، هريك به خوشامد و بهانهء ديگر آنچه دارد از او مىتراشند . و آن مسكين سليم القلب به نرّهات ايشان غره مىشود ، تا در اندك مدتى جميع مورث و مكتسب ، در معرض تلف آورد و نامراد و محتاج گردد . و آنكه خود را به سيرت بخل مستطهر گردانيد و از قصد قاصدان و ابرام سائلان در پناه بخل گريخت ، از دردسر مردم خلاص يافت و عمر در خصب « 4 » و نعمت گذرانيد . مىفرمايند كه مال در برابر جانست و چون در طلب آن ، عمر عزيز خرج مىبايد كرد ، از عقل دور باشد كه آن را مثلا در وجه پوشيدن و نوشيدن و خوردن يا آسايش بدن فانى يا از براى آنكه ديگرى او را ستايد ، در معرض تلف آورد . لاجرم اگر بزرگى مالى دارد به هزار كلبتين « 5 » يك فلوس از چنگ مرده ريگش « 6 » بيرون نمىتوان كشيد ، تقدير كن كه اگر مجموع ملك رأى و قيصر آن يك شخص را باشد :\r\nبيت :\r\n آن سنگ كه روغنكِشِ عَصّارانَست * گر بر شكمش نهند تيزى ندهد \r\nو اين بيت لايق اين سياق است :\r\nبيت\r\n بر او تا نام دادن برنيفتد * گر از قولنج مىرد تيز ندهد \r\n\r\n\r\n","description":"","footnote":"\r\n( 1 ) . برگ تره ( تا بخشش براحتى امكان‌پذير باشد . )\r\n( 2 ) . استحكام\r\n( 3 ) . تحقيق فراوان\r\n( 4 ) . فراوانى\r\n( 5 ) . وسيله دندان كشيدن\r\n( 6 ) . ميراث\r\n","page_name":" 575 ","page_number":575},
  {"content":"\r\n\r\nاكنون ائمهء بخل كه ايشان را بزرگان ضابط مىگويند ، در اين باب وصايا نوشته‌اند و كتب پرداخته .\r\nحكايت : يكى از بزرگان فرزند خود را فرموده باشد كه ( يا بنىّ اعلم : ان لفظ ( لا ) يزيل البلا و لفظ ( نعم ) يزيد النقم ) « 1 » ديگرى در اثناى وصايا فرموده باشد كه اى پسر زنهار بايد كه زبان از لفظ ( نعم ) گوش دارى و پيوسته لفظ ( لا ) بر زبان رانى و يقين دانى كه تا كار تو با ( لا ) باشد ، كار تو بالا باشد و تا لفظ ( نعم ) باشد دل تو به غم باشد .\r\nحكايت : بزرگى را از اكابر كه در ثروت ، قارون زمان خود بود ، اجل در رسيد . اميد زندگانى قطع كرد . جگرگوشكان خود را كه طفلان خاندان كرم بودند ، حاضر كرد .\r\nگفت : اى فرزندان روزگارى دراز در كسب مال زحمتهاى سفر و حضر كشيده‌ام و حلق خود را به سرپنجهء گرسنگى فشرده ، تا اين چند دينار ذخيره كرده‌ام . زنهار از محافظت آن غافل مباشيد و بهيچوجه دست خرج بدان ميازيد و يقين دانيد كه :\r\nبيت\r\n زر عزيز آفريده است خدا * هركه خوارش بكرد خوار بشد \r\nاگر كسى با شما سخن گويد كه پدر شما را در خواب ديدم ، قليه و حلوا مىخواهد زنهار به مكر آن فريفته مشويد كه آن من نگفته باشم و مرده چيزى نخورد . اگر من خود نيز در خواب به شما نمايم و همين التماس كنم ، بدان التفات نبايد كرد كه آن را اضغاث و احلام « 2 » خوانند . باشد آن ديو نمايد . من آنچه در زندگى نخورده باشم در مردگى تمنا نكنم . اين بگفت و جان به خزانه مالك دوزخ سپرد .\r\nحكايت : از بزرگى ديگر روايت كنند كه در معامله‌اى كه با ديگرى داشت به دو جو مضايقه از حد درگذرانيد . او را منع كردند كه اين محقر بدين مضايقه نمىارزد . گفت :\r\nچرا من مقدارى از مال خود ترك كنم كه مرا يك روز و يك هفته و يك ماه و يك سال و همه عمر بس باشد . گفتند : چگونه ؟ گفت اگر به نمك دهم ، يك روز بس باشد . اگر به حمام\r\n\r\n\r\n","description":"","footnote":"\r\n( 1 ) . اى فرزند بدان كه : كه لفظ ( نه ) از تو بلا بگرداند و لفظ ( بلى ) ناراحتى تو را افزون كند\r\n( 2 ) . خوابهاى بىاساس\r\n","page_name":" 576 ","page_number":576},
  {"content":"\r\n\r\nروم يك هفته . اگر به فصاد « 1 » دهم يك ماه . اگر به جاروب دهم يك سال . اگر به ميخى دهم و در و ديوار زنم ، همه عمر بس باشد . پس نعمتى كه چندين مصلحت من بدان منوط باشد ، چرا بگذارم به تقصير از من فوت شود ؟\r\nحكايت : از بزرگى روايت كنند كه چون در خانه او نان پزند ، يك‌يك نان بدست نامبارك در برابر چشم خود دارد و بگويد :\r\nمصراع\r\n هرگز خللى به روزگارت مرساد \r\nو به خازن سپارد . چون بوى نان به خدم و حشمش رسد گويند :\r\n تو پس پرده و ما خون جگر مىريزيم * آه اگر پرده برافتد كه چه شورانگيزيم \r\nحكايت : در اين روزها بزرگ‌زاده‌اى خرقه‌اى به درويشى داد . مگر طاعنان خبر اين واقعه به سمع پدرش رسانيدند . با پسر در اين باب عتاب مىكرد . پسر گفت : در كتابى خواندم كه هركه بزرگى خواهد بايد هرچه دارد ايثار كند ، من بدان هوس اين خرقه ايثار كردم .\r\nپدر گفت : اى ابله ، غلط در لفظ ايثار كرده‌اى كه به تصحيف « 2 » خوانده‌اى . بزرگان گفته‌اند كه هركه بزرگى خواهد بايد هرچه دارد انبار كند ، تا بدان عزيز باشد . نبينى كه اكنون همه بزرگان انباردارى مىكنند . شاعر مىگويد :\r\nبيت\r\n اندك‌اندك به هم شود بسيار * دانه‌دانه است غَلّه در انبار \r\nحكايت : هم از بزرگان عصر يكى با غلام خود گفت : كه از مال خود پارهء گوشت بستان و از آن طعامى بساز تا بخورم و ترا آزاد كنم . غلام شاد شد ، بريانى ساخت و پيش او آورد .\r\nخواجه بخورد و گوشت به غلام سپرد . ديگر روز گفت : بدان گوشت نخود آبى مزعفر بساز تا بخورم و ترا آزاد كنم . غلام فرمان برد و بساخت و پيش آورد . خواجه زهرمار كرد و گوشت به غلام سپرد ؛ روز ديگر گوشت مضمحل شده بود و از كار افتاده . گفت : اين گوشت به فروش و پارهء روغن بستان و از آن طعامى بساز تا بخورم و ترا آزاد كنم . گفت : اى\r\n\r\n\r\n","description":"","footnote":"\r\n( 1 ) . رگ‌زن\r\n( 2 ) . خطا در خواندن\r\n","page_name":" 577 ","page_number":577},
  {"content":"\r\n\r\nخواجه ( حسبة للّه ) « 1 » بگذار تا من به گردن خورد همچنان غلام تو باشم . اگر هر آينه خيرى در خاطر مبارك مىگذرد ، به نيت خدا اين گوشت پاره را آزاد كن . الحق بزرگ و صاحب حزم كسى را توان گفت كه احتياط معاش بدين‌نوع به تقديم رساند . لاجرم تا درين دنيا باشد ، غزيز الوجود و محتاج اليه زيد . و در آخرت علو درجاتشان از شرح حد و وصف مستثنى است . « 2 »\r\nعبيد براى نشان دادن روحيهء نوكرمنشان دوران خود ، يعنى پيروان مذهب مختار مىگويد : « اگر بزرگى در نيمه شب گويد كه اينك نماز پيشين است ، در حال پيش جهد و گويد كه راست فرمودى امروز به غايت آفتاب گرم است و در تاكيد آن سوگند به مصحف و سه طلاق زن ياد كند . اگر در صحبت مخنثى پير ، ممسك و زشت‌صورت باشد ، چون در سخن آيد او را پهلوان زمان و كون درست جهان و نوخاستهء شيرين و يوسف مصرى و حاتم طائى خطاب كند تا از او زر و نعمت و خلعت و مرتبت يابد و دوستى آن‌كس ، در دل او متمكن شود . اگر كسى حاشا به خلاف اين زيد و خود را به صدق موسوم گرداند ، ناگاه بزرگى را از روى نصيحت گويد كه تو در كودكى . . . بسيار داده‌اى ، اكنون ترك مىبايد كرد و زن و خواهر را از كار فاحش منع مىبايد فرمود . يا كلى را كل گويد يا دبهء را دبه . . .\r\nخطاب كند . يا قحبه‌زنى را . . . خواند ، به شومى راستى ، اين قوم از او به جان برنجند . و اگر قوتى داشته باشند در حال او را به كار ضرب فروگيرند . اگر . . . يا كلى عاجز هم باشد به مخاصمت و كلكل درآيد انواع سفاهت با او به تقديم رساند ؛ و باقى عمر به واسطه اين كلمهء راست ميان ايشان خصومت منقطع نشود . بزرگان از اين جهت گفته‌اند ( دروغ مصلحت‌آميز به از راست فتنه‌انگيز ) و كدام دليل از اين روشنتر كه اگر صادق القول صد گواهى راست ادا كند ازو منت ندارند ، بلكه به جان برنجند . و در تكذيب او تأويلات انگيزند ؛ و اگر بىديانتى گواهى به دروغ دهد ، صد نوع به دو رشوت دهند و به انواع رعايت كنند تا آن گواهى بدهد . . .\r\nبيت\r\n دروغى كه حالى دلت خوش كند * به از راستى كت مشوش كند \r\n( اما رحمت و شفقت ) اصحابنا به غايت منكر اين قسمند . مىفرمايند كه هركس بر مظلومى با بر محرومى رحمت كند ، عصيان ورزيده باشد و خود را در معرض سخط آورده ، بدان دليل كه هيچ امرى بىخواست خدا حادث نشود . هرچه از حضرت او كه\r\n\r\n\r\n","description":"","footnote":"\r\n( 1 ) . براى رضاى خدا\r\n( 2 ) . كليات عبيد زاكانى ، پيشين از صفحه 18 تا 24 .\r\n","page_name":" 578 ","page_number":578},
  {"content":"\r\n\r\nحكيمست به بندگان رسد تا واجب نشود نرسد . چنانك افلاطون گويد : ( القضية حتى لا توجب لا توجد ) او كه ارحم الراحمين است اگر دانستى كه آن‌كس لايق آن بلا نيست به دو نفرستادى . هركس هرچه به دو مىرسد سزاوار آنست .\r\n\r\nمصراع\r\n نيست كورى كه به كورى نبود ارزانى \r\nپس شخصى را كه خدا مغضوب غضب خود گردانيده باشد ، تو خواهى كه برو رحمت كنى ، عصيان ورزيده باشى و بر آن آثم « 1 » كردى و روز قيامت ترا بر آن مؤاخذه كنند . اين مثل بدان ماند كه شخصى بنده‌اى از آن خود را براى تربيت بزند و بيگانه‌اى او را نوازد و بوسه دهد كه خداوند تو بد مىكند كه ترا مىزند ، ترا نعمت و خلعت مىبايد دادن البته او از اين‌كس به جان برنجد .\r\nحكايت : در زمان مبارك حضرت رسول ( ص ) كفار را مىگفتند كه درويشان را طعام دهيد .\r\nايشان مىگفتند كه درويشان بندگان خدايند . اگر خدا خواستى ايشان را طعام دادى . چون او نمىدهد ما چرا بدهيم . چنانك در قرآن مجيد آمده  ( أَ نُطْعِمُ مَنْ لَوْ يَشاءُ اللَّهُ أَطْعَمَهُ إِنْ أَنْتُمْ إِلَّا فِي ضَلالٍ مُبِينٍ )  پس واجب باشد كه بر هيچ آفريده‌اى رحمت نكنند و به حال هيچ مظلومى و مجرمى و محتاجى و مبتلايى و گرفتارى و مجروحى و يتيمى و معيلى و درويشى و خدمتكارى كه بر در خانه‌اى پير يا زمينگير شده باشد ، التفات ننمايند . بلكه حسبة اللّه تعالى بدانقدر كه توانند اذيتى بديشان رسانند تا موجب رفع درجات و خيرات باشد . و در قيامت در  ( يَوْمَ لا يَنْفَعُ مالٌ وَ لا بَنُونَ )  دستگير او شود . اين است آنچه در صدر كتاب با برادران وعده رفته بود . اميد هست كه چون مبتدى بر اخلاق مختار اكابر مواظبت نمايد و آن را ملكهء نفس ناطقهء خود گرداند ، نتيجهء آن هرچه تمامتر در دنيا و آخرت بيابد . » « 2 »\r\nدر رساله « ريش‌نامه » كه در آن نثر و نظم به هم درآميخته ، عبيد با مهارت و استادى ، عادات مذموم عصر خود را مورد انتقاد قرار داده و امرد بازى و غلامبارگى را ، كه در آن دوران هرج و مرج اقتصادى و اجتماعى كمابيش رايج بود ، مورد نكوهش و اعتراض قرار مىدهد .\r\n\r\n\r\n","description":"","footnote":"\r\n( 1 ) . گناهكار .\r\n( 2 ) . همان كتاب ، ص 31 .\r\n","page_name":" 579 ","page_number":579},
  {"content":"\r\n\r\n« بىترديد عبيد زاكانى در رساله « تعريفات ملّا دو پيازه » و رسالهء تعرفيات مشهور به « ده فصل » و ديگر آثار بديع و مقرون به طعن و طنز ، « نيرومندترين كسى است كه در نوع انتقادى ادبيات فارسى به دو بازمىخوريم . وى در اين انتقادها هم بيان شيرين و نمكين دارد و هم طعنه‌هاى زهرآلود خود را كه به شكرّ سخريه و شوخى و هزل‌اندوه ، متوجه همهء طبقات اجتماعى زمان خويش كرده و هيچيك از آنها را معاف و مستثنى نشمرده است . » « 1 »\r\n\r\nرساله تعريفات مشهور به ده فصل\r\nفصل اول : در دنيا و مافيها : الدينا : آنچه كه هيچ آفريده در وى نياسايد . - العاقل : آنكه به دنيا و اهل او نپردازد . - الكامل : آنكه از غم و شادى منفعل نشود . - الادمى : آنكه نيكخواه مردم باشد . - الفكر : آنچه مردم را بيفايده بيمار كند . - الدانشمند : آنكه عقل معاش ندارد . - الجاهل : دولت يار . - العالم : بىدولت . - الجواد : - درويش . - الخسيس :\r\nمالدار . - النامراد : طالب علم . - المدرس : بزرگ ايشان . - . . . الخراب و الباير : اوقاف . - المستهلك : مال اوقاف . - الادرار و المرسوم و المعيشه : آنچه به مردم نرسد . - البرات :\r\nكاغذ پارهء بىفايده كه مردم را تشويش دهد .\r\nفصل سوّم : در قاضى و متعلقات آن : القاضى : آنكه همه او را نفرين كنند . - نايب القاضى : آنكه ايمان ندارد . - الوكيل : آنكه حق ، باطل گرداند . - العدل : آنكه هرگز راست نگويد . - الميانجى : آنكه خدا و خلق از او راضى نباشند . - البهشت : آنچه نبينند .\r\n- الحلال : آنچه نخورند . - مال الايتام و الاوقاف : آنچه برخود از همه‌چيز مباحتر دانند .\r\n- چشم قاضى : ظرفى كه به هيچ پر نشود . - الوخيم : عاقبت او . - الدرك الاسفل : مقام او . - بيت النار : دار القضا . - . . . الرشوه : كارساز بيچارگان . - السعيد : آنكه هرگز روى قاضى نبيند . - المعلم : احمق . - الواعظ : آنكه بگويد و نكند . النديم : خوشامدگو . - الشاعر : طامع خودپسند .\r\n\r\n\r\n","description":"","footnote":"\r\n( 1 ) . دكتر ذبيح إله صفا : تاريخ ادبيّات در ايران ، جلد سوم ، بخش دوم ، ص 1273 .\r\n","page_name":" 580 ","page_number":580},
  {"content":"\r\n\r\nبر خوانندگان پوشيده نيست كه دوران حيات عبيد زاكانى يكى از تاريكترين ايام تاريخى ايران ، يعنى عهد فرمانروائى ايلخانان مغول بوده و آنچه بقلم تواناى عبيد در توصيف اوضاع اجتماعى آن عصر نگاشته شده ، فى الحقيقه آئينه تمام‌نماى آن دوران پرآشوب است .\r\nفصل ششم : در ارباب پيشه و اصحاب مناصب : البازارى : آنكه از خدا نترسد . - البزاز :\r\nگردن‌زن . - الصراف : خرده‌دزد . - الخياط : نرم‌دست . - العطّار : آنكه همه را بيمار خواهد . - الطبيب : جلاد . - الكذاب : منجم . - المندبور : فالگير . - الكشتىگير : تنبل .\r\n- الدلال : حرامى بازار . - كاكا : غلامبارهء كهن . - الصديك : آنچه از مزروعات به مالك نرسد . - الشكايه : آنچه به مالك برند .\r\nفصل هفتم : در شراب و متعلقات آن : الشراب : مايهء آشوب . - النّرد و الشّاهد و الشمع و النقل : الات آن . - الچنگ و العود و المزمر : ساز آن . - الشوربا و الكباب : اغذيه آن . - الچمن و البستان : موضع آن . - الزهر : شراب ناشتا . - الفارق : مست . - العاجز : مخمور .\r\n- قران النحسين : دو مست ريش‌دار كه يكديگر را بوسند . - الجليد : هشيار در ميان مستان . - المضحكه : مست در ميان هشياران . - ليلة القدر : شب عيد . - الشيطان و البد نفس و الفضول : آنكه بر كنار رقعه شطرنج و تخته نرد حريفان را تعليم دهد . - الجنة :\r\nصحبت حبيب . - المحنة : لقاى و ديدن رقيب . « 1 » »\r\n\r\nمنظومهء موش و گربه\r\nاين منظومه قصيده‌يست در نود بيت از شاهكارهاى انتقادى عبيد كه با لحنى طنزآميز ، و همراه با زبان مطايبه با مهارت و استادى تمام سروده شده است و غرض شاعر ، توصيف گربه‌يى است مزوّر از سرزمين كرمان و كيفيّت رياكارى و تزوير او در جلب اعتماد موشان ، از راه توبه و انابه و آنگاه دريدن و خوردن آنها و پيش‌گرفتن رفتارى كه منجر به جنگ سخت ميان موشان و گربكان در « بيابان فارس » شد .\r\nدرين جنگ اگرچه در آغاز امر ظفر با موشان بود ليكن عاقبت گربكان پيروز شدند ، و موشان بيچاره را تارومار كردند و تخت و تاج و خزانه و ايوان آنان را به باد تاراج دادند و از ميان بردند .\r\n\r\n\r\n","description":"","footnote":"\r\n( 1 ) . كليات عبيد زاكانى ، پيشين ، رساله تعريفات ، از ص 108 تا 112 ( به اختصار )\r\n","page_name":" 581 ","page_number":581},
  {"content":"\r\n\r\nتجزيه و تحليل اين قصيدهء سراسر طنز در اين مختصر امكان ندارد ، ولى در بادى امر ذهن خواننده متوجه تمثيلى مىشود كه عبيد از وضع عامهء مردم از يكطرف و طبقهء قضات و ولات و حكام از طرف ديگر و رابطهء آن دو دسته كه در حقيقت طبقه محكوم و طبقه حاكم شمرده شدند نشان داده است ، طبقه محكوم با همه صف‌آرائيها و عصيانهاى خود سرانجام چگونه طعمه آن طبقه ديگر مىگردد و خان و مانش برباد فنا مىرود .\r\nاز جانبى ديگر ، با مختصر تأملى درين قصيده مىتوان تصور كرد كه مقصود گوينده بيان حال مير شيخ ابو اسحق اينجو بود با امير مبارز الدّين محمد مظفرى فرمانرواى كرمان . اين نكته را از آنچه گذشته است ، دريافته‌ايم كه ارادت عبيد نسبت به شاه شيخ ابو اسحق سابقه چندين‌ساله داشت و بالعكس وى را نسبت به امير مبارز الدين نه‌تنها ارادتى نبود ، بلكه جلاء فارس در عهد وى ، و رفتن به بغداد و تحمّل بارفاقه در زمان فرمانروايى او ، نفرت اين شاعر را از امير مبارز الدّين رياكار ، با توبهء معروفش در سال 740 هجرى و بيعت نابخشودنيش با خليفهء عباسى مصر در سال 755 هجرى ، و محتسبى و خم‌شكنى و تظاهر او به عبادت ، روشن مىسازد ، و در همان حال خونريزى و سفاكى و آدم‌كشى او به نام ترويج و اجراء احكام اسلام و امثال اين مطالب ، حدس مذكور را در تمثيل مبارز الدّين به گربهء عابد رياكار و خونريز تأييد مىكند ؛ و چنين به‌نظر مىرسد كه مقصود از اين گربهء عابد كه با خيل گربكان « در بيابان فارس » سپاه موشان را تارومار كرد ، امير مبارز الدين محمّد باشد كه امير شيخ ابو اسحق را در فارس مورد تعرض قرار داد و او كه با سپاه آراسته به پيشباز لشكريان كرمان آمده بود « بىجنگى پشت بداد . » و به شيراز گريخت و در محاصرهء مبارز الدين درآمد و بعد از تمادى حصار از آنجا به لرستان و اصفهان فرارى شد و در آن نواحى سرگردان بود تا در اصفهان هنگامىكه در تنور خانهء مولانا نظام الدين پنهان شده بود ، اسير و در شيراز مقتول گشت و همه نزديكان و دوستان آن مرد بخشندهء كريم و شاعردوست ، درين گيرودار چندساله از دم تيغ گذشتند و حتى بر جان فرزند ده يا دوازده سالهء او « على سهل » نيز نبخشودند و او را كشتند و گفتند كه خود مرده است و اين خيانت چنان در مردم اثر كرده بود كه مقبرهء آن طفل معصوم را در « رودان » رفسنجان محل زيارت قرار داده بودند و از آن حاجت مىخواستند و مدعى بودند كه چندنوبت « نور از آنجا تافته است . »\r\nاين مفصّل ، يادآور محملى است كه عبيد زاكانى در سرگذشت موشان و برافتادن خاندان پادشاه آنها و تارومارشدنشان در دست گربهء عابد آورده و گفته است :\r\n موشكان را گرفت و زد به زمين * كه شدندى به خاك يكسانا \r\n\r\n","description":"","footnote":"","page_name":" 582 ","page_number":582},
  {"content":"\r\n\r\n لشكر از يك‌طرف فرارى شد * شاه از يك‌جهت گريزانا\r\nاز ميان رفت فيل و فيل‌سوار * مَخزَن و تاج و تخت و ايوانا \r\nاين كلمهء « ايوان » در بيت اخير عبيد كه از ويرانى آن سخن مىگويد ، ما را به ياد ايوانى مىاندازد كه شاه ابو اسحق براى خود بنا كرده و چنان كه ديديم ، عبيد در چندمورد از ديوان خود آن را ستوده و بعد از قتل مير شيخ ، از زوال دولت او و ويرانى آن اظهار تحسّر نموده است .\r\n ايوان و قصر جنّت و فردوس برفراشت * در وى نشست شاد و قدح شادمان گرفت\r\nجوشى بزد محيط ، بلايى بناگهان * ملك و خزانه و پسرش در ميان گرفت\r\nتا سوز و گريهء كه به هم برزد آن بنا * يا دود نالهء كه در آن دودمان گرفت\r\nكان بوستان‌سراى كه آيين و رنگ و بوى * خُلدِ برين ز رونق آن بوستان گرفت\r\nاكنون بدان رسيد كه بر جاى عندليب * زاغ سيه‌دل آمد و در او مكان گرفت\r\nقصرى كه بُرد فَرخى از فَرّ او هُماى * سگ بچه كرد در وى و جُغد آشيان گرفت \r\nمسلم است كه عبيد نمىتوانست ازين واقعه كه براى او از نظر مادى و معنوى دردآور و تأثرانگيز بود ، جز از راه طنز و طعنه در اشعار خود ياد كند ، و گرنه « محتسب « 1 » » او را نيز به بهانه‌يى از بهانه‌هاى شرعى هلاك مىنمود . . . » « 2 »\r\n\r\nابن يمين\r\nفخر الدين محمود بن يمين الدين محمد طغرايى ، شاعرى است شيعى مذهب كه در حدود سال 685 هجرى در قصبهء فريومد خراسان تولد يافت ؛ از حدود تحصيلات او اطلاع دقيقى در دست نيست ، بطورىكه آثار و اشعارش برمىآيد در فراگرفتن دانشهاى قديمه كوتاهى نكرده است ، چنان كه خود گويد :\r\n خداوندا مرا در علم منقول * زبان و ديده گويا گشت و بينا\r\nبه معقولات نيزم دسترس هست * اگرچه نيستم چون ابن سينا \r\nدر جاى ديگر در پيرامون تلاشهاى فرهنگى خود مىگويد :\r\n من اندر كسب اسباب فضائل * نكردم هيچ تقصير و توانى « 3 »\r\nهنر پرورده‌ام زينسان كه بينى * بيا انكار كن ، گر مىتوانى \r\nپدر ابن يمين ، امير يمين الدين طغرايى اهل شعر و ادب بود و در خدمت خواجه\r\n\r\n\r\n","description":"","footnote":"\r\n( 1 ) . مقصد امير مبارز الدين است\r\n( 2 ) . دكتر ذبيح إله صفا : تاريخ ادبيات ايران ، ج 3 ، بخش دوم ، از ص 971 - 974 .\r\n( 3 ) . سستى\r\n","page_name":" 583 ","page_number":583},
  {"content":"\r\n\r\nعلاء الدين محمد ، كه مستوفى خراسان بود شغل ديوانى داشت و ابن يمين نيز يك‌چند با پدر به كارهاى ديوانى اشتغال ورزيد . او در دوران عمر دراز خود دچار انقلابات و حوادث گوناگونى گرديد كه زاييدهء رژيم فئوداليسم و عدم مركزيّت در آن دوران بود ؛ وى در اثر ظهور سربداران در خراسان و آل كرت در هرات و طغا تيموريان در گرگان و درنتيجهء درگيرى امرا و سران فئودال با يكديگر ، ناگزير بود از دربارى به دربار ديگر پناه برد ، با اينكه ابن يمين به حكايت اشعارش ، مردى آزادانديش و قانع بود ولى به اقتضاى زمان گه گاه به مدح قدرتمندان پرداخته است ، از جمله ، به مدح وجيه الدين مسعود از امراى سربداران مىپردازد ؛ و سپس به هرات رفته ، امراى آل كرت مخصوصا معز الدين را مدح نموده است ؛ از پيشامدهاى ناگوار زندگى اين شاعر يكى اين است كه به سال 743 هجرى در جنگ « زاوه » نزديك خاف كه ميان امير وجيه الدين و ملك معز الدين كرت روى داد ، ديوان اشعارش گم شد و خود او را به اسارت به هرات بردند ؛ ولى در آنجا به حكم امير حسين از بند آزاد شد و مورد توجه او قرار گرفت ؛ ابيات زير از اين پيشامد حكايت مىكند :\r\n گر به دَستان بِستَد از دستم فلك ديوان من * شكر ايزد كانك او مىساخت ديوان با من است\r\nور ربود از من زمانه سِلكِ دُرّ شاهوار * زان چه غم دارم ، چو طبع خاطرافشان با من است\r\nور ز شاخ كلبن فَضلم گلى بر بود باد * گلشنى پرلاله و نسرين و ريحان با من است \r\nابن يمين در خلال زندگى دراز و پرماجراى خود اشعارى اخلاقى ، اجتماعى ، عرفانى ، و فلسفى از خود به يادگار گذاشته است ؛ وى مدتى كارهاى ديوانى مىكرده و چندى با عرق جبين و كدّ يمين به كشت و زرع مىپرداخته و از اين راه امرار معاش مىكرده است :\r\n گوشه‌اى گير و كنارى ز همه خلق جهان * تا ميان تو و غيرى نبود دادوستد\r\nزانكه با هَركه تو را دادوستد پيدا شد * گفته آيد همه‌نوع سخن از نيك و ز بد\r\nبگذر از صحبت همدم كه تو را هست دلى * همچو آيينه و آيينه ز دَم تيره شود \r\n\r\n","description":"","footnote":"","page_name":" 584 ","page_number":584},
  {"content":"\r\n\r\nابن يمين چنان كه اشاره شد در زمرهء شعرائيست كه از تملق و مداهنه پيش ناكسان خوددارى كرده و شرافت و شخصيّت انسانى را ستوده و مردم را به كوشش و سعى و عمل و بردبارى و قناعت دعوت كرده است ؛ با اينكه گاه در اشعار او از قدرت تقدير و عجز و ناتوانى انسان ، سخن به ميان آمده ، ولى در مجموع ، شاعر ، از دعوت مردم به كار و كوشش و پيروى از عقل و منطق خوددارى نكرده است ،\r\n در عمل كوش و ترك قول بگو * كار كرده نمىشود به سخن\r\nروزى دو ، گَر بُوَد ايام بدكِنش * هم عاقبت نكو شود ار باشدت حيات\r\nتا زنده‌اى مدار از احداث دهر باك * بيرون ز مرگ سهل بود جمله حادثات\r\nبه گاه فقر توانگرنماى همت باش * كه گرچه هيچ ندارى بزرگ دارندت\r\nنه آنكه با همه هستى شوى خسيس مزاج * شوى اگرچه تو قارون گدا شُما رَندَت\r\nگهى كه مركب تقدير تازيانه كنى * سخن به صرفه كن اى دوست تازيان نكنى\r\nزبان سرخ سرِ سبز مىدهد بر باد * به هوش باش كه سر در سَرِ زبان نكنى \r\nچنان كه قبلا اشاره كرديم ، ابن يمين و پدرش هردو چندى به كار ديوانى اشتغال داشتند . پس از آنكه نهضت سربداران قوام گرفت ، ابن يمين كه شاعرى آزاده و روشن‌بين بود به جمع آنان پيوست . « پطروشفسكى » ضمن بيان نهضت سربداران ، در وصف حال اين شاعر مىنويسد : « اين يمين شاعر فارسى كه از روى عقيده به سربداران گرويده بود ، اسير ملك هرات شد . . . ابن يمين از خانواده‌يى معتبر بود ، كه به مرور ايام بينوا شده بود ، وى كه به سمت شاعر و مداح دربارى به‌خاطر لقمه‌يى نان تلخ ، ناگزير بود خامهء خويش را به دهها تن اميران گستاخ و بيعار و خشن فئودال بفروشد ، سخت از آنان و دستگاهى كه ايشان نمايندهء آن بودند متنفر بود .\r\nهنگامىكه نهضت مردمى سربداران پديد آمد ، ابن يمين از روى عقيده و اختيار به ايشان پيوست . . . وى قصايد زيادى در وصف و مدح شيخ حسن جوزى و وحيد الدين مسعود سرود و در « نبرد زواره » ( 1343 ميلادى ) در صف سربداران بود و در مصاف شركت جست ، پس از گرفتارى و اسيرى در نخستين فرصتى كه به‌دست آورد گريخت و مجددا به سربداران پيوست ؛ شاعر خسته‌دل ، در روزگارى كه پيرى سررسيد به دهكده\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nزادگاه خويش بازگشت تا به زندگى روستايى بپردازد .\r\nابن يمين نفرت و انزجار خود را از خدمات ديوانى و اميران ستمگر فئودال در اشعار زير بيان كرده است :\r\n اگر دو گاو به‌دست آورى و مزرعه‌يى * يكى امير و يكى را وزير نام كنى\r\nوگر كفاف معاشت نمىشود حاصل * رَوىّ و شام شبى از جهود وام كنى\r\nهزار بار از آن به كه بامداد پگاه * كمر ببندى و بر چون خودى سلام كنى \r\n\r\nعقايد فلسفى ابن يمين\r\nبا مطالعه اشعار زير ، مىتوان تا حدى با اصول عقايد و افكار مردم روشن‌ضمير در قرن هشتم هجرى و نظريات و معتقدات فلسفى ابن يمين شاعر بيداردل اين دوران آشنا گرديد :\r\n خلق خدا كه خدمت دادار مىكنند * هستند بر سه فرقه كه اين كار مىكنند\r\nجمعى شدند از پى جَنّت خداپرست * اين رسم و عادتيست كه تُجّار مىكنند\r\nجمعى كنند پَرستش ، ز بيم او * اين كار بندگانست كه احرار مىكنند\r\nقومى نظر از اين دو جهت قطع كرده‌اند * بر كار هردو طايفه انكار مىكنند\r\nچون غير خويش مركز هستى نيافتند * بر گرد خويش دور چو پرگار مىكنند\r\nاين است راه حق كه سِوُم فرقه مىروند * رسم و سلوك راه به هنجار مىكنند \r\nابن يمين اهل تعصب و جمود نبود و به پيروان اديان و مذاهب مختلف به ديدهء اغماض و تساهل مىنگريست و به فحواى اطّرق الى اللّه بعدد انفاس الخلايق ، با معتقدين به اديان گوناگون ، سر جنگ و عناد نداشت و اين رباعى كمابيش نمايندهء تفكر مذهبى اوست :\r\n هرچند بود كعبهء اسلام كنون * در مرتبه از كنشت صد پايه فزون\r\nزنهار بدين نيز به خوارى منگر * كين هست هم از دايرهء كن فيكون \r\nابن يمين با سنن جاهلانهء دوران خود به مبارزه برخاست ، از جمله دربارهء « گريستن بر مردگان » چنين داورى مىكند :\r\n بدان گروه بخندد خِرَد كه بر بدنى * كه روح دامَن ازو دركشيد مىگريند \r\n\r\n","description":"","footnote":"","page_name":" 586 ","page_number":586},
  {"content":"\r\n\r\n همه مسافرو ، وانگه ز جهل خويش مقيم * برآنكه پيش به منزل رسيد مىگريند \r\n\r\nتعاليم اجتماعى و اقتصادى ابن يمين\r\nابن يمين در زمينه اعتدال و ميانه‌روى در معاش و توجه به امور اقتصادى چنين مىآموزد :\r\n فراخ دستى ز اندازه مگذران چندان * كه آفتاب معاشت بَدَل شود بسها\r\nنه نيز پير و امساك را ، زبونى كُن * چنان كه دامن همت دهى ز دست رها\r\nوسط گزين كه گزيدست سيّد عربى * بدين حديث كه خَيرُ الامور اوسَطُها \r\nنظر ابن يمين در مورد غمّازان و بدگويان :\r\n چون سفيهى زبان دراز كند * كه فلانكس به فسق ممتاز است\r\nفسق او زين بيان يقين نشود * او با قرار خويش غَمّاز است \r\nبه‌نظر ابن يمين ، راه پيروزى و بهروزى و موفقيّت در زندگى آدميان ، راستى ، درستى ، و حزم و احتياط است :\r\n به راه راست توانى رسيد در مقصود * تو راست باش كه هر دولتى كه هست‌تر است\r\nتو چوب راست ز آتش دريغ مىدارى * كجا به آتش دوزخ برند مردم راست \r\n*\r\n اول ببين مواقع اقدام خويشتن * درنِه قدم از آن پس و بااحتياط باش\r\nخواهى كه بىدرنگ به مقصود خود رسى * پيوسته مستقيم رو و بر صراط باش \r\n*\r\n در پس آزادگان به هيچ طريقى * پيش كسان بد مگو كه نيك نباشد\r\nگر بَدييى بيند از تو كس ، كه مبيناد * زود دلش را بجو كه نيك نباشد \r\n*\r\n سلامت با قناعت توأمانند * چو آز اندر زمانه مُهلِكى نيست\r\nاگر صد اسب دارى در طويله * ترا مركب از آنها جز يكى نيست \r\n*\r\n گِردِ هَر دَر نگرد بهر طمع * ورنه چون سگ ز در برانندت \r\n\r\n","description":"","footnote":"","page_name":" 587 ","page_number":587},
  {"content":"\r\n\r\n گر شوى گوشه‌گير چون ابرو * بر سر ديده‌ها نشانندت \r\nبه عقيدهء صاحبنظران ابن يمين از نظر هنر شاعرى استعدادى متوسط داشت ، غير از چند قصيده و رباعى ، ساير آثارش چندان بديع و دلنشين نيست .\r\n\r\nگزيده‌يى از اشعارِ اخلاقى او\r\n چون جامه چرمين شمرم صحبت نادان * زيراكه گران باشد و تن گرم ندارد\r\nاز صحبت نادان بتَرَت نيز بگويم * خويشى كه توانگر شد و آزرم ندارد\r\nزين هردو بتردان تو شهى را كه در اقليم * با خنجر خونريز دلِ نرم ندارد\r\nزين هرسه بتر نيز بگويم كه چه باشد * پيرى كه جوانى كند و شرم ندارد \r\n*\r\n مرا تاى نانى كه درخور بود * به دست آورم از رَهِ دهقنت\r\nچو دونان نخواهم نمودن دگر * براى دونان پيش كس مسكنت\r\nمن و كنج آزادگى بعد از اين * زهى پادشاهى زهى سلطنت \r\n*\r\n سود دنيا و دين اگر خواهى * مايهء هردوشان نكوكاريست\r\nراحت بندگان حق جستن * عين تقوى و زهد و دين‌داريست\r\nگر در خُلد را كليدى هست * بيش بخشيدن و كم آزاريست \r\n*\r\n هر نكته كه از گفتن آن بيم گَزَندست * از دشمن و از دوست نگه دار چو جانش\r\nهرگاه كه خواهى ، بتوان گفت و چو گفتى * هروقت كه خواهى ، نتوان كرد نهانش \r\nقطعه زير از بدبينى او كه زائيده آن دوران پرهرج‌ومرج و بحرانى است حكايت مىكند :\r\n دانى چه موجبست كه فرزند از پدر * مِنّت نگيرد ارچه فراوان دهد عطا ؟\r\nيعنى درين جهان كه محل حوادث است * در محنت وجود تو افكنده‌اى مرا \r\nبه‌نظر « ادوارد براون » اشعارى كه ذيلا نقل مىشود معانى و عقايد مكتب جبريه را ( كه نزد ابن يمين و ديگر پيروان آن مكتب طرفدارانى دارد ) ، نشان مىدهد :\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n خدائى كه بنياد هستيت داد * بروز الَست اندر افكند خست\r\nگِلِ پيكرت را چهل بامداد * به دست خود از راه حكمت سرشت\r\nقلم را بفرمود تا بر سرت * همه بودنيها يكايك نوشت\r\nنزيبد كه گويد ترا روز حشر * كه اين كار خوبست و آن كار زشت\r\nندارد طمع رستن شاخ عود * هرآنكس كه بيخ شتر خار كشت\r\nچو از خط فرمانش بيرون نيند * چه اصحاب مسجد چه اهل كنشت\r\nخرد را شگفت آيد از عدل او * كه آن را دهد دوزخ ، اينرا بهشت ! « 1 » \r\nابن يمين در مقام مقايسهء مال با علم چنين مىگويد :\r\n حالتِ مال و علم اگر خواهى * كه بدانى كه هريكى چونست\r\nمال دارد چو « بَدر » روى به كاست * علم چون « ماهِ نو » در افزون است \r\nدر پيرامون ارزش هنر و ملكات فاضلهء اخلاقى ، اشعار فراوانى از ابن يمين به يادگار مانده كه نمونه‌اى از آن را ذكر مىكنيم :\r\n هنر ببايد و مردى و مردمى و خرد * بزرگ‌زاده نه آنست كو دِرَم دارد\r\nز مال و جاه ندارد تمتّعى هرگز * كسى كه بازوى ظلم و سَرِ ستم دارد\r\nخوشا كسى كه از او هيچ بد به كس نرسد * غلام همت آنم كه اين قَدَم دارد \r\nو در ابيات زير به مقام و ارزش والاى آدميان اشاره مىكند :\r\n مرد بايد كه هركجا باشد * عزت خويش را نگه دارد\r\nخودپسندى و ابلَهى نكند * هرچه كِبر و منى است بگذارد\r\nهمه‌كس را ز خويش به داند * هيچ‌كس را حقير نشمارد \r\nبه‌نظر ابن يمين ، حتى دشمنان كوچك را نيز نبايد حقير و ناچيز پنداشت :\r\n دُشمن خُرد را حقير مدار * خواه بيگانه گير و خواهى خويش\r\nزانكه چون آفتاب مشهور است * آنچه گفتند زيركان زين پيش \r\n\r\n\r\n","description":"","footnote":"\r\n( 1 ) . تاريخ ادبى ايران پيشين ، ص 299 به بعد .\r\n","page_name":" 589 ","page_number":589},
  {"content":"\r\n\r\n كه زِ رمح « 1 » دراز قد ، نايد * آنچه سوزن كند به پستى خويش \r\nدر جاى ديگر از مراحل تكاملى وجود سخن مىگويد :\r\n زَ دَم از كِتم عَدم خيمه به صحراى وجود * وز جمادى به نباتى سفرى كردم و رفت\r\nبعد از اين هم كشش طبع به حيوانى بود * چو رسيدم به وى ، از وى گذرى كردم و رفت\r\nبا ملايك پس از آن صومعه قدسى را * گِرد برگَشتم و نيكو نظرى كردم و رفت\r\nبعد از آن در صدف سينه انسان به صفا * قطره هستى خود را گُهرى كردم و رفت\r\nبعد از آن ره سوى او بردم بىابن يمين * همه او گشتم و ترك دگرى كردم و رفت \r\nدر اشعار زير ، شاعر با توصيف مقولات دهگانه ، اطلاعات منطقى و فلسفى خود را نشان مىدهد :\r\n هرچه موجود است آن را يافتند * اهل حكمت منحصر در ده مقال\r\n« جوهر » و « كيف » و كم و « اين » و مَتى « 2 » * وضع و ملك و نسبت و فعل انفعال\r\nو آنچه خارج زين مقولات اوفتد * تنگ بينم عقل را در وى مجال\r\nپس هر آن موجود كاندر وى خِرَد * هست حيران نيست الا ذو الجلال \r\nابن يمين در عنفوان جوانى در اثر آميزش با نااهلان و اهل فسق و فجور گهگاه به ميگسارى و عشق‌بازى پرداخته و نه‌تنها از باده و ساده ، بلكه از ديگر مواد مخدّر زيانبخش چون بنگ و حشيش براى تفريحى گذرا استفاده نموده است . وى در ديوان خود به اين ابتلائات و اعتيادات اشاره مىكند :\r\n زِ بابا حيدرم باشد توقع * كه چون واقف شود از حال زارم\r\nفرستد ناخنى سوده « زمرّد » * كه تا « افعى غم » را كور دارم \r\nظاهرا شاعر با اين مواد جانكاه مىخواسته است از غم و اندوه روزگار بكاهد .\r\nپس از سپرى شدن دوران جوانى ، وى چون اكثر مردم روزگار « باده و ساده را به سبحه و سجّاده داده ، و رطل گران را به رحل قرآن بدل نموده است :\r\n پيوسته از آن ، مصحف قرآن در پيش * دارم كه چو هست رحلت جان در پيش \r\n\r\n\r\n","description":"","footnote":"\r\n( 1 ) . نيزه\r\n( 2 ) . اين متى : اولى با فتح الف و سكون يا بمعنى كجا و متى زمان هردو از مقولات 9 گانه عرض .\r\n","page_name":" 590 ","page_number":590},
  {"content":"\r\n\r\n زانكه نالايق بُوَد كار جوان از مرد پير * موسم پيرى رسيد ايدل جوانى ترك گير \r\nابن يمين در بعضى از قطعات و اشعار خود از گويندگان نامى ايران چون فردوسى و سعدى و ديگران نام برده است ، از آثارش پيداست كه نسبت به حكيم ابو القاسم فردوسى احترامى تمام قائل بوده است :\r\n سكه‌اى كاندر سخن فردوسى طوسى نشاند * كافرم گر هيچكس از زُمرهء فُرسى نشاند\r\nاول از بالاى كرسى بر زمين آمد سخن * او سخن را باز بالا برد و بر كرسى نشاند « 1 » \r\nدهخدا در لغت‌نامهء خود ضمن شرح حال ابن يمين مىنويسد : « نسخه كامل ديوان او در كتابخانهء سلطنتى ايران موجود است نسخه ديگرى كه نگارنده با حدس و قياس تصحيح كرده ، در كتابخانه مجلس ملى هست ، لكن غزليات نسخه دوّم با غزلهاى ابن يمين ديگرى كه مردى صوفى مشرب ولى عامى محض بوده ، ممزوج است و من در حاشيه هريك غزلهاى اصلى و الحاق را معلوم كرده‌ام . » « 2 »\r\nابن يمين پس از عمرى طولانى در هشتاد و چندسالگى ، در زادگاهش ، پس از سرودن اين رباعى در سال 769 درگذشت .\r\n مَنگَر كه دل ابن يمين پرخون شد * بنگر كه ازين سراى فانى چون شد\r\nمصحف به كف و روى بره چشم به دوست * با پيك اجل خنده‌زنان بيرون شد « 3 » \r\n\r\nنمونه‌يى از نثر ابن يمين\r\n\r\nمنشور قضاء\r\n« چون خالق ذو الجلال و مبدع بر كمال ، تقدّست اسماؤه و عمّت نعماؤه به فضل شامل و لطف كامل اهل هردورى و خلق هر طورى را به مزيد عوارف و فواضل عواطف مخصوص گرداند ، صاحب دولتى را كه ذات\r\n\r\n\r\n","description":"","footnote":"\r\n( 1 ) . در تنظيم مطالب مربوطه به زندگى و آثار ابن يمين غير از مطالعه و بررسى ديوان او به اهتمام حسينعلى باستانى راد از منابع زير نيز سود جسته‌ام .\r\n( 2 ) . دكتر رضازاده شفق ، تاريخ ادبيات ايران ، صفحه 318 به بعد .\r\n( 3 ) . لغت‌نامه دهخدا ، آ - ابو سعد . صفحه 364 .\r\n","page_name":" 591 ","page_number":591},
  {"content":"\r\n\r\nشريف او به كرايم اخلاق و طهارت اعراق موصوف و نفس نفيس او به ترفيه عباد و تعمير بلاد مشعوف باشد از جهانيان برگزيند و زمام حل و عقد و بسط و قبض و ابرام و نقض به كف كفايت و شهامت و درايت او دهد ، تا برأى صائب و فكر ثاقب به رفع اعلام عدل و انصاف و كسر شوكت كتائب جور و اعتساف قيام مىنمايد و زنگ هموم و احزان به صيقل برّ و احسان از آئينهء دلهاى خواص و عوام مىزدايد ، درين‌وقت چون ما را از خزينه غيب به خلعت تؤتى الملك من يشاء مشرّف گردايندند . . . به اقضاى لئن شكرتم لازيدّنّكم . . .\r\nتمشيت امور دين و تقويت سنن سيد المرسلين به تقديم رسانيم و آثار شفقت و مرحمت بر صفحات ايام علماى اسلام كه ورثه انبيااند ظاهر گردانيم ، بنابر مقدمات . . . اقضى القضاة الانام . . . علاء الملّة و الدين را كه به حليهء ظاهر و زينت نسب طاهر متحلّى است ، بعد از استخاره و استجازه به قاضى القضاتى ممالكى كه اهالى آن را در كنف رأفت خود پروريده است اختيار فرموديم ، تا او را در تمام ممالك عموما و در بغداد و توابع كه از امّهات ممالك است ، قاضى القضاة دانند و نايب نصب كردهء ما شناسند و ساكنان ولايات در قطع دعاوى خصومات با او رجوع كنند . . . هيچ آفريده با او مشاركت و مساهمت بخويد . . . و نصب قضات ممالك به راى رزين او مفوّض گشت . . . كتب ذلك فى رجب المعظم لسنة كذا . » « 1 »\r\n\r\nعلاء الدوله سمنانى\r\nشيخ ركن الدين بيابانكى ، عارف و شاعر معروف ، در سمنان متولد شد ، خاندان او همه از بزرگان و رجال سياسى عصر بودند . عمويش مقام وزارت داشت و پدرش در دوران قدرت ارغون خان ، حاكم بغداد و سراسر عراق بود ، به همين مناسبت توانست از سن پانزده سالگى به شغلهاى ديوانى روى آورد ؛ وى تا اواسط ( شعبان 685 ه . ق ) در خدمت ارغون باقى بود ، سپس به سمنان آمد و به عالم عرفان روى آورد ، ( در محرم 686 ه . ق ) درحاليكه عازم بغداد بود ، مامورين ارغون ، او را دستگير كردند ، ولى وى پس از چندى از حبس گريخت و به سمنان رفت و شيخ نور الدين عبد الرحمن اسفراينى خرقهء خويش را از بغداد براى او فرستاد . ظاهرا پس از بر كنار شدن پدرش از مقامات دولتى و كشته‌شدن عمويش ، علاقهء او به امور ديوانى كمتر و توجهش به عالم تصوف بيشتر شد و به خدمت اسفراينى مرشد خويش رفت و به خلوت نشست ؛ سپس راه حج و زيارت مكه در پيش گرفت و ( در محرم 689 ه . ق ) به بغداد بازآمد و بار ديگر به كار رياضت و خلوت پرداخت .\r\nبه‌طورىكه از گزارش احوال او برمىآيد در سال 683 ، هنگامى كه در يكى از\r\n\r\n\r\n","description":"","footnote":"\r\n( 1 ) . ديوان ابن يمين ، ص 717 718 ( به اختصار ) .\r\n","page_name":" 592 ","page_number":592},
  {"content":"\r\n\r\nجنگها در ركاب ارغون خان مىرفت ، ناگهان انقلابى درونى به وى دست مىدهد ، و در سلك صوفيان و درويشان درمىآيد و چون وابسته به طبقات متنعم جامعه بود ، از جمله مشايخ بزرگ و متنفذ ايران گرديد . وى املاك زيادى را بر صوفيانى كه در طريقه او بودند وقف كرد . از وى ديوان اشعار و تاليفات متعددى كه جملگى روح عرفانى دارد به فارسى و عربى برجاى مانده است . او در مدت شانزده سال ، 140 اربعين برآورد ، وفات او در شب جمعهء 22 رجب 736 ق . م در برج احرار صوفىآباد اتفاق افتاد ، مدت عمرش 77 سال بود . مهمترين اثر او كتاب مكاشفات است . شرح حال او و افكار و نظرياتش را اقبال سيستانى زير عنوان 40 مجلس يا ملفوظات شيخ علاء الدوله سمنانى نگاشته است . وى معاصر كمال الدين عبد الرزاق كاشانى بود و با او در خصوص مسئله وحدت وجود مباحثاتى داشته است و در رسالهء العروه نظريات محيى الدين ابن العربى را كه عبد الرزاق كاشانى طرفدار او بود ، رد كرده است .\r\nشماره آثار او را به عربى و فارسى تا 300 نوشته‌اند ؛ از آن جمله است : سرّ البال ، آداب الخلوة ، مشارع ابواب القدس ، قواعد العقايد و مجموعهء اندكى از رباعيات او در دست است .\r\nاكنون نمونه‌اى از نثر او را در « اسرار نبوت » مىآوريم : « بدان اى عزيز ، كه نبوت سرّى است الهى ، كه در بعضى بندگان خود تعبيه فرموده و بدان اسرار ، از امثال خودشان كه بنى آدمند ممتاز گردانيده ، همچنانكه انسان افق اعلاء موجودات است ، نبى افق اعلاء آدميانست و افق اعلاء مرتبه نبوت مرسل اليه است و افق اعلاء مرتبه الو العزم ، اميّت است كه ختم نبوت خاصه اوست . نبى آن باشد كه مخصوص باشد به سرافقيت مرتبهء انسانى و متلقى باشد بىواسطه از حضرت ربوبيّت يا بواسطه غير بشر ، و مأمور باشد به اظهار نبوت . . . آنچه بعضى گفته‌اند ، بلكه همه ، كه رسول از نبى افضل است . . . و الا نبى از رسول خاص‌تر است و امّى از نبى خاص‌تر . » از آن جهت رسول را بر ملك و بشر اطلاق كنند . . . « 1 »\r\n\r\n\r\n","description":"","footnote":"\r\n( 1 ) . دكتر صفا ، گنجينهء سخن ، ص 455 . ( به اختصار ) و لغت‌نامه دهخدا ، شماره سلسل 85 ، ص 2 .\r\n","page_name":" 593 ","page_number":593},
  {"content":"\r\n\r\n\r\nنور الدين عبد الرحمن جامى\r\nجامى به سال 817 هجرى قمرى در يكى از دهات ولايت جام تولد يافت ، وى از مشهورترين شعراى پارسىگوى قرن نهم به شمار مىرود ؛ ظاهرا به سبب ارادتى كه به شيخ جام داشت ، تخلص جامى را برگزيده . در هرات و سمرقند به فراگرفتن علوم رسمى زمان مشغول شد و در عنفوان شباب با سران فرقهء « نقشبنديه » آشنا گرديد و به بزرگان آن فرقه چون سعد الدين محمد كاشمرى و ديگران دست ارادت داد و در طريق تصوف ، سير و سلوك نمود ، تا آنجا كه بعد از وفات سعد الدين كاشمرى ، كه خليفهء نقشبندى بود ، خلافت اين طريقت از طرف اصحاب ، به دو واگذار گرديد ، چون طبعى عارفانه داشت به مدح و ثناى ارباب قدرت چندان رغبتى نداشت ، مردم آن روزگار ، از خرد و بزرگ براى او احترامى تمام قائل بودند و در مجالس و محافل ، مقدمش را گرامى مىداشتند .\r\nجامى در دوران حيات جز چند سفر كوتاه به حجاز ، بغداد ، دمشق و تبريز و چند نقطه ديگر ، بقيه عمر خويش را در هرات گذرانيد ، ظاهرا در سفر بغداد جمعى او را آزردند ، شاعر دل‌شكسته ، قصيده‌يى سرود كه مطلع آن اين است .\r\n بگشاى ساقيا به لب شط سَرِ سبو * وز خاطرم كدورت بغداديان بشوى \r\nبطورىكه دولتشاه در تذكرهء خود يادآور شده ، وى در اواخر عمر شاعرى را ترك گفت و به تحقيق در مسائل دينى ، همت گماشت در وصف حال خود گفت :\r\n جامى دَمِ گفتگو فروبند دگر * دل ، شيفتهء خيال مَپسند دگر\r\nدر شعر مده عمر گرانمايه به باد * انگار سيه شد ورقى چند دگر \r\nجامى ، قسمتى از دوران حكومت شاهرخ و تمام دورهء ابو القاسم بابر و ابو سعيد گوركان و بيشتر سلطنت سلطان حسين بايقرا را درك كرد و با امير عليشير نوايى كه خود وزير و سياستمدارى دانشمند بود ، معاصر و آشنا بود ؛ تا آنجا كه پس از وفات جامى ، وى كتاب خمسة المتحيّرين را به يادگار او ساخت .\r\nسلطان حسين بايقرا ، خود ذوق ادبى داشت و اهل علم و ادب را حمايت مىكرد ، عده‌اى از صاحبنظران ، جامى را بزرگترين شاعر و اديب قرن نهم و آخرين شاعر بزرگ ،\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nعالم تصوف در اين دوران مىدانند . » « 1 »\r\nامير عليشير نوايى ، دانشمند معاصر او ، در وصف كمالات جامى ، چنين گفته است :\r\n عاجز از تعداد اوصاف كمال اوست عقل * انجم گردون شمردن كى طريق اعور است \r\nجامى به كثرت آثار و تصانيف مشهور است ، از آثار منظوم او يكى ديوان اشعار اوست كه شامل قصايد و غزليات و مراثى و ترجيع‌بند و تركيب‌بند و مثنويات و رباعيّات مىباشد .\r\nبطوركلى ، جامى قصايد و غزلياتى عرفانى و دلنشين دارد و در آثار منظوم او نشانه‌هاى فراوانى كه حاكى از توجه شاعر به گويندگان سلف است ، به چشم مىخورد .\r\nجامى در مثنويات خود ، نظامى را سرمشق قرار داد و در مقابل خمسه نظامى ، هفت اورنگ را سرود كه اسامى هريك از آنها به قرار زير است :\r\n1 - سلسلة الذهب در مسائل فلسفى و دينى و عرفانى .\r\n2 - سلامان و ابسال كه ماخوذ است از قصّه‌يى قديم ، و شيخ الرئيس ابو على سينا ، قبلا در تصنيف آن رنج برده است .\r\n3 - تحفة الاحرار ، كه يك مثنوى دينى و عرفانى است ، بر وزن مخزن الاسرار نظامى .\r\n4 - سبحة الابرار ، كه اين نيز در معانى دينى و عرفانى ، به نام سلطان حسين بايقرا به رشتهء نظم درآمده است .\r\n5 - يوسف و زليخا ، كه معروفترين مثنوى جاميست ، در وزن خسرو و شيرين نظامى .\r\n6 - ليلى و مجنون كه آن را نيز بر وزن ليلى و مجنون نظامى سروده است .\r\n7 - خردنامه اسكندرى ، در وزن اسكندرنامه نظامى ؛ و اين اثر نيز حاوى تعاليم اخلاقى و اجتماعى است و ما بيتى چند از اين مثنوى را كه در تعليم و تربيت فرزندان سروده شده مىآوريم :\r\n بيا اى جگرگوشه فرزند من * بنه گوش بر گوهر پند من\r\nصدف‌وار بنشين دمى لب خموش * چو گوهرفشانى به من دار گوش\r\nشنو پند و دانش به آن باركن * چو دانستى آنگه برو كار كُن\r\nز گوش ار نيفتد به دل نور هوش * چه سوراخ گوش و چه سوراخ موش\r\nبه دانش كه آن با كُنش يار نيست * به جز ناخردمند را كار نيست\r\nبزرگان كه تعليم دين كرده‌اند * بِخُردان وصيت چنين كرده‌اند \r\n\r\n\r\n","description":"","footnote":"\r\n( 1 ) . دكتر رضازادهء شفق ، تاريخ ادبيات ، از صفحه 344 تا 351 ( به اختصار ) و دايرة المعارف فارسى ، جلد اول ، صفحه 722 .\r\n","page_name":" 595 ","page_number":595},
  {"content":"\r\n\r\n كه اى همچو خردان روشن‌ضمير * چو صبح از صفا شيوهء صدق گير\r\nبه هركار دل با خدا راست دار * كه از راستكارى شوى رستگار\r\n. . . چو بايد ، بزرگيت پيرانه سَر * به چشم بزرگى به پيران نگر\r\nبه خصم درونى كه آن نَفس تُست * ز تو بردبارى نباشد درست\r\nنصيحت گرى بر دل دوستان * بود چون دم صبحگه بوستان\r\nبه درويش محتاج بخشش نماى * فروبسته كارش به بخشش گشاى\r\nتواضع كن آن را كه دانشورست * به دانش ز تو قدر او برترست « 1 » \r\nغير از آنچه گفتيم ، جامى آثار و كتابهاى ديگرى از خود به يادگار گذاشته ، كه كتاب نقد النصوص و نفحات الانس ، لوايح ، لوامع ، شواهد النبوه ، اشعه اللّمعات و بهارستان كه به همان سبك گلستان سعدى به سال 892 به رشتهء تأليف كشيده و شامل حكايات لطيف و اشعارى زيباست .\r\nتاثير افكار و اشعار جامى محدود به خاك ايران نبود ، بلكه در هندوستان و سرزمين عثمانى نيز عده‌اى به افكار و آثار او دلبستگى داشتند ؛ حتى سلاطين عثمانى مانند سلطان محمد فاتح ( 855 - 886 ) و پسرش سلطان با يزيد ، به او ارادت ورزيده و با او مكاتبه مىكرده‌اند .\r\nوفات جامى به سال 898 در هرات اتفاق افتاد و كليه بزرگان و رجال زمان در تشييع جنازهء او شركت جستند .\r\nپىبردن به اصول عقايد و افكار و انديشه‌هاى مذهبى اين شاعر تا حدّى دشوار است . « . . . وى نزد شيعه غالبا منسوب به تسنّن بود ، به همين جهت سلاطين صفويه با او سخت دشمنى داشتند . ( گويند شاه اسماعيل اول صفوى پس از تسخير هرات دستور داد كه هرجا نام جامى در كتابى ديده شود ، آن را به « خامى » تبديل كنند ) به اين جهات ، آثار وى چنان كه بايد در ايران زمين شهرتى نيافت ، ولى تأثير افكارش در هندوستان ، ماوراء النهر و در ادبيات و افكار مردم عثمانى بسيار بوده است .\r\n\r\n\r\n","description":"","footnote":"\r\n( 1 ) . جامى به مثنوىهاى گذشتگان به ديدهء احترام مىنگرد :\r\n كهن مثنوىهاى پيران كار * كه ماندست از آن رفتگان يادگار\r\nاگرچه روان‌بخش و جان‌پرور است * در اشعار نو لذّت ديگر است \r\nديوان كامل جامى ، به اهتمام هاشم رضى ، چاپ پيروز ، ص 1 .\r\n","page_name":" 596 ","page_number":596},
  {"content":"\r\n\r\nجامى به اقتضاى زمان براى آنكه دستخوش تعصبات و شكنجه‌هاى مذهبى نشود ، راه تقيه پيش گرفت ؛ وى در يكى از سفرها به يكى از دوستان صميمى خود مىگويد :\r\n« بدانكه من از شيعيان خلص اماميّه‌ام ، ولى تقيّه واجب است و ازاين‌رو آنچه در دل دارم ، پنهان داشتم . . . » و نيز بعضى از افاضل ثقات گفتند كه ما از خدم و حواشى او شنيده‌ايم كه همه اهل بيت او از عيال و عشيرت بر مذهب اماميه بوده‌اند و گويند كه وى در امر تقيّه بسيار مبالغه فرمودى و هرگاه قصد سفرى داشتى به استتار در مذهب ، بيشتر اشارت كردى ، و برخى افكار جامى را از دايرهء محدود تشيع و تسنن فراتر مىشمارند و اين رباعى او را گواه مىآورند :\r\n اى مُغبچه ازِ مِهر بده جامِ ميم * كامد ز نزاع سنى و شيعه قيم\r\nگويند كه جاميا چه مذهب دارى ؟ * صد شكر كه سگ سنى و خر شيعه نيم \r\nدر تصوف نيز معتقد به اصل وحدت وجود است و لطيفه‌اى از او نقل كرده‌اند : كه روزى جامى اين شعر را در محضر جمعى از ظرفاى عرفا مىخواند :\r\n بسكه در جانِ فكار و چشم بيدارم تويى * هركه پيدا مىشود از دور پندارم تويى \r\nيكى از كودنان حاضر گفت : بلكه خرى پيدا شد ! ؟\r\nجامى گفت : باز پندارم تويى !\r\nغير از آثار منظوم ، آثار منثور او نيز به عربى فراوان است . و يكى از برجسته‌ترين آثار او ، شرح فصوص الحكم محى الدين العربى است كه به فارسى فصيح و با نثر مرسل تاليف شده است . » « 1 »\r\nنمونه‌ايى از اشعار او در وصف قلم :\r\n اولين زادهء قدرت قلمست * كه ز نوكش دو جهان يك رقمست\r\nنه قلم بلكه يِكى تازه نهال * رسته از روضهء اقليم جمال\r\nگوهر معنىِ خَير البشر است * كه مر آن را شده تخم و ثمرست\r\nسلكِ هستى چو درآيد بشمار * وى بود اول فكر آخر كار\r\nصورتش گرچه ز آدم زاده * معنيش اصل وجود افتاده\r\n. . . قبلهء بنده و آزاد وى است * علت غايى ايجاد وى است\r\nاز رخش نور ربايى همه را * و ز درش كارگشايى همه را \r\n\r\n\r\n","description":"","footnote":"\r\n( 1 ) . ملك الشعرا بهار ، سبك‌شناسى ، ج 3 ، ص 225 و 226 . ( به اختصار )\r\n","page_name":" 597 ","page_number":597},
  {"content":"\r\n\r\nجامى در ابيات زير ارزش آزادى و استقلال فردى را به بهترين صورتى توصيف مىكند :\r\n خاركشِ پيرى با دلق درشت * پشته خار همى برد به پُشت\r\nلنگ‌لَنگان قدمى برمىداشت * هرقدم دانه شكرى مىكاشت\r\nكاىِ فرازندهء اين چرخ بلند * وى نوازندهء دلهاى نژند « 1 »\r\n. . . درِ دولت به رُخم بگشادى * تاج عزت به سرم بنهادى\r\n. . . نوجوانى به جوانى مغرور * رَخشِ پندار همى راند ز دور\r\nآمد آن شكر گزاريش به گوش * گفت : اى پير خرف گشته خموش\r\nعمر در خاركشى باخته‌اى * عزت از خوارى نشناخته‌اى\r\nپير گفتا كه چه عزت زين به ؟ * كه نيم بر دَرِ تو بالين نه\r\nكاى فلان چاشت بده يا شامم * نانِ و آبى كه خورم و آشامم\r\nشكر للّه ، كه مرا خوار نساخت * به خسى چون تو گرفتار نساخت\r\nبه رَهِ حرص شتابنده نكرد * بر درِ شاه و گدا بنده نكرد \r\nديگر از اشعار جالب و دلنشين جامى قطعه‌اى است كه به استقبال ابن يمين سروده ، و از آزادى و حيثيّت آدميان دفاع كرده است .\r\n به دندان روى سندان بردريدن * به چشم از كوه و صحرا خاره \r\nجامى مىگويد :\r\n به دندان رخنه در فولاد كردن * به مژگان راه در خارا بريدن\r\nبه آتشدان فرورفتن نگونسار * به پلك ديده آتشپاره چيدن\r\nبه فرق سر نهادن صد شتر بار * ز مشرق جانب مغرب دويدن\r\nبه نزد جامى آسانتر نمايد * كه بار منّت دو نان كشيدن \r\n*\r\n حيف كه اين قوم گهر ناشناس * مهره‌كش سلك اميد و هراس\r\nهرچه بر آن نام گهر بسته‌اند * مهره صفت بر دُم خر بسته‌اند\r\nچند ز تار طمع و پودلاف * برقَدِ هر سفله شوى حله باف\r\nچند نهى نام لئيمان كريم * چند كنى وصف سفيهان حكيم \r\n\r\n\r\n","description":"","footnote":"\r\n( 1 ) . دلهاى نژند : دلهاى پريشان\r\n","page_name":" 598 ","page_number":598},
  {"content":"\r\n\r\n آنكه به صد نيش يكى قطره خون * نايد از امساك ز دستش برون\r\nنام كفش قلزم احسان نهى * وصف به بحر گهرافشان كنى \r\nبار ديگر در دم شاعران شعرفروش و متمّلق گويد :\r\n هركه مخذول و خاسرش خوانند * خوشتر آيد كه شاعرش خوانند\r\nلفظ شاعر اگرچه مختصر است * جامع صد هزار شور و شر است\r\nنيست يك خُلق و سيرت مذموم * كه نگردد از اين لغت معلوم \r\n*\r\n هست همت چو مغز و كار چو پوست * كار هركس به‌قدر همت اوست\r\nهمت مرد چون بلند بود * در همه كار ارجمند بود\r\nمرد كاسب كز مشقت مىكند كف را درشت * بهر ناهموارى نفسِ دَغَل ، سوهانگر است\r\nساغر راحت بود از كسب و بر كف آبله * وقت آنكس خوش كه راحت يافته زين ساغر است\r\nچو نادانان نه در بند پدر باش * پدر بگذار و فرزند هنر باش\r\nچو دود از روشنى نبود نشان‌مند * چه حاصل ز آنكه آتش راست فرزند \r\nمجتبى مينوى ضمن مطالعه در ديوان قصايد و غزليات جامى از اينكه در غالب غزلهاى او مضامين مربوط به « سگ » وجود دارد و « از اينكه در هشتاد و چند مورد به مقام « سگ معشوقه » رشك مىبرد و تا اين حد خود را در راه معشوق ناچيز و زبون ساخته است ، اظهار شگفتى مىكند و در پايان مقاله مىنويسد : من « قول آن شاعر را بيشتر مىپسندم كه گفت :\r\n من آن نگين سليمان به هيچ نستانم * كه گاه‌گاه بر او دست اهرمن باشد\r\nهُماى گو مَفِكَن سايه شرف هرگز * بر آن ديار كه طوطى كم از زَغن باشد « 1 » \r\nشك نيست كه محيط اجتماعى و خذلان و شكستى كه پس از حمله مغول و تيمور نصيب ملت ايران گرديد در پيدايش اين سنخ افكار ، بىتاثير نبوده اين شاعر ، بر خلاف فرخى و ديگر شعراى عصر سامانيان و غزنويان عزت نفس و شخصيت خود را در برابر\r\n\r\n\r\n","description":"","footnote":"\r\n( 1 ) . مجله يغما ، بهمن 38 ، ص 511 به بعد . ( مقاله )\r\n","page_name":" 599 ","page_number":599},
  {"content":"\r\n\r\nمعشوق يكباره از دست داده است . تا آنجا كه گفته بود :\r\n سحر آمدم به كويت به شكار رفته بودى * تو كه سگ نبرده بودى به چه كار رفته بودى \r\n\r\nمخالفت جامى با فلسفه و منطق\r\nجامى در عين حال كه با صوفيان ريائى و روحانى نمايان عوامفريب سر مخالفت دارد ، مردم را از توجه به فلسفه و منطق و گرايش به روشهاى عقلى ، و تحقيق در راه كشف رابطهء علت و معلولى قضايا ، بازمىدارد و با لحنى تعصّب‌آميز مىگويد :\r\n چون فلسفيان دين برانداز * از فلسفه كار دين مكن ساز \r\nو نيز در قصيدهء لجة الاسرار با صراحت تمام با منطق و فلسفه و حكمت مخالفت مىورزد و از ابو على سينا مكى از مفاخر فرهنگى ايران به زشتى ياد مىكند :\r\n فلسفى از گنج حكمت چون به فلسى ره نيافت * مىندانم ديگرى را سوى آن چون رهبر است\r\nحكم حال منطقى را تو ز حال فلسفى * كن قياس آن را كه اصغر مندرج در اكبر است\r\nنيست جز بوى نبى سوى خدا رهبر ترا * از على جو بو ، كه بوى بو على مستقدر است\r\nدست كِش از شفاى او كه دستور شقاست * پاى يك سو نه ز قانون‌اش كه كانون شر است \r\n*\r\n عَلَم به عالم اطلاق زن ز باده لعل * مشو چو فلسفيان قيدِ علت و معلول\r\nفقيه و زاهد و عابد نه مرد اين كارند * به بند بر رخ اينان درِ خروج و دخول \r\nجاى ديگر به آزادمنشى و آزادفكرى مىگرايد :\r\n با همه روى زمين مُتفِقَم در همه دين * مشرب عشق تو شُست از دل من نقش خلاف\r\nمن آن نيم كه پى حفظ اعتقاد عوام * كشم عنان ارادت ز نُقل و باده و جام \r\n*\r\n بر اين سخن آن زنده‌يى بَرَد جامى * كه هم ز كفر مبّرا بود هم از اسلام \r\nاينك نمونه‌يى از آثار منثور او را از بهارستان مىآوريم :\r\n\r\n","description":"","footnote":"","page_name":" 600 ","page_number":600},
  {"content":"\r\n\r\n\r\nاز روضهء نخستين\r\nحكايت : « شبلى « 1 » قدّس سرّه را شورى افتاد و به بيمارستانش بردند ، جمعى به نظارهء وى رفتند ، پرسيد : شما چه كسانيد ؟ گفتند : دوستان تو ، سنگى برداشت و بر ايشان حمله كرد . جمله بگريختند . گفت : بازآئيد ، اى مدعيان ! كه دوستان از دوستان نگريزند و از سنگ جفاى ايشان نپرهيزند .\r\n\r\nقطعه\r\n آنست دوستدار كه هرچند دشمنى * بيند ز دوست بيش شود دوستدارتر\r\nبر سر هزار سنگ ستم ، گر خورد از او * گردد بناى عشقش از آن استوارتر \r\nو هم از وى آرند : كه وقتى بيمار شده بود ، خليفه بغداد ، طبيب ترسائى به معالجه او فرستاد . طبيب از وى پرسيد : كه اى شبلى ! خاطر تو چه مىخواهد ؟ گفت : آنكه تو مسلمان شوى . ترسا گفت : اگر من مسلمان شوم ، تو نيك مىشوى و از بستر برمىخيزى ؟\r\nگفت : آرى پس بر وى ايمان عرضه كرد ، چون ترسا ايمان آورد ، شبلى از بستر برخاست ، و بر وى از بيمارى اثرى نى ؛ پس هردو همراه پيش خليفه رفتند و قصه بازگفتند . خليفه گفت : پنداشتم كه طبيب پيش بيمار فرستاده‌ام ، حال آنكه من خود بيمار پيش طبيب فرستاده بودم .\r\n\r\nقطعه\r\n هركس كه از هجومِ محبت مريض شد * داند طبيب خويش لقاى حبيب را\r\nچون بر سرش طبيب به هستى قدم نهد * بخشد شفا ز علت هستى طبيب را \r\n\r\nاز روضه چهارم\r\nحكايت : ابراهيم بن سليمان بن عبد الملك بن مروان گويد : در آن‌وقت كه نوبت خلافت از بنى اميه به بنى عباس انتقال يافت ، و بنى عباس ، بنى اميه را مىگرفتند و مىكشتند ، من بيرون كوفه بر بام سرايى كه به صحرا مشرف بود ، نشسته بودم ، ديدم علمهاى سياه از كوفه بيرون آمد ، در خاطر من چنان افتاد كه آن جماعت به طلب من مىآيند ، از بام فرود آمدم و متفكروار به كوفه درآمدم ، هيچكس را نمىشناختم تا پيش وى پنهان شوم ، به در سراى بزرگى رسيدم ، ديدم كه مردى خوب صورت ، سوار ايستاده و جمعى از غلامان و\r\n\r\n\r\n","description":"","footnote":"\r\n( 1 ) . ابو بكر جعفر بن يونس شبلى از مشاهير عرفا و صوفيه ، معاصر جنيد بغدادى و منصور حلاج است . وفاتش به سال 334 يا 342 در بغداد اتفاق افتاده است . ( ريحانة الادب ، ج 2 )\r\n","page_name":" 601 ","page_number":601},
  {"content":"\r\n\r\nخادمان گرد او درآمده‌اند ، سلام كردم ، گفت : كيستى و حاجت تو چيست ؟ گفتم :\r\nمردىام ، گريخته ، از خوف خصمان خود ، به منزل تو پناه آورده‌ام . مرا به منزل خود برد و در حجره‌اى كه نزديك به حرم وى بود بنشاند ، چندروز آنجا بودم به بهترين حالى كه هر چه دوست‌تر مىداشتم از مطاعم « 1 » و مشارب « 2 » و ملابس « 3 » ، همه پيش من حاضر بود و از من هيچ نمىپرسيد و هرروز يك بار سوار مىشد و زود مىآمد ؛ يك روز از وى پرسيدم : كه هرروز ترا مىبينم ، سوار مىشوى و زود مىآيى ، به چه كار مىروى ؟ گفت : ابراهيم بن سليمان پدر مرا كشته است ؛ شنيده‌ام كه درين شهر پنهان شده است ، هرروز مىروم به اميد آنكه شايد وى را بيابم و به قصاص پدر خود رسانم ، چون اين را شنيدم از ادبار « 4 » خود در تعجب ماندم كه مرا به قضا به منزل كسى انداخته كه طالب قتل من است ، از حيات خود سير شدم و آن مرد را از نام پدر وى پرسيدم ، دانستم كه راست مىگويد . گفتم : اى جوانمرد ! ترا در ذمهء « 5 » من حقوق بسيار است ، واجب است بر من ، كه خصم ترا به تو بنمايم و اين راه آمد و شد را بر تو كوتاه گردانم ، ابراهيم بن سليمان منم ، خون پدر خود از من بخواه . از من باور نكرد و گفت : همانا از حيات خود به تنگ آمده‌اى ، مىخواهى كه از اين محنت خلاص شوى ، گفتم : لا و الله « 6 » ، كه من او را كشته‌ام ، و نشانه‌ها را باز گفتم ، دانست كه راست مىگويم ، رنگ وى برافروخت و چشمان وى سرخ شدند . زمانى سر در پيش انداخت و بعد از آن گفت : زود باشد كه به پدر من رسى و او خون خود از تو خواهد ، من زينهارى « 7 » كه ترا داده‌ام ، باطل نكنم ، برخيز و بيرون رو ! كه از نفس خود ايمن نيستم ، مبادا كه گزندى به تو رسانم ، پس هزار دينار عطا فرمود ، برگرفتم و بيرون آمدم .\r\n\r\nمثنوى\r\n جوانمردا جوانمردى بياموز * ز مردانِ جهان مردى بياموز\r\nدرون از كينِ كين جويان نگهدار * زبان از طعن بدگويان نگهدار\r\nنكويى كن به آن كو ، با تو بدكرد * كز آن بد رخنه در اقبال خود كرد\r\nچو آيين نكوكارى كنى ساز * نگردد جز به تو آن نيكويى باز \r\n\r\n\r\n","description":"","footnote":"\r\n( 1 ) . خوراكيها\r\n( 2 ) . آشاميدنيها\r\n( 3 ) . لباسها\r\n( 4 ) . بخت برگشتگى\r\n( 5 ) . گردن\r\n( 6 ) . نه به خدا سوگند\r\n( 7 ) . امان و پناه\r\n","page_name":" 602 ","page_number":602},
  {"content":"\r\n\r\nحكايت : حاتم را پرسيدند كه هرگز از خود كريمتر ديدى ؟ گفت : بلى ، روزى در خانهء غلامى يتيم فرود آمدم و وى ده گوسفند داشت ؛ فى الحال يك گوسفند را بكشت و بپخت و پيش من آورد ، مرا قطعه‌اى از آن خوش آمد ، بخوردم و گفتم و اللّه اين بسى خوش بود ، غلام بيرون رفت و يك‌يك گوسفندان را مىكشت و آن موضع را مىپخت و پيش من مىآورد و من از آن آگاه نى . چون بيرون آمدم كه سوار شوم ، ديدم كه بيرون خانه بسيار خون ريخته است . پرسيدم : كه اين چيست ؟ گفتند : وى همهء گوسفندان خود را كشت ، وى را ملامت كردم كه چرا چنين كردى ؟ گفت : سبحان اللّه ! ترا چيزى خوش آيد كه من مالك آن باشم و در آن بخيلى كنم ! ؟ اين زشت سيرتى باشد در ميان عرب . پس حاتم را پرسيدند : كه تو در مقابلهء آن چه‌دارى ؟ گفت : سيصد شتر سرخ‌مو و پانصد گوسفند .\r\nگفتند : تو كريمتر باشى . گفت : هيهات ! وى هرچه داشت ، داد ! من از آنچه داشتم ، از بسيارى ، اندكى بيش ندادم .\r\n\r\nقطعه\r\n چون گدائى كه نيم نان دارد * به تمامى دهد ز خانهء خويش\r\nبيشتر زان بود كه شاه جهان * بدهد نيمى از خزانهء خويش « 1 » \r\nبهارستان\r\n\r\nنمونه‌يى از نثر فارسى در اين دوران\r\n\r\nعطاملك جوينى\r\n« علاء الدين ابو المظفر عطاملك بن بهاء الدين محمد جوينى از جملهء بزرگترين مورخان و نويسندگان قرن هفتم هجرى است .\r\nوى از خاندان بزرگ صاحب ديوانان جوينى است كه اهميتشان از قرن پنجم و ششم آغاز شده و در قرن هفتم ، به عهد حكام مغول و سپس در زمان ايلخانان امتداد يافته و سرانجام با قتل شمس الدين محمد جوينى بزرگ اين خاندان در سال 684 هجرى به پايان رسيده است .\r\nعطاملك جوينى در سال 623 هجرى ( 1226 ميلادى ) ولادت يافت و در جوانى در\r\n\r\n\r\n","description":"","footnote":"\r\n( 1 ) . سير سخن ، احمد احمدى - حسين رزمجو ، از انتشارات كتابفروشى باستان مشهد ، به نقل از بهارستان جامى جلد اول ، از ص 145 تا 148 .\r\n","page_name":" 603 ","page_number":603},
  {"content":"\r\n\r\nخدمت امير ارغون آقا حاكم مغول در ايران ، به خدمات ديوانى اشتغال ورزيد و چندبار در خدمت آن امير به قراقروم پايتخت مغول سفر كرد و در اين سفرها اطلاعات كافى به احوال مغولان حاصل نمود و در سال 654 كه هولاكو خان در خراسان به سر مىبرد ، توسط امير ارغون آقا به دو معرفى شد و از آن پس در فتح قلاع اسمعيليه و فتح بغداد همه جا همراه هلاكو بود و يكسال بعد از فتح بغداد ، يعنى در سال 657 ، حكومت عراق و بغداد و خوزستان به دو تفويض شد و او تا بيست و چهار سال بدين‌سمت باقى بود و آبادانى بسيار در آن نواحى كرد تا در سال 681 هجرى ( - 1282 ميلادى ) بدرود حيات گفت .\r\nاز عطاملك ، تاريخ مفصل او به نام جهانگشاى و رساله‌اى به نام تسلية الاخوان و رساله‌اى ديگر كه متمم تسلية الاخوانست برجاى مانده ، جهانگشاى ، در سه مجلد و مجموعا در شرح حكومت مغول از چنگيز به بعد تا لشكركشى هولاكو به ايران و فتح قلاع اسمعيليه ، و سلسلهء خوارزمشاهان و قراختائيان و اسمعيليهء صباحيه است و از جملهء كتب بسيار معتبر فارسى در تاريخ شمرده مىشود كه هم از حيث اتقان مطالب و هم از بابت فصاحت و بلاغت انشاء ضرب المثل است . نخستين چاپ اين كتاب معتبر به همت ميرزا محمد خان قزوينى در سه مجلد انجام گرفت .\r\n\r\nنمونه‌يى از نثر عطاملك جوينى\r\nسلطان جلال الدين خوارزمشاه : شيطان وسواسش « 1 » خوف و هراس را بر ضمير پدرش سلطان محمّد ، چندان و چنان مستولى گردانيده بود كه در زمين منفذى و بر آسمان مرقاتى « 2 » مىجست تا خود را از لشكر بىكران بر كران كند و از دست انصباب « 3 » ايشان ركاب فرار سبك گران ، هنگام انصراف از تتار و وصول به سمرقند بر عزيمت تحوّل و فرار لشكرهاى جرّار و مردان كارزار كه از سالهاى مديد و عهدهاى بعيد جهت چنين هنگامى و ذخيرهء مثل اين ايّامى باشد ، بر رباع « 4 » و بقاع « 5 » مقسوم مىكرد و به محافظت بلاد موسوم ، و از پسران او آنك بزاد بزرگتر بود ، به شهامت و صرامت بيشتر ، تاج فرق شاهى\r\n\r\n\r\n","description":"","footnote":"\r\n( 1 ) . وسواس و وسوسة : اغوا كردن شيطان كسى را ، انديشهء ناصواب در خاطر كسى خطور دادن\r\n( 2 ) . مرقات : به فتح و كسر اول ، نردبان و پايهء ( پلهء ) نردبان\r\n( 3 ) . انصباب : فروريختن ، ريخته شدن\r\n( 4 ) . رباع جمع ربع بمعنى محله\r\n( 5 ) . بقاع : جمع بقعه بمعنى محل و مكان\r\n","page_name":" 604 ","page_number":604},
  {"content":"\r\n\r\nو سراج وهّاج « 1 » دين الهى يعنى سلطان جلال الدين ، ملازم پدر بود و بس ؛ و پسران ديگر زينت حيات دنيا بودند و هوس ؛ بر انديشهء دور از هدف رشاد و منهج سداد انكار مىنمود و مىگفت لشكرها را در اقطار تفرقه كردن و از خصم در مقابل ناآمده بلكه از جاى خود نجنبيده روى گردانيدن ، دليل هر ذليل است نه سبيل هر صاحب دولتى نبيل « 2 » و اگر سلطان را بر اقدام و مبارزت و اقتحام « 3 » و مناجزت « 4 » رأى قرار نمىگيرد و بر عزيمت فرار اصرار دارد ، كار لشكرهاى جرّار به من بازگذارد تا پيش از آنك فرصت از دست بشود و پاى در خلاب حيرت و دهشت بماند و در ميان خلايق چون علك « 5 » خاييده دهان ملامت شويم و غرقهء غرقاب ندامت گرديم ، روى به دفع حوادث و تدارك خطوب « 6 » روزگار عابث « 7 » آريم .\r\n مگر بخت رخشنده بيدار نيست * و گرنه چنين كار دشوار نيست \r\nپدرش جواب چو آب مىداد كه خير و شّر زمان را اندازه معيّن است و نظام و قوام كارها و خلل و زلل امور را مقدارى مبين تا چنان كه در ازل الازال مقدورست و در صفحهء قضا و قدر مسطور به نهايت نكشد و عارضه‌اى كه حادث شدست تا به غايت نه انجامد « 8 » ممانعت و مدافعت و اهمال و امهال در آن بوته « 9 » يك چاشنى داشته باشد و به تدبير عاجزانه كه ابناى آدم در حالت بؤس « 10 » و شدّت از سر جهالت كنند و عاقبت و خاتمت آن ندانند كه در آخر دست برچه منوال خواهد نشست و كعبتين ملك كدام نقش بر بساط خواهد انداخت ، اميد نجاح و فلاح در تصوّر نتوان آورد و قوّت و شوكت در آن صورت يك سيرت داشته باشد ، و هر كمالى را نقصانى است و هر بدرى را محاقى هر نقصانى را كمالى كه تا به كمال نرسد ، و چشم زخمى را كه از تأثير افلاك بر كرهء خاك ظاهر شدست و سيلاب آن فرد نگذرد . . . » « 11 »\r\n\r\n\r\n","description":"","footnote":"\r\n( 1 ) . وهاج : فروزان ، روشن\r\n( 2 ) . نبيل : گرامى ، زيرك ، فاضل\r\n( 3 ) . اقتحام : بىانديشه در كارى دشوار درآمدن ، به سختى درافتادن\r\n( 4 ) . مناجزت : كشش كردن ، مقاتله نمودن\r\n( 5 ) . علك : صمغى بود كه در دهان مىجويدند مانند سقز\r\n( 6 ) . خطب : كار دشوار ، جمع آن خطوب است ، و نيز به معنى كار ، خواه خرد باشد و خواه بزرگ\r\n( 7 ) . عابث : گزافه‌كار\r\n( 8 ) . نه انجامد : نينجامد\r\n( 9 ) . بوته : ظرفى كه طلا و نقره و مانند آن را در آن بگذارند\r\n( 10 ) . بؤس : بلا و سختى ، حاجتمندى شديد\r\n( 11 ) . گنجينه سخن ، پيشين ، ص 346 به بعد .\r\n","page_name":" 605 ","page_number":605},
  {"content":"\r\n\r\n\r\nخواجه حافظ شيرازى\r\n\r\nشمس الدين محمد حافظ\r\nشمس الدين محمد حافظ مانند سعدى شيرازى در دوران كودكى پدر خود را از دست داد و چون مادرش توانائى تربيت او را نداشت وى را براى كسب علم و دانشجويى به خانوادهء ديگرى سپرد ، ولى حافظ از آن خانواده دورى گزيد و براى امرار معاش شاگرد خبازى شد ، ضمنا به تحصيل علم و مطالعه و تحقيق پرداخت و به زودى در سلك عرفا و اهل تحقيق درآمد . بااينكه او را به هندوستان دعوت كردند ، حاضر نشد موطن خود را ترك گويد .\r\nوى در دوران حيات ، از بركت اشعار شيوايى كه مىسرود ، شهرت يافت و غزلياتش زبانزد خاص و عام گرديد و قسمتى از آنها اكنون در بين مردم به صورت « فلكلور » در آمده است . حافظ مانند سعدى مورد علاقه شديد ايرانيان است و نقش مهم و موثرى در زبان و ادبيات فارسى دارد ، در اكثر اشعار او نغمه‌هاى عشق و زيبائى و مفاهيم دلنشين فلسفى و عرفانى منعكس است ، بطورىكه از آثار او برمىآيد وى با اوضاع نامساعد اجتماعى عصر خويش سر سازش نداشته و همواره عليه رياكاريها و بىعدالتيهاى زمان مبارزه كرده است .\r\n پير ما گفت خطا بر قلم صنع نرفت * آفرين بر نظرِ پاكِ خطا پوشش باد \r\nدر عصر حافظ ، غالبا بين فئودالها و خانهاى محلى جنگ و ستيز بود و حافظ در يكى از اشعارش از انقلابات آن زمان ياد مىكند :\r\n اين چه شوريست كه در دور قمر مىبينم * همه آفاق پر از فتنه و شر مىبينم \r\nبا تمام اين آشفتگىهاى اجتماعى ، حافظ جوياى حقيقت بود و با پيروى از آراء اهل تصوف ، مردم محروم و ستم‌ديدهء عصر خود را به صبر و شكيبايى دعوت مىنمود و قضا و قدر و حكم آسمانى را جبرى و قطعى مىشمرد :\r\n من اگر خارم اگر گل چمن‌آرايى هست * كه بدان دست كه مىپروردم مىرويم \r\nرسوخ افكار عرفانى در مردم آن دوران ، مولود اوضاع اجتماعى و بلايا و مصائبى بود كه در طى چند قرن بر مردم ستم‌كشيدهء ايران وارد آمده بود . حافظ به اقتضاى روح زمان با اشعار تسلىبخش خويش ، درددل مردم را بيان مىكرد و مردم را به مبارزه منفى و گذشت و تسليم فرامىخواند و چون اين اشعار مظهر اوضاع اجتماعى و مورد پسند\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nافكار عمومى بود ، دست‌به‌دست و سينه‌به‌سينه بين تودهء مردم منتشر مىشد و مورد استقبال خلق قرار مىگرفت ، ولى نبايد تصور كرد كه حافظ و همفكران او در آن عصر منحط و پرآشوب تسليم اوضاع اجتماعى ، سياسى و فكرى دوران خود بودند ، زيرا حافظ در غزليات شيوا و دلنشين خود نه‌تنها با تزوير و دسيسه زورمندان عصر به مبارزه برخاسته ، بلكه با صراحت و شجاعت تمام به كليه تعاليم غير منطقى و آموزشهايى كه مورد قبول عقل نيست ، پشت پا زده است . احمد قاسمى ، ضمن بحث در پيرامون عصر حافظ به اين معنى اشاره كرده مىنويسد : گروهى از پيشينيان قضاياى دنيا را اعم از طبيعى و اجتماعى بطور قطع حل شده مىدانستند . . . بديهى است كه اين انجماد ، با روح مردم هوشيار ايران سازگار نبود . ازين جهت به زودى ايرانيان به فلسفه و كلام متوسل شدند و بنياد صوفيگرى را بر روى ترديد و شك و ترك تكلف گذاشتند . . . حافظ مىگويد :\r\n سالها دفتر ما در گرو صهبا « 1 » بود * رونق مدرسه از درس و دعاى ما بود\r\nدل چو پرگار به هرسو دورانى مىكرد * وندر آن دايره سرگشتهء پابرجا بود \r\nيعنى من در جستجوى حقيقت مانند پايه پرگار ثابت ماندم و نصيبى جز سرگشتگى براى من نبود .\r\nولتر « 2 » در موقعىكه دربارهء ماوراء الطبيعه صحبت مىكند ، مىگويد قضات رومى وقتى كه نمىتوانستند دربارهء پرونده‌اى رأى بدهند و مدارك را به‌اندازهء كافى نمىديدند ، پرونده را مىبستند و روى آن مىنوشتند « اين پرونده روشن نيست » من هم پروندهء ماوراء الطبيعه را مىبندم و مىگويم در اين موضوع اكنون مجال بحث نيست ، حافظ بىشباهت به ولتر نيست :\r\n حديث از مطرب و مى گو و راز دهر كمتر جو * كه كس نگشود و نگشايد به حكمت اين معما را \r\n*\r\n گره ز دل بگشا وز سپهر ياد مكن * كه فكر هيچ مهندس چنين گره نگشاد \r\n*\r\n وجود ما معمايى است حافظ * كه تحقيقش فسونست و فسانه \r\n*\r\n در كارخانه‌اى كه ره علم و عقل نيست * فهم ضعيف راى فضولى چرا كند \r\n*\r\n\r\n\r\n","description":"","footnote":"\r\n( 1 ) . شراب ، مى\r\n( 2 ) . منتقد و نويسندهء نامدار فرانسه\r\n","page_name":" 607 ","page_number":607},
  {"content":"\r\n\r\n عيان نشد كه كجا آمدم كجا رفتم * دريغ و درد كه غافل ز حال خويشتنم \r\nبطور كلى حافظ با سعهء صدرى كه خاص متفكران و ارباب تصوف است براى تقوى و حسن عمل آدميان كه روح و حاصل و نتيجهء تمام اديان است بيش از تظاهر و دين‌فروشى ارزش و احترام قائل بود :\r\n بيا كه رونق اين كارخانه كم نشود * ز زُهدِ همچو تويى يا ز فسق همچو منى \r\nدر عهد حافظ ، در كرمان مردى بود به نام عماد فقيه ، اين مرد به قدرى رياكار بود كه يك گربه را عادت داده بود پشت‌سر او نماز كند و با او خم و چم شود ، حافظ با اشاره مىگويد :\r\n صوفى نهاد دام و سَرِ حقه باز كرد * بنياد مكر با فلك حقه‌باز كرد\r\nاى كبك خوشخرام كه خوش ميروى به ناز * غافل مشو كه گربهء عابد نماز كرد \r\nو در جايى ديگر مىگويد :\r\n خدا زان فرقه بيزار است صدبار * كه صد بت باشدش در آستينى\r\nمبوس جز لب معشوق و جام مى حافظ * كه دست زهدفروشان خطاست بوسيدن \r\nاز ديرباز كوته‌بينان و ساده‌انديشان ، مشك و شير و كوزه عسل را بزرگترين نعمت الهى مىدانستند . . . صاحب‌نظران ايرانى هميشه با اين كوته‌بينى و شكم‌پرستى مبارزه مىكردند ، چنان كه حافظ مىگويد :\r\n چو طفلان تا به كى زاهد فريبى * به حوض انگبين و جوى شيرم \r\nاگر در نظر بگيريم كه اين سخنها حتى امروز در جوامع عقب‌مانده و قشرى دير هضم مىشود و اگر خطرى را كه بر زبان راندن اين سخنها دربردارد بسنجيم ، معلوم خواهد شد كه حافظ در آن زمان چه شجاعت قهرمانانه‌اى در اظهار عقيده و مبارزه با سنتهاى قديم به كار برده است . حافظ با انجماد فكرى مخالف است : به‌نظر او نقاشى ، موسيقى و مجسمه‌سازى اعمالى ناصواب و زيان‌بخش نيستند . . . ابو حنيفه كه يكى از اركان مذهب سنت است ، اصلا ايرانى بود . حكايت مىكنند كه در همسايگى او جوان كفشدوزى منزل داشت كه شبها پس از آنكه سرخوش مىشد ، اشعارى زمزمه مىكرد و گوش ابو حنيفه كه از حدود نظارت رقيبان كج‌سليقه بر كنار بود ، الحان او را با كمال لذت مىپذيرفت . اتفاقا شبى ابو حنيفه در انتظار ماند و صداى جوان كفشدوز نيامد و معلوم شد كه او را به گناه آواز خواندن به زندان برده‌اند .\r\nابو حنيفه بيش از اين طاقت كتمان نياورد و سپيده‌دم نزد حاكم رفته بخشايش جوان را خواستار شد .\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nمعروف است كه شيخ ابو سعيد روزى با مريدانش در بازار مىآمد ، نگاه شيخ بر زنى طنّاز افتاد و روى به وى كرد و گفت :\r\n آراسته و مست به بازار آيى * اى شوخ نترسى كه گرفتار آيى \r\nمىگويند آن زن به زانو افتاد و توبه كرد .\r\nاين موضوع را من يقين ندارم ولى شعر خواندن شيخ ، مسلم است .\r\nبارى چون به خانقاه بازگشتند ، به صوفيان دستور داد كه اين شعر را به آواز بخوانند و برقصند . خبر شدند و قصد تكفير شيخ كردند و پيغام دادند كه اگر نتوانى اين عمل را توجيه كنى از آزار ما در امان نخواهى ماند . شيخ گفت شما ندانستيد كه مقصود من چه بود من گفتم : آراسته از نعمتهاى دنيا و مست از محبت دنيا به بازار قيامت مىآيى ، آيا نمىترسى كه گرفتار شوى آن ساده‌انديشان به اين تعبير قانع شدند ، ولى از شما مىپرسم ، آيا اين تعبير صحيح است ؟ ابو سعيد و امثال او حس زيباپرستى و ذوق ايرانى را زنده نگاهداشته و براى بالا بردن و بهتر كردن آن به دست حافظ سپردند كه مىگويد :\r\n بيا به ميكده و چهره ارغوانى كن * مرو به صومعه كانجا سياهكارانند \r\nما در اينجا از بنياد و علل عشق صحبت نمىكنيم ، ولى انگيزه‌ها هرچه باشد و معشوق هركه باشد به عاشق قدرتى ما فوق قدرت بشرى خواهد بخشيد . . .\r\nنظامى گويد :\r\n بخواب و خور ، مشو چون گاو خرسند * اگر خود گربه باشد دل برو \r\nو حافظ مىگويد :\r\n به مىپرستى از آن نقش خود بر آب زدم * كه تا خراب كنم نقش خودپرستيدن \r\nحافظ در بسيارى از اشعار خود با سالوس و رياى روحانى نمايان عصر خود به سختى ستيزه كرده است :\r\n مى خور كه شيخ و حافظ و مفتى و محتسب * چون نيك بنگرى همه تزوير مىكنند\r\nباده‌نوشى كه در او روى و ريايى نبود * بهتر از زهدفروشى كه در او روى و رياست\r\nآتش زهد و ريا خرمن دين خواهد سوخت * حافظ اين خرقه پشمينه بينداز و برو \r\nهمو در يكى از غزلياتش مىگويد :\r\n عيب رندان مكن اى زاهدِ پاكيزه سرشت * كه گناه دگران بر تو نخواهند نوشت\r\nمن اگر نيكم اگر بد تو برو خود را باش * هركسى آن دِرَوَد عاقبت كار كه گشت\r\nهمه‌كس طالب يارند چه هشيار و چه مست * همه‌جا خانهء عشقت چه مَسجد چه كنشت \r\nحافظ كاملا با آيات قرآن و تعاليم اسلامى آشنا بود و اين معنى از غزليات او\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nبرمىآيد :\r\n نديدم خوشتر از شعر تو حافظ * به قرآنى كه تو در سينه دارى \r\n*\r\n اى چنگ فروبرده به خون دل حافظ * فكرت مگر از غيرت قرآن و خدا نيست \r\n*\r\n زاهد ار رندى حافظ نكند فهم چه باك * ديو بگريزد از آن قوم كه قرآن خوانند \r\n*\r\n عشقت رسد به فرياد ور خود بسان حافظ * قرآن زبر بخوانى با چارده روايت \r\n. . . حافظ ساختهء دوران رنج و شكنجهء ملت ماست و اگر امروز از حافظ فال مىگيرند ، براى اينست كه هنوز اين دوران شوم ادامه دارد . و هنوز گفتار حافظ مسأله روز است ، ما حمله گوناگونى را تحمل كرديم ، هجوم مغول و تيمور را ديديم و كشتار افغان را از سر گذرانيديم ، ولى امروز در كام بلاى نوينى كه « امپرياليسم » نام دارد افتاديم . » « 1 »\r\n شب تاريك و بيم موج و گردابى چنين هايل * كجا دانند حال ما سبكباران ساحلها \r\nمردم ، آن‌روز از حافظ فال نخواهند گرفت ، كه محيط زمان حافظ تغييريافته باشد و ديگر سخن حافظ درست درنيابد . ما در عين حال كه با وضع نامطلوب زندگى كنونى مبارزه مىكنيم لازمست با هرفكر مايوس‌كننده‌يى نيز مبارزه كنيم ، ولى نبايد فراموش كنيم كه تا آن مبارزه به ثمر نرسد ، اين مبارزه به نتيجهء قطعى نخواهد رسيد .\r\nكسانى كه مىخواهند حافظ و امثال او را يگانه هدف مبارزه قرار دهند ، منظورشان اينستكه مبارزات اصلىتر را از ياد ببرند ، اگر ما از حافظ انتظار داشته باشيم كه اصول علمى مبارزه را در آن زمان پيروى كرده باشد ، انتظار بيهوده‌ايست ، ما بايد حافظ را با زمان خودش بسنجيم و آنچه را از حافظ كه قابل دوام و بقا و درخور دنياى نوين است زنده نگاه داريم .\r\nما بايد مبارزه منفى حافظ را به مبارزه مثبت مبدّل كنيم ، مانند حافظ جوياى حقيقت باشيم ، از انجماد و تحجّر بپرهيزيم ، از ريا و عدم صميميت دورى كنيم ، صراحت\r\n\r\n\r\n","description":"","footnote":"\r\n( 1 ) . خوشبختانه امروز ملت ايران از بركت اتحاد و همكارى مردم ، از نعمت استقلال و آزادى برخوردار شده است .\r\n","page_name":" 610 ","page_number":610},
  {"content":"\r\n\r\nرا پيشه سازيم ، فداكارى عاشقانه داشته باشيم . حس زيباپرستى را زنده نگاهداريم . ما و حافظ در يك‌چيز مشتركيم و آن تنفّر از جامعه‌اى است كه بنيادش براساس تزوير و دورويى ، تضاد منافع و خودپسندى باشد . - اما در آنجا كه درپى چاره برمىآئيم ، راه ما از حافظ جدا مىشود ، حافظ مىگويد :\r\n آدمى از مردم خاكى نمىآيد به‌دست * عالمى از نو ببايد ساخت وز نو آدمى \r\nمصرع دوم اين شعر شعار ماست ، ما هم مىخواهيم عالمى نوين و آدمى نوين بسازيم ، ولى دانش امروز نشان داده است كه اين عالم و آدم با همين « مردم خاكى » ساخته خواهد شد و آن روز رسيده است كه آرزوى بشر دوستانى مانند حافظ صورت عمل بگيرد . » « 1 »\r\n\r\nحمد اللّه مستوفى\r\nخواجه احمد بن ابى بكر قزوينى از شعرا و مورخان بنام قرن هشتم هجرى قمرى به شمار مىرود . وى اهل قزوين بود و افراد خاندانش اكثرا از مستوفيان و متصديان امور مالى و مسؤول دخل و خرج كشور بوده‌اند . خواجه رشيد الدين فضل اللّه ، چون به استعداد و آمادگى او وقوف يافت ، حكومت و تصدى ماليات قزوين ، زنجان ، ابهر و طارمين را به او واگذار كرد . بعد از آنكه خواجه رشيد الدين فضل اللّه در سال 718 هجرى در اثر سعايت بدخواهان به قتل رسيد . حمد اللّه مستوفى كه مردى شايسته و خدمتگزار بود ، در جزو ملازمان و همكاران نزديك غياث الدين محمد ، فرزند رشيد الدين فضل اللّه درآمد . بعد از قتل خواجه غياث الدين محمد ، بعيد نيست كه حمد اللّه مستوفى از كار ديوانى بيزارى جسته و به فعاليّتهاى فرهنگى پرداخته باشد .\r\nآثار فرهنگى : حمد اللّه مستوفى مردى پركار و پرثمر بود ، غير از فعاليتهاى سياسى و ديوانى از آثار تاريخى او يكى تاريخ گزيده است كه خلاصه‌اى از تاريخ عالم و آن را در سال 730 ه . ق به نام مخدوم خود خواجه غياث الدين محمد ، فرزند خواجه رشيد الدين فضل اللّه تأليف كرده است و ديگر ظفرنامه كه تاريخ منظومى است بر وزن شاهنامه ، در هفتاد و پنجهزار بيت ، در تاريخ ايران ، از آغاز اسلام تا روزگار مؤلف و آن را به سال 735 به پايان رسانيده است . علاوه‌بر اين ، كتاب نزهة القلوب وى نمايندهء تحقيقات و اطلاعات وسيع او در زمينهء جغرافيا و هيات است كه به شيوهء زكرياى قزوينى در آثار البلاد تأليف\r\n\r\n\r\n","description":"","footnote":"\r\n( 1 ) . تلخيص از مقاله احمد قاسمى درباره حافظ\r\n","page_name":" 611 ","page_number":611},
  {"content":"\r\n\r\nشده و در سال 740 به پايان رسيده است .\r\nنثر حمد اللّه چه در تاريخ گزيده و چه در نزهة القلوب ساده و خالى از هرگونه پيرايهء لفظى است :\r\nبنى ليث : « ليث رويگر بچهء سيستانى بود . چون در خود نخوتى مىديد به رويگرى ملتفت نشد ، به سلاح‌ورزى « 1 » و عيّارى و راهزنى افتاد ، اما در آن راه طريق انصاف سپردى و مال كس به يكبارگى نبردى و بودى كه بعضى بازدادى . شبى خزانهء درهم بن نصر رافع بن ليث بن نصر بن سيار كه والى سيستان بود ، ببريد « 2 » و مالى بىقياس بيرون برد . پس چيزى شفاف يافت ، تصور گوهرى كرد ، برداشت و زبان امتحان به دو زد : نمك بود ، حق نمك پيش او بر قبض مال غالب آمد و مال بگذاشت و برفت . . . درهم را پسنديده آمد ، او را بر درگاه راه چاوشى « 3 » داد . نزديك او مرتبه و جاه يافت و امير لشكر شد .\r\nبعد ازو پسرش ، يعقوب بن ليث صفّار ، پس از وفات درهم بن نصر ، بر پسرانش صالح و نصر خروج كرد ، در سنهء سبع و ثلاثين و مأتين ، بر بعضى ولايات سيستان مستولى شد ، كارش روزبروز در ترقى بود ، امرا و اركان دولت درهم بن نصر ، با او متفّق شدند تا در سنهء ثلاث و خمسين بر تمامت ولايت سيستان مستولى شد ، نصر و صالح بگريختند و پناه به رتبيل « 4 » پادشاه كابل بردند . رتبيل به مدد ايشان با سى هزار مرد به جنگ يعقوب آمد . يعقوب با سه هزار مرد برابر رفت . يعقوب با رتبيل مكر كرد و او را بفريفت و پيغام داد كه بنده از آن كرده پشيمان است و از روى مخدوم‌زادگان شرمسار . اگر عذر درپذيرند چون از آن طرف امان يابم و عهد و ميثاق رود ، به مطاوعت آيم و ملك سپارم . » « 5 » رتبيل فريب خورد و يعقوب او و سپاهيانش را كشت و سيستان را متصرف شد .\r\n\r\nمحمد بن هندوشاه نخجوانى\r\nمحمد بن هندو شاه نخجوانى از نويسندگان و منشيان بزرگ قرن هشتم هجرى است ، وى مانند پدرش از علماى برجسته زمان خود بود و پس از پايان تحصيلات در مدرسه مستنصريه بغداد ،\r\n\r\n\r\n","description":"","footnote":"\r\n( 1 ) . سلاح‌ورزى : كار كردن با اسلحه ، سلحشورى\r\n( 2 ) . يعنى غارت كرد\r\n( 3 ) . جلودار لشكر\r\n( 4 ) . اين كلمه را كه ظاهرا عنوان پادشان كابل بود ، رتبيل و زنبيل هردو نوشته‌اند ؛ زنبيل را محققان مخفف « زنده‌پيل » دانند .\r\n( 5 ) . گنج و گنجينه ، پيشين ، ص 343 و 444 .\r\n","page_name":" 612 ","page_number":612},
  {"content":"\r\n\r\nبه كارهاى ديوانى و مالى و حكومت و سرانجام به فرمانروايى ايالات مختلف در عهد ايلخانان اشتغال ورزيد و كليه مظالم و بىعدالتيهاى آن دوران را به چشم خويش مشاهده كرد و برآن شد كه در كتاب تجارب السف و دستور الكاتب فى تعيين المراتب ضمن توصيف مظالم و بىعدالتيهاى گوناگون ، نظريات اصلاح‌طلبانه خود را براى بهبود احوال كشاورزان و پيشه‌وران به رشتهء تحرير درآورد .\r\nآثار نخجوانى از جهت ارزش سياسى و اجتماعى مانند سياست‌نامه خواجه نظام الملك و جوامع التواريخ خواجه رشيد الدين فضل اللّه و تاريخ مبارك غازانى و آثار حمد اللّه مستوفى ، حاوى يك رشته اطلاعات سودمند سياسى و اجتماعى و اقتصادى است .\r\nوى كه ناظر مظالم مغولها و حكمرانى فئودالهاى كوچ‌نشين بود ، براى تنظيم سازمان مالى كشور ( ديوان استيفاء ) و نحوهء اخذ ماليات از كشاورزان و پيشه‌وران نظريات جالبى ابراز مىكند ، تا ضمن تأمين منافع دولت ، دو طبقهء وسيع كشاورزان و پيشه‌وران در زير فشار مأمورين ديوانى از پاى نيفتند .\r\nوى ضمن توصيف وضع طبقات ورشكسته و محروم جامعه مىپرسد : آيا ممكن است از مردم فقير و بىنواى كشور مالياتى گرد آورد ؟ . . . واضح است كه اساس رفاه و ادارهء كشور عدل است . سپس با در نظر گرفتن منافع دولت و سران فئودال مىنويسد : براى اينكه ماليات ، مرتب به خزانهء و اصل شود ؛ بايد با اهالى مدارا نمود و كسانى را كه در وضع اقتصادى دشوارى قرار دارند ، براى مدت معيّنى از پرداخت ماليات معاف نمود . در سطور بعد ، مؤلف از تصاحب غير قانونى اراضى كشاورزان و اخذ ماليات بيش از ميزان مقرر ، نمونه‌هايى ذكر مىكند و نشان مىدهد : كه چگونه يك ماليات معين ، از كشاورزان بينوا چندين‌بار به تكرار گرفته مىشد ، و نتيجهء آن جز افلاس و آوارگى رعايا چيزى نبود .\r\nنخجوانى براساس تجربيات شخصى خود ، راههاى رفع ظلم و برگشت كشاورزان فرارى ، به امور زراعتى ، و بهبود وضع كشاورزى و كمك به آسيب‌ديدگان از بلاياى طبيعى و راه مبارزه عليه قتل و غارت در شهرها و راهزنى در طرق تجارى و غيره را به زمامداران و اولياء امور نشان مىدهد .\r\nمحمد نخجوانى ، تحت عنوان « منع تعرض امرا و متغلبان به رعايا و ديه‌ها » شمه‌اى از مظالم و بيدادگريهاى فئودالهاى آن دوران را توصيف مىكند و مىنويسد : « امرا و سران مغول هنگام عزيمت براى شكار و ضمن مسافرتها ، چون به ديهى مىرسيدند ، با رعايا ستم مىكردند و از آنان گوسفند ، شراب و ساير ما يحتاج خود را به زور مىطلبيدند و آن بيچارگان از بيم جان و خوف چوب و شكنجه ، بار آن مظالم را بر دوش مىكشيدند ، در\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nنتيجه ، كشاورزان را استعداد عمارت و زراعت باقى نمىماند . » « 1 »\r\n\r\nاندرزهاى سياسى و اقتصادى غازان به امرا و رجال دولت « 2 »\r\nدر ميان ايلخانان مغول ، غازان خان در سايهء تعليمات خواجه رشيد الدين فضل الله ، وزير دانشمند و كاردان خود ، متوجه فساد دستگاه و ناپايدارى اوضاع شد و دريافت كه كشور با كفر باقى مىماند ولى با ظلم پايدار نخواهد بود « الملك يبقى مع الكفر و لا يبقى مع الظلم » به همين مناسبت براى تشريح وضع عمومى كشور ، كليه امرا و رجال دولت را فراخواند و به آنان گفت : « من جانب رعيت را بعد از اين نگاه نخواهم داشت ، اگر مصلحت است تا به اتفاق همه را غارت كنيم ، چه هيچ آفريده برين معنى از من قادرتر نيست ، اما بايد كى ، بعد از اين شما تغار و آش و مرسوم و جامگى از من توقع نداريد ، چه اگر بعد اليوم يكى از شما از من از اين التماسى كند ، او را به مخاطبات شديد عنيف مخاطب و مشدّد گردانم ؛ جهت آنك ترتيب مجموع مصالح سلطنت و مملكت و امرا و وزرا و نياقان و لشگريان از سعى رعاياست ، در عمارت و زراعت ؛ و چون ما ايشان را كه اصل اين قضايااند ، به اتفاق غارت كرده باشيم ، آنگاه چنين توقعات از كه توان داشت و چگونه ميسر شود ، شما با خود انديشه كنيد كى ، اگر گاو و تخم از رعايا بستانيد و برايشان زور و زيادتى روا داريد و غلات ايشان بخورانيد ، بعد از اين چه خواهيد كرد ؟ شما ايشان را و زنان و فرزندان ايشان را مىزنيد و مىرنجانيد و نمىانديشيد كى ، اگر با شما و زنان و فرزندان شما نيز همين خطاب رود ، حال شما چگونه باشد ؟ همچنانك زنان پيش شما عزيز و فرزندان جگرگوشگان‌اند ، پيش ايشان نيز همين مثابت دارند و ايشان نيز چون ما آدميان‌اند و حق تعالى ايشان را به ما سپرده است ، و نيك و بد ايشان از ما خواهد پرسيد ، جواب چگونه خواهيم گفت ؟ چون ايشان مرفه الحال باشند و از مزاحمت و تعرض و تكاليف و تعنيف « 2 » ما ايمن ، ما نيز به اتفاق مرفه الحال باشيم و مطعوم و مشروب و ملبوس و مركوب به آسانى توانيم يافت و اگر به خلاف اين معانى با رعايا زندگانى كنيم ،\r\n\r\n\r\n","description":"","footnote":"\r\n( 1 ) . محمد بن هندوشاه نخجوانى : دستور الكاتب فى تعيين المراتب ، جزء اول از جلد يكم ، به اهتمام عبد الكريم علىزاده ، صفحات  XIV , XII , V , IX  و صفحهء 196 و 197 .\r\n( 2 ) . زورگويى\r\n","page_name":" 614 ","page_number":614},
  {"content":"\r\n\r\nتأثير آن نيز به ما عايد گردد و چه بزرگى و مردانگى باشد كى ، رعيت را رنجانيدن و بزه « 1 » ايشان در گردن گرفتن ، چه هركس كه برين ملكهء ذميمه استمرار نمايد بهر مقصد كى ، روى آرد منجّح « 2 » نيابد ، ياغيان را ناايمن داشتن ، خود وظيفه ماست ، چگونه شايد كه رعاياء ايل خود را نيز ناايمن داريم ؟ و پيوسته از ما در عذاب و زحمت باشند تا در حق ما نفرين كنند و البته مستجاب گردد ؛ من شما را اين نصيحت مىكنم تا متنبه شويد و ما را و شما را نيك‌نامى دنيا و ثواب آخرت حاصل آيد ، ان شاء اللّه تعالى . امرا چون اين نصيحت از لفظ مبارك پادشاه بشنيدند و قبول كردند از غضب و قهر او ايمن شدند و مملكت آبادان شد اندك رمقى كه مانده ، هنوز از تأثير آن معدلت است و پادشاه در دنيا و آخرت نيكونامى و رستگارى يافت ، رحمة اللّه عليه و قدّس روحه . صاحب سعيد وزير عادل شهيد خواجه رشيد الدين فضل اللّه طاب ثراه كه تدوين اخبار سلطان ابو سعيد مغفور او كرده است ، چنين مىگويد : كه به‌واسطهء استماع اين نصايح ، زحماتى كه پيش از اين متغلبان و متعديان به رعاياء ضعيف حال مىرسيد ، از هزاربار يكى آمده است و جمهور رعاياء ممالك به دعاى پادشاه سعيد نور اللّه مرقده ، مشغول‌اند ، حق تعالى توفيق استماع اين نصايح ، مجموع امرا و اركان دولت حضرت سلطنت را رفيق گرداناد . انه ولى الاجابة . » « 3 »\r\nهندوشاه در جلد دوم دستور الكاتب . . . آشفتگى اوضاع اجتماعى را ، در دوران حكومت جلايريان و سلطان اويس به‌خوبى نشان داده است . تشديد جنگهاى داخلى ، زد و خوردهاى دائمى بين فئودالهاى كوچ‌نشين و نيمه‌كوچ‌نشين ، همچنين بين خود فئودالهاى محلى ، پيكار براى به دست گرفتن قدرت ، خودسريها و زورگوئيهاى كارمندان عاليرتبه ، طمع و زياده‌روى مباشرين و محصلين مالياتى ، نبردهاى خونين بر سر تاج و تخت و تأثير اين اوضاع نامطلوب را در اوضاع اقتصادى كشور به‌خوبى بيان كرده است ، كه نتيجه‌اى جز فقر و تنگدستى و ورشكستگى توده‌هاى مردم نداشت ، علاوه‌بر اينها كاهش نيروهاى توليدى ، محو فرهنگ مادى و از بين رفتن سن اخلاقى و معنوى و محو تعداد بيشمارى از منابع و كتب خطى نويسندگان قرون وسطا ، محصول آن اوضاع نامطلوب است .\r\nدر اثر اين حوادث ، ضايعات جبران‌ناپذير فرهنگى پديد آمد و تعداد بيشمارى از تأليفات نويسندگان قرون وسطايى كشورهاى متمدن خاورميانه محو و سوزانده شد و از\r\n\r\n\r\n","description":"","footnote":"\r\n( 1 ) . گناه\r\n( 2 ) . پيروزى و موفقيّت\r\n( 3 ) . دستور الكاتب فى تعيين المراتب ، پيشين ، ص 199 تا 203 .\r\n","page_name":" 615 ","page_number":615},
  {"content":"\r\n\r\nحيز انتفاع افتاد ، كه از آن ميان نسخه خطى خود مؤلف و شايد نسخهء ديگرى از كتاب اين دانشمند و متفكر قرن چهاردهم ميلادى را مىتوان نام برد . « 1 »\r\nغير از آنچه گفتيم ، در جلد دوم دستور الكاتب . . . با نمودها و جلوه‌هاى ديگرى از حيات ذوقى و هنرى طبقات مرفه ايران ، نظير تفريحاتى چون ، شكار ، صنايع ظريفه ، رقصها ، آلات موسيقى ، هنرمندان و هنرپيشگان و خوانندگان و نوازندگان نامدار آن دوران آشنا مىشويم ؛ علاوه‌براين ، در اين كتاب ، اطلاعات سودمندى در پيرامون سازمان دولتى ايران در اواخر عهد ايلخانان ، نظير : ديوان اعلى ، ديوان بزرگ ، ديوان سلطنت ، ديوان قضاء ممالك ، ديوان يارغو ، ديوان وقف ، ديوان ماس ( ارباب حرف و پيشه‌وران ) ، ديوان امارت ، ديوان وزارت ، ديوان مظالم ، ديوان انشاء ، ديوان قانون ، ديوان بيت المال ، ديوان بايرات ، ديوان رسالت ، ديوان كركيراق ( چارق يراق ) و ديوان ممالك ، كه مجموعا ادارهء كشور را از جهات سياسى و اقتصادى برعهده داشتند ، آشنا مىشويم . « 2 »\r\nاز آثار گرانقدر هندوشاه ، تجارب السلف است كه مؤلف با استفاده از كتاب الفخرى تأليف ابن الطقطقى و با نقل مطالب سودمندى از بعضى از منابع ديگر مجموعهء گرانبهايى به زبان فارسى سليس و دلپسند تنظيم و تأليف كرده است .\r\n\r\n\r\n","description":"","footnote":"\r\n( 1 ) . همان منبع ، ج 2 ، صفحه  VI , V \r\n( 2 ) . همان كتاب ، ص  XXIII , XXII \r\n","page_name":" 616 ","page_number":616},
  {"content":"\r\n\r\n\r\nوضع سياسى و اجتماعى و فرهنگى ايران در عصر تيموريان\r\nقريب نيم قرن پس از پايان حكومت ايلخانان مغول ، تيموريان زمام امور را در دست گرفتند و تا اوايل قرن دهم هجرى به حكومت و فرمانروايى ادامه دادند ، حكومتهاى كوچكى چون جلايريان ، آل كرت ، سربداران ، مظفريان و قره‌قوينلو كه در فاصله بين انقراض ايلخانان و ظهور تيمور در نقاط مختلف ، روى كار آمدند ، از نظر سياسى و ادبى اهميت و اعتبارى كسب نكردند ، تنها اتابكان فارس كه معاصر خوارزمشاهيان بودند ، با حسن تدبير و خراجگزارى مغولان ، موفق شدند خطّهء فارس را از حمله و تعرض آنان مصون دارند .\r\nچنان كه قبلا اشاره كرديم ، حمله مغول و فتنه تيمور ، نه‌تنها ايران ، بلكه قسمت مهمى از آسياى مركزى و غربى و منطقهء وسيعى از اروپا را ويران كرد . تمام شهرهاى مهم شمال ايران دستخوش نهب و غارت گرديد ، مدارس و محافل علمى و مساجد و ابنيهء تاريخى و كتابخانه‌ها و خزائن علوم ، جملگى طعمهء يغما و چپاول گرديد ، عدهء زيادى از علما كشته شدند و جمعى ديگر فرار را برقرار ترجيح دادند ، با اينهمه ، مبانى علمى و فرهنگى ايران كه از عهد سامانيان رو به رشد و كمال مىرفت و در عهد غزنويان و سلاجقه به پيشرفت خود ادامه داده بود ، يكباره عرصهء زوال و فنا نگشت ؛ و همين كه دوران قتل و غارتها سپرى گرديد و آرامش نسبى پديد آمد ، بار ديگر بازار علم و فرهنگ رونق يافت ، كتب و آثارى كه از چشم وحشيان مغول مكتوم مانده بود مورد استفاده قرار گرفت ، بزرگان و دانشمندانى كه در برابر سيل خروشان مغول به ولايات جنوبى ايران يا به كشورهاى مجاور نظير هندوستان و آسياى صغير پناه برده بودند ، دست از كوشش و تلاش برنداشتند ، و به نشر و اشاعه علوم و ادبيات فارسى همت گماشتند .\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nعلاوه‌براين ، پس از تصادم و برخورد مغولان و تيموريان با مردم ايران ، ديرى نگذشت كه فرهنگ و تمدن ايران ، از خشونت و سبعيّت آنان كاست و گروهى از آنان به صحبت علما و دانشمندان گرويدند ، و بعضى از آنان كسب علم و هنر كردند و اهل فضل و دانش را مورد حمايت قرار دادند و چنان كه در تاريخ مغول گفتيم ، خواجه نصير الدين طوسى و شمس الدين محمد جوينى و برادرش عطاملك جوينى و خواجه رشيد الدين فضل اللّه كه جملگى اهل علم و دانش بودند با قبول مشاغل ديوانى و احراز مقام وزارت در ترميم خرابيها و تشويق و حمايت از فضلا و دانشمندان گامهاى مؤثرى برداشتند .\r\nخواجه نصير الدين طوسى صدها شاگرد در مكتب خود تربيت كرد ، صاحب ديوان وزير آباقا خان مربّى و حامى دانشمندان بود و استاد سخن سعدى ، او را مدح و ستايش كرده است .\r\nخاندان جوينى ، مخصوصا عطاملك جوينى در نشر معارف و بسط علم و ادب كوشا بودند .\r\nرشيد الدين فضل اللّه كه از دانشمندان و پزشكان و مورخان عصر خود و در عقل و تدبير كم‌نظير بود ، در ارشاد و رهبرى سياسى غازان خان و اسلام‌گرايى و دادگسترى او نقش اساسى داشت .\r\nشك نيست كه مردانى چون سعدى شيرازى و مولانا جلال الدين رومى و ديگر فضلاى عهد مغول در واقع تربيت‌يافتگان حكومتهاى پيشين ايران بودند كه در دورهء مغول شهرت و اهميت يافتند و آثار و افكار خود را در محيطهاى آرام و مناسبى نظير فارس ، آسياى صغير و يا هندوستان در معرض افكار عمومى قرار دادند . علاوه‌براين ، محيط فرهنگ‌پرور ايران كمابيش عده‌يى از امرا و شاهزادگان مغول و تيمورى را تربيت و با علوم و دانشهاى آن عصر آشنا و مأنوس نمود . از ميان بازماندگان تيمور ، الغ بيك به علم نجوم دلبستگى داشت و خود زيجى ساخت و دانشمندان را تشويق مىكرد . بايسنقر برادر الغ بيك ، ذوق هنرى و ادبى داشت ، دربار او محفل شعرا ، نقاشان ، خوش‌نويسان و اهل ذوق بود ، كلك توانا و رقم استادانه او كه در زيبايى كم‌نظير است ، هم‌اكنون بر طاق و سر در مسجد گوهرشاد مشهد جلوه‌گر است . يكى ديگر از خدمات و شاهكارهاى فرهنگى او اين است كه فرمان داد ، نسخه‌اى از شاهنامه فردوسى را به خط زيبا براى او استنساخ كردند و مقدمه‌يى مفيد و جامع برآن نوشتند ، اين نسخه كه به سال 829 پايان يافته و اكنون در دست است ، همان نسخه بايسنقرى است كه شهرت و ارزش جهانى دارد .\r\nديگر از شخصيتهاى فرهنگ‌پرور اين دوران ، ابو الغازى سلطان حسين و وزير\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nدانشمندش امير عليشير نوايى شهرت و اهميت شايانى كسب كرده‌اند ؛ دربار اين مرد و وزيرش مركز فضلا و شعرا و هنرمندان بود . جامى شاعر ، و مورخين و نويسندگانى چون دولتشاه ، حسين واعظ ، و خواندمير و نقاشان توانايى نظير بهزاد و شاه مظفر ، و خوش‌نويسى مانند سلطان على مشهدى در پرتو تشويق و حمايت اين امير و وزير او عليشير نوايى در رفاه و آسايش مىزيستند .\r\nعلاوه‌براين ، شاخهء هندى تيموريان عامل مهمى در رشد و توسعه ادبيات فارسى در كشور هند بشمار مىروند ، بطوريكه در زمان اعقاب بابر تيمورى ، سرزمين هندوستان مركز تأليفات و ترجمه‌هاى فارسى گرديد . حوادث ناگوار سياسى موجبات مسافرت و مهاجرت تنى چند از شعرا ، ادبا و نويسندگان ايران را به هندوستان و ديگر كشورهاى مجاور چون آسياى صغير فراهم ساخت ، از جملهء شعراى نامى فارسى زبان هند ، امير خسرو و فيضى دكنى و عرفى شيرازى شايان ذكرند .\r\nبراى آنكه با سبك نگارش نامه‌هاى ديوانى در عهد تيموريان آشنا شويم ، فرمان واگذارى منصب احتساب در عهد شاهرخ را عينا نقل مىكنيم ، در اين فرمان وظايف شرعى و عرفى و اخلاقى محتسب و قلمرو صلاحيت او تا حدى روشن شده است :\r\n\r\nفرمان واگذارى منصب احتساب در عهد شاهرخ\r\nآقاى حسين مدرسى طباطبايى ، در خانهء يكى از بازماندگان دودمان سادات مرعشى قزوين ، فرمان مورخ پنجم ذيقعده 838 از شاهرخ فرزند تيمور ، دومين فرمانرواى سلسله گوركانى ( 807 - 850 ) را به دست آورد - در واگذارى منصب احتساب بلدهء قزوين به مرتضى اعظم ، افتخار السادات سيد معين الدين نياى اعلاى آن دودمان . . . اينك عين فرمان :\r\nفرمان شاهرخ بهادر سوزميز : « سادات و حكام و قضات ولايت قزوين ، بدانند كه پيش از اين حكم همايون شرف نفاذ يافت كه مرتضى اعظم افتخار السّادات ، سيد معين الدين مطهر ، در آن ولايت احتساب امر معروف و نهى منكر كند ، درين‌وقت به بساط بوس مستسعد گشت و التماس امضاء حكم سابق نمود . بنابر ملتمس او اين حكم نفذ اللّه تعالى فى الاقطار سمت نفاذ يافت ، تا سيّد مشار اليه را آمر معروف و ناهى منكر دانند و غير را با\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nاو شريك ندانند ، و منع فسقه و فجره نمايد و اجراى حدود و تعزيرات كما يقتضيه الشرع كند .\r\nاو مىبايد كه در امر احتساب به‌نوعى قيام نمايد كه عند الخالق و الخلايق ، مستحسن و مشكور باشد ، بايد كه فرامين مطاعهء او را كه در اين باب دارد ، من كل الوجوه مقرون به امضا شناسند و تغيير به قواعد آن راه ندهند . تحريرا ، فى الخامس من شهر ذى قعدة الحرام سنه ثمان و ثلثين و ثمانمائه . » « 1 »\r\nمهر ميان دو سطر اخير سند اين است : « راستى شاهرخ بهادر رستى »\r\nپشت سند پنج مهر است با دو توقيع\r\nدر زمان سلطان حسين ميرزا بايقرا نوادهء امير تيمور ، كه خود مردى هنرمند و دانش‌پرور بود ، ملا حسين كاشفى برآن شد كه كتاب كليله و دمنه بهرامشاهى را با عباراتى سهل و ساده در اختيار هموطنان خود قرار دهد و اين اثر جديد را به‌نام نظام الدّوله بهرامشاهى مشهور به سهيلى « انوار سهيلى » نام نهاد .\r\nولى صاحبنظران و ارباب ذوق سليم اين كتاب را از جهت تكلفات ناپسند و جملات نازيبا با شاهكار ابو المعالى قابل مقايسه و همسنگ نمىدانند .\r\nاينكه نمونه‌يى از اين دو اثر ادبى را نقل مىكنيم تا خوانندگان ، خود داورى نمايند :\r\nاز كليله و دمنه بهرامشاهى : « . . . دمنه برفت و بر شير سلام كرد ، شير از نزديكان خود پرسيد : كه كيست ؟ گفتند : فلان ، پسر فلان ، شير گفت : آرى پدرش را بشناختم ، پس او را بخواند و گفت : كجا مىباشى ؟ گفت : بر درگاه ملك مقيم شده‌ام ، و آن را قبلهء حاجات و مقصد اميد ساخته ، منتظر مىباشم ، كه اگر مهمّى باشد ، من آن را به خرد و رأى خويش كفايت كنم ، كه بر درگاه ملوك مهمّات حادث شود ، كه به زيردستان در كفايت آن حاجت افتد . « كاندرين ملك چو طاوس به كار است مگس » و هيچ خدمتكار ، اگرچه فرومايه باشد از دفع مضرتى و جذب منفعتى خالى نماند ، و آن چوب خشك به راه افكنده ، آخر به كار آيد و از آن خلالى كنند ، يا گوش خارند و حيوانى كه در نفع و ضرر و خير و شر تواند بود چگونه بىانتفاع شايد گذاشت ؟\r\n گر دسته گُل نيايد از ما * هم هيمهء ديگ را بشائيم \r\n\r\n\r\n","description":"","footnote":"\r\n( 1 ) . مجلهء راهنماى كتاب ، سال بيستم ، شمارهء 8 - 10 ، ص 700 به بعد .\r\n","page_name":" 620 ","page_number":620},
  {"content":"\r\n\r\nنثر انوار سهيلى : دمنه برفت و بر شير سلام كرد ، شير پرسيد كه اين چه كس است ؟\r\nگفتند : پسر فلان كه مدتى ملازم عتبهء علّيه بود . شير گفت : آرى مىشناسم ، پس او را پيش خواند و گفت كجا مىباشى ؟ دمنه گفت : به دستور پدر ، حالا ملازم درگاه فلك اشتباه شده‌ام و آن را قبله حاجات و كعبه مرادات ساخته و منتظر مىباشم كه اگر مهمى افتد و حكم همايون صادر گردد ، آن را به خرد خويش كفايت كنم و به رأى روشن در آن خوض نمايم و چنانچه به اركان دولت و اعيان حضرت در كفايت بعضى از مهمات احتياج مىافتد ، يمكن كه بر درگاه ملوك مهمى حادث شود كه به مدد زيردستان به اتمام رسد .\r\n« كاندرين راه چو طاوس به كار است مگس » .\r\nكارى كه از سوزن ضعيف در وجود آيد ، نيزهء سرفراز ترتيب آن مقصر است و مهمى كه قلمتراش نحيف مىسازد ، شمشير آبدار در آن متحير ، و هيچ خدمتكار اگرچه بيقدر و فرومايه باشد از دفع مضرتى و جذب منفعتى خالى نيست ، چه آن خشك كه به خوارى در رهگذرى افتاده ، امكان دارد كه روزى به كار آيد و اگر هيچ را نشايد ، شايد كه از وى خلالى سازند و گوش را به سبب آن از وسخ بپردازند . « 1 »\r\n« انشاء كاشفى »\r\nبراى آنكه بيشتر با طرز نگارش و مطالب كتاب كليله و دمنه آشنا شويم ، قسمتى از آغاز « باب الحمامة المطوقه » را نقل مىكنيم : « راى هند گفت برهمن را كه شنيدم مثل دو دوست كه به تضريب نمّام و سعايت فتّان ، چگونه از يكديگر متشرّد گشتند و به عداوت مقاتلت گرائيدند ، تا مظلومى بيگناه كشته شود و روزگار ، داد وى بستد كه هدم بناى بارى عزّ اسمه مبارك نباشد و خون ناحق پوشيده نماند و عواقب آن از نكال و و بال خالى نباشد .\r\nاكنون اگر ميسّر گردد بازگوى داستان دوستان يكدل و ياران موافق و كيفيت موالات و افتتاح مواخات ايشان و استتماع از ثمرات مخالصت و برخوردارى از نتايج مصادقت .\r\nبرهمن گفت ، هيچ‌چيز نزديك عقلا در موازنهء دوستان مخلص نيايد و در مقابلهء ياران يكدل ننشيند كه در ايّام راحت معاشرت خوب از ايشان متوقع باشد و در فترات نكبت ، مظاهرت به صدق از جهت ايشان منتظر و از امثال اين ، حكايت زاغ و موش و كبوتر و سنگ پشت و آهوست ، راى پرسيد كه چگونه است آن ؟ . . . » « 1 »\r\nهمچنين در آغاز باب البوم و الغربان چنين مىخوانيم : راى گفت : برهمن را شنودم داستان دوستان موافق و مثل برادران همپشت ، اكنون اگر دست دهد ، بازگوى مثل دشمنى\r\n\r\n\r\n","description":"","footnote":"\r\n( 1 ) . همان كتاب ، ص 135 .\r\n","page_name":" 621 ","page_number":621},
  {"content":"\r\n\r\nكه به دو فريفته نشايد گشت ، اگرچه كمال ملاطفت و تضرع و فرط مجاملت و تواضع در ميان آرد و ظاهر را چه آراسته‌تر ، به خلاف باطن بنمايد و دقايق تمويه و لطايف تعميه اندر آن به كار برد . برهمن گفت : خردمند به سخن دشمن التفات نكند و زرق و شغوزهء او نخرد و در ضمير نگذارد و هرچند از دشمن دانا و مخالف داهى تلطف و تودد بيش بيند ، در بدگمانى و خويشتن نگاهداشتن زيادت كند و دامن بهتر درچيند ، چه اگر غفلتى برزد و زخمگاهى خالى گذارد ، هر آينه كمين دشمن گشاده گردد و پس از فوات فرصت و تعذّر تدارك ، پشيمانى دست نگيرد و به دو آن رسد كه به بومان رسيد از زاغان ، راى پرسيد كه چگونه بود آن ؟ » « 1 »\r\n\r\nخدمتگزاران فرهنگ در عهد ايلخانان\r\nاز امرا و ملوكى كه پس از حمله مغول در ايران ، نام و نشانى كسب كرده‌اند ، ملوك مازندران را مىتوان نام برد ، ولى چون ملوك‌رويان و مازندران در حيات ادبى ايران تاثير شايان نداشتند ، از ذكر احوال آنان خوددارى مىكنيم .\r\nبطوركلى پس از حمله مغول ، سياست كلى مغولان اين بود كه ياساى چنگيزى را در سراسر منطقه نفوذ خود عملى و اجرا كنند . ولى ايرانيان و بسيارى از رجال و شخصيّتهاى ايرانى كه در دوران فرمانروايى مغولان ، وزارت اين قوم وحشى و خونخوار را به‌عهده داشتند ، همواره در مقابل تمايلات آنان به وسايل گوناگون مقاومت مىكردند ، به خصوص دو خاندان صاحب ديوان جوينى و خاندان رشيد الدّين فضل اللّه همدانى در حفظ و بزرگداشت سنن ايرانى و حمايت از اهل علم و شاعران و مؤلفان ، نقشى اساسى ايفا كردند . خاندان بهاء الدين محمد صاحب ديوان جوينى ، خاندانى قديمى است كه نسب آنها به فضل ربيع مىرسد كه در دورهء عباسيان وزارت داشتند ؛ پسران معروف بهاء الدين يعنى شمس الدين محمد صاحب ديوان و عطاملك صاحب ديوان ، بعد از پدر به مقامات عالى سياسى رسيدند و عطاملك جوينى ، مؤلف تاريخ معتبر جهانگشاى جوينى است و 24 سال حكومت بغداد را به‌عهده داشت و شمس الدين محمد صاحب ديوان در عهد\r\n\r\n\r\n","description":"","footnote":"\r\n( 1 ) . همان كتاب ص 163 .\r\n","page_name":" 622 ","page_number":622},
  {"content":"\r\n\r\nهلاكو و بازماندگان او ، سالها مقام وزارت و حل‌وفصل امور ممالك تابع ايلخانان را به عهده گرفت . نفوذ چندين سلاله خاندان جوينى در دورهء قدرت ايلخانان وسيلهء مناسبى براى روى كار آمدن عده‌اى از ايرانيان و مداخلهء آنان در امور مملكت شده بود ، اين امرا طبعا در تجديد آبادانيها و مرّمت خرابيهاى ايران تا حدى مؤثر بودند ، علاوه‌براين ، خاندان جوينى در عين مال‌دوستى و ثروت‌اندوزى عموما مردمى فاضل و دانشمند و ادب دوست و شاعرنواز بودند ؛ مخصوصا شمس الدين محمد و عطاملك و خواجه هرون به مجالست با فاضلان و اهل علم و اديبان و شاعران رغبت بسيار نشان مىداند .\r\nذهبى در تاريخ الاسلام نوشته است : هركس كتابى به نام ايشان تأليف مىكرد ، او را هزار دينار زر سرخ جايزه مىدادند . از جملهء مؤلفان بزرگى كه به نام اين خاندان كتابهايى پرداختند ، يكى خواجه نصير الدين طوسى است كه اوصاف الاشراف را به نام خواجه شمس الدّين محمد و ترجمهء ثمره بطلميوس را به نام بهاء الدين محمد بن شمس الدين محمد اصفهانى مصدر كرد ؛ ديگر صفى الدين ارموى استاد بزرگ موسيقى و دانشمندى معروف بود كه رساله شرقيّه را در موسيقى به اسم شرف الدين هرون درآورد ، از ميان شاعران ، همام تبريزى به ستايش شرف الدين هرون پرداخته و شيخ سعدى شيرازى مدايحى غرّا در ستايش اين خاندان سروده است .\r\nبعد از برافتادن خاندان جوينى ، عده‌اى ديگر از رجال زمان ، به وزارت رسيدند ، از جمله در دورهء كيخاتو « صدر جهان » به وزارت رسيد ، در اين عهد ، خزانه تهى شد ، ناگزير صدر جهان به اشارت دوستان و به پيروى از روشى كه در چين و ممالك قاآنى رواج داشت چاو يعنى پول كاغذى را در سال 693 به‌جاى سيم و زر در مملكت رواج داد ، ولى اين سياست اقتصادى مورد قبول عامهء مردم قرار نگرفت . چون شعرا ، از ديرباز در نشان دادن مكنونات قلبى مردم كوچه و بازار نقشى مهم داشتند ، در اين روزگار نيز كه كارها مختل و به آشفتگى انجاميده بود ، روزى درويشى بر سر بازار عنان ، « صدر جهان » بگرفت و به زبان شعر گفت :\r\n بوى جگر سوخته عالم بگرفت * گر نشنيدى زهى دماغى كه تراست \r\nصدر جهان در اثر فشار افكار عمومى و قيام خلق ، ناچار فرمانى صادر كرد كه معاملات مواد خوراكى را به زر كنند ، درنتيجه بار ديگر رونق نسبى اقتصادى برقرار شد و كار « چاو » كه معادل « اسكناس » امروزى است به جايى نرسيد .\r\nمباحثات فرهنگى : يكى ديگر از وزراى ايلخانان كه در زندگى فرهنگى و ادبى ايران مؤثر افتاده ، خواجه غياث الدين محمد فرزند رشيد الدين فضل اللّه همدانى است ؛ اين مرد فاضل\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nو نيك نهاد ، مانند مأمون خليفه عباسى به بحث و گفتگو با اهل علم رغبتى تمام داشت و خود مردى نويسنده و مترسلى بليغ و توانا بود . خواندمير در حبيب السير در وصف او مىنويسد : « هرشب جمعه با علما طرح صحبت انداخته ، در چهار صفه كه از صفاى باطن فرخنده ميامنش حكايت كردى مىنشست و آن جماعت را على اختلاف مراتبهم در آن مجلس جاى مىداد و بعد از وقوع مباحث علمى از هركس سخنى سنجيده مىشنيد ، او را به خود نزديكتر مىگردانيد . » « 1 »\r\nاز جمله شخصيّتهاى علمى اين دوران كه مورد عنايت خواجه غياث الدين بود ، حمد اللّه مستوفى نويسنده تاريخ گزيده است كه در سال 730 ، اثر تاريخى خود را به نام او تأليف كرد و ديگر قاضى عضدّ الدين ايجى « 2 » كه كتاب مواقف و فوايد غياثيه را به نام او نوشت و ديگر قطب الدين رازى و سلمان ساوجى و اوحدى كرمانى را مىتوان نام برد . از كارهاى خير اين وزير دانش‌دوست تعمير مجدد ربع رشيدى است كه بعد از قتل خواجه رشيد الدين فضل اللّه غارت و ويران شده بود ؛ ولى اين يادگار خير نيز پس از قتل خواجه غياث الدين ، بار ديگر دستخوش نهب و غارت اوباش و اراذل گرديد و بسيارى از نفائس كتب و آثار گرانبهاى آن به تاراج رفت .\r\nدر ميان رجال سياسى و فرهنگى اين دوران ، استاد البشر خواجه نصير الدين طوسى نقشى مهم در حيات فرهنگى ايران ايفا نمود ، وى كه در هيئت و نجوم دست داشت ، توانست به نام ساختن رصدخانهء مراغه ، از حيف و ميل اوقاف ممالك ايلخانى جلوگيرى كند و براى پايان دادن به كار رصدخانه ، تنى چند از بزرگان علم را در مراغه گرد آورد و حوزهء مهمّى براى تعليم و تربيت دانش‌پژوهان ترتيب داد ؛ كتابخانه‌اى كه به همت والاى او تأسيس گرديد داراى چهارصد هزار مجلّد اثر خطى بود . » « 3 »\r\n\r\n\r\n","description":"","footnote":"\r\n( 1 ) . حبيب السير ، چاپ تهران ، ج 3 ، ص 224 به بعد .\r\n( 2 ) . ايج قصبه است در فارس\r\n( 3 ) . مأخوذ از تاريخ مغول ، عباس اقبال آشتيانى ، ص 502 .\r\n","page_name":" 624 ","page_number":624},
  {"content":"\r\n\r\n\r\nحروفيّه و بكتاشيّه\r\nچون دو فرقهء حروفيّه و بكتاشيّه در حيات اجتماعى و ادبى مردم در قرن هشتم ه . ق تا حدى مؤثر بوده‌اند ، اجمالا به احوال اين دو فرقه اشاره مىكنيم .\r\n\r\nفرقهء حروفيّه\r\nدر دورهء تيموريان فرقه‌اى به ظاهر مذهبى منسوب به فضل اللّه استرآبادى حروفى ، شروع به فعاليت كردند « اين فرقه عقايدى شبيه به اقوال صوفيه داشته‌اند و براى حروف خواص عجيب قائل بودند . فضل اللّه استرآبادى ، مؤسس اين فرقه ، در زمان امير تيمور مىزيسته و تعاليم و آراء خود را در كتابى بنام جاويدان كبير نوشته است .\r\nدر زمان شاهرخ تيمورى و پس از او نيز حروفيه وجود داشته‌اند ، و باآنكه پس از واقعهء سوء قصد به شاهرخ و واقعهء احمد لر ، حروفيه تحت تعقيب واقع شدند ، اما بقايايى از آنها در مملكت عثمانى مىزيسته‌اند ، و بكتاشيّه در واقع تا حدى وارث مبادى آنها بوده‌اند . » « 1 »\r\n\r\nبكتاشيّه\r\nبكتاشيّه فرقه‌اى از صوفيه و منسوب به حاجى بكتاش ولى هستند كه احوال او با گذشت زمان با قصه‌ها و افسانه‌ها آميخته شده است . گويند پيشواى آنها محمّد نام داشته و اصلا از اهل نيشابور خراسان بوده است ، و در سنه 738 ه . ق وفات يافته است .\r\nولى در كتابى عربى الاصل به نام مقالات حاجى بكتاش ، كه بعدها به شعر و نثر به تركى ترجمه شده است ، به‌هيچ‌وجه دربارهء تعاليم و عقايد خاص فرقه بكتاشيّه تأكيد و اصرارى نشده است ، اما در هرحال درويشان بكتاشى كه مذهب شيعى دارند و در محبّت على ( ع ) و اقامه ماتم ماه محرم تأكيدى تمام مىورزيده‌اند ، در قرن پانزدهم ميلادى در عثمانى ، تشكيلات مرتبى داشته‌اند و در قرن شانزدهم ميلادى « باليم سلطان » مشهور به « پير دوم » مبانى و اصول عقايد بكتاشيه را مدوّن و مرتب كرده است .\r\nبكتاشيه كه تشكيلات نظامى ينى چرى به آنها منسوب است ، خانقاهها و تكيه‌هاى بزرگ در بلاد عثمانى داشته‌اند ، و مشايخ آنها غالبا نزد عامه ، به كرامات منسوب بوده‌اند\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد يكم ، ص 842 .\r\n","page_name":" 625 ","page_number":625},
  {"content":"\r\n\r\nو ظاهرا با فرقهء حروفيّه ارتباط داشته‌اند . بكتاشيه در عهد سلطان محمد دوم عثمانى به واسطهء انحلال تشكيلات ينى چرى ضعيف شدند و بعضى تكايا و خانقاههاى آنها ويران گشت . اما در اواسط قرن نوزدهم مجددا به تجديد اساس تشكيلات خود پرداختند ، تا آنكه در 1925 مجددا مانند ساير فرق صوفيه از فعاليت ممنوع شدند . و هرچند در تركيه جديد امروز ديگر فعاليت علنى و رسمى ندارند ، اما ادبيات تركيه از تأثير افكار آنها بر كنار نيست و تشكيلات آنها در آلبانى هنوز تا حدى قوت دارد و نيز در مقطم نزديك قاهره ، تكيه بزرگ بكتاشيه هنوز داير و برقرار است . » « 1 »\r\n\r\nدر پيرامون طريقت حروفى\r\nعماد الدّين نسيمى و سازمان مخفى حروفيون : « نسيمى در اواسط قرن 14 ميلادى در شهر شماخى به دنيا آمد و در همين شهر به كسب علم همّت گماشت ، سنين جوانى شاعر ، مقارن با دوران استيلاى تيموريان بر سرزمين آذربايجان بوده است . در اين هنگام طريقت جديدى به نام طريقت حروفى كه نمايشگر اعتراض هنرمندان و صنعتگران شهرى نسبت به بيدادگريهاى تيمور ، و دعوت مردم به مبارزه عليه او بود قدم به ميدان پيكار مىگذارد و مبتكر و موجد اين مسلك يعنى فضل اللّه نعيمى تبريزى به قصد اشاعهء افكار خود به شهرهاى بسيارى از خاور زمين مسافرت كرده ، از جمله به شهر شيروان و سپس به باكو آمده است . اسناد و مدارك تاريخى نشان مىدهد كه در اين سالها باكو مبدّل به مركز طريقت حروفى مىگردد ، و يك عدّه از پيروان اين طريقت در شهر باكو دست به كار ايجاد سازمان مخفى حروفيّون مىشوند و از اينجا به قصد ترويج و اشاعهء عقايد خود ، مبلّغانى به كشورهاى مختلف خاور زمين اعزام مىدارند . در اين موقع شاعر جوان عمادّ الدين على نيز با افكار و عقايد فضل اللّه نسيمى آشنا مىگردد و به ديدار او مىشتابد ، عقايد او را مىپذيرد و به علامت احترام به وى ، اشعار خود را با تخلّص نسيمى مىسرايد . . .\r\nفضل اللّه نيز شاگردان شايسته و بااستعداد خود را به‌منظور ترويج و اشاعهء مسلك حروفى ، به شهرهاى خاور اعزام مىدارد ؛ وى اصول و شالودهء نظرى مسلك حروفى را در\r\n\r\n\r\n","description":"","footnote":"\r\n( 1 ) . دايرة المعارف همان كتاب ، ص 436 .\r\n","page_name":" 626 ","page_number":626},
  {"content":"\r\n\r\nآثار خود به نام‌هاى نوم‌نانه « 1 » ، جاويدان‌نامه و محبّت‌نامه به تفضيل تمام شرح مىدهد .\r\nدر سال 1394 م موقعى كه فضل اللّه و پيروان او در شيروان بودند ، به موجب امر تيمور محبوس ميگردند ، و سپس در نزديكى نخجوان به امر ميران شاه پسر تيمور وحشيانه اعدام مىشوند . هنگامىكه فضل اللّه نعيمى هنوز در زندان بود ، وصيّت‌نامهء خود را مىنويسد و آن را مخفيانه به باكو مىفرستد و تأكيد مىكند پيروان او و خانواده‌اش باكو را ترك گويند . نسيمى سالها در بغداد و شهرهاى مختلف آسياى صغير گردش كرد و به تبليغ مسلك حروفى پرداخت .\r\nدر حلب كار فرقهء حروفيّه بالا گرفت ، فعّاليتهاى شاعر در اين شهر ، از نظر روحانيان و سلطان مصر مكتوم نماند . . . و در سال 1417 م در شهر حلب او را محاكمه كردند و به وضعى فجيع اعدام نمودند . در جلسهء محاكمه عدّه‌يى از روحانيان و قضات گرد آمدند و به خداناشناسى و كفر او رأى دادند ولى همهء آنها در صدور حكم اعدام همداستان نبودند ؛ بالاخره از سلطان مصر كسب دستور كردند و آن مرد مرتجع و شقى فرمان داد كه پوست بدن او را برگيرند و هفت روز در شهر حلب در معرض تماشاى عمومى بگذارند و بعد دست و پايش را قطع كنند و هر قطعه را نزد يكى از پيروانش بفرستند . ظاهرا سلطان مصر با اين كار مىخواست به دشمنان سياسى خود بگويد كه نقشهء آنها عليه حكومت مصر با ناكامى روبرو گرديده است .\r\nروايات متعدّدى در خصوص جريان اعدام نسيمى موجود است ، در يكى از روايات آمده است كه روزى يكى از حروفيّون جوان در شهر حلب ، شعرى از نسيمى را با صداى بلند مىخواند ؛ مفهوم شعر ، دقّت روحانيون را به خود جلب مىكند و دستور مىدهند كه حروفى جوان را به جرم خواندن آن غزل محبوس سازند . آن جوان كه نمىخواست نسيمى در خطر افتد ، اظهار كرد كه شعر را خود سروده است ؛ به فتواى روحانيان ، آن جوان به اعدام با چوبهء دار محكوم مىگردد . در همين هنگام ، نسيمى كه به‌منظور وصله انداختن به كفش‌هاى خود ، در دكان پينه‌دوزى نشسته بود ، همين‌كه از ماجرا آگاه مىشود ، خود را به ميدان مجازات مىرساند و در آخرين دم به فرياد دوست جوان خود مىرسد و اعلام مىدارد كه گويندهء شعر اوست ، و به اين ترتيب جوان را آزاد مىسازد . درنتيجهء اين اقرار صادقانه ، روحانيان متّوجه مىشوند كه او مرشد حروفيّون است و لذا دستور مىدهند كه او را پوست برگيرند .\r\n\r\n\r\n","description":"","footnote":"\r\n( 1 ) . نوم ، يعنى خواب\r\n","page_name":" 627 ","page_number":627},
  {"content":"\r\n\r\nنسيمى كه شيفتهء حلّاج و پيرو افكار او بود ، در آستانهء مرگ نداى « انا الحقّ » در داد ، يكى از روحانيان به اين عاشق بىقرار گفت : « تو كه خود حقّى ، پس چرا وقتى خونت مىريزد ، زرد رنگ مىشوى ؟ » ، شاعر بىدرنگ گفت : « من خورشيد آسمان عشقم كه در افق ابديّت طالع است ، خورشيد نيز هنگام غروب زرد رنگ مىشود . » يكى از روحانيان كه فتواى قتل شاعر را داده بود ، گفت : اين شخص آنقدر ملعون است كه حتّى اگر يك قطره از خون وى به جايى بچكد بايد آن را قطع كرد و به دور انداخت ، تصادفا قطره‌يى از خون شاعر به روى انگشت همين روحانى مىچكد ، مردم از او مىخواهند كه انگشت خود را بنا به فتواى خودش قطع كند ، ولى او براى حفظ انگشت مىگويد كه من به‌عنوان مثال اين حرف را زدم ؛ در اين هنگام شاعر كه غرق در خون بود ، صداى پيكارجوى خود را بلند مىكند و مىگويد :\r\n زاهد از بيم يك انگشت ز حقّ روگردان * پوست گيرند ز عاشق ، بِنِگَر با كم نيست \r\nبه اين ترتيب اين مرد مبارز به استقبال مرگ شتافت . . . » « 1 »\r\nدر تاريخ مردم خاورميانه شخصيّتهايى كه با ارادهء پولادين در راه مرام و مسلك خود مردانه به آغوش مرگ شتافته‌اند ، و در آستانهء مرگ نيز از عقيدهء خود دست برنداشته‌اند ، كم نيستند .\r\nبابك ، مردانه در مقابل دژخيمان خليفه ايستاد و براى آنكه دشمن رنگ زردش را نبيند رخساره‌اش را با خون خود رنگين ساخت ؛ منصور حلّاج ، در سدهء دهم ميلادى ( قرن چهارم هجرى ) به گناه گفتن « انا الحّق » در شهر بغداد به دار آويخته شد ؛ عين القضاة همدانى را معترضين و ارباب تعصب كافرش خواندند ، به رويش نفت ريختند و به شعله آتش سپردند ؛ فضل اللّه نعيمى را به امر ميرانشاه پسر تيمور خونخوار به دار آويخته و جسدش را به دم اسب بستند . ولى اعدام هيچيك از آنان مانند مرگ نسيمى فجيع و دردناك نبود . » « 2 »\r\nآنچه مسلم است نسيمى در حدود 5 قرن پيش كه هنوز دانش بشرى پيشرفت شايانى حاصل نكرده بود ، در صدد كشف حقيقت بود و مىخواست از راز خلقت و اسرار كائنات و جنگ هفتاد و دو ملّت سر دربياورد و صحيح را از سقيم و راست را از دروغ باز شناسد ؛ اشعار زير از فكر پژوهنده و روح كنجكاو و جويندهء او حكايت مىكند :\r\n\r\n\r\n","description":"","footnote":"\r\n( 1 ) . حميد آراسلى ، زندگى و آثار ادبى عماد الدّين نسيمى ، چاپ باكو ، ص 13 به بعد . ( به اختصار )\r\n( 2 ) . همان كتاب ، ص 27 .\r\n","page_name":" 628 ","page_number":628},
  {"content":"\r\n\r\n روز و شب فكر كنم كاين همه آثار از چيست ؟ * گنبد چرخ فلك ، گردشِ دَوّار از چيست ؟\r\nچيست اصل فلك و چيست مگر نسل مَلك * صورت آدمى و خيل طلبكار از چيست ؟\r\nقُرصِ خورشيد چرا نور فشاند به زمين ؟ * بازهم پرسش نو ، نور چه و نار از چيست ؟\r\n. . . دين و ايمان و نماز و حج و اركان و زكات * بحث و دعواى شريعت همه گفتار از چيست ؟\r\nعلم و قرآن و حديث و خبر و وعظ و دروس * همه يك معنى اگر ، اين همه تكرار از چيست ؟ \r\nگاه خيّام‌وار در صحّت تعاليم و معتقدات مردم ، با نظر شكّ و ترديد مىنگرد :\r\n باد و خاك ، آتش و آب از چه گرفت آدم نام ؟ * سجده بهرچه ؟ در ابليس پس انكار از چيست ؟ \r\n*\r\n حديث زهد كمتر گو ، مگو غير از كلام عشق * كه عاشق را نمىگيرد به گوش افسون و افسانه \r\n*\r\n حرف واعظ باور عارف نشد * تابع ديوان نگشت انسان ما \r\n*\r\n صورت صوفيگرى گشته ترا دكّان كسب * غير از اين برگو كرامات تو و كار تو چيست ؟\r\nمىكنى دعوى كه من سير مقاماتم بود * نقل كن اى خر ، در اين ره اسب رهوار تو چيست \r\n*\r\n اسلام و كفر يك شُمَرُ و عاشق بصير * هرجا نمود مسكن ؛ عاشق بود امير\r\nآن‌كس كه بين كعبه و بتخانه فرق ديد * نابالغ است و كودك باشد ، اگرچه پير \r\n\r\nاصول افكار و انديشه‌هاى نقطويّه\r\nنقطويّه پيروان مردى به نام محمود پسيخانى گيلانى بودند كه وى نخست از پيروان فضل الله استرآبادى حروفى بود و سپس بر اثر اختلاف عقيده ، راندهء درگاه وى و در نزد آن طايفه محمود مطرود يا مردود لقب يافت و عليرغم استاد و مرشد خود فضل الله حروفى در سال 800 هجرى دين نوى آورد كه پيروان او را نقطويّه گفتند .\r\n« محمود اصل همهء موجودات را خاك مىدانست و به همين مناسبت آن را « نقطه » مىخواند . ايشان را واحديّه و امناء نيز خوانده‌اند ، زيرا ايشان هركس را زناشويى نكرده بود ، واحد و هركس كه كرده بود امين مىخواندند . به ايشان پسيخانيّه نيز گفته‌اند ؛ آنان\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nقايل به تناسخ و رجعت اموات بودند ؛ محمود فضل اللّه خود را همان مهدى موعود مىخواند كه پيامبر اسلام به آمدن وى بشارت داده است . او مىگفت دور عرب به پايان رسيد و از اين پس دور ، دور عجم است و مدّت اين دور هشت هزار سال خواهد بود و در آن دوران هشت مبيّن خواهند آمد كه نخستين ايشان خود اوست . . . از كتابهاى زيادى كه محمود نوشته ، تنها يك كتاب به نام ميزان به دست ما رسيده است . اين طايفه در زمان سلاطين صفويّه تحت تعقيب و تفتيش عقايد واقع شده و قتل عام شدند و گروهى به هندوستان رفتند ، محمود پسيخانى مدّتى در ساحل رود ارس مىزيست و مردى صالح و با تقوى بود ، هيچگاه زن نگرفت و در سال 831 هجرى درگذشت . . . » « 1 »\r\nنقطوىها در هندوستان : مجتبى مينوى دربارهء اين جماعت مىنويسد : « نقطويها ، يكى از فرقه‌هاى مسلمانند كه در قرن دهم هجرى در هندوستان مقام و اعتبارى تحصيل كردند و شيخ ابو الفضل پسر شيخ مبارك كه در هندوستان به منصب وزارت جلال الدين محّمد اكبر پادشاه رسيد ، از پيشروان اين مذهب بود و منشورها و رساله‌ها مىنوشت و به ايران مىفرستاد و مردم را به اين مذهب ، دعوت مىكرد « 2 » و در ايران اين طريقه اندك شيوعى يافت ؛ در عالم آراى عباسى گفته شده است كه اين طايفه به مذهب حكما ، عالم را قديم شمرده‌اند و اصلا اعتقاد به حشر اجساد در قيامت ندارند و مكافات حسن و قبح اعمال را در عافيت و مذلّت دنيا قرار داده بهشت و دوزخ ، همان را مىشمارند .\r\nتأثيرى كه اين اعتقاد در عمل نقطويها داشته است از قرار معلوم اين بوده است كه وسيع المشرب شده بودند ، يعنى شراب مىنوشيده‌اند و رسوم شرع را منظور نمىداشته‌اند و سخنانى مىگفته‌اند كه ساير مسلمين آنها را به كلمات واهيّه و انحراف از جادهء شريعت و افتادن به راه الحاد تعبير مىنمودند . . . » « 3 »\r\n\r\nمبارزات مذهبى\r\nنكته‌يى كه بايد بدان توجه داشت اينكه از اواخر عصر تيمورى ، مبارزات مذهبى به‌خصوص جنگ شيعه و سنّى قوت مىگيرد ،\r\n\r\n\r\n","description":"","footnote":"\r\n( 1 ) . نقل و تلخيص از مقالهء دكتر محمّد جواد مشكور در پيرامون فتنهء حروفيّه ، در مجّلهء بررسيهاى تاريخى ، از صفحهء 133 به بعد .\r\n( 2 ) . نقل و تلخيص از همان مجلّه صفحهء 133 به بعد .\r\n( 3 ) . داستان‌ها و قصّه‌هاى مينوى ، ص 139 به بعد ، براى كسب اطّلاعات بيشتر رجوع كنيد به كتاب عالم‌آراى عبّاسى ، اسكندر بيك ، از ص 323 به بعد .\r\n","page_name":" 630 ","page_number":630},
  {"content":"\r\n\r\nبه‌طورىكه واصفى در بدايع الوقايع متذكر شده است : قزلباشها با بىرحمى بسيار ، مزاحم سنّىها و رافضىها بودند . واصفى كه ناظر اين صحنه‌هاى دلخراش بوده ، مىنويسد : « از مسجد جامع تا به آنجا رسيدم ، قريب پنجاه سر ديدم كه بر سر نيزه‌ها كرده مىبردند و مىگفتند كه اى سگ سنّيان خارجى ! عبرت گيريد . » همچنين در بدايع الوقايع مىخوانيم كه « حافظ زين الدّين را از منبر فروكشيدند . . . قريب به ده قزلباش او را به شمشير در پاى منبر پاره‌پاره كردند . » « 1 »\r\nكتاب ملل و نحل شهرستانى كه ظاهرا در سال 521 تأليف شده است ، متعلّق به دورانى است كه محدوديتهاى مذهبى به تمام معنى كلمه وجود داشته ؛ اين كتاب به توسّط خواجه افضل الدّين تركه ( مقتول در 850 هجرى ) به فارسى ترجمه شده است و ظاهرا مترجم به حكم اضطرار براى دفع تشكيكات امم مطرود . . . « مطالبى بر اصل كتاب افزوده .\r\nخواجه افضل الدّين و برادرش سيّد صاين الدّين على ، زندگى پرماجرا و تشويشى را گذرانيده‌اند ، چنان كه قبلا اشاره شد سيّد صاين الدّين را به نام صوفيگرى تعقيب كردند و كليهء ياران و دوستانش را مورد بازجوئى و تعقيب قرار دادند و خواجه افضل الدّين را در سال 850 در اثر شكايت دشمنان به امر شاهرخ به دار آويختند . اين جريان نشان مىدهد كه اهل تصّوف و هوشمندان زمان گاه آشكار و زمانى پنهان با دولتهاى مستبّد و روحانيون رياكار جنگ و ستيز مىكردند . خواجه صاين الدّين على در نفثه المصدور ثانى در توصيف احوال و دفاع از خود چنين مىگويد : « در اين مملكت ، مردم به علم هيأت و نجوم كه بسا موادّ بر خلاف شرع در آنها موجود است مشغولند و كسى اعتراض نمىكند ولى بر من كه در جوانى چيزى در باب تصوّف نوشته‌ام ، اما در عمل همواره به علم فقه و حديث مشغول بوده و عملم از عهد امير تيمور تا به حال قضاوت و رسيدگى به امور شرعى است ، اعتراض مىكنند و اين اعتراض مبتنى بر اغراض است ، زيرا گذشته از اينكه شيوهء من صوفيگرى نيست ، خود علم تصوّف از علوم اسلامى ، و مشايخ بزرگوار همه از مردم سنّت و جماعت بوده‌اند و در عهد خود ، خواجه محمد پارسا ، از علماء كبار مشايخ و متصوفه بود و همواره مورد احترام امير تيمور و كافّهء ناس بوده است و كسى را بر وى اعتراض نبود و از همين‌رو در صورت صوفيگرى ، نيز كسى را بر من حقّ اعتراضى نيست . . . اعتقاد اين حقير به غير از آنچه ائمّه سنّت و جماعت رضوان اللّه عليهم برآنند نبود و الحاله هذه برآنست ، چنان كه تفاصيل اصول آن را در رسالهء عقيده متعرّض شده . . . و اگر در اثناى\r\n\r\n\r\n","description":"","footnote":"\r\n( 1 ) . واصفى . بدايع الوقايع ، ج 2 ، با مقدمه به قلم الكساندر بالدريوف ، ص 1060 و 1016 .\r\n","page_name":" 631 ","page_number":631},
  {"content":"\r\n\r\nجوانى ، و حين طلب بر امتثال فرمودهء « تعلّموا حتّى السّحر » ، در علم چند كه خلاف اين اصول باشد خوض كرده ، نه از سر اعتقاد كرده ، بلكه از جهت اختيار تفنّن و اكتساب فضايل . . . همچنين چيزى از سخنان مشايخ صوفيّه كه به امر و التماس جمعى آن را نبشته بر همين سبيل است ، و نه از آن‌رو نبشته كه معتقد بدانهاست كه بيشتر آن سخنان اعتقادى نيست . . . »\r\nبعد از اين تاريخ ، و در سال 830 روز جمعه در شهر هرات احمد لر ، ميرزا شاهرخ را به در مسجد با كارد زخمى زد و كارگر نيفتاد و شفا يافت و احمد فورا كشته شد ، آنگاه درصدد كشف واقعه و دستگرى محرّكين برآمدند . معلوم است كه با كشته‌شدن ضارب ، حقيقت امر را نتوان يافت ، بدين‌سبب هركس را با ديگرى غرض بود وى را با آشنايى با احمد لر متّهم ساخت و گروهى از مردم ذيقيمت در اين تهمت فروشدند و جمعى منكوب گشتند و شاه قاسم انوار از آن جمله بود كه به ماورا النّهر رفت ، يكى هم صاحب ترجمه بود كه خود در اين باب گويد : « ناگاه يك روز در اثناى اين حال نشسته آواز موحش به گوش رسيد مشعر به آنكه ، ذات مبارك خسروانى را از نوايب حدثان تشويشى رسيده ، راستى دل كين خبر شنيد كسش باخبر نديد . . . ناگاه شخصى از قلعه رسيد كه ايلچى آمده است و به حضور شما احتياج دارند جهت مشورت ، ضرورت شد ، روان شدن همان بود ، ديگر نه خانه را ديد ، و نه ياران و نه فرزندان و عيال مگر به بدترين اوضاع و احوال .\r\n باريد به باغ ما تگرگى * كَز گُلبن آن نماند بَرگى » « 1 » \r\n\r\nشعرا و نويسندگان دورهء مغول\r\n\r\nشيخ محمود شبسترى\r\nشيخ سعد الدين محمود بن عبد الكريم شبسترى در قصبه شبستر نزديك تبريز متولد شد ، او در اواخر عهد مغول ، يعنى در دوران حكومت الجاتيو و سلطان ابو سعيد مىزيسته و در عداد علما و فضلاى زمان بود و در مسايل دينى و حكمى نظريات جالب و دلنشينى داشت و غالبا خلفا و پيشوايان عالم عرفان ، حل مشكلات خود را از او مىخواستند و وى به سئوالات آنان گاه با نثر و گاهى با\r\n\r\n\r\n","description":"","footnote":"\r\n( 1 ) . نگاه كنيد به مقدمهء ملل و نحل شهرستانى و توضيحات آقاى جلالى نائينى .\r\n","page_name":" 632 ","page_number":632},
  {"content":"\r\n\r\nنظم پاسخ مىداد ؛ سؤالاتى كه از وى مىشد ، متنوع بود ، از اين قبيل : تفكر چيست ؟ چه نوع فكر طاعت و كدام تفكر گناه است ؟ حقيقت نفس آدمى چيست ؟ سالك راه حق كيست ؟ و جز اينها ؛ شيخ در كتاب گلشن راز به اين قبيل سئوالات با بيانى ساده و شيرين پاسخ مىدهد ؛\r\nتفكر چيست ؟\r\nپاسخ :\r\n تفكر رفتن از باطل سوى حق * بجرو اندر ، بديدن كل مطلق\r\nمحقق را كه وحدت در شهود است * نخستين نَظرِه بر نور وجود است\r\nبود فكر نكو را شرط تجريد * پس آنكه لمعهء از برق تائيد \r\nپرسش : من چيست و حقيقت نفس آدمى كيست ؟\r\nپاسخ :\r\n چو هست مطلق آيد در اشارت * به لفظ « من » كند از وى عبارت\r\nحقيقت كز تَعَيّن شد مُعيّن * تو او را در عبارت گفتهء « من »\r\nبرو ، اى خواجه خود را نيك ، بشناس * كه نبود فربهى مانند آماس\r\nيكى ره برتر از كون و مكان شو * جهان بگذار و خود در خود جهان شو\r\nمن و تو چون نماند در ميانه * چه كعبه ، چه كنش چه ديرخانه\r\nدرين خانه يكى شد جمع و افراد * و واحد سارى اندر عين اعداد \r\nدر اشعار زير ، شبسترى ، مرد عارف واقعى و سالك راه حق را چنين توصيف مىكند : « 1 »\r\n مسافر آن بود كو بگذرد زود * ز خود صافى شود چون آتش از دود\r\nسلوكش ، سير كشفى دان ، امكان * سوى واجب به ترك شين و نقصان\r\nبه اخلاق حميده گشته موصوف * به علم و زهد و تقوى بوده معروف\r\nهمه با او ولى او از همه دور * به زير قُبهاى سِتر مستور\r\n. . . شريعت پوست و مغز آمد حقيقت * ميان اين و آن باشد طريقت\r\nچو عارف با تعيين خويش پيوست * رسيده گشت مغز و پوست بشكست\r\nدل عارف ، شناساى وجود است * وجود مطلق او در شهود است « 1 » \r\n\r\n\r\n","description":"","footnote":"\r\n( 1 ) . دكتر رضازاده ، شفق ، تاريخ ادبيات ، صفحه 281 تا 282 . ( به اختصار )\r\n","page_name":" 633 ","page_number":633},
  {"content":"\r\n\r\nو در اشعار زير ، شبسترى مانند منصور حلاج برآنست كه هركس بر نفس خود حاكم شد ، در سايه مجاهده و رياضت مىتواند به حق و حقيقت بپيوندند و انا الحق بگويد :\r\n انا الحق كشف اسرار است مطلق * به‌جز حق كيست تا گويد انا الحق\r\nروا باشد انا اللّه از درختى * چرا نبود روا از نيكبختى\r\nهر آنكس را كه اندر دل شكى نيست * يقين داند كه هستى جز يكى نيست\r\nجناب حضرت حق را دوئى نيست * در آن حضرت من و ما و تويى نيست\r\nمن و ما و تو و او هست يك‌چيز * كه در وحدت نباشد هيچ تمييز \r\nمثنوى گلشن راز كه نمونه‌اى از اشعار آن را در سطور بالا آورديم ، بهترين و جامع‌ترين رساله‌ايست كه در اصول و مبادى تصوف به رشتهء نظم درآمده است ؛ و در آن شاعر به پانزده سئوالى كه در پيرامون اصول و مبانى تصوف از او شده در بيت هزار بيت پاسخ داده است .\r\nاز تصنيفات او به نثر ، حق اليقين در مسايل دينى و شاهدنامه است ؛ از تاريخ تولد او اطلاع دقيقى در دست نيست ، وفاتش به سال 720 روى داده و در شبستر مدفون است .\r\nپايان جلد اول\r\n\r\n","description":"","footnote":"","page_name":" 634 ","page_number":634},
  {"content":"\r\n\r\n\r\nفهرست اعلام\r\nآ آثار الباقيه 12\r\nآثار البلاد و اخبار العباد 402 - 403 - 611\r\nآدم بن اسد المروى 334\r\nآذربايجان 28 - 29 - 39 - 291 - 331 - 425 - 448\r\nآذرخشى ، رضا 73 - 179\r\nآراخوزيه 17\r\nآراسلى ، حميد 628\r\nآربرى 64 - 65\r\nآزاد سرو 121\r\nآسياى صغير 68 - 242 - 627\r\nآسياى ميانه 15 تا 19 - 25 تا 29 - 36 - 43 - 63\r\nآشور 17 - 19\r\nآفريدون 408\r\nآفرين مؤبد 22\r\nآگاسياس 64\r\nآلبانى 626\r\nآل بويه 293\r\nآلفونس دوده 121\r\nآمل 159\r\nآواز جبرئيل 287\r\nآية السرور 219\r\nآينشتين 315\r\nآيين نامك 65\r\nالف ابراهيم ( ع ) 161\r\nابراهيم ادهم 241\r\nابن اثير 83 - 265\r\nابن اصيبعه 259\r\nابن بواب 47\r\nابن تيميه 431\r\nابن القفطى 259\r\nابن جوزى 266 و 267\r\nابن حوقل 61\r\nابن خلكان 265\r\nابن راوندى 259\r\nابن رشد 216\r\nابن زيله 215\r\nابن سبكى 106\r\nابن سينا ، ابو على 43 - 44 - 97 - 129 - 211 تا 217 - 260 - 278 - 331 - 365 - 387 تا 400 - 405\r\nابن شادان 339\r\nابن عربى ، محيى الدين 234 - 241 - 593 - 597\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nابن عميد 51\r\nابن فارض 242\r\nابن قيّم 260\r\nابن مسكويه ، ابو على 202\r\nابن مقفع ، عبد إله 21 - 32 - 39 - 50 - 64 - 65 - 94 - 122 - 131 - 132 - 143 - 174 - 238 - 259 - 359\r\nابن مقله 47\r\nابن هشام 58\r\nابن نديم 31 - 46 - 84 - 94 - 104 - 259 - 319\r\nابن يمين 583 تا 592\r\nابو اسحاق شيرازى 268\r\nابو البركات بغدادى 405\r\nابو العلاى معرّى 336 - 406\r\nابو العبك بختيار 110\r\nابو الفتح بستى 75\r\nابو الفدا 265\r\nابو الفرج بن طيب 216\r\nابو الفرج رونى 53 - 173 - 221 - 451 تا 453\r\nابو القاسم درگزينى 281\r\nابو المفاخر 312\r\nابو المظفر چغانى 121\r\nابو المعالى ، نصر اللّه منشى 171 تا 174\r\nابو المعالى ، عبد الملك جوينى 106 - 263\r\nابو المؤيد بلخى 97 - 131\r\nابو بكر اخوينى 165\r\nابو تمام 57\r\nابن حزم ظاهرى 248\r\nابو حفض سغدى 81\r\nابو حيّان توحيدى 259\r\nابو دلف 49\r\nابو سعيد ابو الخير 220 - 241 - 272 تا 280\r\nابو سعيد بهادر خان 297 - 531 - 555\r\nابو سليك گرگانى 41 - 42 - 81\r\nابو سليمان سيستانى 259\r\nابو سهل روزنى 205\r\nابو سهل مسيحى 216 - 388\r\nابو عبيد جرجانى 260\r\nابو على سيمجور 121\r\nابو مسلم خراسانى 62 - 67 تا 85 - 124 - 167 - 213 - 239\r\nابو منصور عبادى 299\r\nابو منصور بن عبد الرّزاق 131 - 133 - 143\r\nابو منصور معمرى 121 - 133 - 143\r\nابو نصر سراج 142\r\nابو نصر مشكان 204\r\nابو نعيم اصفهانى 268\r\nابو نواس بن هانى 406\r\nاتابك ايلدگز 181 - 461\r\nاتمتگين 90\r\nاثيراخسيكتى 460\r\nاحسن التقاسيم فى . . . 86\r\nاحمد بن سهل 120\r\nاحمد بن عبد العزيز 90\r\nاحمد بن يوسف 94\r\nاحياء العلوم 249 - 359\r\nاخبار الدولة السلجوقيه 220\r\nاخبار الحكماء 259\r\nاختيار منشى ، خواجه 48\r\nاخلاق الاشراف 563\r\nاخلاق ناصرى 553\r\nاخوان الصفا 259 - 409\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nادوارد براون 25 - 65 - 119 - 190 - 339 - 357 - 433\r\nاديب صابر 356 - 397\r\nارانسكى ، م 16 - 18 - 24 - 42\r\nارداويراز نامك 20\r\nارداى ويرافنامه 71\r\nاردشير 21 - 38 - 66 - 161\r\nارزقى 349\r\nارسطو 257\r\nارغون خان 537\r\nارغون كاملى 47\r\nارمنستان 17\r\nاروپا 617\r\nاساس الاقتباس 553\r\nاستادسيس 134 - 239\r\nاستاريكوف 72 - 73\r\nاستانبول 104\r\nاسترابادى حروفى 629\r\nاستخر 17 - 19 - 38 - 161\r\nاسحاق بن ابراهيم 163\r\nاسدى طوسى 165 - 360 - 366\r\nاسد بن عبد اللّه 83\r\nاسرار التوحيد 220 - 272 تا 280 - 358\r\nاسرارنامه 411 - 419 - 420\r\nاسعد گرگانى ، فخر الدين 31 - 53 - 353 - 360 - 367 تا 371\r\nاسفراينى ، ابو العباس 118 - 189\r\nاسفراينى ، ابو القاسم 268 - 332\r\nاسفار 246\r\nاسفنديار 136 - 144\r\nاسكافى 89\r\nاسكندر 19 - 130 - 157 - 446\r\nاسكندر بن قابوس بن وشمگير 225\r\nاسكندرنامه 445\r\nاسكينى 17\r\nاسلامى ندوشن ، محمد على 134 - 135 - 153\r\nاسماعيل بن اسحاق 102\r\nاسماعيل بن يسار 52\r\nاسماعيليان ( فاطميان ) 112 - 232 - 310 - 423 - 431 تا 433 - 552\r\nاسود بن كريمه 62\r\nاشارات 234 - 246\r\nاشعار الخلفا 94\r\nاشعار النساء 95\r\nاشكانيان 21 - 31 - 64 تا 67\r\nاصفهان 37 - 39 - 211 - 448 - 449\r\nاصفهانى ، اشرف الكتّاب 48\r\nاصفهانى ، بابا شاه 48\r\nاصفهانى ، جمال الدين عبد الرزاق 235 - 449 تا 451\r\nاصفهانى ، شمس الدين محمد 623\r\nاصفهانى ، عبد الجبار 48\r\nاصفهانى ، كمال الدين عبد الرّزاق 235 - 236 - 451\r\nاصفهانى ، ميرزا كوچك 48\r\nاظهر تبريزى 48\r\nافراسياب 34 - 135\r\nافغانستان 14 - 15 - 36 - 74\r\nافلاطون 49 - 447\r\nافلاكى ، شمس الدين احمد 58 - 517\r\nاقبال آشتيانى ، عباس 180 - 238 - 299 - 338\r\nاقبال ، محمد 375 تا 377\r\nاقليدس 211\r\nاگره 10\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nالابنيه عن حقايق الادويه 43 - 98\r\nالاعلام العلانيه فى . . . 234\r\nالب ارسلان 249 - 331 - 375\r\nالتاج 22 - 65\r\nالتفهيم 97\r\nالتّوسل الى التّرسل 465 - 467\r\nالجزاير 297\r\nالزاجر فى الصغار 406\r\nالفصل فى الملل . . . 248\r\nالغ بيك 618\r\nالفخرى 516\r\nالفهرست 31 - 39 - 45 - 49 - 84 - 94 - 102 تا 106 - 251 - 319\r\nالمجسطى 211\r\nالمستنصر باللّه 421\r\nالمنقذ من الضلال 249\r\nالمنتظم 266\r\nالموت 303\r\nالمونس 84\r\nالهىنامه 169 - 336 - 411\r\nامام الحرمين ، ابو المعالى جوينى 249 - 267 - 272 تا 279 - 333\r\nامام شوشترى ، محمد على 67\r\nامام محمد يحيى 265\r\nامام شهاب الدين خيوقى 299\r\nاموى ، امويان 62\r\nامير اسماعيل سامانى 63 - 74\r\nاميرك توسى 122\r\nامير مبارز الدين 561\r\nامير نظام گروسى 48\r\nامين ( خليفه عباسى ) 78 - 83\r\nامين الدوله ، ميرزا على خان 49\r\nاندرز كوتاكان 38\r\nاندرزنامه ، اندرزنامك ، 21\r\nانموذج 238\r\nانس بن شيخ 94\r\nانوار سهيلى 620\r\nانورى ، حسن 32\r\nانورى ابيوردى 223 - 265 - 317 - 356 - 389 - 393 تا 396 - 449 - 552 تا 555\r\nانوشيروان 30 - 69 - 70 - 259\r\nاوحدى كرمانى 624\r\nاوحدى مراغه‌اى 531 تا 550\r\nاورايان 38\r\nاورنگ زيب 14\r\nاوستا 20 تا 40 - 66\r\nاوصاف الاشراف 623\r\nاوصاف الاسلام 623\r\nاوستا 9 - 10 - 15 - 20 تا 27 - 37 - 103\r\nاهورامزدا 17 - 67\r\nايران 15 تا 17 - 31 تا 45 - 57 تا 59 - 67 تا 77 - 104 - 121 - 245 - 617\r\nايران در زمان ساسانى 67 - 71\r\nايرانشاه بن ابو الخير 354\r\nايرانشهر 105\r\nايلياد 74\r\n« ب » بابا افضل 97 - 215\r\nبابك خرمى 79 - 239 - 342\r\nبابل 17 تا 19\r\nبارتولد ، كريستيان 9 - 16\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nبارتولد ، و . و . 43 - 205\r\nباكتريا ( باختر ) 17\r\nبا يزيد بسطامى 241\r\nبايسنغر بن شاهرخ 131 - 618\r\nبايسنغرى تبريزى ، جعفر 47 - 48\r\nبايسنغرى ، شمس 47\r\nبايغرى ، سلطان حسين 523 - 620\r\nبجنورد 36\r\nبحر عمان 33\r\nبحرين 55\r\nبخارا 26 - 90 - 119 - 211 تا 213 - 231 - 298\r\nبدايع الوقايع 631\r\nبديع الكتّاب ، منتخب الدين 357\r\nبرتلس 446\r\nبرج الاجنه 31\r\nبرزويهء طبيب 71 - 132 - 175\r\nبرمكيان ، برامكه 61 - 77 - 102 - 122\r\nبرهانى ، امير الشعرا 347\r\nبزرگمهر 49 - 69 - 70 - 102\r\nبشار بن برد 61 - 94\r\nبصره 159\r\nبطامه 50\r\nبغداد 57 - 75 - 297 تا 299 - 303 - 620\r\nبغدادى ، عبد القادر 157\r\nبكتاشيه ، فرقه 625\r\nبلخ 241 - 360 - 401\r\nبلخى ، ابو شكور 41 - 85 - 98\r\nبلخى ، ابو المؤيد 131 - 133\r\nبلخى ، قاضى حميد الدين 389\r\nبلعمى ، ابو الفضل 63 - 96 - 109 - 164 - 332\r\nبلعمى ، ابو على محمد 42 - 43 - 96 - 97 - 159 - 332\r\nبلوچستان 14 - 36\r\nبناكت 231\r\nبناكتى ، هندوشاه 304\r\nبندارى 157\r\nبندهش 20 - 38\r\nبنى اميه ، امويه 76\r\nبنى عباس 32 - 58 - 77\r\nبوستان 168\r\nبو نصر مشكان 91\r\nبهاء الدين زكريا 242 - 523\r\nبهاء ولد 418\r\nبهار ، ملك الشعراء 23 - 32 - 33 - 51 - 54 - 56 - 69 - 85 - 87 - 120 - 408 - 465 - 597\r\nبهارستان 596 - 603\r\nبهرام چوبين 136 - 164\r\nبهزاد ( نقاش ) 619\r\nبهمنيار ، احمد 273\r\nبهمنيار بن مرزبان 260\r\nبيت المقدس 213 - 561\r\nبيرونى ، ابو ريحان 12 - 29 - 39 - 42 - 97 - 123 - 216 - 239 - 321\r\nبيژن و منيژه 136\r\nبيست گفتار در . . . 432\r\nبيست مقالهء قزوينى 132\r\nبيستون 24\r\nبيكن 447\r\nبيلقانى ، مجير الدين 460 - 461\r\nبين النهرين 77\r\nبيوراسپ 407\r\n\r\n","description":"","footnote":"","page_name":" 639 ","page_number":639},
  {"content":"\r\n\r\n« پ » پارت 17\r\nپارس 17 تا 19\r\nپاكستان 14 - 36\r\nپاپيروس‌هاى پهلوى 21\r\nپاييزى ، محمد 354\r\nپتروشفسكى 244 - 245 - 585\r\nپنجاب 33 - 301\r\nپنجى كنت 26\r\nپند نامك 20\r\nپندنامك زرتشت 20\r\nپندنامك وزرگمهر 66\r\nپندنامهء آذرپاماراسپند 68\r\nپندنامهء بزرگمهر 31\r\nپوتيمكين 88\r\nپورسيپا 67\r\nپيغمبر ( ص ) 30 - 58 - 136 - 240 - 249 - 431\r\n« ت » تاج اصفهانى ، خواجه 48\r\nتاجيكستان 26 - 35 - 36 - 44\r\nتاريخ ادبى ايران 357 - 408 - 419 - 433\r\nتاريخ ادبيات در ايران 402 - 417 - 519 - 541 - 595\r\nتاريخ ادبيات در ايران 25 - 32 - 53 - 82 - 234 - 354 - 442\r\nتاريخ الاسلام 623\r\nتاريخ الحكماء 405\r\nتاريخ الفى 410\r\nتاريخ بخارا 43 - 136\r\nتاريخ بيهقى 44 - 97 - 189 - 353 - 358\r\nتاريخ ديپلماسى 88\r\nتاريخ سيستان 40 - 41 - 44 - 79 - 85 - 97 - 136 - 375\r\nتاريخ طبرى 42 - 62 - 159\r\nتاريخ عتبى 75 - 97\r\nتاريخ گرديزى 97 - 167\r\nتاريخ ماد 9\r\nتاريخ مبارك غازانى 613\r\nتاريخ مسعودى 44\r\nتاريخ مفصّل ايران 180 - 238\r\nتاريخ مغول 299\r\nتاريخ وصاف 97\r\nتاريخ يافعى 252\r\nتاش 19\r\nتالستوى ، لئو 93\r\nتبت 33 - 292\r\nتبريز 448 - 557 - 632\r\nتجارب السلف 77 - 266 - 616\r\nتجارب الامم 202 - 358\r\nتدابير المنازل 216\r\nتذكرهء آتشكدهء آذر 55\r\nتذكرة الاولياء 411 - 412\r\nتذكرة الشعرا 30 - 519\r\nتذكرهء دولتشاه 349 - 520\r\nتذكرهء نصرآبادى 55\r\nترجمان البلاغه 191\r\nتركستان 21 - 37\r\nتركستان چين 28 تا 38\r\nتركستان‌نامه 205\r\nتركمنستان 14 - 36 - 44\r\nتركيه 15 - 36 - 626\r\nترمذى ، برهان الدين 242 - 360\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nتسليت الاخوان 604\r\nتغاجار مغول 300\r\nتفسير طبرى 159 - 161\r\nتقىزاده ، سيد حسن 59\r\nتمهيدات يا زبدة الحقايق 281\r\nتنبيهات 211\r\nتورات 24\r\nتوزمان 21 - 38\r\nتوسيديد 65\r\nتوقان 249\r\nتهافت التهافت 259\r\nتهافت الفلاسفه 335\r\nتهذيب الاخلاق و . . . 202\r\nتهمينه 137\r\nتيسفون 65\r\nتيمور 59 - 306\r\nتيمورى ، بابر 619\r\nتيموريان 44 - 97 - 241 - 617 - 625\r\n« ث » ثعالبى ، ابو منصور 39 - 55 - 203\r\nثقة الملك 372\r\n« ج » جاحظ 22 - 61 - 62 - 65 - 102 - 243\r\nجامع البيان فى تفسير القرآن 157\r\nجامع التواريخ رشيدى 233 - 557 - 558\r\nجامع الحكمتين 425\r\nجامع العلوم 234\r\nجامى ، عبد الرحمن 105 - 416 - 446 - 523 - 594 تا 600 - 603 - 619\r\nجامى ، شيخ احمد 241\r\nجرجانى ، اسماعيل 297 - 299 - 461\r\nجرجانى ، عبد القاهر 57\r\nجرجانيه 299\r\nجرجى زيدان 319\r\nجزيرة العرب 45\r\nجكسون 9 - 17\r\nجلال ابن منكبرنى 294 - 329\r\nجلالى نايينى 632\r\nجلالى هجويرى 101\r\nجمال الدين اصفهانى 224 - 225\r\nجمال‌زادهء محمد على 67\r\nجمشيد 27 - 28 - 123 - 407\r\nجنيد بغدادى 601\r\nجوامع الحكايات و لوامع الروايات 101 - 106 - 468\r\nجواهرنامه 412\r\nجوينى ، بهاء الدين محمد 296\r\nجوينى ، شمس الدين محمد 296 - 620\r\nجوينى ، عطاملك 192 - 296 - 297 - 327 - 603 - 618 - 620\r\nجيلانى ، عبد القادر 241\r\nجيهانى 332\r\n« چ » چرم نبشته‌هاى اورامان 21\r\nچند مقالهء تاريخى و ادبى 76 - 80\r\nچنگيز 291 تا 299\r\nچهار مقالهء عروضى 359 - 378 - 387 - 401\r\nچهل مجلس 593\r\nچين 12 - 36 - 69 - 96\r\n\r\n","description":"","footnote":"","page_name":" 641 ","page_number":641},
  {"content":"\r\n\r\n« ح » حاجىآباد 28\r\nحاجىآباد فارس 11\r\nحاجى بكتاس ولى 625\r\nحاجى خليفه 341\r\nحاجى ميرزا آغاسى 242\r\nحافظ شيرازى 59 - 60 - 306 - 307 - 350 تا 352 - 527 - 555 - 601 - 606\r\nحبشه 17\r\nحبيب السير 203 - 624\r\nحجاب شيرازى 48\r\nحجاز 34 - 55 - 561\r\nحجاج بن يوسف 31\r\nحجر بن محمد 94\r\nحدائق السحر 191 - 359 - 399 - 400\r\nحدود العالم 43 - 97 - 121\r\nحديقة الحقيقة 360 - 366\r\nحروفى ، فضل اللّه 629\r\nحروفيه 625 - 627\r\nحسام الدين چلبى 504\r\nحسن صبّاح 63 - 291 - 552\r\nحسن مؤدب 274\r\nحسن ميمندى ، احمد 43 - 154 - 189 - 204 - 311\r\nحسين بن مصعب 83\r\nحسين بن منصور حلاج 241 - 601 - 628\r\nحضرت رضا ( ع ) 78\r\nحضرت عيسى ( ع ) 157\r\nحضرت محمد ، حضرت رسول ( ص ) 58 - 90 - 130\r\nحق اليقين 634\r\nحكمت الاشراق 278\r\nحكمت العروضيه 211\r\nحكمت المشرقيه 212\r\nحكمت سقراط 259\r\nحكمت ، محمد على 88\r\nحكيم سمرقندى ، ابو القاسم 42\r\nحكيم سمرقندى ، ابو القاسم 42\r\nحلب 286\r\nحمد اللّه مستوفى 304 - 611 - 613 - 624\r\nحميدى شيرازى 419 - 420\r\nحنظله بادقيسى 41 - 74 - 81\r\nحىّ بن يقضان 213 تا 216\r\nحيدرآباد دكن 104\r\nحيره 55 - 279 و 280\r\n« خ » خازنى ، ابو الفتح 400\r\nخاقانى شروانى 52 تا 55 - 223 - 265 - 351 - 449 - 453 تا 459\r\nخالد بن ربيعه 94\r\nختلى ، شيخ ابو الفضل 162\r\nختن 12\r\nخجستانى ، احمد بن عبد إله 74 - 81\r\nخجند 231\r\nخدابنده ، سلطان محمد 297 - 557\r\nخداينامه ، خداينامك 38 - 65 - 104 - 121 - 123\r\nخراسان 26 تا 40 - 42 - 53 - 59 - 62 - 63 - 79 - 96 - 124 - 220 - 231 - 265 - 273 - 301 - 331 - 360 - 387 - 433\r\nخزينة الاصفياء 526\r\nخرقانى ، شيخ ابو الحسن 167 - 242\r\nخسرونامه 411\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nخسرو و شيرين 136 - 353 - 439 تا 445\r\nخسرو و قبادان و غلام او 38\r\nخسرو كو آتان ورتگ 38\r\nخلخالى ، سيد عبد الرحيم 338\r\nخلف بن احمد 75\r\nخليج فارس 33 - 36 - 561\r\nخليج فارس ( جزاير ) 44\r\nخمسهء نظامى 440 - 595\r\nخمسهء امير خسرو 522\r\nخواجه افضل الدين تركه 631\r\nخواجه حسن مؤدب 274 تا 280\r\nخواجه حسين ميكال 387\r\nخواجه ربيب الدين 181\r\nخواجه‌زاده 260\r\nخواجه صاين الدين على 631\r\nخواجه عبد اللّه انصارى 167 - 241\r\nخواجوى كرمانى 560 تا 562\r\nخواجه نصر الدين طوسى 97 - 104 - 215 - 234 - 297 - 404 - 551 تا 553 - 623\r\nخوار بيهق 106\r\nخوارزم 12 - 17 - 211 - 231 - 299\r\nخوارزمشاه ، آتسنر 238 - 299 - 327 - 356 - 461\r\nخوارزمشاه ، جلال الدين 291 تا 307\r\nخوارزمشاه ، علاء الدين محمد 465\r\nخوارزمشاه ، قطب الدين محمد 461\r\nخوارزمشاه ، محمد 28 - 87 - 181 - 231 - 291 تا 298 - 387\r\nخوان الاخوان 425\r\nخواندمير 619 - 624\r\nخورشاه 296\r\nخوشحال خان ( ديوان ) 14\r\nخويشكار بدركاتان 38\r\n« د » دارمستتر 24\r\nداريوش 10 - 17 تا 19 - 24 - 32\r\nداعى رازى 248\r\nدانشنامهء علائى 44 - 212 تا 215\r\nدانوب 33\r\nدايرة المعارف 49\r\nدايرة المعارف فارسى 47 - 181 - 191 - 203 - 217 - 234 - 449 - 517 - 595\r\nدراج ، ابو الحسن 100\r\nدرانگيانا 17\r\nدرخت آسوريك 38\r\nدرخت آشور و بز 21\r\nدرهم ابن نصر 512\r\nدرياگشت ، محمد رسول 342\r\nدستور الكاتب 514\r\nدشتى ، على 409\r\nدقيقى 13 - 125\r\nدكارت 255 - 257 - 313\r\nدمشق 415\r\nدمى با خيام 409\r\nدوپرون 9 - 17\r\nدولتشاه سمرقندى 30 - 119 - 394 - 519\r\nدهخدا 101 - 106\r\nدهقان على شطرنجى 222\r\nدهلوى ، امير خسرو 44 - 521 - 522\r\nدهلى 104\r\nدياكونوف 9\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nديصان 66\r\nديلم 76\r\nدينكرت 20 - 38\r\n« ذ » ذبيح إله صفا 52 - 68 - 234 - 235 - 272 - 354 - 442 - 520 - 593\r\nذخيرهء خوارزمشاهى 238 - 299 - 461\r\nذهبى 623\r\nذو اليمينين ، طاهر 78 و 79\r\n« ر » راحة الصدور 219 - 317 - 359 - 372 تا 377\r\nرازى ، امام فخر 231 تا 235 - 359\r\nرازى ، قطب الدين 624\r\nرازى ، محمد زكريا 97 - 165\r\nراوندى ، نجم الدين 219 - 317 - 359 تا 372\r\nرجائى ، احمد 153 - 243 - 244\r\nرجب‌نيا ، مسعود 60 - 151\r\nرسالهء العروه 593\r\nرسالهء حساب طبرى 213\r\nرسالهء سلطانيه 557\r\nرسالهء عمارة بن حمزه 94\r\nرسالهء معراجيه 212\r\nرسالة الطير 287\r\nرسالة العشق 287\r\nرستم ( پهلوان شاهنامه ) 21 - 134 تا 150\r\nرستم فرخ‌زاد 149\r\nرشيد الدين ديلمى 48\r\nرشيد الدين فضل اللّه 104 - 105 - 245 - 304 - 531 - 557 - 611 - 613 - 617 - 623\r\nرضازادهء شفق 402 - 417 - 461 - 519 - 595\r\nرضى الدين نيشابورى 231\r\nركن الدين امام‌زاده 298\r\nرودابه 141\r\nرودكى 13 - 64 - 65 - 85 - 99 - 109 تا 120 - 132 - 174 - 207 - 310\r\nرنجبر ، احمد 364\r\nروزبه 39\r\nروسيه 33\r\nروضة الطالبين 269\r\nروضة القلوب 400\r\nروم 9 - 67 - 96\r\nرى 39 - 63 - 300 - 312\r\nرياض العارفين 169 - 451\r\nريو اردشير 68\r\n« ز » زاد العارفين 169\r\nزاد المسافرين 319 - 425 - 433\r\nزادان فرخ 31\r\nزال 140\r\nزبان اوستا 16 - 24\r\nزبانها و لهجه‌هاى ايرانى 11\r\nزرافشان ( دره ) 35\r\nزرافشان ( رود ) 36\r\nزرتشت 24 - 34 - 125 - 136 - 220\r\nزركوب ، صلاح الدين 517\r\nزرگر اصفهانى ، محمد هاشم 48\r\nزرين قلم تبريزى 47\r\nزرين‌كوب ، عبد الحسين 117 تا 120 - 133 - 134 - 494 - 513\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nزمشخرى ، جار اللّه 299 - 406\r\nزند ( كتاب ) 20\r\nزند و پازند 38\r\nزين الاخبار 44 - 167\r\n« ژ » ژوكوفسكى 42 - 272 - 406\r\n« س » ساتاگيديه 17\r\nسادات مرعشى 619\r\nسارد 17\r\nساسانى ، ساسانيان 21 تا 25 - 32 - 35 تا 38 - 63 تا 65 - 68 تا 73 - 88\r\nسالم كاتب 94\r\nسامانيان 22 - 40 تا 43 - 65 - 82 - 85 تا 87 - 96 تا 99 - 118 تا 120 - 123 - 220 - 301 تا 303 - 309 - 331 - 599\r\nساوجى ، ابو الفضل 68\r\nسبك‌شناسى 32 - 52 - 53 - 65 - 69 - 122 - 123 - 226 - 375 - 465 - 467 - 597\r\nسرود خسروانى 22\r\nسعادت‌نامه 429\r\nسعد بن زنگى 291 - 486\r\nسعدى شيرازى 25 - 44 - 52 - 59 - 60 - 97 - 106 - 130 - 168 - 175 - 200 - 306 - 317 - 323 تا 327 - 350 - 483 تا 498 - 513 - 519 - 563\r\nسغد 15 - 17\r\nسغزند 17\r\nسفرنامهء ناصر خسرو 425\r\nسقراط 69\r\nسگزى ، ابو يعقوب اسحاق 163\r\nسلجوقنامهء ظهيرى 373\r\nسلجوقيان 87 - 219 - 244 - 303 - 313 - 332 - 343 - 360 - 461 - 617\r\nسلطان اويس 555\r\nسلطان سنجر 261 - 291 تا 293 - 299 - 356\r\nسلطان ولد 508 - 516\r\nسلطانعلى مشهدى 41\r\nسلطانى ، عبد اللّه 48\r\nسلطانيه 97\r\nسلمان ساوجى 555 - 556 - 624\r\nسلوكيان 66\r\nسليمان بن عبد الملك 76\r\nسمرقند 15 - 26 - 103 - 231 - 265\r\nسمعانى 119 - 120\r\nسنايى غزنوى 173 - 200 - 313 تا 315 - 360 تا 366 - 508 - 513\r\nسنباد 134\r\nسند 33\r\nسندبادنامه 104\r\nسواد اعظم سمرقندى 213\r\nسوريه 33 - 36 - 63 - 85\r\nسوزنى سمرقندى 53 - 336\r\nسهراب ( پهلوان شاهنامه ) 138 - 157\r\nسهرورد 286\r\nسهروردى ، شهاب الدين 241 - 243 - 286 تا 289 - 409\r\nسياست مدينه 215\r\nسياست‌نامه 70 - 337 تا 342 - 613\r\nسياوش ( پهلوان شاهنامه ) 26 - 134\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nسيبويه 32\r\nسيد حيدر جلىنويس 47\r\nسير العباد الى المعاد 366\r\nسيرى در ديوان شمس 191\r\nسيف الدولهء محمود 376 - 377\r\nسيستان 40 - 73 - 77 - 97 تا 100 - 124\r\n« ش » شاپور اول 11 - 38\r\nشاردن 16\r\nشاملو ، مرتضى قليخان 48\r\nشاهدنامه 634\r\nشاه شيخ ابو اسحاق 561\r\nشاهرخ ( تيمورى ) 619 - 625\r\nشاه قاسم انوار 632\r\nشاه مظفر 619\r\nشاهنامه 13 - 14 - 31 - 34 - 38 - 43 - 61 تا 65 - 73 - 74 - 88 - 97 - 121 تا 158 - 271 - 310 - 373 - 407 - 474 - 611 - 618\r\nشاه نعمت اللّه ولى 241\r\nشبلى ، ابو بكر جعفر 601\r\nشرح فصوص الحكم 596\r\nشرف الدين هرون 623\r\nشريعت ، محمد جواد 342\r\nشعوبيه 57 و 58 - 129 - 131 - 332\r\nشفاء الاشارات 212 - 216\r\nشفيعا 48\r\nشماخى 626\r\nشمس الدين محمد 385\r\nشمس الدوله 211\r\nشمس المعالى ، قابوس بن وشمگير 180\r\nشمس تبريزى 195 - 504 تا 506\r\nشهاب الدين اشبيهى 101\r\nشهزورى 405\r\nشهرستانى ، ابو الفتح محمد 359 - 631\r\nشهيد بلخى 96 - 98 - 101 - 111\r\nشهيدى ، سيد جعفر 51\r\nشيخ‌زاده سهروردى 47\r\nشيروان 36\r\nشيخ صدر الدين زكريا 559\r\nشيخ محمود شبسترى 416 - 632 تا 634\r\n« ص » صاحب بن عباد 51\r\nصاحب ديوان جوينى ، خواجه شمس الدين 104\r\nصادقى ، پروفسور حسين 155 و 156\r\nصالح بن عبد الرحمن 31\r\nصالح ، على پاشا 409 - 410 - 419\r\nصدر الدين قونيوى 242 - 284 - 536\r\nصدر حاج سيد جوادى ، حسن 32\r\nصدرى افشار ، غلامعلى 357\r\nصفاريان 40 - 41 - 74 - 75 - 81 تا 87 - 120 - 121\r\nصفاى لواسانى ، ميرزا على محمد 48\r\nصوفى عليشاه ، حاج ميرزا حسن 242\r\nصفى الدين ارموى 623\r\nصفير سيمرغ 287\r\n« ض » ضحاك ( اژى دهاك ) 26 - 34 - 135 - 407\r\n« ط » طاق بستان 38\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nطاهر بن حسين 82 - 84\r\nطاهر ذو اليمينين 78\r\nطاهريان 30 - 39 تا 41 - 74 - 75 - 82 تا 87 - 133\r\nطباخ هروى ، عبد اللّه 47\r\nطبرستان 45 - 76 - 80\r\nطبرى ، ابو جعفر محمد 159\r\nطبرى گرگانى ، ابو ليث 310\r\nطبقات الاطباء 259\r\nطبقات الشافعيه 169 - 252 - 265\r\nطبقات صوفيه 169\r\nطبيب عراقى 47\r\nطخارستان 28\r\nطغانشاه سلجوقى 349 - 354\r\nطلحة بن عبد اللّه 94\r\nطهمورث 26\r\nطوس 249 - 277\r\n« ظ » ظهير فاريابى 223 - 355 - 360 - 448 - 555\r\nظفرنامه 611\r\n« ع » عالم‌آراى عباسى 630\r\nعباسيان 76 تا 78 - 538 - 620\r\nعبد الباقى تبريزى 47\r\nعبد الجبار بن محمد 106\r\nعبد الحميد بن يحيى 94\r\nعبد الرزاق كاشانى 241 - 593\r\nعبد الواسع جبلى 222\r\nعبد إله بن زبير 94\r\nعبد إله بن طاهر 30 - 79 - 84\r\nعبد إله بن عباس 94\r\nعبيد زاكانى 357 - 563 تا 583\r\nعبيد اللّه بن عبد إله بن طاهر 84\r\nعتبى ، ابو نصر 75 - 96 - 332\r\nعجايب البلدان 97 - 123 - 133\r\nعجايب و ديدنىهاى سيستان 21\r\nعراق 15 - 31 - 36 - 85 - 331 - 449\r\nعراقى 522 تا 530\r\nعربستان 17 - 36 - 44\r\nعرفى شيرازى 52\r\nعسجدى 311 - 349\r\nعشاق‌نامه 563\r\nعشق‌نامه 366\r\nعصر زرين فرهنگ ايران 60\r\nعضد الدين ايجى 624\r\nعطّار تونى 412\r\nعطار نيشابورى 53 - 200 - 307 - 357 - 360 - 411 تا 421 - 508 - 513 - 592\r\nعلاء الدوله سمنانى 241 - 417\r\nعلاء الدولهء كاكويه 43 - 211 تا 215\r\nعلاء الدين تبريزى 47\r\nعلاء الدين محمد 552\r\nعلى بن زيد بيهقى 220\r\nعلى ( ع ) 51 - 91 - 94 - 431 - 625\r\nعلى بن معمر 266\r\nعليرضا عباسى تبريزى 470\r\nعليشير نوايى 412 - 619\r\nعماد الدين نسيمى 626 - 628\r\nعماد كاتب اصفهانى 265\r\nعمارة بن حمزه 94\r\nعماره مروزى 99 - 313\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nعمر خيام 44 تا 407 - 360 - 385 - 399\r\nعمر شوكانى 273\r\nعمرو بن ليث 74 - 75 - 115\r\nعمعق بخارايى 336\r\nعميد الملك كندرى 332\r\nعنصر المعالى ، كيكاوس 51 - 90 - 180 - 225 - 226 - 469\r\nعنصرى ، ابو القاسم 52 - 111 - 125 - 191 - 193 - 348 - 349 - 532\r\nعوفى ، محمد 41 - 93 - 106 - 109 - 110 - 171 - 309 - 354 - 367 - 372 - 389 - 468\r\nعيسى ( ع ) 163 - 173\r\nعين القضات همدانى 241 - 242 - 280 تا 284 - 409 - 628\r\nعيوقى 353\r\n« غ » غازان خان 557\r\nغرر سير الملوك 160\r\nغزالى ، ابو حامد 54 - 136\r\nغزالى ، احمد 241 - 242 - 269 - 280\r\nغزالى ، امام محمد 160 - 241 - 250 تا 271 - 280 - 334 - 346 - 421\r\nغزالىنامه 106 - 243 - 250 تا 270 - 346\r\nغزنويان 43 - 53 - 87 - 120 - 189 تا 193 - 219 - 301 تا 303 - 331 - 360 - 599 - 617\r\nغزنوى ، سلطان محمود 43 - 44 - 97 - 116 تا 118 - 127 تا 158 - 189 تا 193 - 205 تا 211 - 387 - 433\r\nغزنوى ، سلطان مودود بن مسعود 167\r\nغزنوى ، بهرامشاه 171 تا 174 - 191\r\nغزنوى ، مسعود 190 تا 193 - 205 - 210 - 308 - 433\r\nغنى ، قاسم 204 - 206\r\nغياث الدين كيخسرو 377\r\nغياث الدين محمد 221 - 531 - 555 - 623\r\n« ف » فارابى ، ابو نصر 81 - 215 - 259 و 260\r\nفارس 37 - 39 - 40 - 63 - 74 - 291 - 561\r\nفارسى ، ابو على 57\r\nفارسى و تاريخ ادبيات 32\r\nفاروقى ، فؤاد 27\r\nفارياب 448\r\nفايوم ( مصر ) 21\r\nفتح بن خاقان 102\r\nفتنهء حروفيه 630\r\nفخر الدوله مسعود 385\r\nفخر الملك 249\r\nفراى ، ريچارد 60 - 67 - 150\r\nفردوسى طوسى 13 - 25 - 26 - 33 تا 38 - 64 - 65 - 68 - 73 و 74 - 85 - 88 - 121 تا 158 - 200 - 271 - 310 - 349\r\nفرخى سيستانى 111 - 125 - 191 - 193 - 198 تا 201 - 306 - 351 - 365 - 532 - 599\r\nفرقانى ، سيف الدين 320 - 321 - 328\r\nفروغى ، محمد على 106 - 109 - 136 - 143\r\nفصوص الحكم 536\r\nفضل إله حروفى 629\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nفضل بن ربيع 620\r\nفضل بن سهل 47 - 61 - 77 و 78\r\nفقه اللغه 24 - 203\r\nفلسفى ، نصر اللّه 76\r\nفياض ، على اكبر 204 - 206\r\nفيروزكوه 239\r\nفيروز مشرقى 48\r\nفيض ، غلامحسين 105\r\n« ق » قاآنى 352\r\nقابوس‌نامه 61 - 66 - 90 - 235 - 359\r\nقائم مقام فراهانى ، ابو القاسم 48\r\nقاسمى ، احمد 144 و 145 - 607 - 611\r\nقاضى بيضاوى 304\r\nقاضى نور اللّه شوشترى 537\r\nقانون 212 - 216\r\nقاهره 626\r\nقتبة بن مسلم 29 - 30\r\nقرآن 37 - 56 - 75 - 111 - 130 - 157 - 164 - 240 - 431 - 512\r\nقرقيزستان 44\r\nقريب ، عبد العظيم 173 - 174\r\nقزل ارسلان 461\r\nقزوينى ، ركن الدين 231\r\nقزوينى ، محمد 41 - 133 - 180\r\nقشيرى ، ابو القاسم 272 - 279\r\nقصص الانبياء 163\r\nقطب الدين حيدر 241\r\nقفقاز 14\r\nقلندرنامه 169\r\nقمى ، محمد ابراهيم 47\r\nقوچان 36\r\nقونيه 104\r\nقوبيلاى قاآن 297\r\nقهستانى ، خواجه ابو بكر 91\r\n« ك » كاپادوكيه 17\r\nكاتب السلطان شيرازى 48\r\nكارنامهء ادبى ايران 27\r\nكارنامهء اردشير بابكان 21 - 29 - 31 - 65 - 69\r\nكارنامهء بلخ 366\r\nكاشغر 291\r\nكاشفى ، ملا حسين 620\r\nكاشمر 12\r\nكاندرا 17\r\nكاوس 144\r\nكاوهء آهنگر 145\r\nكپنهاگ 16\r\nكتاب الاخبار البرامكه 96\r\nكتاب الازمنه 95\r\nكتاب الانوار و الثمار 96\r\nكتاب الرائق 95\r\nكتاب الرياض 95\r\nكتاب الشعر 94\r\nكتاب المرشد 95\r\nكتاب المستنير 94\r\nكتاب المعجم 94\r\nكتاب المفيد 94\r\nكتاب المقتبس 95\r\nكتاب المؤثق 94\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nكتاب الموشّح 94\r\nكتاب الوائق 94\r\nكتاب الوزراء و الكتّاب 103\r\nكتاب كافى 270\r\nكتاب مستطرف 101\r\nكردستان 29 - 38\r\nكرمان 60 - 74 - 123 - 561\r\nكرمانى ، ميرزا حسن 48\r\nكرمانى ، ابو الفضل 299\r\nكريستين سن ، آرتور 67 - 71\r\nكريمسكى ، آ . 244\r\nكسايى 13 - 102 - 111\r\nكشاورز ، كريم 35 - 63 - 85 - 245\r\nكشف المحجوب 248 - 358\r\nكعبه 130\r\nكلهر ، ميرزا محمد رضا 48\r\nكليات عراقى 523\r\nكلينى ، ابو جعفر 270\r\nكليله و دمنه 38 - 63 - 94 - 104 - 171 تا 174 - 178 - 332 - 352 - 357 - 620\r\nكمال الدين اسماعيل 555\r\nكمال الدين حسين 536\r\nكمال الدين محمد حاسب 552\r\nكندى ، يعقوب بن اسحاق 84 - 259\r\nكنز السالكين 169\r\nكنفسيوس 69\r\nكوروش 19 - 32\r\nكوفه 159\r\nكيابهمن آذربايجانى 215\r\nكياى هراسى ، ابو الحسن 249 - 266 - 263\r\nكيخسرو 22\r\nكيقباد پيشدادى 157\r\nكيقباد سلجوقى ، علاء الدوله 284\r\nكيكاوس بن قابوس 359\r\nكيكاوس پيشدادى 157\r\nكيومرث 26 - 34\r\nكيمياى سعادت 359\r\n« گ » گاتها 27\r\nگاهنامك 65\r\nگرديزى 44 - 167\r\nگرسيوز 135\r\nگرشاسب 136\r\nگرشاسب‌نامهء اسدى 61 - 92 - 132 - 354 - 366\r\nگرگان 76 - 80 - 211 - 387\r\nگروتفند 9 - 16\r\nگشتاسب 34 - 136 - 157\r\nگشتاسب‌نامه 126\r\nگلچين معانى ، احمد 358\r\nگلستان 52 - 66 - 173 - 596\r\nگلستانهء اصفهانى ، على اكبر 48\r\nگلشن راز 633 و 634\r\nگنديشاپور 68\r\nگنجه 439 - 449\r\nگنجينهء سخن 17 - 235 - 408 - 415 - 465\r\nگوتشميد 65\r\nگوستاو لوبون 67\r\nگيلانشاه 50 - 180\r\n« ل » لاهور 104\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nلباب الالباب 109 - 174 - 309 - 354 - 356 - 366\r\nلبيبى 193\r\nلطايف الحقايق 557\r\nلطايف الطوايف 358\r\nلطايف المعارف 203\r\nلغات الفرس اسدى 22\r\nلغت‌نامهء دهخدا 106 - 259 - 308 تا 310 - 356 - 364 - 366 - 400 - 524 - 541 - 553\r\nلقمان 69\r\nلمعات 527\r\nلنينگراد 42\r\nلوامع 596\r\nلوكرى ، ابو العباس 400\r\nليث 77\r\nليلى و مجنون 441 تا 445 - 595\r\n« م » ماتيكان چترنگ 21\r\nماتيكان شترنگ 38\r\nماتيكان هزار داستان 21\r\nماتيكان هزار داتستان 38\r\nماد 35\r\nمازيار 76 - 133 - 342\r\nماكان كاكوى 89\r\nمالك دينار 242\r\nماللهند 103\r\nمأمون 77 تا 79 - 102 - 120 - 132 - 143 - 259 - 431\r\nمانى ، مانويان 67 - 70\r\nماوراء النهر 28 تا 30 - 37 - 40 تا 42 - 63 - 90 - 96 - 112 - 164 - 213 - 215 - 291 تا 296 - 298 - 301 تا 303 - 331 - 360 - 632\r\nماه نهاوند 39\r\nمباحثى از تاريخ ادبيات ايران 83 - 406\r\nمبشرى ، اسد اللّه 507\r\nمتبنى 57\r\nمتينى ، جلال 143 - 430\r\nمثنوى جام جم 541\r\nمثنوى معنوى 134 - 411 - 510\r\nمجالس العشاق 523 - 536\r\nمجالس المؤمنين 536\r\nمجالس النفايس 284\r\nمجتبائى ، فتح اللّه 25\r\nمجد الدين بغدادى 241\r\nمجلسى 248\r\nمجمل التواريخ 354\r\nمجمع الفصحاء 195\r\nمجيدى ، عنايت اللّه 22\r\nمحبت‌نامه 169\r\nمحجوب ، محمد جعفر 372\r\nمحقق ، مهدى 422\r\nمحمد بن طاهر 75 تا 80\r\nمحمد بن عجر 94\r\nمحمد بن ملكشاه 312\r\nمحمد بن منوّر 220 - 358\r\nمحمد شاه قاجار 242\r\nمحمود ورّاق هروى 40 - 81\r\nمحمود مطرود 629\r\nمحيط طباطبائى 211\r\nمختارنامه 412\r\nمخزن الاسرار 445\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nمداين 68\r\nمدرس چهاردهى ، مرتضى 338\r\nمدرس طباطبايى 619\r\nمذهب كبير 106\r\nمرآت الجنان 263 - 270\r\nمراغه 104 - 297\r\nمردانشاه 31\r\nمرزبان‌نامه 179 تا 188 - 359\r\nمرزبانى ، ابو عبد اللّه 94\r\nمرصاد العباد 284 تا 286\r\nمرغانيه 17\r\nمرو 299 - 334 - 360\r\nمروشاهجان 300\r\nمروج الذهب 103 - 121\r\nمريم ( ع ) 163\r\nمزدكيان 70\r\nمزديسنا و ادب پارسى 11 - 60 - 69\r\nمستظهر ( خليفه عباسى ) 266\r\nمستعصم 297\r\nمسعود سعد سلمان 53 - 175 - 307 - 317 - 365 - 367 تا 382\r\nمسعود رازى 308\r\nمسعودى 21 - 65 - 103 - 133\r\nمسعودى مروزى 97 - 131\r\nمسيح 33\r\nمشكور ، محمد جواد 160 - 630\r\nمصاحب ، غلامحسين 202 - 406\r\nمصر 17 - 18 - 37 - 63 - 561\r\nمصعبى ، ابو الطيب 82\r\nمصيبت‌نامه 411 و 412\r\nمعتز ( خليفهء عباسى ) 319\r\nمعتصم 431 - 538\r\nمعتمد 58 - 80\r\nمعجم البلدان ياقوت 300\r\nمعروف كرخى 242\r\nمعزى 347 - 356 - 383 - 384\r\nمعين ، محمد 11 - 15 - 51\r\nمغربى ، محمد 337\r\nمغول 44 - 58 - 244 - 291 تا 307 - 617 - 620 - 632\r\nمفتاح التفاسير 557\r\nمقاصد الفلاسفه 359\r\nمقامات حريرى 389\r\nمقامات حميدى 52 - 359 - 389\r\nمقامات همدانى 62 - 389\r\nمقدسى 86\r\nمقدمهء فقه اللغهء ايرانى 43\r\nمقدمهء مجمع الفصحاء 55\r\nمقدمة الادب 130\r\nمقصودى ، نور الدين 32\r\nمكاشفات 593\r\nمكاوى ، ابو العباس 319\r\nمكران 17\r\nمكه 136\r\nملا اسماعيل خواجويى 244\r\nملا حسين كاشفى 620\r\nملا قطب 215\r\nملا صدرا 406\r\nملا هادى سبزوارى 406\r\nملكشاه سلجوقى 220 - 249 - 328 - 347\r\nملل و نحل 631 - 632\r\nمناجات‌نامه 169\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nمناقب العارفين 510 - 517\r\nمنتخب آثار بيرونى 30\r\nمنتظم ابن جوزى 267\r\nمنشى ، بهاء الدين 465\r\nمنصور بن اسحاق 124\r\nمنصور ( خليفه عباسى ) 174\r\nمنصور بن نوح سامانى 97 - 181\r\nمنطق الطير 411 تا 419\r\nمنطق العشاق 531\r\nمنكوقاآن 297\r\nمنوچهر 159 و 160\r\nمنوچهرى دامغانى 81 - 106 - 117 - 191 تا 198 - 365 - 555\r\nمنهاج الدين 101\r\nمنهاج ، سراج 292 - 293 - 304\r\nموسى ( ع ) 173\r\nموش و گربه 563\r\nموصل 334\r\nموفق هروى ، ابو منصور 97 - 165\r\nمول 157\r\nمولوى ، جلال الدين محمد 44 - 92 - 200 - 241 - 242 - 268 - 282 - 411 - 416 - 498 تا 518 - 525\r\nمؤيد بغدادى بهاء الدين 299\r\nمهدى موعود 630\r\nمير على تبريزى 48\r\nميرعلى هروى 48\r\nميكال ، اميرحسنك 433\r\nميلطوس ( ملطيه ) 67\r\nمينورسكى 372\r\nمينوك خرد 20\r\nمينوى ، مجتبى 135 - 137 - 174 - 408 - 410 - 429 - 599\r\nميهنى ، محمد 463\r\n« ن » ناصح بن جرفادقانى 75\r\nناصر خسرو قباديانى 53 و 54 - 200 و 201 - 221 و 222 - 307 تا 315 - 353 - 360 - 421 تا 439\r\nنامهء تنسر 21 - 65\r\nنجات 212\r\nنجم الدين دايه ( رازى ) 240 - 284 و 285\r\nنجم الدين كبرى 240 - 284\r\nنخجوانى ، محمد بن هندوشاه 612 - 616\r\nنرشخى 26 - 43\r\nنزهت العشاق 293\r\nنسيمى تبريزى ، فضل إله 626\r\nنصايح 169\r\nنصر اللّه منشى ، ابو المعالى 171 تا 174 - 190\r\nنصر بن احمد سامانى 104 - 119 - 132 - 143\r\nنصر بن منصور 89\r\nنظام الدين اولياء 242\r\nنظام الملك 70 - 249 - 266\r\nنظامى عروضى 51 - 88 تا 90 - 110 و 111 - 119 - 308 - 311 - 347 - 378 - 385 تا 388\r\nنظامى گنجه‌اى 44 - 53 - 55 - 129 - 130 - 351 - 353 - 360 - 439 تا 448 - 523 تا 525 - 527\r\nنفخات الانس 169 - 523 - 596\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nنفيسى ، سعيد 129 - 410\r\nنقد النصوص 596\r\nنقطويه 629\r\nنوح بن منصور 89\r\nنوح بن نصر 98\r\nنوراى لاهيجى 48\r\nنور الدين صابونى 231\r\nنوروزنامه 23 - 400 - 408\r\nنولدكه 129 - 130 - 158\r\nنهاوند 76\r\nنهضت سربداران 245\r\nنيبور ، كارستن 16\r\nنيريزى ، احمد 48\r\nنيشابور 30 - 36 - 74 - 79 - 80 - 277 - 300 - 350\r\nنيشابورى ، ابو عبد الرحمن 169\r\nنيشابورى ، محمود 48\r\nنيكلسن 507\r\n« و » واصفى 631\r\nوامق و عذرا 30 - 353\r\nوحيدى ، حسين 27\r\nوحيد الدين مسعود 585\r\nوحيد بهبهانى 242\r\nوحيد دستگردى 440\r\nوصاف 304\r\nوصال شيرازى 48\r\nوصيف سگزى ، محمد 40 - 41 - 73 تا 75\r\nوطواط بلخى ، رشيد الدين 273 - 299 - 334 - 356 - 397 تا 399 - 449\r\nولتر 607 تا 610\r\nولف 157\r\nويس و رامين 31 - 104 - 136 - 366 تا 371\r\n« ه » هارون الرشيد 62 - 77 و 78 - 132 - 142\r\nهانرى ماسه 215\r\nهبت الدين على 299\r\nهجويرى غزنوى 162 - 242\r\nهخامنشى ، هخامنشيان 16 تا 19 - 32 - 73\r\nهشت بهشت 522\r\nهدايت ، رضا قليخان 169 - 195\r\nهدايت ، صادق 69 - 409\r\nهداية المتعلمين . . . 165\r\nهرات 40 - 167 - 300 - 359\r\nهرمز 164\r\nهره‌يه 17\r\nهزار افسانه 104\r\nهزار سال نثر پارسى 35 - 63 - 85\r\nهشام بن عبد الملك 57 - 94\r\nهفت‌اورنگ 595\r\nهفت‌پيكر 445\r\nهفت حصار 169\r\nهلاكو 296 - 297 - 538 - 553 - 623\r\nهمام تبريزى 518 تا 520 - 623\r\nهمايى ، جلال 106 - 245 - 252 - 265 - 346\r\nهند و اروپايى 16\r\nهندوستان 29 - 37 - 60 - 96 - 105 - 132 - 245 - 302 - 308 - 377 - 408 - 617 - 619\r\nهمدان 31 - 39 - 377\r\nهمدانى ، بديع الزمان 51 - 75 - 202\r\nهمدانى ، فخر الدين عبد الصمد 242\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nهندوشاه بن سنجر نخجوانى 77\r\nهوشنگ ( پيشدادى ) 27 - 123\r\nهوراس 119\r\nهومر 74\r\n« ى » يادگار زريران 21 - 31 - 38\r\nيار شاطر ، احسان 10\r\nياسمى ، رشيد 67\r\nيافعى 270\r\nياقوت حموى ، شهاب الدين 299\r\nياقوت مستعصمى 47\r\nيتيمة الدهر 39\r\nيزد 60\r\nيزدجرد 23\r\nيزدگرد 55 - 121\r\nيسنا 67\r\nيعقوب ليث 40 - 58 - 73 تا 85\r\nيغمايى ، حبيب 162\r\nيمن 34 - 55\r\nيوسف مشهدى 47\r\nيوسف و زليخا 105 - 353 - 354\r\nيوسفى ، غلامحسين 151 - 152\r\nيونان 9 - 33 - 68 - 73 - 431\r\n\r\n","description":"","footnote":"","page_name":" 655 ","page_number":655},
  {"content":"\r\n . \r\n\r\n","description":"","footnote":"","page_name":" 656 ","page_number":656}
  ]