[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nمجمع الفصحاء\r\nبخش اول از جلد دوم\r\nتأليف رضا قليخان هدايت\r\nبه كوشش مظاهر مصفا\r\nمؤسسهء انتشارات امير كبير\r\nتهران ، 1382\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nهدايت ، رضاقلى بن محمد هادى ، 1215 - 1288 ق .\r\nمجمع الفصحا / تاليف رضاقليخان هدايت ؛ به كوشش مظاهر مصفا - تهران : امير كبير ، 1336 . 1340 .\r\n6 ج .\r\n( دوره 6 جلدى ) ISBN 964 - 00 - 0645 - 9\r\n( ج . 2 ) ISBN 964 - 00 - 0874 - 5 - ( ج . 1 ) ISBN 964 - 00 - 0873 - 7\r\n( ج . 4 ) ISBN 964 - 00 - 0876 - 1 - ( ج . 3 ) ISBN 964 - 00 - 0875 - 3\r\n( ج . 6 ) ISBN 964 - 00 - 0878 - 8 - ( ج . 5 ) ISBN 964 - 00 - 0877 - x\r\nفهرستنويسى بر اساس اطلاعات فيپا .\r\nچاپ دوم : 1382\r\n1 . شاعران ايرانى . 2 . شاعران هندى ( فارسى زبان ) . 3 . شاعران ايرانى - سرگذشتنامه . الف . مصفا ، مظاهر ، 1307 - مصحح . ب . عنوان .\r\n3 م 4 ه‍ / 3543 PIR\r\n009 / 1 فا 8\r\nم 447 ه‍ - كتابخانه ملى ايران\r\n5737 - 49 م *\r\nمجمع الفصحاء ( بخش اول از جلد دوم )\r\nتاليف : رضاقليخان هدايت\r\nبه كوشش : مظاهر مصفا\r\nچاپ اول : 1339\r\nچاپ دوم : 1382\r\nچاپ و صحافى : چاپخانهء سپهر ، تهران\r\nشمارگان : 2000 نسخه\r\nحق چاپ محفوظ است .\r\nISBN 964 - 00 - 0645 - 9 ( 6 vol . set ) / ISBN 964 - 00 - 0876 - 1 ( vol . 4 )\r\nشابك 1 - 0876 - 00 - 964 ( جلد چهارم ) / شابك 9 - 0645 - 00 - 964 ( دوره 6 جلدى )\r\nمؤسسهء انتشارات امير كبير تهران ، ميدان استقلال .\r\nWWW . AMIR - KABIR . COM\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد دوم\r\n\r\n436 آهى ترشيزى\r\nاز شعراى صافى انديشه عاشق‌پيشه بوده و به واسطه عشقبازى با صاحبان جمال خاصه سلطان حسين ميرزا در خدمت او اعتبارى يافته آخر الامر در تبريز درگذشت . از اوست :\r\n دو چشمم فرش آن منزل كه سازى جلوه‌گاه آنجا * به هرجا پا نهى خواهم كه باشم خاك راه آنجا\r\nچه خوش بزمى است رنگين محفل جانان چه سود اما * كه نتوان شد سفيد از شومى بخت سياه آنجا \r\n\r\nو له\r\n آرزو دارد كه بيند كشته آن بدخو مرا * وه كه خواهد كشت آخر آرزوى او مرا \r\n* * *\r\n بر فلك هردم رسانم برق آه خويش را * تا بسوزم كوكب بخت سياه خويش را \r\n* * *\r\n يا رب ز كه پرسم من بيدل خبر از تو * چون هركه به كوى تو رود بىخبر آيد \r\n* * *\r\n جفا و جور تو كم شد مگر شدى آگه * كه من به جور و جفا نيز خوشدلم از تو \r\n\r\n","description":"","footnote":"","page_name":" 5 ","page_number":5},
  {"content":"\r\n\r\n\r\n437 ابن يمين فريومدى خراسانى\r\nنامش امير محمود پسر يمين الدّين طغرايى در اخلاق پسنديده و صفات حميده و ترك ملازمت معروف بوده و از رهگذار زراعت معاش مىفرموده مشرب حكيمانه داشته و بنظم قطعات ناصحانه و واعظانه خاطر مىگماشته ديوانش در سنهء 763 در فتنهء سربداران از ميان رفته و در شاعرى مداح طغا تيمور خان بوده و دو هزار بيت از وى مانده است و اين ابيات از اوست :\r\n\r\nدر جواب قطعهء حكيم انورى گفته\r\n الا اى دل اگر خواهى تماشاگاه علوى را * بسان قدسيان برشو به بام گنبد مينا\r\nنظر بگشاى تا بينى جهانى جان همه شادان * و ليكن اين كسى داند كه دارد ديدهء بينا\r\nدر اين پيداى بىپايان كه شد عقل اندرو حيران * دليلت عشق مىبايد نه علم بو على سينا\r\nبه گوش اى دل كه سالك را نشايد يك‌دم آسودن * زهى دولت اگر باشى ز جمع جاهدوا فينا\r\nتو بارى جهد خود مىكن چه دانى حال ما چون شد * كسى واقف نخواهد شد بر اسرار و لو شئنا \r\n\r\nو له ايضا نور الله مرقده\r\n رزق مقسوم و وقت معلوم است * ساعتى پيش و لحظه‌اى پس نيست\r\nهريكى را مقدر است كه چيست * چه توان كرد گر تو را بس نيست\r\nآنكه جفت مراد خود باشد * زير طاق سپهر اطلس نيست\r\nلذتى كز شراب خرسنديست * در شفاخانهء مسدس نيست \r\n\r\n","description":"","footnote":"","page_name":" 6 ","page_number":6},
  {"content":"\r\n\r\n به قدم كوش تا به كام رسى * مرد وامانده كاروان‌رس نيست\r\nهم ز خود جوى هرچه مىجويى * كه به غير تو در جهان كس نيست \r\n\r\nدر صفت سير و سلوك و بينش خود گفته\r\n زدم از كتم عدم خيمه به صحراى وجود * از جمادى به نباتى سفرى كردم و رفت\r\nپس از آنم كشش نفس به حيوانى برد * چون رسيدم به وى از آن گذرى كردم و رفت\r\nبعد از آن در صدف سينهء انسان به صفا * قطرهء هستى خود را گهرى كردم و رفت\r\nبا ملائك پس از آن صومعهء قدسى را * گرد برگشتم و نيكو نظرى كردم و رفت\r\nبعد از آن ره سوى او بردم چون ابن يمين * همه لا گشتم و ترك دگرى كردم و رفت \r\n\r\nو له\r\n آشنايى خلق دردسر است * منقطع باش تا ندانندت\r\nبر در كس مرو ز بهر طمع * تا ز در همچو سگ نرانندت\r\nگر شوى گوشه‌گير چون ابرو * بر سر ديده‌ها نشانندت\r\nاين همه جدوجهد حاجت نيست * هرچه روزى است مىرسانندت \r\n\r\nفى المدح\r\n هريكى از شهان به گاه شكار * صيد ديگر كند به قوت بخت\r\nشاه يحيى چو عزم صيد كند * شهرياران ربايد از سر تخت\r\nباد پاينده تا جهان گيرد * به مساعى بخت و بازوى سخت \r\n\r\nو له\r\n اى دوست گر زمانه به صد غم نشاندت * بنشين و صبر كن كه صبورى دواى اوست\r\nبازنده پيل پشه چو پهلو همىزند * گر جان به باد بر دهد الحق سزاى اوست\r\nگر كار عاقلى نرود بر ره صواب * از وى مبين كه آن نه ز فكر خطاى اوست \r\n\r\n","description":"","footnote":"","page_name":" 7 ","page_number":7},
  {"content":"\r\n\r\n ور جاهلى به منصب و مالى رسد مگوى * كان مال و منصب از مدد عقل و راى اوست\r\nعاقل ز نيك و زشت نشد شاد يا دژم * داند كه هرچه هست به حكم خداى اوست \r\n\r\nو له ايضا\r\n اقبال را بقا نبود دل بر آن منه * عمرى كه در غرور گذارى هبا بود\r\nور نيست باورت ز من اين نكته گوش كن * اقبال را چو قلب كنى لا بقا بود \r\n* * *\r\n آنچه اندر سفر به دست آيد * مرد اندر حضر كجا يابد\r\nآنكه در بحر غوطه مىنخورد * سلك در و گهر كجا يابد \r\n* * *\r\n باز كز آشيان برون نپرد * بر شكارى ظفر كجا يابد\r\nگر هنرمند گوشه‌اى گيرد * كام دل زان هنر كجا يابد \r\n* * *\r\n ديو را طبع تو مزدورى بىمزد كند * گر زيادت طلبى آنچه تمامت باشد\r\nزهد راهى بود و شيوه رندى راهى * زين دو بنگر كه به دل ميل كدامت باشد \r\n\r\nو له ايضا\r\n از كدورات شيطنت رستن * با صفاى سروش بايد بود\r\nسوى شر سست راى بايد خاست * خير را سخت كوش بايد بود\r\nسرفكنده چو نرگس اندر پيش * همچو سوسن خموش بايد بود\r\nسينه گر گنج درهمى خواهى * چون صدف جمله گوش بايد بود \r\n\r\nو له ايضا\r\n مرد بايد كه در جهان خود را * همچو شطرنج باز انگارد\r\nكآنچه يابد از آن خصم برد * وانچه دارد نگاه مىدارد \r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nو له ايضا\r\n اهل گيتى سه فرقه بيش نىاند * چون طعامند و همچو داروى و درد\r\nفرقه‌اى چون طعام درخوردند * كه از آنان گزير نتوان كرد\r\nباز جمعى چو داروى كارند * كه بدان گه‌گه است حاجت مرد\r\nجمع ديگر چو درد با ضررند * تا توانى به گرد درد مگرد \r\n\r\nدر مذمت زن گرفتن\r\n شادى هركه كدخداى شود * چند روزى چو عهد گل باشد\r\nزان سه پس آن عزيز آزاده * بنده‌وش در مضيق ذل باشد\r\nنتواند به‌هيچ‌روى گريخت * گرچه دانندهء سبل باشد\r\nز آنكه بر پاى و گردنش دايم * از زر مهر بند و غل باشد \r\n\r\nو له\r\n بر آن گروه بخندد خرد كه بر بدنى * كه روح دامن ازو دركشيد مىگريند\r\nهمه مسافر و آنگه ز جهل خويش مقيم * بر آنكه پيش به منزل رسيد مىگريند \r\n* * *\r\n اول نظرم كآمد بر . . . * گفتم كه ازو هرگز يك موى كجا رويد\r\nچون . . . دميد از وى گفتم كه چه شد گفتا * هرجا كه رود آبى ناچار گيا رويد \r\n\r\nو له فى الرمد\r\n مرا دو يار جهان‌ديده و دو همزادند * كه يك‌زمان نتوانم گريز از ايشان كرد\r\nدو طفل كز پى ايشان به لطف دايهء طبع * دو مهد كرد ز جزع و به نازشان پرورد\r\nدو توأمند كه هرگز به يكدگر نرسند * به خانه كرده وطن هريكى مجرد و فرد\r\nدو نرگسند تر و تازه وقت صحت نفس * شوند گاه مرض هر دو چون شكفته دو ورد\r\nز خانه پاى برون نانهاده مىپويند * به گرد جملهء آفاق بىمشقت و درد \r\n\r\n","description":"","footnote":"","page_name":" 9 ","page_number":9},
  {"content":"\r\n\r\n معرف ار نشوند اين دو باز نشناسم * سياه را ز سفيد و كبود را از زرد \r\n\r\nو له فى الاخلاق\r\n غلام مستى آنم كه در خمار سحر * ز باد معصيت خود چو بيد مىلرزد\r\nبگوى زاهد مغرور را كه مدت عمر * به رسم اهل ريا طاعتى همىورزد\r\nكه بيش رنجه مدار و مرنج بهر جهان * كه ديده‌اى كه دگر پى ز خاك سر برزد\r\nبه خاكپاى قناعت كه نزد بندهء تو * جهان به رنجش آزاده‌اى نمىارزد \r\n\r\nو له ايضا\r\n دو دوست باهم اگر يكدلند در همه كار * هزار طعنهء دشمن به نيم‌جو نخرند\r\nور اتفاق نمايند و عزم جزم كنند * سزد كه حلقهء افلاك را ز هم بدرند\r\nمثال آن بنمايم تو را ز مهرهء نرد * يگان‌يگان به‌سوى خانه راه مىنبرند\r\nولى دو مهره چو هم‌پشت يكدگر گردند * دگر تپانچهء شش را به‌هيچ‌رو نخورند \r\n\r\nو له\r\n ملامتم مكنيد ار نبيد مىنوشم * كه رستگارى آزادگان بود ز نبيد\r\nكسى كه بخل نورزيد رستگارى يافت * به حكم ايزد و كس مست را بخيل نديد \r\n* * *\r\n بزرگ‌زاده اگر چند كودكش بينى * گرش جفا كنى از كارهاى هرزه بود\r\nندانى اين‌قدر آخر كه شيربچهء خُرد * بزرگ گردد و او نيز شير شرزه بود \r\n* * *\r\n حبذا روزگار بىخردان * كز خرابى عقل آبادند\r\nعقل و غم را به هم گذاشته‌اند * در حماقت هميشه دلشادند\r\nهركجا عقل هست شادى نيست * عقل و غم هر دو توأمان زادند \r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nو له ايضا فى الاستغنا\r\n به تجريد در شهر من شهره‌ام * چو گفتم خود از من بود شهره شهر\r\nچو عيسى نخواهم زن ار فى المثل * نخواهد ز من نيم خرمهره مهر\r\nگرم زهره بوسى به منت دهد * مرا آيد از آن لب زهره زهر\r\nنجويم به كس التجا جز به حق * ورم خون بريزد به صد دهره دهر \r\n\r\nفى تشبيه الدنيا\r\n چهار ركن جهان را بساط نرد شمر * خلايقش چو حريفان مشتغل بقمار\r\nشمار خانه كه در چارسوى او نگرى * درو دوازده ساعات ليل دان و نهار\r\nشمار مهرهء او سى عدد نشان مه است * كه سى عدد شد ايام ماه گاه شمار\r\nروان به طاس درون كعبتين غلطانش * چو اختران كه بر افلاك مىكنند مدار\r\nبيا ز زير و زبر نقش كعبتين ببين * كه هست صورت اين هفت كوكب سيار\r\nبه احتياط رو اكنون كه دست خونست اين * كه روح در گرو است و حريف بس طرار\r\nچو با حريف در افتاده‌اى به هر بازى * خصال نيك به دست آر در مبادى كار\r\nبه راستى پس از آن در زمانه قادر باش * كه تا زياده كنى داو رتبت و مقدار\r\nاگر فره به هنر زين سه‌تا مواليدى * ز ده هزار حريف شگرف باك مدار\r\nبكوى صبر درون خانه گير و شش‌در كن * امل طويل مدار و ره طمع مسپار\r\nبگفت ابن يمين كار اگر كنى نبود * تو را گشادن منصوبهء فلك دشوار \r\n\r\nدر مدح طغا تيمر خان گويد\r\n شاه جهان طغاى تمر خان تاج‌بخش * كز قدر و جاه بر سر گردون نهد سرير\r\nاز لطف كردگار و به تأييد بخت يافت * چيزى كه گنج داشت در امكان بجز نظير\r\nبيرون كشد ز عرصهء عالم عدوش را * احداث دهر بر صفت مويى از خمير\r\nپيكان آبدادهء او روز رزم خصم * بيرون جهد ز خفتان چونان كه از حرير\r\nاز عكس سبز تيغش شد كور دشمنش * افعى بلى ز عكس زمرد شود ضرير \r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\nو له\r\n زين پس من و يارى كه قد راست چو تيرم * از بار غمش گشت چو ابروش مقوس\r\nمنشور لطفت رخ آن كبك خرامست * طغراى وى از غاليه خطى است مطوس\r\nسوگند بدان صانع قادر كه به حكمت * كرد است شفاخانهء زنبور مسدس\r\nكز نيك و بد جمله جهان فارغ و فردم * اميد ندارم به كس و بيم ز ناكس \r\n\r\nو له فى السلامة\r\n ز اقتضاى دور گردون گر پديد آمد تو را * چند روزى در جهان بر قول و فعلى دسترس\r\nبشنو از ابن يمين پندى بغايت سودمند * با سلامت عمر اگر دارى بسر بردن هوس\r\nبد مگوى و بد مكن با هيچ‌كس در هيچ حال * تا نه بد گويد كست نه باشدت بيمى ز كس \r\n\r\nو له ايضا\r\n پنج روزى كه درين بوتهء خاكت وطن است * به تف آتش سودا چه پزى ديك هوس\r\nطوطى روح تو را سدره نشيمن زيبد * بهر شكر مكنش بسته درين تيره قفس\r\nچون‌كه رحلت از اين دار فنا در پيش است * جهد كن تا همه نيكى تو گويند ز پس\r\nگر ترا هست هنر عيب كسان باز مجوى * كاندرين ملك چو طاوس به كار است مگس \r\n\r\nو له ايضا\r\n هر نكته كه از گفتن آن بيم گزند است * از دشمن و از دوست نگهدار چو جانش\r\nهرگاه كه خواهى بتوان گفت و چو گفتى * هرچند كه خواهى نتوان كرد نهانش \r\n\r\nو له ايضا\r\n گر تو را سيم و گنج زر بايد * منت گويم كه چيست تدبيرش\r\nدهقنت پيشه گير و قانع باش * تا ببينى كه چيست تأثيرش\r\nاز يكى هفتصد شود حاصل * بنگر اينك به اصل و توفيرش \r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nفى النصيحة\r\n در مجلسى كه همدم آزادگان شوى * صافى و دلگشاى به كردار باده باش\r\nمانند خوشه گر هوس سركشيت هست * چون دانه از طريق تواضع فتاده باش\r\nخواهى كه شاه رقعهء آزادگى شوى * ز اسب مراد خويش به رغبت پياده باش\r\nور بايدت چو ابن يمين گنج عافيت * زنهار دور از طلب نانهاده باش \r\n\r\nفى الحكمة و النصيحة\r\n اى بسا فيلسوف كارآگاه * كه به مردى ببرد كار از پيش\r\nچو رسيدش زمان آنكه خورد * نوش دولت زدش نحوست نيش\r\nوى بسا غافل زمانه كه يافت * حظ وافر ز بخت بيش از پيش\r\nنيست نكبت ز غفلت مردم * نيست دولت ز فكر دورانديش\r\nچون چنين است عاقلان دانند * كه كسى را نخواست است به خويش\r\nتيرها را عرض بود قربان * تا كه را راست مىرود از كيش\r\nنرهد كس به عقل ازين دريا * بند كشتى نزد كسى به سريش \r\n\r\nدر مدح امام ثامن ضامن\r\n به بنده ابن يمين گفت دوستى كه تويى * كه شعر توست كه بر آسمان رسيده سرش\r\nچرا مديح سراى رضا همىنشوى * كه در جهان نبود كس به پاكى گهرش\r\nبگفتمش كه نيارم ستود امامى را * كه جبرئيل امين بود مادح پدرش \r\n\r\nو له\r\n شراب در تن آن كو شرابخواره بود * چو روغن است كه ريزند در مغاك چراغ\r\nاگرچه زنده ز روغن بود چراغ ولى * فزون ز قدر شود موجب هلاك چراغ \r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\nقطعه در ذم بخل و كبر\r\n از بخل و ز كبر برحذر باش * كاين هر دو كنند جمع و تفريق\r\nزين هر دو بجز فساد نايد * دل را نكنى بدين دو تعليق\r\nدر بخشش و در تواضع افزاى * شايد كه دهد خداى توفيق \r\n* * *\r\n مرد ثابت‌قدم آن است كه از جا نرود * ورچه سرگشته بود گرد زمين همچو فلك\r\nبهره‌اى از ملكت هست و نصيبى از ديو * ترك ديوى كن و بگذر به فضيلت ز ملك\r\nنقد امروز مده نسيهء فردا مستان * كه يقين را ندهد مردم فرزانه به شك\r\nپيروى خردت روى ظفر بنمايد * كه خرد بر سپه هستى تو هست يزك\r\nرو هنر جمع كن از تفرقهء مال منال * مرتضى را چه تفاوت كه عمر برد فدك\r\nعلم دادند به ادريس و به قارون زر و سيم * شد يكى فوق سما و دگرى تحت سمك \r\n\r\nو له ايضا\r\n هيچ اگر زآمدن و رفتن خود باخبرى * جهد كن تا ندهى عمر به باد از سر جهل\r\nوقت را دار غنيمت كه گذشت آنچه گذشت * نخورد انده ناآمده خود مردم اهل\r\nصعب گردد به تو هر كار گرش دارى صعب * بگذرد سهل گرش نيز فرا دارى سهل \r\n* * *\r\n نفس امارهء تو صيادى است * دام گسترده به هر حيله مدام\r\nطمع خام دام او باشد * حبة القلب كرده دانهء دام\r\nهركه در دام او اسير شود * برنيارد دمى ز حلق به كام\r\nگر به چشم خرد نظاره كنى * كز چه زايد حوادث ايام\r\nخود بدانى كه جز طمع نبود * مايهء فتنهء خواص و عوام\r\nمن برآنم كه واضع اسما * چون بر اشيا همىكشيد ارقام\r\nهرچه آن را ز جنس فتنه شمرد * جمع كردش طمع نهادش نام \r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nدر صفت استغنا و قناعت خود گفته\r\n منم ابن يمين كالماس فكر من * نكو داند ز هر نوعى سخن گفتن\r\nز شوق و ذوق خواهد طوطى قدسى * غبار از گوهر نطقم به پر رفتن\r\nمهارت در سخن دارم ولى نتوان * ز تاب آتش فكرت جگر تفتن\r\nبه مدح آنكه باشد حاصل عمرش * بسان گاو خوردن يا چو خر خفتن \r\n\r\nو له\r\n پدرى با پسر به شفقت گفت * كه پسنديده دار عادت و خوى\r\nراحت نفس اگر همىخواهى * بيشتر از نصيب خويش مجوى\r\nتا نپرسند دم مزن به سخن * وانچه گويى جز از صواب مگوى\r\nگر رسيدن به مقصدت هوس است * راه كان مستقيم نيست مپوى \r\n\r\nو له ايضا\r\n اى خردمند گر همىخواهى * كه شوى شهره در نكوكارى\r\nجهد كن تا غلام و خدمتگار * بيش از ابناى جنس خوددارى\r\nزانكه روزى يك‌به‌يك ايزد * مىدهد در كمى و بسيارى\r\nنان ز ديوان غيرشان مجرى است * وز تو مشهور آدمى سارى\r\nمىدهندت به نان و جامهء خويش * در مهمات نيك و بد يارى \r\n\r\nو له ايضا\r\n با من پدر كه باد پر از نور مرقدش * گفتا شنيده‌اى كه چه گفت است عاقلى\r\nهرگه كه از حوادث گردون دون نواز * پيش آيدت ز نيك و بد كار مشكلى\r\nيا در پناه دولت صاحبدلى گريز * يا التجا نماى به اقبال مقبلى \r\n* * *\r\n اى دل نصيحتى كنم ارزان كه بشنوى * نابرده آب كشت سعادات بدروى \r\n\r\n","description":"","footnote":"","page_name":" 15 ","page_number":15},
  {"content":"\r\n\r\n زنهار در نهان نكنى آن معاملت * كانگه كه آشكار شود زان خجل شوى \r\n\r\nفى الحكمة و النصيحة\r\n لاف عرفان حق چگونه زنى * تو كه از خويشتن نه آگاهى\r\nهمه او باش تا توانى گفت * ليس فى جبتى سوى اللهى\r\nخواهى كه خدا كار نكو با تو كند * ارواح ملائك همه رو با تو كند\r\nيا هرچه رضاى او در آن نيست مكن * يا راضى شو به هرچه او با تو كند\r\nآن كز پى وصل او به جان مىپويم * او با من و من جمله جهان مىجويم\r\nنىنى كه من اويم و من و او را من * از تنگ مجالى سخن مىگويم \r\n\r\n438 ابو الوفاى خوارزمى\r\nاز كبار مشايخ خوارزم بوده و به فرشتهء روى زمين شهرت نموده ، مريد شيخ ابو الفتوح خوارزمى است و مولانا حسين بن حسن كاشى صاحب شرح مثنوى معنوى مريد اوست . وى را در تحقيقات رسائل است ؛ از جمله كنز الجواهر از تصنيفات اوست . وفات آن جناب در سنهء 835 اتفاق افتاده از وى قصيده و غزلى به دست نيفتاده ولى به چند رباعى محققانه يادش كنيم . از اوست :\r\n\r\nرباعيات\r\n در سينه كسى كه درد پنهانش نيست * چون زنده نمايد او ولى جانش نيست\r\nرو درد طلب كه علت بىدردى * دردى است كه هيچ‌گونه درمانش نيست \r\n* * *\r\n در مذهب آنكه عقل او هست تمام * هستيها را جز به عدم نيست قيام \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n تا نيست نگردى نشوى هست از آنك * هستى است كه نيستى نهادندش نام \r\n* * *\r\n بد كردم و اعتذار بدتر ز گناه * زيراكه درين هست سه دعوى تباه\r\nدعوى وجود و دعوى قوت و فعل * لا حول و لا قوة إلّا باللّه \r\n* * * \r\n439 آذرى طوسى\r\nو هو شيخ نور الدّين حمزة بن عبد الملك البيهقى الطوسى . ارادت به شيخ محيى الدّين طوسى ورزيده و به صحبت جناب شاه نور الدّين نعمة اللّه كرمانى قدس سره رسيده سالها سياحت كرده و سى سال معتكف بوده هشتاد و دو سال عمر داشته و در سنهء 866 عالم فانى را گذاشته « جواهر الاسرار و عجايب الدنيا » ازو ديده شده « طغراى همايون » و « سعى الصفا » نيز از تصانيف اوست .\r\nمزارش در اسفراين است و از اشعار او لختى درين تذكره نگارش مىيابد :\r\n\r\nدر مدح حضرت امير المؤمنين عليه السلام\r\n چنان كه هست فلك را دوازده تمثال * كه آفتاب بر آن دور مىكند مه و سال\r\nبر آسمان ولايت دوازده برج‌اند * چو آفتاب نبوت همه به اوج كمال\r\nشهان بىسپه و خسروان بىشمشير * ملوك بىحشم و اغنياى بىاموال\r\nازين دوازده برج دوازده خورشيد * على است مهر سپهر كمال و مطلع آل\r\nعلى است آنكه به كنه حقيقتش نرسد * به غير ذات خداوند ايزد متعال\r\nحديث معرفت او به مردم نااهل * همان حكايت آب است و قصهء غربال\r\nچنان منورم از پرتو رضا كه اگر * رگم زنند همه نور ريزد از قيفال \r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nو له ايضا\r\n منت خداى را كه مطيع پيمبرم * فرمان‌بر قضاى خداوند اكبرم\r\nتوحيد بحر و اين تن من همچو كشتى است * جان ناخداى كشتى و عقل است لنگرم\r\nتا از سواد وجه شدم سرخ‌روى فقر * روشن شد است معنى گوگرد احمرم\r\nمعنى حل طلق حلول قناعت است * اين نكته ياد گير كه من كيمياگرم\r\nدنيا چو جيفه طالب آن سگ شمرده‌اند * ليكن من اين گروه به سگ نيز نشمرم\r\nمن ترك هند و جيفهء چيپال كرده‌ام * باد و بروت جونه به يك جو نمىخرم\r\nاز آفتاب همت من مهر ذره‌اى است * گر ذره‌ايش دانم از آن ذره كمترم\r\nاز خسروى روى زمين ننگ آيدم * تا من گداى حضرت ساقى كوثرم \r\n\r\nمن غزلياته\r\n چو مستولى شود درد جدايى تن به مردن ده * دواى اين مرض را هيچ‌كس جز من نمىداند \r\n* * *\r\n شديم پير به عصيان و چشم آن داريم * كه جرم ما به جوانان پارسا بخشند \r\n* * *\r\n ز هول روز جزا آذرى چه مىترسى * تو كيستى كه در آن روز در شمار آيى \r\n* * *\r\n ز حكمت بياموزمت نكته‌اى * كه در هر دوعالم شوى سرفراز\r\nلباس طريقت چو در بركنى * به ذلت مرنج و به عزت مناز \r\n* * *\r\n من گريهء آتشين نمىدانستم * من سوز دل حزين نمىدانستم\r\nنه نام به من گذاشت عشقت نه نشان * من عشق تو را چنين نمىدانستم \r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\n440 ابو القاسم فندرسكى\r\nنام شريفش ميرزا ابو القاسم و فندرسك از اعمال استرآباد است و آن حضرت در همه علوم كامل و استاد در معقول و منقول وحيد زمانه و در تجريد و تفريد يگانه با شاه‌عباس صفوى معاصر بوده و مدتى سياحت هندوستان فرموده از تعريف معرا و از توصيف مبراست از اشعار آن جناب تيمنا در اين كتاب نوشته شد :\r\n\r\nمن قصائده قدس سره\r\n چرخ با اين اختران نغز و خوش و زيباستى * صورتى در زير دارد هرچه بر بالاستى\r\nصورت زيرين اگر با نردبان معرفت * بر رود بالا همان با اصل خود يكتاستى\r\nاين سخن را درنيابد هيچ فهم ظاهرى * گر ابونصرستى و گر بو على سيناستى\r\nجان اگرنه عارضستى زير اين چرخ كهن * اين بدنها نيز دايم زنده و برپاستى\r\nهرچه عارض باشد آن را جوهرى بايد نخست * عقل بر اين دعوى ما شاهدى گوياستى\r\nمىتوانى گر ز خورشيد اين صفتها كسب كرد * روشن است و بر همه تابان و خود تنهاستى\r\nصورت عقلى كه بىپايان و جاويدان بود * با همه هم بىهمه مجموع و هم يكتاستى\r\nجان عالم خوانمش گر ربط جان دارى به تن * در دل هر ذره هم پنهان و هم پيداستى \r\n\r\n","description":"","footnote":"","page_name":" 19 ","page_number":19},
  {"content":"\r\n\r\n هفت ره بر آسمان از فوق ما فرمود حق * هفت در از سوى دنيا جانب عقباستى\r\nمىتوانى از ره آسان شدن بر آسمان * راست باش و راست رو كانجا نباشد كاستى\r\nهركه فانى شد به او يابد حيات جاودان * ور به خود افتاد كارش بىشك از مو تاستى\r\nاين گهر در رمز دانايان پيشين سفته‌اند * پى برد در رمزها هركس كه او داناستى\r\nزين سخن بگذر كه او مهجور اهل عالم است * راستى پيدا كن و اين راه رو گر راستى\r\nهرچه بيرون است از ذاتش نيايد سودمند * خويش را او ساز اگر امروز و گر فرداستى\r\nنيست حدى و نشانى كردگار پاك را * نى برون از ما و نى بىما و نى با ماستى\r\nقول زيبا نيست بىكردار نيكو سودمند * قول با كردار زيبا دلكش و زيباستى\r\nگفتن نيكو به نيكويى نه چون كردن بود * نام حلوا بر زبان بردن نه چون حلواستى\r\nاين جهان و آن جهان و بىجهان و با جهان * هم توان گفتن مر او را هم از آن بالاستى\r\nعقل كشتى آرزو گرداب و دانش بادبان * حق تعالى ساحل و عالم همه درياستى\r\nنفس را چون بندها بگسست يابد نام عقل * چون به بىبندى رسى بند دگر برجاستى \r\n\r\n","description":"","footnote":"","page_name":" 20 ","page_number":20},
  {"content":"\r\n\r\n گفت دانا نفسها را بعد ما حشر است و نشر * هر عمل كامروز كرد او را جزا فرداستى\r\nنفس را نتوان ستود آن را ستودن مشكل است * نفس بنده عاشق و معشوق آن مولاستى\r\nگفت دانا نفس ما را بعد ما باشد وجود * در جزاى و در عمل آزاد و بىهمتاستى\r\nگفت دانا نفس را آغاز و انجامى بود * گفت دانا نفس بىانجام و بىمبداستى\r\nگفت دانا نفس هم بىجا و هم باجا بود * گفت دانا نفس نى بىجا و نى باجاستى\r\nگفت دانا نفس را وصفى نيارم گفت هيچ * نه به شرط شىء باشد نه به شرط لاستى\r\nاين سخنها گفت دانا و كسى از فهم خويش * درنيابد اين سخنها كاين سخن معماستى\r\nهريكى بر ديگرى دارد دليل از گفته‌اى * در ميان بحث و نزاع و شورش و غوغاستى\r\nبيتكى از بو معين آرم در استشهاد اين * گرچه آن در باب ديگر لايق اينجاستى\r\nهريكى چيزى همىگويد به تيره راى خويش * تا گمان افتد كه او قسطاى بن لوقاستى\r\nكاش دانايان پيشين مىبگفتندى تمام * تا خلاف ناتمامان از ميان برخاستى\r\nخواهشى اندر جهان هر خواهشى را در پى است * خواستى بايد كه بعد از آن نباشد خواستى \r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nايضا و له قدس سره\r\n شرب مدام شد چو ميسّر مدام به * چون مى حرام گشته به ماه حرام به\r\nيك بوسه از رخت ده و يك بوسه از لبت * تا هر دو را چشيده بگويم كدام به \r\n* * *\r\n كافر شده‌ام به دست پيغمبر عشق * جنت چه كنم جان من و آذر عشق\r\nشرمندهء عشق و روزگارم كه شدم * درد دل روزگار و دردسر عشق \r\n\r\n441 اشراق اصفهانى\r\nمير محمد باقر پسر مير شمس الدّين داماد شيخ على عبد العال عاملى است از حكماى فرزانه و علماى يگانه صاحب صراط المستقيم و قبسات و افق المبين و مثنوى مشرق الانوار است .\r\nدر سنهء 929 رحلت يافته و در نجف اشرف مدفون است . از اوست .\r\n\r\nرباعيات\r\n چشمى دارم چو لعل شيرين همه آب * بختى دارم چو چشم خسرو همه خواب\r\nجسمى دارم چو جان مجنون همه درد * جانى دارم چو زلف ليلى همه تاب \r\n* * *\r\n نتوان ز غم تو دل به تدبير بريد * كودك نتوان به جهد از شير بريد\r\nبر من نتوان بست به زنجير دلت * وز تو نتوان دلم به شمشير بريد \r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\n442 اميدى تهرانى\r\nاز شاگردان مولانا جلال الدّين محمد علامه دوانى كازرونى بوده و مراتب علوم را در خدمت او اكتساب نموده معاصر شاه اسماعيل صفوى و نامش ارجاسب به تحريك شاه قوام الدّين نور بخشى بر سر قسمت آب مزرعه‌اى كه در رى داشته منازعه كرده در ميان جنگ و جدال شهادت يافته قصايد و غزليات داشته غالب قصايدش در مدايح صفويه و وزراى آنها مىباشد .\r\n\r\nدر مدح نجم ثانى وزير شاه اسماعيل ماضى گويد\r\n زهى طلعتت بر فراز ركائب * فروزان چو بر آسمان نجم ثاقب\r\nحريم تو را حوريان در حوالى * جناب تو را قدسيان در جوانب\r\nبه بزم تو جمعند خورشيدرويان * چو در خانهء مه قران كواكب\r\nفغان مرا ساكنان جنابت * اگر نشوند از علو مراتب\r\nعجب نيست خيل سليمان چه داند * كه مورى شود پايمال مراكب \r\n\r\nو له\r\n كنون كز سر سرو و پاى صنوبر * كشد مرغ مرغوله و لاله ساغر\r\nحريفان همه كف‌زنان پاىكوبان * مرا پا به گل مانده و دست بر سر\r\nز آلودگيهاست طبعم منزه * ورت نيست اين دعوى از بنده باور\r\nگواهى دهد زادهء فكر بكرم * چو عيسى مريم به پاكى مادر \r\n* * *\r\n رواق مدرسه گر سرنِگون شود سهل است * قصور ميكدهء عشق را مباد قصور\r\nبناى مدرسه از جنس عالى و سافل * خراب گشت و خرابات همچنان معمور \r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nو له ايضا\r\n دو وقت وقت نشاط است جام مى برگير * دو وقت وقت شراب است وقت را خوش دار\r\nنماز شام كه مه بر فلك زند خرگاه * سپيده دم كه زند ابر خيمه در گلزار\r\nبه حضرت تو كه هنگامهء سخن‌سنجى است * نشسته اهل هنر صف‌صف از يمين و يسار\r\nمن اين قصيده كه آورده‌ام بدان ماند * كه برده زيره به كرمان و در به دريا بار\r\nبه بزم عيش تو از بوستان خاطر من * كه هست پرده سراى عرائس ابكار\r\nمخدرات سخن ديردير از آن آيند * كه خارخار خسان كرده پايشان افگار\r\nتبارك اللّه از آن آسمان برق عنان * تبارك اللّه از آن برق آسمان رفتار\r\nبه گاه پويه سپهر و ستاره ديد كه او * ز خاره گرد برانگيخت وز بحار بخار\r\nسپهر گفت كه برق است در ميان سحاب * ستاره گفت كه بادست در درون غبار \r\n\r\nو له ايضا\r\n تو ترك نيم مستى من مرغ نيم‌بسمل * كار تو از من آسان كام من از تو مشكل\r\nتو پا نهى به ميدان من دست شويم از جان * تو خون چكانى از رخ من خون فشانم از دل\r\nدنبال آن مسافر از ضعف و ناتوانى * برخيزم و نشينم چون گرد تا به منزل\r\nكو بخت آنكه گيرم مستش ز خانهء زين * وان ساعد بلورين در گردنم حمايل\r\nخنجركشى و ساغر اهل وفا سراسر * خون خورده در برابر جان داده در مقابل\r\nمداح يم چو شد طى بشنو حكايت رى * ويرانه‌اى است در وى ديوانه‌اى است عامل\r\nديوانه‌اى كه تدبير در وى نكرده تأثير * ديوانه‌اى كه زنجير او را نكرده عاقل\r\nديوانه‌اى است پرفن ديرينه دشمن من * از وى مباش ايمن وز من مباش غافل\r\nبر داور سخن‌دان اين نكته نيست پنهان * كانديشهء پريشان نبود به نظم مايل\r\nطبعم ز هركه بودى گوى سخن ربودى * اما اگر نبودى در خانه‌ام محصل \r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nدر مدح نجم بيك ثانى اصفهانى\r\n از كجا مىرسى اى هدهد فرخنده‌قدم * اى تو تاج سر و سرحلقهء مرغان حرم\r\nبال‌افشانى تو در نظر منتظران * خوش‌تر از جلوهء طاوس به بستان ارم\r\nمژده‌ها آورى از غيب به كاشانهء ما * همچو جبريل كه آيات درآرد به حرم\r\nنجم ثانى كه نباشد به دو كونش ثانى * گر دگر جا بود اللّه تعالى اعلم\r\nاى كريمى كه به هر جشن تو برمىچيند * آن‌قدر ريزهء نان مورچه از زير قدم\r\nكه مهيا شودش مايدهء مهمانى * گر سليمان برسد با سپه و خيل و حشم \r\n\r\nو له ايضا\r\n مرا ز نان جو خويش چهره كاهى به * كه از شراب حريفان سفله گلنارى\r\nاگر به گرگ دهى همچو يوسفم زان به * كه ناكسى كندم در جهان خريدارى\r\nاگر كنى ز براى يهود كناسى * و گر كنى ز براى مجوس گل‌كارى\r\nدر اين دو كار كريه آن‌قدر كراهت نه * در اين دو شغل خسيس آن مثابه دشوارى\r\nكه در سلام فرومايگان صدرنشين * به روى سينه نهى دست و سر فرود آرى\r\nكتاب فضل تو را آب بحر كافى نيست * كه تر كنى سرانگشت و صفحه بشمارى \r\n\r\nاز غزليات اوست\r\n خوش آنكه چاك گريبان به ناز باز كنى * نظر بر آن تن نازك كنى و ناز كنى\r\nتو پاك‌دامن و من رند پيرهن چاكم * عجب نباشد اگر از من احتراز كنى\r\nترنج غبغب او را بود نهال بلند * تو دست كوته اميدى چرا دراز كنى \r\n\r\nساقىنامه\r\n بيا ساقى آن تلخ شيرين‌گوار * كه شيرين كند تلخى روزگار\r\nبه من ده كه تلخ است ايام من * ز ايام من تلخ‌تر كام من\r\nبيا تا قدحهاى پر مىكشيم * لبالب كنيم و پياپى كشيم \r\n\r\n","description":"","footnote":"","page_name":" 25 ","page_number":25},
  {"content":"\r\n\r\n دريغا كه در صحن اين كهنه باغ * چه آواى بلبل چه فرياد زاغ \r\n\r\nقطعه\r\n پسران حسن يوسفى دارند * دختران طلعت زليخايى\r\nبه زر و سيم سر فرود آرند * نه به افسون و شعر و ملايى \r\n\r\n443 بهايى عاملى قدس سره\r\nو هو شيخ بهاء الدّين محمد العاملى از اعاظم علما و عرفا بوده و در اصفهان سكونت نموده مولانا محمد تقى مجلسى از مريدان و شاگردان وى و صاحب مرتبهء اعلى گرديده است مفتاح الفلاح و اربعين و تشريح الافلاك و خلاصه حساب و رسالهء اسطرلاب و حاشيهء قاضى و مشرق الشمسين و كشكول از كتب آن جناب است در سنهء 1030 فوت و به امر شاه‌عباس صفوى جسدش را به مشهد مقدس رضوى نقل كردند . از اشعار او بعضى در اين كتاب ثبت مىشود :\r\n\r\nاز مثنوى موسوم به شير و شكر\r\n اى مركز دايرهء امكان * وى زبدهء عالم كون و مكان\r\nتو شاه جواهر ناسوتى * خورشيد مظاهر لاهوتى\r\nتا چند به تربيت بدنى * قانع به خزف ز در عدنى\r\nصد ملك ز بهر تو چشم‌به‌راه * اى يوسف مصر برآى از چاه\r\nتا والى مصر وجود شوى * سلطان سرير شهود شوى\r\nدر روز الست بلى گفتى * و امروز به بستر لا خفتى\r\nنه اشك روان نه رخ زردى * اللّه اللّه تو چه بىدردى\r\nشد عمر به شصت و همان پستى * وز بادهء لهو و لعب مستى \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n گفتم كه مگر چو به سى برسى * يا بى خود را دانى چه كسى\r\nدر سى درسى ز كلام خدا * رهبر نشدت به طريق هدى\r\nاز سى به چهل چو شدى و اصل * جز جهل نشد ز چهل حاصل\r\nو اكنون كه به شصت رسيدت سال * خالى نشدى يكدم ز و بال\r\nدر راه خدا قدمى نزدى * بر لوح وفا رقمى نزدى\r\nدر علم رسوم چه دل بستى * بر اوجت اگر كه برد پستى\r\nراهى ننمود اشاراتش * دل شاد نشد ز بشاراتش\r\nتا كى ز شفاش شفا طلبى * از كاسهء زهر دوا طلبى\r\nدر راه طريقت او رو كن * با نان شريعت او خو كن\r\nكان راه نه ريب درو نه شك است * وان نان نه شور و نه بىنمك است\r\nعلمى به طلب كه كتابى نيست * يعنى ذوقى است خطابى نيست\r\nعلم رسمى همه خسران است * در عشق آويز كه علم آن است \r\n\r\nاز مثنوى موسوم به سوانح الحجاز مشهور به نان و حلوا\r\n مرحبا اى عندليب خوش‌نوا * فارغم كردى ز قيد ماسوى\r\nاى نواهاى تو نار موصده * زو به هر بندم هزار آتشكده\r\nبازگو از نجد و از ياران نجد * تا در و ديوار را آرى به وجد\r\nآنكه از ما بىسبب افشاند دست * عهد را ببريد و پيمان را شكست\r\nاز زبان آن نگار تندخو * از پى تسكين دل حرفى بگو\r\nشب كه بودم با هزاران كوه درد * سر به زانوى غم و بنشسته فرد\r\nآن قيامت قامت پيمان‌شكن * آفت دوران بلاى مرد و زن\r\nاز درم ناگه درآمد بىحجاب * لب‌گزان از رخ برافكنده نقاب\r\nطرهء مشكين به دوش انداخته * وز نگاهى كار عالم ساخته\r\nيك دمك بنشست بر بالين من * رفت و با خود برد عقل و دين من\r\nگفتمش كى بينمت اى خوشخرام * گفت نصف الليل ليكن فى المنام \r\n\r\n","description":"","footnote":"","page_name":" 27 ","page_number":27},
  {"content":"\r\n\r\n علم رسمى سربه‌سر قيل است و قال * نه از آن كيفيتى حاصل نه حال \r\n\r\nو له ايضا\r\n علم نبود غير علم عاشقى * ما بقى تلبيس ابليس شقى\r\nايها القوم الذى فى المدرسة * كلما حصلتموه وسوسه\r\nفاغسلوا يا قوم عن لوح الفؤاد * كل علم ليس ينجى فى المعاد\r\nگوى دولت آن سعادتمند برد * كو به پاى دلبر خود جان سپرد\r\nهركه را توفيق حق آمد دليل * عزلتى بگزيد و رست از قال و قيل\r\nعزلت بىعين علم آن ذلت است * ور بود بىرأى زهد آن علت است\r\nزهد چبود از همه پرداختن * جمله را در داو اول باختن\r\nعلم چبود آنكه ره بنمايدت * زنگ گمراهى ز دل بزدايدت\r\nسهل باشد در ره فقر و فنا * گر رسد تن را تعب جان را عنا\r\nرنج راحت دان چو شد مطلب بزرگ * گرد گله توتياى چشم گرگ\r\nكى بود در راه عشق آسودگى * سربه‌سر در دست و خون پالودگى\r\nغير ناكامى درين ره كام نيست * راه عشق است اين ره حمام نيست\r\nاى خوش آن كو رفت در حصن سكوت * بست دل در ذكر حى لا يموت\r\nخامشى باشد مقال اهل حال * گر بجنبانند لب گردند لال\r\nنزد اهل دل بود دل كاستن * از عبادت مزد از حق خواستن\r\nچشم بر اجر عمل از كورى است * طاعت از بهر طمع مزدورى است\r\nاندرين ويرانهء پروسوسه * دل گرفت از خانقاه و مدرسه\r\nنه ز خلوت كام جستم نه ز سير * نه ز مسجد طرف بستم نه ز دير\r\nعالمى خواهم ازين عالم به در * تا به كام دل كنم خاكى به سر \r\n\r\nمن غزلياته رحمة الله عليه\r\n ز من مرنج بسى گر نظر كنم سويت * گرسنه چشمم و سيرى ندارم از رويت \r\n* * *\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n بگذر ز علم رسمى كه تمام قيل و قال است * تو و درس عشق اى دل كه تمام وجد و حال است \r\n* * *\r\n ز مراحم الهى نتوان بريد اميد * مشنو حديث واعظ كه شنيدنش و بال است \r\n\r\nو له\r\n به عالم هر دلى كاو هوشمند است * به زنجير جنون عشق بند است\r\nبه كف دارند خلقى نقد جانها * سرت گردم مگر بوسى به چند است\r\nبهايى گرچه مىآيد ز كعبه * همان دردىكش زناربند است \r\n\r\nو له\r\n دى مفتيان شهر را تعليم كردم مسئله * و امروز اهل ميكده رندى ز من آموختند\r\nيا رب چه فرخ طالعند آنان كه در بازار عشق * دردى خريدند و غمى دنيا و دين بفروختند\r\nچون رشته ايمان من بگسسته ديدند اهل كفر * يك‌رشته از زنار خود بر خرقهء من دوختند\r\nدر گوش اهل مدرسه يا رب بهايى شب چه گفت * كامروز آن بيچارگان اوراق خود را سوختند \r\n\r\nو له ايضا\r\n ز جام عشق او مستم دگر پندم مده ناصح * نصيحت گوش كردن را دلى هشيار مىبايد\r\nمرا اميد بهبودى نماندست اى خوشا روزى * كه مىگفتم علاج اين دل بيمار مىبايد\r\nبهايى بارها ورزيد عشق اما جنونش را * نمىبايست زنجيرى ولى اين‌بار مىبايد \r\n* * *\r\n با آنكه در ره عشق در منزل نخستم * چندان گريستم خون كز ديده دست شستم \r\n\r\n","description":"","footnote":"","page_name":" 29 ","page_number":29},
  {"content":"\r\n\r\n گه خرقهء ريايى پوشم كه شيخ وقتم * گه زير خرقه زنار بندم كه بت‌پرستم \r\n* * *\r\n مىكشد غيرت مرا غيرى اگر آهى كشد * ز آنكه مىترسم كه از عشق تو باشد آه او \r\n\r\nو له\r\n دين و دل به يك ديدن باختيم و خرسنديم * در قمار عشق اى دل كى بود پشيمانى\r\nزاهدى بميخانه سرخ‌رو ز مى ديدم * گفتمش مبارك باد بر تو اين مسلمانى\r\nزلف و كاكل او را چون به ياد مىآرم * مىنهم پريشانى بر سر پريشانى \r\n\r\nو له ايضا\r\n شراب عشق مىسازد تو را از سر كار آگه * نه تدقيقات مشايى نه تحقيقات اشراقى\r\nبهايى خرقهء خود را مگر آتش زدى امشب * جهان پر شد ز دود كفر سالوسى و زراقى \r\n\r\nمن رباعياته\r\n در ميكده دوش زاهدى ديدم مست * تسبيح به گردن و صراحى در دست\r\nگفتم ز چه در ميكده جا دارى گفت * از ميكده هم به‌سوى حق راهى هست \r\n* * *\r\n هر تازه‌گلى كه زيب اين گلزار است * گر بينى گل و گر بچينى خار است\r\nاز دور نظر كن و مرو پيش كه شمع * هرچند كه نور مىنمايد نار است \r\n* * *\r\n ديدى كه بهايى چو غم از سر وا كرد * ار مدرسه رفت و دير را مأوى كرد\r\nمجموع كتابهاى علم رسمى * از هم بدريد و كاغذ حلوا كرد \r\n* * *\r\n تا نيست نگردى ره هستت ندهند * اين مرتبه با همت پستت ندهند\r\nچون شمع قرار سوختن تا ندهى * سررشتهء روشنى به دستت ندهند \r\n* * *\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n تا از ره و رسم عقل بيرون نشوى * يك‌ذره از آنچه هستى افزون نشوى\r\nيك لمعه ز روى ليليت بنمايم * عاقل باشم اگر تو مجنون نشوى \r\n\r\n444 بسحق شيرازى\r\nنامش شيخ ابو اسحاق معروف به اطعمه است مردى كامل و فاضل بوده و معاصر جناب شاه نعمة اللّه كرمانى است و ارادت به سيد داشته و گاهى مصارع غزليات شاه نعمة اللّه و غالبا مصارع خواجه حافظ را در تعريف اطعمه تضمين مىفرموده است چنان كه وقتى شاه نعمة اللّه گفته بود نظم :\r\n گوهر بحر بىكران ماييم * گاه موجيم و گاه درياييم\r\nما بدان آمديم در دنيا * كه خدا را به خلق بنماييم \r\nوى گفته است :\r\n رشتهء لاك معرفت ماييم * گه خميريم و گاه بغراييم\r\nما از آن آمديم در مطبخ * كه به ماهيچه قليه بنماييم \r\nسيد قبل از ملاقات چون جمعى را بديد كه وى نيز در آن ميان بود روى به وى كرده گفت رشتهء لاك معرفت شماييد بو اسحاق گفت چون ما نمىتوانيم از اللّه گفت از نعمة اللّه مىگوييم .\r\nعلى الجمله از اشعار شيخ ابو اسحاق اين چند بيت نوشته شد :\r\n\r\nغزليات\r\n مگر كه شمع مزعفر درآمد از در ما * كه برفروخت از آن سفرهء محقر ما\r\nهريسه گفت به روغن كه مىرسيم به كام * كنون كه سايهء نان اوفتاد بر سر ما \r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nو له\r\n به پيشم چون خراسانى گر آرى صحن بغرا را * به بوى قليه‌اش بخشم سمرقند و بخارا را\r\nبرنج زرد صابونى اگر دارى غنيمت دان * كنار آب ركن‌آباد و گلگشت مصلا را\r\nچه آرايى به مشك و زعفران رخسار پالوده * به رنگ و بوى و خال و خط چه حاجت روى زيبا را\r\nجمال برهء بريان و حسن دنبهء كشكك * چنان بردند صبر از دل كه تركان خوان يغما را\r\nبگو بسحق وصف خوشهء انگور مثقالى * كه بر نظم تو افشاند فلك عقد ثريا را \r\n\r\nايضا\r\n مشنو اى جان كه بجز دنبه مرا يارى هست * يا بجز مالش چنگال مرا كارى هست\r\nخواستم پردهء نان از سر تتماج كشم * تا همه خلق بدانند كه زنارى هست\r\nچه عجب كنگر اگر هم‌نفس بريان شد * همه دانند كه در صحبت گل خارى هست\r\nهوس رشته قطايف دل من دارد و بس * كه به هر حلقهء آن دام گرفتارى هست\r\nشرح نان تنك آن نيست كه پنهان ماند * داستانى است كه بر هر سر بازارى هست\r\nباد بويى سحر آورد ز كيپاى و ببرد * آب هر طيب كه در طبلهء عطارى هست\r\nآنكه منعم كند از عشق تريد پاچه * تا به خوردش ندهم بر منش انكارى هست \r\n\r\nو له ايضا\r\n كيپاپزان سحر كه سر كله وا كنند * آيا بود كه گوشهء چشمى به ما كنند\r\nچون از درون خربزه آگه نشد كسى * هركس حكايتى به تصور چرا كنند \r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nو له\r\n مطبخى باز پياز از جهت قليه خريد * تا دگر آب ز چشم كه روان خواهد بود\r\nحلقهء سفرهء نانم ز ازل در گوش است * ما همانيم كه بوديم و همان خواهد بود \r\n\r\nو له\r\n رشته آن دنبه ندارد كه بر آن رشك برند * يا ز بهر قتق او غم بيهوده خورند\r\nنظر آنان كه نكردند به كاچى و عدس * الحق انصاف توان داد كه صاحب‌نظرند\r\nزنده آن است كه در خانقهش آش دهند * مرده آن است كه حلواش به بالين نبرند \r\n\r\nو له\r\n به مطبخ من از آن بره مىزنند به سيخ * كه از لب و دهنش بوى شير مىآيد\r\nچو بوى كله برآمد صباح عقلم گفت * كه برگذشت كه بوى عبير مىآيد \r\n\r\nو له ايضا\r\n آنكه دارد هوس كله و كيپا خوردن * صبح‌خيزى چو نسيم سحرش بايد كرد\r\nپختگى دنبه كشكك سبب راحت ماست * چون چنين است يقين پخته‌ترش بايد كرد \r\n\r\nو له ايضا\r\n طلعت قرص پنير ماه ندارد * هيئت نان چتر پادشاه ندارد\r\nاز حبشى داغ نيست بر من تنها * كيست كه او داغ اين سياه ندارد \r\n\r\nو له\r\n چون ميوه و شربت نبود نعمت و كامى * چون قند و مزعفر نبود هيچ طعامى\r\nآن خوان پر از نان به رخ دنبهء بريان * خوش بود دريغا كه نكردند دوامى\r\nشامى كه مرا شمع مزعفر ندهد نور * با قليهء زنگى بنشينم به ظلامى \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\n445 جلال الدّين دوانى\r\nو هو جلال الدّين محمد بن سعد الدّين اسعد الدوانى الكازرونى جنابش به علامهء دوانى مشهور است سالها در شيراز تحصيل كرده و مسلم عهد شده به روزگار دولت سلاطين آق‌قويونلو قضاوت فارس با او بوده تصانيفش بسيار است . مدت هشتاد سال عمر كرده و نهصد و هشت وفات يافته گاهى به نظمى مىپرداخته اين رباعى ازوست :\r\n\r\nدر مدح شاه ولايت\r\n اى مصحف آيات الهى رويت * وى سلسلهء اهل ولايت مويت\r\nسرچشمهء زندگى لب دلجويت * محراب نماز عارفان ابرويت \r\n\r\n446 جامى جامى\r\nو هو نور الدّين عبد الرحمن بن نظام الدّين احمد بن شمس الدّين محمد الدشتى الاصفهانى پدرش از اصفهان به جام رفته وى در آنجا نشو و نما كرد اوايل دشتى و پس از آن جامى تخلص گزيد و گفته :\r\n مولدم جام و رشحهء قلمم * جرعهء جام شيخ اسلامى است\r\nلاجرم در ميان اهل سخن * به دو معنى تخلصم جامى است \r\nوى مردى فاضل بوده و به خواجه عبيد اللّه احرار نقشبندى ارادت داشته رسالات و تأليفات وى بسيار است ديوان شعر و كتب سبعه‌اش مكرر ديده شده يوسف و زليخايش مرغوب و لوايحش معروف فاضلى بلندهمت و عارفى با علم و حكمت بوده در سنهء 898 رحلت نموده اگرچه اشعارش بىشمار است به چند بيت از غزليات و رباعياتش پرداخت ازوست :\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n ريزم ز مژه كوكب بىماه رخت شبها * تاريك شبى دارم با اين‌همه كوكبها \r\n\r\nو له\r\n رحمى بده خدايا آن سنگدل جوان را * يا طاقتى و صبرى اين پير ناتوان را\r\nگر زرد شد گياهى در خشكسال هجران * پژمردگى مبادا آن تازه ارغوان را \r\n\r\nغزليات\r\n بر من از جور تو هرچند كه بيداد رود * چون رخ خوب تو بينم همه از ياد رود\r\nدل بدان غمزهء خونريز كشد جامى را * صيد را چون اجل آيد سوى صياد رود \r\n\r\nو له\r\n كسى كش نيست طاقت گر قبا پيراهنت بيند * كجا تاب آورد كز پيرهن نازك تنت بيند\r\nجفاى تو همه بر خويش خواهد عاشق بيدل * نمىخواهد كه دست هيچ‌كس بر دامنت بيند \r\n\r\nو له\r\n اى كه بر زارى دل مىكنى انكار بيا * گوش بر سينهء من نه بشنو زارى دل\r\nبنماى ساعد ز آستين آن دم كه خواهى بسملم * خونم چه خواهى ريختن بارى به دست آور دلم \r\n* * *\r\n سر به زانوى غمم مانده و مردم به گمان * كه چو ايشان مگر انديشهء كارى دارم \r\n* * *\r\n لاف قوت مزن اى پشهء لاغر كه شكست * زير اين بار گران پشت همه پيل‌تنان\r\nخوش آنكه وا رهاند ما را ز ما زمانى * روشن ضمير پيرى يا خوب‌رو جوانى \r\n\r\nرباعيات\r\n اى آنكه به قبلهء وفا روست تو را * بر مغز چرا حجاب شد پوست تو را \r\n\r\n","description":"","footnote":"","page_name":" 35 ","page_number":35},
  {"content":"\r\n\r\n دل در پى اين و آن نه نيكوست تو را * يك دل دارى بس است يك دوست تو را \r\n* * *\r\n همسايه و همنشين و همره همه اوست * در دلق گداى و اطلس شه همه اوست\r\nدر انجمن فرق و نهانخانهء جمع * باللّه همه اوست ثم باللّه همه اوست \r\n* * *\r\n يك خط به هنر يكى به عيب اندركش * وانگه تتق از جمال غيب اندركش\r\nچون جلوهء آن جمال بيرون ز تو نيست * پا در دامان و سر به جيب اندركش \r\n* * *\r\n با گل‌رخ خويش گفتم اى غنچه دهان * هر لحظه مپوش چهره چون عشوه‌دهان\r\nزد خنده كه من به عكس خوبان جهان * در پرده عيان باشم و بر پرده نهان \r\n* * *\r\n گر در دل تو گل گذرد گل باشى * ور بلبل بىقرار بلبل باشى\r\nتو جزوى و حق كل است و گر روزى چند * انديشه كل پيشه كنى كل باشى \r\n* * *\r\n عالم بود ار نه‌اى ز عبرت عارى * نهرى جارى به طورهاى طارى\r\nو اندر همه طورهاى نهر جارى * سرى است حقيقة الحقائق سارى \r\n\r\n447 حافظ شيرازى\r\nو هو فخر المتكلمين خواجه شمس الدّين محمد اصل آن جناب را از رود آورتوى و سركان نوشته‌اند والدش به شيراز آمده الحاصل وى در خدمت مولانا شمس الدّين عبد اللّه شيرازى تلمذ كرده و در مدرس وى تدريس داشته ، ظهورش به روزگار دولت آل مظفر بوده و امير تيمور گوركان را در شيراز ملاقات نموده چون حافظ قرآن مجيد مىبود حافظ تخلص نمود گويند\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nتفسيرى نيز بر كلام اللّه نوشته و در بعضى غزليات خود اشاره به حسن صوت و قرائت و تفسير خود كرده با جماعتى از فضلا و مشايخ آن عهد معاصر بوده مانند شاه نور الدّين نعمة اللّه ولى ماهانى و سيد محمود ملقب به شاه داعى اللّه و سيد ابو الوفاى شيرازى و شيخ على كلا و شيخ زين الدّين خوافى و عماد فقيه كرمانى و كمال خجندى به هر صورت مشربش عالى و در ولايت تحقيق والى غزليات شيرينش در مذاق هر فرقه‌اى دلنشين و گفتارش شورانگيز و نمكين وقتى تا يزد مسافرت كرده و به وطن بازگشته ، مادام عمر معتكف بوده و در سنهء 791 به روضهء رضوان شتافته در خارج شهر شيراز مدفنش زيارتگاه ارباب نياز است و بتدريج سلاطين در عمارت آن تكيه افزوده‌اند چون ديوان حقايق بنيان وى بعد ازو جمع شده اشعار ديگران را نيز سهوا در آن نگاشته‌اند و بعضى از آن غزليات از سلمان ساوجى است و بعضى از جماعتى ديگر و در نظر مرد متتبع سخن‌شناس اشعار او خود مانند آفتاب در ميان انجم مميز است و ممتاز ديوانش بسيار و مشهور عالم است انتخاب آن نيز خطاست ولى تيمنا بيتى چند نوشته شد :\r\n\r\nغزليات\r\n در كوى نيك‌نامى ما را گذر ندادند * گر تو نمىپسندى تغيير ده قضا را\r\nهنگام تنگدستى در عيش كوش و مستى * كاين كيمياى هستى قارون كند گدا را \r\n* * *\r\n ترسم كه صرفه‌اى نبرد روز بازخواست * نان حلال شيخ ز آب حرام ما\r\nچندان بود كرشمه و ناز سهىقدان * كايد به جلوه سرو صنوبر خرام ما\r\nهرگز نميرد آنكه دلش زنده شد به عشق * ثبت است بر جريدهء عالم دوام ما \r\n\r\nو له\r\n هر سر موى مرا با تو هزاران كار است * ما كجاييم ملامتگر بيكار كجاست\r\nباده و مطرب و گل جمله مهياست ولى * عيش بىيار مهيا نشود يار كجاست \r\n* * *\r\n يا رب اين با كه توان گفت كه آن سنگين‌دل * كشت ما را و دم عيسى مريم با اوست \r\n\r\n","description":"","footnote":"","page_name":" 37 ","page_number":37},
  {"content":"\r\n\r\n حسنت به اتفاق ملاحت جهان گرفت * آرى به اتفاق جهان مىتوان گرفت \r\n* * *\r\n هروقت خوش كه دست دهد مغتنم شمار * كس را وقوف نيست كه انجام كار چيست\r\nدرين زمانه رفيقى كه خالى از خلل است * صراحى مى ناب و سفينهء غزل است \r\n* * *\r\n بىمزد بود و منت هر خدمتى كه كرديم * يا رب مباد كس را مخدوم بىعنايت\r\nدر اين شب سياهم گم گشت راه مقصود * از گوشه‌اى برون آى اى كوكب هدايت \r\n* * *\r\n اى نازنين پسر تو چه مذهب گرفته‌اى * كت خون ما حلال‌تر از شير مادر است\r\nمصلحت نيست كه از پرده برون افتد راز * ور نه در مجلس رندان خبرى نيست كه نيست \r\n* * *\r\n بنال بلبل اگر با منت سر ياريست * كه ما دو عاشق زاريم كار ما زارى است\r\nمردم ديده ز لطف رخ او در رخ او * عكس خود ديد گمان كرد كه مشكين‌خالى است \r\n* * *\r\n خمها همه در جوش و خروشند ز مستى * و آن مى كه در آنهاست حقيقت نه مجاز است\r\nغلام همت آنم كه زير چرخ كبود * ز هرچه رنگ تعلق پذيرد آزاد است \r\n* * *\r\n مباش در پى آزار و هرچه خواهى كن * كه در طريقت ما بيش ازين گناهى نيست \r\n* * *\r\n در طريقت هرچه پيش سالك آيد خير اوست * بر صراط المستقيم اى دل كسى گمراه نيست\r\nاين چه استغناست يا رب وين چه قادر حكمت است * كاين همه زخم نهان هست و مجال آه نيست \r\n\r\n","description":"","footnote":"","page_name":" 38 ","page_number":38},
  {"content":"\r\n\r\n تيمار غريبان سبب ذكر جميل است * جانا مگر اين قاعده در شهر شما نيست \r\n* * *\r\n معشوقه عيان مىگذرد بر تو و ليكن * اغيار همىبيند از آن بسته نقاب است \r\n* * *\r\n طبيب عشق مسيحا دم است و مشفق ليك * چو درد در تو نبيند كرا دوا بكند \r\n* * *\r\n گويند راز عشق مگوييد و مشنويد * مشكل حكايتى است كه تقرير مىكنند\r\nصد ملك دل به نيم نظر مىتوان خريد * خوبان درين معامله تقصير مىكنند \r\n* * *\r\n آتش آن نيست كه بر شعلهء آن خندد شمع * آتش آن است كه در خرمن پروانه زدند\r\nما به صد خرمن پندار ز ره چون نرويم * چون ره آدم خاكى به يكى دانه زدند \r\n* * *\r\n دل بسى خون به كف آورد ولى ديده بريخت * اللّه اللّه كه تلف كرد و كه اندوخته بود\r\nگرچه مىگفت كه زارت بكشم مىديدم * كه نهانش نظرى با من دلسوخته بود \r\n* * *\r\n آن زمان وقت مى صبح فروغ است كه شب * گرد خرگاه افق پردهء شام اندازد\r\nروز در كسب هنر كوش كه مى خوردن روز * دل چون آينه در زنگ ظلام اندازد \r\n* * *\r\n زاهد از كوچه رندان به سلامت بگذر * تا خرابت نكند صحبت بدنامى چند\r\nعيب مى جمله چو گفتى هنرش نيز بگوى * نفى حكمت مكن از بهر دل عامى چند \r\n* * *\r\n با خرابات‌نشينان ز كرامات ملاف * هر سخن جايى و هر نكته مكانى دارد\r\nبا هيچ‌كس نشانى زان بىنشان نديدم * يا كس خبر ندارد يا او نشان ندارد \r\n* * *\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n رشتهء تسبيح گر بگسست معذورم بدار * دستم اندر ساعد ساقى سيمين ساق بود\r\nدر شب قدر ار صبوحى كرده‌ام عيبم مكن * سرخوش آمد يار و جامى در كنار طاق بود\r\nسايهء معشوق اگر افتاد بر عاشق چه شد * ما به دو محتاج بوديم او به ما مشتاق بود \r\n* * *\r\n نقدها را بود آيا كه عيارى گيرند * تا همه صومعه‌داران پى كارى گيرند\r\nمصلحت ديد من آن است كه ياران همه كار * بگذارند و خم طرهء يارى گيرند \r\n* * *\r\n حسن عالم‌سوز او چندان‌كه عاشق مىكشد * فرقه ديگر به عشق از خاك سر برمىكنند \r\n* * *\r\n فردا كه پيشگاه حقيقت شود پديد * شرمنده رهروى كه عمل بر مجاز كرد \r\n* * *\r\n در خم زلف تو آويخت دل از چاه ذقن * آه كز چاه برون آمد و در دام افتاد \r\n* * *\r\n بس تجربه كرديم درين دير مكافات * با دردكشان هركه در افتاد برافتاد \r\n* * *\r\n من آن نگين سليمان به هيچ نستانم * كه گاه‌گاه بر او دست اهرمن باشد \r\n* * *\r\n از مروت نبود دور گرش پرسد حال * پادشايى كه به همسايه گدايى دارد\r\nخبر بلبل اين باغ مپرسيد كه من * ناله‌اى مىشنوم كز قفسى مىآيد \r\n* * *\r\n بر سر تربت ما چون گذرى همت خواه * كه زيارتگه رندان جهان خواهد بود\r\nبرو اى زاهد خودبين كه ز چشم من و تو * راز اين پرده نهان است و نهان خواهد بود \r\n* * *\r\n گر بود عمر و به ميخانه رسم بار دگر * بجز از خدمت رندان نكنم كار دگر \r\n* * *\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n بهريك جرعه كه آزار كسش در پى نيست * زحمتى مىكشم از مردم نادان كه مپرس \r\n* * *\r\n دلبرم شاهد و طفل است و به بازى روزى * بكشد زارم و در شرع نباشد گنهش \r\n* * *\r\n نگويمت كه همه‌ساله مىپرستى كن * سه ماه مى خور و نه ماه پارسا مىباش \r\n* * *\r\n اگر شراب خورى جرعه‌اى فشان بر خاك * از آن گناه كه نفعى رسد به غير چه باك \r\n* * *\r\n سخن درست بگويم نمىتوانم ديد * كه مى خورند حريفان و من نظاره كنم \r\n* * *\r\n حاشا كه من به موسم گل ترك مىكنم * من لاف عقل مىزنم اين كار كى كنم \r\n* * *\r\n چنين قفس نه سزاى چو من خوش‌الحانى است * روم به روضهء جنت كه مرغ آن چمنم \r\n\r\nو له ايضا\r\n پدرم روضهء رضوان به دو گندم بفروخت * ناخلف باشم اگر من به جوى نفروشم \r\n* * *\r\n شهرى است پركرشمه و خوبان ز شش‌جهت * چيزيم نيست ور نه خريدار هر ششم \r\n* * *\r\n لبت شكر به مستان داده چشمت مى به مىخواران * منم كز غايت حرمان نه با آنم نه با اينم \r\n* * *\r\n روز عيد است و من امروز درين تدبيرم * كه دهم حاصل سىروزه و ساغر گيرم \r\n* * *\r\n يا رب امان ده تا باز بيند * چشم محبان روى حبيبان\r\nآن گل كه هردم در دست خارى است * گو شرم بادت از عندليبان \r\n* * *\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n اى نور چشم من سخنى هست گوش كن * تا ساغرت پر است بنوشان و نوش كن \r\n* * *\r\n ديدى دلا كه آخر پيرى و زهد و علم * با من چه كرد ديدهء معشوقه‌باز من \r\n* * *\r\n بوسيدن لب يار اول ز دست مگذار * كاخر ملول گردى از دست و لب گزيدن\r\nفرصت شمار صحبت كز اين دوروزه منزل * چون بگذريم ديگر نتوان به هم رسيدن \r\n* * *\r\n به مىپرستى از آن نقش خود بر آب زدم * كه تا خراب كند نقش خود پرستيدن \r\n* * *\r\n بر آستانهء ميخانه گر سرى بينى * مزن به پاى كه معلوم نيست نيت او \r\n* * *\r\n گفتا برون شدى به تماشاى ماه نو * از ماه ابروان منت شرم باد رو \r\n* * *\r\n برو اين دام بر مرغى دگر نه * كه عنقا را بلند است آشيانه\r\nوجود ما معماييست حافظ * كه تحقيقش فسون است و فسانه \r\n* * *\r\n يا رب به كه شايد گفت اين نكته كه در عالم * رخساره به كس ننمود آن شاهد هرجايى \r\n* * *\r\n دايم گل اين بستان شاداب نمىماند * درياب ضعيفان را در وقت توانايى \r\n* * *\r\n اين خرقه كه من دارم در رهن شراب اولى * وين دفتر بىمعنى غرق مى ناب اولى\r\nچون عمر تبه كردم چندان‌كه نگه كردم * در كنج خراباتى افتاده خراب اولى \r\n* * *\r\n با مدعى مگوييد اسرار عشق و مستى * تا بىخبر بميرد در درد خودپرستى\r\nبا ضعف و ناتوانى همچون نسيم خوش باش * بيمارى اندرين ره خوش‌تر ز تندرستى \r\n* * *\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n آخر الامر گل كوزه‌گران خواهى شد * حاليا فكر سبو كن كه پر از باده كنى \r\n* * *\r\n به روز واقعه تابوت ما ز سرو كنيد * كه مىرويم به داغ بلندبالايى \r\n\r\nو له ايضا\r\n دو يار زيرك و از بادهء كهن دومنى * فراغتى و كتابى و گوشهء چمنى\r\nمن اين مقام به دنيا و آخرت ندهم * اگرچه در پىام افتند خلق انجمنى\r\nبيا كه رونق اين كارخانه كم نشود * به زهد همچو تويى يا به فسق همچو منى \r\n* * *\r\n جايى كه برق عصيان بر آدم صفى زد * ما را چگونه زيبد دعوى بىگناهى \r\n* * *\r\n ثوابت باشد اى داراى خرمن * اگر رحمى كنى بر خوشه‌چينى\r\nگر انگشت سليمانى نباشد * چه خاصيت دهد نقش نگينى \r\n* * *\r\n در همه دير مغان نيست چو من شيدايى * خرقه جايى گرو باده و دفتر جايى\r\nجويها بسته‌ام از ديده به دامان كه مگر * در كنارم بنشانند سهى بالايى\r\nاين حديثم چه خوش آمد كه سحرگه مىگفت * بر در ميكده‌اى با دف و نى ترسايى\r\nگر مسلمانى ازين است كه حافظ دارد * آه اگر از پى امروز بود فردايى \r\n\r\nو له ايضا\r\n فساد چرخ نبينيم و نشنويم همى * كه چشمها همه كور است و گوشها همه كر\r\nبسا كسا كه مه و مهر باشدش بالين * كه عاقبت ز گل و خشت باشدش بستر\r\nچه فايده ز زره با گشاد تير قضا * چه منفعت ز سپر با فساد تيغ قدر\r\nبه لذت و خوشى عيش خويش غره مشو * كه ظلمت از پى نور است و زهر با شكر\r\nبه راهت اندر چاه است سر نهاده متاز * به جامت اندر زهر است ناچشيده مخور \r\n\r\n","description":"","footnote":"","page_name":" 43 ","page_number":43},
  {"content":"\r\n\r\n درى كه بر تو گشايد در هوا مگشا * رهى كه بر تو نمايد ره هوس مسپر\r\nدم تو دوست نخواهد كشيد سخت مدم * زر تو دشمن خواهد ببرد رنج مبر \r\n\r\nفى الاخلاق\r\n هركه بخراشدت جگر به جفا * همچو كان كريم زر بخشش\r\nكم مباش از درخت سايه‌فكن * هركه سنگت زند ثمر بخشش\r\nاز صدف ياد گير نكتهء حلم * هركه سر بردت گهر بخشش \r\n\r\nو له\r\n نبود مهترى چو دست دهد * روز و شب را شراب نوشيدن\r\nيا طعام لذيذ بس خوردن * يا به الوان لباس پوشيدن\r\nيا بر آنها كه زيردست تواند * هر زمان بىگنه خروشيدن\r\nمن بگويم كه مهترى چه بود * گر تو خواهى ز من نيوشيدن\r\nمملكت را ز غم رهانيدن * به مراعات خلق كوشيدن \r\n\r\nساقىنامه\r\n سر فتنه دارد دگر روزگار * من و مستى و فتنهء چشم يار\r\nفريب جهان قصه‌اى روشن است * ببين تا چه زايد شب آبستن است\r\nچه خوش گفت جمشيد با تاج و گنج * كه يك جو نيرزد سراى سپنج\r\nمغنى كجايى به گلبانگ رود * بگوى و بخوان خسروانى سرود\r\nبه مستان نويد سرودى فرست * به ياران رفته درودى فرست\r\nشنيدم كه چون غم رساند گزند * خروشيدن دف بود سودمند\r\nچو غم لشكر آرد برآرا صفى * به چنگ و رباب و به ناى و دفى\r\nبه نى دور كن در دلت گر غمى است * دمى در نىاى دم كه عالم دمى است\r\nمغنى كجايى بزن بربطى * بيا ساقى از باده پر كن بطى \r\n\r\n","description":"","footnote":"","page_name":" 44 ","page_number":44},
  {"content":"\r\n\r\n كه باهم نشينيم و عيشى كنيم * دمى خوش برآريم و طيشى كنيم\r\nچو خواهد شدن عالم از ما تهى * گدايى بسى به ز شاهنشهى \r\n\r\nمن رباعياته\r\n اى باد حديث من نهانش مىگوى * سوز دل من به صد زبانش مىگوى\r\nمىگو نه چنان گو كه ملالش گيرد * مىگو سخنى و در ميانش مىگوى \r\n\r\n448 حسن متكلم\r\nنيشابورى معاصر و مداح ملك معز الدّين كرت و ملك غياث الدّين كرت و از فحول فضلا و شعرا بوده اما در تذكره‌ها شرح حالش ديده نگرديده است و از ديوان او نيكو باخبر نيستم الا كه در مجموعه‌اى اين قصيده به نام وى ملاحظه شد و خوب گفته در ضمن اين مدايح خود در ابيات گويد كه نژادم به آل سامان مىرسد شاگرد مظفر هروى بوده و اللّه اعلم .\r\n\r\nقصيده\r\n سلام على دار أم الكواعب * بتان سيه‌چشم عنبر ذوائب\r\nرسوم الطلل و الديار الدوارس * چو بر صدر منشور توقيع صاحب\r\nفتاده به نسرين بر اوراق سنبل * چو بر روى قرطاس خطهاى كاتب\r\nنهال سمن در چمن بر بساتين * چو عنقاى زرين جناح و مخالب\r\nمقام غوانى گرفته نوايح * بساط عنا دل سپرده عناكب\r\nسمن‌زار گشته ديار سلاحف * چمنزار گشته و جار ثعالب\r\nچو حى كواعب بدين‌گونه ديدم * براندم نجيب از مقام مصائب\r\nشب تيره و مار غضبان فدفد * همىآمد آواز غول از جوانب \r\n\r\n","description":"","footnote":"","page_name":" 45 ","page_number":45},
  {"content":"\r\n\r\n زده چتر ناهيد اندر مشارق * گرفته زحل راه سوى مغارب\r\nثريا چو در تاج مرجان صافى * زبانا چو در دير قنديل راهب\r\nزمين تيره چون چاه تاريك بيژن * چو روى منيژه نجوم ثواقب\r\nچو شنگرف‌گون شد ز خورشيد عالم * سماك و سهيل و سها گشت غارب\r\nشه شرق بر كه كشيده سرادق * دميده شباهنگ از صبح كاذب\r\nچو آواز رعد از سحاب بهارى * فتاده بره در غطيط نجايب\r\nهمه راه‌وبيراه خار مغيلان * عقابان وادى بسان عقارب\r\nفتاد آنگهى چشم من بر قوافل * جفون غرقه در خون و الدمع ساكب\r\nزده خيمه‌ها ديدم اندر صحارى * درخشان چو در دير مصباح ثاقب\r\nز خيمه برون آمده خوبرويان * گرازان چو طاوس گرد مشارب\r\nلب لعل ضاحك خم جعد ساحر * رخ خوب لامع سر زلف لاعب\r\nمعنبر ذوايب معقد عقايص * مسلسل غداير محنجل ترائب\r\nهمه دل سياهى همه رخ الهى * همه بر بدائع همه تن عجايب\r\nخرامان بت من ميان حوارى * چو حور بهشتى ميان كواعب\r\nز ارواح صافيتر اندر لطايف * ز خورشيد روشن‌تر اندر كواكب\r\nمرا گفت مهمان ناخوانده خواهى * قمر چهرگانى مقوس حواجب\r\nو گر زان كه دارى سر ميزبانى * ز ما به نبينى انيس و صواحب\r\nچو بيجاده برداشت او از لآلى * ز مرحل برآمد به مه بر مراحب\r\nفكندم رحال و زمام نجيبم * و الهمت بالنحر و النحر واجب\r\nچو مركب فداى بت دل‌ستان شد * مرا گفت دلبر كه طال المعاتب\r\nشدم از صحارى من اندر عمارى * و قد صرت حقا سعيد العواقب\r\nازآن‌پس كه بد مركب من نجيبى * سماك و ثريا مرا شد مراكب\r\nنگه كردم اندر جهان لطايف * به تخت عميد فريدون مراتب\r\nكمال دول بو رضا كافرينش * بود در خطب زين الفاظ خاطب\r\nسليمان بساط سكندر محافل * محمد معالى حيدر مناقب \r\n\r\n","description":"","footnote":"","page_name":" 46 ","page_number":46},
  {"content":"\r\n\r\n گه حزم ثابت گه عزم عاجل * گه بزم معطى گه رزم غالب\r\nبه بخشش كريم و به كوشش قوىدل * به همت جواد و به كينه مغاضب\r\nشهاب است گاه وغا و ستيزه * سحاب است گاه سخا و مواهب\r\nبه بزم اندرون چون عطارد مساعد * به رزم اندرون چون غضنفر محارب\r\nايا آنكه گر جاه و قدرت نبودى * نبودى خطاب و نبودى مخاطب\r\nبجز مر تو را مدح باشد مساوى * بجز مر تو را حمد باشد مثالب\r\nسرير تو را آفتاب است خادم * مقام تو را جبرئيل است طالب\r\nدر آن وقت كز آبها گرد خيزد * و ضاقت ميادين جمع الكتائب\r\nجهد اسب بر سينه و الرمح طاعن * شود گرد در ديده و السيف ضارب\r\nزمين گشته درياى و گردان هيجا * چو مرغابى اندر خوى و خون ملاعب\r\nتو چون جبرئيل اندرآيى ز بالا * كنى حمله بر خصم من كل جانب\r\nمنم مر سخن را بيان و معانى * منم جان فضل و هنر را قوالب\r\nمنم از نژاد بزرگان سامان * كه بودند شايان چتر و مواكب \r\n\r\n449 حسينى هروى\r\nو هو مير حسين بن مير عالم بن حسين از سادات جليل القدر و از ملكزادگان منشرح الصدر بوده امارت و حكومت را ترك كرده روى به رياضت آورده به مقامات بلند و مدارج ارجمند وصول يافت و به شيخ بهاء الدّين زكرياى مولتانى ارادت داشت رساله‌هاى نيكو و مثنويات دلجو در عالم بيادگار گذاشت نزهة الارواح و صراط المستقيم و طرب المجالس و زاد المسافرين و كنز الرموز منسوب به آن جناب است و سؤالات گلشن راز نيز ازوست كه شيخ محمود شبسترى جواب منظوم كرده و آن هفده سؤال بوده وفاتش در سنهء 723 اتفاق افتاده و اين چند بيت از رسالهء زاد المسافرين وى نقل افتاد :\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nاز زاد المسافرين اوست\r\n آنجا كه حريم بىنيازى است * انديشهء ما خيال‌بازى است\r\nقومى كه ز حمله بيش ديدند * در آينه عكس خويش ديدند\r\nدر آينه ديده‌اى هوا را * گويى كه شناختم خدا را\r\nزنهار به حجت قياسى * غره نشوى به حق‌شناسى\r\nتحقيق تو چيست بىتو بودن * زين بيش نمىتوان سرودن\r\nدر راه تو اى غريب دلتنگ * بيرون ز تو نيست هيچ فرسنگ\r\nبيگانه ز آشنايى ماست * پيوستن او جدايى ماست\r\nكس را به حقيقتش گذر نيست * وز رفتن و آمدن خبر نيست\r\nعمرى سر و پا برهنه رفتى * اما قدمى به ره نرفتى\r\nچندين تك‌وپوى تو دو گام است * بردار قدم كه ره تمام است\r\nاول ز تو رفتن است و ديدن * آخر همه بردن و رسيدن\r\nفانى شو اگر لقات بايد * بگذر ز خود ار خدات بايد \r\n\r\nاز قلندرنامهء اوست\r\n آسوده ز خير و شر عالم * آزاد ز جنت و جهنم\r\nاز مرگ چه دردناك باشيم * چون زنده به نور پاك باشيم\r\nدر عالم عشق خير و شر نيست * شادى و غمى و نفع و ضر نيست\r\nما را چو مراد نامرادى است * هر غم كه به ما رسيد شادى است\r\nماييم و به غير ما كسى نيست * وز ما بر دوست ره بسى نيست\r\nبا اهل كمال هم‌نشينيم * در صحبت قطب راست بينيم\r\nما جوهر معدن كماليم * پروانهء شمع لايزاليم\r\nهم خرقهء صوفيان عرشيم * هم كسوت ساكنان فرشيم\r\nسلطان سراى افتخاريم * درويش در سراى ياريم\r\nمظلوم و شكسته و فقيريم * در چشم جهانيان حقيريم \r\n\r\n","description":"","footnote":"","page_name":" 48 ","page_number":48},
  {"content":"\r\n\r\n هرگاه كه نور او شود عين * بينيم مغيبات كونين\r\nلوح دل ماست لوح محفوظ * اسرار خدا ازوست ملحوظ\r\nشه‌رند محلهء صفاييم * ديوانهء عالم خداييم\r\nشاهد بازيم و مىپرستيم * خوش‌طايفه‌ايم هرچه هستيم \r\n\r\nرباعى\r\n اى سايه تو مرد صحبت نور نه‌اى * رو ماتم خود گير كزين سور نه‌اى\r\nانديشهء وصل آفتابت نرسد * مىساز بدين‌قدر كزو دور نه‌اى \r\n\r\n450 خواجوى كرمانى\r\nو هو ابو العطا محمود بن على بن محمود از مريدان شيخ ركن الدّين علاء الدوله سمنانى است و از شعرا و ارباب سلوك و فضلاى آن عهد ممتاز بوده ديوان كامل تمامى دارد مشتمل بر قصايد عربى و عجمى و مثنويات و غزليات و اقسام اشعار چندى قبل ازين مفصل ديده شده بود و اكنون حاضر نيست مداح سلطان ابو سعيد خان چنگيزى بوده و سالها او را مداحى مىنموده مثنوى روضة الانوار و « هماى و همايون » ازوست . در سنهء 503 وفات يافته در تنگ اللّه اكبر شيراز مدفون است و ازوست :\r\n\r\nدر توحيد بارى عز اسمه\r\n اى غرهء ماه از اثر صنع تو غرا * وى طرهء صبح از دم لطف تو مطرا\r\nطشت زر شمعى خور از اطلس چرخى * در تافته از امر تو بر قرطهء خارا\r\nنوك قلم صنع تو در مبدأ فطرت * انگيخته بر صفحهء كن صورت اشيا\r\nاز پيه بصر صنع تو بركرده دوسر شمع * در خلوت اين مردمك هندوى لالا \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n از ذات تو منشور بقا يافته توقيع * وز حكم تو سلطان قضا يافته امضا\r\nتقدير تو بر چار حد هفت حظيره * افراخته نه قبه شش‌گوشهء خضرا\r\nمأمور تو از برگ سمن تا به سمندر * مصنوع تو از تحت ثرى تا به ثريا\r\nتوحيد تو خواند به سحر مرغ سحرخوان * تسبيح تو گويد به چمن بلبل شيدا\r\nدر روضهء فردوس نهى مسند ادريس * وز چشمهء خورشيد دهى شربت عيسى\r\nپرمشعلهء رعد كنى منظرهء ابر * پرمشغلهء برق كنى عرصهء صحرا\r\nبر قلهء كهسار زنى بيرق خورشيد * بر پردهء زنگار كشى پيكر جوزا\r\nجز ماشطهء صنع تو كس حلقه نسازد * بر جبههء مه جعد سياه شب يلدا\r\nاز رايحهء لطف تو سايد گل سورى * در صحن چمن لخلخهء عنبر سارا \r\n\r\nو له ايضا\r\n چو رخ نمود بر ايوان اين حديقهء مينا * ز زير پرده كحلى عروس كلهء خضرا\r\nچنان نمود كه خاتون حجله خانه مشرق * به زير مقنعه بنهفت طرهء شب يلدا\r\nجهان مفرح ياقوت كرد از آنكه به حكمت * برون برد ز دماغ زمانه علت سودا\r\nقضا به شعبده‌بازى براين بساط معلق * نمود مهرهء مهر از درون حقهء مينا\r\nپديد شد دگر از زير چتر آينه منظر * كلاه‌گوشهء سلطان چرخ آينه‌سيما\r\nتو گويى از پى نزهتگه بتان سمن رخ * ز سبزه‌زار فلك بردميد لالهء حمرا\r\nنهاده مه ز افق روى در منازل غربى * چو زورقى كه به ساحل فتد ز لجهء دريا\r\nدرآمد از درم آن ماه آفتاب شمايل * مهى كه مشترى مهر اوست زهرهء زهرا\r\nز رنگ و بوى خط سبز و زلف غاليه‌رنگش * نسيم غاليه‌ساى و زمانه غاليه‌آسا\r\nنهاده بر مه تابان ز مشك سوده سلاسل * كشيده بر گل سورى رقم ز عنبر سارا\r\nچه گفت گفت كه عيدست و روز جشن همايون * ز بهر تهنيت خسرو اين قصيده بيارا \r\n\r\nدر صفت كتاب و مدح سلطان ابو سعيد خان\r\n زين سفينه دم زند من عنده ام‌الكتاب * كآب حيوان پيش بحر او ز خجلت گشته آب \r\n\r\n","description":"","footnote":"","page_name":" 50 ","page_number":50},
  {"content":"\r\n\r\n بحر او بحر المحيط و بيت او بيت الحرام * باب او باب الجنان و فصل او فصل الخطاب\r\nز آسمان آمد كلام و من بدين عالىكلام * بگذراندم ز آسمانش چون دعاى مستجاب\r\nگر فلك پيشش نماز آرد نباشد عيب از آنك * بيت معمور است هر بيتش ز روى انتساب\r\nغمگسار عاشقان و مونس دلخستگان * دستگير خاص و عام و دلپذير شيخ و شاب\r\nروضه‌اى پرحور عين و چشمه‌اى پرآب خضر * طبلهء پرعود خام و نافه‌اى پرمشك ناب\r\nشخص دانش را روان و مغز معنى را خرد * مشرب دل را زلال و ساغر جان را شراب\r\nمعنى الفاظ او كردم سؤال از عقل گفت * روشن است اين آفتاب است آفتاب است آفتاب\r\nگوهر شهوار بحرش هيچ مىدانى كه چيست * مدح سلطان جهان و آله اعلم بالصواب\r\nسايهء يزدان علاء الدّين و دنيا بو سعيد * خان كسرى مرتبت خاقان اسكندر جناب\r\nباغ جنت را بساط مجلسش قائم‌مقام * شمع گردون را فروغ خاطرش نايب مناب\r\nآن شهنشاهى كه در ايام عدل شاملش * نيست جز در حلقهء مرغول خوبان اضطراب \r\n\r\nدر صفت كاملان و اولياء الله گويد\r\n آن محرمان مخزن اسرار كردگار * آن مالكان تختگه ملك افتقار\r\nپيران نوجوان و جوانان پيرطبع * ديوانگان عاقل و مستان هوشيار\r\nپابسته همچو كوه و جهانگرد چون فلك * بخشنده همچو نخل و تهىدست چون چنار\r\nهم ناظران روضه و هم روضه را نظير * هم زايران كعبه و هم كعبه را مزار\r\nاز ورطهء مضايق تقليدشان عبور * در سايهء سرادق تحقيقشان قرار \r\n\r\nدر حكمت و نصيحت و موعظه\r\n نوشته‌اند مقيمان قبهء زنگار * به لاژورد براين نه كتابهء زركار\r\nكه اى نمونهء نقش نگارخانهء كن * مكن صحيفهء دل را سواد نقش و نگار\r\nتويى يگانهء شش منظر و سه روح و دو كون * مشو فسانهء اين هفت گوى و نه مضمار\r\nز هفت منظر زنگار خورد آينه‌گون * مهل كه آينهء دل بگيردت زنگار\r\nمپيچ بر خود و در خط مشو به هر وجهى * كه بر سر تو قلم رفته است چون طومار \r\n\r\n","description":"","footnote":"","page_name":" 51 ","page_number":51},
  {"content":"\r\n\r\n چو در مششدر اين كعبتين شش‌سويى * به ريز مهره و آزاد شو ز پنج و چهار\r\nمجاوران زواياى عالم ملكوت * ندا دهند تو را بالعشى و الابكار\r\nكه تا برون نروى زين مضيق جسمانى * چگونه بار دهندت به صدر صفهء يار\r\nچو آفتاب گرت ميل ارتفاع بود * برى بر شرف بام اين كبود حصار\r\nگذشت كوكبهء عمر همچو سياره * تو نيز بگذر از اين هفت كوكب سيار\r\nگرت به مهره فريبد زمانه چون افعى * بدين فسون مشو ايمن ز مهره‌بازى مار\r\nتو را چو سرو به آزادگى برآيد نام * چو نرگس ار ننهى چشم بر زر و دينار\r\nخيال گنج ز راهت چنان برون برد است * كه نيست خبر از اژدهاى عالم‌خوار\r\nاز آن شمار زرت كس نمىتوان كرد * كه در شمار ندارى حساب روز شمار\r\nمكن به چشم حقارت نظر به مردم از آنك * ز خوار كردن مردم شوند مردم خوار \r\n\r\nدر جواب قصيدهء حكيم الهى سنايى غزنوى\r\n همه را گل به دست و ما را خار * همه را گنج بهر و ما را مار\r\nهمه در نوش غرق ما در نيش * همه جا گل ببار و ما در بار\r\nيار در پيش و ما اسير فراق * باده در جام و ما اسير خمار\r\nبار ما شيشه و كريوه بلند * خر ما لنگ و راه ناهموار\r\nچند خوانيم روزنامهء دهر * از سواد و بياض ليل و نهار\r\nتا به كى بر دريچه‌هاى فلك * مژه پرچين كنيم چون مسمار\r\nروز آن شد كه تارتار كنيم * كسوت شب‌روانهء شب تار\r\nخيز تا صبحدم برافرازيم * علم از بام اين كبود حصار\r\nشاه سياره را براندازيم * بيرق از بام گنبد دوار\r\nتا كى از گردش شهور و سنين * تا كى از جنبش خزان و بهار\r\nترك اين كعبتين شش‌سو كن * خيز و آزاد شو ز پنج و چهار\r\nتا تو چون نقطه در ميان باشى * نتوانى برون شد از پرگار\r\nكام دل در كنار خود ننهى * تا نگيرى ازين ميانه كنار \r\n\r\n","description":"","footnote":"","page_name":" 52 ","page_number":52},
  {"content":"\r\n\r\n ملك دينار كى خرد بجوى * هركه دم زد ز مالك دينار\r\nسوسن و سرو اگرچه آزادند * به غلاميت مىكنند اقرار\r\nمالكان ممالك ملكوت * خازنان خزاين اسرار\r\nبه يسار تو مىخورند يمين * به يمين تو مىدهند يسار\r\nظاهر است اين سخن كه ملك وجود * به وجود تو دارد استظهار\r\nگر ندانى بهاى گوهر خويش * برو از مشترى كن استفسار\r\nنوش كن در مجالس ارواح * گوش كن در سرادق انوار\r\nقدحى بىوسيلت ساقى * سخنى بىقرينهء گفتار\r\nچون كنى عزم خوابگاه عدم * آنگه از خواب خوش شوى بيدار\r\nمىپرستى كه مستيش ازليست * تا ابد كس نبيندش هشيار\r\nراه ادريس كى رود ابليس * بوى گلزار كى دهد گل زار\r\nدر مستان عشق زن كه زدند * حلقهء كعبه بر در خمار\r\nغوطه خور در محيط استغنا * خيمه‌زن در جهان استغفار\r\nتا نهنگى شوى محيطآشام * تا پلنگى شوى جهان اوبار\r\nدر طريقت حجاب راه تواند * اسب رهوار و گوهر شهوار\r\nدل به دنيا مده كه نتوان داشت * چشم بيمار پرسى از بيمار\r\nقاف تا قاف را قلم دركش * كاف و نون را چو صفر هيچ شمار\r\nرو به ديوار عشق كن كه خرد * آفتابى است بر سر ديوار\r\nبىپروبال در حديقهء عشق * جعفر وقتى ار شوى طيار\r\nناخدايى كه با خدا باشد * بود ايمن ز بار و دريابار\r\nبرو اى يار و گر خرد دارى * يار آن شو كه آن ندارد يار\r\nتو كم از بلبلى كه شب تا روز * سبق عشق مىكند تكرار\r\nصبح‌خيزان به ميل مهر كشند * سرمه در ديدهء اولى الابصار\r\nنوعروسان حجله خانهء قدس * مىگشايند برقع از رخسار\r\nيار ديدار مىنمايد ليك * ديده‌اى نيست درخور ديدار \r\n\r\n","description":"","footnote":"","page_name":" 53 ","page_number":53},
  {"content":"\r\n\r\n گر تو در دير عابد صمدى * راهب دير گو صنم پندار\r\nآن زمان دير كعبهء تو شود * كه نبينى بجز خدا ديار\r\nبا تو زنار مىكند تسبيح * وز تو تسبيح مىشود زنار\r\nهرچه بينى ز ديدهء خود بين * گرت اندك نمايد ار بسيار\r\nكى به نقش و نگار غره شوى * گر تصور كنى ز نقش و نگار\r\nتوشهء مستى از جهان برگير * پردهء هستى از جهان بردار\r\nغم دنيا مخور كه خوار شوى * زان كه غمخوار گردد از غم‌خوار\r\nحيف باشد سفينه در غرقاب * ناخدا بىزر و خدا بيزار\r\nهمه رنجيده و تو رنجه شده * همه آزرده و تو در آزار\r\nبرخى بيدلان صاحبدل * شادى مفلسان دولت يار\r\nفقر مرغى است در نشيمن غيب * دوجهان را گرفته در منقار\r\nعشق ملكى است در جهان قدم * سپهش عقل و جان سپه‌سالار\r\nعشق مهر است و عقل سايهء عشق * ننهد مهر سايه را مقدار\r\nتا نباشد ظهور پرتو مهر * نتوان كرد سايه را اظهار\r\nمژه گر خار ديدهء تو شود * ديده پر كن ز خار و ديده مخار\r\nهرك را هست برگ گل چيدن * چاره‌اى نيست جز تحمل خار\r\nما و من را مجال هيچ مده * لا و لن را بيا و هيچ انگار\r\nحرف را تا نياورى در فعل * نتوان شد ز اسم برخوردار\r\nبگذر از اسم و فعل و حرف مگو * نفى كن جمله را و اسم برآر\r\nكوس وحدت بزن كه در ره عشق * تخت منصور مىزنند از دار \r\n\r\nايضا و له\r\n اگرچه بىخبر افتاده‌ام ز يار و ديار * دلم مقيم ديار است و جان ملازم يار\r\nچه غم ز بعد مسافت چو قرب جانى هست * نظر به يار بود نى به قرب و بعد ديار\r\nبدان اميد كه همچون تو گوهرى يابد * شد است مردم چشمم مقيم دريابار \r\n\r\n","description":"","footnote":"","page_name":" 54 ","page_number":54},
  {"content":"\r\n\r\n ميان يار و كنارم زهى خيال كه نيست * در اين ميان كه من افتاده‌ام اميد كنار\r\nبدان خداى كه مشاطگان قدرت او * كنند سلسله مرغول طره شب تار\r\nبدان كريم كه بخشد بناى موسيجه * نواى نغمهء داود و لحن موسيقار\r\nبه كحل معرفت سرمدى كه حى حكيم * بدان برد رميد از ديدهء اولو الابصار\r\nبساز پردهء دل در مجالس ارواح * بسوز مجمر جان در سرادق انوار\r\nبه مركزى كه بدان مىكند ستاره مسير * به نقطه‌اى كه بر آن مىكند زمانه مدار\r\nبه حشر و نشر و به وعد و وعيد و خوف و رجا * به صبح و شام و به نور و ظلام و ليل و نهار\r\nبه هفت منظره و شش جهات و پنج حواس * به چار طبع و سه روح و دو كون و يك دادار \r\n\r\nو له ايضا\r\n سطرى است هر دو كون ز اوراق دفترم * حرفى است كاف و نون ز حروف محررم\r\nچون در سرادقات معانى كنم نزول * طاوس سدره مروحه سازد ز شهپرم\r\nناهيد كيست مطربى از بزم فكرتم * خورشيد چيست پرتوى از راى انورم\r\nتير دبير منشى ديوان حكمتم * بدر منير شمسهء ايوان منظرم\r\nباشد به گرد مركز مهرش مدار من * زان رو مدار مركز چرخ مدورم\r\nدر بوته‌ام مسوز كه اكسير اعظمم * در آتشم مدار كه گوگرد احمرم\r\nبادم ولى ز خاك طريقت مركبم * خاكم ولى به آب حقيقت مخمرم\r\nبر باد كى روم كه سپهر مكوكبم * در خاك كى شوم كه محيط مقعرم\r\nكى بر بساط خاك زنم خيمهء وقوف * زين‌سان كه دل به عالم جان است رهبرم \r\n\r\nخطاب به زلف محبوب و تخلص به مدح ممدوح\r\n الا اى جعد چين بر چين مشكين كمند افكن * گرفته آفتابت جيب و ماه و مشترى دامن\r\nتو آن جادوى كشميرى كه از بادش بود مركب * تو آن هندوى خونخوارى كه بر آتش كند مسكن\r\nمگر بر قلب جانبازان شبيخون مىبرى امشب * و گرنه در شب تارى چرا پوشيده‌اى جوشن\r\nمگر نعل سم شبرنگ دارايى كه مىزيبد * كمينه خادمش بهرام و كمتر بنده‌اش بهمن \r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nايضا فى البهارية\r\n خط زنگارى نگر از سبزه بر گرد سمن * كاسهء ياقوت بين از لاله بر صحن چمن\r\nيوسف گل تا عزيز مصر شد يعقوب‌وار * چشم روشن مىشود نرگس به بوى پيرهن\r\nنوعروس باغ را مشاطهء باد صبا * هر نفس مىافكند در سنبل مشكين‌شكن\r\nطاس زرين مىنهد نرگس چمن را برطبق * خط ريحان مىكشد سنبل بر اوراق سمن\r\nسرو را بين در سماع بلبلان صبح‌خيز * همچو سرمستان به بستان پاىكوب و دست‌زن\r\nزند شد خيرى و مؤبد باد صبح و ويس گل * باغ شد گوراب و رامين بلبل و گل نسترن\r\nگوييا نرگس به شاهدبازى آمد سوى باغ * زان كه دايم سيم دارد در كف و زر در دهن\r\nاى كه گويى جز بدن سرو روان را هيچ نيست * آب را در سايهء او بين روانى بىبدن\r\nغنچه گويى شاهد گل‌روى سوسن بوى ماست * كز لطافت در دهان او نمىگنجد سخن\r\nنوبت نوروز چون در باغ پيروزى زدند * نوبت نوروز سلطانى به پيروزى بزن \r\n\r\nفى النصيحة و الموعظه\r\n دلا بر عالم جان زن علم زين دير جسمانى * كه جان را انس ممكن نيست با اين جنس انسانى\r\nدر آن مجلس چو مستان را ز ساغر سرگران بينى * سبك‌رطلى گران خواه از سبك روحان روحانى\r\nچرا بايد كه وامانى ز ملبوسى و مأكولى * اگر مرد رهى بگذر ز بارانى و بورانى\r\nبرون از جهل بوجهلى نبينم هيچ در ذاتت * ازين‌پس پيش گير آخر مسلمانى مسلمانى\r\nرود هم عاقبت بر باد شادروان اقبالت * اگر زير نگين دارى همه ملك سليمانى\r\nچو مىدانى كه اين منزل اقامت را نمىشايد * علم بر ملك باقى زن ازين بيغولهء فانى \r\n\r\nمن رباعياته و غزلياته\r\n روزى كه روم ازين جهان با دل‌تنگ * گردون زندم شيشهء هستى بر سنگ\r\nبر تربت من كسى نگريد جز جام * در ماتم من كسى ننالد جز چنگ \r\n* * *\r\n پيش صاحب‌نظران ملك سليمان باد است * بلكه آن است سليمان كه ز ملك آزاد است \r\n* * *\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n كس نيست كه در دل غم عشق تو ندارد * كان را كه غم عشق كسى نيست كسى نيست \r\n* * *\r\n جز غم به جهان هيچ نداريم و ليكن * گر هيچ نداريم غم هيچ نداريم \r\n* * *\r\n پرسم ز تو پرسيدن اگر عيب نباشد * عاشق چو نمىخواهى معشوق چرايى \r\n\r\n451 داعى شيرازى قدس سره\r\nو هو سيد نظام الدّين محمود الواعظ الملقب به داعى الى اللّه نسبش به نوزده واسطه به زيد بن على عليه السّلام مىپيوندد و خود از افاضل علما و حكماى زمان خود بوده است معاصر جناب شاه نعمت اللّه كرمانى و اظهار ارادت به خدمتش مىكرده و به شيخ ابو اسحاق بهرامى و سيد احمد كبير نيز رسيده و حديث از شيخ بن حجر فراگرفته پنجاه هزار بيت ديوان وى را ديدم كه مشتمل به رسالات و اشعار بود شش مثنوى موسوم به ستّه منظوم فرموده كه اسامى آنها چنين است :\r\nمثنوى چهل صباح ، مثنوى گنج روان ، مثنوى چهار چمن ، مثنوى چشمهء زندگانى ، مثنوى مشاهد ، مثنوى عشق‌نامه . شرحى بر گلشن راز نوشته ، نسايم گلشن نام كرده ، شرحى هم بر مثنوى مولوى نگاشتهء از رسالات وى كه هريك اسمى دارد در رياض العارفين نام بعضى ضبط شده است در سنهء 869 وفات يافته زياده از پنجاه و هفت سال عمر كرده مرقدش در خارج شيراز زيارتگاه اهل راز است . از اوست :\r\n\r\nقصائده\r\n به پاى دل سفر كن گر سر اقليم جان دارى * ندارى در قدم يك گام ليكن صد زبان دارى \r\n\r\n","description":"","footnote":"","page_name":" 57 ","page_number":57},
  {"content":"\r\n\r\n تو را مشرب بسى تنگ است و چشم دل بسى تيره * و گرنه سوى هر ذره جهانى در جهان دارى\r\nتو اين هستى خود را هر زمان بند بلايى دان * به كوى نيستى گر پا نهى دار الامان دارى \r\n\r\nو له\r\n خدا را عاشقان كعبه بربنديد محملها * كه گر شوق درون باشد شود نزديك منزلها \r\n* * *\r\n سر شد و راه خرابات به پايان نرسيد * آرى اين راه ره بىسر و بىپايان است\r\nعشق دردى است به نزديك صلبيان ليكن * دردمندان همه دانند كه آن درمان است \r\n* * *\r\n مسلم است كسى را طرب ز بادهء عشق * كه مست ميرد و در حشر مست برخيزد\r\nبىعشق هركه گفت كه اين راه ممكن است * بر ما نه لازم است شنيدن مقال او\r\nاى كه دل بر هجر بنهادى و سستت گشت پاى * در حريم وصل يار خويش مشكل مىرسى \r\n\r\nو له\r\n بلبل اگر ناله برآرد رواست * خاصه كه از طرف گلستان جداست\r\nسبزه به تلخى نفسى مىزند * وان نفس از هجر كسى مىزند\r\nابر نگريد مگر از شوق او * باغ نخندد مگر از ذوق او\r\nكو دل يك قطره كه بىذوق اوست * گردن يك‌ذره كه بىطوق اوست\r\nآه كه هر ذره رقيب من است * در طلب مهر حبيب من است\r\nچند طلب باشد و مطلوب نه * جور رقيب و رخ محبوب نه\r\nاز طلب خويش كس آگاه نيست * ور نه كه جويندهء آن راه نيست\r\nدر طلب هرچه بسرمىبرى * آن طلب اوست اگر بنگرى\r\nهركس از آن پرده كه جنبيده است * چهرهء مقصود در آن ديده است \r\n\r\n","description":"","footnote":"","page_name":" 58 ","page_number":58},
  {"content":"\r\n\r\n مرد شود هركه به مردى رسيد * اى خنك آن دل كه به دردى رسيد\r\nهركه ندارد دل او اين مذاق * گر همه جان است كه هذا فراق\r\nذوق ندارى مكن اين جرعه نوش * شوق ندارى مكن اين نكته گوش\r\nداغ من از دست نگار من است * نالهء من از غم يار من است \r\n\r\nاز مثنوى چهل صباح\r\n مستند ز بادهء الهى * مست و هشيار هركه خواهى\r\nگر سبحه و گر صليب دارند * از حضرت او نصيب دارند\r\nآن را كه خيال خورد و خواب است * زين ره به خيال در حجاب است\r\nتا كى ز خيال پيچ‌درپيچ * كاخر چو نظر كنى بود هيچ\r\nصوفى و حكيم را رها كن * روى دل خويش زى خدا كن\r\nتا چند تو در ميانه باشى * آن به كه تو در ميان نباشى\r\nمعنى فنا بگويمت من * از هستى و نيستى گذشتن\r\nمن گفتن و من نبودن آنجا * جز نقش بدن نبودن آنجا \r\n\r\n452 ركن الدّين صاين اصفهانى\r\nاز معاصرين شاهرخ بن امير تيمور و به انواع فضائل مشهور صاحب تصنيفات عاليه است و تأليفات فايقه دارد اشعارش كم ديده شده الا اين دو بيت كه از اوست :\r\n اگرچه طاعت اين شيخكان سالوس است * كه جوش و ولوله در جان انس و جان انداخت\r\nولى به كعبه كه گر جبرئيل طاعتشان * به منجنيق تواند بر آسمان انداخت \r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\n453 سلمان ساوجى\r\nنامش جمال الدّين و خلف علاء الدّين ساوجى است معاصر و مداح امير شيخ حسن و پسرش سلطان اويس جلاير و مهد عليا دلشاد خاتون بوده است ؛ شيخ علاء الدولهء سمنانى گفته است كه مانند شعر سلمان و انار سمنان در همهء عالم نديده‌ام بارى از متوسطين شعرايى است كه در مجمع الفحصاء مرقوم شده‌اند ديوانش مكرر ديده شده است اشعار خوب دارد در سنهء ششصد و شصت و نه وفات يافته و به عرفات جنان شتافته . ازوست :\r\n\r\nمن قصائده\r\n سقى اللّه ليلا كصدغ الكواعب * شبى عنبرين موى و مشكين ذوائب\r\nفلك را به گوهر مرصع حواشى * هوا را به عنبر مستر جوانب\r\nدرفش بنفش سپاه حبش را * روان در ركاب از كواكب مواكب\r\nدرين حال من با فلك در شكايت * ز رنج حوادث ز جور نوايب\r\nز فقد مراد و جفاى زمانه * ز بعد ديار و فراق صواحب\r\nز تزويرهاى جهان مزور * ز بازيچه‌هاى سپهر ملاعب\r\nفلك را همىگفتم از دور دورت * چرا اختر طالعم گشته غارب\r\nچرا گشت با من زمانه مخالف * چرا هست با من ستاره مغاضب\r\nكنون پنج ماهست تا من اسيرم * به بغداد اندر بلا و مصائب\r\nپريشان جمعى و جمعى پريشان * گرفتار قومى و قومى عجايب\r\nنه جاى فرارم ز جور اعادى * نه روى ديارم ز طعن اقارب\r\nفلك چون شنيد اين عتاب و شكايت * مرا گفت كه بس كن كه طال المعاتب\r\nاگرچه تو را هست جاى شكايت * ولى هست شكرانه‌ات نيز واجب\r\nكه دارى چو درگاه صاحب‌پناهى * مقر مقاصد محل مآرب\r\nفلك با من اندر شكايت كه ناگه * برآمد ز كه رايت صبح كاذب \r\n\r\n","description":"","footnote":"","page_name":" 60 ","page_number":60},
  {"content":"\r\n\r\n قمرچهرگان شبستان گردون * كشيدند رخ در نقاب مغارب\r\nرهى پيشم آمد كه از هيبت آن * بينداختى پنجه شير محارب\r\nسموم غمومش وزان در صحارى * حميم جحيمش روان در مشارب\r\nگهى برفرازى كه نعل مه نو * همىسود در دست و پاى مراكب\r\nگهى در نشيبى كه اموال قارون * همىبرگذشت از ركاب ركايب \r\n\r\nو له ايضا\r\n سلطان اويس داور دين كز كمال عدل * در سلطنت قواعد نوشيروان نهاد\r\nعمرى عنان توسن ايام چرخ داشت * چون پير گشت در كف اين نوجوان نهاد\r\nچون سد آهنين حسامش كشيده ديد * چرخش لقب سكندر گيتىستان نهاد\r\nبنّاى روزگار كه اين خشت زرنگار * بر طاق چارمين بلند آسمان نهاد\r\nچون اوج بارگاه جلال تو را بديد * بركند مهر را و بر اين آستان نهاد\r\nهر بره‌اى كه گرگ به عهد تو بازيافت * در دم گرفت و برد به پيش شبان نهاد\r\nدر دور دولت تو كه با دور آسمان * هر وضع را كه گفت چنين نه چنان نهاد\r\nاوضاع مملكت همه نيكو نهاده است * جز وضع من كه بهتر ازين مىتوان نهاد \r\n\r\nو له ايضا\r\n كجايى اى ز نسيمت دماغ باغ معطر * بيا كه باغ به شمع شكوفه گشته منور\r\nهوا ز عكس شقايق صحيفه‌اى است ملون * زمين ز رنگ حدايق كتابه‌اى است مصور\r\nدهان غنچه چو لعلت گشاده گشت لبالب * خط بنفشه چو زلفت معنبر است سراسر\r\nدرخت شد دم طاوس و غنچه شد دم طوطى * ز حلق بلبله بايد گشود خون كبوتر \r\n\r\n","description":"","footnote":"","page_name":" 61 ","page_number":61},
  {"content":"\r\n\r\n نموده صورت بادام در نقاب شكوفه * چنان كه ديدهء خوبان ز طرف شقه چادر\r\nبرون كشيد جهان از قفا زبان بنفشه * مگر نكرده چو سوسن به ذكر شاه زبان تر \r\n\r\nو له ايضا\r\n طراوتى است جهان را ز فر فروردين * كه هر زمان خجل است آسمان ز روى زمين\r\nسرير سبز چمن شد شكوفه را بستر * كنار برگ سمن شد بنفشه را بالين\r\nدرخت ميوه كه چون شاخ ثور بىبر گشت * چو برج ثور برآورده زهره و پروين\r\nچنان به عهد تو ميزان عدل شد طيار * كه ميل سوى كبوتر نمىكند شاهين\r\nاز آن گذشته كه در روزگار احسانت * براى رزق كسى خون خورد به غير جنين\r\nمرا تصور مدحت چنان بود كه بود * شكسته پر مگسى را هواى عليين\r\nهميشه تا متولد شود اناث و ذكور * مدام تا مترادف بود شهور و سنين\r\nهزار سال جلالى بقاى عمر تو باد * شهور آن‌همه ارديبهشت و فروردين \r\n\r\nساقىنامه\r\n جوانى و پيرى بهار است و دى * نه آن دى كه باشد بهارش ز پى\r\nاز آن جرعه‌اى ماند و آن نيز درد * همه صاف عمر من ايام برد\r\nكجا آن جوانان نوخاسته * كجا آن عروسان آراسته\r\nسراپرده بردند در زير خاك * صبا كرد چون پردهء خاك چاك\r\nشكوفه چو نازك‌تنى سيم‌بر * ز صندوق چوبين برون كرد سر\r\nزبان دارد اما ز راز كهن * اجازت ندارد كه گويد سخن\r\nبر آن گلرخان نوحه‌گر شد سحاب * برايشان همىريزد از ديده آب\r\nكجا آن رخ نازپروردشان * بيا اين زمان بين رخ زردشان\r\nاجل بر سمن خاكشان بيخته * چو گل نازك‌اندامشان ريخته \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n شبى وقت گل بودم اندر چمن * گل و شمع بودند شب يار من\r\nشنيدم كه پروانه با بلبلى * همىكرد از عشق گل غلغلى\r\nهمىگفت كاين بانگ و فرياد چيست * ز بيداد معشوق اين داد چيست\r\nز من عاشقى بايد آموختن * كه هرگز نمىنالم از سوختن\r\nچو بلبل شنيد اين بناليد زار * كه من تيره‌روزم تويى بختيار\r\nتو را بخت يارست و دولت رهى * كه در پاى معشوقه جان مىدهى\r\nبه روز من و حال من كس مباد * كه يارم رود پيش چشمم به باد\r\nببايد بر آن زنده بگريستن * كه بىيار خود بايدش زيستن \r\n\r\nرباعيات\r\n آمد سحرى ندا ز ميخانهء ما * كاى رند خراباتى ديوانهء ما\r\nبرخيز كه پر كنيم پيمانه ز مى * زان پيش كه پر كنند پيمانهء ما \r\n* * *\r\n اى ابر بهار خار پروردهء توست * اى خار درون غنچه خون كردهء توست\r\nاى غنچه عروس باغ در پردهء توست * اى باد صبا اين همه آوردهء توست \r\n* * *\r\n خواهم شبكى چنان كه تو دانى و من * بزمى كه در آن بزم تو وامانى و من\r\nمن بر سر بسترت بخوابانم و تو * دو نرگس مست را بخوابانى و من \r\n* * *\r\n ازبس‌كه شكست و باز بستم توبه * فرياد همىكند ز دستم توبه\r\nديروز به توبه‌اى شكستم ساغر * و امروز به ساغرى شكستم توبه \r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\n454 سرمد كاشانى\r\nاسمش سعيد و از ملت موسوى به كيش محمدى درآمد و از مير ابو القاسم فندرسكى حكمت فراگرفت و در خدمت مشايخ تصفيه كرد آخر الامر مجذوب شد و به هندوستان افتاد و در عهد داراشكوه شهادت يافت . تفصيل حالاتش را صاحب دبستان نقل كرده و من بنده نيز در تذكرهء رياض العارفين مفصلا نگارش داده ازوست :\r\n\r\nو له\r\n عمرى است كه آوازهء منصور كهن شد * من از سر نو جلوه دهم دار و رسن را \r\n* * *\r\n همچو دورافتاده‌اى كاخر به يار خود رسد * دست تا در گردن من كرد تيغش خون گريست \r\n* * *\r\n در كعبه و بتخانه سنگ او شد و گنگ او شد * يك جا حجر الاسود يك جا بت هندو شد \r\n\r\nرباعيات\r\n سرمد كه ز جام عشق مستش كردند * كردند سرافرازش و پستش كردند\r\nمىخواست خداپرستى و هشيارى * مستش كردند و بت‌پرستش كردند \r\n* * *\r\n سرمد غم عشق بوالهوس را ندهند * سوز دل پروانه مگس را ندهند\r\nعمرى بايد كه يار آيد به كنار * اين دولت سرمد همه‌كس را ندهند \r\n* * *\r\n در مسلخ عشق جز نكو را نكشند * لاغرصفتان زشت‌خو را نكشند\r\nگر عاشق صادقى ز كشتن مگريز * مردار شود هرآن‌كه او را نكشند \r\n* * *\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n آن كس كه تو را تاج جهانبانى داد * ما را همه اسباب پريشانى داد\r\nپوشيد لباس هركه را عيبى ديد * بىعيبان را لباس عريانى داد \r\n\r\n455 سحرى طهرانى\r\nاز معاصرين صفويه بوده به زبان تهرانى اشعار بسيار داشته ؛ اين چند بيت ازوست :\r\n كى بو كه همچو دسته‌گل گل ديم من ز در درا * هم شو غم به پا هم روز بد به سر درا\r\nطفلى خورده خون ما كه اگر لو و دهانشا * ماچ كنى هزار جا شير بچه شكر درا \r\n* * *\r\n چپ ميا راست مشو گنده مگر در مزنه * اگه من جق مزنم مسته و خنجر مزنه\r\nكافر و گور و مسلمان همه را بزمايمه * راستش اينه كه ترازوى همه‌شان سر مزنه\r\nبه كوچه‌شان چه مشم دل نمىدهد ورشم * همى مخوم كه ازين سر بيام و آن سر شم\r\nخدا كنه كه درافته به چال ميدان ورك * موهم و هينه كنم در ميانشان ورشم\r\nز فلته وا كن اگر دل مبرى * مغر تا شو نوينه جا نمىشو \r\n\r\n456 سحابى استرآبادى قدس سره\r\nمولدش شوشتر و اصلش از جرجان و موطنش نجف اشرف و ظهورش به روزگار شاه‌عباس صفوى بوده و چهل سال در نجف سكونت نموده در سنهء 1701 وفات يافت علاوه بجز غزليات شش هزار رباعى دارد :\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nرباعيات\r\n آداب جمال داد گلزار تو را * او آتش قهر زد خس و خار تو را\r\nاى آمده در شور كه او كو او كو * اين كيست كه گرم كرده بازار تو را \r\n* * *\r\n هر قرعه كه زد حكيم دربارهء ما * ديديم نبود غير آن چارهء ما\r\nبىحكمت نيست هرچه از ما سر زد * مأمورهء اوست نفس امارهء ما \r\n* * *\r\n عالم به خروش لا إله الا هوست * غافل به گمان كه دشمن است اين يا دوست\r\nدريا بوجود خويش موجى دارد * خس پندارد كه اين كشاكش با اوست \r\n* * *\r\n دانى غافل كى از خدا ياد كند * آن دم كه جلال صيحه بنياد كند\r\nاز خواب چو خفته را كند كس بيدار * آهسته چو برنخاست فرياد كند \r\n* * *\r\n بس ساده‌دلا كزين ره آگاه افتد * بس اهل خرد كه در تك چاه افتد\r\nاين كار حوالتى نه علم و عملى است * چون گنج كه تا كرا بدان راه افتد \r\n* * *\r\n نى با هركس نكوست مىبايد بود * بد را هم مغز و پوست مىبايد بود\r\nكارى سهل است دوست بودن با دوست * با دشمن نيز دوست مىبايد بود \r\n* * *\r\n از هر دوجهان زياده‌اى مىخواهم * از پرده برون فتاده‌اى مىخواهم\r\nصوفى تو به كار خويش رو كاين ره را * پا بر سر خود نهاده‌اى مىخواهم \r\n* * *\r\n بايد به همه خلق چو خويشان بودن * يا بىهمه همچو فردكيشان بودن\r\nبىانصافى و كورى و مرده‌دلى است * رد كردن خلق و همچو ايشان بودن \r\n* * *\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n اى دعوى عشق كرده آيين تو كو * قطع نظر از عقل دل و دين تو كو\r\nاى دم زده از داغ صفا لاله صفت * پيراهن چاك‌چاك خونين تو كو \r\n* * *\r\n آنم كه ندارم به دوعالم كامى * نايافته جز به يك وجود آرامى\r\nگر خلق جهان جمله چو من بودندى * لازم نشدى رسولى و پيغامى \r\n* * *\r\n گم گردم اگر تو جست‌وجويم نكنى * آيينه صفت روى به رويم نكنى\r\nدر حق خود از لطف تو گفتم بسيار * يا رب يا رب دروغ‌گويم نكنى \r\n\r\n457 شاه سنجان خوافى\r\nاسمش زين الدّين محمود مريد خواجه مودود چشتى بود چون سنجان از توابع خراسان است از مرشد خود شاه سنجان لقب يافته و بدان لقب مشهور شده مردى صاحب حال و باكمال بوده در سنهء 599 رحلت نموده در قريهء بايج از توابع تربت حيدريه مدفون است . ازوست :\r\n\r\nمن رباعياته قدس سره\r\n مردان خدا ميل به هستى نكنند * خودبينى و خويشتن‌پرستى نكنند\r\nآنجا كه مجردان حق باده كشند * خمخانه تهى كنند و مستى نكنند \r\n* * *\r\n خواهى كه تو را رتبهء ابرار رسد * مپسند كه بر كس ز تو آزار رسد\r\nاز مرگ مينديش و غم رزق مخور * كان هر دو به وقت خويش ناچار رسد \r\n* * *\r\n تا مرد به تيغ عشق بىسر نشود * در حضرت معشوق مطهر نشود \r\n\r\n","description":"","footnote":"","page_name":" 67 ","page_number":67},
  {"content":"\r\n\r\n هم دوست طلب كنى و هم جان خواهى * آرى خواهى ولى ميسر نشود \r\n* * *\r\n علمى كه حقيقى است درسى نبود * در سينه بود هرآنچه درسى نبود\r\nصد خانه پر از كتاب كارى نايد * بايد كه كتابخانه در سينه بود \r\n* * *\r\n مردان مى معرفت به اقبال كشند * نه چون دگران دردى اشكال كشند\r\nعلمى كه به درس و بحث حاصل گردد * آبى است كه از چاه به غربال كشند \r\n* * *\r\n جمعى بت شككند و قومى به يقين * يك قوم دگر فتاده اندر پى دين\r\nناگاه منادىاى برآيد ز كمين * كاى بىخبران راه نه آن است و نه اين \r\n\r\n458 شفايى اصفهانى\r\nنامش حكيم شرف الدّين حسن و مردى فاضل بوده ؛ چه گفته‌اند كه فضل حكيم را طبابت و طبابت او را شاعرى محجوب داشته مير محمد باقر داماد او را تمجيد كرده در اصفهان سالها به اظهار كمال و معالجهء ارباب امراض اشتغال داشته وى را ديوان اشعارى است . در غزليات ابيات شيرين دارد و مثنوى موسوم به نمكدان حقيقت بر وزن حديقهء حكيم سنايى منظوم نموده و بدان سياقت رفته است و بعضى آن را به حكيم سنايى غزنوى نسبت كرده‌اند ولى از او نيست شعرهاى متين دارد لهذا بعضى از آن را در اين تذكره نقل و ضبط مىنمايد مات فى سنهء 1037\r\n\r\nمن غزلياته\r\n درين گلشن بود خاكم نه آن مرغ هوسناكم * كه هر ساعت به گلزارى كشاند آشيانش را \r\n* * *\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n به دوستى تو خصمند عالمى با من * هزار دشمن و يك دوست مشكل افتاد است \r\n* * *\r\n ز گرد باديه اين همرهى نمىآيد * غبار كيست كه دنبال محمل افتاد است \r\n* * *\r\n به حشرم وعدهء ديدار اگر دادى نمىرنجم * وصال چون تويى را صبر اين مقدار مىبايد \r\n* * *\r\n مرغى چو هماى دل ما گشته اسيرت * شكرانهء اين صيد تهى كن قفسى چند \r\n* * *\r\n ديدى كه خون ناحق پروانه شمع را * چندان امان نداد كه شب را سحر كند \r\n* * *\r\n اين‌جور ديگر است كه آزار عاشقان * چندان نمىكنى كه به بيداد خو كنند \r\n* * *\r\n پرستارى ندارم بر سر بالين بيمارى * مگر آهم ازين پهلو بدان پهلو بگرداند \r\n* * *\r\n به غلط هم نرود بر سر مجنون ليلى * عاشق اين بخت ندارد سخنى ساخته‌اند \r\n* * *\r\n غم عالم پريشانم نمىكرد * سر زلف پريشان آفريدند\r\nنمىترسيد از دوزخ شفايى * غم جانسوز هجران آفريدند \r\n* * *\r\n ما در دل نگشاييم به روى همه‌كس * آن دل توست كه در وى همه‌كس مىگنجد \r\n* * *\r\n آن شيخ كه از خانه به بازار نمىرفت * مست است به حدى كه ره خانه نداند \r\n* * *\r\n گفتى كه چه شد قاعدهء مهر و محبت * رسم كهنى بود و به عهد تو برافتاد \r\n* * *\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n مىراندم از ناز چو مرغى كه به بازى * پايش بگشايند و پريدن نگذارند \r\n* * *\r\n نمىدانم چه گرمى كرده‌اى با دل نهان از من * كه تا غافل شوم از وى دوان سوى تو مىآيد \r\n* * *\r\n شفايى را تمام عمر در راه تو مىبينم * به كويت مىرود يا از سر كوى تو مىآيد \r\n* * *\r\n غيرت نه همين لازم عشق است كه ليلى * از رشك نخواهد كه به مجنون نگرد كس \r\n* * *\r\n خاطرم از تو تسلى به نگاهى نشود * چشم لطف از تو به اندازهء حسرت دارم \r\n* * * \r\nرباعى\r\n گر سام نريمانى و گر رستم گرد * جلاب مرا به مفت نتوانى برد\r\nيا قيمت آنچه خورده‌اى بايد داد * يا در عوض آنچه ريده‌اى بايد خورد \r\n\r\nاز مثنوى نمكدان حقيقت اوست\r\n اى حجاب رخت نقاب ظهور * پردهء هستيت تجلى نور\r\nما و من را به حضرتت ره نه * هيچ‌كس از تو جز تو آگه نه\r\nقدم از خويش چون نهادى پيش * جلوه كردى به پيش ديدهء خويش\r\nاى تو در جلوه‌گاه يكتايى * هم تماشاى و هم تماشايى\r\nعقل اول چو طفل چوب به مشت * بر سر حرف اولش انگشت\r\nهرك را سر بجيب عرفان است * از تو بر تو هزار برهان است\r\nمعرفت كى ز قال مىزايد * رهبر كور كور كى شايد\r\nبرگ اين راه را ز اهل كمال * ديده بستان نه پاى استدلال\r\nبه جنابش رسيد نتوانى * قدم دل مگر بجنبانى \r\n\r\n","description":"","footnote":"","page_name":" 70 ","page_number":70},
  {"content":"\r\n\r\n اى به مغز خرد زده اورنگ * خويش را كنج داده در دل‌تنگ\r\nدر دوعالمت نيست گنجايى * جز دل عاشقان شيدايى\r\nمغز را عقل و ديده را نورى * در نقاب ظهور مستورى\r\nنيستى را بجز تو هست كه كرد * شب و روز و بلند و پست كه كرد\r\nهركسى در خيال داور خويش * صورتى راست كرده در خور خويش\r\nچون شود مغز معرفت بىپوست * همه دانند كان قفاست نه روست\r\nهرچه گفتند و هرچه مىگويند * همه راه خيال مىپويند\r\nاى درون و برون ز تو لبريز * عشقت از خاك شوره وجدانگيز\r\nدر نقاب ظهور مستورى * بس‌كه نزديك گشته‌اى دورى\r\nشوق تو چون فزون كند دردم * گرد هر موى خويشتن گردم\r\nهست توحيد مردم بىدرد * حصر نوع وجود در يك فرد\r\nليك غير از خداى جل جلال * نيست موجود نزد اهل كمال\r\nهركه داند بجز خدا موجود * هست مشرك به كيش اهل شهود\r\nوحدت خاصهء شهود اين است * معنى وحدت وجود اين است\r\nگر به چشم شهود بنشينى * هرچه بينى نخست او بينى\r\nآن زمان بر رخ طلب خندى * كش ببينى و چشم بربندى \r\n\r\nدر نعمت خاتم الانبياء و مدح امير المؤمنين عليه السّلام\r\n نه كه ناديده ديده بگشايى * كه به نامحرمانش بنمايى\r\nبر جبين دارم از خرد نسبى * داغ طوق محمد عربى\r\nنقش هستيم چون برآمد راست * احمد احمد ز بندبندم خاست\r\nهيچ‌كس را چو او ندارم دوست * كه سزاوار دوستدارى اوست\r\nزده در پيشگاه آگاهى * كوس تفريد لى مع اللهى\r\nبود بزم يگانگى را شمع * شد از آنش مقام جمع الجمع\r\nهرچه گفت از شهود مطلق گفت * من رآنى فقد رأى الحق گفت \r\n\r\n","description":"","footnote":"","page_name":" 71 ","page_number":71},
  {"content":"\r\n\r\n بر سر خلق بود ظل‌اللّه * سايه را سايه كى بود همراه \r\n\r\nدر مدح امير المؤمنين\r\n بعد حمد محمد آنكه ولى است * ثالث خالق و رسول على است\r\nعقل و برهان و نفس و امر گواست * كان دو را غير اين سيوم نه رواست\r\nچون گروهى يگانه‌اش ديدند * به خداييش مىپرستيدند\r\nحبذا پايهء بلند كمال * كه شود مشتبه به حق متعال\r\nديد معبود را به ديدهء جان * نپرستيد تا نديد عيان\r\nساختى با خدا چو بزم حضور * جامهء تن ز خود فكندى دور\r\nپر به سوداى تن نكوشيدى * گاه كندى و گاه پوشيدى\r\nدر نماز آن‌چنان ز جا رفتى * كه دعاوار بر سما رفتى\r\nبود غفلت ز سلخ پيكانش * كه به تن بود آن نه بر جانش\r\nچون هواى شكست عزى كرد * مصطفى كتف خويش كرسى كرد\r\nآنكه مهر نبوتش خوانى * جاى پاى على است تا دانى\r\nبىمديحش نمىزنم نفسى * ليك نتوان شناخت قدر كسى\r\nكه نهفتند حالتش امت * نيمى از بيم و نيمى از خست\r\nبد سر مصطفاش بر زانوى * سجده ناكرده مهر رفت فروى\r\nدعوتش را خدا اجابت كرد * رد خورشيد يك‌دو نوبت كرد \r\n\r\nهم در خطاب به انسان كه اشرف مخلوقات است\r\n اى تو آيينهء تجلى ذات * نسخهء جامع جميع صفات\r\nدر نمود تو ذات مستور است * ذات مخفى صفات مذكور است\r\nجز تو كس قابل امانت نيست * وين امانت بجز خلافت نيست\r\nبه تو از ملك ماه تا ماهى * نامزد شد خليفة اللهى\r\nهرچه در آسمان گردان هست * در تو چيزى مقابل آن هست \r\n\r\n","description":"","footnote":"","page_name":" 72 ","page_number":72},
  {"content":"\r\n\r\n خويش را گر ز خود فروبيزى * به دو چنگال در خود آويزى\r\nآنكه جوييش آشكار و نهفت * خويشتن را به پردهء تو نهفت\r\nاندرين پرده بايدش نگرى * كه خوش‌آينده نيست پرده‌درى\r\nتو كه آيينه جمال ويى * به چه محروم از كمال ويى\r\nاز تو تا آنكه طالب آنى * يك‌دو گامست و تو نمىدانى\r\nهم متاعى و هم خريدارى * با خودت هست طرفه بازارى \r\n\r\n459 شهيدى قمى\r\nمعاصر سلطان يعقوب و سلطان حسين بايقرا بوده است . آخر الامر به هندوستان رفته و بعد از صدسال عمر وفات يافته . ازوست :\r\n سر كويى كه گريد همچو من خونين‌دلى آنجا * كجا آيد به كف بىخون دل مشت گلى آنجا \r\n* * *\r\n به درمانهاش ندهم حاصل عمر درازست اين * به جان كندن تمام عمر دردى كرده‌ام پيدا \r\n* * *\r\n زمام از دست ليلى دررباى اى ناقه كارى كن * سر خود گير و بر مجنون سرگردان گذارى كن \r\n* * *\r\n به بىدردان نشينى كم فتد بر ما نگاه از تو * نه قدر حسن مىدانى نه درد عشق آه از تو\r\nنتابى بر همه يكسان چو خورشيدى كه مىگردد * سراى غير روشن خانهء عاشق سياه از تو \r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\n460 شرف قزوينى\r\nاسمش قاضى شرف جهان از شاگردان مير غياث الدّين منصور دشتكى و از علماى عهد شاه‌طهماسب صفوى بوده . ازوست :\r\n امشب اين خوارى كه ديدم از تو بايد كشتنم * بر سر كويت اگر بيند كسى فردا مرا \r\n* * *\r\n نبودى بيش ازين هرگز خبر از عشق اغيارش * ز بس بردم گمانهاى غلط كردم خبردارش \r\n* * *\r\n ز رشك غير ترسم بيخوديها سرزند از من * ز بزم او همان بهتر كه امشب زود برخيزم \r\n* * *\r\n پى ترتيب بزم خاص مجلس مىزنى برهم * اگر من هم درين مجلس نخواهم بود برخيزم \r\n* * *\r\n زحمت چه مىكشى پى درمان ما طبيب * ما به نمىشويم تو بدنام مىشوى \r\n\r\n461 شاپور طهرانى\r\nاز اولاد اميدى طهرانى بوده در عهد سلطان سليم به هندوستان رفته بماند و در آنجا فوت شد شاعرى غزل‌سرا بوده . از اوست :\r\n نمىگوييم كز زندان هجر آزاد كن ما را * اگر جايى گرفتارى ببينى ياد كن ما را\r\nنمىدانم تو خواهى بود يا گردون همىدانم * كه دامنگير گردد خون من نامهربانى را\r\nاگر دلدار بىمهر است من هم غيرتى دارم * گر او رفت از نظر من نيز خواهم رفت از يادش \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\n462 شاهى سبزوارى\r\nاز اولاد سربداران بوده ملازمت بايسنقر ميرزا ، ترك نموده منزوى شد . صاحب ديوان غزليات است . از اوست :\r\n از ما سخنى بشنو و با ما سخنى گوى * كز بهر تو بسيار شنيديم سخنها \r\n* * *\r\n هركه را چشم بر حبيب من است * گر بود چشم من رقيب من است \r\n* * *\r\n به شرطى شد قتيل عشق شاهى * كه فردا دامن قاتل نگيرد \r\n\r\n463 صائب تبريزى\r\nاسمش ميرزا محمد على و اصلش از تبريز بوده اجداد او به حكم شاه‌عباس ماضى از تبريز كوچيده به عباس‌آباد اصفهان ساكن شده‌اند . غرض او به هندوستان رفته و بازآمده و در اصفهان در خدمت شاه‌عباس ثانى و شاه سليمان محترم مىزيسته از اهل حال محسوب مىشده و خوش‌اخلاق بوده بارى در طريق شاعرى طرزى غريب داشته كه اكنون پسنديده نيست با آنكه صد هزار بيت ديوان دارد ناچار بدين چند بيت اكتفا رفت :\r\n* * *\r\n مى بده مى بستان دست بزن پاى بكوب * در خرابات نه از بهر نماز آمده‌اى \r\n* * *\r\n چون صبح فيض صحبت صاحبدلان دمى است * اما دمى كه باعث احياى عالمى است \r\n* * *\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n مرا به روز قيامت غمى كه هست اين است * كه روى مردم عالم دوباره بايد ديد \r\n* * *\r\n در هيچ پرده نيست كه نبود نواى تو * عالم پر است از تو و خالى است جاى تو \r\n* * *\r\n دلربايانه دگر بر سر ناز آمده‌اى * از دل من چه به‌جا مانده كه باز آمده‌اى \r\n* * *\r\n به حوالى دو چشمش حشم بلا نشسته * چو قبيله گرد ليلى همه جابه‌جا نشسته \r\n\r\n464 طرزى افشار\r\nمردى ظريف خوش‌طبع عاشق‌پيشه صافىانديشه و از شعراى زمان صفويه بوده است اختراعى از طرز سخن‌گويى كرده اين شيوه هم طرزى است . از اوست :\r\n در ديدهء من اى كه بهى از ثقلينا * پر كرده‌ام از مهر تو جيب بغلينا\r\nبادام و عسل قيمت از آن يافت كه هستند * چشمان تو بادام و لبانت عسلينا\r\nگر دست تو در گردن اغيار بطوقد * داريم ز رجلين تو نعم البدلينا\r\nشب با تو كشم بادهء گلرنگ و نخوفم * از محتسب و قاضى و دزد و دغلينا \r\n\r\nو له\r\n آن زلف كه هست چون كمندا * اى كاش به حلقم افكنندا\r\nاين مغبچگان به عشوه ترسم * از كعبه به ديرم آورندا\r\nديدم به قلمرو سرينش * كوهى كه به موى مىكشندا\r\nطرزى به جنون از مجانين * آهوچشمان نمىرمندا \r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nو له ايضا\r\n لب شيرين يار ما چيدم * گره از كار بسته آچيدم\r\nاز وطن تا به غربت افتادم * نه پلاويدم و نه كاچيدم \r\n* * *\r\n مبادا كه از ما ملوليده باشى * حديث حسودان قبوليده باشى\r\nچو درس محبت نخواندى چه سود ار * فروعيده باشى اصوليده باشى\r\nبرو طرزيا زلف خوبان به چنگت * زمانى بيفتد كه پوليده باشى \r\n\r\n465 عرفى شيرازى\r\nاسمش سيد محمد مدتى به سفر هندوستان رفته و بازگشته از او حكايات نقل كنند كه در جايى ديده نشده بارى ديوانش مكرر به نظر رسيده سياق اشعارش پسنديدهء اهالى اين عهد نيست .\r\nازوست :\r\n\r\nاز مثنوى خسرو شيرين اوست :\r\n صباحى دلگشا چون خندهء حور * كه شادى مست بود اندوه مخمور\r\nتتق مىبست ابر نوبهاران * چمن مشتاق شيرين بود و ياران\r\nبه مهد ناز شيرين در شكر خواب * گلش را خوى شبنم كرده شاداب\r\nبه دل گفتى كه هنگام صبوح است * نسيم باغ و مى معجون روح است\r\nاگر بىسرمه ماند چشم غم نيست * تماشاى چمن از سرمه كم نيست\r\nفرامش كرد عمدا شستن روى * كه در گلزار شويد بر لب جوى\r\nز جام و شيشه سامان طرب كرد * نقاب افكند و مركب را طلب كرد\r\nچنان چابك بر آن بنشست و بشتافت * كه دستش را عنان در نيم‌ره يافت \r\n\r\n","description":"","footnote":"","page_name":" 77 ","page_number":77},
  {"content":"\r\n\r\n پرستاران خواب‌آلود مخمور * پريشان زو گهى نزديك و گه دور\r\nچنين رفتند تا نزديك باغى * هنوز آگه نه از عطرش دماغى\r\nنشاند آنجا كنيزان قصب‌پوش * ترش‌رو كرده چندين چشمهء نوش\r\nبگفت اينجا حرمگاه است نى باغ * نه اينجا بار طاوس است و نى زاغ\r\nاگر خود آيد اين دروازه بسته است * بگوييدش كليد در شكسته است\r\nگر آيد نامه‌آور مرغى از شاه * نيايد تا غضب برخيزد از راه\r\nو گر از بيستون پيغامى آيد * نشيند تا اجابت را گشايد\r\nچو لعلش سير شد از درفشانى * روان شد همچو آب زندگانى\r\nروش داد آن‌چنان سرو روان را * كه از رشك زمين كشت آسمان را\r\nصنم مىرفت و گلهاى بهارى * ز مرغان چمن در شرمسارى\r\nفضولى از كنيزان غلطساز * گشاد آن در كه محكم‌تر كند باز\r\nبه ناگه فيلسوفى نامه در دست * ز طراران شاه از در درون جست\r\nكنيزان سيه‌بخت اندرين كار * همه حيرت‌زده چون نقش ديوار\r\nنفسها سرد و بر لبها سرانگشت * جبينها زرد و بر ديوارها پشت\r\nهم آخر شد يكى زانان خرامان * به دستى جان به دستى طرف دامان\r\nبديد از دور شمشاد گل‌اندام * كه مىآيد كنيزى نابهنگام\r\nبه لعلش خنده گفت از آمدن پرس * دلش گفتا من آگاهم ز من پرس\r\nضميرش در صد انديشه مىسفت * به يك‌تن سر همىجنباند و مىگفت\r\nبه شاه اين شوخ چشمان را سرى هست * و گر با شاه نه با ديگرى هست \r\n\r\nدر جواب نامهء خسرو نگاشته\r\n و گرنه هرك را دل باشد و هوش * نگردد آن سفارشها فراموش\r\nمزن طعنم كه رفتى پيش فرهاد * كه دارم از صفاهان و شكر ياد\r\nنرفتم تا ز طعن آشفته باشم * و گر گويى كه رفتم رفته باشم\r\nنه شه كاذب نه شيرين بيستون رو * خدا داند كه بست اين تهمت از نو \r\n\r\n","description":"","footnote":"","page_name":" 78 ","page_number":78},
  {"content":"\r\n\r\n ولى شاهان دل طناز دارند * كه با معشوقه ميل ناز دارند\r\nچو رسم شه بود جورى كه ديديم * كشيدن عيب كس نبود كشيديم \r\n\r\nغزليات\r\n گر نخل وفا بر ندهد چشم ترى هست * تا ريشه در آب است اميد ثمرى هست \r\n* * *\r\n خونابهء حسرت چكدم از مژه هر جاى * بينم كه خداوند يكى بنده‌نواز است\r\nچمنى ديد و هوايى خوش و پروازى كرد * كبك مسكين چه خبر داشت كه شهبازى هست \r\n* * *\r\n فرياد كه غمهاى تو در سينهء تنگم * اندك نبود لايق و بسيار نگنجد \r\n* * *\r\n بناله بزم نسازم دلت از آن ترسم * كه نالهء دگرى در دل تو كار كند \r\n* * *\r\n نازك‌دلى مباد كه رحم آيدت به من * زودم بكش نگاه به اين چشم تر مكن \r\n* * *\r\n چون زخم تازه دوخته از خون لبالبم * اى واى اگر بشكوه شود آشنا لبم \r\n* * *\r\n شد مدتى كه گفت و شنو با تو رو نداد * اى بىنصيب گوشم و اى بينوا لبم \r\n\r\nرباعى\r\n اى مرگ مرا ز يار شرمنده مكن * نوميدم از آن گوهر ارزنده مكن\r\nيار آيد و جان رود خدايا نفسى * مهلت ده و در قيامتم زنده مكن \r\n* * *\r\n عرفى دم نزع است و همان مستى تو * آخر به چه مايه بار بربستى تو\r\nفرداست كه دوست نقد فردوس به كف * جوياى متاع است و تهيدستى تو \r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\n466 غزالى مشهدى\r\nاز مشاهير شعراى زمان شاه‌تهماسب صفوى بوده كلياتش هفتاد هزار بيت است مثنويات متعدد دارد ؛ از جمله رشاد الحياة و اسرار المكتوم و نقش بديع و به مسافرت هندوستان رفته با شيخ فيضى دكنى صحبت داشته و در سنهء 907 لواى عزيمت به آخرت برافراشته از مثنوى نقش بديع او كه ابدع اشعار اوست اين ابيات منتخب شد :\r\n\r\nنقش بديع\r\n خاك دل آن روز كه مىبيختند * شبنمى از عشق بر آن ريختند\r\nدل كه بدان رشحه غم‌اندود شد * بود كبابى كه نمك‌سود شد\r\nديدهء عاشق كه دهد خون ناب * هست همان خون كه چكد زان كباب\r\nبىاثر مهر چه آب و چه گل * بىنمك عشق چه سنگ و چه دل\r\nدل كه ز عشق آتش سودا در اوست * قطرهء خونى است كه دريا در اوست\r\nبه كه نه مشغول بدين دل شوى * كش ببرد گربه چو غافل شوى\r\nآهن و سنگى كه شرارى در اوست * بهتر از آن دل كه نه يارى در اوست\r\nنيست دل آن دل كه درو داغ نيست * لالهء بىداغ درين باغ نيست\r\nدامن از انديشهء باطل بكش * دست ز آسودگى دل بكش\r\nقدر دل آنان كه قوى يافتند * از قدم پاك‌روى يافتند\r\nعشق بلند آمد و دلبر غيور * در ادب آويز و رها كن غرور\r\nچرخ درين سلسله پا در گل است * عقل درين مرحله لا يعقل است\r\nروى بتان گرچه سراسر خوش است * كشته آنيم كه عاشق‌كش است\r\nهر بت رعنا كه جفاكيش‌تر * ميل دل ما سوى او بيشتر\r\nسوزش و تلخى است غرض از شراب * ور نه به شيرينى از آن خوش‌تر آب\r\nيا منگر سوى بتان تيزتيز * يا قدم دل بكش از رستخيز \r\n\r\n","description":"","footnote":"","page_name":" 80 ","page_number":80},
  {"content":"\r\n\r\n حسن چه دل بود كه دادش نداد * عشق چه تقوى كه به بادش نداد \r\n\r\nمن غزلياته\r\n بستر شده در كوى تو خاكسترم امشب * يا سوخته از آتش دل بسترم امشب\r\nجان دادم و فارغ شدم از محنت هجران * يعنى كه ز شبهاى دگر بهترم امشب \r\n* * *\r\n چون رد و قبول همه در پردهء غيب است * زنهار كسى را نكنى عيب كه عيب است \r\n\r\nو له\r\n كس را نبينم روز غم جز سايه در پهلوى خود * آن هم چو بينم سوى او گرداند از من روى خود \r\n* * *\r\n من به ويرانهء غم مرده و طفلان هر سوى * سنگ بر دست كه ديوانه نيايد بيرون \r\n\r\nرباعيات اوست\r\n در كعبه اگر دل سوى غير است تو را * طاعت گنه است و كعبه دير است تو را\r\nور دل به حق است و ساكن بتكده‌اى * خوش باش كه عاقبت بخير است ترا \r\n* * *\r\n تا كى گويى كه گوى اقبال كه برد * تا كى گويى كه ساغر عيش كه خورد\r\nاين‌ها چه فسانه است مىبايد رفت * اين‌ها چه بهانه است مىبايد مرد \r\n\r\n467 فيض كاشانى قدس سره\r\nو هو فخر المحققين و المجتهدين و زين العارفين مولانا مرتضى المدعو به محمد حسن . آن جناب از كملين عهد خود بوده و مراتب حكمت را در نزد صدر الحكماء الالهيين مولانا\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nصدر الدّين شيرازى اقتباس نموده و افضل حكماى عهد گرديده به مصاهرت صدر الدّين نيز اختصاص جسته و خود نيز همشيره‌زادهء مولانا نوراى كاشى است كه با شاه‌عباس ثانى معاصر بوده است و جناب مولانا محسن در همهء كمالات و تمام علوم صورى و معنوى اكمل و افضل علماى متأخرين و متقدمين بوده تصانيف آن جناب بسيار است و دفاتر و رسالات نفيسه دارد از جمله تفسير صافى و اصفى و مفاتيح وافى و بهجة البيضاى وى معروف است و رسالهء اسرار الصلاة و كلمات مكنونهء او مشهور است و در علوم عقليه و نقليه نظير نداشته و به رياضات شاقه همت گماشته به مقامات عاليه رسيده ديوان اشعارى نيز دارند كه قريب به شش هفت هزار بيت است و به اشعار بلند و تحقيقات ارجمند مشحون است و در سنهء 1000 رحلت يافته و به جنات اعلى شتافته مزارش زيارتگاه ارباب صفاست و اين اشعار منسوب به آن جناب است :\r\n خوش آنكه مدعاى من از وى شود روا * ليكن به شرط آنكه بود مدعاى دوست \r\n* * *\r\n دردىكشان ز هم چو بپاشد وجود من * در گردن شما كه ز خاكم سبو كنيد \r\n\r\nمن رباعياته قدس سره\r\n از آن ز صحبت ياران كشيده دامانم * كه صحبت دگرى مىكشد گريبانم \r\n\r\nمن رباعياته\r\n در پس پردهء اسرار بسرمىبرديم * خفته بوديم و ز هىهاى تو بيدار شديم\r\nشربت لعل لبت بود شفاى دل ما * به عبث ما ز پى نسخهء عطار شديم \r\n* * *\r\n در عهد صبى كرده جهالت پستت * ايام شباب كرده غفلت مستت\r\nچون پير شدى رفت نشاط از دستت * كى صيد كند ماهى دولت شستت \r\n* * *\r\n اى آنكه گمان برى كه دارى همه چيز * اينك روى از جهان گذارى همه چيز \r\n\r\n","description":"","footnote":"","page_name":" 82 ","page_number":82},
  {"content":"\r\n\r\n يا بى باقى اگر ز فانى گذرى * دارى همه چيز اگر ندارى همه چيز \r\n* * *\r\n با من بودى منت نمىدانستم * يا من بودى منت نمىدانستم\r\nچون من شدم از ميان تو را دانستم * تا من بودى منت نمىدانستم \r\n\r\n468 فيض دكنى هندى\r\nنامش ابو الفيض پسر شيخ مبارك و از مشاهير مشايخ و برادر بزرگ شيخ ابو الفضل دكنى است و از اولاد شيخ حميد الدّين ناگورى بوده‌اند و شيخ ابو الفضل در دولت اكبر شاه گوركانى صدر الصدور بوده تاريخى هم مرقوم داشته كه وقتى به نظر رسيده الحاصل ، شيخ فيضى را تأليفات است . مسموع افتاده كه نيمهء قرآن مجيد را بىنقطه تفسير كرده كلفتى بىحاصل كشيده در سنهء 1040 در لاهور به سراى سرور رفته بعضى از اشعار و مثنوياتش درين كتاب تحرير مىيابد :\r\n* * *\r\n اى همنفسان محفل ما * رفتيد ولى نه از دل ما \r\n* * *\r\n تو اى كبوتر بام حرم چه مىدانى * تپيدن دل مرغان رشته بر پا را \r\n* * *\r\n اى كه از باديهء عشق خبر مىپرسى * پاى بردار كه كونين دو گامست اينجا \r\n* * *\r\n در دل من هوس وصل كسى افتاد است * كه ازو در دل هركس هوسى افتاد است \r\n* * *\r\n چشم گهرشناس ندارى چه گويمت * كاين نه صدف چگونه ز يك‌دانه پر شد است \r\n* * *\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n مپرس ره كه ز سرهاى رهروان حرم * نشانه‌هاست كه منزل به منزل افتاد است \r\n* * *\r\n در زلف بتان طعن اسيران نپسندند * گر خلق بدانند كه اين رشته كه رشته است \r\n* * *\r\n پاى به بالا منه كه پايه بلند است * دم ز تقرب مزن كه شاه غيور است \r\n* * *\r\n دل من در كف طفلى است كه از بىخبرى * بلبلش مرده به كنج قفسى افتاد است \r\n* * *\r\n هركه بنشست به راهت ز سر دل برخاست * وانكه افتاد درين باديه مشكل برخاست \r\n* * *\r\n خوش آن كسى كه ز عالم به آرزوى تو رفت * به جست‌وجوى تو آمد به گفت‌وگوى تو رفت \r\n* * *\r\n به ناله شهرهء شهر است عندليب ار نه * نفس گداخته مرغان درين چمن هستند \r\n* * *\r\n گويند رهروان طريقت كه اى رفيق * آگاه شو كه غافله ناگاه مىزنند \r\n* * *\r\n غافل نىام ز راه ولى آه چاره چيست * زين رهزنان كه بر دل آگاه مىزنند \r\n* * *\r\n گر ديردير مىنگرم بر رخت مرنج * خود را به دورى تو بدآموز مىكنم \r\n* * *\r\n در زير آن دو زلف زنخدان ساده بين * يك گوى در ميان دو چوگان فتاده بين \r\n* * *\r\n تا خود كدام نقش ازين پرده رودهد * ماييم و عشق با در و ديوار باختن \r\n* * *\r\n خوش آن زمان كه يكى بود خانهء من و تو * نبود راه جدايى ميانهء من و تو \r\n* * *\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n خوى عتاب‌آميز را با مهر پيوندى بده * هم عشوه را منعى بكن هم غمزه را پندى بده \r\n* * *\r\n تا كى ز بادام ترت عمرم به تلخى بگذرد * آن پستهء لب‌بسته را راه شكر خندى بده \r\n* * *\r\n به يك دل اين همه سود است در سرم اى واى * چه كردمى گر ازين دل هزار داشتمى 1 \r\n* * *\r\n زاهد سخن ز مشرب توحيد مىكنى * تحقيق كرده‌ايم كه تقليد مىكنى \r\n* * *\r\n بر ما چه زيان اگر صف اعدا زد * مشتى خاشاك لطمه بر دريا زد \r\n* * *\r\n ما تيغ برهنه‌ايم در دست قضا * شد كشته هرآن‌كه خويش را بر ما زد \r\n\r\nمن رباعياته رحمه الله\r\n بايد به ره عشق تكاپو كردن * پيوسته به خورشيد ازل رو كردن\r\nزين‌سان كه بود ظهور حق از همه سو * بايد ز چه روى روى يك‌سو كردن \r\n* * *\r\n آن روز كه كردند شمار من و تو * بردند ز دست اختيار من و تو\r\nفارغ بنشين كه كارساز دوجهان * پيش از من و تو ساخته كار من و تو \r\n* * *\r\n يا رب قدمى به راه توحيدم ده * شوقى به نهانخانهء تجريدم ده\r\nدل‌بستگىاى به سر تحقيقم بخش * آزادگىاى ز قيد تقليدم ده \r\n\r\nاز مثنويات اوست :\r\n پيش كه هنگامهء عالم نبود * غلغل بازيچهء آدم نبود\r\nپردگى غيب منزه ز طنز * بود نهان در تتق كنت كنز \r\n\r\n","description":"","footnote":"","page_name":" 85 ","page_number":85},
  {"content":"\r\n\r\n چهرهء وحدت خط كثرت نداشت * طرهء معنى ره صورت نداشت\r\nعين عدم بود وجود شئون * داشت ظهور همه سر در بطون\r\nپاك ز نقش صور فوق و تحت * آيينهء ساذج و هستى بحت\r\nسلسلهء انفس و آفاق نه * هيچ بجز جلوهء اطلاق نه\r\nبلكه در اطلاق زمان شهود * نسبت اطلاق بر او قيد بود\r\nداشت به يك‌دانه جهانى فراغ * نه چمن و هفت گل و چارباغ\r\nدر پى اين كشمكش كن مكن * بود جهان منتظر امر كن\r\nحسن ازل عاشق مرآت شد * نور ابد پرده‌كش ذات شد\r\nپرده‌نشينان شبستان غيب * باز كشيدند برون سر ز جيب\r\nخواب‌گرانان حريم قدم * چشم گشادند ز خواب عدم\r\nنغمهء ايجاد دميدن گرفت * رايحهء فيض وزيدن گرفت\r\nبحر ازل نيم نمى بيش نيست * ملك ابد نيم دمى بيش نيست\r\nدهر چو بااين‌همه كس بىكس است * هم‌نفس من نفس من بس است\r\nمن چه و اين هستى موهوم من * خنده به علم من و معلوم من\r\nفكر و خرد سايل بيرونىاش * چون‌وچرا عاجز بىچونىاش\r\nواى بر اين دانش انديشه‌پيچ * سينه پر از علم و ز معلوم هيچ \r\n\r\n469 فياض لاهيجانى\r\nنام شريفش مولانا عبد الرزاق تلميذ خاص مولانا صدر الدّين ابراهيم شيرازى بوده و جمع كرده در ميانهء علوم عقليه و نقليه ، گوهر مراد از تصانيف اوست و بر فصوص شيخ محى الدّين العربى شرحى فارسى نگاشته و در فن حكمت مرتبه‌اى بلند داشته قريب به چهار پنج هزار بيت وقتى ازو ديوانى ديدم كه اكنون حاضر نيست . از آن جناب است :\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n گفته‌اى بيدار بايد عاشق ديدار ما * پاس اين حرف تو دارد ديدهء بيدار ما\r\nتو بهر كوچه خرامان و من از رشك هلاك * كه نبسته است كسى چشم تماشايى را \r\n* * *\r\n نه غم بيگانگان دارم نه فكر دوستان * تا تو در ياد منى عالم مرا از ياد رفت\r\nقسمت ما زين چمن بار تعلق بود و بس * سرو را نازم كه آزاد آمد و آزاد رفت \r\n* * *\r\n در و ديوار به محرومى من مىخندد * من به اين خوش كه به رويم در گلشن باز \r\n* * *\r\n حيف است كه در گردن حور افكندش كس * دستى كه به ياد تو در آغوش توان كرد \r\n* * *\r\n وقت است كه ترك پير و استاد دهيم * آموخته‌ها را همه از ياد دهيم\r\nبا جام مى دوساله در ميكده‌ها * ناموس هزارساله بر باد دهيم \r\n\r\n470 فدايى لاهيجى\r\nخلف الصدق شيخ محمد لاهيجى شارح گلشن راز شيخ محمود شبسترى است و بنابراين او را شيخ‌زاده مىخواندند . از جانب شاه اسماعيل صفوى به رسالت نزد محمد خان شيبانى رفته آخر الامر عزلت گزيده در شيراز فوت شد . از اشعار اوست :\r\n\r\nغزليات\r\n وه كز تو غم خويش نهفتن نتوانم * وز بيم رقيبان به تو گفتن نتوانم\r\nطالع نگر اى شوخ كه چون در سخن آيى * بى خود شوم از شوق و شنفتن نتوانم \r\n\r\n","description":"","footnote":"","page_name":" 87 ","page_number":87},
  {"content":"\r\n\r\n شوخى دل و دين برده به غارت ز فدايى * اين طرفه كه مىدانم و گفتن نتوانم \r\n\r\nرباعيات\r\n از دار بقا فتاده در دار عذاب * آدم ز پى گندم و من بهر شراب\r\nمرغان بهشتيم عجب نيست اگر * او از پى دانه رفت و من از پى آب \r\n* * *\r\n گر چشم گشايم به جمال تو خوش است * ور ديده ببندم به خيال تو خوش است\r\nهيچ از تو بجز فراق تو ناخوش نيست * آن نيز به اميد وصال تو خوش است \r\n* * *\r\n خواهم كه چو پيراهن گل‌فرسايت * در جامهء جان كشم قد رعنايت\r\nگه بوسه زنم چو آستين بر دستت * گه سر بنهم چو دامن اندر پايت \r\n* * *\r\n خلقم اگر آشناى خود مىخواهند * يك سرسپر بلاى خود مىخواهند\r\nخود را ز براى ما نمىخواهد كس * ما را همه از براى خود مىخواهند \r\n* * *\r\n عاشق من و ديوانه من و شيدا من * شهره من و افسانه من و رسوا من\r\nكافر من و بت‌پرست من و ترسا من * اين‌ها من و صدبار بتر زينها من \r\n* * *\r\n باز آى كه با سوز و گدازم بينى * بيدارى شبهاى درازم بينى\r\nنى نى غلطم كه خود فراق تو مرا * كى زنده گذارد كه تو بازم بينى \r\n\r\n471 قاسم الانوار تبريزى\r\nو هو سيد معين الدّين على از شيخ خود قاسم الانوار لقب يافت و تخلص كرد و مريد شيخ\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nصدر الدّين موسى ولد شيخ صفى الدّين اسحاق اردبيلى قدس سره بوده و به صحبت شيخ بزرگوار سيد نعمة اللّه شاه نور الدّين كرمانى رسيده . چهار بار پياده سفر حجاز كرده رياضات شاقه كشيده تا چهرهء شاهد مقصود در آينهء وجود ديده مدّتى در هرات سكونت جسته از كثرت اصحاب شاهرخ ميرزاى گوركانى توهم نموده او را عذر خواسته و به سمرقند رفته از ميرزا الغ بيك تلطفات بزرگ ديده در خرجرد جام متوقف و فوت شده و ولادتش در سنهء 757 و وفاتش در سنهء 837 واقع شده نود سال عمر داشته ديوانش را مكرر ديده‌ام . از اشعار آن جناب است :\r\n\r\nغزليات\r\n ز بحر عشق تو هر قطره‌اى چو دريايى است * به كوى وصل تو هر پشه‌اى چو عنقايى است \r\n* * *\r\n نمىتوان خبرى داد از حقيقت دوست * ولى ز روى حقيقت حقيقت همه اوست \r\n* * *\r\n مريد جملهء ذرات كاينات شود * دلى كه جلوهء خورشيد را طلبكار است \r\n* * *\r\n بندهء آن چشم مخمورم كه از هستى و ناز * در ميان شهر در هر گوشه‌اى غوغاى اوست \r\n* * *\r\n در ملك عاشقى كه دوعالم طفيل اوست * آن كس قدم نهاد كه اول ز سر گذشت \r\n* * *\r\n گر شير نه‌اى بگذر از اين بيشهء شيران * كاغشته به خونند درين بيشه دليران \r\n* * *\r\n طريق عاشقى وانگه سلامت * معاذ اللّه ز فكر باطل من \r\n* * *\r\n از مسجد و ميخانه وز كعبه و بتخانه * مقصود خدا عشق است باقى همه افسانه \r\n* * * \r\nرباعى\r\n از هر طرفى چهره گشايى كه منم * در هر صفتى جلوه‌گرايى گرايى كه منم \r\n\r\n","description":"","footnote":"","page_name":" 89 ","page_number":89},
  {"content":"\r\n\r\n بااين‌همه گهگاه غلط مىافتم * نادان كس و ابله روستايى كه منم \r\n\r\nاز مثنوى انيس العارفين اوست\r\n هركه را قصد حريم كبرياست * دشمنش در راه دين كبر و رياست\r\nعالمى را كاين صفت سر برزند * آتش اندر دين پيغمبر زند\r\nمخزن اسرار ربانى دل است * محرم انوار روحانى دل است\r\nدر دلت گر درد جانان است و بس * خوش نگهدارش كه جان آن است و بس\r\nهركه را با خويشتن كارى بود * نيست عاشق خويشتن‌دارى بود\r\nهركه از هستى خود بيزار نيست * از وصال دوست برخوردار نيست\r\nتا تو بر خود عاشقى بىحاصلى * چون فنا در يار گشتى واصلى\r\nخودبه‌خود بر خويش عاشق گشت دوست * بلكه عشق و عاشق و معشوق اوست \r\n\r\nقطعه\r\n قضا دستى است پنج‌انگشت دارد * چو خواهد كز كسى كامى برآرد\r\nدو بر چشمش نهد دو نيز بر گوش * يكش بر لب نهد گويد كه خاموش \r\n\r\n472 كليم كاشانى\r\nاسمش ابو طالب بوده در عهد صفويه به هندوستان رفته در خدمت شاه جهان بابرى معزز بوده ملك‌الشعراى آن عهد گرديده در كشمير بمرد . از غزليات او اين ابيات نگاشته شد :\r\n نشئه از باده نديديم و طرب از مستى * خاك محنت زده‌اى بود گل ساغر ما \r\n* * *\r\n عريان تنى خوش است ولى زيب ديگر است * جيب دريده دامن در خون كشيده را \r\n* * *\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n اى مست نازگر همه بايد به خاك ريخت * يك‌باره ساغر از كف ما مىتوان گرفت \r\n* * *\r\n اى گلبن تازه خار جورت * اول در پاى باغبان رفت \r\n* * *\r\n كس واقف حيرانى من نيست درين بزم * كانجا كه تويى ديده به غيرى نگران نيست \r\n* * *\r\n طبعى به هم رسان كه بسازى به عالمى * يا همتى كه از سر عالم توان گذشت\r\nبدنامى حيات دو روزى نبود بيش * آن هم كليم با تو بگويم چسان گذشت\r\nيك روز صرف بستن دل شد به اين و آن * روز دگر به كندن دل زين و آن گذشت \r\n* * *\r\n تو بىزبانى ما را حريف حرف نه‌اى * به داد ما برس اى شوخ تا زبانى هست \r\n* * *\r\n چرا ننالد بلبل كه بىوفايى دهر * امان نداد كه گل خنده را تمام كند \r\n* * *\r\n مقبول روزگار نگشتيم و ايمنيم * ما را كه برنداشت چسان بر زمين زند \r\n* * *\r\n سبك پى قاصدى خواهم كه چون غمنامهء ما را * دهد بر دست او كاغذ هنوز از گريه تر باشد \r\n* * *\r\n هرگه كه سنگ حادثه از آسمان رسد * اول بلا به مرغ بلندآشيان رسد\r\nآخر همه كدورت گلچين و باغبان * گردد بدل به صلح چو فصل خزان رسد \r\n* * *\r\n هواداران گروه ديگرند و عاشقان ديگر * نگيرد جاى بلبل گل اگر صد باغبان دارد \r\n* * *\r\n ز رشك طالع تردامنان داغم درين گلشن * كه شبنم بستر از گل بلبل از خار آشيان دارد \r\n* * *\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n چه خوارى كز وفادارى نديدم * كنم صد شكر كز عالم برافتاد\r\nكليم از دست بيداد كه نالم * به كشت من گذار لشكر افتاد \r\n* * *\r\n جايى ننشستيم كز آنجا نرميديم * جغديم در آن شهر كه ويرانه ندارد \r\n* * *\r\n ما طفل بوده‌ايم و شب جمعه ديده‌ايم * هرگز به صبح شنبهء مستان نمىرسد \r\n* * *\r\n به اين دو ديده ز حسنت چه مىتوان ديدن * هزار ديده نداريم صد هزار افسوس \r\n* * *\r\n خنده بر بخت زنم يا به وفادارى دوست * گريه بر خويش كنم يا به گرفتارى دل \r\n* * *\r\n شوقم ز بس‌كه ساخته اميدوار تو * بىانتظار وعده به هر رهگذر كشم \r\n* * *\r\n اين هم‌سفران پشت به مقصود روانند * شايد كه بمانم قدمى پيشتر افتم \r\n* * *\r\n اى گوشهء عزلت ز تو آب رخم افزود * نشناسم اگر قدر تو را دربه‌در افتم \r\n* * *\r\n قمرى ريخته بالم به پناه كه روم * تا به كى سركشى اى سرو خرامان از من \r\n* * *\r\n به ناله‌ام دل صد مرغ مىكشيد اينجا * مرا براى چه از دام خود رها كردى \r\n* * *\r\n ز گوش اين نكتهء پير مغان بيرون نخواهد شد * كه مستى خاكسارى آورد پرهيز مغرورى \r\n* * *\r\n چنان لطف خاصيش با هر تن است * كه هر بنده گويد خداى من است \r\n* * *\r\n خدا كار هركس چنان ساخته * كه گويى به غيرى نپرداخته \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\n473 كاتبى ترشيزى\r\nنامش محمد بن عبد اللّه و از شعراى زمان امير تيمور و از مريدان سيد نسيمى شيرازى مشهور مثنوى ذوبحرين و ذو قافيتين موسوم به مجمع البحرين و مثنوى محب و محبوب از اوست و در زمان خود به اخلاق حميده معروف و به صفت عزلت و انزوا موصوف در مناقب اشعار و قصايد بسيار دارد و در سنهء 838 در استرآباد درگذشته از قصايد و غزليات و مثنوياتش قدرى نوشته شد :\r\n ما كاروانىايم و جهان كاروانسرا * در كاروانسرا نكند كاروان سرا \r\n* * *\r\n اى راست‌رو قضا به كمان تو چون خدنگ * برابرش تو چتر مرصع دم پلنگ \r\n* * *\r\n مرغابيان جوهر درياى تيغ تو * هريك به روز معركه صياد صد نهنگ \r\n* * *\r\n هيچ‌كس يك سر مو از دهنت آگه نيست * دم از آنجا نتوان زد كه سخن را ره نيست \r\n* * *\r\n چو خير و شر نه به دست من است يك سر مو * اگر ثواب ندارم مرا گناهى نيست \r\n* * *\r\n دلا جان باختن دعوى مكن چندان‌كه يار آيد * شود معلوم كار هركسى چون وقت كار آيد \r\n* * *\r\n ز چشم اهل نظر كسب كن حيات ابد * كه آب خضر درين جويبار مىگذرد \r\n* * *\r\n پى درد تو مهمانخانه‌اى ساخت * چو برهم زد قضا آب و گل من \r\n* * *\r\n پس از هلاك چو هر ذره‌ام فتد جايى * بود به مهر تو هر ذره را تماشايى \r\n* * *\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n جانم فداى آنكه شد جانش فداى چون تويى * گر جان فدا سازد كسى بارى براى چون تويى \r\n\r\nمثنوى\r\n اى شده از قدرت تو ماء و طين * لوحهء ديباچهء دنيا و دين\r\nقهر تو بىبرگى ساز جهان * پيش تو پيدا همه راز جهان\r\nمسكن عشاق تو شهر بلاست * شربت مشتاق تو زهر فناست\r\nطالب اين گلشن دنيا مباش * خار ره اندر ره عقبى مباش\r\nدرگذر از لالهء باغ امل * سوز گل بنگر و داغ اجل\r\nبادهء اين مصطبه قهر است و بس * شربت اين مشربه زهر است و بس \r\n\r\n474 كمال خجندى\r\nو هو شيخ كمال الدّين مسعود اصلش از خجند بوده و از سفر مكه مراجعت كرده به تبريز ساكن شد سلطان حسين بن اويس جلاير به جهت او خانه و بستانى در شهر تبريز معين و مهيا نمود وقتى ميران شاه بن امير تيمور به ديدن او رفته از باغچهء او ميوه‌اى تناول فرموده ده هزار دينار قرض شيخ را ادا نموده الحاصل با خواجه حافظ معاصر بوده بزرگى گفته كه صحبت شيخ از حافظ و غزل حافظ از شعر شيخ كمال خوش‌تر بوده در سنهء 793 رحلت يافته ديوان مجزاى قديمى از وى ديده شد و اين اشعارش گزيده ازوست :\r\n\r\nغزليات\r\n حلال باد مى و خلد و حور زاهد را * كه واگذاشت به رندان شراب و شاهد را\r\nز ذكر و فكر و رياضت دماغ را خلل است * بگير جام و بمان فكرهاى فاسد را\r\nعجب كه شحنه نگشت از امام ما واقف * كه خرج كرد به مى وقفهاى مسجد را \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nو له\r\n منع كمال از عاشقى جان برادر تا به كى * پند پدر مانع نشد رسواى مادرزاد را \r\n* * *\r\n گر يار مرا بر من مسكين نظرى نيست * ما را گنه از بخت خود است از دگرى نيست\r\nگفتى پس هر تيرگيى روشنى هست * چون است كه هرگز شب ما را سحرى نيست \r\n\r\nو له\r\n هركه وصلت طلبد ترك سرش بايد كرد * ور نه انديشهء كار دگرش بايد كرد\r\nيا رب اين درد دل‌ريش چه مشكل دردى است * كه مداواى به خون جگرش بايد كرد\r\nهرگز او را خبر از حالت مستان نبود * به يكى جرعهء مى بىخبرش بايد كرد\r\nزلف آشفتهء تو موجب جمعيت ماست * گر چنين است پس آشفته‌ترش بايد كرد \r\n\r\nو له ايضا\r\n در خانهء درويش چه اسباب نشاط است * كز دولت غمهاى تو آماده نباشد \r\n* * *\r\n جانب دلها نگاه‌دار كه سلطان * ملك نگيرد اگر نگاه ندارد\r\nعاشق خود گر كشى به جرم محبت * بيشتر از من كسى گناه ندارد\r\nزحمت سر چون برد كمال بدين در * زان كه جز اين آستان پناه ندارد \r\n* * *\r\n ما خانه‌خراب‌گشتگان را * در دل غم خانمان نگنجد\r\nيا دوست گزين كمال يا جان * يك‌خانه دو ميهمان نگنجد \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\n475 لطف اللّه نيشابورى\r\nو هو مولانا لطف اللّه ، سالكى است آگاه از معاصرين امير تيمور و از مخلصان شاه نعمت اللّه كرمانى و شيخ آذرى را نيز ملاقات نموده در قدمگاه مشهد در سنهء 786 وفات يافته ازوست :\r\n\r\nدر مدح امير المؤمنين على بن ابى طالب عليه السلام\r\n حجاب ره آمد جهان و مدارش * الا تا نيفتى ز ره بر مدارش\r\nبه باد دى و تاب تيرش نيرزد * نعيم خزان و نسيم بهارش\r\nنه با راحت وصل او رنج هجرش * نه با نوش خرماى او نيش خارش\r\nرخ دل ز معشوق دنيا بگردان * مكن منتظر ديده در انتظارش\r\nكه هست و بود روز و شب كشته گشته * به هر گوشه همچون تو عاشق هزارش\r\nچه بينى يكى گنده پيرى جوان طبع * اگر دركشى چادرش از عذارش\r\nهمه غنج و رنج است فن و فريبش * همه رنگ و بوى است نقش و نگارش\r\nكه دل بردن و بىوفايى است خويش * جگر خوردن و جانگدازى است كارش\r\nنماند ز دستان اين زال ايمن * تنى گر بود زور اسفنديارش\r\nكنار از ميان تو آن روز گيرد * كه خواهى بگيرى ميان در كنارش\r\nكسى را كه از معتبر كرد روزى * به روز دگر كرد بىاعتبارش\r\nچو مىجويدت رنج راحت مجويش * چو مىداردت خوار عزت مدارش\r\nبه دنياى دون مرد بىدين كند فخر * دل مرد دين را ز دنياست عارش\r\nبه كار خداوند مشكل تواند * توجه نمودن خداوند كارش\r\nصد اقداح نوشين نوشش نيرزد * به يك جرعهء زهر ناخوشگوارش\r\nمر او راست تمكين و تشريف و عزت * كه نوشيد و پاشيد و مىداشت خوارش\r\nخنك آنكه شادان و غمگين ندارد * دل از بود و نابود ناپايدارش\r\nبپرهيزد او از متاعى كه نبود * قبول خردمند پرهيزكارش \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n قبول خرد گر بدى رد نكردى * شه اوليا صاحب ذوالفقارش \r\n\r\n476 مغربى تبريزى\r\nاسمش ملا محمد شيرين و از صوفيه با تمكين راهروى پرشور و موحدى مشهور معاصر شاهرخ بن تيمور و كمال خجندى و مريد شيخ اسماعيل سمنانى مولدش قريهء نايين مرقدش اصطهبانات فارس وفاتش در سنهء 809 ديوانش مكرر ديده شده مذهبش وحدت وجود است و مشربش لذت شهود و بجز يك معنى در همه گفتارش نتوان يافت ترجيعات و غزلياتش همه مشحون به حقايق توحيد است از آن جمله نوشته شد :\r\n\r\nغزليات\r\n اگرچه سايهء عنقاى مغرب است جهان * وليك سايه حجاب آمده است عنقا را \r\n* * *\r\n گدا سلطان شود گر زان كه سلطان * نشاند بر سرير خود گدا را \r\n* * *\r\n اى از دوجهان نهان عيان كيست * وى عين عيان پس اين نهان كيست\r\nگفتى كه هميشه من خموشم * گويا شده پس به هر زبان كيست\r\nگفتى كه نهانم از دوعالم * پيدا شده در يكان‌يكان كيست\r\nگفتى كه ز جسم و جان برونم * پوشيده لباس جسم و جان كيست\r\nگفتى كه نه اينم و نه آنم * پس اينكه هم اين بود هم آن كيست \r\n\r\nو له\r\n اگر او ديده‌اى دادت كه ديدارش به او بينى * طلب كن ديدهء ديگر كه ديدار دگر دارد \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n اگر هر ساعتى صد بار رخسارش به هر ديده * همىبينى مشو قانع كه رخسار دگر دارد \r\n\r\nو له\r\n آن‌كس كه نهان بود ز ما آمد و ما شد * وان‌كس كه نه ما بود و شما ما و شما شد\r\nهرگز كه شنيداست چنين طرفه كه يك كس * هم‌خانهء خويش آمد و هم‌خانه خدا شد\r\nآن گوهر پاكيزه و آن در يگانه * چون جوش برآورد زمين گشت و سما شد \r\n* * *\r\n چون تواند دم ز آزادى زدن آن كس كه يار * هر زمانش مىكشد در بند گيسوى دگر\r\nمن به يكرو چون شوم قانع كه حسن روى او * مىنمايد هردم از هر سو مرا روى دگر\r\nمرا از روى هر دلبر تجلى مىكند رويش * نه از يك‌سوى مىبينم كه مىبينم ز هر سويش\r\nمنم چون محو در ذاتش صفاتش را كجا دانم * صفاتش را كسى يابد كه نبود محو در ذاتش \r\n* * *\r\n گه از روى تو مجموعم گه از زلفت پريشانم * ازين در ظلمت كفرم وزان در نور ايمانم \r\n\r\nو له\r\n هيچ‌كسى به خويشتن ره نبرد به‌سوى او * بلكه به پاى او رود هركه رود به كوى او\r\nتا كه ازو نبد طلب طالب او كسى نشد * اين‌همه جست‌وجوى ما هست ز جست‌وجوى او \r\n* * *\r\n اينجا چه جاى وصف حلول است و اتحاد * كاين يك حقيقت است پديدار آمده \r\n* * *\r\n ساقى و باده چون نيست الا يكى پس ازچه * در هر طرف فتاده مستى است از شرابى \r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nرباعيات\r\n مردان همه در سماع و نى پيدا نيست * مستان همه ظاهرند و مى پيدا نيست\r\nصد قافله بيشتر در اين ره رفتند * اين طرفه كه هيچ‌گونه پى پيدا نيست \r\n* * *\r\n نابرده به صبح در طلب شامى چند * ننهاده برون ز خويشتن گامى چند\r\nدر كسوت خاص آمده‌اند عامى چند * بدنام‌كنندهء نكونامى چند \r\n\r\n477 محمود شبسترى تبريزى\r\nاز مشاهير فضلا و مشايخ زمان خود بوده در عهد دولت اولجايتو و ابو سعيد خان مرجع خواص و عوام و شهر تبريزش مقام بوده ميرحسينى سادات هروى كه در آن عهود به خراسان مشهورتر از مهر خاورى بود هفده بيت مشتمل بر هفده سؤال به دست يكى از دوستان به بلاد ايران فرستاده متمنى جواب آنها شد چون به شيخ محمود شبسترى رسيد به اشارت شيخ خويش هر بيتى را بيتى پاسخ نگاشت و انفاد داشت چون چندى برآمد به استدعاى مريدين بر آن ابيات و مطالب اشعار بيفزود و آن را بسطى داده گلشن راز نام برنهاد فضلا بر آن شروح نگاشتند كه غالب آنها را ديده‌ام كاملترين شرحى مفاتيح الاعجاز شيخ محمد لاهيجى نور بخشى است كه مرقدش در شيراز معروف است و اسيرى تخلص همىكردى ديوان مختصرى دارد گلشن راز مثنويى شورانگيز است و اشعار خوب دارد لهذا لختى از آن بايد نگاشت كه اين تذكره از مشرب اهل شوق و ذوق نيز خالى نباشد كتاب حق اليقين نيز ازوست . وفاتش در سنهء 720 اتفاق افتاده از آن جناب مىباشد :\r\n\r\nمنتخب مثنوى گلشن راز\r\n بنام آنكه جان را فكرت آموخت * چراغ دل به نور جان برافروخت \r\n\r\n","description":"","footnote":"","page_name":" 99 ","page_number":99},
  {"content":"\r\n\r\n ز فضلش هر دوعالم گشت روشن * ز فيضش خاك آدم گشت گلشن\r\nتوانايى كه در يك طرفة العين * ز كاف و نون پديد آورد كونين\r\nچو قاف قدرتش دم بر قلم زد * هزاران نقش بر لوح عدم زد\r\nاز آن دم گشت پيدا هر دوعالم * از آن دم شد هويدا جان آدم\r\nدر آدم شد بديد اين عقل و تمييز * كه تا دانست از آن اصل همه چيز\r\nچو خود را ديد يك شخص معين * تفكر كرد تا خود چيستم من\r\nز جزوى سوى كلى يك سفر كرد * و زانجا باز بر عالم گذر كرد\r\nجهان را ديد امر اعتبارى * چو واحد گشته در اعداد سارى\r\nجهان خلق و امر از يك‌نفس شد * كه هم آن دم كه آمد بازپس شد\r\nبلى آن جايگه آمد شدن نيست * شدن چون بنگرى جز آمدن نيست\r\nتعالى اللّه قديمى كو به يك‌دم * كند آغاز و انجام دوعالم\r\nجهان خلق و امر اينجا يكى شد * يكى بسيار و بسيار اندكى شد\r\nهمه از وهم توست اين صورت غير * كه نقطه دايره است از سرعت سير\r\nيكى خط است از اول تا به آخر * برو خلق جهان گشته مسافر\r\nدر اين ره انبيا چون ساربانند * دليل و رهنماى كاروانند\r\nوز ايشان سيد ما گشته سالار * هم او اول هم او آخر درين كار\r\nاحد در ميم احمد گشت ساير * در اين دور آمد اول عين آخر\r\nز احمد تا احد يك ميم فرق است * جهانى اندر آن يك ميم غرق است\r\nبر او ختم آمده پايان اين راه * به دو منزل شده ادعو الى اللّه\r\nمقام دلگشايش جمع جمع است * جمال جانفزايش شمع جمع است\r\nشده او پيش و دلها جمله در پى * گرفته دست جانها دامن وى\r\nدر اين ره اوليا باز از پس و پيش * نشانى مىدهند از منزل خويش\r\nيكى در جزو و كل گفت اين سخن باز * يكى كرد از قديم و محدث آغاز\r\nيكى از زلف و خال و خط بيان كرد * شراب و شمع و شاهد را عيان كرد\r\nيكى از هستى خود گفت و پندار * يكى مستغرق بت گشت و زنار \r\n\r\n","description":"","footnote":"","page_name":" 100 ","page_number":100},
  {"content":"\r\n\r\n سخنها چون به وفق منزل افتاد * در افهام خلايق مشكل افتاد\r\nعروض و قافيه معنى نسنجد * به هر لفظى درون معنى نگنجد\r\nمعانى هرگز اندر حرف نايد * كه بحر قلزم اندر ظرف نايد\r\nچو ما از حرف خود در تنگناييم * چرا حرف دگر بر آن فزاييم\r\nمرا از شاعرى خود عار نايد * كه در صد قرن چون عطار نايد \r\n\r\nدر مراتب تفكر و تحقيق مراتب انسانى\r\n مرا گفتى بگو چبود تفكر * كزين معنى بماندم در تحير\r\nتفكر رفتن از باطل سوى حق * بجزو اندر بديدن حق مطلق\r\nره دور و دراز است آن رها كن * چو موسى يك‌زمان ترك عصا كن\r\nدرا در وادى ايمن كه ناگاه * درختى گويدت انى انا اللّه\r\nمحقق را كه از وحدت شهود است * نخستين نظره بر نور وجود است\r\nدلى كز معرفت نور و صفا ديد * ز هر چيزى كه ديد اول خدا ديد\r\nجهان جمله فروغ نور حق دان * حق اندر وى ز پيدايى است پنهان\r\nسواد الوجه فى الدارين درويش * سواد اعظم آمد بىكم‌وبيش\r\nچه مىگويم كه هست اين نكته باريك * شب روشن ميان روز تاريك\r\nجهان را سربه‌سر آيينه‌اى دان * به هريك ذره در صد مهر تابان\r\nاگر يك قطره را دل برشكافى * برون آيد از آن صد بحر صافى\r\nبدين خردى كه آمد حبهء دل * خداوند دوعالم راست منزل\r\nبه زير پرده‌يى هر ذره پنهان * جمال جانفزاى روى جانان\r\nچه كردى فهم ازين دين العجايز * كه بر خود جهل مىدارى تو جايز\r\nاگر مردى برون آى و سفر كن * ز هرچ آيد به پيشت زان گذر كن\r\nتو بودى عكس معبود ملائك * از آن گشتى تو مسجود ملائك\r\nتو مغز عالمى ز اندر ميانى * بدان خود را كه تو جان جهانى\r\nجهان عقل و جان سرمايهء توست * زمين و آسمان پيرايهء توست \r\n\r\n","description":"","footnote":"","page_name":" 101 ","page_number":101},
  {"content":"\r\n\r\n من و تو عارض ذات وجوديم * مشبكهاى مرآت شهوديم\r\nهمه يك نور دان اشباح و ارواح * گه از آيينه تابان گه ز مصباح\r\nهمه حكم شريعت بر من و توست * كه آن بربستهء جان و تن توست\r\nمن و تو چون نماند در ميانه * چه كعبه چه كنشت و دير خانه\r\nنبى چون آفتاب آمد ولى ماه * مقابل گردد اندر لى مع اللّه \r\n\r\nفى الحقائق و المعارف\r\n بود نور نبى خورشيد اعظم * گه از موسى بديد و گه ز آدم\r\nتويى تو نسخهء صنع الهى * بجو از خويش هر چيزى كه خواهى\r\nملاحت از جهان بىمثالى * درآمد همچو رند لاابالى\r\nبه شهرستان نيكويى علم زد * همه ترتيب عالم را به هم زد\r\nدرون حسن روى نيكوان چيست * نه آن حسن است تنها گوى آن چيست\r\nجز از حق مىنيايد دلربايى * كه شركت نيست در ملك خدايى\r\nكجا شهوت دل مردم ربايد * كه حق گه‌گه ز باطل مىنمايد\r\nهمه ذرات عالم همچو منصور * تو خواهى مست گير و خواه مخمور\r\nجناب حضرت حق را دويى نيست * در آن حضرت من و ما و تويى نيست\r\nحلول و اتحاد اينجا محال است * كه در وحدت دويى عين ضلال است\r\nوصال حق ز خلقيت جدايى است * ز خود بيگانه گشتن آشنايى است\r\nچو ممكن گرد امكان برفشاند * بجز واجب دگر چيزى نماند\r\nوجود اندر كمال خويش سارى است * تعينها امور اختيارى است\r\nز من بشنو حديث بىكم‌وبيش * ز نزديكى تو دور افتادى از خويش\r\nتعينهاى عالم بر تو طارى است * از آن گويى چو شيطان همچو من كيست\r\nكدامين اختيار اى مرد عاقل * كسى كاو را بود بالذات باطل\r\nبه ما افعال را نسبت مجازى است * نسب خود در حقيقت لهو و بازى است\r\nمقدر گشته پيش از جان و از تن * براى هركسى كارى معين \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n چه بود اندر ازل اى مرد نااهل * كه اين يك شد محمد وان ابو جهل\r\nجناب كبريايى لاابالى است * منزه از قياسات خيالى است\r\nكسى كاو با خدا چون‌وچرا گفت * چو مشرك حضرتش را ناسزا گفت\r\nخداوندى همه در كبريايى است * نه علت لايق كار خدايى است\r\nكرامت ز آدمى از اضطرار است * نه زان كورا نصيبى ز اختيار است\r\nبرو جان پدر تن در قضا ده * به تقديرات يزدانى رضا ده\r\nبه عادت حالها با خوى گردد * به مدت ميوه‌ها خوشبوى گردد\r\nچو عريان گردى از پيراهن تن * شود عيب و هنر يكباره روشن\r\nتنت باشد و ليكن بىكدورت * كه بنمايد درون چون آب صورت\r\nتعين مرتفع گردد ز هستى * نماند در نظر بالا و پستى\r\nكند هم نور حق بر تو تجلى * ببينى بىجهت حق را تعالى\r\nدوعالم را همه برهم زنى تو * ندانم تا چه مستيها كنى تو\r\nزهى شربت زهى لذت زهى شوق * زهى دولت زهى حيرت زهى ذوق\r\nخوشا آن دم كه ما بىخويش باشيم * غنى مطلق و درويش باشيم\r\nنه دين نه عقل نه تقوى نه ادراك * فتاده مست و حيران بر سر خاك\r\nچو رويت ديدم و خوردم از آن مى * ندانم تا چه خواهد شد پس از وى\r\nپس از هر مستىيى باشد خمارى * درين انديشه دل خون گشته بارى \r\n\r\nدر تأويلات و رموزات\r\n هرآن چيزى كه در عالم عيان است * چو عكسى ز آفتاب آن جهان است\r\nجهان چون زلف و خال و چشم و ابروست * كه هر چيزى به جاى خويش نيكوست\r\nتجلى گه جمال و گه جلال است * رخ و زلف آن معانى را مثال است\r\nنظر چون در جهان عقل كردند * از آنجا لفظها را نقل كردند\r\nنظر كن در معانى سوى غايت * لوازم را يكايك كن رعايت\r\nز چشمش خواست بيمارى و مستى * ز لعلش نيستى در تحت هستى \r\n\r\n","description":"","footnote":"","page_name":" 103 ","page_number":103},
  {"content":"\r\n\r\n ز چشم اوست دلها مست و مخمور * ز لعل اوست جانها جمله مستور\r\nز چشم او همه دلها جگرخوار * لب لعلش شفاى جان بيمار\r\nبه چشمش گرچه عالم در نيايد * لبش هر ساعتى لطفى نمايد\r\nدمى از مردمى دلها نوازد * دمى بيچارگان را چاره سازد\r\nازو هر غمزه دام و دانه‌اى شد * وزو هر گوشه‌اى ميخانه‌اى شد\r\nز غمزه مىدهد هستى به غارت * به بوسه مىكند بازش عمارت\r\nز چشمش خون ما در جوش دايم * ز لعلش جان ما مدهوش دايم\r\nبه غمزه چشم او دل مىربايد * به بوسه لعل او جان مىفزايد\r\nچو از چشم و لبش گيرم كنارى * گر اين گويد كه نه آن گويد آرى\r\nز غمزه عالمى را كار سازد * به بوسه هر زمان جانى نوازد\r\nازو يك غمزه و جان دادن از ما * ازو يك بوسه و استادن از ما\r\nچو از چشم و لبش انديشه كردند * جهانى مىپرستى پيشه كردند\r\nبه چشمش در نيايد جمله هستى * درو كى آيد آخر خواب و مستى\r\nوجود ما همه مستى است يا خواب * چه نسبت خاك را با رب ارباب \r\n\r\nدر تحقيق كثرت و وحدت و قهر و لطف\r\n حديث زلف جانان بس دراز است * چه شايد گفت از آن كان جاى راز است\r\nمپرس از من حديث زلف پرچين * مجنبانيد زنجير مجانين\r\nز قدش راستى گفتم سخن دوش * سر زلفش مرا گفتا كه خاموش\r\nكجى بر راستى زان گشت غالب * در او در پيچش آمد راه طالب\r\nهمه دلها ازو گشته مسلسل * همه جانها ازو گشته مغلغل\r\nمعلق صد هزاران دل ز هر سو * نشد يك دل برون از چنبر او\r\nاگر زلفين خود را برفشاند * به عالم در يكى كافر نماند\r\nو گر بگذاردش پيوسته ساكن * نماند در جهان يك‌نفس مؤمن\r\nچو دام فتنه مىشد چنبر او * به شوخى باز كرد از تن سر او \r\n\r\n","description":"","footnote":"","page_name":" 104 ","page_number":104},
  {"content":"\r\n\r\n اگر زلفش بريده شد چه غم بود * كه گر شب كم شد اندر روز بفزود\r\nچو او بر كاروان عقل ره زد * به دست خويشتن بر وى گره زد\r\nنيابد زلف او يك‌لحظه آرام * گهى بام آورد گاهى كند شام\r\nز روى و زلف خود صد روز و شب كرد * بسى بازيچه‌هاى بوالعجب كرد\r\nگل آدم در آن دم شد مخمر * كه دادش بوى آن زلف معنبر\r\nدل ما دارد از زلفش نشانى * كه خود ساكن نمىگردد زمانى\r\nازو هر لحظه كار ازسرگرفتم * ز جان خويشتن دل برگرفتم\r\nاز آن گردد دل از زلفش مشوش * كه از رويش دلى دارد در آتش\r\nرخش خطى كشيد اندر نكويى * كه از ما نيست بيرون خوبرويى\r\nز تاريكى زلفش روز شب كن * ز خطش چشمهء حيوان طلب كن\r\nخضروار از مقام بىنشانى * بجو در خطش آب زندگانى\r\nاز آن حال دل پرخون تباه است * كه عكس نقطهء خال سياه است\r\nز خالش حال دل جر خون شدن نيست * كزان منزل ره بيرون شدن نيست\r\nبه وحدت در نباشد هيچ كثرت * كه نقطه نبود اندر اصل وحدت\r\nندانم خال او عكس دل ماست * و يا دل عكس روى خال زيباست\r\nز عكس خال او دل گشت پيدا * و يا عكس دل آنجا شد هويدا\r\nدل اندر روى او يا اوست در دل * به من پوشيده شد اين راز مشكل\r\nاگر هست اين دل ما عكس آن خال * چرا مىباشد آخر مختلف حال\r\nگهى چون چشم مخمورش خراب است * گهى چون زلف او در اضطراب است\r\nگهى روشن چو آن روى چو ماه است * گهى تاريك چون خال سياه است\r\nگهى مسجد بود گاهى كنشت است * گهى دوزخ شود گاهى بهشت است\r\nگهى برتر شود از هفت افلاك * گهى افتد به زير تودهء خاك\r\nپس از زهد و ورع گردد دگربار * شراب و شمع و شاهد را طلبكار \r\n\r\nايضا فى الحقائق\r\n شراب و شمع و شاهد عين معنى است * كه در هر صورتى او را تجلى است \r\n\r\n","description":"","footnote":"","page_name":" 105 ","page_number":105},
  {"content":"\r\n\r\n شراب و شمع ذوق نور عرفان * ببين شاهد كه از كس نيست پنهان\r\nشراب اينجا زجاجه شمع مصباح * بود شاهد فروغ نور ارواح\r\nز شاهد بر دل موسى شرر شد * شرابش آتش و شمعش شجر شد\r\nشراب و شمع و جان آن نور اسرى است * ولى شاهد همان آيات كبرى است\r\nشراب و شمع و شاهد جمله حاضر * مشو غافل ز شاهد بازى آخر\r\nشراب بيخودى دركش زمانى * مگر از دست خود يا بى امانى\r\nبخور مى تا ز خويشت وارهاند * وجود قطره با دريا رساند\r\nشرابى خور كه جامش روى يار است * پياله چشم مست باده‌خوار است\r\nشرابى را طلب بىساغر و جام * شراب باده‌خوار ساقى آشام\r\nشرابى خور ز وجه جام باقى * سقيهم ربهم او راست ساقى\r\nطهور آن مىبود كز لوث هستى * تو را پاكى دهد در وقت مستى\r\nبخور مى وا رهان خود را ز سردى * چو بدمستى به است از نيك‌مردى\r\nكسى كاو افتد از درگاه حق دور * حجاب ظلمت او را بهتر از نور\r\nكه آدم را ز ظلمت صد مدد شد * ز نور ابليس مردود ابد شد\r\nاگر آيينهء دل را زدود است * چو خود را بيند اندر وى چه سود است\r\nز رويش پرتوى چون در مىافتاد * بسى شكل حبابى بر وى افتاد\r\nجهان و جان بر او شكل حباب است * حبابش اوليايى را قباب است\r\nشده زو عقل كل حيران و مدهوش * فتاده نفس كل را حلقه در گوش\r\nهمه عالم چو يك خمخانهء اوست * دل هر ذره‌اى پيمانهء اوست\r\nخرد مست و ملائك مست و جان مست * هوا مست و زمين مست آسمان مست\r\nفلك سرگشته از وى در تكاپوى * هوا در دل به اميد يكى بوى\r\nملائك خورده صاف از كوزهء پاك * به جرعه ريخته دردى بر اين خاك\r\nعناصر گشته زان يك جرعه سرخوش * فتاده گه در آب و گه در آتش\r\nز بوى جرعه‌اى كافتاده بر خاك * برآمد آدمى تا شد بر افلاك\r\nز عكس او تن پژمرده جان گشت * ز تابش جسم افسرده روان گشت \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n جهانى خلق ازو سرگشته دايم * ز خان‌ومان خود برگشته دايم\r\nيكى از بوى دردش عاقل آمد * يكى از رنگ صافش ناقل آمد\r\nيكى از نيم‌جرعه گشته صادق * يكى از يك صراحى گشته عاشق\r\nيكى ديگر فروبرده به يك‌بار * مى و خمخانه و ساقى و مىخوار\r\nكشيده جمله و مانده دهن باز * زهى دريادل رند سرافراز\r\nدرآشاميده هستى را به يك‌بار * فراغت يافته ز اقرار و انكار\r\nشده فارغ ز زهد خشك و طامات * گرفته دامن رند خرابات\r\nخراباتى شدن از خود رهايى است * خودى كفر است اگر خود پارسايى است \r\n\r\nدر تحقيق خرابات\r\n نشانى داده‌اندت از خرابات * كه التوحيد اسقاط الاضافات\r\nخرابات از جهان بىمثالى است * مقام عاشقان لاابالى است\r\nخراباتى خراب اندر خراب است * كه در صحراى او عالم سراب است\r\nخرابات است بىحد و نهايت * نه آغازش كسى ديده نه غايت\r\nاگر صدسال در وى مىشتابى * نه خود را و نه كس را بازيابى\r\nگروهى اندر او بىپا و بىسر * همه نه مؤمن و نه نيز كافر\r\nشراب بيخودى در سر گرفته * به ترك جمله خير و شر گرفته\r\nشرابى خورده هريك بىلب و كام * فراغت يافته از ننگ و از نام\r\nميان آب و گل افتان‌وخيزان * به جاى اشك خون از ديده ريزان\r\nگهى از سرخوشى در عالم ناز * شده چون شاطران گردن‌افراز\r\nگهى از روسياهى رو به ديوار * گهى از سرخ‌رويى بر سر دار\r\nبه هر نغمه كه از مطرب شنيده * به دو وجدى از آن عالم رسيده\r\nز سر بيرون كشيده دلق ده توى * مجرد گشته از هر رنگ و هر بوى\r\nفروشسته بدان صاف مروق * همه رنگ سياه و سبز و ازرق\r\nبه جان خاك مزابل پاك رفته * ز هرچ آن ديده از صد يك نگفته \r\n\r\n","description":"","footnote":"","page_name":" 107 ","page_number":107},
  {"content":"\r\n\r\n گرفته دامن رندان خمار * ز شيخى و مريدى گشته بيزار\r\nچه شيخى و مريدى اين چه قيد است * چه جاى زهد و تقوى اين چه شيد است\r\nاگر روى تو باشد در كه و مه * بت و زنار و ترسايى تو را به\r\nبت اينجا مظهر عشق است و وحدت * بود زنار بستن عقد خدمت \r\n\r\nدر تبيين مظاهر و مصادر\r\n چو كفر و دين بود قايم به هستى * بود توحيد عين بت‌پرستى\r\nچو اشيا هست هستى را مظاهر * از آن جمله يكى بت باشد آخر\r\nنكو انديشه كن اى مرد عاقل * كه بت از روى معنى نيست باطل\r\nبدان كايزد تعالى خالق اوست * ز نيكو هرچه صادر گشت نيكوست\r\nوجود آنجا كه باشد محض خير است * اگر شرى است در وى آن ز غير است\r\nمسلمان گر بدانستى كه بت چيست * يقين كردى كه دين در بت‌پرستى است\r\nو گر مشرك ز بت آگاه بودى * كجا در دين خود گمراه بودى\r\nنديد او از بت الا خلق ظاهر * بدين علت شد اندر شرع كافر\r\nتو هم زو گر نبينى حق پنهان * به شرع اندر نخوانندت مسلمان\r\nز اسلام مجازى گشت بيزار * كه را كفر حقيقى شد پديدار\r\nدرون هر بتى جانيست پنهان * به زير كفر ايمانى است پنهان\r\nهميشه كفر در تسبيح حق است * وان من شىء گفت اينجا چه وقت است\r\nچه مىگويم كه دور افتادم از راه * فذرهم بعد ما جاءت قل اللّه\r\nبدين خوبى رخ بت را كه آراست * كه گشتى بت‌پرست ار حق نمىخواست\r\nهم او كرد و هم او گفت و هم او بود * نكو كرد و نكو گفت و نكو بود\r\nيكى بين و يكى گوى و يكى دان * به اين ختم آمد اصل و فرع ايمان\r\nنظر كردم بديدم اصل هر كار * نشان خدمت آمد عقد زنار\r\nرها كن طرهات و شطح و طامات * جمال نور و اسباب كرامات\r\nكرامات تو اندر حق‌پرستى است * جز اين كبر و ريا و عجب و مستى است \r\n\r\n","description":"","footnote":"","page_name":" 108 ","page_number":108},
  {"content":"\r\n\r\n كرامات تو گر در خودنمايى است * تو فرعونى و اين دعوى خدايى است\r\nكسى كاو راست با حق آشنايى * نيايد هرگز از وى خودنمايى\r\nچو با عامه نشينى مسخ گردى * چه جاى مسخ يكسر فسخ گردى\r\nهرآن‌كس كو مجرد چون ملك شد * چو روح اللّه بر چارم فلك شد\r\nعناصر مر تو را چون ام سفلى است * تو فرزند و پدر آباى علوى است\r\nتو هم جان پدر سوى پدر شو * به دررفتند همراهان به در شو\r\nبه بحر نيستى هركو فرو شد * فلا انساب نقد وقت او شد\r\nاگر شهوت نبودى در ميانه * نسبها جمله مىگشتى فسانه\r\nچو شهوت در ميانه كارگر شد * يكى مادر شد آن ديگر پدر شد\r\nنمىگويم كه مادر يا پدر كيست * كه با ايشان به حرمت بايدت زيست\r\nعدوى خويش را فرزند خوانى * ز خود بيگانه خويشاوند خوانى\r\nمرا بارى بگو كاين خال و عم چيست * ازيشان حاصلت جز درد و غم چيست\r\nهمه افسانه و افسون و بند است * به جان خواجه كاينها ريشخند است\r\nبه مردى وارهان خود را ز مردان * و ليكن حق كس ضايع مگردان\r\nز روزن نيست الا مايهء غم * به‌جا بگذار چون عيسى مريم\r\nتو را تا در نظر اغيار و غير است * اگر در مسجدى آن عين دير است\r\nنمىدانم بخ هر حالى كه هستى * خلاف نفس ظاهر كن كه رستى\r\nبه باطن نفس ما چون هست كافر * مشو راضى به اين اسلام ظاهر\r\nز نو هر لحظه ايمان تازه گردان * مسلمان شو مسلمان شو مسلمان \r\n\r\n478 مير مختوم نيشابورى\r\nجدش از سادات مدينهء طيبه بوده به زيارت مشهد مقدس رضوى عليه السلام آمده بعد از مراجعت در نيشابور متوطن و متأهل و سيد مير مختوم متولد و بعد از تحصيل و تكميل به\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nخدمت سيد معين الدّين على قاسم الانوار تبريزى رسيد در خدمتش به مقامات عاليه وصول يافت پس از اخراج سيد قاسم الانوار به سبب تشيع از هرات سيد امير مختوم را نيز متهم نمودند كه با مير غياث الدّين على ترخان عشقبازى كرده و رسالهء محبت‌نامه براى وى در قلم آورده روغن گداخته بر سرش ريختند و بعد از آزار بسيار از شهر نيشابور اخراج كردند و ليست به اول قارورة كسرت فى الاسلام . على الجمله در سنهء 603 رحلت نمود شاه قاسم الانوار مر او را مرثيه گفته احوال و اشعار او را در رياض العارفين خود لختى نگاشته‌ام درين تذكره نيز چند بيت از آن سيد مظلوم تحرير مىيابد و از آن جناب است :\r\n\r\nاز غزليات اوست\r\n آن را كه در اين راه شعورى و شروعى است * در هر نفس اى دوست عروجى و رجوعى است \r\n* * *\r\n تا نداند هيچ مفلس سرّ قلاشان عشق * مفتى معنى سواد الوجه را روپوش كرد \r\n* * *\r\n در ره مردان حق نفى است كفر اثبات شرك * دم مزن اينجا كه حيرت عقل را مدهوش كرد \r\n* * *\r\n آن دل كه شد از هر دوجهان فارغ و آزاد * بشنيد مگر از شكن زلف تو بويى \r\n\r\nقطعه و رباعيات\r\n ممتنع چيست هستى ناقص * واجب الذات كامل مطلق\r\nجمع حق است و تفرقه باطل * جمع از تفرقه است با رونق\r\nور به عين اليقين نظاره كنى * جمع يا بى هميشه باطل و حق \r\n* * *\r\n در دايرهء وجود موجود يكيست * از كعبه و از كنشت مقصود يكيست\r\nبر صفحهء كاينات خطى است مبين * كاى سالك ره عابد و معبود يكيست \r\n* * *\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n آن كس كه جز او نيست به عالم موجود * قيوم وجود است و هم او اصل وجود\r\nدر هر اسمى اگرچه خود را بنمود * از اسم كجا شود مسمى موجود \r\n\r\n479 مراد قزوينى\r\nاز مردمان باحال بوده و تحصيل اخلاق مىكرده . ازوست :\r\n عمرى به در صومعهء شيخ نشستيم * جز غيبت رندان نشنيديم كرامت \r\n\r\n480 مظفر هروى\r\nاز معاصرين ملك معز الدّين كرت و از ارباب سلوك و تجريد بوده در زمان خود به شاعرى شهرت تمام كرده و از اشعارش جز اين تغزل نديده‌ام كه به نام ديگران نيز نوشته‌اند :\r\n اى بر سمن از مشك به عمدا زده خالى * مسكين دل من گشته ز خال تو بحالى\r\nقد و دهن و زلف تو و جعد تو ديدم * هريك ز يكى حرف پذيرفته مثالى\r\nاز سيم الفى ديدم و از بسد ميمى * از مشك سيه جيمى و از غاليه دالى\r\nگفتم كه تو خورشيدى و اين بود حقيقت * گفتى كه تو چون ماهى و اين بود محالى\r\nمه بدر نمايد چو ز خورشيد شود دور * من كز تو شوم دور نمايم چو هلالى\r\nاى از بر من دور همانا خبرت نيست * كز مويه چو مويى شدم از ناله چو نالى\r\nيك روز به سالى نكنى ياد كسى را * كاندر غم هجران تو روزيش به سالى\r\nروزى بود آخر كه دل‌وجان بفروزم * ز آن روى كه شهرى بفروزد به جمالى\r\nاز غصهء هجر تو شود رسته دل من * وز روضهء وصل تو شود رسته نهالى \r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\n481 مصاحب نائينى\r\nاصلش از قصبهء نائين و در اصفهان مىزيسته در بعضى علوم خاصه علم رمّالى متبحّر بوده طبعش به مطايبه رغبتى كامل داشته ؛ بان آنكه زياده از هفتاد عمر داشته به هزليات مىپرداخته به مضمون الهزل فى الكلام كالملح فى الطعام . اين مطايبه ازو نگاشته مىشود :\r\n\r\nفى المطايبه\r\n به كوچه‌اى گذرم بود چون نسيم سحر * فتاد در ره من عكس ماهى از منظر\r\nز اضطراب سراسيمه هر طرف ديدم * چو آفتاب نمودار شد يكى دختر\r\nبه گوشه‌اى بنشستم دو چشم خون پالا * گهى ستون ز نخ دست و گه به زانو سر\r\nبه پير زالى از اين قصه ماجرا گفتم * كه دختران را گه دايه بود و گه مادر\r\nنهانش كافر كيش و عيانش طاعت دوست * بنانش سجه شمار و زبانش افسونگر\r\nروان شد از پى تاراج آن گلستان زود * چنان كه فصل خزان سوى بوستان صرصر\r\nچو هاله گشت به يك‌دم محيط خرمن ماه * چو ابر گشت به يك‌دم نقاب چهرهء خور\r\nبه صد هزار فسون وعده‌اى ازو بگرفت * كه بامداد دهد كلبهء مرا زيور\r\nبه شادى آن شب تا وقت صبح نغنودم * گهم به دست صراحى و گه به لب ساغر\r\nرسيد زال سحر چون كلاغ و در پى او * دوهفته ماه چو طاووس‌مست در چادر\r\nدو زلف كرده پريشان به عارض چون ماه * گشاده از سر هر مو شمامهء عنبر\r\nبه خانه بردمش القصه چون گل سيراب * نشاندمش به سر بستر و ببستم در\r\nچو يك‌دو جام لبالب كشيد از پى هم * ز طرف چاك گريبان گشاد تكمهء زر\r\nچه گفت گفت كه از بوسه شو ز من قانع * خداى را ز سر كوچهء حيا مگذر\r\nقسم بخورد كه با من نكرده كس كارى * به جان مادر و روح نيا و مرگ پدر\r\nبراى لذت خود عرض من به باد مده * به عيش يكدمه ناموس يك قبيله مبر\r\nو گر چه پير شدى كام دل ز پيرى جوى * تو را چه كار به ما دختران سيمين بر \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n جواب دادم كى وصل تو چو آب حيات * گرم به كام شوى من جوان شوم از سر\r\nمرا به كام رسان اى بهانه‌جو تا چند * تو رخ به باده كنى لعل و من به خون جگر\r\nز بس‌كه كردم زارى و لابه شد خاموش * فغان من به دل آن نگار كرد اثر\r\nبخفت و كرد ستون . . . * . . . \r\n* * *\r\n خموش باش مصاحب كه در ديار هوس * از اين مطايبه شد كام مرد و زن چو شكر\r\nحكيم سوزنى از گفته منفعل گردد * اگر كند به سمرقند آن قصيده گذر \r\n\r\n482 محتشم كاشانى\r\nاز مشاهير شعرا و مداح و معاصر شاه‌طهماسب ماضى صفوى طاب ثراه بوده در ايام شباب با شاطر جلال عشقبازيها كرده و غزلها گفته و آن را جلاليه ناميده و نثرى بر آن نگاشته و نقل عشاق خوانده ديوانش به نظر رسيده صباييه و شبابيه دارد به هر صورت اين اشعار منتخب و بهترين اشعار اوست كه نگاشته مىشود :\r\n شوم هلاك چو غيرى خورد خدنگ تو را * كه دانم آشتىيى در قفاست جنگ تو را \r\n* * *\r\n شوق درون به‌سوى درى مىكشد مرا * من خود نمىروم دگرى مىكشد مرا \r\n* * *\r\n هزار نالهء جانسوز كرده‌ام امشب * عجب شبى به غمت روز كرده‌ام امشب \r\n* * *\r\n شب مرا تو سيه كرده‌اى و من تا روز * دعاى بد به بدآموز كرده‌ام امشب\r\nكدام سرو ز سنبل نهاده بند به پايت * كه برده دل ز تو اى دلبران شهر فدايت\r\nمتاز كم ز نكويان سمند ناز كه هستى * تو از براى يكى زار و صد هزار برايت \r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nو له\r\n كمند مهر چنان پاره كن كه گر روزى * شوى ز كرده پشيمان به هم توانى بست \r\n* * *\r\n چو غافل از اجل صيدى سوى صياد مىآيد * نخستين رفتن خويشم به‌سويش ياد مىآيد \r\n* * *\r\n رفتن ناقه گهى بر سر مجنون نيكوست * كه به تحريك نشينندهء محمل برود \r\n* * *\r\n دلى دارم كه از تنگى درو جز غم نمىگنجد * غمى دارم ز دلتنگى كه در عالم نمىگنجد \r\n* * *\r\n خنك آن نسيم بشارتى كه ز غايب از نظرى رسد * پس از انتظارى و مدتى خبرى به بىخبرى رسد\r\nشب محتشم شده بىسحر مگر آفتاب جهان سپر * بدرآيد از طرف دگر كه شب مرا سحرى رسد \r\n* * *\r\n روى ناشسته چو ماهش نگريد * چشم بىسرمه سياهش نگريد\r\nعذرخواهى كندم بعد از قتل * عذر بدتر ز گناهش نگريد \r\n\r\nو له\r\n مهى برون شد ازين شهر و شور شهر دگر شد * كه از طلوع و غروبش دو شهر زير و زبر شد \r\n* * *\r\n اى باغبان چو باغ ز مرغان تهى كنى * كارى به بلبلان كهن آشيان مدار \r\n* * *\r\n ز بس‌كه مهر تو با اين و آن يقين دارم * به دوستى تو با كاينات كين دارم \r\n* * *\r\n تو واقف خود و من واقف نگاه رقيب * تو پاس خرمن و من پاس خوشه‌چين دارم \r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nو له\r\n به صلح يار در هر انجمن خوانند اغيارم * كه افتد بر زبانها كز نظر افتادهء يارم \r\n* * *\r\n چو او مىديد سوى من به‌سوى غير مىديدم * تغافل را چنين خاطرنشان يار مىكردم \r\n\r\nو له\r\n كسى كز بيم من در صحبت او لال بود اكنون * زبان كرد است پيدا دارد آهنگ نصيحت هم \r\n* * *\r\n تو كشيده تيغ و مرا هوس كه ز قيد تن برهانيم * به مراد دل برسى اگر به مراد دل برسانيم \r\n* * *\r\n اگر خواهى دعاى من كنى بر مدعاى من * بگو بيمار عشق من شود يا رب فداى من\r\nاگر عمرم نماند است اى پسر بادا فداى تو * و گر مانداست بر عمر تو افزايد خداى من \r\n* * *\r\n مدعى در محفلم جا مىدهد پهلوى تو * تا شود آگه اگر ناگه ببينم روى تو\r\nاز خطابى گه‌گهى بنواز در پهلوى خويش * تا به تقريب سخن چشم افكنم بر روى تو \r\n* * *\r\n دلا از وى بريدى خاطرت آسود پندارى * دگر با وى سروكارت نخواهد بود پندارى \r\n* * *\r\n گذرى به ناز و گويى ز چه باز سرگرانى * ز چه دل‌گران نباشم كه تو يار ديگرانى \r\n* * *\r\n هر گل كه به باغ آيد مىبويم و مىگويم * در پاى تو ميرم من تو بوى كسى دارى \r\n* * *\r\n براى خاطر غيرم به صد جفا كشتى * ببين براى كه اى بىوفا كه را كشتى\r\nچو من هلاك شوم از طبيب شهر بپرس * كه مرگ كشت مرا يا تو بىوفا كشتى \r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nاز مراثى اوست رحمه الله\r\n باز اين چه شورش است كه در خلق عالم است * باز اين چه نوحه و چه عزا و چه ماتم است\r\nباز اين چه رستخيز عظيم است كز زمين * بىنفخ صور خاسته تا عرش اعظم است\r\nگويا طلوع مىكند از مغرب آفتاب * كاشوب در تمامى ذرات عالم است\r\nگر خوانمش قيامت دنيا بعيد نيست * اين رستخيز عام كه نامش محرم است\r\nدر بارگاه قدس كه جاى ملال نيست * سرهاى قدسيان همه بر زانوى غم است\r\nجن و ملك بر آدميان نوحه مىكنند * گويا عزاى اشرف اولاد آدم است\r\nخورشيد آسمان و زمين نور مشرقين * پروردهء كنار رسول خدا حسين\r\nكشتى شكست‌خوردهء توفان كربلا * در خاك و خون فتاده به ميدان كربلا\r\nگر چشم روزگار به دو فاش مىگريست * خون مىگذشت از سر ايوان كربلا\r\nاز آب هم مضايقه كردند كوفيان * خوش داشتند حرمت مهمان كربلا\r\nبودند ديو و دد همه سيراب مىمكيد * خاتم ز قحط آب سليمان كربلا\r\nآه از دمى كه لشكر اعدا نكرده شرم * كردند رو به خيمهء سلطان كربلا\r\nآن دم فلك بر آتش غيرت سپند شد * كز خوف خصم در حرم افغان بلند شد \r\n\r\nو له\r\n كاش آن زمان سرادق گردون نگون شدى * وين خيمهء بلند ستون بىستون شدى\r\nكاش آن زمان كه پيكر او شد به زير خاك * جان جهانيان همه از تن برون شدى\r\nكاش آن زمان كه كشتى آل نبى شكست * عالم تمام غرقهء درياى خون شدى\r\nاين انتقام گر نفتادى به روز حشر * با اين عمل معاملهء دهر چون شدى\r\nآل نبى چو دست تظلم برآورند * اركان عرش را به تزلزل درآورند\r\nبرخوان غم چو عالميان را صلا زدند * اول صلا به سلسلهء انبيا زدند\r\nنوبت به اوليا چو رسيد آسمان تپيد * زان ضربتى كه بر سر شير خدا زدند\r\nپس آتشى ز اخگر الماس‌ريزه‌ها * افروختند و بر حسن مجتبى زدند \r\n\r\n","description":"","footnote":"","page_name":" 116 ","page_number":116},
  {"content":"\r\n\r\n وانگه سرادقى كه ملك محرمش نبود * كندند از مدينه و در كربلا زدند\r\nاز تيشهء ستيزه در آن دشت كوفيان * بس نخلها ز گلشن آل عبا زدند\r\nپس ضربتى كز آن جگر مصطفى دريد * بر حلق تشنهء پسر مرتضى زدند\r\nاهل حرم دريده گريبان گشاده موى * فرياد بر در حرم كبريا زدند\r\nروح الامين نهاد به زانو سر حجاب * تاريك شد ز ديدن او چشم آفتاب\r\nچون خون حلق تشنهء او بر زمين رسيد * جوش از زمين به ذروهء عرش برين رسيد\r\nنخل بلند او چو خسان بر زمين زدند * توفان به آسمان ز غبار زمين رسيد\r\nباد آن غبار چون به مزار نبى رساند * گرد از مدينه بر فلك هفتمين رسيد\r\nيكباره جامه در خم گردون به نيل زد * چون اين خبر به عيسى گردون‌نشين رسيد\r\nپر شد فلك ز غلغله چون نوبت خروش * از انبيا به حضرت روح الامين رسيد\r\nكرد اين خيال و هم غلطكار كان غبار * تا دامن جلال جهان‌آفرين رسيد\r\nهست از ملال گرچه برى ذات ذوالجلال * او در دل است و هيچ دلى نيست بىملال \r\n\r\nو له\r\n ترسم جزاى قاتل او چون رقم زنند * يكباره بر جريده رحمت قلم زنند\r\nترسم كز اين گناه شفيعان روز حشر * دارند شرم كز گنه خلق دم زنند\r\nدست عتاب حق بدرآيد ز آستين * چو اهل بيت دست بر اهل ستم زنند\r\nآه از دمى كه با كفن خون‌چكان ز خاك * آل على چو شعلهء آتش علم زنند\r\nفرياد از آن زمان كه جوانان اهل بيت * گلگون كفن به عرصهء محشر قدم زنند\r\nجمعى كه زد به هم صفشان شور كربلا * در حشر صف‌زنان صف محشر به هم زنند\r\nاز صاحب حرم چه توقع كنند باز * آن ناكسان كه تيغ به صيد حرم زنند\r\nپس بر سنان كنند سرى را كه جبرئيل * شويد غبار گيسويش از آب سلسبيل \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n روزى كه شد به نيزه سر آن بزرگوار * خورشيد سربرهنه برآمد ز كوهسار\r\nموجى به جنبش آمد و برخاست كوه‌كوه * ابرى به بارش آمد و بگريست زارزار\r\nگفتى تمام زلزله شد خاك مطمئن * گفتى فتاد از حركت چرخ بىمدار\r\nعرش آن‌چنان به لرزه درآمد كه چرخ پير * افتاد در گمان كه قيامت شد آشكار\r\nبا آنكه سر زد اين عمل از امت نبى * روح الامين ز روى نبى گشت شرمسار\r\nجمعى كه پاس محملشان داشت جبرئيل * گشتند بىعمارى و محمل شترسوار\r\nآنگه ز كوفه خيل الم رو به شام كرد * نوعى كه عقل گفت قيامت قيام كرد\r\nبر حربگاه چون ره آن كاروان فتاد * شور نشور واهمه را در گمان فتاد\r\nهم بانگ نوحه غلغله در شش‌جهت فكند * هم گريه بر ملائك هفت آسمان فتاد\r\nهرجا كه بود آهويى از دشت پا كشيد * هرجا كه بود طايرى از آشيان فتاد\r\nچندان‌كه بر تن شهدا چشم كار كرد * بر زخمهاى كارى تير و سنان فتاد\r\nناگاه چشم دختر زهرا در آن ميان * بر پيكر شريف امام زمان فتاد\r\nبىاختيار نعرهء هذا حسين ازو * سر زد چنان كه آتش ازو در جهان فتاد\r\nپس با زبان پرگله آن بضعة البتول * رو در مدينه كرد كه يا ايها الرسول\r\nاين كشتهء فتاده به هامون حسين توست * اين صيد دست و پا زده در خون حسين توست\r\nاين نخل تر كز آتش جانسوز تشنگى * دود از زمين رسانده به گردون حسين توست\r\nاين ماهى فتاده به درياى خون كه هست * زخم از ستاره بر تنش افزون حسين توست\r\nاين غرقهء محيط شهادت كه روى دشت * از موج خون او شده گلگون حسين توست\r\nاين خشك‌لب فتادهء ممنوع از فرات * كز خون او زمين شده جيحون حسين توست\r\nاين شاه كم سپاه كه با خيل اشك و آه * خرگاه ازين جهان زده بيرون حسين توست\r\nپس روى در بقيع به زهرا خطاب كرد * مرغ هوا و ماهى دريا كباب كرد\r\nكاى مونس شكسته‌دلان حال ما ببين * ما را غريب و بىكس و بىآشنا ببين \r\n\r\n","description":"","footnote":"","page_name":" 118 ","page_number":118},
  {"content":"\r\n\r\n تنهاى كشتگان همه در خاك و خون نگر * سرهاى سروران همه بر نيزه‌ها ببين\r\nآن سر كه بود بر سر دوش نبى مدام * يك نيزه‌اش ز دوش مخالف جدا ببين\r\nوان تن كه بود پرورشش در كنار تو * غلتان به خاك معركهء كربلا ببين\r\nدر خلد بر حجاب دوكون آستين فشان * وندر جهان مصائب ما برملا ببين\r\nنىنى درا چو ابر خروشان به كربلا * طغيان سيل فتنه و موج بلا ببين\r\nيا بضعة البتول ز ابن زياد داد * كو خاك اهل بيت رسالت به باد داد\r\nاى چرخ غافلى كه چه بيداد كرده‌اى * وز كين چه‌ها درين ستم‌آباد كرده‌اى\r\nكام يزيد داده‌اى از كشتن حسين * بنگر كه را به قتل كه دلشاد كرده‌اى\r\nبه هر خسى كه بار درخت شقاوت است * در باغ دين چه با گل و شمشاد كرده‌اى\r\nبا دشمنان دين نتوان كرد آنچه تو * با مصطفى و حيدر و اولاد كرده‌اى\r\nدر طعنت اين بس است كه با عزت رسول * بيداد كرده خصم و تو امداد كرده‌اى\r\nاى زادهء زياد نكرد است هيچ‌گه * نمرود اين عمل كه تو شداد كرده‌اى\r\nترسم تو را دمى كه به محشر درآورند * از آتش تو دود ز محشر برآورند \r\n\r\n483 مهرى عرب اسمش سيد على اصلش جبل عاملى\r\nدر اواخر صفويه به اصفهان بوده و اندك زبان فارسى آموخت به عربى و فارسى تعريب طرح شاعرى ريخت و شعرش پسنديده افتاد و جمعى به دو اقتفا كردند بدين سياقت نظمها و بحر طويلها پرداختند . على الجمله سوق كلام وى بدين‌گونه است كه گفته :\r\n* * *\r\n الا يا ايها الساقى ادر كاسا و ناولها * خمار الباده الدوشينه گشتى اهل محفلها\r\nهمه فى الشرت و الخميازه مثل الكوكناريون * دهن وازى و ششمان برهمى بالموت مايلها \r\n\r\n","description":"","footnote":"","page_name":" 119 ","page_number":119},
  {"content":"\r\n\r\n به زور الگريه ما رفتى الى عند النگار آخر * رقيب الخرس ماندى عاقبت كالخر فى گلها\r\nشه خوبى لو على رغم الرقيبان مىشوى امشو * على گردن شما دستين ما هر دو حمايلها \r\n* * *\r\n گفتمش يا ساقى امشب مى شما سرخوش نيست * گفت لالا صاف‌صاف و شيز ديگر يوش نيست\r\nگفتمش جان مىدهى با قيمت يك بوسه گفت * كت جهنم پخ يمه ما بوسه را به فروش نيست \r\n\r\nو له ايضا\r\n گفتى به يار خويش كه يا ايها الفلان * ما من قبيلهء عربى انت تركمان\r\nلا تو زبان ماست بفهمد و لا من است * لو لا المحبتست به من كان ترجمان\r\nمستانى من لبان شما بوسه سيد است * لو كا الستارة تو برود عند آسمان\r\nفى الليل شه‌خوردى تو مع الغير شراب است * شد روى تو آتيش و دل ماست كبابش\r\nيك فول به جيب و بغل ماست نماند است * فى العشق تو و اللّه شدى خانه خراب است\r\nفى الوصل شما وعده خلاف است الى كى * آخر تو بده گرنه ثوابست جواب است\r\nآن خرس فرخرس كه با ماست رقيب است * لو گردنش او را بزنى خوب ثواب است\r\nمىواشوى البتّه من الغم دل سيد * مى واكنى از شهره اگر بند نقاب است \r\n\r\nو له\r\n يار مىخواهد شما ما تنگ دربر مىكشد * لو كشد صد بار مىخواهد كه ديگر مىكشد\r\nبار ناز تو دگر لا مىكشد ما فى الثمن * مىرود مع كل على ياد تو ساغر مىكشد \r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\n484 محمد صوفى مازندرانى\r\nصاحب آتشكده را از حالش استحضارى كامل حاصل نگشته لقبش را تخلص دانسته و او را اصفهانى خوانده و خالوى ملا جامى شمرده تحقيق اين است كه به اسم تخلص مىكرده مردى حكيم مجرد موحد و تذكره‌اى جمع نموده در اصل مازندرانى بوده با ابو حيان طبيب و ملا حسنعلى يزدى به هندوستان رفته در كشمير توطن گزيده ؛ به خواهش جهانگير پادشاه به دهلى رفته در سنهء 1008 در سرهند وفات يافته دو هزار بيت ديوانش ديده شده .\r\n\r\nو له\r\n شور در سر چگونه ورزم عقل * خار در پا چسان روم رهوار\r\nبحر بىبن بشورد از تشوير * كوه سنگين بنالد از آزار\r\nحيرتم دوخت ديده باز صفت * محنتم سوخت سينه آتش‌وار\r\nنه مرا مونسى بجز سايه * نه مرا محرمى بجز ديوار\r\nنه گلى چيده‌ام از آن گلبن * نه برى خورده‌ام از آن گلزار\r\nگه بمويم ز دل چو موسيجه * گه بنالم ز جان چو موسيقار\r\nاندرين بادگير پر كركس * اندرين خاكدان پرمردار\r\nزندگان را چو مردگان مىبين * مردگان را چو زندگان انگار\r\nهمه را كعبه آنچه در كيسه * همه را قبله آنكه در شلوار \r\n\r\nو له ايضا\r\n نمىبينيم در اقبال خود پرواز بستانى * هم آخر بال مرغ ما درين ويرانه مىريزد \r\n* * *\r\n كفن بسى به از آن پيرهن كه در تن مرد * نه از ترشح خوناب ديده تر باشد \r\n* * *\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n آنكه اين گريهء من در غم اوست * گريه را آب روان پندارد \r\n* * *\r\n دانى از چيستم چنين مفلس * خودفروشى ز من نمىآيد \r\n* * *\r\n بلرزم چون كه ياد آرم ز ياران * چو گنجشكى كه تر گردد ز باران\r\nچنانم با رفيقان در ره عشق * كه مورى لنگ با چابك‌سواران\r\nبزارى در رهش افتاده بودم * سحرگه آن قرار بىقراران\r\nز من بگذشت چون باد بهارى * مرا بگذاشت چون ابر بهاران\r\nاز كوچهء عشق ره به در نيست * اين وادى حيرت است و حرمان\r\nدر سينه نهان هزار دوزخ * در ديده عيان هزار عمان\r\nمن يونسم و زمانه ماهى * من يوسف و روزگار زندان\r\nروزى كه چو ما شوى بدانى * كاين عشق چرا نماند پنهان \r\n\r\nساقىنامه\r\n شبى گفتم آن پير ميخانه را * همان از خود و خلق بيگانه را\r\nكه ما را بهشت برين آرزوست * خداى زمان و زمين آرزوست\r\nبرآشفت و گفت اى نه در خورد من * نخواهى رسيدن تو در گرد من\r\nبهشت برين خاطر شاد ماست * خداى غنى طبع آزاد ماست\r\nشبى غرقه بودم درين بحر ژرف * به هر باب مىكردم انديشه صرف\r\nشنيدم ز طاس فلك اين طنين * كه بيهوده تا چند پويى چنين\r\nمكن فكر در كار اين روزگار * كه اين بحر بىبن ندارد كنار\r\nتو گر آهنى روزگار آتش است * و گر آتشى آب آتش‌كش است\r\nاز آن دست از اين جهان داشتم * كه در خود جهانى نهان داشتم\r\nزمينم تن ناتوان من است * روانم بلندآسمان من است\r\nتو را ديده تنگ است از آن من كمم * و گرنه فزون‌تر ازين عالمم \r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nرباعى\r\n ابليس كه گشته در بدى افسانه * بيچاره سگى است بر در جانانه\r\nگر بيند اهل آشنا مانع نيست * مانع شود آن را كه بود بيگانه \r\n\r\n485 محمد ورامينى\r\nاز قضاة عهد بوده و با صفويه معاصر به جهت دو حاكم رى كه يكى مأبون و يكى فاسق بودند و هر دو معزول شده‌اند اين رباعى را گفته است :\r\n در رى دو جوان تازه گشتند امير * با نالهء كرناى و با بانگ نفير\r\nالقصه به صد ننگ و ملامت رى را * آن بر سر . . . نهاد و اين بر سر . . . \r\n\r\n486 مشرف اصفهانى\r\nاسمش ميرزا حسين و در باره‌بند و اصطبل سلاطين صفويه مباشر معاملات ديوانى بوده طبع شوخى داشته به مزاح و ظرافت معروف و به نظم ابيات بىمعنى مشعوف وقتى مدعى شده كه پنج مثنوى به وزن كتب خمسهء نظامى و خسرو دهلوى منظوم نمايد مشعر بر حكايات كه بيتى از آن جمله را معنى نباشد مقرر شد كه اگر از عهدهء دعوى برآيد به هر بيتى مثقالى سيم ناب گيرد و اگر بيتش را معنى بود به هر بيتى دندانى ازو بركنند و بر مغزش كوبند چنين كرد و بر سه بيت او معنى بربستند و سه دندانش بركندند و بر سرش كوفتند تتمه را به وعده وفا كردند خالى از صحبت موزون ، صحيح العقل را در چنين دعوى دقت در عدم معانى ابيات كردن صنعتى است غريب و زحمتى عجيب و بعضى از آن ابيات اين است كه نوشته مىشود :\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nاز اسكندرنامه اوست\r\n اگر عاقلى بخيه بر مو مزن * بجز پنبه بر نعل آهو مزن\r\nسوى مطبخ افكن ره كوچه را * منه در بغل آش آلوچه را\r\nكه نعل از تحمل مربا شود * به صبر آسيا كهنه حلوا شود\r\nز افسار زنبور و شلوار ببر * قفس مىتوان ساخت اما به صبر \r\n\r\nاز ليلى و مجنون اوست\r\n دندان چپ دريچه گور است * آدينهء كهنه بىحضور است\r\nپاى دهل هريسه مأوى است * اين‌ها همه آفت سماوى است \r\n\r\n487 ميلى ترك\r\nميرزا قلى نام داشته در مشهد مقدس رضوى تربيت يافته و توطن كرده طبع صافى و سليقهء وافى و ذوق عشقبازى از طريقهء غزل‌سازى او واضح است . ازوست :\r\n\r\nقصيده\r\n درين خردسالى نباشد مناسب * كه باشى به هر نامناسب مصاحب\r\nتو كم لطفى و من درين غم كه دشمن * شود بر من آهسته‌آهسته غالب\r\nكنى تا نزاع من و غير افزون * نگاهت رعايت كند هر دو جانب\r\nدلش جمع گرديده گويا ز مرگم * كه امروز بر كشتنم نيست راغب\r\nمرا مىكشد غيرت اينكه با من * سخن گويد و بنگرد از جوانب \r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nو له من تغزلاته\r\n دمى كه بگذرد از پيشم آن رميده غزال * نگه كند به قفا تا شتابم از دنبال\r\nز من گذشت و شد اين حسرتم گره در دل * كه داشت ميل سخن گفتن و نيافت مجال \r\n* * *\r\n دشمنم گشت به فرمودهء تو * دگر اى دوست چه مىفرمائى \r\n* * *\r\n به سينه تيرى از آن غمزه خورده‌ام كارى * كه برنيايدم از دل مگر به دشوارى\r\nز بس‌كه غمزهء او خوار و زار مىكشدم * به عجز مىطلبم هردم از اجل يارى\r\nاجل كه شيوهء او بىگنه‌كشى است كند * به پشت گرمى آن غمزه اين ستمكارى\r\nبه خون خلق دليرى چنان كه در يك‌دم * هزار مرده توان كرد زنده پندارى\r\nز بيخودى شده‌ام گرم شكوه مىخواهم * كه هرچه مىشنوى ناشنيده انگارى \r\n\r\nمن غزلياته\r\n منم و دل خرابى به تو مىسپارم او را * به چه كار خواهد آمد كه نگاه دارم او را\r\nدم آخر است همدم به منش گذار يك‌دم * كه به صد هزار حسرت به تو مىگذارم او را\r\nچو به او رسم سخنها ز زبان غير گويم * كه بدين بهانه شايد كه نگاه دارم او را \r\n* * *\r\n دلم ز زخم تو آسوده است و مىنالم * كه غير پى نبرد لذت خدنگ تو را \r\n* * *\r\n چون كنى دورم نگاهى كن كه بهر احتياط * رشته مىبندند بر پا مرغ دست‌آموز را \r\n* * *\r\n با آنكه به پرسيدن ما آمده مرديم * كاياز كه پرسيده ره خانهء ما را \r\n* * *\r\n با غير نشينى و فرستى ز پى ما * آن را كه نداند ره كاشانهء ما را \r\n* * *\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n سازد خموش تا من حسرت‌كشيده را * گويد شنيده‌ام سخن ناشنيده را \r\n* * *\r\n تو بدگمان و مرا نيست با تو راه سخن * چرا رقيب نسازد سخن ميانهء ما \r\n* * *\r\n با غير رسيدى و ز غيرت جگرم سوخت * صد بار ز ناآمدنت بيشترم سوخت \r\n* * *\r\n در پهلوى اغيار ز هر سو نظرى داشت * گويا ز نهان آمدن من خبرى داشت \r\n* * *\r\n غافل به من رسيد و وفا را بهانه ساخت * افكند سر به پيش و حيا را بهانه ساخت\r\nتا از جفاى او نرهم خون من نريخت * بىرحم ترس روز جزا را بهانه ساخت\r\nاز بزم تا ز آمدن من برون رود * برخاست گرم و دادن جا را بهانه ساخت \r\n* * *\r\n از هلاكم هردم اظهار پشيمانى كند * اين سخن تا بهر تسكين دل ناشاد كيست \r\n* * *\r\n چو همرهى به من آن سرو خوشخرام كند * ز بيم طعنه به هركس رسد سلام كند\r\nز ديدن تو دلم يافت لذتى كه فلك * نعوذ باللّه اگر فكر انتقام كند \r\n* * *\r\n چو يار از من رميد آرام جان من كه خواهد شد * چو او نامهربان شد مهربان من كه خواهد شد\r\nمرا بىطاقتى ناخوانده چون آرد به بزم او * پى رفع خجالت هم‌زبان من كه خواهد شد \r\n* * *\r\n جفاكشى كه ز بزم تو خوار برخيزد * مرا ببيند و اميدوار برخيزد\r\nبه بزم او مبريدم ازين چه سود كه من * خجل نشينم و او شرمسار برخيزد \r\n* * *\r\n بخت بدبين كه به ميلى نكند غير جفا * خردسالى كه وفا را ز جفا نشناسد\r\nغايت ناكسيم بين كه به اين رسوائى * اگر ز يار بپرسند مرا نشناسد \r\n* * *\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n كردم به ديگرى پى دفع گمان غير * اظهار عشق و يار به من بدگمان بماند \r\n* * *\r\n خوبان در آزمودن ما صد جفا كنند * با ما به اعتماد وفا تا چه‌ها كنند\r\nبه هر هزار وعده خلافى ديگر است * گر از هزار وعده يكى را وفا كنند \r\n* * *\r\n بسى خشنود مىآيد به‌سويم قاصدش گويا * به غير از نامه حرفى از زبان يار هم دارد \r\n* * *\r\n از خلاف وعده‌ام شد منفعل وز اضطراب * رفت از يادش كه بازم وعدهء ديگر دهد \r\n* * *\r\n بس‌كه قاصد را بيازارد چو نام من برد * رحم نگذارد كه بگذارد پيام من برد\r\nخاطرم جمع است از بدگويى دشمن كه دوست * گوش بر حرفش نمىدارد چو نام من برد \r\n* * *\r\n بىاعتبار پيش تو خلقى ز جرم عشق * بيچاره ميلى از همه بىاعتبارتر \r\n* * *\r\n دانسته‌اى كه مهر تو از جان نمىرود * كز خاك كشتگان گذرى سرگران هنوز \r\n* * *\r\n ز بزمت با چنين خوارى نخواهم زود برخيزم * كه پندارم اگر مانم دمى خشنود برخيزم\r\nپس از عمرى كه در بزمش به صد تقريب بنشينم * سخن از مدعاى من كند تا زود برخيزم \r\n\r\nو له ايضا\r\n رقيبان در تماشا بوده‌اند از دور و من غافل * تغافلهاى امروز از كجا بود است دانستم \r\n* * *\r\n ظاهر نساختم به تو وارستگى هنوز * چون بر خود اعتماد تمامى نداشتم \r\n* * *\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n خوش‌دل به بزم او بنشين مدعى كه من * هرجا غمى است همره خود برده مىروم \r\n* * *\r\n جفاى يار چنان برده اعتبار از من * كه غير آيد و پرسد سراغ يار از من \r\n* * *\r\n ز بدگمانى خود شرمسار خواهد شد * مباش اين همه در فكر امتحان با من\r\nتا نيايد به ميان راز نهان من و تو * غير در بزم نشيند به ميان من و تو\r\nتو نيايى ز حيا در سخن و من ز حجاب * تا چه سازند رقيبان ز زبان من و تو \r\n* * *\r\n ازبس‌كه بينمت به جدائى بهانه‌جو * صد بار رنجم از تو و دارم نهان ز تو \r\n\r\nو له\r\n قرار صبر به خود داده باز ماندم ازو * به اين اميد كه تن دردهم به تنهايى\r\nفراق مىكشدم اين زمان و مىگويد * سزاى آنكه كند تكيه بر شكيبايى \r\n* * *\r\n بهر تو مانده بر سر زانو هزار سرتاسر * نهاده بر سر زانوى كيستى \r\n* * *\r\n به بزمش رفته‌ام ناخوانده و بينم هراسانش * نهان از من پى غيرى فرستاده است پندارى \r\n* * *\r\n چون كند غير سخن بهر فريب دل من * رو بگردانى و خود را به شنيدن دارى \r\n* * *\r\n زود از بزم تو برخيزم چو يار من شوى * ترسم آيد غير و آنجا شرمسار من شوى \r\n* * *\r\n به نالهء دل زارم اثر نمانده و شادم * كه ناله‌يى كه ز بيداد اوست بىاثر اولى \r\n* * *\r\n شوق بنگر كه به پيش آيمت آن دم كه بود * بر سر راه تو خلقى و جهانى از پى \r\n* * *\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n نوميديم ببين كه به كين مىدهم قرار * با من چو جنگ مصلحت‌آميز مىكنى\r\nخواست گويد سخنى ديد زمانى از پى * تا ببيند كه نباشد نگرانى از پى \r\n\r\n488 مكتبى شيرازى\r\nاز مكتب‌داران شيراز بوده طبع خوشى داشته گاهى غزلى منظوم مىنموده تا دغدغه به خاطرش راه يافت كه بر طرز نظامى مثنوى خمسه گويد به ليلى و مجنونى آغاز نهاد تا طبع را پختگى روى دهد و به ديگر مثنويات روى نهد ندانم توفيق نظم آن مثنويات را يافت و باقى نمانده يا عمرش به اميد او وفا نكرد ليلى مجنون را بس نيكو گفته است ازو مىباشد :\r\n\r\nاز منتخب مثنوى ليلى و مجنون\r\n اى بر احديتت ز آغاز * خلق ازل و ابد هم‌آواز\r\nاى برتر از آنكه ديده جويد * يا نطق زبان بريده گويد\r\nنه از گنه منت زيان بود * نه باشدت از عذاب من سود\r\nاز سوزش ما چو نيست سودى * گو شمع تو را مباش دودى\r\nما را به امان برات گل بخش * مهر از كف خاتم الرسل بخش \r\n\r\nدر مقام ولادت قيس و احكام حكيم منجم در زايچهء طالع او گفته\r\n شاهنشه انبيا محمد ( ص ) * ماه افسر و آفتاب مسند\r\nچون كرد به اخترش نظاره * شد چشم حكيم پرستاره\r\nگفت اين خلف خليفه‌زاده * ماهى شود از فلك زياده\r\nروزى كه ز دانش و فنونش * صندوق كتب شود درونش \r\n\r\n","description":"","footnote":"","page_name":" 129 ","page_number":129},
  {"content":"\r\n\r\n عشق از دلش آتشى فروزد * كان جمله كتابها بسوزد\r\nپهلوى قبيله بود كوهى * مه كنگره‌اى فلك شكوهى\r\nبر قلهء آن فلك حصارى * بر دامن آن زمين غبارى\r\nبر پشت وى آسمان نمودى * چون بر شترى جل كبودى\r\nآن كوه كه نجد بود نامش * مجنون شده بود مرغ بامش\r\nبر پشتهء كوه چون رسيدى * آهى به سپهر بركشيدى\r\nگفتى به فغان و ناله كاى دوست * زندان شده بىتو بر تنم پوست\r\nدر كوه گريختم بدين حال * توفان غمت همان به دنبال\r\nگر بىتو روم به چرخ اخضر * هم بگذرد آب چشمم از سر \r\n\r\nمطلع شدن پدر ليلى از عشق مجنون و كسى را به كشتن مجنون فرستادن و رحم كردن آن مرد\r\n چون قصهء عشق آن دو غمخوار * افتاد ز خانه‌ها به بازار\r\nهر صوت و غزل كه در جهان بود * مجنونى و ليلىيى در آن بود\r\nروزى بر داورى ملك‌وار * مىشد پدرش ميان بازار\r\nناگاه شنيد كز سرايى * با نالهء نى غزل‌سرايى\r\nمىخواند ترانه‌هاى موزون * از ليلى و دردمند مجنون\r\nگفت اين غزل از كجا شنفتى * اين شعر ز گفتهء كه گفتى\r\nگفت اين غزل است شعر مجنون * آن آبله جان آتشين خون\r\nديوانهء دخترى جميله است * وان دختر شاه اين قبيله است\r\nترسيد كه فاش گردد اين راز * آماج ترانه گردد اين ساز\r\nفرمود كه خونىيى بپويد * وان عاشق خون‌گرفته جويد\r\nتا يافت چو مرده‌اى به تنگى * با عضو شكسته زير سنگى\r\nخونى ز خيال خود خجل ماند * پايش ز سرشك او به گل ماند\r\nمىگفت و همىگريست چون ميغ * چون برق فكنده بر زمين تيغ \r\n\r\n","description":"","footnote":"","page_name":" 130 ","page_number":130},
  {"content":"\r\n\r\n بر ريزش خون او چه خيزم * خونى كه ندارد او چه ريزم\r\nگفتا برم اى جوان چه پويى * گرنه اجلى ز من چه جويى\r\nيا دود دلم ز دور ديدى * در جستن آتشى دويدى\r\nبوسيد زمين و رفتش از پيش * جاى سر او به كف سر خويش\r\nپيش ملك آمد از ره دور * كاى قهر تو را زمانه مقهور\r\nچندان‌كه خرابه‌ها دويدم * آن خانه خراب را نديدم\r\nمانا كه به دشت مرده باشد * يا جانوريش خورده باشد \r\n\r\nبردن محمل ليلى را به خانهء ابن سلام شوهر او و آمدن مجنون و ملاقات با وى كردن\r\n آن روز كه مهد آن پرىروى * مىشد ز قبيله جانب شوى\r\nاز قافله نامناسبى دون * بر قلهء كوه ديد مجنون\r\nچون نالهء او ز دور بشنفت * از راه به‌سوى او شد و گفت\r\nتو باديه را حصار كرده * آهو دگرى شكار كرده\r\nاكنون رود آن نگار بدخوى * از خيل پدر به خانهء شوى\r\nور گفت منت نه استوار است * اين قافله بين كه در گذار است\r\nمجنون سوى محمل آمد از دور * مىگفت خراب حال و رنجور\r\nدستى كه تو را كشد در آغوش * آن دست بريده باد از دوش\r\nچشم نگرندهء تو مادام * از پوست برون چو مغز بادام\r\nليلى چو شنيد برزد آهى * كز خرمن مه نماند كاهى\r\nمىگفت به آب ديده كاى يار * اى از قدم تو بر دلم خار\r\nآن كس كه به دوزخ آورندش * او خود نرود كه مىبرندش\r\nچون مرده نه خود روان به گورم * كايام همىبرد به‌زورم \r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nرفتن پدر مجنون به سراغ او و ديدن او و نيامدن او به همراه پدر\r\n چون مدت انفراد مجنون * بگذشت ز امتداد گردون\r\nدست پدر از دواى آن پور * چون دست زمين ز آسمان دور\r\nآتش‌زنه‌وار با دل تنگ * مىكوفت قد خميده بر سنگ\r\nزاتش‌زنه‌اش به سنگ ساده * آتش به دل جهان فتاده\r\nناگه ز كوى شنيد شورى * چون نالهء مرده‌اى بگورى\r\nشد پير شكسته‌دل بر آواز * ديدش نه چنان كه ديد ز آغاز\r\nافتاده بر آتش دل تنگ * چسبيده كباب‌وار بر سنگ\r\nچون ديد پدر به برگرفتش * چون ميل به ديده در گرفتش\r\nمجنون نشناخت كان چه كس بود * هرچند كه مرغ آن قفس بود\r\nگفتا چه طلب كنى ازين عور * تو زنده چه مىكنى درين گور\r\nوانگاه ز گريه چشم بستند * در پرسش يكدگر نشستند\r\nكز پيرى من يكى بينديش * انديشه كن از جوانى خويش\r\nپيرم به دل آتشم مينگيز * در پنبه ميفكن آتش تيز\r\nگر با پدر آشنا نگردى * وز راه ستيزه وانگردى\r\nآن خاك به سر كنم كه غمناك * در حشر برآورم سر از خاك\r\nگفتا نشنيدم اى پدر پند * كانگشت زمانه گوشم آكند\r\nنشنيد نصيحت تو گوشم * شايد ز جواب اگر خموشم\r\nطفلى كه كر آمده ز مادر * هم گنگ برآيد اى برادر\r\nگفتى كه ز روى خاك برخيز * زين وادى هولناك بگريز\r\nصد كوه به دل چگونه خيزم * صد خار به پا چسان گريزم\r\nدر خانه گرم برى بدين سوز * از خانه برانيم همان روز\r\nآن يار چو نيست در سرايم * در خانه به ديدن كه آيم\r\nچندان ندويده‌ام ز آغاز * اين ره كه توانم آمدن باز \r\n\r\n","description":"","footnote":"","page_name":" 132 ","page_number":132},
  {"content":"\r\n\r\n نه چرخ اگر شود رسن پر * برنايم ازين چه رسن بر\r\nآن خنده كند كه شاد باشد * كارش همه بر مراد باشد\r\nآن كس كه به ديده گريه آموخت * لبهاى مرا ز خنده بردوخت\r\nانگار كه خانه پاك كردى * در كودكىام به خاك كردى \r\n\r\nفوت مجنون\r\n آن لحظه كه ليلى از جهان رفت * خورشيد زمين بر آسمان رفت\r\nمجنون به خرابه‌اى همىگشت * واگه نه كه مه ز بام بگذشت\r\nناگاه يكى دويد پيشش * وز نيش زبان گشاد ريشش\r\nبنيادت ازين جهان برافتاد * كارت به جهان ديگر افتاد\r\nمجنون ز چنان زبان گستاخ * لرزيد چو از دم تبر شاخ\r\nوانگاه ز جاى خاست رنجور * سوى در ليلى آمد از دور\r\nنزديك جنازه رفت بىهوش * بگرفت جنازه را در آغوش\r\nناليد چنان كه دلستانش * بشنيد در آن جهان فغانش \r\n\r\nغزليات\r\n بستر راحت چه اندازيم بهر خواب خويش * ما كه چون دل دشمنى داريم در پهلوى خويش \r\n* * *\r\n شب روم بر بام آن مه ديده بر روزن نهم * شيشه بردارم به جايش ديدهء روشن نهم \r\n* * *\r\n شده روز بى خود آن كس كه شبت شراب داده * چو نخفته باغبانى كه به گلشن آب داده \r\n* * *\r\n آلودهء گردى ز پى صيد كه گشتى * غرق عرقى از دل گرم كه گذشتى \r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\n489 نعمة اللّه كرمانى\r\nمولانا عبد الرحمن جامى كه مشايخ را در نفحات ذكر كرده وى و شيخ صفى الدّين اسحاق اردبيلى و سيد محمد نوربخش قهستانى و جمعى از فضلاى عرفاى شيعه را نام نبرده و صاحب آتشكده كه شعرا را جمع كرده به نثرى مختصر و يك رباعى از سيد قناعت كرده لهذا شرح حالش چندان اشتهار ندارد اگرچه نامش مشهور است اينك مؤلف اين تذكرهء جامعه مرقوم مىنمايد كه و هو شاه نور الدّين سيد نعمت اللّه بن سيد عبد اللّه بن محمد بن عبد اللّه بن كمال الدّين بن يحيى بن هاشم بن موسى بن جعفر بن صالح بن محمد بن جعفر بن الحسن بن محمد بن جعفر بن محمد بن اسماعيل ابن ابى عبد اللّه محمد الباقر بن على زين العابدين بن حسين السبط بن على الوصى و فاطمه بنت النبى صلوات اللّه و سلامه عليه و عليهم اجمعين آبا و اجداد امجادش همه صاحب مقامات عاليه و از اهل مكاشفه و رياضات و كرامات بوده‌اند و جدش در شهر حلب سكونت گرفته . سيد در پنجشنبه بيست و دوم رجب سنهء ثلاثين و سبعمائة و قيل ، احدى و ثلاثين و سبعمائة متولد گرديده است پدرش سيد عبد اللّه از عربستان و حلب به ايران آمده در كچ و مكران رحلت نمودند .\r\nوالدهء سيد از شبانكارهء فارس بوده و سيد در نزد علما تحصيل كرده از پنج‌سالگى آثار رشد از جبين حالش ظهور داشته نوشته‌اند كه تحصيل مقدمات علوم نزد شيخ ركن الدّين شيرازى و علم بلاغت در نزد شيخ شمس الدّين مكى كرده و كلام و الهى را در خدمت سيد جلال الدّين خوارزمى ديده علم كلام و اصول نزد قاضى عضد الدّين خوانده مرصاد العباد و متن فصوص در آنجا مباحثه كرده چون به صحبت اولياء اللّه رغبت نمود مسافرت بسيار كرد و جمعى را ديد تا در سفر مكهء معظمه خدمت شيخ عبد اللّه يافعى مكى صاحب روضة الرياحين و در النظيم و كتاب تاريخ و نشر المحاسن رسيد در بيست و چهارسالگى بود و هفت سال در آنجا بماند و قطب الدّين رازى را نيز در آنجا بديد و از مكه به مصر رفته سلطان حسين اخلاطى را ملاقات فرمود و به ايران آمد و در سراب تبريز سيد قاسم الانوار را به خدمت وى آوردند مورد التفات شد و در سفر ماوراءالنهر چندى به شهر سبز توقف كرد و در كوهستان سمرقند اربعينها داشت و در سرماى زمستان فردا وحيدا در آن مفارها به رياضت بسربرد و از كثرت برف راهها مسدود شد چون در\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبهار صيادان بدان كوهسار شدند و برف بگداخت سيد را در غارى ديدند و متحير ماندند . با امير تيمور گوركانى معاصر بود در حدود كوهستان اورگنج به واسطهء بعضى كرامات نود هزار كس با سيد اظهار ارادت كردند . امير سيد كلال كه مشايخ نقشبنديه به دو انتساب دارند از اين معنى برآشفت خدمت امير تيمور سعايت كرد كه سيّد را داعيهء خروج و سلطنت است او را ازين صفحات بايد بيرون كرد كه فسادى روى ندهد چون سيد مستحضر شد فرمود تا حلواى امير كلال را نخوريم از خراسان بيرون نرويم و آخر چنان شد كه فرموده بود مع القصه چون امير كلال در خدمت امير سخنان مفسدانه گفت و امير تيمور در يكى از مغارات به ديدن سيد رفته بعد از صحبت اظهار كرده كه شما از ولايت ما بيرون رويد ! سيد بعد از تأمل گفته به هر ملك كه سير كردم مملكت شما بود پس كجا بايد شد مع القصه سيد به ماوراءالنهر رفته ميرحسينى سادات صاحب كنز الرموز و مصباح الارواح ، سيدهء حسيبهء نسيبه كه خواندزادهء سلطان‌بخت بنت مير عماد الدّين حمزه حسينى الهروى بود به عقد ازدواج سيد درآورده و آن وقت سيد شصت سال داشت پس به جانب كرمان آمد و در كوه لبنان بماند و فرزندى او را عطا شد سيّد برهان الدّين خليل اللّه نام نهاد و در كوه لبنان آباديها كرد چندى به تفت يزد رفت خانقاهى در آنجا بساخت و سلطان اسكندر بن عمر شيخ مدت چهار سال متوجهات آنجا را به سيد موهبت كرد و از دور و نزديك و ترك و تازيك علما و فقرا به خدمت وى آمدند و سر ارادت بر آستانش مىنهادند و بسيارى از فضلا به خدمتش مخالصت يافتند . شاه شجاع شيرازى نيز با وى صحبت داشته و احمد شاه بهمنى از هندوستان به واسطهء خوابى كه ديده بود اظهار ارادت مىكرد . از فضلاى عهد سيد محمود واعظ مشهور به شاه داعى الى اللّه و شيخ ابو اسحاق بهرامى و بسحق اطعمهء شيرازى و شيخ كمال الدّين خجندى و شاه قاسم الانوار كه در مرثيهء او گفته : مصرع\r\n آن ماه مسافر سفرى كرد ز ماهان \r\nو خواجه صاين الدّين على تركه و مولانا شرف الدّين على يزدى و سيد حاجى نظام الدّين احمد شيرازى و جماعتى كثير از مخلصان و مريدان سيد بوده‌اند و مير سيد شريف جرجانى اگر چه به نقشبنديه نسبت داشته با سيد نيز اظهار ارادت مىكرده چنان كه وقتى كه جناب سيد از كرمان به شيراز مىآمد از راه قلات كه مرقد سعدى است عزم شهر داشت سيد شريف و فضلاى شيراز به استقبال رفتند مقارن اين حال بارانى گرفت مير سيد شريف گفت الحمد للّه عجب لطف\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nالهى متوجه است « نعمة اللّه معنا و رحمة ا . . . علينا ذلك فضل اللّه بنا » روزى مقرر بود كه در قفصهء جامع عتيق با ميرزا اسكندر بن عمر شيخ نمازگزارند حافظ رازى سجادهء مير سيد شريف را بر طرف دست راست ميرزا اسكندر بگسترد و سجادهء نعمة اللّه را به جانب چپ ناگاه سيد از در بزرگ بازار ظاهر شد مردم چنان به ازدحام به دست‌بوس رفتند كه بيم آن بود كه سيد شريف در زير دست و پاى خلق هلاك شود سيد دست او را گرفته به همراه آورد تا داخل قفصه شدند مير سيد شريف ديد كه حافظ رازى كه از تلامذهء اوست سجادهء او را بر دست راست انداخته بنا بر ادب او را برچيد به دست چپ گسترد و سجادهء سيد را به جاى آن گسترد حافظ رازى گفت چرا چنين كردى ؟ سيد شريف گفت بگذار كه تو حال اوليا را ندانى . الحاصل سيد نور اللّه نعمة اللّه پس از يك‌صد و پنج سال عمر در ماهان وفات يافت عارف اسرار وجود تاريخ فوت اوست . سلطان شهاب الدّين احمد بهمنى دكنى ، كه از مريدان سيد بوده امينى فرستاده گنبد و بارگاه وسيع عالى بر مرقد سيد برافراختند عدد رسالات حقايق و معارف آيات سيد زياده از سيصد است مؤلف هشتاد و دو رسالهء عربى و فارسى او را ديده‌ام و الآن حاضر است و ذكر اسامى آن موجب تطويل خواهد بود ديوانش را جمع كرده‌اند و سيد داعى اللّه شيرازى بر آن ديباچه‌اى نوشته است اينك ده دوازده هزار بيت موجود است و از آن جمله مىباشد .\r\n\r\nدر نعمت و منقبت حضرت خاتم الانبياء محمد المصطفى صلى اللّه عليه و آله الطاهرين\r\n از تتق كبريا صورت لطف خدا * بسته نقابى ز نور روى نمايد به ما\r\nدرهء بيضا بود صورت روحانيش * سايهء ذات حق است سايهء او ماسوا\r\nبر رخ جامع بود صورت جمع وجود * نور گرفته ز حق داده به عالم ضيا\r\nپيشتر از عقل كل خوانده ز لوح ضمير * حكم قضا بىغلط لوح قدر بىخطا\r\nخضر مسيحا نفس از دم او زنده دل * حسن ازو كرده وام يوسف زيبا لقا\r\nجامع اين نشأتين صورت و معنى او * حاكم دنيا و دين سيد هر دو سرا\r\nمظهر اسماى حق مظهر ذات و صفات * اول آخر بنام باطن ظاهرنما\r\nاول اسم و حروف ساخت مسمى به اسم * يافت هدايت ز هو داد هويت به ها \r\n\r\n","description":"","footnote":"","page_name":" 136 ","page_number":136},
  {"content":"\r\n\r\n ظلمت و نورى نهاد نام حدوث و قدم * كرد تميزى تمام شاه همه انبيا\r\nمعنى اثبات گو با الف و لام الف * صورت توحيد جو نفى طلب كن ز لا\r\nها و دو لام الف جمع كن و خوش بگو * ها طلب از چار حرف طرح كنش آنسه تا\r\nهركه به لا در فتاد يافت بلائى عظيم * زود گذر كن ز لا تا نفتى در بلا \r\n\r\nدر مدح حضرت سلطان الاوصياء و الاصفيا و الاولياء ( ع )\r\n از نور روى اوست كه گيتى منور است * حسنى چنين لطيف چه محتاج زيور است\r\nزوج بتول و باب امامين و شير حق * سرخيل اولياى و وصى پيمبر است\r\nهر ماه ماه نو به جهان مژده مىدهد * يعنى فلك ز حلقه‌به‌گوشان حيدر است\r\nجودش وجود داد به عالم از آن سبب * عالم به يمن جود وجودش مصور است\r\nخورشيد ذره‌اى است ز نور ولايتش * يك قطره فيض او به صفت صد چو كوثر است\r\nنزديك ما خليفهء برحق بود على * ذرات آسمان و زمينش مسخر است\r\nهر مؤمنى كه دم ز ولاى على زند * توقيع آل به نامش مقرر است\r\nاو را بشر مخوان تو كه نور خداست او * او ديگر است و هركه بجز اوست ديگر است\r\nطبع لطيف اوست كه بحرى است بيكران * هر حرف ازين سخن صدفى پر ز گوهر است \r\n\r\nدر تحقيق سماويات و تطابق عالم كبير و عالم صغير با يكديگر گويد\r\n در دوعالم چون يكى دارندهء اشيا بود * هريكى در ذات خود يكتاى بىهمتا بود\r\nجنبش دريا اگرچه موج خوانندش ولى * در حقيقت موج دريا عين آن دريا بود\r\nعقل كل موجود گشت اول به امر كردگار * نفس كل زو گشت پيدا اين سخن پيدا بود\r\nبعد عقل و نفس كل آمد هيولا در وجود * همچو نطفه كز وجود آدم و حوا بود\r\nچون ز حكمت نه فلك جنبان شد از امر إله * اين طبايع زان سبب افتاده و بر پا بود\r\nآتش است و آب و باد و خاك اى جان عزيز * فعلشان صفرا و خون و بلغم و سودا بود\r\nچارده چيز است جسم و جان پاك آدمى * هشت از شكل است و شش از عالم بالا بود\r\nنطفه چون شد در رحم اول زحل ناظر شود * تا رسد نوبت به مه كامل همه اعضا بود \r\n\r\n","description":"","footnote":"","page_name":" 137 ","page_number":137},
  {"content":"\r\n\r\n هفت سرهنگند بر بام قلاع شش‌جهت * جمله ناگويا ولى زيشان جهان گويا بود\r\nچون زحل پس مشترى مريخ آنگه آفتاب * باز زهره با عطارد ماه خوش‌سيما بود\r\nهفت رنگ مختلف زين هفت گردد آشكار * ليكن از حكم خداوندى كه او يكتا بود\r\nهفت سلطانند و ايشان را ده و دو خلوت است * هريكى در برج خود اسكندر و دارا بود\r\nمهر و مه باشند هر دو نيرين اكبرين * ديدهء افلاك از ايشان روشن و بينا بود\r\nچون به برج سعد آيند آن زمان اين هفت شاه * آشكارا گردد آن مهدى كه هادى ما بود\r\nزهره قوال و عطارد خواجهء ديوان چرخ * ماه رنگ‌آميز و راحت‌بخش و روح‌افزا بود\r\nسر حمل مىدان و گردن ثور باشد بىگمان * هر دو دستت اى برادر باز چون جوزا بود\r\nسينه سرطان دان و دل باشد اسد اى شيردل * روده‌هايت سنبله جزوى از اين اعضا بود\r\nناف ميزان دان و مردى عقرب است و قوس ران * هر دوزانو جدى و ساقت دلو و حوتت پا بود\r\nفى المثل يك دايره اين شكل عالم فرض كن * حق محيط و نقطه روح و دايره اشيا بود \r\n\r\nدر نعت ائمه معصومين و اولياى پاك دين صاحب يقين سلام اللّه عليهم اجمعين\r\n رندان باده‌نوش كه با جام همدمند * واقف ز سر عالم و از حال آدمند\r\nحقند اگرچه خلق نمايند در صور * بحرند گرچه در نظر ما چو شبنمند\r\nدانندگان حضرت ذاتند و اوليا * آيينهء صفات حق و اسم اعظمند\r\nپيشند از ملائك و بيشند از بشر * گرچه كمند از خود و ز هر كمى كمند\r\nظاهر درين مظاهر و باطن ز حد عقل * آخر به صورتند و به معنى مقدمند\r\nباقى لايزالى و فانى لم‌يزل * هستند و نيستند سخنگوى و ابكمند\r\nمعشوق و عاشقند مى و جام و جسم و جان * از جام باز رسته و آسوده از غمند\r\nروح‌اللهند و در تن مردم چو جان روان * مرده كنند زنده كه عيسى مريمند\r\nجمعند همچو شانه و با دوست روبه‌رو * گرچه چو زلف يار پريشان و درهمند\r\nشمعند و روشنند كه قايم ستاده‌اند * سروند و ثابت‌اند اگر در چمن چمند\r\nدر اوليا به چشم حقارت نظر مكن * زيراكه نزد حضرت عزت مكرمند \r\n\r\n","description":"","footnote":"","page_name":" 138 ","page_number":138},
  {"content":"\r\n\r\n نقش نگين خاتم و ختم رسالتند * نقد خزانهء ملك و عين خاتمند \r\n\r\nدر اظهار بعضى از رموزات و مكاشفات بر سبيل كنايات\r\n قدرت كردگار مىبينم * حالت روزگار مىبينم\r\nاز نجوم اين سخن نمىگويم * بلكه از كردگار مىبينم\r\nغين در دال چون گذشت از سال * بوالعجب كار و بار مىبينم\r\nدر خراسان و مصر و شام و عراق * فتنه و كارزار مىبينم\r\nگرد آيينهء ضمير جهان * گرد و زنگ و غبار مىبينم\r\nجنگ و آشوب و فتنه و بيداد * از يمين و يسار مىبينم\r\nغارت و قتل و لشكر بسيار * در ميان و كنار مىبينم\r\nسكهء نو زنند بر رخ زر * درهمش كم‌عيار مىبينم\r\nترك و تازيك را به يكديگر * خصمى و گيرودار مىبينم\r\nاندكى امن اگر بود آن روز * در حد كوهسار مىبينم\r\nبعد آن سال چند سال دگر * عالمى چون نگار مىبينم\r\nچون زمستان پنجمين بگذشت * ششمش خوش بهار مىبينم\r\nنايب مهدى آشكار شود * بلكه من آشكار مىبينم\r\nپادشايى تمام و دانايى * سرورى باوقار مىبينم\r\nبندگان جناب حضرت او * سربه‌سر تاجدار مىبينم\r\nتا چهل سال اى برادر من * دور آن شهريار مىبينم\r\nدور او چون شود تمام به كام * پسرش يادگار مىبينم\r\nبعد از آن خود امام خواهد بود * كه جهان را مدار مىبينم\r\nميم وحى ميم و دال مىخوانم * نام آن نامدار مىبينم\r\nصورت و سيرتش چو پيغمبر * علم و حلمش شعار مىبينم\r\nيد بيضا كه باد پاينده * يار با ذو الفقار مىبينم\r\nزينت شرع و رونق اسلام * محكم و استوار مىبينم \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n گنج كسرى و نقد اسكندر * همه بر روى كار مىبينم\r\nترك عيار مست مىنگرم * خصم او در خمار مىبينم \r\n\r\nمن شطحياته قدس اللّه سره\r\n ظهورى لم‌يزل ذاتى به ذاتى * حجابى لايزالى من صفاتى\r\nمسمى واحد اسمى كثير * و فى تلوين اسمائى ثباتى\r\nوجودى كالقدح روحى كراحى * فخذ منى قدح و اشرب حياتى\r\nو عقلى كالابى نفسى كامى * و اب ابنى و امى كالبناتى\r\nوصالى راحتى فى كل حالى * فراق عن حضورى ما رغاتى\r\nو فى ملك البقا ملكى قديم * و لو كان تجلى فى جهاتى\r\nكلامى نازل من فوق عرشى * على لوح الوجود الكائناتي\r\nحياتى دايم روحى من اللّه * و مستغنى حياتى من مماتى\r\nو اكلى دايم من رزق ربى * و رزاقى قسيم المقسماتى\r\nو قلبى عرش اسرارى بامرى * و مجموع الملائك حاملاتى\r\nو تقريرى من التوحيد شرك * و طاعاتى على السيئآتى\r\nوجودى شاهدى عندى بجودى * كلامى ناطق عن معجزاتى\r\nو نطقى قاصر عن وصف ذوقى * و عقلى عاجز عن وارداتى\r\nعذابى راحتى دائى دوائى * و حلى فى طريقى مشكلاتى\r\nكتاب الكون حرف من حروفى * و تعبير الرواية من رواتى\r\nو روحى مظهر الانوار كله * و جسمى مظهر الآيات آتى\r\nصفات اللّه فى وجهى جلى * و اسمى نعمت اللّه كيف ذاتى \r\n\r\nو له ايضا نور اللّه مضجعه\r\n حبيبى سيدى يا ذو المعالى * سوى اللّه عند شمسى كالظلالى\r\nخيالى نقش بسته عالمش نام * نموده در خيالى خوش جمالى \r\n\r\n","description":"","footnote":"","page_name":" 140 ","page_number":140},
  {"content":"\r\n\r\n و عينى ناظر من كل وجه * و قلبى حاضر فى كل حالى\r\nمئى صاف است و خوش جامى مصفا * فخذ منى قدح و اشرب زلالى\r\nرأيت اللّه فى مرآت كونى * به عين اللّه هذا من كمالى\r\nو شمس الروح نورى من ظهورى * و بدر الكون عندى كالهلالى\r\nسوى اللّه چيست اى صوفى صافى * خيال فى خيال فى خيالى\r\nوجودى جز وجود حق مطلق * ظلال فى ظلال فى ظلالى\r\nغلامى بندگى سيد ما * كمال فى كمال فى كمالى\r\nنظير نعمت اللّه رند مستى * محال فى محال فى محالى \r\n\r\nمن غزلياته طاب اللّه ثراه\r\n صد دوا بادا فداى درد بىدرمان ما * درد دردش نوش كن گر مىبرى فرمان ما \r\n\r\nو له\r\n خوش آب حيات است روان در نظر ما * عالم همه سيراب شد از رهگذار ما\r\nسودازدهء زلف پريشان نگاريم * تا در سر اين زلف چه آيد به سر ما\r\nمستيم و نداريم خبر از همه عالم * اين است خبر هركه بپرسد خبر ما\r\nدر گوشهء ميخانه كسى را كه مقام است * ناقص نتوان گفت كه او مرد تمام است\r\nبىنام‌ونشان شو كه درين كوى خرابات * بىنام‌ونشان هركه شود صاحب نام است \r\n\r\nو له\r\n ما را حجاب نيست و گر هست غير نيست * هم عين ماست آنكه تو گويى حجاب ماست \r\n* * *\r\n در سراپردهء جان خانه دلدار من است * گوشهء خاطر من خلوت آن يار منست\r\nتا كه از نور جمالش نظرم روشن شد * هرك را هست نظر عاشق ديدار من است\r\nهركجا ناله‌اى از غيب به گوش تو رسد * ذوق آن ناله ز من جو كه ز گفتار من است \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n برو اى عقل كه من مستم و تو مخمورى * هركه مخمور بود همچو تو اغيار من است\r\nزاهدى كار من رند نباشد حاشا * عاشقى پيشهء من باده‌كشى كار من است \r\n\r\nو له\r\n همه عالم ظهور حضرت اوست * همه وابستهء محبت اوست\r\nهر خيالى كه نقش مىبندم * معنىاش صورتى ز كسوت اوست\r\nتو عزيزى عزيز خواهى بود * زان كه اين عزت تو عزت اوست\r\nنور خلوت سراى ديدهء ما * پرتوى از شعاع طلعت اوست\r\nكشتهء تيغ عشق او شد دل * دل مسكين رهين منت اوست\r\nما ازو غير او نمىخواهيم * طلب هركسى به همت اوست\r\nهمه منعم به نعمت‌اللهند * هرچه بينيم عين نعمت اوست \r\n\r\nو له ايضا\r\n هركس به آرزوى خيالى است در جهان * ماييم و آرزوى خيال جمال دوست\r\nما را كمال نيست به خود اى عزيز ما * داريم ما كمال ولى از كمال دوست \r\n\r\nو له\r\n اگر به كعبه روى بىهواى دوست بد است * و گر به ميكده باشى به ياد دوست نكوست\r\nجهان صورت و معنى چو پوست باشد و مغز * تو مغز نغز بگير و مگو كه پوست نكوست\r\nاگرچه كشتن عشاق بد بود بر ما * ولى چو عادت آن يار تندخوست نكوست \r\n* * *\r\n هركه را درد نيست درمان نيست * هركه را كفر نيست ايمان نيست\r\nبت پندار هركه او نشكست * نزد ما بندهء مسلمان نيست\r\nدر محيطى كه ما در آن غرقيم * هيچ پايان مجو كه پايان نيست\r\nسر مويى نيابد از زلفش * هركه چون زلف او پريشان نيست \r\n* * *\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n گفتم ميان او به كنار آورم وليك * ازبس‌كه نازك است ميانش بديد نيست\r\nمجموع كاينات سراپردهء وىاند * وين طرفه بين كه هيچ مكانش پديد نيست \r\n* * *\r\n صبرى كنيم تا ستم او چه مىكند * با اين دل شكسته غم او چه مىكند\r\nهركس علاج درد دلى مىكنند و ما * دم دركشيده تا كرم او چه مىكند \r\n* * *\r\n عشق مىبازى طريق عاشقى بايد سپرد * ميل حج دارى بلاى بحر و بر بايد كشيد\r\nنعمة اللّه را اگر خواهى كه مهمانى كنى * سفره‌اى گرد جهان سر تا به سر بايد كشيد \r\n* * *\r\n هركه در كوى تو جانا نفسى بنشيند * نيست ممكن كه دمى بىهوسى بنشيند\r\nخلوت نقش خيال تو بود خانهء چشم * نتوان ديد درو جز تو كسى بنشيند \r\n* * *\r\n با چنين درد دلى ميل دوا نتوان كرد * حاصل عمر عزيز است رها نتوان كرد\r\nسود و سرمايه همه در سر كارش كردم * هيچ سودا به ازين در دو سرا نتوان كرد \r\n* * *\r\n دولت عشق به هر بىسروپايى نرسد * پادشايى دوعالم به گدايى نرسد\r\nنرسد در حرم كعبهء وصل محبوب * هر محبى كه به دو رنج و بلايى نرسد\r\nبرو اى عقل و مگو عشق چنان كرد و چنين * پادشاه است و بر او چون‌وچرايى نرسد\r\nما سر به در خانهء خمار نهاديم * پا بر سر ما هركه نهاد او به سر افتاد\r\nبرخاستن از رهگذر او نتواند * هر عاشق مستى كه دران رهگذر افتاد\r\nدر خواب بجز نقش خيالش نتوان ديد * ور زان كه كسى ديد مرا از نظر افتاد \r\n\r\nو له\r\n دردى است دلم را كه ، به درمان نتوان داد * عشقى است درين جان كه به صد جان نتوان داد\r\nگنجى است درين مخزن اسرار دل ما * دشوار به دست آمده آسان نتوان داد \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n ما دل به سر زلف دلارام سپرديم * هرچند دل خود به پريشان نتوان داد \r\n\r\nو له\r\n نقش خيال رويش ديشب به خواب ديدم * مه را به شب توان ديد من آفتاب ديدم\r\nگنجى كه بود پنهان پيدا شد است بر من * سرى كه در حجاب است من بىحجاب ديدم \r\n* * *\r\n خبر از دل اگر پرسى منم كز دل خبر دارم * به چشم من ببين نورش كه دايم در نظر دارم\r\nتو از مى گشته‌اى مخمور و من سرمستم از ساقى * تو را چيزى دگر دادند و من چيز دگر دارم \r\n* * *\r\n بنموده جمالى به كمالى كه چه گويم * حسنى و چه حسنى و جمالى كه چه گويم\r\nبر ديدهء ما نقش خيالش گذرى كرد * نقشى كه چه پرسى و خيالى كه چه گويم \r\n* * *\r\n سر كويت به همه ملك جهان نفروشم * خود جهان چيست غمت را به جنان نفروشم\r\nجرعه‌اى نوش نكردى ز مى لعل لبش * تو چه دانى كه من اين مى ز كجا مىنوشم \r\n\r\nو له ايضا\r\n مدتى شد كه به جان با تو درآميخته‌ايم * در سر زلف دلاويز تو آويخته‌ايم\r\nجوى آبى كه روان در نظرت مىگذرد * آب چشم است كه ما در گذرت ريخته‌ايم \r\n* * *\r\n ما خاك راه را به نظر كيميا كنيم * صد درد را به گوشهء چشمى دوا كنيم\r\nرندان لاابالى و مستان سرخوشيم * هشيار را به مجلس خود كى رها كنيم \r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\nو له\r\n آن چيز كه از عاقل صدساله نديدى * در يك نظر از عاشق ديوانه طلب كن \r\n* * *\r\n دلم خلوت‌سراى توست خوش بنشين به جاى خود * كه غير از تو نمىزيبد كسى ديگر به جاى تو\r\nز خورشيد جمال تو جهانى نور مىيابد * تو سلطانى به حسن امروز مه‌رويان گداى تو \r\n* * *\r\n اگرنه درد دل بودى دواى دل كه فرمودى * اگرنه عشق او بودى طبيب ما كه مىبودى\r\nخرابات است و ما سرمست و ساقى جام مى در دست * مده پندم تو اى عاقل ندارد پند او سودى\r\nاگرنه باده پيمودى كه از ساقى خبر دادى * و گرنه آينه بودى به دو رويش كه بنمودى\r\nبنه بر آتش عشقم كه تا بوى خوشى يا بى * بسوزانم كزين خوش‌تر نيابى در جهان عودى \r\n* * *\r\n آمد آن ساقى سرمست و به دستش جامى * گوييا مىطلبد عيش چو من بدنامى\r\nدر همه كوى خرابات مغان نتوان يافت * دردمندى چو من و عاشق دردآشامى\r\nدر نظر نقش خيال رخ و زلفش دارم * زان نظر صبح خوشى دارم و نيكو شامى\r\nذوق سرمستى ما گر طلبى اى زاهد * نوش كن از مى ناشادى رندان جامى\r\nقدمى نه كه به مقصود رسى در ره ما * زان كه محروم نشد هركه بيايد گامى\r\nنالهء نى شنو اى جان عزيز از سيد * تا رساند به تو از حضرت او پيغامى \r\n* * *\r\n قرب صدسال عمر من بگذشت * قصد مورى نكرده‌ام به خدا \r\n\r\n","description":"","footnote":"","page_name":" 145 ","page_number":145},
  {"content":"\r\n\r\n نان خود خورده‌ام به كسب حلال * مال غيرى نخورده‌ام به خدا\r\nدر خرابات عشق رندانه * روزگارى سپرده‌ام به خدا\r\nتا عزيز خدا و خلق شدم * عزت كس نبرده‌ام به خدا\r\nبه خدا زنده‌ام به حق رسول * گرچه از خويش مرده‌ام به خدا \r\n\r\nمقطعات\r\n در سر زلفش دل ما مدتى پابست شد * اين‌چنين ديوانه را چيزى به از زنجير نيست\r\nگر نمىيابى مرادى اين هم از تقصير توست * ور نه در درگاه او از هيچ ره تقصير نيست\r\nگرچه جار اللّه كلام اللّه تفسيرش كند * ارچه تفسير كبير است اين‌چنين تفسير نيست \r\n\r\nو له\r\n راستى كن كه مرد كج‌رفتار * اندرين ره به منزلى نرسد\r\nباش خاكى ولى چنان كز تو * گرد بر دامن دلى نرسد\r\nنرسد در مقام اهل كمال * سالكى كو به كاملى نرسد\r\nديدهء او جمال او بيند * رؤيت او به احولى نرسد\r\nهركه بر مسند عدم بنشست * جاه او را تنزلى نرسد\r\nهركه چون ما فتاد در دريا * تا ابد او به ساحلى نرسد \r\n\r\nو له\r\n چون كمال همه بود به وجود * نتوان يافت بىوجود كمال\r\nهست عالم همه خيال وجود * وز تجلى اوست بود خيال \r\n* * *\r\n شنيدم ساقى سرمست مىگفت * يكى را جام بخشم ديگرى خم\r\nاگر جام مى آرى پر برى مى * و گر انبان به يارى پر ز گندم \r\n* * *\r\n بگفتم اين تفاوت از چه افتاد * بگفتا اين ز استعداد مردم \r\n\r\n","description":"","footnote":"","page_name":" 146 ","page_number":146},
  {"content":"\r\n\r\n صراط مستقيم است اينكه گفتم * طريق نعمت اللّه را مكن گم \r\n\r\nدر صفت امير تيمور گفته و در ديوان حافظ شيرازى بخطا تخليط يافته\r\n نيم‌تنى ملك جهان را گرفت * گشت گدا خسرو روى زمين\r\nپاى نه و چرخ به زير ركاب * دست نه و ملك به زير نگين \r\n* * *\r\n ملك خدا مىدهد اينجا كه راست * زهره كه گويد كه چنان يا چنين\r\nگفته بودم تو را كه گندم كار * چون تو جو كاشتى برو بدرو\r\nهرچه كارى بدانكه بردارى * خواه گندم به كار و خواهى جو\r\nنيك و بد هرچه مىكنى يا بى * سخن نيك گوى و بد مشنو \r\n\r\nفى الرباعيات رباعى اول را يكى از فضلاى عهد به دو نوشته رباعى ثانى جواب اين سؤال است\r\n دارنده چو تركيب چنين خوب آراست * باز از چه سبب فكندش اندر كم‌وكاست\r\nگر خوب نيامد اين صور عيب كراست * ور خوب آمد شكستنش بهر چراست \r\n* * *\r\n تركيب طبايع ار نگشتى كم‌وكاست * صورت بستى كه طبع صورتگر ماست\r\nپرورد و بكاست تا بدانند كسان * كاين عالم را مصورى كامرواست \r\n* * *\r\n چشمت همه نرگس است و نرگس همه خواب * لعلت همه آتش است و آتش همه آب\r\nرويت همه لاله است و لاله همه رنگ * زلفت همه سنبل است و سنبل همه تاب \r\n* * *\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n گنجينهء گنج پادشاهى دل توست * وان مظهر الطاف الهى دل توست\r\nمجموعهء مجموع كمالات وجود * از دل بطلب كه هرچه خواهى دل توست \r\n* * *\r\n گر دوست غنا دهد غنا دوست‌تر است * ور فقر دهد فقر و فنا دوست‌تر است\r\nگر منع عطا كند من آن مىخواهم * ور زان كه عطا دهد عطا دوست‌تر است \r\n* * *\r\n گم كردن و يافتن همه گردن تست * گر باطل و گر حق همه پروردن توست\r\nگوئى صنم گمشده را يافته‌ام * اين يافتن تو عين گم كردن توست \r\n* * *\r\n اين نقش خيال عالمش مىخوانند * جانى دارد كه آدمش مىخوانند\r\nروحى است كه روح اولش مىگويند * چون اوست تمام خاتمش مىخوانند \r\n* * *\r\n يك عالم از آب و گل بپرداخته‌اند * خود را به ميان آن در انداخته‌اند\r\nخود مىگويند راز و خود مىشنوند * وز ما و شما بهانه برخاسته‌اند \r\n* * *\r\n آب است كه در شيشه شرابش خوانند * با گل چو قرين شود گلابش دانند\r\nوز قيد گل‌ومل چو مجرد گردد * اهل بصر بصيرت آبش دانند \r\n* * *\r\n رند آن باشد كه ميل هستى نكند * وز خويش گذشته خودپرستى نكند\r\nدر كوى خرابات مغان رندانه * مى نوش كند مدام و مستى نكند \r\n* * *\r\n هر باده كه از ساغر اللّه دهند * بىمنت ساقى به سحرگاه دهند\r\nخواهى كه كمال معرفت دريابى * از خود بگذر تا به خودت راه دهند \r\n* * *\r\n بلبل سخن از زبان گل مىگويد * مست است و حديث جام و مل مىگويد \r\n\r\n","description":"","footnote":"","page_name":" 148 ","page_number":148},
  {"content":"\r\n\r\n درياب رموز نعمة اللّه كه او * جزو است ولى سخن ز كل مىگويد \r\n* * *\r\n تا داروى دردم سبب درمان شد * پستيم بلندى شد و كفر ايمان شد\r\nجان و دل و تن هر سه حجاب ره بود * تن دل شد و دل جان شد و جان جانان شد \r\n* * *\r\n دانستن علم دين شريعت باشد * چون در عمل آورى طريقت باشد\r\nگر علم و عمل جمع كنى بااخلاص * از بهر رضاى حق حقيقت باشد \r\n* * *\r\n سازنده اگرچه ساز نيكو سازد * اما بىساز ساز چون بنوازد\r\nمن آينه‌ام كه مىنمايم او را * او خالق من كه او مرا مىسازد \r\n* * *\r\n ما عاشق رنديم ز طامات مپرس * از ما بجز اسرار خرابات مپرس\r\nاز زاهد هشيار كرامات طلب * مستيم ز ما كشف و كرامات مپرس \r\n* * *\r\n كو دل كه بداند نفسى اسرارش * كو گوش كه بشنود دمى گفتارش\r\nجانانه جمال مىنمايد شب و روز * كو ديده كه بهره يابد از ديدارش \r\n* * *\r\n ما سوخته‌ايم و بارها سوخته‌ايم * وين خرقهء پاره‌پاره را سوخته‌ايم\r\nهر شعله كز آتش‌زنهء عشق جهد * در ما گيرد از آنكه ما سوخته‌ايم \r\n* * *\r\n باللّه به خدا كه ما خدا مىدانيم * اسرار گدا و پادشا مىدانيم\r\nسرپوش فكنده‌ايم بر روى طبق * سريست درين طبق كه ما مىدانيم \r\n* * *\r\n ما عادت خود بهانه‌جويى نكنيم * جز راست‌روى و نيك‌خويى نكنيم\r\nبا هركه به جاى ما بديها كرد است * گر دست دهد بجز نكويى نكنيم \r\n* * *\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n تا جان باشد به مىكشى مىكوشم * در دير مغان مدام مى مىنوشم\r\nمويى ز سر زلف بتى يافته‌ام * زنار كنم به عالمى نفروشم \r\n* * *\r\n در ذات همه جلال او مىبينم * در حسن همه جمال او مىبينم\r\nبينم همه كاينات در حد كمال * اين نيز هم از كمال او مىبينم \r\n* * *\r\n با شمع رخش شبى كه دمساز شوم * پروانهء مستمند جانباز شوم\r\nآن روز كه اين قفس ببايد پرداخت * چون شهبازى به دست شه باز شوم \r\n* * *\r\n اى خواجه به جامهء كسان ناز مكن * بىحسن و كرشمه ناز آغاز مكن\r\nچون نيست تو را قماش بازارى هيچ * اندر سر بازار دكان باز مكن \r\n* * *\r\n خواهى كه ز دوزخ برهانى دل و تن * اثنى عشرى شو و گزين مذهب من\r\nدانى سه محمد بود و چار على * با موسى و جعفر و حسين و دو حسن \r\n* * *\r\n آن شاه كه او قسيم نار است و جنان * در ملك و ملل صاحب سيف است و سنان\r\nملك دوجهان مسخر اوست بلى * اين را به سنان گرفت و آن را به سه نان \r\n* * *\r\n دل مغز حقيقت است و تن پوست ببين * در كسوت روح صورت دوست ببين\r\nهر ذره كه او نشان هستى دارد * يا پرتو نور اوست يا اوست ببين \r\n* * *\r\n در ساغر ما بجز مى ناب نبو * با عاشق مست عقل مخمور كه بو\r\nگويى ز فلان چشمه روان آب خوش است * با بحر محيط قطرهء آب چه بو \r\n* * *\r\n اى آنكه طلبكار جهان جانى * جانى و دلى و بلكه خود جانانى \r\n\r\n","description":"","footnote":"","page_name":" 150 ","page_number":150},
  {"content":"\r\n\r\n مطلوب تويى طلب تويى طالب تو * درياب كه خود هرآنچه جويى آنى \r\n* * *\r\n تا جامع اسرار الهى نشوى * شايستهء تخت پادشاهى نشوى\r\nتا غرقهء دريا نشوى همچون ما * دانندهء حال ما كما هى نشوى \r\n\r\n490 نظيرى نيشابورى\r\nبعضى او را جوينى دانسته‌اند در هر حال شاعر غزل‌سراى شيرين‌زبانى بوده به تجارت زندگى مىكرده از خراسان و عراق به فارس آمده و به هندوستان رفته وفات يافته ازوست :\r\n او به خرامش چو سيل ما همه ويران او * هرچه ز ما شد خراب رفت به جولان او\r\nوادى يثرب كجاست آه ز حرمان او * دامن دل مىكشد خار مغيلان او \r\n* * *\r\n كردم ز گريه منع دل زار خويش را * انداختم به روز جزا كار خويش را\r\nجرم من است پيش تو گر قدر من كم است * خود كرده‌ام پسند خريدار خويش را \r\n\r\nغزليات\r\n شرم مىآيد ز قاصد طفل محجوب مرا * بر سر راهش بيندازيد مكتوب مرا\r\nدرس اديب اگر بود زمزمهء محبتى * جمعه به مكتب آورد طفل گريزپاى را \r\n* * *\r\n تو اگر ز كعبه راندى و گر از كنشت ما را * غم بنده‌پرور تو به درى نهشت ما را\r\nبغل از نامهء احباب پر كرد و نمىخواند * كه مىترسد شود مكتوب من هم زان ميان پيدا \r\n* * *\r\n ز خارخار محبت دل تو را چه خبر * كه گل به جيب نگنجد قباى تنگ تو را \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n بتى از حلقهء پرهيزكاران برنمىخيزد * كه بر مردم مسلمانى دينداران شود پيدا \r\n* * *\r\n پشيمانى نكش از بيع من كاين سهل قيمت را * تو چون صاحب شوى شوق خريداران شود پيدا\r\nكجا بودى كه امشب سوختى آزرده جانى را * به قدر روز محشر طول دادى هر زمانى را \r\n* * *\r\n سؤالى كن ز من امروز تا غوغا به شهر افتد * كه اعجاز فلانى كرد گويا بىزبانى را\r\nبه هر نرخى كه مىگيرند كالاى وفا خوب است * پس از عمرى گذر افتاده بر ما كاروانى را \r\n* * *\r\n كتاب هفت ملت گر بخواند آدمى عامى است * ز جزو آشنايى تا نخواند داستانى را\r\nنمىدانم نظيرى كيست چون مىآمدم زان كو * به حال مرگ ديدم بر سر ره ناتوانى را \r\n\r\nو له ايضا\r\n گو كه اين صف‌شكنان قصد ضعيفان نكنند * كه درين مرحله گه‌گه قدراندازى هست\r\nز فرق تا قدمش هرجا نظر فكنى * كرشمه دامن دل مىكشد كه جا اينجاست \r\n* * *\r\n به غير دل همه نقش و نگار بىمعنى است * همين ورق كه سيه گشته مدعا اينجاست\r\nنه عيب توست كه بيگانه‌وار مىگذرى * هرآن‌كه زودگسل نيست ديرپيوند است \r\n* * *\r\n نيش خارى نيست كز خون شكارى سرخ نيست * آفتى بود اين شكارافكن كزين صحرا گذشت\r\nجز محبت هرچه بردم سود در محشر نداشت * دين و دانش عرضه كردم كس به چيزى برنداشت \r\n* * *\r\n شكر كز غم مردم و پيشت نگشتم شرمسار * حال خود هرچند مىگفتم دلت باور نداشت \r\n\r\n","description":"","footnote":"","page_name":" 152 ","page_number":152},
  {"content":"\r\n\r\n آنچه رحم از دل برد تأثير فرياد من است * آنچه نسيان آورد خاصيت ياد من است \r\n* * *\r\n خون تو را چقدر نظيرى خموش باش * اين بس‌كه دعوى از طرف قاتل تو نيست\r\nمردم از شرمندگى تا چند با هر ناكسى * مردمت از دور بنمايند و گويم يار نيست \r\n* * *\r\n اندكى اى ناله امشب بىاثر مىبينمت * آنكه هر شب مىشنيد امشب مگر بيدار نيست\r\nدعا كنيد به وقت شهادتم او را * كه آن دمى است كه درهاى آسمان باز است \r\n* * *\r\n رسوا منم و گرنه تو صد بار در دلم * رفتى و آمدى و كسى را خبر نشد \r\n* * *\r\n گويا تو برون مىروى از سينه و گرنه * جان دادن كس اين همه دشوار نباشد \r\n* * *\r\n دولتى بود كه مرديم به هنگام وداع * اين‌قدر زنده نمانديم كه محمل برود \r\n* * *\r\n نيازارم ز خود هرگز دلى را * كه مىترسم در آن جاى تو باشد \r\n* * *\r\n من آن صيدم كه هركس را نظر بر حال من افتد * ز بس زخم دلم كارى است در دنبال من افتد \r\n* * *\r\n باعث راندنم از بزم بجز عار نبود * ور نه كس را به من و بودن من كار نبود \r\n* * *\r\n به بدى در همه جا نام برآرم كه مباد * خون من ريزى و گويند سزاوار نبود\r\nناله از بهر رهايى نكند مرغ اسير * نالد از شرم زمانى كه گرفتار نبود \r\n* * *\r\n محبت با دل غم‌ديده الفت بيشتر گيرد * چراغى را كه دودى هست در سر زودتر گيرد\r\nپس از وارستگيها بيشتر گشتم گرفتارش * چو صيدى جست صيادش ز اول سخت‌تر گيرد \r\n* * *\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n مشو از حال من غافل كه زخم كارىيى دارم * مبادا ديگرى صيد تو را از خاك برگيرد \r\n* * *\r\n ز اظهار محبت در زبان خلق افتادم * چو محتاجى كه گنجى يابد و ظاهر كند زودش \r\n* * *\r\n كمر در خدمتت عمرى است مىبندم چه شد قدرم * برهمن مىشدم گر اين همه زنار مىبستم \r\n\r\nو له\r\n بوى يار من ازين سست وفا مىآيد * گلم از دست بگيريد كه از كار شدم \r\n* * *\r\n نه چنان گرفته‌اى جا به ميان جان شيرين * كه توان تو را و جان را ز هم امتياز كردن \r\n* * *\r\n ساقى صلاى عيش است برخيز و جام گردان * دامان خم فراخ است دورى تمام گردان\r\nهرچند بىبهايم گنجشك اين سرايم * قربان سر نيرزم بر گرد دام گردان \r\n\r\nو له\r\n به دل فگار دارم گله بىنهايت از تو * به كدام اميدوارى بكنم شكايت از تو \r\n* * *\r\n ترسم كه در روز جزا گيرند خلقى دامنت * با ديگران بارى مكن جورى كه با ما كرده‌اى \r\n* * *\r\n در هجر تو مرگ همنشينم بادا * منظور دو ديده آستينم بادا\r\nگر بىتو به كام دل برآرم نفسى * يا رب نفس بازپسينم بادا \r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\n491 نقى كمره‌اى گلپايگانى\r\nاسمش شيخعلى نقى و از معارف شعراى غزل‌سراى كمره بوده و بيشتر ايام در كاشان مىآسوده طبع خوشى داشته مضامين عاشقانه در غزليات مندرج مىكرده از اوست :\r\n واى بر جان خلايق اگر آرند به حشر * عوض روز قيامت شب تنهايى را \r\n* * *\r\n اى مرغ چمن بخروش كامد به چمن غنچه * شد غنچه گل و گل نيز بردند به دامانها \r\n\r\nو له\r\n از سر كويش به آسانى گذشتن مشكل است * اى رفيق آهسته‌تر كاينجا مرا پا در گل است\r\nدست و پايى مىتوان زد بند اگر بر دست و پاست * واى بر جان گرفتارى كه بندش بر دل است \r\n* * *\r\n مختلف دانى چرا خار و گل از گلزار خاست * از گل معشوق گل وز خاك عاشق خار خاست \r\n* * *\r\n اى اجل روز فراق آمد و دلسوزى نيست * من اگر كشتنيم بهتر از اين روزى نيست\r\nتا خط ز رخش سر زده با من سخنش نيست * چندان به خود افتاده كه پرواى منش نيست \r\n* * *\r\n اى كبوتر تو كه سرپنجهء شاهينت نيست * با خبر باش كه آواز پرى مىآيد\r\nگر ز خاكم گل برويد گل نچيند گل نبويد * بخت آنم كو كه با من خوش بخندد خوش بگويد \r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nو له\r\n رنجه به قتلم مساز پنجه و بنگر * بلكه مرادت به يك نگاه برآيد \r\n* * *\r\n اى واى بر آن مرغ گرفتارى كه از وى * صياد شود غافل و در دام بميرد\r\nامروز دگر پرسش من كن به تكلف * كاين خسته اگر دير زيد شام بميرد \r\n* * *\r\n دل خود تنگ مىخواهم كه در آن * نمىخواهم بجز جاى تو باشد \r\n* * *\r\n زارم بكش به خاطر جمع اى پسر مترس * طفلى نمىبرد به تو كس اين گمان هنوز\r\nمعلوم خواهدت شدن آخر وفاى غير * كاو را نكرده‌اى به جفا امتحان هنوز \r\n* * *\r\n دلم را مىنوازد تا دگر دلها بدام افتد * چو آن مرغى كه دارد از براى صيد صيادش \r\n* * *\r\n من به تقريبى در آن كو پاى در گل داشتم * كافرم گر ذره‌اى مهر تو در دل داشتم\r\nخوشخرام ديگر آنجا گاه‌گاهى مىگذشت * زين سبب عمرى سر كوى تو منزل داشتم\r\nمن كه پيشت مىزدم فرياد و مىرفتم ز هوش * صورت دلدار ديگر در مقابل داشتم\r\nراست گويم عشق دلدار دگر دارم نقى * عاقبت اظهار كردم آنچه در دل داشتم \r\n* * *\r\n نگردى گرد خاك من كه غم بعد از هلاك من * چو مرغ آشيان‌گم‌كرده گرد خاك من گردد \r\n* * *\r\n بر من بسى بگزيده تو بر تو كسى نگزيده من * اى همچو من پرديده تو اى همچو تو كم ديده من\r\nتو قد به ناز افراخته من تن به عجز انداخته * مانند سرو و فاخته باليده تو ناليده من \r\n* * *\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n رفتى و خموشم كه در آغاز مصيبت * ماتم‌زده يك‌چند به شيون نبرد راه\r\nجز سوى گريبان نقى راه ندارد * آن دست تظلم كه به دامان نبرد راه \r\n* * *\r\n اى كه نكرده در دلت سوز محبتى اثر * هر نفس آتشى مزن در دلم از كنايتى\r\nدل به كسى نداده‌اى وز پى دل نرفته‌اى * سيلى غم نخورده‌اى مىشنوى حكايتى \r\n* * *\r\n نيست در عشق دلى شاد نديدى كه چه ديد * پادشاهى ز غلامى پدرى از پسرى \r\n\r\nرباعى\r\n مىسوختى اول دل‌وجان و تن هم * اكنون نزنى بر آتشم دامن هم\r\nدارم سخنى راست بگويم يا نه * با من تو چنان نه‌اى كه بودى من هم \r\n\r\n492 نشانى دهلوى\r\nاسمش على احمد شغلش حكاكى مشربش تصوف و شيوه‌اش قناعت شعرش اين است :\r\n مرا هر شب چو دزدان خواب گرد چشم تر گردد * دلم را با غمت بيدار بيند باز برگردد \r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\n493 نظام استرآبادى\r\nاز علما و متقدمين آن شهر و مداح ائمهء طاهرين بوده مثنوى سليمان و بلقيس منظوم كرده كه ديده نگرديده و در آن شهر فوت شده از اشعار او نوشته شد :\r\n فلك تفسيده مجمر كرد پنهان در بن دامن * نشستش از تف آن صد هزاران قطره بر اعضا \r\n* * *\r\n دى چوب گرداب چرخ زورق زرين طناب * غرقه شد از موج آن خاست به هر سو حباب \r\n* * *\r\n تيرت گذشت از جان در دل گرفت منزل * جان يافت راحت اما كار دل است مشكل\r\nتيرت ز شصت هجران بر جان و دل نشسته * گويم برآرم از جان اما نگويم از دل \r\n* * *\r\n دى چو گذشت شامگه لشكر شاه خاورى * عرصهء روزگار شد تيره ز گرد لشكرى\r\nز افت دور آسمان مهر به خاك شد نهان * وز پى ماتمش جهان ساخت لباس عنبرى \r\n\r\n494 وحيد قزوينى\r\nاسمش ميرزا طاهر از وزراى شاه سليمان صفوى بوده نود هزار بيت ديوانش در شيراز ديده شد كه مشتمل بر نظم و نثر و تركى و فارسى و رسالات در هر فن بود اما ملاحتى نداشت . اين چند بيت بهترين اشعار اوست :\r\n پيش من در طلب يار به حسرت مردن * به از آن است كه پرسم ز كسى يار كجاست \r\n* * *\r\n سراغ يار مىپرسم به هركس مىرسم اما * به خود آهسته مىگويم كه يا رب بىخبر باشد \r\n* * *\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n ز ياران كينه هرگز در دل ياران نمىماند * به روى آب جاى قطرهء باران نمىماند \r\n* * *\r\n آن ماه‌روى خراط در هر گذر كه باشد * روزى هزار عاشق از چوب مىتراشد \r\n* * *\r\n از مهر على طينت هركس كه سرشت * هرچند بود هميشه در دير و كنشت\r\nدر دوزخ اگر درآورندش به مثل * جا گرم نكرده مىبرندش به بهشت \r\n\r\n495 ولى دشت بياضى\r\nاز توابع قاين است به سبب سفيدى خاك آنجا را دشت بياض خوانده‌اند . وى از شعراى معروف آنجاست و دو هزار بيت ديوان دارد و در غزل‌سرايى طبعش متين و شعرش نمكين ازو مىباشد :\r\n خوش آنكه با تو دهم شرح مشكل خود را * به گريه افتم و خالى كنم دل خود را\r\nبه دورى تو كه يا رب نصيب دشمن باد * بدان رسيده كه راضى كنم دل خود را \r\n* * *\r\n او لب از ننگ سؤالم نگشايد به سخن * من بدين شاد كه در فكر جواب است مرا \r\n* * *\r\n من بىخبر و در پى دل عشوه‌گرى هست * دل بىتپشى نيست حريفان خبرى هست\r\nاو شاد كه جان دادنم از غم شده نزديك * من خوش كه ز درد دلم او را خبرى هست\r\nيك‌چند دل از بخت فريب عجبى خورد * پنداشت تو را با من مسكين نظرى هست\r\nتهمت‌زده‌ام كرده به عشق دگرى كاش * پرسند كه غير از تو به عالم دگرى هست\r\nچون ديد دلى قاعدهء مرحمت دوست * دانست كه صدبار ز دشمن بترى هست \r\n* * *\r\n گر نمىخواهى دلم را حاجت آزار نيست * من به او صد كار دارم گر تو را در كار نيست \r\n* * *\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n نمىكنى شبم از ناله منع تا ندهم * به خود قرار كه گوش تو بر فغان من است \r\n* * *\r\n با من سخنت نيست كه بتوان به اشارت * بتوان سخنان گفت كه اغيار ندانند \r\n* * *\r\n با سگ كويش ولى گفتند خواريهاى من * پيش او من اعتبارى داشتم نگذاشتند \r\n* * *\r\n چون بد و نيك من سوخته خرمن پرسند * آه اگر آنچه به دل كرده‌ام از من پرسند\r\nسبب ناله چه پرسى ز ولى لايق نيست * كه ز ماتم‌زدگان باعث شيون پرسند \r\n* * *\r\n جز اين چه شكوه توانم از آن ستمگر كرد * كه غير در حق من هرچه گفت باور كرد \r\n\r\nو له ايضا\r\n تو را هزار جفا در دل و مرا غم اين * كه زود ميرم و گويى كه بىوفايى كرد \r\n* * *\r\n خرسند به اميد جوابست دلم كاش * قاصد چو رود جانب او ديرتر آيد \r\n* * *\r\n منعم نمىكنى ز درش مدعى مگر * دانسته‌اى كه غيرتم آواره مىكند \r\n* * *\r\n هرگز دلم ز ديدنت آسودگى نديد * ازبس‌كه مىتپد ز پى ديدن دگر\r\nچون ديگرى است باعث صلحم چه مىكنم * صلحى كه هست باعث رنجيدن دگر \r\n* * *\r\n دلت را امتحان ناكردن اولى است * مبادا مهربان با ما نباشى \r\n* * *\r\n تا چند ز من رميده باشى * با غير من آرميده باشى\r\nبهر تو شنيده‌ام سخنها * شايد كه تو هم شنيده باشى \r\n\r\n","description":"","footnote":"","page_name":" 160 ","page_number":160},
  {"content":"\r\n\r\n بر سينهء چاك ما نخندى * گر پيرهنى دريده باشى \r\n* * *\r\n اى عهد شكسته و وفا داده به باد * مادر همه شير بىوفايى به تو داد\r\nاول تو چنان بدى كه كس چون تو نبود * و آخر تو چنان شدى كه كس چون تو مباد \r\n\r\nرباعيات\r\n از يار دلا بسى ستم خواهى ديد * خوارى بسيار و لطف كم خواهى ديد\r\nهركس كه رخش بديد بس خون بگريست * چشمى دارى ولى تو هم خواهى ديد \r\n* * *\r\n امى لقبى كز انبيا اعلم بود * احمد نامى كه سرور عالم بود\r\nزان سايه به دو نبود همراه كه بود * محرم جايى كه سايه نامحرم بود \r\n* * *\r\n وصل تو به كام غير ديدن مشكل * وز ديدن تو طمع بريدن مشكل\r\nگفتى كه بمير تا به وصلم برسى * مردن آسان ولى رسيدن مشكل \r\n\r\n496 وارسته چكنى\r\nاز آن طايفه است . درويش مشرب قناعت‌پيشه صافىانديشه بوده ازوست :\r\n آنچه برجستيم و كم ديديم و در كارست و نيست * در حقيقت نيست جز انسان كه بسيارست و نيست \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\n497 وصفى كرمانى\r\nنامش مير عبد اللّه و در نسخ خوشنويس بوده و به مشكين قلم شهرت نموده والدش مير سيد مظفر و سلسلهء نسبش به برهان الدّين خليل اللّه بن شاه نور الدّين نعمة اللّه ولى ماهانى مىپيوندد و آباى ايشان از ايران به هندوستان رفته‌اند و او در سنهء الف در شهر دهلى متولد شده و بعد از تكميل كمالات در آن ولايت به ولايت معروف آمده مير محمد مؤمن متخلص به عرشى مؤلف كتاب مناقب و مير صالح ملقب به كشفى از فرزندان اويند و سيد هاشم شاه متخلص به هاشمى مشهور به شاه جهانگير فرزند مير محمد مؤمن عرشى بوده و اين سلسله را كه به او منتهى مىشوند در هندوستان هاشم‌شاهيه گويند و اولاد شاه نعمت اللّه كرمانىاند بارى سيد شصت و سه سال عمر نموده و در سنهء هزار و شصت و سه در شهر اجمير رحلت نموده صاحب طبع موزون و از آن جناب است .\r\n مردمان را به چشم وقت نگر * وز خيال پرى رودى بگذر\r\nچند گويى فلان چنانش مام * چند گويى فلان چنانش پدر\r\nناف آهو نخست خون بوده است * سنگ بودست ز ابتدا گوهر\r\nكهتران مهتران شوند به عمر * كس نزاد است مهتر از مادر \r\n\r\n498 وحشى بافقى\r\nاز اهل بافق من توابع كرمان و معاصر سلاطين صفويه و مداح شاه‌تهماسب بزرگ نور اللّه مرقده بوده ديوانش ديده شد مثنوى فرهاد و شيرينش مشهور و مطبوع است قصايد اين شعراى متوسطين با قصايد متقدمين جلوه نيارد و پايه ندارد لهذا اشعار مثنويات با غزليات عاشقانه اين گروه را نگاشتن اولى است . از اوست\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nمن فرهاد شيرين\r\n يكى ميل است با هر ذره رقاص * كشان آن ذره را تا مقصد خاص\r\nرساند گلشنى را تا به گلشن * دواند گلخنى را تا به گلخن\r\nشود اين ميل چون جمع و قوى پى * شود عشق و درآيد در رگ و پى\r\nاگر صد آب حيوان خورده باشى * چو عشقى در تو نبود مرده باشى\r\nمزاح عشق بس مشكل‌پسند است * قبول عشق بر طاق بلند است\r\nگوزنى بس قوى بنياد بايد * كه بر وى شير سيلى آزمايد\r\nصفات عشق را اندازه‌يى نيست * كجا كز عشق حرف تازه‌يى نيست\r\nنيازى هست هرجا هست نازى * نباشد ناز اگر نبود نيازى\r\nبه عشقى گر نباشد حسن مشغول * بماند كاروان ناز معزول\r\nنهانى صحبت جانها به جانها * عجب قفلى است محكم بر زبانها \r\n\r\nذكر رنجش شيرين از رشك شكر و عزيمت صحراى مداين كردن\r\n چو خسرو جست از شيرين جدايى * معطل ماند شغل دلربايى\r\nنه خسرو در دلش جا آن‌چنان داشت * كه آسان مهرش از دل بر توان داشت\r\nنهالى بود خسرو رسته در دل * ز بيخ و ريشه كندن بود مشكل\r\nز بيخ و بن درختى كى توان كند * كز آن برجا نماند ريشه‌اى چند\r\nجدايى را بهانه ساز مىكرد * به هر حرفى عتاب آغاز مىكرد\r\nيكى را از پرستاران خود خواند * كشيد آهى و اشك از ديده افشاند\r\nكه ديدى آشنايىهاى مردم * به مردم بىوفايىهاى مردم\r\nبناميزد زهى يارى و پيوند * عفى اللّه زان همه پيمان و سوگند\r\nچه تخمى رست از آب و گل من * دلم كرد اينكه لعنت بر دل من\r\nتو او را بين كه ما را خواند بر خوان * خود او فرمود ديگر جا به مهمان\r\nبه بازار شكر خود كرده آهنگ * مرا اينجا نشانده با دل‌تنگ\r\nبه خسرو ماند اين ايوان سرايش * موافق نيست طبعم با هوايش \r\n\r\n","description":"","footnote":"","page_name":" 163 ","page_number":163},
  {"content":"\r\n\r\n در اين آب‌وهوا بوى وفا نيست * به چشم نرگس باغش حيا نيست\r\nفقير آن بلبلى مسكين تذروى * كه اينجا با گلى خو كرد و سروى\r\nازين مهمان‌نوازيهاى بسيار * بسى شرمنده‌ام از روى آن يار\r\nبدين مهمانى و مهمان‌نوازى * توان صدسال كردن عشقبازى\r\nفرونگذاشت هيچ از مهربانى * كه برخوردار بادا از جوانى\r\nچه زهرآلوده شكرها كه خورديم * چه دندانها كه بر دندان فشرديم\r\nملال خاطر شيرين چو ديدند * پرستاران جنيبتها كشيدند\r\nگر آهويى بديدندى به راغى * گرفتندى از آن آهو سراغى\r\nبه كبكى گر رسيدندى به دشتى * بپرسيدندى از او سرگذشتى\r\nبدين هنجار روزى چند گشتند * كه تا آخر به دشتى برگذشتند\r\nهوايش اعتدال جان گرفته * نم از سرچشمهء حيوان گرفته\r\nز كس گر سايه بر خاكش فتادى * ز جا جستى و بر پا ايستادى\r\nاگر مرغى به شاخى آرميدى * گشادى سايه‌اش بال و پريدى\r\nبه شيرين آگهى دادند از آنجاى * وزان آب و هواى رغبت‌افزاى\r\nيكى صحراست پيش او گشاده * فضاى آن صد اندر صد زياده\r\nرسيده سبزه‌هايش تا كمرگاه * درختانش زده بر سبزه خرگاه\r\nاگر بر سبزه‌اش پويى به فرسنگ * سر مويى نيابى زعفران رنگ\r\nگشاده چشمه‌اى از قلهء كوه * گل و سنبل به گرد چشمه انبوه\r\nپر اندر پر زده مرغابيانش * به جاى موجه بر آب روانش\r\nزمينش در نقاب گل نهفته * گل و سبزه است كاندر هم شكفته\r\nاگر شيرين در آن بزمى نهد نو * دگر يادش نيايد بزم خسرو\r\nز كنج چشم شيرين اشك غلطيد * به بخت خود ميان گريه خنديد\r\nكه گويا بخت شيرين را ندانيد * كه بر وى اين‌قدر افسانه خوانيد\r\nشكر تلخى دهد از بخت شيرين * زهى شيرين و جان سخت شيرين\r\nاگر دل خوش بود مى خوشگوار است * شراب ناب در غم زهرمار است \r\n\r\n","description":"","footnote":"","page_name":" 164 ","page_number":164},
  {"content":"\r\n\r\n كدامين دل كدامين خاطر شاد * كه آيد از گل و از گلشنم ياد\r\nبلى مى خوش بود در دشت و كهسار * اگر با يار باشد ليك كو يار \r\n\r\nذكر بيرون رفتن شيرين از مشكوى خسرو و رسيدن به زمين قصر شيرين\r\n بت پرشكوه ماه پرشكايت * گل خوش‌لهجه سرو خوش‌عبارت\r\nنمك‌پاش جراحتهاى ناسور * ز سرتاپا نمك شيرين پرشور\r\nگره در گوشهء ابرو فكنده * دهان را تنگ بسته راه خنده\r\nاشارت كرد تا گلگون كشيدند * ز مشكو رخت در بيرون كشيدند\r\nكه از ما بر عزيزان تنگ شد جاى * نمىبينيم بودن را دگر راى\r\nمقيمان حرم كاين حال ديدند * به يك‌بار از حرم بيرون دويدند\r\nكه اى سرخيل ما شيرين بدخوى * متاب از ما چنين يك‌بارگى روى\r\nتو در آغاز يارى خوش‌دليرى * ولى بسيار يار زود سيرى\r\nمحبت كو مروت كو وفا كو * و گر دارى نصيب جان ما كو\r\nشكرلب گفت آرى اين‌چنين است * ولى گويا گناه اين زمين است\r\nمن اول كامدم بودم وفادار * در اينجا سر برآوردم بدين كار\r\nاگر مىبود عيبى بىوفايى * چرا كرد از شما خسرو جدايى\r\nنه شيرين اين بنا از نو نهاد است * كه اين آيين بد خسرو نهاد است\r\nبگوييدش به عيش و ناز مىباش * و ليكن گوش بر آواز مىباش\r\nبه خسرو جنگ در پيوسته مىراند * گهى تند و گهى آهسته مىراند\r\nبلى آن را كه اندوهى است در پى * نمىداند كه چون ره مىكند طى\r\nهمىداند كه افتد پيش و راند * نداند تا كه آيد يا كه ماند\r\nبراند القصه تا آن دشت و كهسار * به خرمن ديد گل سنبل به خروار\r\nز لعلش كاروان خنده سر كرد * به همزادان لب خود پرشكر كرد\r\nكه اينجا خوش فرود آيد دل من * ازين خاك است پندارى گل من \r\n\r\n","description":"","footnote":"","page_name":" 165 ","page_number":165},
  {"content":"\r\n\r\n هميشه ساحت او جاى من باد * بساط آن نشاطافزاى من باد\r\nچو شيرين خيمه زد بر طرف كهسار * بدان كز غم شود لختى سبكبار\r\nمدارا با مزاج خويش مىكرد * حكيمانه علاج خويش مىكرد\r\nشراب صبح و صبح شادمانى * صبوح عيش و عيش جاودانى \r\n\r\nذكر آوردن فرهاد به نزد شيرين و تعلق خاطر فرهاد به شيرين\r\n هواى ابر و قطره‌قطره باران * كدامين ابر ابر نوبهاران\r\nبه صحرا تاخت زان دامان كهسار * نه مست مست و نه هشيار هشيار\r\nز پى تازان بتان سرخوش و مست * يكى شيشه يكى پيمانه در دست\r\nگروهى ديد از دور آشناروى * بزد مهميز و گلگون تاخت زان‌سوى\r\nبگفت از اهل صنعت با كه ياريد * ز صنعت‌پيشگان با خود كه داريد\r\nبگفتند از فنون صنعت آگاه * دو صنعت‌پيشه آورديم همراه\r\nنخستين كاردان بناى پركار * نمىجنباند از جا پا چو پرگار\r\nبه مزدش گنج سيم و زر گشاديم * كه تا با او قرار كار داديم\r\nبه ما از سنگ فرسا كار شد تنگ * كه يكسان بود پيش او زر و سنگ\r\nتعجب كرد ماه مهرپرورد * كه خود چون اين سخن باور توان كرد\r\nبگفتندش سخن در پرده اولى است * كنون اظهار آن ناكرده اولى است\r\nتبسم گونه‌اى از لب برون داد * سخن را نشئهء سحر و فسون داد\r\nكه خوش نايد سخن در پرده گفتن * چه حرف است اينكه مىبايد نهفتن\r\nبگفتندش سخن بسيار باشد * كه آن را پرده‌اى در كار باشد\r\nبه مستى داد تن شوخ فسون‌ساز * به ساقى گفت لب پرخندهء ناز\r\nنمىگفتم مده چندين شرابم * كه خواهى ساختن مست و خرابم\r\nتو نشنيدى و چندان مى فزودى * كه عقلم بردى و هوشم ربودى\r\nكنون از بيخوديها آن چنانم * كه از صد داستان حرفى ندانم\r\nدمى كايم به حال خويشتن باز * ببينم چيست اصل و فرع اين راز \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n جهاند آنگه به روى دشت گلگون * لبى پرخنده و چشمى پرافسون\r\nچو ديد از دور شيرين عاشق نو * سبك در تاخت گلگون سبك‌رو\r\nسخن را چاشنى داد از شكرخند * بگفتش خيرمقدم اى هنرمند\r\nبگو تا چيست نامت وز كجايى * كه گويا سالها شد كاشنايى\r\nجوابش داد كاى ماه قصب‌پوش * مبادت از خشن‌پوشان فراموش\r\nيكى مسكينم از چين نام فرهاد * غلام تو ولى از دهر آزاد\r\nبيا اين بنده را در بيع خود آر * پشيمان گر شوى آزادش انگار\r\nبه شيرين بذله‌اى شيرين شكرريز * برون داد اين فريب عشوه‌آميز\r\nكه ما را بنده‌اى بايد وفادار * كه نگريزد اگر بيند صد آزار\r\nقبول خدمت ما سخت كارى است * درين خدمت دگرگونه شمارى است\r\nدلى بايد ز آهن جانى از سنگ * كه بتواند زدن در كار ما چنگ\r\nبگفتا اين دل‌وجان جاى عشق است * وجودم عرصهء غوغاى عشق است\r\nمرا آزار كن تا مىتوانى * وفادارى ببين و سخت‌جانى\r\nشكرلب گفت اين ميل از كجا خاست * بگفت از يك‌دو حرف آشنا خاست\r\nچو حسن و عشق در جولانگه ناز * عنان دادند لختى در تك‌وتاز\r\nنگهبانان ز هر سو در رسيدند * دو مرغ خوش‌نوا دم دركشيدند\r\nحكايت ماند در لب نيم‌گفته * شكسته مثقب و دُرّ نيم‌سفته \r\n\r\nمنتخب غزليات اوست\r\n منع مهر غير نتوان كرد يار خويش را * هركه بينى دوست دارد دوستدار خويش را \r\n* * *\r\n دلم را بود از آن پيمان گسل اميد ياريها * به نوميدى بدل شد آخر آن اميدواريها \r\n* * *\r\n تازه شد آوازهء خوبى گلستان تو را * نغمه سنج نو مبارك باد بستان تو را \r\n* * *\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n طى زمان كن اى فلك وعدهء وصل ما را * پاره‌اى از ميان ببر اين شب انتظار را \r\n* * *\r\n ز شبهاى دگر دارم تب غم بيشتر امشب * وصيت مىكنم باشيد از من باخبر امشب\r\nمگر در من نشان مرگ ظاهر شد كه مىبينم * رفيقان را نهانى آستين بر چشم تر امشب \r\n\r\nو له\r\n مريض طفل مزاجند عاشقان ور نه * علاج درد تغافل دو روز پرهيز است \r\n* * *\r\n مىنمايد چند روزى شد كه آزاريت هست * غالبا دل در كف چون خود ستمكاريت هست\r\nچو نى از شاخ گلت رنگى و بويى مىرسد * يا به اين خوش كرده‌اى خاطر كه گلزاريت هست\r\nعشقبازان رازداران همند از من مپوش * همچو من بىعزتى يا قدر و مقداريت هست\r\nدر طلسم دوستى كاندر تواش تأثير نيست * نسخه‌ها دارم اشارت كن اگر كاريت هست \r\n\r\nو له\r\n بهر دلم كه دردكش و داغدار توست * داروى وصل بايد و آن در ديار توست\r\nاى بىوفا تو يار فراموش پيشه‌اى * بيچاره آن اسير كه اميدوار توست\r\nبر پاره كاغذى دوسه خط مىتوان كشيد * دشنام و هرچه هست غرض يادگار توست\r\nمجنون هزارنامه ز ليلى زياده داشت * وحشى كه همچو يار فراموش‌كار توست \r\n\r\nو له\r\n خود رنجم و خود صلح كنم عادتم اين است * يك‌لحظه تجمل نكنم طاقتم اين است \r\n* * *\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n وصلم ميسر است ولى بر مراد نيست * بر دل نهم چه تهمت شادى كه شاد نيست \r\n* * *\r\n بازم از نو خم ابروى بتى در نظر است * سلخ ماه دگر و غرهء ماه دگر است \r\n* * *\r\n فرصت ديدن گل آه كه بسيار كم است * و آرزوى دل مرغان چمن بسيار است \r\n* * *\r\n از عهده چون آيد برون گر بر زمين آيد سرى * آن نيم‌شبهايى كه او با مدعى ساغر زند \r\n* * *\r\n سبو به دوش و صراحى به دست و محتسب از پى * نعوذ باللّه اگر پاى من به سنگ درآيد \r\n* * *\r\n ياران خداى را به‌سوى او گذر كنيد * باشد كش اين خيال ز خاطر به در كنيد\r\nمنعش كنيد از سفر و در ميان منع * اغراق در صعوبت رنج سفر كنيد \r\n* * *\r\n بلاى هجر و درد انتظار پير كنعانى * كسى داند كه چون يوسف عزيزى در سفر دارد\r\nخواب آورد افسانه و افسانهء عاشق * هركس كه كند گوش دگر خواب ندارد \r\n* * *\r\n غم هجوم آورد و مىدانم كه زارم مىكشد * وين غم ديگر كه دور از روى يارم مىكشد\r\nشب هلاكم مىكند انديشهء شبهاى روز * روز محنت فكرت شبهاى تارم مىكشد \r\n\r\nو له ايضا\r\n دگر امشب است آن شب كه ز پى سحر ندارد * من و باز آن دعاها كه يكى اثر ندارد\r\nبه هواى باغ مرغان همه بالها گشاده * به شكنج دام مرغى چه كند كه پر ندارد \r\n* * *\r\n ما را دوروزه دورى دلدار مىكشد * زهر است اينكه اندك و بسيار مىكشد \r\n* * *\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n ترك ما كردى برو هم‌صحبت اغيار باش * يار ما چون نيستى با هركه خواهى يار باش \r\n* * *\r\n دل نيست كبوتر كه چو برخاست نشيند * از گوشهء بامى كه پريديم پريديم \r\n* * *\r\n طبيبم گفت درمانى ندارد درد مهجورى * غلط مىگفت خود را كشتم و درمان خود كردم \r\n\r\nقطعه\r\n اى كه دل بردى ز دلدار من آزارش مكن * آنچه او در كار من كرد است در كارش مكن\r\nانتقام از من كشد مپسند بر وى اين جفا * رخصت نظاره‌اش ده منع ديدارش مكن \r\n* * *\r\n بر در خانهء قدح‌نوشى * رفتم و كردم التماس شراب\r\nشيشه‌اى لطف كرد و اما بود * چون حروف شراب نيمى آب \r\n* * *\r\n رفت يحيى شبى به خانه و ديد * زن خود با غياث بازارى\r\nگفت اى قحبه اين چه كردار است * ديگران را به خانه مىآرى\r\nگفت آرى چو آن نيارى كرد * تو كه صد من دل و شكم دارى\r\nاسب لاغر ميان به كار آيد * روز ميدان نه گاو پروارى \r\n\r\nرباعى\r\n مىخواست فلك كه تلخ كامم بكشد * ناكرده مى طرب به جامم بكشد\r\nبسپرد به شحنهء فراق تو مرا * تا او به عقوبت تمامم بكشد \r\n\r\nمربع\r\n دوستان شرح پريشانى من گوش كنيد * داستان غم پنهانى من گوش كنيد\r\nقصهء بىسروسامانى من گوش كنيد * گفت‌وگوى من و حيرانى من گوش كنيد \r\n\r\n","description":"","footnote":"","page_name":" 170 ","page_number":170},
  {"content":"\r\n\r\n شرح اين قصهء جانسوز نهفتن تا كى * سوختم سوختم اين راز نگفتن تا كى\r\nروزگارى من و دل ساكن كويى بوديم * ساكن كوى بت عربده‌جويى بوديم\r\nعقل و دين باخته ديوانهء رويى بوديم * بستهء سلسلهء سلسله مويى بوديم\r\nكس در آن سلسله غير از من و دل بند نبود * يك گرفتار ازين جمله كه هستند نبود\r\nنرگس غمزه زنش اين همه بيمار نداشت * طرهء پرشكنش هيچ گرفتار نداشت\r\nاين همه مشترى و گرمى بازار نداشت * يوسفى بود ولى هيچ خريدار نداشت\r\nاول آن كس كه خريدار شدش من بودم * باعث گرمى بازار شدش من بودم\r\nعشق من شد سبب خوبى و رعنايى او * داد رسوايى من شهرت زيبايى او\r\nبس‌كه كردم همه جا شرح دلارايى او * شهر پر گشت ز غوغاى تماشايى او\r\nاين زمان عاشق سرگشته فراوان دارد * كى سر و برگ من بىسروسامان دارد \r\n\r\nهم از ابيات مسدس اوست\r\n اى گل تازه كه بويى ز وفا نيست تو را * خبر از سرزنش خار جفا نيست تو را\r\nرحم بر بلبل بىبرگ و نوا نيست تو را * التفاتى به اسيران بلا نيست تو را\r\nما اسير غم و اصلا غم ما نيست تو را * با اسير غم خود رحم چرا نيست ترا\r\nفارغ از عاشق غمناك نمىبايد بود * جان من اين همه بىباك نمىبايد بود\r\nديگرى جز تو مرا اين همه آزار نكرد * جز تو كس در نظر خلق مرا خوار نكرد\r\nآنچه كردى تو به من هيچ ستمكار نكرد * هيچ سنگين دل بيدادگر اين كار نكرد\r\nاين ستمها دگرى با من بيمار نكرد * هيچ‌كس اين همه آزار من زار نكرد\r\nگر ز آزردن من هست غرض مردن من * مردم‌آزار مكش از پى آزردن من \r\n\r\nو له\r\n مدتى شد كه در آزارم و مىدانى تو * به كمند تو گرفتارم و مىدانى تو\r\nاز غم عشق تو بيمارم و مىدانى تو * داغ عشق تو به دل دارم و مىدانى تو\r\nخون دل از مژه مىبارم و مىدانى تو * از براى تو چنين زارم و مىدانى تو \r\n\r\n","description":"","footnote":"","page_name":" 171 ","page_number":171},
  {"content":"\r\n\r\n از زبان تو حديثى نشنودم هرگز * از تو شرمندهء يك حرف نبودم هرگز \r\n\r\n499 هاتفى جامى\r\nنامش عبد اللّه ، و همشيره‌زاده مولانا جامى بوده به مثنوى گويى رغبتى داشته ؛ چهار كتاب به اوزان مثنوى خمسه نظامى منظوم كرده ، وزن تقارب در فتوحات شاه اسماعيل صفوى منظوم كرده ولى توفيق اتمام نيافته . درگذشت در قصبه خرجرد جام در باغ خود مدفون شد . از اوست :\r\n\r\nدر مدح شاه اسماعيل صفوى موسوى گفته\r\n مثل در زمانه به فرزانگى * سرشته به مردى و مردانگى\r\nچه مردى كه هركس كه نامش شنود * دگر زن نيامد ازو در وجود\r\nبرو ختم شد آيت سرورى * چو بر جدش آيين پيغمبرى\r\nنمىآورد تاب بذلش درم * درم منتهى بىنهايت كرم\r\nز خون دليران و گرد سپاه * زمين گشت سرخ و هوا شد سياه\r\nسپرها فتاده همه واژگون * چو كشتى كه افتد به درياى خون\r\nكله‌خودها گشته وارون همه * چو دلهاى عشاق پرخون همه\r\nسر نيزه در سينه كاوش گرفت * ز چشم زره خون تراوش گرفت\r\nتبرزين به خون يلان گشته غرق * چو تاج خروسان جنگى به فرق\r\nنه از قتل كس نيزه‌ها منفعل * چو بالابلندان بىرحم‌دل\r\nفتاده در آن پهن دشت درشت * سر ناتراشيده چون خارپشت\r\nز صفهاى مردان آهن قبا * يكى كوچه پيدا ز شهر فنا \r\n* * *\r\n اگر بيضهء زاغ ظلمت سرشت * نهى زير طاوس باغ بهشت \r\n\r\n","description":"","footnote":"","page_name":" 172 ","page_number":172},
  {"content":"\r\n\r\n به هنگام آن بيضه‌پروردنش * ز انجير جنت دهى ارزنش\r\nدهى آبش از چشمهء سلسبيل * بر آن بيضه دم دردمد جبرئيل\r\nشود عاقبت بيضهء زاغ زاغ * كشد رنج بيهوده طاوس باغ \r\nگويند در هنگام داعيهء وزن تقارب از مولانا جامى مصلحت كرده به جهت آزمايش طبع او به جواب قطعهء حكيم فردوسى كه گفته درختى كه تلخ است وى را سرشت الى آخره ، مأمور شده اين قطعهء مسطوره بر خال خود فروخواند ؛ مولانا جامى به طريق مطايبه به دو گفت : كه نيك گفته‌اى ، ولى چند جا بيضه گذاشته‌اى تا تمام شده است .\r\n\r\nدر نصيحت فرزند گفته\r\n اى سپهر جمال را مه نو * نكته‌اى چند گويمت بشنو\r\nتا نگردد نقاب رويت موى * پا منه روگشاده بر سر كوى\r\nهركه چيزى به رايگان دهدت * مستانش اگرچه جان دهدت\r\nمىكن از صحبت بدان پرهيز * همچو خاشاك خشك ز آتش تيز\r\nتا رخت ساده و جميل بود * مى مخور گرچه سلسبيل بود\r\nپسرانى كه باده‌خواه شوند * از مى سرخ روسياه شوند\r\nپسران را كند دو چيز خراب * هوس زينت و هواى شراب\r\nواى بر آن پسر هزاران واى * كه بود مىپرست و خودآراى\r\nبهر زن جامه سرخ و زرد آمد * اين‌چنين جامه ننگ مرد آمد\r\nسرخ و زردى كه لايق مرد است * اشك گلگون و چهرهء زرد است \r\nوقتى شاه اسماعيل صفوى بنا بر تباين مشرب حكم كرده كه در هرجا نام جامى مىبينند نقطهء زيرين را بر زبرش نهند كه خامى شود مولانا هاتفى اين قطعه را در آن باب گفته است :\r\n بس عجب دارم ز انصاف شه كشورگشاى * آنكه عمرى بر درش گردون غلامى كرده است\r\nكز براى خاطر جمعى لوند ناتراش * نقطهء جامى تراشيده است و خامى كرده است \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\n500 همايون اسفراينى\r\nاز نجباى اسفراين و به تبريز رفته ، عاشق ولى بيك نامى از نزديكان سلطان يعقوب تركمان شده رازش فاش شد ، و معشوقش آگاه گرديد روزى بر سر راهش آمد معشوق مهربانى كرده دلنوازى نموده از او بديهه خواست ؛ امير همايون را از غلبهء عشق حال پريشان و خاطر مشوش و دل مضطرب بود مع هذا اين بيت بگفته بر او خواندن گرفت :\r\n يك‌دم كه با توام به‌سوى من نظر مكن * سيرت نديده‌ام ز خودم بىخبر مكن \r\nآخر الامر كار همايون به جايى كشيد كه سوداى عشق بر عقل او غالب و جنون يافت . سلطان را از كار وى آگاه كردند به وى رحمت آورده حكما را به معالجتش تأكيد كرد وى را به دارالشفا برده به زنجيرش كشيدند و به معالجه كوشيدند تا لختى به خود آمد و خود را به زنجير ديده اين بيت حسب حال خود گفته :\r\n به زنجيرم چو كرد از بىقرارى دل‌ستان من * دل زنجير شد سوراخ‌سوراخ از فغان من \r\nعلى الجمله از بند رهايى يافته از ندماى مجلس خاص سلطان گرديد و به فراغ‌بال به عشقبازى محبوب نيكوروى نيكوخوى خود پرداخت و تا بود با او بود . بعد از رحيل سلطان و قتل قاضى عيسى جماعتى از تبريز بيرون شدند شيخ ولى بيك نيز به قم سكنا كرده امير با وى بوده در آنجا وفات يافت . ازوست :\r\n* * *\r\n روز وصل است بكش تيغ و بكش زار مرا * به شب هجر مكن باز گرفتار مرا \r\n* * *\r\n به صد افسانه شب در خواب سازم پاسبانش را * روم آنگه به كام دل ببوسم آستانش را\r\nگه جولان سمند او از آن سر مىكشد بالا * كه نتواند گرفتن دست مظلومان عنانش را \r\n* * *\r\n نشستم تا كمر در خون ز اشك لاله‌گون خود * تو چون دشمن شدى من هم كمر بستم به خون خود \r\n* * *\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n غم من بداند آن‌كس كه رخ تو ديده باشد * و گرت نديده باشد ز كسى شنيده باشد\r\nز خراش سينهء من بود آگهى كسى را * كه ز گل‌رخيش خارى به جگر خليده باشد \r\n* * *\r\n نيابى در چمن سروى كه من صدبار بر پايش * سرى ننهادم و نگريستم بر ياد بالايش \r\n* * *\r\n ديدمش دوش به خواب و نفسى آسودم * ليك فرياد از آن لحظه كه بيدار شدم \r\n* * *\r\n خوش دمى كز ديدن آن سرو ناز از خود روم * با خود آيم بينمش استاده باز از خود روم \r\n\r\nگويند وصيت نمود كه بعد از فوت او اين دو بيت بر سنگ مزار او نقش كنند\r\n ميا بر سر مرا روزى كه ميرم در وفاى تو * مبادا زنده گردم باز و افتم در قفاى تو \r\n* * *\r\n من و خيال غزالى و چشم گريانى * گرفته كوه صفت دامن بيابانى \r\n\r\n501 هلالى جغتايى\r\nاگرچه اصلش از طايفهء جغتايى است در استرآباد متولد شده و نشو و نما يافته در جوانى به هرات رفته به حسن صورت انگشت‌نماى خلايق بوده چون به مجلس امير عليشير نوايى درآمد و اظهار موزونيت كرد امير ازو بيتى خواست اين مطلع خود فروخواند :\r\n چنان از پا فكند امروزم آن رفتار و قامت هم * كه فردا برنخيزم بلكه فرداى قيامت هم \r\nامير از تخلصش پرسش فرمود ، گفت هلالى امير گفت : نه هلالى . بدرى بدرى و بر قدر و جاهش برافزود تا از مقام هلاليت به مرتبه بدريت رسيد و در محفل بلغا از صف‌نعال به مسند صدريت ارتقا يافت . وى گاه در خراسان و گاه در عراق بودى ؛ در خراسانش رافضى و در عراق\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nسنى خواندندى . آخر الامر به دست عبيد الله خان اوزبك به جرم تشيع شهادت يافت . ليلى و مجنون و صفات العاشقين و شاه و درويش از مثنويات اوست غزل را بس دلاويز گويد و از غزلياتش افراد منتخب درين مجموعه نگاشته مىشود :\r\n\r\nمن غزلياته\r\n من و بيدارى شبها و شب تا روز يا ربها * نبيند هيچ‌كس در خواب يا رب اين‌چنين شبها\r\nسيه‌روزان هجران را چه حاصل بىتو از خوبان * كه روز تيره را خورشيد مىبايد نه كوكبها\r\nمعلم غالبا امروز درس عشق مىگويد * كه در فرياد مىبينيم طفلان را به مكتبها \r\n* * *\r\n از آن تنهايى و كنج غريبى شد هوس ما را * كه روزى چند نشناسيم ما كس را و كس ما را \r\n* * *\r\n اى نور خدا در نظر از روى تو ما را * بگذار كه در روى تو بينيم خدا را\r\nهرچند كه خوبان همه در راه تو خاكند * حيف است كه بر خاك نهى آن كف پا را\r\nپيش تو دعا گفتم و دشنام شنيدم * هرگز اثرى بهتر ازين نيست دعا را \r\n* * *\r\n گه سجده خاك راهت ز سرشك مىكنم گل * غرض آنكه دير ماند اثر سجودم آنجا \r\n* * *\r\n شب هجر است و مرگ خويش خواهم از خدا امشب * اجل روزى چو سويم خواهد آمد گو بيا امشب \r\n* * *\r\n اى كه مىپرسى ز من كان ماه را منزل كجاست * منزل او در دل است اما ندانم دل كجاست \r\n* * *\r\n بىتو هر روز مرا ماهى و هر شب سالى است * شب چنين روز چنان آه چه مشكل حالى است \r\n* * *\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n در دل بىخبران جز غم عالم غم نيست * در غم عشق تو ما را خبر از عالم نيست \r\n* * *\r\n به هركه قصهء خود گفته‌ام دلش خون است * تو هم مپرس ز من تا نگويمت چون است \r\n* * *\r\n زان دل به جانب سگ كوى تو مىكشد * كو دامنم گرفته به‌سوى تو مىكشد \r\n* * *\r\n روز عمرم چند يا رب چون شب غم بگذرد * عمر من كم باد تا روزم چنين كم بگذرد \r\n* * *\r\n تو از طريقهء يارى هميشه غافل و من * نشسته‌ام به اميدى كه يار خواهى شد \r\n\r\nو له ايضا\r\n گر برون مىآيد آن بىرحم زارم مىكشد * ور نمىآيد ز درد انتظارم مىكشد \r\n* * *\r\n نمىتوان به تو شرح بلاى هجران داد * فتاده‌ام به بلايى كه شرح نتوان داد \r\n* * *\r\n بلاى هجر تو مشكل بود خوش آن بيدل * كه مرد پيش تو و كار بر خود آسان كرد \r\n* * *\r\n به حمد الله كه جان بر باد رفت و خاك شد تن هم * ز پند دوست فارغ گشتم و از طعن دشمن هم\r\nشكستى در دلم خارى و مىگويى برون آرم * بدين تقريب مىخواهى بماند زخم سوزن هم \r\n* * *\r\n از پى آن دلبر شيرين شمايل مىروم * دل پى او رفته من هم در پى دل مىروم\r\nهر شبى گويم كه فردا ترك اين سودا كنم * باز چون فردا شود امروز را فردا كنم \r\n* * *\r\n خواهم نزنى تير و به تيغم بنوازى * تا در دم مردن به تو نزديك‌تر افتم \r\n* * *\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n مشكل غمى است عشق كه گفتن نمىتوان * اين مشكل دگر كه نهفتن نمىتوان \r\n* * *\r\n دل خون شد از اميد و نشد يار يار من * اى واى بر من و دل اميدوار من\r\nسازم قدم ز ديده و آيم به‌سوى تو * تا هر قدم به ديده كشم خاك كوى تو\r\nروى تو خوب و خوى تو بد آه چون كنم * اى كاش همچو روى تو مىبود خوى تو \r\n* * *\r\n اى بىوفا چه چاره كنم با جفاى تو * تا كى جفا كشم به اميد وفاى تو \r\n* * *\r\n بلبل به باغ و جغد به ويرانه تاخته * هركس به‌قدر همت خود خانه ساخته \r\n* * *\r\n خدا را سوى مشتاقان نگاهى * پياپى گر نباشد گاه‌گاهى\r\nاگر به لطف بخوانى و گر به قهر برانى * تو پادشاهى و ما بندهء توايم و تو دانى \r\n\r\nدر نعت حضرت ولايت مآب على عليه السلام\r\n محمد عربى آبروى هر دو سراى * كسى كه خاك درش نيست خاك بر سر او\r\nشنيده‌ام كه تكلم نموده همچو مسيح * بدين حديث لب لعل روح‌پرور او\r\nكه من مدينهء علمم على در است مرا * عجب خجسته حديثى است من سگ در او \r\n\r\nرباعى\r\n ياران كهن كه بنده بودم همه را * در عهد و وفاى خود ستودم همه را\r\nزنهار ز كس وفا مجوييد كه من * ديدم همه را و آزمودم همه را \r\n* * *\r\n در عالم بىوفا كسى خرم نيست * شادى و نشاط در بنىآدم نيست\r\nآن كس كه درين زمانه او را غم نيست * يا آدم نيست يا درين عالم نيست \r\n* * *\r\n امروز ز حد مىگذرد سوز فراق * وين شعلهء آه آتش افروز فراق \r\n\r\n","description":"","footnote":"","page_name":" 178 ","page_number":178},
  {"content":"\r\n\r\n روز عجبى پيش من آمد يا رب * اين روز قيامت است يا روز فراق \r\n\r\n502 هاشمى دهلوى عليه الرحمة\r\nمير محمد هاشم شاه مشهور به شاه جهانگير و مكنى به ابو عبد الله خلف الصدق مير محمد مؤمن عرشى . از طرفى نسبتش به جناب شاه نور الدّين نعمة اللّه ماهانى كرمانى مىرسد و از طرفى به شاه قاسم الانوار . آبا و اجدادش از ايران به هندوستان رفته‌اند و در دهلى سكونت گرفته پيوسته در آن ولايت و به ترويج شريعت نبوى و طريقت علوى اهتمام داشته‌اند و صاحب آتشكده را چنان كه بايد استحضارى از حالات وى حاصل نگشته اشعار او را به نام دو كس مختلف نگاشته الحاصل ولادتش در سنهء 1073 شهادتش 1150 بوده . از غزليات و مثنوى مظهر الآثار او نوشته مىشود :\r\n\r\nغزليات\r\n به خود ره نيست يك‌دم اين دل محو تماشا را * تماشاى جمالت برده است از دست ما ما را\r\nبناز سرمه مكش چشم بىترحم را * نشسته گير به خاك سياه مردم را\r\nبىتو نبود هوس ساغر مى در سرما * همه گر چشمهء خورشيد شود ساغر ما\r\nكجاست آنكه مرا ساغرى به دست دهد * نه درد داند و نه صاف هرچه هست دهد\r\nچو هاشمى من و خون جگر كه ساقى دهر * مى مراد به دون‌همتان پست دهد\r\nوه كه پيمانهء ما پر شد و در پاى خمى * نكشيديم ز دست صنمى جامى چند\r\nهاشمى قطع تمنا مكن از صبح وصال * گر به نوميدى هجران گذرد شامى چند \r\n\r\nاز مثنوى مظهر الآثار اوست\r\n اى كرمت هم‌نفس بىكسان * جز تو كسى نيست كس بىكسان \r\n\r\n","description":"","footnote":"","page_name":" 179 ","page_number":179},
  {"content":"\r\n\r\n بىكسم و هم‌نفس من تويى * رو به كه آرم كه كس من تويى\r\nاى ز جمال تو جهان غرق نور * نور بطون تو حجاب ظهور\r\nكون و مكان مظهر نور تواند * جمله جهان محض ظهور تواند\r\nدر دل هر ذره بود سير تو * نيست درين پرده كسى غير تو\r\nجز تو كسى نيست به بالا و پست * ما همه هيچيم و تويى هرچه هست\r\nبزم بقا را مى و ساقى تويى * جز تو همه فانى و باقى تويى\r\nاى دوجهان محو تماشاى تو * جز تو كسى نيست شناساى تو\r\nكيست كه قايل به ثناى تو نيست * كيست كه مايل به لقاى تو نيست\r\nما همه مشغول ثناى توايم * واله و مشتاق لقاى توايم\r\nروزن جان بر دل ما باز كن * خاطر ما را صدف راز كن\r\nهاشمى از مزرع جان توشه گير * در چله خم شو چو كمان گوشه گير\r\nمرد رهى از كجى انديشه كن * راستى و راست‌روى پيشه كن\r\nدر طى اين ورطه قدم تيز كن * وز خطر باديه پرهيز كن\r\nهركه كند روى طلب سوى او * قبلهء ذرات شود روى او \r\n\r\nدر صفت عشق فرمايد\r\n عشق كه بازار بتان جاى اوست * سلسله بر سلسله سوداى اوست\r\nگرمى عشاق خراب است عشق * آتش دلهاى كباب است عشق\r\nعشق نه وسواس بود نى غرض * عشق نه جوهر بود و نى عرض\r\nگفت به مجنون صنمى در دمشق * كى شده مستغرق درياى عشق\r\nعشق چه و مرتبهء عشق چيست * عاشق و معشوق در اين پرده كيست\r\nعاشق يكرنگ حقيقت‌شناس * گفت كه اى محو اميد و هراس\r\nنيست درين پرده بجز عشق كس * اول و آخر همه عشق است و بس\r\nعاشق و معشوق ز يك مصدرند * شاهد عينيت يكديگرند\r\nعشق مجازى به حقيقت قوى است * جذبهء صورت كشش معنوى است \r\n\r\n","description":"","footnote":"","page_name":" 180 ","page_number":180},
  {"content":"\r\n\r\n گوش كن اين نظم كه آزاده‌اى * گفته به سوداى عرب‌زاده‌اى\r\nآه من العشق و حالاته * احرق قلبى به حراراته\r\nآتش عشق از من ديوانه پرس * كوكبهء شمع ز پروانه پرس\r\nعشق به هر سينه كه كاوش كند * خون دل از ديده تراوش كند\r\nعشق كجا راحت و آسودگى * عشق كجا دامن آلودگى\r\nگر تو درين سلسله آسوده‌اى * عاشق آسايش خود بوده‌اى\r\nعشق همه سوز و گداز است و بس * نيستى و عجز و نياز است و بس\r\nگرم‌رو عشق در آتش خوش است * نقد روان صافى و بىغش خوش است\r\nآتش عشق از تو گدازد تو را * صاف‌تر از آينه سازد تو را\r\nعشق كز آن مزرع جان روشن است * يك شررش آتش صد خرمن است\r\nما كه درين آتش سوزنده‌ايم * كشتهء عشقيم و به او زنده‌ايم\r\nآب خضر گرچه ز جان خوش‌تر است * چاشنى عشق از آن خوش‌تر است\r\nلوح دل از اشك ندامت بشوى * دست ملامت ز سلامت بشوى\r\nاهل ملامت كه سلامت روند * راه سلامت به ملامت روند\r\nعشق و شكايت ز ملامت كه چه * عاشقى و زهد و سلامت كه چه \r\n\r\n503 يحيى نيشابورى\r\nو هو محيى الدّين يحيى بن محمد بن يحيى ، جدش در غزوهء كفرهء غزنين شهادت يافته و خود در كمالات و حالات صورى و معنوى مرتبه‌اى عالى داشته . ازو مىباشد :\r\n ظالم كه كباب از دل درويش خورد * چون درنگرى ز پهلوى خويش خورد\r\nدنيا عسل است و هركه او بيش خورد * خون افزايد تب آورد نيش خورد \r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\n504 يحيى گيلانى\r\nقاضى آن ولايت و برادرزادهء قاضى عبد اللّه بوده چندى به سفر هندوستان رفته در خدمت سلاطين آن ملك به منصب منادمت و كتابدارى مىپرداخته از اشعار اوست :\r\n\r\nغزليات\r\n درد دل من نهفتنى نيست * اين درد دگر كه گفتنى نيست\r\nبگذشت بهار و وان شد دل * اين غنچه مگر شكفتنى نيست \r\n* * *\r\n اى همنفسان مىدهم امروز نشانى * فردا كه شوم كشته نهان قاتلم اين است\r\nگفتى كه بگو مشكل خود تا بگشايم * گفتن نتوانم به كسى مشكلم اين است \r\n* * *\r\n عاشق آن است كه غمگين زيد و شاد بميرد * تا دم مرگ بود بنده و آزاد بميرد\r\nباورم نيست كه هرچند وفادار نباشد * كام شيرين نشود تلخ چو فرهاد بميرد \r\n* * *\r\n بگو يك‌ره كجا جويم تو را مردم ازين حسرت * كه هر جانب نهادم گوش آواز تو مىآيد \r\n* * *\r\n مجنون چو خويش را همه ليلى خيال كرد * از غيرت همين به كسى آشنا نشد \r\n* * *\r\n جام و سبو شكسته‌ام اى مرگ مهلتى * تا توبه‌اى كه كرده‌ام آن نيز بشكنم \r\n* * *\r\n آخر سر خود در ره آن ماه نهاديم * اول قدم است اينكه درين راه نهاديم \r\n* * *\r\n گفتى كه بس كن خدمتم نتوانم اين زارم بكش * يا مزد خدمتكارىام يا جرم نافرمانىام \r\n* * *\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n خوش آنگه كز كمال آشنايىها مرا گفتى * كه بگذر پيش مردم بعد ازين بيگانه‌وار از من \r\n* * *\r\n به رغم من تويى با دشمنانم يار و من با تو * وفادارى تو هم اما تو با اغيار و من با تو \r\n\r\n505 اديب مراغه‌اى آذربايجانى\r\nنامش عبد العلى خان و خلف الصدق حاجى عليخان حاجب الدوله است و خود از به دو شباب در ملازمت اعليحضرت شاهنشاهى سلطان ناصر الدّين شاه به خدمات حضور مفتخر و مسرور بوده پس از چندى تربيت و تحصيل كمالات طبعش به مدح و نظم رغبت نموده به نظم و نثر پرداخت و قصايد خوب در مدح حضرت شهنشاهى منظوم ساخت و در آن حضرت اديب الملك لقب يافت . شبى مجمعى عظيم و ضيافتى جسيم در خانهء حاجب الدوله بر پاى كردند و از شاهزادگان و امرا و اشراف و اعيان خاصه فضلا و شعرا بسيارى را حاضر و به مدح حضرت اقدس زينت مجلس فزودند و بدين لقب اديب الملك را تهنيت گفتند و مورد صله و اكرام شدند مع القصه اديب صاحب طبع عالى و متخلق به اخلاق حميده است و گاهى به مدحت‌گزارى مىپردازد . اين اشعار از ايشان است .\r\n\r\nدر مدحت حضرت شاهنشاه عصر خديو ايران ناصر الدّين شاه و تهنيت فتوح هرى\r\n ميان شاهان ضرب المثل بود به خبر * حديث ملك‌ستانى و رزم اسكندر\r\nشنيده كار نيايد ز ديده بايد گفت * كه ديدنى دگر است و شنيدنى است دگر\r\nابو الفتوح ابو النصر ناصر الدّين شاه * كه آفتاب ملوكست و انتخاب بشر\r\nز بس حصار كه بگشاد و خسروان كه بكشت * همه حكايت شاهان هبا نمود و هدر\r\nبه روزنامهء تاريخ ناصرى يك‌ره * بيا به ديدهء انصاف و مردمى بنگر \r\n\r\n","description":"","footnote":"","page_name":" 183 ","page_number":183},
  {"content":"\r\n\r\n كه تا به هر ورق آن چو بنگرى بينى * فتوح جفت فتوح و ظفر قرين ظفر\r\nبه رزم سلطان در سال پاربست ميان * به كينه‌جويى خوارزمشاه بداختر\r\nكشن سپاهى آراست جمله جوشن‌پوش * نبرد ديده و جنگ‌آزماى و گندآور\r\nمبارزان شهنشاه تاختند بر او * به باد رفت سر كينه جوش با افسر\r\nديار او را برساختند پست و نگون * تبار او را كردند جمله زير و زبر\r\nسپرد ملك خراسان به عم نامى خويش * كه شاه را بود از جان رهى و فرمان‌بر\r\nحسام دولت سلطان مراد قلعه‌گشاى * كه شير پيل توانست و پيل شير جگر\r\nبسان سد سكندر به سرحد توران * ببست راه بيأجوجيان آن كشور\r\nز گرز گاو سر آن يادگار افريدون * به خاك گرگان بشكست شير را پيكر\r\nبه يك‌دو ماه ازين پيش لشكرى جرار * همه به خون بدانديش شاه بسته كمر\r\nسليح داد و بنه برنهاد و با خود برد * به ملك دشمن كز دشمنان كشد كيفر\r\nبه غوريان و به مرو و سرخس كارى كرد * كه تا نبيند بيننده نايدش باور\r\nهرى و سختى حصنش اگر شنيدستى * كه بد به‌سختى با حصن آسمان همبر\r\nنهاده پايهء حصنش به پشت گاو زمين * فتاده سايهء برجش به فرق دو پيكر\r\nفراز بارهء او به اسمان اگر گذرد * به ديو ماند بر كهكشان گرفته مقر\r\nاگر مقعر زين‌سان نبود جرم سپهر * شدى ز صدمهء برجش گسيخته چنبر\r\nلقب نهادند آن را مدينة العذراء * از آن قبل كه بدى بكر مانده از شوهر\r\nنه تاج‌دارى آن را گرفته با نيروى * نه شهريارى آن را شكسته با لشكر\r\nميان كشور ايران و ملكت توران * حجاب گشته چو ما بين صبح و شام سحر\r\nدر او به چندى زين پيش حكمران گرديد * پليد مردى دژخيم طبع و ديو سير\r\nز خيل افغان پنجه هزار ديو شرير * چو اهرمن همه جوياى شور و طالب شر\r\nبه گرد خوبش حشر كرده و برآورده * از آن حشر بجهان شور و فتنهء محشر\r\nاگرچه بود به ظاهر كمينه بندهء شاه * وليك بود نهانى بدشمنانش سر\r\nبه چاپلوسى و تزوير خويش را مىداشت * همى نگاه ز خشم خديو شير شكر\r\nدرين كشاكش جان را به صعب رنج سپرد * بسوى آتش تندش فتاد آبشخور \r\n\r\n","description":"","footnote":"","page_name":" 184 ","page_number":184},
  {"content":"\r\n\r\n به يادگار دو افعى نژادزاده بماند * به شر عجين گلشان گرچه در نهاد بشر\r\nملك نخست مر آن هر دو را نواخت به مهر * مگر كه دور شوند از رسوم و خلق پدر\r\nاثر نكرد در آن شوم گوهران نيكى * بلى ز شوره نرسته است شاخ نيلوفر\r\nز چاكران بدانديش نابكار يكى * كه بود او را از آن مرز و بوم اصل و گهر\r\nگريخت ناگه از شهر توس و مركب راند * بسوى شهر هرى تندوتيز چون صرصر\r\nدر آن ديار قدم تا نهاد دشمن را * همى بخرمن آمال و مال ريخت شرر\r\nبكند مسكن و مأوايشان ز بيخ و ز بن * بريد پيكر و اندامشان بتيغ و تبر\r\nچو شاه طاعت ازو ديد داد تشريفش * ز بحر آرى يابد مدد هميشه شمر\r\nچو شد به عون شهنشه در آن ديار امير * غرور جست و بسيجيد راه عجب و بطر\r\nچو شاه ديد كه خذلان گرفت و كفران جست * پيام كرد بيران با جلالت و فر\r\nبه مرزبان خراسان حسام دولت خويش * يكى مثال روان داشت آفتاب اثر\r\nبه حكم خسرو سلطان مراد شيراوژن * كشن سپاهى اندر عدد چو قطره مطر\r\nسوى هرات همىبرد فوج در پى فوج * نمود تنگ بر آن قوم رحبه و معبر\r\nچسان سپاهى جرار و سركش و خونخوار * بكينه‌جوئى يار قضا و جفت قدر\r\nعويل موكبشان خوش‌تر از سرو در باب * جميل مركبشان به ز نغمهء مرمر\r\nهمه اليف نزال و همه حريف جدال * همه شفيق قتال و همه رفيق سحر\r\nكهن حصار هريرا همى محاصره ساخت * سپه به گردش چونان كه هاله كرد قمر\r\nبه فر شاه مسخر نمود حصن هرات * به روى ملكت بگشود از سعادت در\r\nز رنگ خون بدانديش آب جيحون گشت * به رنگ لالهء سورى و بادهء احمر\r\nدرين زمان بر شه عجز و لابه بفزودم * پى زيارت و چون مرغ برگشادم پر\r\nكشيد تا كه مرا بخت سعد در جايى * كه بود مرقد نوباوگان پيغمبر\r\nبراى فتح هرا و دعاى دولت شاه * بر آستانهء آنان همىنهادم سر\r\nاديب ملك به بغداد داد عشرت داد * از آن سپس به ملك شد همى ستايشگر \r\n\r\nدر مدح حضرت شاهنشاه جم‌جاه روحنا فداه\r\n سختى روزه‌يى به دو رخ غيرت بهار * آمد به سر چو عمر بدانديش شهريار \r\n\r\n","description":"","footnote":"","page_name":" 185 ","page_number":185},
  {"content":"\r\n\r\n ماهى به رنج روزه شمرديم روز و شب * سى روز بوسه‌ام ز لب اى ماه برشمار\r\nسى روزه‌ام خمار بسى داد دردسر * دفع خمار را مى گلرنگ از خم آر\r\nز آسيب روزه سرخ گلت گشته چون زرير * مى نوش و چهره سرخ كن از مى چو لاله‌زار\r\nيكمه نفير مغزى مسمار زد به گوش * چندى خروش بلبل بشنو ز مرغزار\r\nماهى مرا دعاى قدح بود ورد روز * خواهم كنون به شب قدحى راح خوشگوار\r\nحق مزد روزه كوثر و فردوس وعده داد * گر قول واعظ است درين وعده استوار\r\nجام است كوثر من و فردوس روى تست * من مزد خويش پيش ستانم ز كردگار\r\nماه نو ار به آينه بينند مردمان * من ديده‌ام به عارض آيينه‌سان يار\r\nماه نوم به چشم بدان‌سان همىنمود * كز خنگ ره‌نورد ملك نعل زرنگار\r\nاختر از آن به روز نبيند كسى كه چرخ * سازد به خاك درگه او هر سحر نثار\r\nتيغ كج تو را ظفر و فتح عاشقند * چونان كه بر هلال مه عيد روزه‌دار\r\nسرگشته از علاى تو شد اوج بر سپهر * شرمنده از عطاى تو شد موج در بحار\r\nگردد ز بيم قهر تو مار شكنج مور * گردد ز عون مهر تو مور ضعيف مار\r\nاى از تف حسام تو در شش‌جهت دخان * وى از صف نظام تو در نه فلك غبار \r\n\r\nدر مدحت حضرت شاهنشاه گيتىپناه ناصر الدّين شاه گويد\r\n قامت و رخسارت است اى صنم دلپذير * سروى و سرو سهى بدرى و بدر منير\r\nلعلت ياقوت بار جزعت هاروت‌كار * خندهء آن دلرباى غمزهء اين دلپذير\r\nدر تو بت نوش‌لب هست دو چيز اى عجب * دل به قساوت حديد بر به لطافت حرير\r\nهرگه جعد به خم بازگشايى ز هم * مغز جهانى كنى طبلهء مشك و عبير\r\nدانى نالم چرا هرگه بينم تو را * بر گل بويا زند بلبل گويا صفير\r\nخيز و نگارا بيار زان مى انده‌گسار * سرخ‌تر از چشم شير تلخ‌تر از پند پير\r\nاى قمر چنگ‌زن چنگ به آهنگ زن * ساغر گلرنگ زن شادنشين و هژير\r\nشادى اين روز را زان مى غم‌سوز را * دريا دريا بيار كامد عيد غدير\r\nآن على ذو العلاء آينهء حق‌نما * مصدر فعل خدا مظهر حى قدير \r\n\r\n","description":"","footnote":"","page_name":" 186 ","page_number":186},
  {"content":"\r\n\r\n آنكه شهان بنده‌اش جمله پرستنده‌اش * ويژهء شه شيردل خاصهء شه شيرگير\r\nناصر دين خداى ناصر دين شه كه هست * و الا شخصش به ملك زينت تاج و سرير\r\nدرگه تدبير و راى چون پدر تهمتن * روز سخا و سخن چون پسر وشمگير\r\nكس بر عدلش نبرد نام ز نوشيروان * كس بر كوثر نكرد ياد ز درد عصير\r\nسم سمند تو كرد مسكن دشمن نگون * خم كمند تو ساخت گردن اعدا اسير \r\n\r\nهم در تهنيت عيد رمضان و مدحت شاهنشاه ايران\r\n اى غنچه ز شرم رخ گلگون تو دلتنگ * ماه رمضان رفت بيار آن مى گلرنگ\r\nدلتنگ چو زاهد شد از رفتن روزه * بگشاى سر شيشه و بگشاى دل‌تنگ\r\nسى روزه مه روزه به دل رنگ غم افكند * از مصقل مى پاك كن اى ساقى آن رنگ\r\nزان مى كه اگر مور خورد قطره‌اى از آن * با شير قوى چنگ زند چنگ پى جنگ\r\nزان مى كه به سنگ ار بفشانى دوسه قطره * چون لعل بدخشى شود از پرتو آن سنگ\r\nماه رمضان رفته به شكرانه بده جام * شوال به اقبال رسيد است بزن چنگ\r\nوانگه ز من اين چامه به مدح شه جم‌جاه * بسراى به الحان خوش از پردهء سارنگ\r\nشه ناصر دين آنكه به درگاه جلالش * صد بنده فزون است ز جمشيد و ز هوشنگ\r\nاز عدل تو دمساز شود شير به آهو * از باس تو همراه شود باز به تو رنگ\r\nامسال سپاه تو هرا ساخته محصور * بفرست سپه سال دگر سوى دز گنگ \r\n\r\nدر مدايح شاهنشاه ايران ناصر الدّين شاه قاجار\r\n نگار ماه رخ من به روز عيد خليل * ز در درآمد چون بخت شهريار جليل\r\nفدا ز جان و دل من همى تقاضا كرد * چنان كه رسم بود هم به روز عيد خليل\r\nخميده ابروى او خنجر خليل و دو چشم * به زير خنجر او خفته خوش چو اسماعيل\r\nبه پيش چشم عليلش فدا نمودم جان * بلى سزاست مر آن را فدا كه گشته عليل\r\nبه خال چون حجر الاسود و به رخ قبله * زهى لبى كه نمايد بدان حجر تقبيل\r\nچو چاه زمزم چاه زنخ وليك نگون * اگرچه چاه نگون نادرست در تخييل \r\n\r\n","description":"","footnote":"","page_name":" 187 ","page_number":187},
  {"content":"\r\n\r\n به جعد مشكين همچون لباس كعبه سياه * به چهر رنگين چون رحمت خداى جميل\r\nشبى و روزى اكليل جايگاه مه است * هميشه ماه رخ او به عنبرين اكليل\r\nبه حسن و خوبى او را عديل نى چوپان * كه شهريار جهان را به ملك نيست عديل\r\nابو الفتوح جهاندار ناصر الدّين شاه * كه جود اوست به ارزاق كاينات كفيل\r\nز خون دشمن او گشته دست فتح خضيب * ز گرد موكب او گشته چشم نصر كحيل\r\nز راى انور او آفتاب گيرد نور * بدان مثابه كه از آفتاب جرم ثقيل\r\nشهنشها به تو عيد خليل فرخ باد * خداى هر دوجهانت هميشه باد خليل \r\n\r\nو له ايضا\r\n ساقيا مى ده به فيروزى كه آمد جشن جم * توأمان با عيد ملك‌آراى داراى عجم\r\nعيد داراى عجم ميلاد داماد نبى است * گشت اگر تحويل مهر اندر حمل آيين جم\r\nبود پنهان چون شب قدر اين همايون عيد و ساخت * شهره‌اش چون آفتاب اين شهريار محتشم\r\nتهنيت‌گويان به دربار ملك آمد بهار * با رخى آراسته چون چهرهء چينى صنم\r\nاز ورقهاى گل زرد و سپيد اينك درخت * تا نثار شه كند آورد دينار و درم\r\nچهرهء گلبن چو روى نيكوان بگرفت رنگ * طرهء سنبل چو موى دلبران پذرفت خم\r\nغنچهء نسرين ز قطره‌قطره شبنم بامداد * كرد پر همچون صدف از لؤلؤ لالا شكم \r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nدر صفت عمارت خاصهء شاهنشاهى گويد\r\n ببال اى كاخ فرخ‌پى كه اندر مرز و بوم رى * تو همچون سايهء عرش و شهنشه سايهء يزدان\r\nهمانا داده رضوان سنبل و نسيرين باغت را * هواى طرهء حورا صفاى غرهء غلمان\r\nتو را اى جنت ثانى چو شد شاه جهانبانى * به صنعا رو به ويرانى نهاد از خجلت غمدان\r\nبه زيب و فر سراى دلكش بانوى مصرستى * درون صفه‌ات تمثال خسرو شاهد كنعان\r\nبه نهرت شهد شير و آب و خمر ناب در جنبش * مگر با جوى جنت شير خوردستى ز يك پستان\r\nتصاويرت همه دلكش تماثيلت سراسر خوش * روان مانى و آذر ز تشويرت به خود پيچان\r\nبه جنبش گلبنت چون در ستبرق قامت حورا * فروزان لاله‌ات چون در خورنق چهرهء نعمان\r\nرقم زد گوييا نقاش تصوير رواقت را * ز زنگار خط خوبان ز شنگرف لب جانان\r\nنگون شد منظر كاووس پيش طاقت اى مشكو * زبون شد شهپر طاوس پيش باغت اى ايوان\r\nفرى اى خسروى بنگه چو فردوست دو صد غرفه * به هر غرفه يكى طرفه چو خورشيد فلك رخشان\r\nتو را رجحان بود بر كاخ شاهان جمله از خوبى * چو بر شاهان گيتى ناصر الدّين شاه را رجحان\r\nتنش را حفظ حق دايه كفش درياى پرمايه * فكنده چتر و سايه ز رى تا مرز تركستان \r\n\r\n","description":"","footnote":"","page_name":" 189 ","page_number":189},
  {"content":"\r\n\r\n خداوندش همىبخشيد اندر كوشش و بخشش * دلى چون ببر در چالش كفى چون ابر در نيسان \r\n\r\nرباعى\r\n اى گشته چو مى مايهء بىهوشى من * با ياد تو خوش بود قدح‌نوشى من\r\nجز ياد تو هرچه در جهان است نشاط * اى كاش از آن بود فراموشى من \r\n\r\n506 الفت كردستانى\r\nاسمش ملا احمد خلف ملا مهدى شيخ الاسلام سنندج و خود نيز بعد از پدر بدين منصب منصوب و در علم و فضل و ذوق و حال معروف بوده در خدمت ولات آن ولايت قربتى تمام داشته از معاصرين و صاحب طبع رزين است . ازوست :\r\n همه مرغان چمن در قفسم جمع شوند * گر بدانند چو من ذوق گرفتارى را\r\nدر جهان يك دل آزرده نمىماند اگر * بازگيرند ازو شغل دل‌آزارى را \r\n* * *\r\n تا چند در شمار كم‌وبيش بوسه‌اى * با كودكى كه هيچ نفهمد حساب را \r\n* * *\r\n اى راهرو همراه شو مردان راه آگاه را * ترسم كه چون آگه شوى گم كرده باشى راه را\r\nغافل ز جانى اى پسر وز رخنهء تن بىخبر * دانم كه بر پا داشتن نتوانى اين خرگاه را \r\n* * *\r\n بجز گرد لبت كان سبزهء خط پرورد هرگز * زمين شوره را نشنيده‌ام رويد گياه آنجا \r\n* * *\r\n هوس بندگى پير مغان است مرا * طمع خواجگى هر دوجهان است مرا \r\n* * *\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n رخصت بوسه به هرجا دهدم تا از شوق * خيره گردم نتوان بوسه زنم جايى را \r\n* * *\r\n گشته دل در كوى او رهبر مرا * تا چه آرد باز دل بر سر مرا \r\n* * *\r\n مرا ز سرو قدت بر جهانيان ناز است * غرور لازم مرغ بلندپرواز است \r\n* * *\r\n صوفى به شرع مىكند انكار مىكشان * عذرش بنه كه بىخبر از عرف ديگر است\r\nما رستخيز در سر كوى تو ديده‌ايم * آن گو نديده كوى تو در هول محشر است \r\n* * *\r\n ز قتل عام نگاهش گمان مدار كه ايزد * كسى به غير شهيدان وى به محشرش آيد \r\n* * *\r\n پيش از عمل چو طاعت و عصيان رقم زدند * بيهوده تهمت از چه به دير و حرم زدند\r\nصورتگران صنع نبستند صورتت * صدبار تا نه دفتر معنى به هم زدند \r\n* * *\r\n شهيد عشق تو خاكش به سر به روز جزا * گرت ببيند و در فكر ماجرا باشد \r\n* * *\r\n كفر و دينى به ميان نيست كه اطوار وجود * مختلف از لقب گبر و مسلمان آمد\r\nكى به جمعيت خاطر گذراند نفسى * هركه آشفته از آن زلف پريشان آمد \r\n\r\nو له ايضا\r\n قصد قتل من غم‌ديده به عمدا مىكرد * تا شفاعت كندم غير مدارا مىكرد \r\n* * *\r\n از دل سخت تو بايد طمع مهر بريد * كه كجا نرمى از آن بيضهء فولاد آيد \r\n* * *\r\n ترسم كه دم كشتنم آن طفل ز وحشت * بى خود ز كفش خنجر فولاد بيفتد \r\n* * *\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n در ميكده جامى نتوان در رمضان كرد * بايد كه به كاشانه خمى باده نهان كرد \r\n* * *\r\n نتوان قطع نظر كردن از آن عارض و خط * سبزه‌زارست و بهار است تماشا دارد \r\n* * *\r\n يك سنگ نديديم همانا كه كه ندارند * طفلان خبر از عادت ديوانه درين شهر \r\n* * *\r\n به هر راهى كه مىرفتيم بودش غايتى در پى * جز اين دشت جنون الفت كه پيدا نيست پايانش \r\n* * *\r\n عجب كه جان نسپردم تو را به روز وداع * دلى ز آهن و فولاد سخت‌تر دارم \r\n* * *\r\n شيخم ار توبه ز مى داد و ز كار افتادم * توبه مىداند و من گر به بهار افتادم\r\nاز شهيدان خجلم ساخته در كوى وفا * بس‌كه در كشته شمارى ز شمار افتادم \r\n* * *\r\n نشسته زير ابرو خسته چشم يار مىترسم * نشستى كرده است اين طاق و زين بيمار مىترسم\r\nميان آب از آتش نينديشد كسى جز من * كه در موج سرشكم ز آه آتشبار مىترسم \r\n* * *\r\n خطش ارزان كرد نرخ بوسه تا مىخواستم * روزگارى بود كاين روز از خدا مىخواستم \r\n* * *\r\n با سر زلف تو عهدى است قرارى دارم * روزگارى است درين سلسله كارى دارم \r\n* * *\r\n ترك كويت به ضرورت كنم از بيم رقيب * تا نگويى كه به دل از تو غبارى دارم \r\n* * *\r\n يك هفته بده مهلتم اى شيخ كه نبود * در فصل گل امكان گريز از مى نابم \r\n* * *\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n شيشه را ز آمدن شيخ چه پنهان داريد * ما به رسوايى خود طبل تماشا زده‌ايم \r\n* * *\r\n به دام طره‌اش اى دل فغان و زارى كن * قرارگاه تو تيره است بىقرارى كن \r\n* * *\r\n به احتياط شبيخون غم ز من بشنو * به گرد قلعهء دل نهر باده جارى كن \r\n* * *\r\n كوته آن زلف سيه بهر چه اى ماه كنى * رشتهء جان خلايق ز چه كوتاه كنى \r\n* * *\r\n از مداراى تو در كشتن من مىترسم * از پشيمان شدنت بس‌كه تأمل دارى \r\n* * *\r\n تا برآسايم زمانى از غم نامهربانى * بايدم رفتن به ملكى كز بتان نبود نشانى \r\n* * *\r\n ديشب ز غم هجرت برديم برون جانى * زين‌سان نبرد يا رب جان هيچ مسلمانى \r\n* * *\r\n دست من و دامانت دامن چه كشى از من * من دست نخواهم زد هر روز به دامانى \r\n* * *\r\n ز كفر و دين كسان نيك و بد مگو زنهار * كه غير ازين نبود دين اگر مسلمانى \r\n* * *\r\n به دل‌سختى دل يك شهر خستى * هزاران شيشه از سنگى شكستى \r\n* * *\r\n غير ملك دل كه ويران است از چشم خرابت * كى شنيدى كشورى برهم خورد از ناتوانى \r\n* * *\r\n سر زلفش به حال من پريشان است پندارى * ز آهم لرزد اين كافر مسلمانست پندارى\r\nچرا قانع ز غلمانم به نامى * چو نقد اينجا به دست افتد غلامى\r\nز لب برداشت لب زودم دريغا * ندارد در دهن شكر دوامى \r\n\r\n","description":"","footnote":"","page_name":" 193 ","page_number":193},
  {"content":"\r\n\r\n دل پربسته‌ام ياد آمد امروز * كه مرغى مىپريد از طرف بامى \r\n\r\nو له ايضا\r\n بهار آمد بزن دستى به كار ساغر اى ساقى * نماند عمر ترسم تا بهار ديگر اى ساقى \r\n* * *\r\n بازآ كه ز عشق سرفرازى بكنيم * با گردش چرخ سفله‌بازى بكنيم\r\nسازيم زمانه‌اى به كام دل خويش * يك‌چند بيا زمانه‌سازى بكنيم \r\n\r\n507 اشرف تبريزى\r\nاسمش ميرزا على اشرف از اشراف سلسلهء نبيله جابر انصارى نور اللّه روحه است مسقط رأسش قريهء باسلق گرمرود من محالات تبريز بوده و در آن ولايت تحصيل فضائل نموده و در دولت ابدمدت اعلى غالبا به سررشته دارى و پيشكارى شقاقى و گرمرود و سراب كه منصب موروثى اوست منصوب . در سنوات ماضيه به صواب ديد اولياى دولت به منشىگرى سفارت مأمور به تفليس شد و مدت پنج سال به تحريرات انشا پرداخت و چندى نيز نيابت داشت . على الجمله اديبى لبيب و نگارنده‌اى قادر است و به طيب لهجه و كمال بهجه بىمانند و درين اوقات فرزند او ميرزا معصوم را به جاى او برقرار و او را به حضور شاهنشاهى احضار و به پيشكارى ولايت سراب و گرمرود و وزارت ايلات شقاقى مأمور داشته‌اند . گاهى به نظم غزلى مىپردازند بعضى ديده شده از آن جمله است :\r\n\r\nغزليات\r\n كشيدم روزگاران بس پريشان روزگارى را * ندانستم به عمرى چاره درد دل فگارى را\r\nنمايد زخم دل اين ديدهء خونين كه در دريا * ز خون دانند صيادان به ماهى زخم كارى را \r\n* * *\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n گشتيم فراموش و فراموش نكرديم * در كنج قفس يك‌نفسى همنفسى را \r\n* * *\r\n نمىدانم صداى ناله است اين كز دلم خيزد * و يا در سينه‌ام سايد همى پيكان به پيكانت \r\n* * *\r\n حديث مهربانان هردمى كاندر ميان آيد * ز دل بىاختيارم ناله زان نامهربان آيد \r\n* * *\r\n وقتى كشيد سر ز من آن نخل بارور * كاميد داشتم ثمر از باغبانىاش \r\n* * *\r\n پروبالم شكست و ريخت در كنج قفس و اكنون * دهد صياد سوى گلستانم اذن پريدن \r\n* * *\r\n مرا كم كن ملامت گر چو نى دايم فغان دارم * كه پيكانها به دل از شست آن ابروكمان دارم \r\n* * *\r\n اگر ذوق گرفتارى و وجد ناله دانستى * هماوازم شدى هرجا كه بودى مرغ آزادى \r\n* * *\r\n چو رسى به كوى سلمى ز من اى صبا سلامى * چو تو محرمى ندارم كه فرستمش پيامى \r\n* * *\r\n مثالى در جهان گر از جحيم و از جنانستى * شب هجران و روز وصل يار مهربانستى \r\n* * *\r\n اگرم حيات باشد كه دگر رهش ببينم * چه حديثها به زلفش برم از شكنج دامى \r\n* * *\r\n بس نبودى مگرم دل به شكنج سر زلفت * چشم و ابروى تو با تير و كمان كرده كمينى \r\n* * *\r\n خاطر هرگه تعلق نپذيرفت به خوبان * بىنصيبى است كه او راست نه دنيا و نه دينى \r\n* * *\r\n به انتظار چه شبها چو سايه در رهت اى مه * فتاده ماندم و مانند ماهتاب گذشتى \r\n* * *\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n مرا سروى است همسايه به گلبن بسته پيرايه * نه از وى بر سرم سايه نه سويش برگ بارستى \r\n* * *\r\n از آن چشمان خون‌خوارت اگر ترسم عجب نبود * كه ترسد هوشيار از مست و از ديوانه دانايى \r\n* * *\r\n سواران قوافل را چه غم از ماندگان باشد * مقيمان سواحل را چه بيم از موج دريايى \r\n* * *\r\n چاكهاى دل من عذر مرا خواسته‌اند * اشرف از ناله ملامت نتوان كرد بناى \r\n* * *\r\n گر تو راى جنگ دارى ما سپر انداختيم * كس نجنگد با كسى كايد ز راه آشتى\r\nفصلها بنگاشتى در راه و رسم دلبرى * ليك در باب وفا حرفى در آن ننگاشتى \r\n\r\n508 آبانى تهرانى\r\nنامش ميرزا نصر اللّه و در بدايت شباب به شغل عطارى اشتغال داشت پس به كسب كمالات پرداخت و ترقيات كرده جوانى خليق و مهربانى شفيق است . گاهى به نظم مىپردازد از اشعار اوست :\r\n من اشتياق تو را آتشى به جان ديدم * كه هرچه بيش زنى آب شعله بيشتر است\r\nطرب‌سراى جهان اى رفيق بر باد است * خوشا كسى كه درين بزم ساغر غم زد \r\n\r\n509 امير سنه اردلانى\r\nاسمش اسد اللّه بيك خلف نجفقلى خان و برادرزادهء حسنعلى خان والى كردستان بوده و در سنه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n1262 رحلت نموده . سه‌هزار بيت ديوان دارد و از آن جمله است :\r\n چنان صيدى نبودم كاين‌چنين بى خود شوم رامش * فريب دانهء خالم چنين افكند در دامش\r\nز انبوه غمت در سينه‌ام دل آن‌چنان سوزد * كه اندر كله افروزد شبان اندر شبان آتش \r\n* * *\r\n بعد از اين جز در ميخانه مرا نيست مقام * خاصه اكنون كه بهار آمد و شد ماه تمام \r\n* * *\r\n مرا سفيد شد از هجر ديده چون يعقوب * ز وصل يوسفم اى باد بوى پيرهنى \r\n\r\n510 اكبر بيك كردستانى\r\nازبك‌زادگان سنندج بوده و در اواخر حال به تجريد و ترك پرداخته اخلاق حميده حاصل كرده گاهى شعرى مىگفته و از آن جمله مىباشد :\r\n نه اينكه بجز كوى تو جاى دگرى نيست * گلزار بسى هست ولى بال‌وپرى نيست \r\n* * *\r\n هوسى كرده‌ام امروز كه ديوانه شوم * دست دل گيرم و ويرانه به ويرانه شوم \r\n\r\n511 آشوب تهرانى\r\nنامش ميرزا ابو القاسم برادر كهتر ميرزا ابو الحسن منشى مرحوم است كه درين اوقات درگذشته . و خود جوانى است نگارنده و خليق و دانا و مؤدب و به خدمات ديوانى اشتغال دارد . ازوست :\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n فغان ازين دل سوزان و نالهء سحرش * حذر ببايد ازين ناله ترسم از اثرش\r\nبه دل ز حسرت لعل تو عقده‌اى است كه دل * به صبح و شام بود خون ديده ماحضرش \r\n\r\n512 انيس طباطبائى\r\nو هو سيد جعفر بن سيد صادق الحسينى الطباطبايى در عنفوان شباب است و به تحصيل علوم متداوله كامياب . آبا و اجدادش همه بافضل و حال و جامع مراتب ازوست :\r\n\r\nفى المديحه\r\n در جهان هر وجود را جانى است * جز وجودش كه يك جهان جان است\r\nهم هنرمند و هم هنرانديش * هم سخن‌سنج و هم سخن‌دان است\r\nشاه را بنده است و بندهء اوست * هرچه اندر زمانه سلطان است\r\nحلمش از قدر و طبعش از همت * كوه البرز و بحر عمان است\r\nدعوى ان لى مع اللّه را * حالتش گاه‌گاه برهان است\r\nنه سليمان ملكى و در ملك * مر تو را حشمت سليمان است\r\nاحتشامت چو خوان نهد در وى * حمل و حوت چرخ بريان است\r\nقصر جاهت خورنقى كه در آن * پاسبان صد هزار نعمان است\r\nتو چو موسى و خصم شه قبطى * خانه‌ات همچو گرزه ثعبان است\r\nكوشش خصم فى المثل با تو * كوه و سوهان و مشت و سندان است\r\nهرچه انسان به عالم امكان * مر تو را پايبند احسان است\r\nبا وفاق تو كوفه معمور است * با خلاف تو مصر ويران است \r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\n513 اشراق اصفهانى\r\nنامش ميرزا عبد الرزاق خلف حاجى سيد محمد فريدنى بوده به اندازهء ضرورت تحصيل هنر و كمالات عربيه كرده ، مدتى در اصفهان و تهران شمع جمع قلندران و سرخيل قلاشان بود چون از ايرانش دل گرفت قصد بلاد هند و فرنگ كرد و به شيراز چندى در منزل مؤلف درنگ . دعوى همهء علوم كردى حتى تيرافكنى و شمشيرزنى و بر مؤلف جز غلبهء بخار سودا در دماغش چيزى معلوم نشد چه كه به هندوستان رفت و هندو شد و نصارى همخو . اشعارش به ايران باز نيامد جز اين دوسه بيت ازو شعرى شايان به دست نيست . ازوست :\r\n از خدا برگشتگان را كار چندان سخت نيست * سخت كار ما بود كز ما خدا برگشته است \r\n* * *\r\n چون شاخ خشك نى ثمرستم نه سايه‌اى * آتش به من زنيد كه در خورد آتشم \r\n* * *\r\n شنيدستم كه وقتى اژدر او باريده بهمن را * همى بر بهمن از اين زلف اژدرسار مىترسم \r\n\r\n514 آرام يزدى\r\nاسمش ميرزا صادق و از ارباب كمال و از شعراى معاصرين و چندى در يزد به وزارت نواب اسماعيل ميرزا گذرانيده از مداحان نواب شاهزادهء معظم محمد ولى ميرزا بوده . ازوست :\r\n\r\nقصيده\r\n المنة اللّه كه داراى فلك فر * آمد به سر لطف و رساندم به فلك سر\r\nشايستهء ديهيم و نگين آنكه به گيتى * جز دست و سرش را نسزد خاتم و افسر \r\n\r\n","description":"","footnote":"","page_name":" 199 ","page_number":199},
  {"content":"\r\n\r\n با دست و دلش جود و سخا گشته سرشته * در آب و گلش عز و علا گشته مخمر\r\nجنت ز در قصر فلكهاى تو ظاهر * دوزخ به دم تيغ شررزاى تو مضمر\r\nآن روز كه از سم ستوران دليران * افتد به زمين زلزله چون موقف محشر\r\nبر پشت زمين پيكر ابطال كند جا * بر روى هوا طاير ارواح زند پر\r\nبر هركه رسد گرز گران تو شود خاك * از كوه گران است گر آن را همه پيكر\r\nبر جسم تو اين برج حصين است نه خفتان * بر فرق تو اين كوه گرانست نه مغفر \r\n* * *\r\n ز عدل و داد تو شد خانهء ستم ويران * ز دست راد تو شد كشور كرم معمور\r\nبه هيچ كار نه بىحكم تو قضا قاضى * به هيچ امر نه بىاذن تو قدر مقدور\r\nبه روز معركهء پردلان كه دشت نبرد * شود چو عرصهء محشر محل فتنه و شور\r\nفتد ز گردش و آيد در اضطراب به عكس * فلك ز سهم سوار و زمين ز سم ستور\r\nچنان كه سوزن خياط فى المثل به حرير * خدنگت آرد در استخوان خصم عبور\r\nبه رشوه پيش تو آرند خنجر سنجر * به هديه بهر تو جويند مغفر فغفور \r\n\r\nو له ايضا\r\n سحر كه خسرو سيارگان به صد اجلال * ز طرف خاور افراخت رايت اقبال\r\nدرآمد از درم آن سرو قد بنام ايزد * رخى چو ماه شب چارده به حد كمال\r\nسواد طرهء او تيره‌تر ز شام فراق * بياض گردن او تازه‌تر ز صبح وصال\r\nتبسمى و هزاران هزار تنگ شكر * تكلمى و هزاران هزار غنج و دلال\r\nز جاى جستم و گشتيم هر دو راه سپر * كه شد عيان به نظر موكب همايون فال\r\nز بس‌كه نعرهء جمازه‌ها به لرزه زمين * ز بس‌كه صدمهء زنبوره‌ها به رعشه جبال\r\nتكاوران جنيبت به زير زين ز انسان * كه در نظاره همىآمد آسمان و هلال\r\nرعايت تو به پهلوى گرگ بسته غنم * حمايت تو در آغوش شير كرده غزال\r\nز هيبت تو فتد فيل مست را دندان * ز صولت تو فتد شير غاب را چنگال\r\nهوا شود همه اخگر ز بس‌كه برق سنان * زمين شود همه اختر ز بس‌كه ميخ نعال \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n به خاك درفتد از تيغ تو سران را سر * به برز در شود از گرز تو يلان را يال \r\n\r\n515 آزاد حبشى\r\nنامش الماس و از غلامان مملوك ميرزا سيد محمد سحاب بود چون طبعى موزون يافت و آثار ذوق و محبت از وجودش سر برزد حضرت خاقان صاحبقران كه پرورندهء سياه و سپيد و نعمت ده اماء و عبيد بود او را بخواند و بيازمود و بيع كرد و آزاد فرمود و به رتبه و مرتبه مكفى الحوائج و مطلق‌العنانش داشت تا از آن ظلمات چنين اشعار چون آب حيات به ظهور آمد ازوست :\r\n\r\nاين لغز را در صفت انگشت كه همرنگ او بوده گفته است\r\n چيست آن جرم سيه كز دست جور روزگار * باشدش آتش به جان چون من گه هجران يار\r\nتا نسوزندش نگردد قابل بزم حضور * در حريم قرب خود ناپختگان را نيست بار\r\nزشت‌رو باشد ولى بىزر نيايد در وثاق * تندخو باشد ولى آخر درآيد در كنار\r\nاز شرارى در خروش آيد چو ارباب هوس * وز نسيمى در فغان چون عاشقان از بوى يار\r\nدر نظرها خوار آيد همچو من ليكن به دى * كاخ از وى رشك بستان است و مجلس چون بهار\r\nبهر زهر سردى دى شد دمش زاينده‌نوش * وين عجب كاندر برش چون نوش باشد نيش مار \r\n\r\n","description":"","footnote":"","page_name":" 201 ","page_number":201},
  {"content":"\r\n\r\n گر بخواهى راز روشن‌تر تو را گويم كه هست * تيره همچون روز بدخواه خديو كامكار \r\n\r\nغزليات\r\n مگر در محمل آن جان جهان است * كه جانها گرد راه كاروان است\r\nسرود عاشقى مشنو ز مرغى * كه از دامش هواى آشيان است\r\nغم عشقش مباد آن بيدلى را * كه فريادش ز جور دل‌ستان است \r\n* * *\r\n ملك جانم عرصهء جولان جانان است و بس * اين‌چنين كشور بلى مخصوص سلطان است و بس\r\nدلبران گه آفت صبرند و گه آشوب عقل * ترك من تنها به قصد غارت جان است و بس\r\nزان مه گردون دون كس را اميد كام نيست * كام‌بخشى گر بود امروز خاقان است و بس\r\nزندگى جستم من از خاك درش يا رب كه گفت * كاين اثر تنها همى در آب حيوان است و بس \r\n* * *\r\n هجران نصيب را كى حاصل شود وصالى * يا رب مباد كس را انديشهء محالى \r\n\r\n516 انور يزدى\r\nاسمش محمد حسين و از تاجرزادگان آن شهر بوده در عنفوان شباب موزون شده ازوست :\r\n تا ز روى ماه خود روزى نقاب افكنده‌ايم * مهر را از تاب روى او به تاب افكنده‌ايم\r\nداده‌ايم از مهر آن مه را به دل منزل بلى * مهر او گنج است از آنش در خراب افكنده‌ايم \r\n\r\n","description":"","footnote":"","page_name":" 202 ","page_number":202},
  {"content":"\r\n\r\n عشق وى هست از گناه و زهد و سالوسى ثواب * از تو اى زاهد كه خود را زين ثواب افكنده‌ايم \r\n\r\nو له\r\n بخشند اگر به صد جان يكدم مرا وصالى * بر خاطرم دگر نيست از جان خود ملالى\r\nخرم‌دلى كه باشد در زلف او مقيد * چون در شكنج دامى مرغ شكسته بالى\r\nمويى ميان او را كردم خيال و اى دل * اين هم نبوده باشد گويا بجز خيالى\r\nغير از هواى زلفت غير از خيال تيغت * نى در دلم هوايى است نى در سرم خيالى \r\n\r\n517 آرزو\r\nاز اهالى ايران است و به هندوستان رفته چندى در آن ملك همىزيست تا درگذشت . استحضارى از ديوان و اشعارش حاصل نيفتاد اين دو بيت او به ايران آمده تحرير شد :\r\n چنين كه منع ز سرگوشى خودم كردى * به خاطر تو ندانم چه احتمال گذشت\r\nتغافل اين همه رسم كجاست دلبر من * به خلف وعده دلم نيز شرمسار تو نيست \r\n\r\n518 آگه شيرازى\r\nنام شريفش آقا على اشرف برادر كهتر حاج على اكبر نواب متخلص به بسمل و برادرزادهء جناب مولانا خليل المدعو بآقا بزرگ مدرس مغفور است كه خانوادهء ايشان به عظمت شأن و سمو مكان مشهور است وى پس از تحصيل كمالات به تكميل نفس رغبت كرد و به خدمت علماى ربانى رجوع نمود ارادت جناب كامل مكمل حاج ميرزا ابو القاسم درويش شيرازى را كه اعجوبهء عهد\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nخود بود ، اختيار كرد سالها در خدمتش به سر برد و نفس را به مقامات كمال عروج داد از طلب مطلوب باز نماند زحمت و تعب بىشمار كشيد تا اطمينانى حاصل كرد و در صفا و اخلاق حميده بىنظير شد با منش ارتباطى خاص بود و مرا به جنابش اخلاص در سنهء 1244 داعى حق را لبيك اجابت گفت . از افراد غزلياتش تيمّنا نوشته شد :\r\n\r\nمن غزلياته قدس سره\r\n يارى نه و مبتلا دل ما * برقى نه و سوخت حاصل ما\r\nدر كعبه و سومنات نبود * جز روى تو در مقابل ما \r\n* * *\r\n اين دم جانسوز از نايى است آگه نى زنى * سوز عشق ار بود با نى مىزد آتش پنبه را \r\n* * *\r\n گرچه عالم همه از كون و مكان افسانه است * گوش دل باز كن آگه كه هم افسانهء اوست \r\n* * *\r\n اندر پى طبيب چه مىگردى اى مريض * درد تو هم طبيب تو و هم دواى توست \r\n* * *\r\n دل ديوانه و غمازى چشم * به عالم راز ما افسانه كردند\r\nز سوز شمع حرفى در ميان نيست * حديث از سوزش پروانه كردند \r\n* * *\r\n به راه عشق عقل ار گشت سرگردان عجب نبود * كه هركس بود داناتر درين ره زودتر گم شد\r\nغبار رهگذارى ديده‌ام را داشتى روشن * ولى عمرى است كان را هم نشان از چشم تر گم شد \r\n* * *\r\n اى خوش آن دل كه شد از ناوك چشمى بسمل * كز پى ناوك خوبان نظرى خواهد بود\r\nزاهد اين خرقهء سالوس به يك‌سو افكن * حيله تا چند كنى ديده‌ورى خواهد بود \r\n* * *\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n غم‌ديدگان عشق تو را شادى آرزوست * اما نه آن‌قدر كه غم از دل به در كنند\r\nدوزخ در آب ديده شود غرق روز حشر * گر عاشقان حديث فراق تو سر كنند\r\nاى مدعى برو كه محبت نه كار توست * اهل نظر معامله با ديده‌ور كنند \r\n* * *\r\n فغان كه زاهد مست از شراب خودبينى * به عاشقان ز خودرسته توبه فرمايد \r\n* * *\r\n قياس عقل ره عشق را بدان ماند * كه مور را بود انديشهء سليمانى\r\nفسون جنت و دوزخ به عامه خوان واعظ * كه عار دارد از اين‌ها كمال انسانى\r\nچنان پر است جمال از وجود حضرت دوست * كه فرق مىنكند قرب و بعد جسمانى \r\n\r\nرباعى\r\n درد تو كدام دل كه بيمار نكرد * شوق تو كدام سينه كه افگار نكرد\r\nعشق تو چه سبحه‌ها كه زنار نكرد * چشم تو چه فتنه‌ها كه بيدار نكرد \r\n\r\n519 اكبر اصفهانى\r\nاسمش ميرزا على اكبر بوده و اصلش از سادات حسينى و اجدادش در زمان صفويه به اصفهان آمده‌اند ؛ خود سيدى عزيز و محترم و قانع و زراعت شيم بوده اين اشعار ازوست :\r\n زين‌سان كه به گل پاى من از ديده فرو رفت * مشكل كه توانم قدمى در پى او رفت \r\n* * *\r\n تيرى به دل آمد ز وى و كارگر آمد * صد شكر كه كام من و او هر دو برآمد \r\n* * *\r\n قسمت من ز بتان چون شده بيداد چه سود * اگر از خيل بتان دادرسى برخيزد \r\n\r\n","description":"","footnote":"","page_name":" 205 ","page_number":205},
  {"content":"\r\n\r\n نفس بازپسين است و نشد بنشينم * اين‌قدر با تو كه از دل نفسى برخيزد \r\n* * *\r\n دل مرا كرده چنين زار و همان در غم عشق * چون به حالش نگرم رحم به حالش دارم \r\n* * *\r\n پرسى گرم ز ديده بود بىتو غرق خون * از حال دل مپرس كه گفتم كنايتى \r\n\r\n520 انيس اصفهانى\r\nاسمش محمد صادق و به خوشخوئى معروف و به صفت معامله و تجارت موصوف بوده از اوست :\r\n آيا كه ره آمدنش زد كه نيامد * صد چشم به ره بر سر هر رهگذرى داشت \r\n* * *\r\n جان به‌سختى مىدهد از دورى جانان انيس * مژده باد اى خلق يك‌چندى اجل بيكار نيست \r\n* * *\r\n نشستم تا دهم پندش كه با اغيار ننشيند * نصيحت طفل نادان را ندارد سود برخيزم \r\n\r\n521 آشفته ايروانى\r\nاسمش كلب حسين بيك در آغاز جوانى به دارالخلافهء تهران آمده ، گويند جمالى به كمال داشته در خدمت نواب شاهزاده ظل سلطان معزز و مكرم مىزيسته اين چند بيت ازوست :\r\n گفتى مگر به خواب ببينى وصال من * آرى اگر به خواب توان ديد خواب را \r\n* * *\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n كس نكشته است نهالى كه برآرد ثمرى * گلشن عشق عجب آب و هوايى دارد \r\n* * *\r\n فرستادم به كويش قاصد و بىطالعى بنگر * كه خود با يار خود بيگانه‌يى را آشنا كردم \r\n* * *\r\n دستى به دامن تو و دستى بر آسمان * دست دگر كجاست كه خاكى به سر كنم \r\n\r\n522 آتش اصفهانى\r\nاصلش از حله و موطنش فريدون اصفهان منصبش نيابت صدارت اصفهان و در مراتب الهى و طب و طبيعى با بهرهء وافى و به اخلاق حميده معروف بوده از اشعار اوست :\r\n در گردن ديگرى ميفكن * دستى كه به خون من خضاب است \r\n* * *\r\n درين بهار به خود داده‌ام قرار دگر * كه مست اوفتم از باده تا بهار دگر \r\n\r\n523 اميد اصفهانى\r\nاسمش ميرزا محمد خان ولد باقر خان خوراسكانى حاكم اصفهان ، پدرش در فتنهء زنديه كشته شد برادر اكبرش در دولت خاقان شهيد آقا محمد شاه قاجار به حكومت اصفهان قرين افتخار گشت و وى پس از حكومت برادر مهتر خود به سياحت افغانستان در لباس تجارت رفته به درگاه خاقان صاحبقران باز آمده چندى معزز زيست و اكنون سالهاست كه نيست و از اشعار او مىباشد :\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nدر مدح خاقان صاحبقران فتحعلى شاه قاجار طاب ثراه\r\n تنگ با موكب او چرخ برين را مضمار * كشف با خاطر او سرّ قضا را مضمر\r\nبخت تابع به سريرش چو زمان با افلاك * ملك قايم به نگينش چو عرض با جوهر\r\nبه طريقى كه ز خورشيد فروزان پرتو * به مثالى كه در آيينه نگارين پيكر \r\n\r\nو له\r\n پيك بشارت برنگر بر چرخ دوار آمده * عيد نشاطآور نگر اينك به ديدار آمده\r\nنور مه و عكس شفق ظل شب و رنگ غسق * پندارى اين نيلىطبق قصر سنمار آمده\r\nقول بر صدق تو ستوده دليل * فعل بر عدل تو خجسته گواه\r\nحرصت اما به انتشار كرم * بخلت اما به ارتكاب گناه \r\n\r\nو له\r\n گفتم از دل برود چون ز مقابل برود * غافل از اينكه چو رفت از پى او دل برود \r\n* * *\r\n پروبالم بشكسته است و ليكن نگذاشت * ذوق صياد توانايى پرواز به من \r\n* * *\r\n رسد وقت سحر هم نوبت جانبازيم مشكل * ز بس پروانه بسيار است شمع محفل ما را \r\n* * *\r\n آگه نىام كه عمر گرامى چسان گذشت * خوابم ربوده بود كه اين كاروان گذشت \r\n* * *\r\n مردم و نرفت از دل شوق چشم يار من * دسته‌دسته مىرويد نرگس از مزار من \r\n* * *\r\n هرزه‌پردازى دل سخت ملولم دارد * اندرين شهر بپرسيد قفس‌سازى هست \r\n* * *\r\n شيوهء شمع رخ افروختن و سوختن است * ما به اين خوش كه به فكر پر پروانهء ماست \r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\n524 آزاد كشميرى\r\nاسمش ميرزا محمد على ، از فضلا و ارباب سياحت بوده در غزليات و مثنويات چندين هزار بيت منظوم داشته مدعى تمام علوم خاصه طب مىبود در شيراز صحبتش دست داد پس به توى دكان رفته متأهل شده صاحب عيال و اولاد گرديد تا مدتى از او اطلاعى بود همانا درين سنوات درگذشته . اين بيت ازو در نظر است :\r\n نمىخواهم كه در چشمم نشينى * كه اينجا هم ميان مردمانست \r\n\r\n525 اديب شيرازى\r\nنام شريفش ميرزا محمد جعفر و از نجباى آن كشور است سالها تحصيل علوم كرده و عمرها در خدمت اهل كمال به سر آورده سفرا و حضرا پيوسته با اهل اخلاق مجانس و با ارباب حال مؤانس با سفراى انگليس چندى مسافرت نموده و استحضارى كامل از حال هر طايفه حاصل فرموده . به امر شاهنشاه گيتىپناه و سلطان السلاطين جم‌جاه مروج شريعت اسلام و مقوى ملت تازى محمد شاه غازى طاب ثراه از فارس به رى آمده منشى و مختار دار الطباعه شده پس از فوت كهتر برادرش ميرزا صالح ، كه مستوفى نظام بود ، خيال مراجعت به فارس نمود الحاصل پيرى است صافىضمير و دبيرى است بىنظير . گاهى مداحى حضرت شاهنشاه مىكند و اين ابيات ازو نوشته آمد :\r\n\r\nو له در مدح جناب جلالت نصاب فخر الالهيين فخر الدّين حاج ميرزا آقاسى گفته\r\n با آنكه هيچ نام و نشانى ز من نماند * هردم سهام حادثه سازد نشان مرا \r\n\r\n","description":"","footnote":"","page_name":" 209 ","page_number":209},
  {"content":"\r\n\r\n اندوه روزگار كه پايان نداردى * دايم به عز و ناز بود ميهمان مرا\r\nدنيا كه روزگار فنا خواندش خرد * راه از چه اوفتاد درين كاروان مرا\r\nنى در عدم قرارى دارم نه در وجود * آواره‌ام كه نيست مقر و مكان مرا\r\nاكنون سرم چو گوى به چوگان حادثه است * تا خود به سر چه آيد ازين صولجان مرا\r\nقطب جهان چرا نفزايد به قدر من * با آنكه قدر باشد ازو در جهان مرا\r\nبىياد خدمتش شبى ار روز كرده‌ام * جان بگسلد ازين بدن ناتوان مرا \r\n\r\nهم از قصايد اوست كه در مدايح شاهنشاه گيتى پناه سلطان السلاطين محمد شاه غازى گفته\r\n هستى دو وجه دارد مخفى و ظاهر است * كاندر وجود واجب و ممكن مقدر است\r\nخالق ز خلق هيچ ندارد گريز از آنك * خورشيد را چو نور نباشد مكدر است\r\nمخلوق هم نباشد يكسان از آنكه نور * هرچ آن به شمع اقرب مىباشد انور است\r\nاز ممكنات معنى انسان مقدم است * در خلقت ارچه صورت انسان مؤخر است\r\nانسان كه باشد آنكه به دانش مسلم است * دانش چه باشد آنچه بقايش ميسر است\r\nباشد بقا به دانش و دانش به عقل و عقل * مخصوص آدم است نه محسوس جانور است\r\nانسان كامل است بلى مركز وجود * كو عرش و فرش و قطب سپهرش به محور است\r\nانسان كامل است بلى مهبط فيوض * كش كاينات يكسره حاضر به محضر است\r\nانسان كامل است كه باقى بود به ذات * از جمله كاينات كه نفس پيمبر است\r\nبعد از نبى ولى است به هر دورو اين زمان * آن كش به فرق رايت شاه مظفر است\r\nسلطان دين محمد شاه است كز ازل * جاويد عهد او را مهد است و بستر است\r\nايوان داد و دين را لطفى مجسم است * ميدان روز و كين را قهرى مصور است\r\nآشفته‌اى ز خلقش هر هشت جنت است * آسوده‌اى ز عدلش هر هفت كشور است\r\nهم پست پيش قدرش اين طاق نه رواق * هم تنگ بر جلالش اين كاخ شش‌در است \r\n\r\nهم در مدح شاهنشاه جهان‌پناه گويد\r\n دوران به عدل و داد قرين آمد * آرى زمان شاه زمين آمد \r\n\r\n","description":"","footnote":"","page_name":" 210 ","page_number":210},
  {"content":"\r\n\r\n سلطان دين‌پناه محمد شاه * كش فرشگاه عرش برين آمد\r\nشاهنشهى كه دايهء عهدش را * مهد ابد رضيع پسين آمد\r\nخورشيد آسمان و زمين كش راى * خورشيد آسمان و زمين آمد\r\nهردم كه با زمانهء او شد جفت * آبستن شهور و سنين آمد\r\nپروردهء مشيمهء جود اوست * هر نطفه كز بنات و بنين آمد\r\nدر رزمگه فسان حسام او * فرق سوار و خانهء زين آمد\r\nخود عدو ز رمح الف‌سانش * از ضرب رخنه‌رخنه چو سين آمد\r\nطفلى اگر به عهدش گويا شد * خوانندهء كتاب مبين آمد\r\nديوى اگر به ظلش پويا شد * يك گام جبرئيل امين آمد \r\n\r\nو له ايضا\r\n فرش زنگار بگسترد به هامون سبزه * نقش فرخار برآورد به بستان گلزار\r\nلاله بر دامن كهسار چنان كاتش و طور * ژاله بر روى سمن‌زار چو خون بر رخ يار\r\nعندليبان چو خطيبان همه بر منبر شاخ * مدح خوانند شهنشه را هر سوى هزار\r\nظل يزدان شه اسلام محمد شاه آنك * چون جم و قيصر و خاقانش بسى خدمتكار\r\nخسرو عرش سرير و ملك چرخ مسير * شه خورشيد ضمير و فلك عدل مدار\r\nمركز دايرهء رحمت رحمن و رحيم * مظهر جامعهء لطف غفور و غفار\r\nاختران فلك خسرويش پيرامون * چون مه و مهر فروزنده به چرخ دوار \r\n\r\nهم در مدح شهريار معدلت شعار حضرت سلطان محمد شاه غازى قاجار\r\n حبذا آغاز فروردين و ايام بهار * فرخا فصل ربيع و اعتدال روزگار\r\nزعفران بيز است باد و ضيمران خيز است خاك * عنبرآميز است آب و عشرت‌انگيز است نار \r\n\r\n","description":"","footnote":"","page_name":" 211 ","page_number":211},
  {"content":"\r\n\r\n سطح هامون از رياحين همچو سقف آسمان * سقف گردون از كواكب همچو سطح مرغزار\r\nاز غزالان بر دمن پيدا گروه اندر گروه * وز نهالان در چمن بر پا قطار اندر قطار\r\nبر نواى بلبل و قمرى و آهنگ تذرو * پايكوبان گشت سرو و دست‌افشان شد چنار\r\nعشق‌بازانند با خود ز امتثال راى دوست * مست و حيرانند و بى خود بر هواى روى يار\r\nراست خواهى پرده‌دار عشق دان اين جمله را * عشق را هم پرده‌اى بر روى آن زيبا عذار\r\nعقل و نفس و چرخ و انجم نور و ظلمت جسم و روح * كان و حيوان و نبات و خاك و آب و باد و نار\r\nتحت و فوق و يمن و يسر و پشت و روى و سكن و سير * اصل و فرع و قبل و بعد و قرب و بعد است اعتبار\r\nكشف اين اسرار نايد هرگز از هر بوالفضول * معجز موسى نباشد سامرى را اختيار\r\nگنج معنى را دو جان پاك مخصوص آمدند * مصطفى و مرتضى اين خازن و آن پرده‌دار\r\nهر دو از يك نقطه اصل ممكن و فرع وجوب * چون سر پرگار اين يك داير و آن استوار\r\nخواست ايزد تا بديد آرد سراپاى وجود * وانچه اندر پرده دارد سازد آن را آشكار\r\nاز جلال و از جمال و از كمال بىزوال * سلطنت را آيتى از خويش دارد پايدار \r\n\r\n","description":"","footnote":"","page_name":" 212 ","page_number":212},
  {"content":"\r\n\r\n موكبى آراستش خوش از جنيبتها و خيل * ز انبيا و اوليا و از سلاطين كبار\r\nپس بر اين آيين جنيبتها روان آمد همى * تا كه شاه آمد ز پيش و از پس او هشت و چار\r\nباش تا فردا فرازد موكب شاهى علم * باش تا فردا برافتد پرده‌ها از روى كار\r\nپس بخندند آنچه بايدشان كه برخندند خوش * پس بگريند آنچه بايدشان كه برگريند زار\r\nچشم بربند از جهان زان پيش كت بندند چشم * چشم‌بنديهاى دوران جهان بىمدار\r\nكار اكنون بايدت كاسباب دارى كار را * ور نه زين پس كار و اسبابت فروافتد ز كار\r\nسايهء يزدان محمد شاه غازى را ستاى * كافتاب دولتش تابنده بر ليل و نهار \r\n\r\nدر ذكر بعضى از حالات خود و هضم نفس خود گفته\r\n هر تير كه از كمان عشق آيد * خواهم كه به ديدگانش بنشانم\r\nهر پيك كه از ديار مرگ آيد * خواهم كه به پايش جان بيفشانم\r\nمردود ز بارگاه اطلاقم * مورود به دامگاه امكانم\r\nسربسته صد هزار فتراكم * جان خستهء صد هزار پيكانم\r\nمغلوب چهار طبع اضدادم * مصلوب چهار ميخ اركانم\r\nفرمان‌بر قهرمان شهواتم * ننگ‌آور دودمان انسانم\r\nزين گردش نه خراس سرگردان * چو نگاه خراس بسته چشمانم\r\nز انعام نباشدم بهى ايراك * بل هم اضل است آيت شانم\r\nبر خاك نباشدى مرا فضلى * كز فضلهء اوست قوت جانم \r\n\r\n","description":"","footnote":"","page_name":" 213 ","page_number":213},
  {"content":"\r\n\r\n از آب و گلم گلى نمىرويد * بس بىثمر است نخل بستانم\r\nهمت به سرم قدم بنگذارد * تا دست به هرچه هست بفشانم\r\nهم جامهء تن ز جان كنم پاره * هم جان خود از دو كون برهانم\r\nطومار دكان آفرينش را * درپيچم و رو از آن بپيچانم\r\nزين همنفسان سست اركان * پژمانم و خسته و پريشانم \r\n\r\n526 اقبال مازندرانى\r\nاسمش ميرزا على قلى و اصلش از چلاو و آن نام بلوكى است معتبر از دار المرز مازندران و وى در به دو عمر زحمت تحصيل كشيده و به هر سوى دويده تتبعى وافى كرده و اقتفا به ارباب فضل و كمال آورده در عربى و عجمى و نظم و نثر بهره حاصل نموده تاريخى در ذكر سلسلهء عليه قاجار و وقايع نواب غفران مآب محمد حسن خان قاجار و جهانسوز شاه و خاقان شهيد نوشته و چون به حكم نواب شاهزاده محمد قلى ميرزاى ملك‌آراى مازندران بوده آن تاريخ را ملك‌آرا نام نموده است به طرزى شايسته و بيانى بايسته كه ادبا و فضلا پسندند نگاشته و به يادگار گذاشته چندى به حكم حضرت دولتشاه شاهزاده محمد على ميرزاى مغفور در خدمت نواب تهماسب ميرزا منصب نگارندگى و دبيرى داشته بالاخره او را در قريهء چلاو مقتول نموده به چاهى افكندند .\r\nبعضى از قصايد او نوشته مىشود :\r\n\r\nمن قصائده\r\n شنيده‌ام كه به امر محال در همه حال * قرار مىنپذيرد مشيت داور\r\nچنان كه كوه نگنجد به ثقبهء سوزن * چنان كه بحر نگنجد به ساحت ساغر\r\nمن اين سخن به جهان ترهات مىدانم * چرا كه تو ز جهان بيشى و به دو اندر \r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nدر صفت بهار و مدح شهريار گويد\r\n بار دگر برستاك گلبن بىبر * افسر زرين نهاد گوهر آذر\r\nآمده از جعد دلبران بهارى * باد صبا طيره‌بخش طرهء دلبر\r\nباد بهاران چو طبع عنبر لرزان * ابر بهارى چو دست همت داور\r\nريخت بر اطراف كوهساران لؤلؤ * بيخت بر اكناف جويباران عنبر\r\nبرگ گل ايدون به غنچه‌اند پنهان * چونانك اندر ظلام مهر منور\r\nسيم سيال از فضاى دشت درخشان * چونان كه اندر سيام ماه مزور\r\nآب حيا در جفون نرگس بويا * همچو معانى است در بيان هنرور\r\nداغ هوا در درون لالهء حمرا * همچو افاعى است در دهان فسونگر \r\n\r\nو له\r\n درگه شه غيرت چرخ برين كردند باز * چرخ را از خرمن شه خوشه‌چين كردند باز\r\nهر شكوهى كاسمان را بود اندر طيلسان * آستانش را همى در آستين كردند باز\r\nمطربان مجلس از آواى و بانگ چنگ و نى * گوش سكان فلك را پرطنين كردند باز\r\nرقص را رامشگران از عشوه‌هاى نغز نغز * بس شگفتيها به كار آن و اين كردند و باز\r\nدر بدلها عقدهاى پيچ‌پيچ افكنده‌ايم * چون گره از زلفكان عنبرين كردند باز \r\n\r\nدر شرح حال خود گويد\r\n روز و شب از دور چرخ و گردش دوران * آمد ميزان مرا چو كفهء ميزان\r\nسالى اند است تا كه دور بماندم * چون حدثان از در خديو جهانبان\r\nگرچه به ميزان مساوىاند به تقريب * ليك به تحقيق بر من آمد ميزان\r\nخلقانى چند بود و آن هم خرقه * حاصل كيهان مرا نهفته ز خلقان\r\nتا كه برانداختم زمانه هبا شد * آنچه براندوختم ز حاصل كيهان\r\nخلق زمان راست ميل خصميم آرى * از چه ازيرا كه اشبهند با زمان\r\nنيز ز گردون اميد مهر گسستم * چونكه بديدم به چشم عقل به دوران \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n باز نداند سفيه را از دانا * باز نداند لبيب را از نادان\r\nزان كه ببخشد همى مگس را شكر * زان كه بيارد همى هما را ستخوان \r\n\r\nو له\r\n رايت ار روى زى سپهر آرد * مهر بنهد به خاك پيشانى\r\nطبعت ار راى زى سحاب كند * چرخ نرهد ز موج توفانى\r\nتا ابد بر برزق نامهء خلق * نام ناميت كرده عنوانى\r\nراندهء كان كف كافى توست * نقد گنجينه‌هاى امكانى \r\n\r\nغزليات\r\n تا تير نگاه تو به دل كارگر آمد * اين خون شده مشتاق نگاه دگر آمد\r\nگفتم به وصالت شبى اى مه به سر آرم * دردا كه به هجران تو روزم به سر آمد \r\n\r\n521 اختر مازندرانى\r\nاز متوسطين معاصرين مىباشد و ازوست :\r\n در غم هجران پرستارت دلا جز ناله نيست * ضعف مىترسم كه آخر بىپرستارت كند \r\n* * *\r\n آن نيم‌نفس كه با تو بودم * سرمايهء عمر جاودان شد \r\n* * *\r\n زلف منعم كند از ديدن حال تو چه سازم * دست بردن به دُم مار پى مهره نشايد \r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\n528 آزاد\r\nغلام آقا سيد محمد سحاب اصفهانى بوده طبعى داشته و شعرى مىگفته ، در شيرازش ديدم ازوست :\r\n چه حاصل رفتن از كوى تو چون نايد وفا از كس * گرفتم دل به مهر سست‌پيمانى دگر بندم \r\n\r\n529 ميرزا ابو القاسم شيرازى\r\nنام شريفش ميرزا ابو القاسم از سادات انجوى و توليت مسجد جامع عتيق ، كه از آثار عمرو ليث صفار و هنوز در بلدهء شيراز برقرار است با وى بوده و خط شكسته را نيكو مرقوم مىفرموده و غالب نوشته‌جات خود را ضبط مىنموده و عمر بسيارى يافته و همانا به مراحل نود و صد شتافته با آن ساليان دراز به به نيت قوى و پيكر نيرومند از همگان بلكه جوانان ممتاز . خدمتش مكرر دست دادى و ابواب صحبت بر روى اين ضعيف گشادى . در اواخر حال ضعف باصره از نگارش خطش مانع آمده و به نوشته‌جات سابقه قانع شده درين سنواتم كه از فارس هجرت و در رى توطن است ازو خبرى ندارم . اين قطعه و رباعى ازو مىباشد :\r\n\r\nقطعه\r\n با فلان گفتم اى پسر پدرت * جز به تاريكى از چه نان نخورد\r\nگفت ترسد ز روشنى كه مباد * سايه‌اش دست سوى كاسه برد \r\n* * *\r\n چون كرد وداع با من آن كافركيش * من نيز وداع كردمى با دل‌ريش \r\n\r\n","description":"","footnote":"","page_name":" 217 ","page_number":217},
  {"content":"\r\n\r\n او رفت چو عمر رفتهء من بشتاب * من برگشتم چو بخت‌برگشتهء خويش \r\n\r\nو له\r\n بگذشت يار از من و از پى نرفتمش * آرى نمىتوان ز پى عمر رفته رفت\r\nمىرود باد گران و به قفا مىنگرد * تا ببيند كه به حسرت نگرانم يا نه \r\n\r\n530 اميد كرمانشاهانى\r\nنام نامىاش ميرزا عباس و در شاعرى در همهء ايران روشناس است . سالهاست كه به زبان آورى و سخن‌گسترى معروف و به صفات كمال اخلاق و احوال موصوف است . مدتها در عراق ملكزادگان را مداحى كردى و از خوان انعامشان صله و زله خوردى اكنون در دارالخلافهء تهران و از جملهء مداحان محمد شاه پادشاه زمان است . مردى است آرام و حليم و خليق و با دوستان صديق الحق . در شاعرى طبعش در نهايت متانت و پختگى است گاهى صحبتش دست مىدهد .\r\nقصايد خوب دارد همانا هنوز جمع نكرده برخى از آنها در اين كتاب به طريق انتخاب نوشته شد :\r\n\r\nمن قصائده\r\n شتابان باد عنبربيز شد بر ساحت گلشن * خرامان ابر گوهرريز شد بر دامن دريا\r\nيكى بيزان به گلشن توده‌هاى عنبر اشهب * يكى ريزان به دريا رشته‌هاى لؤلؤ لالا\r\nچو مستان جام مى بگرفت بر كف لالهء احمر * چو شاهان تاج زر بنهاد بر سر نرگس شهلا\r\nنشسته شاه‌وش بر تخت گلبن وز پى خدمت * به پيشش سرو آزاد ايستاده بر سر يك‌پا\r\nچو خيل چاكران پيوسته نزد ساقى كوثر * چو جمع قدسيان همواره گرد شافع عقبى\r\nدر درج لدنى پادشاه كشور امكان * مه برج سلونى آفتاب مشرق لو لا\r\nبقول لو كشف كاشف به سر من عرف عارف * به راز مختفى واقف به رمز معنوى دانا \r\n\r\n","description":"","footnote":"","page_name":" 218 ","page_number":218},
  {"content":"\r\n\r\n به هرجا لشكر انگيزد كه با بدخواه بستيزد * ز اهل آسمان خيزد نداى مرحبا اهلا \r\n\r\nدر لغز خامه و مدح جناب جلالت مآب فخر المحققين حاج ميرزا آقاسى سلمه الله\r\n چيست آن لعبت كه دارد پيكرى مانند مار * ليك در پيكر دوسر دارد بسان ذو الفقار\r\nخود پياده مىرود اما نشسته بر سه اسب * هم توان گفتش پياده هم توان خواندش سوار\r\nسر كند پيدا تنش برند چون از تن سرش * بىزبان گويد سخن هرگه شود پاسخ‌گذار\r\nچون ميان ليلى و چون ديدهء مجنون بود * هم تن او لاغر و هم ديدهء او اشكبار\r\nپيكر او زردرنگ و چهرهء او تيره‌گون * همچو روى عاشقان و همچو گيسوى نگار\r\nلشكر آرايد ز ملك زنگ و اقليم حبش * گاه ملك زنگ گيرد گاه اقليم تتار\r\nدانى آن لعبت چه باشد كلك فخر عالم است * آنكه بر وى دانش و فرهنگ دارند افتخار\r\nابر بخشش حاجى آقاسى كه از رشك كفش * خون به دل باشد معادن را ز لعل آبدار\r\nعقل از وى باشرافت فضل از وى باشكوه * علم از وى باكرامت شرع از وى برقرار\r\nطبع او سحرآزماى و نطق او معجز بيان * راى او بيضاضياى و كلك او معنىنگار\r\nبا سخايش يم بخيل و با جلالش دهر تنگ * با علوش چرخ پست و با جمالش مهر تار\r\nزو انيس بره گرگ و زو جليس گور شير * زو رفيق صعوه باز و زو شفيق مور مار \r\n\r\nو له ايضا\r\n نوبهار آمد و از بيم فريدون ربيع * خيل ضحاك خزان سوى عدو كرد آهنگ\r\nتاج بنهاد چو كى نرگس شهلا بر سر * جام بگرفت چو جم لالهء حمرا در چنگ\r\nگل برافروخته رخ سرو برافراخته قد * سار سركرده نوا فاخته بنواخته چنگ \r\n\r\n","description":"","footnote":"","page_name":" 219 ","page_number":219},
  {"content":"\r\n\r\n تازه گلها شده در باغ شكفته ز صبا * همگى لون به لون و همگى رنگ به رنگ\r\nهمه خندان همه رقصان همه چابك همه چست * همه رعنا همه زيبا همه شوخ و همه شنگ\r\nناگه آمد ز در آن حيرت حوران بهشت * ناگه آمد به بر آن غيرت خوبان فرنگ\r\nآب حيوانش نهفته به دو لعل ميگون * ماه تابانش نموده به دو زلف شبرنگ\r\nسنبل غاليه بويش همه چين و حلقه * نرگس عربده‌جويش همه سحر و نيرنگ \r\n\r\nو له ايضا\r\n چهره بنهفت چو اين لعبت زرين خلخال * رخ نمودند عروسان كواكب ز حجال\r\nسر فروبرد چو غواص فلك در يم خون * گشت اين درج شبه‌گون ز گهر مالامال\r\nشد درين معركه سهراب خور آغشتهء خون * رستم چرخ چو بگرفت به كف تيغ هلال\r\nجلوه كردند درين كارگه مينايى * همچو در خانهء مانى دو هزاران تمثال\r\nكرد از بيم شه زنگ هزيمت شه روم * همچو از خنجر دارا عدوى كينه سگال\r\nدر قتالى كه بگريند به اجساد ارواح * در جدالى كه بخندند به آمال آجال\r\nهم مكدر شود از گرد هوا چون شب تار * هم مجدر شود از تير سما چون غربال\r\nمتخلخل سمك از صدمهء سيف سياف * متزلزل فلك از نعرهء طبل طبال\r\nجانب معركه چون يك‌تنه در تازى اسب * موكب فتح دواسبه كندت استقبال\r\nوه چه اسبى جسته به تيزى كمان * وه چه خنگى كه گرو برده به تندى ز خيال\r\nگشته خنگ فكر از تندى او مستعجل * جسته پيك نظر از تندى او استعجال\r\nنبود باد و رونده به زمين باد صفت * نبود برق و جهنده به هوا برق مثال\r\nشعله بر خرمن اجرام زنى از صمصام * لرزه بر گنبد افلاك دهى از كوپال \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n گردد از تيغ تو مغلوب فريق اضداد * شود از رمح تو منكوب گروه ابطال\r\nهمچو در معركهء بدر ز احمد بوجهل * همچو در عرصه‌گه رزم ز مهدى دجال\r\nگفتهء من همه درست ولى درّ درى * نكتهء من همه سحر است ولى سحر هلال \r\n\r\nو له ايضا در مدح سلطان گيتىستان محمد شاه غازى قاجار خلد الله ملكه\r\n سپيده‌دم كه ازين بوتهء زمردفام * شكفت زر عيار و نهفت نقرهء خام\r\nگشاد بال چو اين باز آتشين منقار * پريد ازين قفس آبگون غراب ظلام\r\nعروس خاورى آمد بديد و از شرمش * نهان شدند بسى لعبتان سيم‌اندام\r\nخور از دريچهء خاور كشيد سر بيرون * چو خنجرى كه برآرد خدايگان ز نيام\r\nسحاب همت و بحر عطا محمد شاه * كه همچو پرتو مهر است لطف خاصش عام\r\nگرازه گرز و فريبرز برز و دستان دست * زراسب اسب و فرامرز مرز و سام حسام\r\nقباد قدر و سياووش هوش و كسرا راى * پشنگ هنگ و منوچهر چهره و جم جام\r\nخليل خلت و ايوب صبر و يحيى صدق * مسيح مقدم و آدم دم و خضر الهام\r\nشهنشهى كه گه رزم از مهابت او * فروچكد چو عرق زهرهء عدو ز مسام\r\nز صيت معدلت او پرند بال به بال * ز بانگ مرحمت او چرند گام‌به‌گام\r\nدجاج با شهباز و كلنگ با شاهين * نعاج با سرحان و گوزن با ضرغام\r\nچهار چيز تو را از چهار چيز آرند * چو گاه جود گزينى به بزمگاه مقام\r\nز سنگ لعل ثمين و ز بحر در خوشاب * ز خاك زر عيار و ز كوه نقرهء خام\r\nچو برنهى به كمان در صف غزا پيكان * چو بركشى ز ميان درگه وغا صمصام\r\nاز آن به دخمه رسد رعشه بر تن بهمن * ازين به گور فتد لرزه بر دل بهرام\r\nبهديه در بر تو آرد اى خجسته خديو * به تحفه در بر تو آرد اى ستوده همام\r\nسنان سماك سپر آفتاب تيغ هلال * كمند كاهكشان خود مه زره بهرام\r\nز هيبت تو بريزند شش نفر شش چيز * به موقفى كه نهى همچو مهر يك‌تنه گام\r\nكمند گيو و كمان آرش و سنان قارن * عمود رستم و مضراب زال و سام حسام\r\nعلو بارگه تو بدان مقام رسيد * كه آستانهء آن عرش را بود لب بام \r\n\r\n","description":"","footnote":"","page_name":" 221 ","page_number":221},
  {"content":"\r\n\r\n زبان فتنه شود بسته تا به روز ابد * اگر به حجت تيغ تواش دهند الزام\r\nبه جنب طبع تو در وقت ريزش و احسان * به پيش دست تو درگاه بخشش و انعام\r\nسزد كه ابر كند گريه بر سخاى بهار * رسد كه برق زند خنده بر عطاى غمام\r\nدر آن زمين كه پريشان كند بسيم صبا * به سوك نيزه‌گذاران كلالهء اعلام\r\nنه پايمرد سران را كسى به غير ركاب * نه دستيار يلان را كسى به غير زمام\r\nبه‌سوى چرخ چو عيسى روان شوند ارواح * به زير خاك چو قارون نهان شوند اجسام\r\nحباب‌وار به درياى خون فتند فروس * عقاب سار به صحراى كين پرند سهام\r\nبه دست تيغى مانند آب خاك‌گذار * به زير رخشى آتش نهاد و باد خرام\r\nشهاب سير و قمر سرعت و فلك رفتار * هلال نعل و سها ميخ و آفتاب ستام\r\nكند به مشرق اگر شيهه‌اى در اول تك * به مغرب آيد آن شيهه را نكرده تمام\r\nمخالفان ز تو مهزوم چون ز ببر آهو * معاندان ز تو معدوم چون ز شير اغنام \r\n\r\nهم در مدايح جناب مستطاب حاجى ميرزا آقاسى\r\n خامهء فكرت مرا باشد * دو زبان همچو ذو الفقار دودم\r\nيك‌زبان بهر قدح خيل بخيل * يك‌زبان بهر مدح اهل كرم\r\nزادگان عروس فكرت من * كه ز معجز زنند هريك دم\r\nهمه پاكيزه‌اند چون عيسى * همه دوشيزه‌اند چون مريم\r\nچون گزينم به قصر نثر مقر * چون گذارم به بزم نظم قدم\r\nهست سحبان به نزد من الكن * هست حسان به پيش من ابكم\r\nمن و حسان كه نام نامى ما * در فصاحت به عالم است علم\r\nيافت او جايزه ز فخر عرب * من عطيه ز افتخار عجم\r\nفلك جود حاجى آقاسى * كه ازو زيب جسته مسند جم\r\nآنكه از كحل همتش گيتى * وانكه از خوان نعمتش عالم\r\nجود را منجلى نموده بصر * آز را ممتلى نموده شكم\r\nشوره را اى سحاب لطف و عطا * شعله را اى سپهر جود و كرم \r\n\r\n","description":"","footnote":"","page_name":" 222 ","page_number":222},
  {"content":"\r\n\r\n باد لطف تو گر رساند بوى * ابر جود تو گر فشاند نم\r\nرويد از شوره لالهء نعمان * جوشد از شعله چشمهء زمزم\r\nدست بذل تو بسته كام سؤال * تيغ عدل تو خسته جان ستم\r\nآسمان رفعت تراست خيام * اختران حضرت تراست خدم\r\nگشته اجلال با ودودت رام * كرده اقبال از حسودت رم \r\n\r\nو له\r\n شاه انجم چو رفت در ميزان * پيرى از سر گرفت زال جهان\r\nشد چو باد خزان و زان در باغ * باغ شد چون دكان رنگرزان\r\nكسوتى را كه داده بود بهار * به رزان بازپس گرفت خزان\r\nز افت رهزن خزان آمد * همچو آدم برهنه شاخ رزان\r\nدرع زر خسرو چمن پوشيد * وز برافكند لعل‌گون خفتان\r\nكرد باد خزان زرافشانى * همچو دست خدايگان جهان\r\nآنكه گيرد چو بزم در مجلس * وانكه جويد چو رزم در ميدان\r\nراغ از لاله آردش خنجر * باغ از غنچه آردش پيكان\r\nفى المثل بر خلاف عادت اگر * مفتى راى او دهد فرمان\r\nهم بخيزد نهنگ از البرز * هم برآيد پلنگ از عمان \r\n\r\nو له ايضا\r\n فروبردند سر در نيلگون خيل فرعونى * شد از جيب سحر ظاهر كف موسى عمرانى\r\nگريزان شد به صحراى عدم اهريمن ظلمت * نمايان شد ز دامان افق مهر سليمانى\r\nبسان نوعروسان از پس اين چارمين پرده * فروزان كرد چهر عالم‌آرا مهر نورانى\r\nجهان گرديد از نور جهان‌تابش چنان روشن * كه گيتى از ضياى مهر عدل كسرى ثانى\r\nديار فضل را حارس سمند فتح را فارس * نهال بذل را غارس بناى عدل را بانى\r\nنمىشد حفظ او گر ناخدا و حلم او لنگر * به درياى فنا فلك فلك مىبود توفانى \r\n\r\n","description":"","footnote":"","page_name":" 223 ","page_number":223},
  {"content":"\r\n\r\n پى الزام قبطىطينتان چون موسى عمران * كند دستت يد و بيضايى و كلك تو ثعبانى\r\nمه نو نيست كز نظارهء قصر جلال تو * به دندان مىگزد چرخ كهن انگشت حيرانى \r\n\r\nهم از تغزل قصيده‌اى است كه به جهت مؤلف موزون كرده\r\n كه‌ام بنده در شهر رى خوار و زارى * غريبى حزينى عليلى فگارى\r\nچو گيسوى دلدار خاطر پريشى * چو ايام دانا سيه‌روزگارى\r\nز رفتار مانده خرامان تذروى * ز گفتار خامش خوش‌الحان هزارى\r\nبه چرخ خرد منكسف آفتابى * به شهر سخن مبتذل شهريارى\r\nبه صد حسرت و درد از حصر افزون * به روى حصيرى به كنج حصارى\r\nلآلى شعرم به قدر شعيرى * ندارد بها نزد هر دون شعارى\r\nنه‌ام همزبانى كه از مهربانى * ز آيينهء دل زدايد غبارى\r\nشب و روز از هجر يار و ديارم * نه در دل شكيبى نه در تن قرارى\r\nمه و سال از بهر رود عزيزم * ز هر ديدهء من روان رودبارى\r\nبود كار من بار محنت كشيدن * بجز اين ندارم دگر كار و بارى\r\nمگر در سخن نام من شهره سازد * درين شهر دانشورى نامدارى\r\nخداوند كيهان‌بينش هدايت * كه هم حق‌شناس است و هم حق‌گذارى \r\n\r\n531 انيس نهاوندى\r\nاسمش ميرزا يوسف و از ملازمان شاهزاده محمود بود پس از تحصيل كمالات و تكميل شاعرى در سنهء 1237 عالم را بدرود نمود . به اندازهء دو هزار بيت شعر دارد . اين چند بيت از او نوشته شد :\r\n آنكه ز رفعت بر از سپهر برين است * چتر جلال خدايگان زمين است\r\nوانكه به وسعت فزون ز كون و مكان است * عالم جاه نصير دولت و دين است \r\n\r\n","description":"","footnote":"","page_name":" 224 ","page_number":224},
  {"content":"\r\n\r\n اى ملكى كارزوى خصم به جاهت * قصهء غرم سپهر و ديو لعين است\r\nدر ظلمات نخست نطفهء خصمت * منتظر حادثات بازپسين است \r\n* * *\r\n لعل لب تو عمر ابد مىدهد بلى * عمرى كه آب خضر دهد جاودان دهد\r\nگر قوت غالبم ز غم آمد عجب مدار * تقدير آسمان به هما استخوان دهد \r\n* * *\r\n اى وجودت به جهان مخترع عالم جود * عالم جود به آثار وجودت موجود\r\nهمه در دايرهء عالم جاه تو بود * هرچه باشد به مثل زان‌سوى اقليم وجود \r\n* * *\r\n چنان سرود ز هر شاخ مرغ زند سراى * كه لاله چون مغ هندى نهاد سر به سجود\r\nفروغ گل بر بلبل چنان بود كه به‌طور * به پيش ديدهء موسى فروغ نور شهود \r\n* * * \r\nو له ايضا\r\n رويين‌دزى بنا كرد محمود شاه قاجار * زان سان كه برد غيرت به روى سپهر دوار\r\nآبش به روح‌بخشى روشن چو آب كوثر * خاكش به عطر بيزى دلكش چو مشك تاتار\r\nكلك انيس شادان تاريخ آن رقم زد * رويين‌دزى بنا كرد محمود شاه قاجار \r\n\r\nو له ايضا\r\n لاله را چون بنگرى با داغ پندارى كه چرخ * در دل خورشيد تابان جاى كيوان كرد باز\r\nبر فراز منبر گلبن خطيب عندليب * خطبهء شهزاده با شوكت و شان كرد باز \r\n* * *\r\n بجز ملال نديدم بر از نهال كمال * بلى نهال كمال آورد به بار ملال\r\nبدل به خون شود البتّه مشك بار دگر * اگر برم به مثل دست سوى ناف غزال \r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nهم در صفت اسب گويد\r\n اى ماه مسير جور هردم * اى سخت چو سنگ خاره‌ات سم\r\nاى بسته به رسم اشهب چرخ * گوى زر آفتاب در دم\r\nكى در تو رسد به تند سيرى * تير نگه از كمان مردم \r\n* * *\r\n لاله با داغ چنان در نظر آيد كه مگر * مشترى را به قران جرم زحل گشته قرين\r\nسرنگون لاله در آتشكدهء عرض نياز * مغ هندى است كه بر خاك نهادست جبين \r\n\r\n532 اختر گرجى\r\nنامش احمد بيك . اصلش از غلامان صفويه و از گرجيان آن سلسلهء گزيده زبانش را امير كبير سليمان خان قاجار به واسطهء زبان‌درازيها بريده بود چندى بناى جمع اقوال و احوال موزونان معاصر خود داشت و لختى نيز از تذكرهء حال ايشان نگاشت به انجام نيامده عمرش به نهايت انجاميد . برادرش محمد باقر بيك نشاطى تخلص به اين كار پرداخت او هم به حكم اجل كارى نساخت . جناب فاضل اديب فاضلخان راوى تخلص به حكم خاقان مغفور تذكره نيكو به اتمام آورد و انجمن خاقانش نام كرد . الحاصل شاعرى قادر بوده ليكن ديوانش را جمع ننموده بعضى غزليات و قليلى قصايدش ديده گرديده اهاجى ركيكه هم بسيار گفته اين چند بيت ازو نوشته شد :\r\n\r\nمن قصائده\r\n هنگام سحر كه ظلمت و نور * آميخت به هم چو مشك و كافور\r\nانجم لرزان و چون نلرزد * باد سحرى و بينوا عور\r\nگيتى خندان و چون نخندد * وارسته ز ظلم شام ديجور \r\n* * *\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n ديدى آخر كه آن خر ابله * كرد كارى كه قدح او كردم\r\nپس ازين گر . . . زن او را * ندريدم . . . نامردم \r\n\r\nقطعه و غزليات\r\n من در سماع از اينكه حديث تو مىكند * ناصح در اين خيال كه گوشم به پند اوست \r\n* * *\r\n با قصهء محشر به جهان عيش حرام است * پس مصلحت آن است كه باور نكند كس \r\n* * *\r\n در شب آدينه انگورى كه در خم مىكنم * نيم آن را بهر حرمت وقف مردم مىكنم \r\n* * *\r\n به وقت كشتنم آهى ز سينه سر زد آه * نشد كه كشتهء تيغ تو بىگناه شوم \r\n* * *\r\n دم از وارستگيها مىزدم گفتا بلى رستى * پس از كويم برو گفتم روم گفتا توانستى \r\n* * *\r\n به پايان شد حديث دل ز بس گفتيم و نشنيدى * سرآمد رشتهء الفت ز بس بستيم و بگسستى \r\n\r\nو له\r\n چون چنين شد كه رزق مقسوم است * به ضرورت رسد چه پخته چه خام\r\nشادى آنكه در جهان اختر * نخورد وقت چاشت انده شام \r\n\r\n533 اخگر همدانى\r\nصاحب سفينة المحمود نامش را عبد المحمد و مشربش را تصوف و شغلش را تحرير به تحرير آورده و چند بيتى ازو مرقوم كرده ، من بنده متابعت آن كتاب كرده‌ام و زياده ازين پى نبرده‌ام :\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n آن دو به سطوت نگين خاتم دولت * آن دو به شوكت طراز مسند و ايوان\r\nسطوت اين چاك كرده زهرهء مريخ * شوكت آن برشكسته پيكر كيوان\r\nكلك يكى خامه‌سوز شاهد جوزا * راى يكى ديده‌دوز صاحب سرطان\r\nحكم يكى را قضا نشسته به درگه * امر يكى را قدر ستاده به فرمان\r\nخنصر آن داده زيب و زينت خاتم * خاتم اين برده آب دست سليمان \r\n\r\nهم از مثنويات اوست\r\n آينهء دل چو شد از عشق صاف * يار در آن جلوه كند بىخلاف\r\nآينه چبود دل پاك اى پسر * پاكى از آلايش خاك اى پسر\r\nبيخودى از عشق كدام است هان * دست فرو شستن از اين خاكدان\r\nاز دودلى يكدل و يكتا شدن * ديده فروبستن و بينا شدن\r\nخاك نه منزلگه و مأواى توست * طاير چرخى نه زمين جاى توست\r\nجاى تو شد برتر از افلاكيان * پاى كش از كشمكش خاكيان\r\nارض و سما بهر تو آراستند * حاصل از آن هر دو تو را خواستند\r\nشرط وفا نى كه تو گم‌كرده‌راه * طالب چاه آيى و افتى ز گاه \r\n* * *\r\n علاج زخم خدنگى كه از تو بر بصر آيد * نمىشود مگر از لطف ناوك دگر آيد\r\nبرون نمىرود از سينه‌ام خدنگ جفايت * نشسته تا كه ز پيكان ديگرش خبر آيد \r\n\r\n534 اميد نهاوندى\r\nميرزا ابو الحسن نام و در نهاوندش مقام . از خاقان مغفور لقب خانى فرا يافته و در خدمت نواب محمود ميرزا به معارج قرب شتافته گويند پنج هزار بيت ديوان دارد ديده نگرديده ازوست :\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n سحاب گشته درّافشان چنان به صحن چمن * كه دست خسرو گيتىستان گه ايثار\r\nبه گاه بزم دلش چيست بحر گوهرزاى * به وقت رزم كفش چيست ابر آتشبار \r\n\r\nو له\r\n خانهء الطاف خلقش را بود خلد آشيان * جامهء اجلال جودش را بود چرخ آستين\r\nرايت راى رزينش راست بيضا ماهچه * پايهء جاه رفيعش راست ظل عرش برين\r\nباشد از گرز سمينش ظلم و كين دايم نزار * باشد از تيغ نزارش ملك و دين دايم ثمين\r\nكى همىخوانم نيالش چاكرش باشد نيال * چون همىگويم تكينش بنده‌اش باشد تكين \r\n\r\n535 افسر كردستانى\r\nاسمش ميرزا مرتضى و خلف ميرزا عبد الكريم معتمد الاياله والى كردستان خسرو جان بوده است در عنفوان جوانى در سنهء 1262 رحلت يافته ازوست :\r\n گويند در آذار شود شاد دل زار * غمگين دل من بين كه نشد شاد در آذار\r\nنيسان و ايازم به چه كار آيد بىدوست * آذار و بهارم به چه كار آيد بىيار\r\nهان اى مه تابان كه رسيدت مه آبان * بگسار مى لعل چو بيجادهء تابان\r\nزى رز رو از دختر رز فايده برگير * در خز خز و از دست طرب مائده بستان \r\n* * *\r\n اى ساقى روحانى زان بادهء ريحانى * يك رطل گرانم ده تا چند گران‌جانى\r\nشبهاى دراز اين دل اندر خم آن كاكل * چون روز كند يا رب زنجيرى و زندانى \r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\n536 الفت كاشانى\r\nنامش ميرزا محمد قلى و اصلش از ايل جليل افشار و در خدمت نواب شجاع السلطنه حسنعلى ميرزا مستوفى و نامه‌نگار بوده چندى نيز به فارس پا گذاشته در آن وقت مؤلف نيز در فارس توقف داشته اغلب شرف صحبتش دست دادى و ابواب مسرت بر روى احباب گشادى در سنهء 1240 وفات يافته و به دار عقبى شتافته ديوانش قريب به پنج هزار از همه جنس اشعار و بيشتر غزليات آبدار است قليلى از تغزلاتش تيمنا نگاشته شد . ازوست :\r\n\r\nلغز\r\n چه مرغى است آن مرغك پرنيان‌پر * كه در زير پر بيضه دارد ز آذر\r\nپرىوار نه ماه پنهان ز مردم * به سالى سه مه آشكار است و دلبر\r\nپرش چار و پا چار و اين طرفه كز وى * نه پرواز بينى نه دنبال و نه سر\r\nبر و دوش او گلشنى سربه‌سر گل * در آغوش او گلخنى پر ز اخگر\r\nشود گه به گه پرنيان‌پوش و فربه * بود بىگه و گاه عريان و لاغر\r\nبه بزم اندرون لاك‌پشتى است گوئى * كش از لاك بيرون نديد است كس سر\r\nبه خاكسترش جايگاهى چو آتش * بر آتشگهش آشيان چون سمندر\r\nنه خار است جسمش ولى همچو خارا * همه آتشش در نهان است مضمر\r\nنه كشتى بود ليك ماند به كشتى * كه در بحرى از آتش انداخت لنگر\r\nنه گردون بود ليك ماند به گردون * كه از عرصه‌اش جلوه‌گر بينى اختر\r\nبود توأم عرش فرخنده نامش * ولى پايه‌اش نيست از فرش برتر\r\nبر از آسمان پايه‌اش وين عجب بين * ز بىمايگى هر گدا راست همسر\r\nصداع آورد بوى او وين عجب‌تر * كش از بوست مشكوى خسرو معطر\r\nگشايد چو پربينى از چارسمتش * فروزنده كانون و سوزنده مجمر\r\nبه كانون بزم ملكزاده ماند * كه سوزند در وى همى عود و عنبر \r\n\r\n","description":"","footnote":"","page_name":" 230 ","page_number":230},
  {"content":"\r\n\r\n جهاندار جمشيدفر آنكه رايش * كند كار شمشير شاه مظفر \r\n\r\nو له ايضا فى اللغز و المديح\r\n چيستند آن طيور سيمين‌بر * كه نه پرشان بود نه پا و نه سر\r\nبا صبا هم‌سفر ولى بىپاى * در هوا جلوه‌گر ولى بىپر\r\nبا پلنگان كوه هم‌بالين * با غزالان دشت هم‌بستر\r\nگر نشيمن كنند بر بامى * نتوانند شد به بام دگر\r\nهم مجاور ز بيمشان به زيان * هم مسافر ز خوفشان به خطر\r\nهمه از سيم خامشان اندام * همه از روح پاكشان پيكر\r\nگر از آن شاهدان سيمين‌ساق * شاهدى را شبى كشند به بر\r\nتنش ازبس‌كه نازك است و لطيف * در زمان گردد آب در بستر\r\nبر زمين‌شان گهى بود مأوى * در هواشان گهى بود معبر\r\nگه نهند آشيان به كاخ خراب * گه گزينند جا به شاخ شجر\r\nگاه در پاى گلرخان پامال * گاه بر فرق خسروان افسر\r\nگاه چون دست آصف دوران * سيم‌افشان به كهتر و مهتر \r\n\r\nو له\r\n محكوم حكم اوست چه انجم چه آسمان * مأمور امر اوست چه خاور چه باختر\r\nبا حضرت رفيعش افلاك منخفض * با ملكت وسيعش آفاق مختصر\r\nاز پيروان قهرش هم مرگ و هم اجل * از چاوشان جيشش هم فتح و هم ظفر\r\nاى پيروان حكم تو را پى سپر قضا * وى رهروان امر تو را هم‌سفر قدر \r\n\r\nهم در تاريخ عمارت و مدح مرحوم فرمانفرما\r\n ملك را پشت و جهان را جان و دولت را پناه * شاه را فرزند و فرزندان شه را پادشاه\r\nمشترى راى و عطارد دانش و بهرام تيغ * آسمان خرگاه و خورشيد افسر و انجم سپاه \r\n\r\n","description":"","footnote":"","page_name":" 231 ","page_number":231},
  {"content":"\r\n\r\n وارث ديهيم جم فرمانده ملك عجم * داور دارا حشم شاه سليمان دستگاه\r\nگر كند لطفش حمايت كاه را بينى چو كوه * ور كند قهرش سعايت كوه را بينى چو كاه\r\nداد فرمان تا به پا كردند اين ايوان كه هست * پايه‌اش بر پشت ماهى سايه‌اش بر فرق ماه\r\nشمس بيند در چهارم آسمان بر شمسه‌اش * چون مه كنعان كه مىديد آفتاب از قعر چاه\r\nاز پى تاريخ سال اين بنا الفت نگاشت * بر فراز ماه بنگر پايهء اين بارگاه \r\n\r\nغزليات\r\n كردى نگاهى باز جو تير خطا ناكرده را * كايند صيادان ز پى نخجير ناوك خورده را \r\n* * *\r\n تو بىبهانه كسى را نمىكشى چه كنم * كه من سراغ ندارم به خود گناهى را\r\nعلاج چون نتوان آب چشم مردم را * ازين چه سود كه خاكم بر آستانهء توست\r\nخدا زين باغبان داد مرغان چمن گيرد * كه نگذارند بر شاخ گلى مرغى وطن گيرد\r\nبا كس گر از جفات نكردم شكايتى * پنداشتم كه جور تو را هست غايتى \r\n\r\n537 آذر بيگدلى رحمه اللّه\r\nاسمش حاجى لطف‌على بيك و از نجباى سلسلهء شاملو و برادرزادهء ولىمحمد خان متخلص به مسرور و چندى در خدمت عادل شاه افشار مستوفى و نويسنده بوده عليقلى خان متخلص به واله در آغاز غلبهء افاغنه به اصفهان فرار كرده به هندوستان رفته در آنجا تذكره‌اى نوشته و ازو دوسه بيت نقل كرده و گفته است كه در آن وقت بيست و دو سال داشته و آغاز شاعرى او بوده و چندى واله و نكهت تخلص مىكرده آخر آذر را قبول فرموده بالجمله مدتها به رفاقت معاشرين معاصرين خود ميرمشتاق و هاتف و مثلهم از شعراى طبقهء اولى متأخرين كه معاصر زنديه بوده‌اند در اصفهان و شيراز تتبع طرز فصحاى متقدمين را پيشنهاد كرده و تذكرهء آتشكده را به\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمدت قرنى تمام و به نام كريمخان وكيل نوشته در فن نظم اكتساب قواعد از مير سيد على مشتاق اصفهانى كرده‌اند يوسف و زليخايى هم به قيد نظم درآورده‌اند نسبت به همگنان خود از متأخرين معاصرين طبع عالى داشته و در سنهء 1195 لواى سفر آخرت برافراشته آنچه از خيالاتش به طرز استادان قديم آشناتر است اين است :\r\n\r\nقصايد\r\n الا اى معنبر شمال مورد * كه جسم لطيفى و روح مجرد\r\nهم از توست روى شگرفان مصفا * هم از توست زلف عروسان مجعد\r\nگهى از تو شيرازهء گل مجزا * گهى از تو اوراق لاله مجلد\r\nنخوانم تو را عيسى و موسى اما * تويى عيسوىدم تويى موسوىيد\r\nسوى فارس قصد ار بود از عراقت * فيا خير قصد و يا خير مقصد\r\nدر آن خاك شيراز شهرى است شهره * كه از سبزه دارد بساط ممهد\r\nبر و بومش از لاله و سبزهء تر * تو گويى كه ياقوت رست از زبرجد\r\nبدان شهر شو كه اصفيا راست مسكن * بدان شهر رو كه اوليا راست مرقد\r\nز من ده سلامى ز من بر پيامى * به مخدوم احمد نسب سيد احمد\r\nحريفى كه از لطف و قهرش مهيا * شراب مهنا حسام مهند\r\nچو باهم نشينيد و داريد صحبت * به جايى كه آنجا نه ديوى و نه دد\r\nغنيمت شماريد اى وصلتان خوش * ز ما ياد آريد اى هجرتان بد \r\n\r\nدر مدح كريم خان زند گفته\r\n اى سرو خوش‌اندام من اى نخل برومند * اى تلخ كن كام من اى ماه شكرخند\r\nاى دل ز تو در بند چو يوسف ز برادر * اى جان به تو خرسند چو يعقوب ز فرزند\r\nآيا بود آن روز كه آيى به سرايم * سايه به سر اندازيم اى سرو برومند\r\nتازان‌تر از ارباب عمايم كه شتابان * هر جمعه خرامند به درگاه خداوند\r\nداراى عجم مملكت‌آراى كى و جم * گردن‌زن بيدادگران دادگر زند \r\n\r\n","description":"","footnote":"","page_name":" 233 ","page_number":233},
  {"content":"\r\n\r\n قاآن ملك جاه فلك گاه ولى خواه * خاقان كريم اسم كرم رسم عدوبند\r\nدل در بر احباب تو كاوه است و صفاهان * جان در تن اعداى تو ضحاك و دماوند\r\nالمنة للّه كه سى سال شد اكنون * ايران شده از داد تو چون دامن الوند\r\nاز خطهء كرمان همه تا دجلهء بغداد * از ساحت عمان همه تا عرصهء دربند\r\nبيچاره صفاهان كه يكى گرگ در آنجا * چوپان شد و امسال بود سال ده و اند\r\nشد سخرهء دونان به غلط شحنهء يونان * شد سفلهء گرگان به خطا مير سمرقند\r\nزنهار به دزدى دله يك قافله مسپار * للّه به گرگى يله رنج گله مپسند \r\n\r\nو له ايضا\r\n ستم ظريف حريفان من مرا گويند * يكى ز مهر و وفاى و يكى ز طنز و عناد\r\nصبور باش كه گردند كامران اخلاف * به شكر كوش كه بودند كام‌بخش اجداد\r\nكنون كه لقمه جوين است و خرقه پشمين است * به من ازين چه رسيد و مرا از آنچه گشاد\r\nكه من نبودم و بودند شهدنوش آبا * كه من نباشم و باشند حله‌پوش اولاد\r\nدگر يك از طرفى گويدم غنيمت دان * كه خوش همىگذرانند دوستان بلاد\r\nمر كه با سر مخمور شد مقامم قم * مرا كه با لب تشنه رهم به كوفه فتاد\r\nچه سود ازينكه سبيل است باده در شيراز * چه سود از اينكه روان است دجله در بغداد\r\nدگر يك از طرفى گويدم مباش غمين * كه چون غنى شوى از عهد فقر نارى ياد\r\nمرا كه تيره شرابى چشاندم ز حميم * مرا كه دى غم آتش نشاندم بر باد\r\nچه سود ازينكه شود آب سرد در بهمن * چه سود از اينكه شود خاك گرم در مرداد \r\n\r\nو له ايضا\r\n داد ايزدت از لطف يكى حقهء ياقوت * انباشته آن حقه بسى و دو گهر بر\r\nتا چشم منت ماند از آن درج گهر دور * عمدا زدى از لعل ترش قفل به در بر\r\nخط سيهت خاسته دودى است كه بنشست * از سوختن عود قمارى به قمر بر\r\nحيف است تو را پرده چو گل خاصه درين فصل * كز پرده برآمد گل و نسرين باثر بر \r\n\r\n","description":"","footnote":"","page_name":" 234 ","page_number":234},
  {"content":"\r\n\r\n بشتاب كه تا سال دگر گل به گلستان * نايد نه به زارى نه به زور نه به زر بر\r\nبررسته ز سرتاسر هر شاخ كنون برگ * هر برگ به گل حامله هر گل بثمر بر \r\n\r\nو له\r\n برد و برد اندوه ز دل رويم و رايم * روزى كه جوان بودم و امروز كه پيرم\r\nبىواسطه ظالم‌كش و مظلوم‌رهانم * تيغ كف سلطان قلم دست وزيرم\r\nدر سامعهء بىادبان شيون و شبنم * در ذايقهء خشك‌لبان شكر و شيرم\r\nبر دامن ظالم نزنم دست تظلم * او گرچه غنى باشد و من گرچه فقيرم\r\nمن باز سپيدم چه غم از زاغ سياهم * من شير جوانم چه غم از روبه پيرم\r\nاز من نگه عجز نديد است و نبيند * دشمن همه خود دوزد اگر ديده به تيرم \r\n\r\nدر مدح ميرزا نصير طبيب اصفهانى گفته\r\n فرود آمد چو شاه اختران زين نيلگون توسن * افق را نعل سيمين هلال افتاد در دامن\r\nشب آمد شد سليمان فلك در خلوت مغرب * فروزان حلقهء انگشترى ز انگشت اهريمن\r\nگريزان شد ز ضحاك فلك جمشيد خور و اينك * تهى جام جهان‌افروزش اندر طرف نيلىدن\r\nمه نو چون منيژه تن نزار و قد خم افتاده * به طرف چاه مغرب مهرش اندر چاه چون بيژن\r\nفروخفت آتش خور گويى اندر طور و پيدا شد * نشان نعل نعلين شبان وادى ايمن\r\nعيان يك‌نيمهء كف الخضيب و نيمه‌اش پنهان * چو ساغركش نگارين دست مه‌رويان سيمين‌تن \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n سرين بره‌كش طوق زرافشان بود شد پنهان * شد از عكس سروى گاو سيمين‌سم افق روشن\r\nبه عين الثور چون افتاد چشمم در فلك ديدم * بعينه چشمهء روشن ميان سبزهء گلشن\r\nز كوهانش فروآويخته غژغاوى از پروين * كه گويى غژ كشيدش مهر زرين تا بر پرون\r\nخرامان شد سوى گاو زمين گاو فلك وز پى * دو پيكر چون دو يكدل دوست باهم دست در گردن\r\nفروغ مشترى در گردن جوزا چنان ديدم * پرىزادى بود ياقوت زردش گوى پيراهن\r\nبه مغرب گشته مايل از ميان آسمان سرطان * چنان كايد سراشيب از تطاول شاخ نسترون\r\nدو شعرى چون دو روشن شمع در شام و يمن خندان * سهيل شوخ چشم از منظر فيروزه چشمك‌زن\r\nدمان شيرى ز پى شرزه دمش چون اژدرى گرزه * كز آن گاو زمين‌لرزه فتادش در توانا تن\r\nازآن‌پس خوشه‌اى در مرغزار آسمان ديدم * كش از هر دانه اين دهقان پير انباشت صد خرمن\r\nعيان ديدم بر اكليل مكلل ديده‌بان عقرب * تو گويى اژدهايى كرده مسكن بر سر مخزن\r\nز پى ناوك‌زنى سركش زرافشان تير در تركش * كمان سيمين زهش زركش برآمد ناگه از مكمن\r\nدون سر آورده رو يكسر به قصد جدى تن‌پرور * يكى زد مخلبش ز ايسر منقارش از ايمن \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n چو درج لؤلؤام شد برج دلو اندر نظر پيدا * درو چون ماه كنعان زهرهء تابنده را مسكن\r\nشناور اندرين درياى اخضر حوت و تير آنجا * چو يونس صبحدم مشغول ذكر ايزد ذو المن\r\nهمه‌شب چشم چون چشم ستاره داشتم حيران * كه تا بينم چه فتنه زايد اين فرتوت آبستن\r\nز قنديل كواكب شد شبستان جهان خالى * فروغ مشعل خور سر برون آورد از روزن\r\nنم ابر بهارى شسته گرد از دامن صحرا * دم باد شمالى رفته خار از ساحت گلشن\r\nزمين را ابر آذارى پى مشاطگى آمد * سفيدابش ز نسرين سود بر روغازه از روبن\r\nشكوفه چون ستاره ريخته هر شاخ در شبنم * فكنده گوشوار و مرسله بر گوش و بر گردن\r\nچه بايد خواند ديوى تلخ‌گو را شوخ شيرين‌لب * چرا گويم زنى روباه‌دل را مرد شيراوژن\r\nگدايى را چرا ريزم به دامن مخزن قارون * عجوزى را چه آويزم به بازو نيزهء قارن\r\nنه رادان سرو دانندش كشد گر پار گل بر پا * نه مردان شاه خوانندش نهد گر زن به سر گرزن \r\n\r\nو له ايضا\r\n نقل مهان گذارمت هان به خلاف نشنوى * راز جهان شمارمت هين به گزاف نشمرى\r\nسال به پنجه اين زمان آمد و نيست در گمان * كز ره كينه آسمان كم كند اين ستمگرى\r\nخاصه كنون كه هر تنى دم زده از تهمتنى * خاصه كنون كه هر سرى كرده هواى سرورى \r\n\r\n","description":"","footnote":"","page_name":" 237 ","page_number":237},
  {"content":"\r\n\r\n شسته حواريون به خون جامه ز بخت واژگون * غوك همىكند كنون بر لب چشمه گازرى\r\nكرده مشاطگى گزين دست يلان تيغ‌زن * سوده به تختگاه زين پاى زنان سعترى\r\nپهلوى شير مىدرد گاو به زور فربهى * شاخ ز گاو مىخورد شير ز شرم لاغرى\r\nبر كف پور زال بين تيغ نموده سوزنى * بر سر پيره زال بين مقنعه كرده مغفرى\r\nهدهد و افسر جمى قنفذ و تير رستمى * هند و عفاف مريمى عقرب و شكل عبقرى \r\n\r\nاز غزليات اوست\r\n دم مردن شدى دمساز چون من ناتوانى را * مرا گر زنده كردى كشتى از رشكم جهانى را \r\n* * *\r\n قوت پروازم اى صياد چون سوى تو نيست * اين قدر نالم كه سوى آشيان آرم تو را \r\n* * *\r\n به آن درخت زيان يا رب از خزان مرساد * كه زير سايهء خود مرغ بىپرى دارد \r\n* * *\r\n مطرب امشب ناله سركردست نايى مىزند * در ميان ناله حرف آشنايى مىزند\r\nخدمت ديرين ما بين ور نه در آغاز عشق * هركه را بينى دم از مهر و وفايى مىزند \r\n* * *\r\n صبا ز من به حريفان زيردست آزار * بگو كه كاركنان فلك زبردستند \r\n* * *\r\n فرياد كه چندان ز وفاى تو به مردم * گفتم كه كنون جور تو باور نكند كس \r\n* * *\r\n اين مزد قاصدى است كه آيد ز كوى تو * كاو را دوباره باز فرستم به‌سوى تو\r\nبعد از اين اى مدعى چون بر در جانان روى * من هم آيم از قفاى و ايستم پهلوى تو\r\nيا تو را بينند و بگشايند در بر روى من * يا مرا بينند و نگشايند در بر روى تو \r\n* * *\r\n گيرم رها كنندم مشكل رسم به جايى * زين بال كش قفس ريخت نيمى و دام نيمى \r\n* * *\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n به آن گناه كه بيگانه را كسى نكشد * تو بىوفا همه ياران آشنا كشتى \r\n\r\nرباعيات\r\n هجر تو نصيبم اى دل‌فروز مباد * بر جان من اين آتش جانسوز مباد\r\nآن روز كه من پيش توام شب نشود * وان شب كه تو در پيش منى روز مباد \r\n* * *\r\n اين دل سر راهى به نگارى نگرفت * اين ديده فروغى ز عذارى نگرفت\r\nاين پا روزى به خاك كويى نرسيد * اين دست شبى دامن يارى نگرفت \r\n* * *\r\n نقشى به خطا نبسته كلك تو ز خط * در دايرهء وجود ذات تو نقط\r\nجان بخشى و جان ستانى اما نه غلط * آنگاه سخا كنى و اين گاه سخط \r\n\r\n538 اسيرى اصفهانى\r\nنامش حسين خان و از متأخرين بوده است و آذر بيگدلى او را ملاقات نموده است . پدرش صاحب جمع زرگر خانهء نادر شاه و خود درويش مشرب و مردى آگاه طبع خوشى داشته گاهى غزلى مىپرداخته و مثنوى به بحر تقارب به طرز سعدى ساخته قطعه‌هاى دوبيتى خوب دارد كه از جمله اين چند قطعه از وى قابل نگارش است و فقير مىنگارد :\r\n به كسرى چه خوش گفت بوزرجمهر * كه تا مىخرامد به كامت سپهر\r\nمبادا به كس كينه ورزد دلت * ملرزان دلى تا نلرزد دلت \r\n* * *\r\n يكى اره بر پاى سروى نهاد * به دست وى آن سرو از پا فتاد\r\nدگر روز دادش مكافات دست * كه از نخلى افتاد و پايش شكست \r\n* * *\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n چه نيكو به زن گفت دهقان ده * كه نانى به ايتام همسايه ده\r\nكه چون ما نمانيم ز انعام ما * گرسنه نمانند ايتام ما \r\n* * *\r\n به دوران دو كس را اگر ديدمى * به گرد سر هر دو گرديدمى\r\nيكى آنكه گويد بد من به من * دگر آنكه پرسد بد خويشتن \r\n* * *\r\n دلم سوخت بر سالكى رهنورد * كه مىگفت با حسرت و سوز و درد\r\nكه عمرى درين راه بشتافتم * نه رستم نه وارسته‌اى يافتم \r\n* * *\r\n بر آن تخت زرين كه جم مىنشست * شنيدم چو برخاست اين نقش بست\r\nچه بايد ازين تخت زر خاستن * نيرزد نشستن به برخاستن \r\n* * *\r\n يكى از اسيران شيرين‌نفس * نمىراند در بزم از خود مگس\r\nكه چون گيرد از راندن من كران * مبادا دهد زحمت ديگران \r\n\r\nو له غزليات\r\n گرفتم اينكه گشايند پاىبستهء ما * چه مىكنند به بال‌وپر شكستهء ما\r\nگواه آنكه نه رند و نه زاهديم بس است * پيالهء تهى و سبحهء گسستهء ما \r\n* * *\r\n تا فلك كارى به كار من نداشت * هيچ‌كس يارى چو يار من نداشت\r\nساقى ز باده تا خم پير مغان پر است * پر كن قدح كه شعبدهء آسمان پر است \r\n* * *\r\n به من شد مهربان آن ماه ترسم آسمان بيند * كه با من آسمان نتواند او را مهربان بيند\r\nخوش است اين باغ و اما باغبانش حيف نتواند * گلى بر شاخسار و بلبلى در آشيان بيند \r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\n539 آفرين اصفهانى\r\nنامش زين العابدين ، در فتنهء افاغنه اشعارش از ميان رفته بدين بيت تجديد نامش شد . ازوست :\r\n ز كشتىام خبرى نيست اين قدر دانم * كه تخته‌پارهء چندى به ساحل افتاد است \r\n\r\n540 بيدل كرمانشاهانى\r\nنامش ميرزا حاجى محمد بن ميرزا على محمد ، اصلش از چلاب مازندران و از بنى اعمام ميرزا علينقى متخلص به اقبال و در ايام شيرخوارگى پدرش كه از خواص دولتشاه مغفور بوده او را به كرمانشهان برده در آن ولايت به تحصيل و تكميل علوم عربيه و ادبيه پرداخته بعد از پدر به منصب سررشته‌دارى و مباشرى آتش‌خانه و نظام موروثى منصوب شد اكنون نيز مباشر فوجى از افواج كرمانشاهان است استاد موزونان آن ديار است و در قوت طبع و قدرت خاطر و حسن اخلاق و صدق نيت بىنظير است . در مراثى اشعار بسيار دارد كتابى مسمى به دستان ماتم مشتمل بر سه مجلد نگاشته دو مجلد آن ملاحظه شد نهايت امتياز دارد مجلد سيم آن را در دست دارد .\r\nرساله‌اى هم در عروض و قافيه نگاشته مثنوى موسوم به عسر و يسر در نظم حكايات فرج بعد الشدة نصايح پسنديده دارد . اين اشعار از ايشان است :\r\n\r\nاين لغز در مخاطبه با توپ و مدح شاهنشاه مرحوم نور الله مرقده است\r\n زهى نگار سراپا نگار و لعبت زيبا * كه از صفاى رخت روى مهر و ماه مصفا\r\nبه لشكرى كه تو تازان شرار از آن به ستاره * به كشورى كه تو يازان غبار از آن به ثريا\r\nتو آسمان زمينى بر جم ديو اعادى * كنى ز كام به رزم آتشين شهاب هويدا\r\nبه زعفران ز بنان مشك سوده سايى هردم * كه تا به سوك اعادى شه نگارى طغرا \r\n\r\n","description":"","footnote":"","page_name":" 241 ","page_number":241},
  {"content":"\r\n\r\n جهان خداى محمد شه مظفر غازى * كه عرش بىشكيش را به فرش ناصيه فرسا\r\nچو دست او به سخاتا به مهر شيون معدن * چو لعل او به سخن تا سپهر لؤلؤ لالا\r\nظهور عدلش بر كتف بسته دست تطاول * وفور بذلش در گل نهفته پاى تقاضا \r\n\r\nو له ايضا\r\n دى گاه بامداد كه از قيرگون قراب * بنمود تيغ بيضا چون بيضه از غراب\r\nزين بحر پرحباب عيان شد سفينه‌اى * بسته به او ز هر سو زرين دو صد طناب\r\nيونس ز حوت سر زده حوت از كنار يم * نور خدا ز طور عيان شد كليم از آب\r\nزال فلك گريست به سوكش چو پر كشيد * خون سياوش از سر تيغ فراسياب\r\nخنديد روزگار ز روى عجب چو ديد * دامان صوفى سحر آلودهء شراب\r\nبگرفت آسمان طبق زر به روى دست * بهر نثار مجلس شاه فلك جناب \r\n\r\nو له\r\n اى لبت ياقوت و خالت مشك و رويت آفتاب * وصلت آسايش عتابت صلح و هجرانت عذاب\r\nدر جهان روى تو جنت را بود قائم‌مقام * بر زمين لعل تو عيسى را بود نايب مناب\r\nخيمهء دل را خيال قامتت سيمين‌ستون * گردن جان را كمند كاكلت مشكين طناب\r\nزلف تو هندوست گر هندو كشد مه در بغل * چشم تو آهوست گر آهو شود مست از شراب \r\n\r\nو له\r\n زينهار اى نامسلمان اين چه چشم كافر است * اى عجب كاين كافر حربى به محراب اندر است \r\n\r\n","description":"","footnote":"","page_name":" 242 ","page_number":242},
  {"content":"\r\n\r\n شب كه بىماه رخت پهلو نهم بر خوابگاه * هر رگى در پيكرم تير است و هر مو خنجر است\r\nمى همىخوانند لعلت را و من در حيرتم * زان كه مى تلخ است و شيرين‌تر لبت از شكر است\r\nاز فغان من بپابرخاستى بىاختيار * صور را آرى دلالت بر قيام محشر است\r\nگر سخن بودى هنر اكنون به كيش خواجگان * آن هنر عيب و سخاوت نيز عيب بدتر است\r\nهم سخا مرغى است با سيمرغ در يك آشيان * هم وفا جنسى كه با اكسير از يك گوهر است\r\nخلق را بر مدح انكار است از بيم صله * نظم اگر صحف سماوى ناظم ار پيغمبر است \r\n\r\nو له\r\n دوشينه كه شد چيده بسى شمع دگربار * در محفل مهراج شب از ثابت و سيار\r\nبا جان فگارم غم مهجورى جانان * با جسم نزارم الم دورى دلدار\r\nكرد آنچه كند برق فروزنده به خرمن * كرد آنچه كند آتش سوزنده به گلزار\r\nچشمم به ره دلبر و رويم ز فراقش * چون حلقهء در بودى و چون كاه به ديوار\r\nناگاه درآمد ز درم آن مه و گفتى * خورشيد جهان‌تاب عيان شد به شب تار\r\nصد غمزه نهان او را در جزع سيه‌مست * صد خنده عيان او را بر لعل گهربار\r\nروى و قد دلجويش اين طوبى و آن خلد * خال و خم گيسويش اين مهره و آن مار\r\nبنهاد لبم بر لب و با گوشهء دامان * اشكم بسترد از مژه و گرد ز رخسار \r\n\r\nو له ايضا\r\n فصل بهار آمد بيار آن بادهء صاف اى پسر * در بزم مىخوران بيار از لعل تر نقل و شكر \r\n\r\n","description":"","footnote":"","page_name":" 243 ","page_number":243},
  {"content":"\r\n\r\n آيد به بزم مى كشان بادام و پسته زيب خوان * ما راست آن چشم و دهان هم پسته هم بادام تر\r\nخادم به مجمر عود نه بر دست مطرب عدده * مى با سرود رود به كايد نشاطش بيشتر\r\nگويى هوا گل كرده بو رنج ز كامش داده رو * كز مغز او ريزد فرو آب دمادم از مطر\r\nيارى برخ تابنده مه ماهى به ملك حسن‌شه * بر ماه او مار سيه در مار او مشك تتر\r\nتن آب و رويش ناردان قد نارون لب ناردان * بر نارون گر گلستان در ناردان گر گلشكر\r\nتا جسته دود آبگون بر آتش رويش سكون * هم عود دارم در درون هم دود دارم در بصر \r\n\r\nو له ايضا\r\n در ناب اندر رطب دارى و ديبا در عبير * ماهتاب اندر قصب دارى و خارا در حرير\r\nدُرّ نابت چون سهيل است و عبيرت چون زره * ماهتابت جانفروز است و حريرت دلپذير\r\nجفت ابرويت چو طاق و نيز در خوبى است طاق * طاق كز مو بسته شد بىشبهه باشد بىنظير\r\nشست ماهيگير را ماند در آب آن زلف كج * شست ماهيگير نشنيدم كه گردد ماه‌گير\r\nدر دل شير آهوى بيمار او بيم آورد * آهوى بيمار ديدستى كه بيم آرد به شير \r\n\r\nو له ايضا\r\n به روز رزم كالايد به خون و خاك در ميدان * سم خنگ و تن خصم و لب تيغ و كف كافر\r\nتن گردان رخ مردان صف ميدان سر پيكان * ز بيم اصفر ز خشم ابيض ز گرد اسود ز خون احمر\r\nهماى تير و برق تيغ و مار رمح و جوى خون * نمايد رخ گزايد تن شكافد سر گشايد پر\r\nگهى كاهد گهى سوزد گهى ريزد گه آويزد * ز سهمت جان ز تيرت دل ز تيغت خون ز زمحت سر\r\nبرون افتد ز بيم گرز و برز و نعره و تيغت * پلنگ از كوه و شير از نى نهنگ از بحر و پيل از بر \r\n\r\n","description":"","footnote":"","page_name":" 244 ","page_number":244},
  {"content":"\r\n\r\n الا تا خيزد و زايد الا تا تابد و آيد * گل از گلشن در از معدن مه از مشرق خور از خاور\r\nشوند احباب و اعدايت به ماه و سال و روز و شب * چو گل خندان چو دُر رخشان چو مه ابرص چو مهر اصفر \r\n\r\nو له\r\n اى طبع من اى بكر سخن از تو به رونق * باشى به اقاويل خطا چند موفق\r\nگه زالى را مدحت گويى كه زهى زال * گه پيلى را شنعت رانى كه خهى بق\r\nگه روى بتى بينى كاين ماه دوهفته * گهگاه شهى بوسى كاين چرخ مطبق\r\nدر مدح كسى نغمه‌سرايى كه محال است * بلبل ز زغن داند و وطواط ز عقعق \r\n\r\nو له ايضا\r\n جز دل كه بود در شكن سنبلت اى گل * بلبل نكند جا به سرشاخهء سنبل\r\nزلفت به رخ آن‌سان كه كسى با قلم مشك * بر صفحه‌اى از سيم كند مشق ترسل\r\nبر سرو چمن دارى و بر غنچه بنفشه * بر خاره سمن دارى و بر لاله قرنفل\r\nلعل تو دهد خاصيت چشمهء حيوان * بوسيده مگر لعل تو خاك پى دلدل \r\n\r\nو له\r\n باز ز نقش بديع لاله و نسرين * پشت زمين شد چو روى كارگه چين\r\nقوم به صحرا و من مجاور برزن * خلق به گلزار و من به آذر برزين\r\nخاطر افسرده گشت دشت نجويد * لذت دوشيزه در نيابد عنين\r\nباد به جان فراق آتش كز وى * خاكم سجين شدست و آبم غسلين\r\nليك نيارم به لب حديث غم خويش * كانجمنى را غمين كند دل غمگين\r\nگاه سرو راست بر سرير حدايق * روز نشاط است بر بساط بساتين\r\nماه حمل شد چو در زمين سرطان گم * شد به اسد آفتاب با فرو تمكين \r\n\r\n","description":"","footnote":"","page_name":" 245 ","page_number":245},
  {"content":"\r\n\r\n دست خدا پاى زد به دست خلافت * از در ترويج شرع ختم نبيين\r\nآيت جاء الحق از دو كون سرودند * تخت خلافت چو ديد فر ز شه دين \r\n\r\nدر مدح سلطان عصر ناصر الدّين شاه\r\n دميد چه گل سورى كجا به ساحت بستان * دگر چه لالهء حمرا چه گونه چون رخ جانان\r\nدگر چه سوسن و نرگس دگر بنفشه و سنبل * دگر چه زلف عروسان دگر شقايق نعمان\r\nصبا چه دارد در جيب نافه از كه ز خلخ * صبا چه آرد بوى خوش از كجا ز گلستان\r\nچمن چه مريم حبلى مسيح او گل سورى * دمن چه سينه سينا كليم بلبل نالان\r\nخطيب غنچه برآمد كجا به منبر گلبن * چه مىسرايد مدح از كه از خديو جهانبان \r\n* * *\r\n اى طرهء مشك بيز عنبر بو * خون از تو به ناف نافهء آهو\r\nبر آتش رخ تو موى و من پيچم * در آتش غم به خود همى چون مو\r\nاز برگ سمن گهى كنى بالين * بر بستر گل دمى نهى پهلو\r\nلرزان لرزان همى زره سازى * ازبس ترسى ز تيغ آن ابرو \r\n\r\nو له\r\n از خال نقطه بر رخ زيبا نهاده‌يى * يا خامه بهر مشق به ديبا نهاده‌يى\r\nتو آسمان حسنى و زان لب به ماه‌رخ * بر تحت آفتاب مسيحا نهاده‌يى\r\nبا نيستى دهان تو هستى ده زمان * هستى بجزء لايتجزا نهاده‌يى\r\nزان چشم زير ابرو و از آن ذقن به رخ * جانا دو رسم تازه بىكجا نهاده‌يى\r\nمحراب را به كافر حربى سپرده‌اى * قنديل نور در كف بيضا نهاده‌يى \r\n\r\nو له ايضا\r\n ز يار گل‌عذار من به نام ايزد كه پندارى * بر و رنگ بهشت او را به مو بوى بهارستى \r\n\r\n","description":"","footnote":"","page_name":" 246 ","page_number":246},
  {"content":"\r\n\r\n بهشتى گر زره پوشد شرابى گر سخن گويد * رخ آن خوب‌چهرستى لب آن طرفه يارستى\r\nبه چشمم چون كمان رستم آمد تا دو ابرويش * جهانم بر جهان بين تيره چون اسپند يارستى\r\nرخش مه زلف مشكين عقده مه در عقده بس روشن * قرار آنگه كه مه در عقده گيرد بىمدارستى\r\nچشاند ار مىفروشى باده‌خوارى را مى شيرين * لبش آن مىفروشستى دلم آن باده خوارستى\r\nز جزعم بىلبش تا چند خيزد لعل و ريزد دُر * مگر چشمم كف گوهرفشان شهريارستى \r\n\r\nو له\r\n سرو من تا ضيمران بر ارغوان سايد همى * ارغوان از نرگسم بر شنبليد آيد همى\r\nگر روا باشد كه سايد ضيمران بر ارغوان * هم روا باشد كه نرگس ارغوان زايد همى\r\nنرمى آهن اگر از تابش آتش بود * ز آه گرمم نرمى آن دل را چرا نايد همى\r\nگر لب جان‌پرورش عيسى نمىباشد چرا * مردگان را از تبسم زنده فرمايد همى\r\nور لبش عيسى بود چون باده پيمايد به خلق * كى شنيدستى كه عيسى باده پيمايد همى\r\nدر كف چشم خوشش گر نيست ابرو ذو الفقار * چهره را از خون مردم چون بيندايد همى\r\nور بخوانم ذوالفقارش چون سليح كافر است * ذو الفقار اندر كف كافر نمىبايد همى \r\n\r\nو له ايضا\r\n عارضش ماه است و لب ياقوت شكرخاستى * گر ز مه ياقوت و از ياقوت شكر خاستى\r\nگه گهر پالا بود جزعم گهى بيجاده‌بار * زير ياقوتش نهان تا لؤلؤ لالاستى \r\n\r\n","description":"","footnote":"","page_name":" 247 ","page_number":247},
  {"content":"\r\n\r\n گر شگفتى نيست در ياقوت تر لؤلؤ نهان * هم شگفتى نيست گر جزعى گهر پالاستى\r\nعنبرين ابروى او گر ماه نو نبود چرا * شورشى پيدا ازو در اين دل شيداستى\r\nور مه نو باشد ابرويش چرا شد عنبرين * ماه نو كى ديده‌اى كز عنبر ساراستى\r\nزاغ اگر نبود سر زلف سيه كارش چرا * در جگر خاييدنم بىباك و ناپرواستى\r\nور بود زاغ ازچه‌رو بگزيده جا در آفتاب * زاغ را در زير پر كى بيضهء بيضاستى\r\nآتش گويا بود لعلش وزو در شورشم * آتشم گويا به دل زان آتش گوياستى\r\nآتش گوياش را تا جا بود در آب رخ * ز اشك و آه خود مرا در آب و آتش جاستى\r\nگر قيامت نيست موزون قامت دلجوى او * آفتابش ازچه‌رو يك نيزه بر بالاستى\r\nور قيامت باشد آن قامت جهان بر پا چراست * چون شود بر پا قيامت كى جهان برپاستى\r\nتا دل و اندام او چون آهن و ديبا بود * آهن و ديبا بسى شايسته و زيباستى\r\nكار ما و عقل ما از آهن و ديباى او * سخت همچون آهن است و سست چون ديباستى\r\nدود تلخى دارم از حلواى شيرينش به كام * كى شنيدستى كه تلخى حاصل از حلواستى \r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nاز غزليات اوست\r\n بر آن چشم و لبم چشم است گاه اينجا و گاه آنجا * مرادم زين دو يك بوسه است خواه اينجا و خواه آنجا \r\n* * *\r\n به پيرى صيد شد دل آهوى چشم جوانى را * كه هر تير نگاهش كرده صيد ابروكمانى را\r\nكمان را واشود دل هر زمان گيرد به دل تيرى * از آن پيرانه‌سر خواهم به بر رعنا جوانى را\r\nتنم كامد هلالى بدر گردد گيرم ار دربر * مه فربه سرينى دلبر نازك ميانى را\r\nنگارينا ز سخت و سست از هركس خبر گيرى * نجويد جز تو و من سست‌عهد و سخت‌جانى را \r\n\r\nو له\r\n كشت به سر بريده مو اين دل غم رسيده را * نيش زدن كه ديده است افعى سر بريده را \r\n* * *\r\n كرده با چشمش اگر آهوى چين هم‌چشمىيى * بىگمان نيست خرد مردم صحرايى را \r\n* * *\r\n گفتمش دور از رخت چشم مرا بدحالتى است * گفت دورى به ز چشم بد رخ خوب مرا \r\n* * *\r\n معلما سخن از عشق گو كه طفل دلم * طفيل سورهء يوسف بخواند قرآن را \r\n* * *\r\n ز خال گوشهء چشم تو چشم دشمن دور * كه دوستى غريبى است ترك و هندو را \r\n* * *\r\n چون ز من كرد نهان آن رخ چون آينه را * رخ عيان كردن اگر آينه را آيين است \r\n* * *\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n به خود مپيچ گرت طره‌يى پريشان نيست * كه عارض تو بهشت است و جاى شيطان نيست \r\n* * *\r\n دور از آن چهره و لب زيست نيارد كردن * دل كه هم ساده‌پرست آمد و هم باده‌پرست \r\n* * *\r\n شد گوشه‌نشين خال تو در كنج لب آرى * كار همه دلسوختگان گوشه‌نشينى است \r\n* * *\r\n به اشارت كشد ابروى تو دل را سوى خويش * چشم بد دور كه هم قبله و هم قبله‌نماست \r\n* * *\r\n شعله‌يى از شرر هجر به دوزخ بفرست * تا بدانند كه سوزانتر از آن نارى هست \r\n* * *\r\n حسن تو تسخير چين و هند نموده * خال تو هندوستان و روى تو چين است \r\n* * *\r\n گفتى چه خورانند به بيمار محبت * اين از دگرى پرس كه من خواب و خورم نيست \r\n* * *\r\n با چهر و لب و خندهء شيرين تو در بزم * حاجت به گل و شمع و شراب و شكرم نيست \r\n* * *\r\n دل سپه توست وان شهى تو كه اصلا * غم ز پريشانى سپاه ندارد \r\n* * *\r\n ميل دل جانب ابروى كج توست بلى * هركه سير است ز جان روى به شمشير كند\r\nگفتم كه كنم سنگ‌دلى پيشه چو پولاد * سرپنجهء سيمين تو پولادشكن شد \r\n\r\nو له\r\n آن سر زلف پر از خم آشيان دل بود * الفت عصفور با مار سيه مشكل بود\r\nهركه را دل‌بستهء زنجير زلف يار شد * ترك آن ديوانه را گويد اگر عاقل بود \r\n* * *\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n دلم از ديدن آن لب ز قدت در طرب آيد * همچو طفلى كه به چشم از سر نخلش رطب آيد\r\nترك چشم تو به دل نيزه فروبرده ز مژگان * نيزه‌دارى نه همين روز مصاف از عرب آيد \r\n* * *\r\n در هر شب تارى كه دل زان تار گيسو بگذرد * باريك گردد آن‌چنان بيچاره كز مو بگذرد \r\n* * *\r\n ز ملك بيخوديم نيست ميل كشور ديگر * فداى چشم تو ساقى بيار ساغر ديگر \r\n* * *\r\n مست ميگون‌لب تو مردم و من از همه بيش * خاصه اكنون كه در آن باده ز خط ريخت حشيش \r\n* * *\r\n اى كه گفتى دل گم‌كرده ز زلفم بستان * ما دل خود نشناسيم ز بسيارى دل \r\n* * *\r\n مژه و ابروى خونريز تو پيوست به هم * داد در صيد دلم تير و كمان دست به هم\r\nجا ندارد كه دو چشم تو سوى هم نگرند * فتنه خيزد ز ملاقات دو بدمست به هم \r\n* * *\r\n در آغوشم قدرت را جاست گفتم * كمان را تير زيبد راست گفتم\r\nرخم چون روز نوروز است گفتى * بر و زلفت شب يلداست گفتم \r\n* * *\r\n رفته از كفر دو چشمت دل و دينم از كف * يك مسلمانم و در دست دو كافر چه كنم \r\n* * *\r\n گفتمش دل به غمت دادم و ننمودم سود * گفت اين بس‌كه بخوانند تو را بيدل من \r\n\r\nو له ايضا\r\n كشت مرا چشم تو از نظر انداختن * شيوهء آهوى توست شير نر انداختن \r\n\r\n","description":"","footnote":"","page_name":" 251 ","page_number":251},
  {"content":"\r\n\r\n تيغ تو خارا گداز تير تو جوشن شكاف * با تو چه خيزد مرا جز سپر انداختن \r\n* * *\r\n فغان‌كنان ز پى محملش دل افتاده * جرس كه ديده كه دنبال محمل افتاده \r\n* * *\r\n زلف و خال تو ز بس در نظر مرغ دل است * هر طرف مىنگرد دام بود يا دانه \r\n* * *\r\n از آه من ملالى تا در دلت نيايد * بس خوشدلم كه از ضعف قادر نىام به آهى\r\nتو يوسفى و بيدل در آن چه زنخدان * نشنيده‌ام كه يعقوب مسكن كند به چاهى \r\n* * *\r\n زان سر كوى و ز خال و ذقن اى كعبه حسن * عرفات و حجر الاسود و زمزم دارى \r\n\r\nاز قطعات اوست\r\n ايا كريم جهان از گره‌گشايى تو * نمانده جز به سر زلف يار عقده و پيچ\r\nبه خود چه گونه پسندى كه گر ز من پرسند * چه بود جايزهء شاهزاده گويم هيچ \r\n* * *\r\n بهتر از پيشكار كشور ما * كس نديدم كه نيك‌خو افتد\r\nهركس از وى كند تمنايى * سر به زير افكند به رو افتد \r\n\r\n541 پرتو اصفهانى\r\nنامش ميرزا عليرضا اصلش از لنجانات اصفهان و در آن شهر به تحصيل علوم ضروريه پرداخته به مدلول عليكم به حسن الخط به تكميل خط نسخ پرداخت تا درين عمل رتبتى كامل و پايه‌اى اعلى يافت مصاحف و كتب دعوات و ديگر كتب مر اكابر را تحرير كرد و بدين صنعت معروف\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nآفاق و مطبوع طباع اولو الالباب شد درين ايام به دارالخلافهء تهران آمد و صحبتش روزى گشت بس خليق و مهربان و خوش‌طبع و نكته‌دان اشعارش پسنديده و اخلاقش حميده است .\r\nازوست :\r\n سيراب كرد كوه و در و دشت را سحاب * ساقى بيار باده و بنشين به كار آب\r\nآن آب سرخ در ده اى تازه‌گل كه هست * در رنگ و بوى رشك گل و غيرت گلاب\r\nخوش‌خوش ز روى دختر رز پرده برفكن * كز رخ فكنده شاهد زيباى گل نقاب\r\nخون كبوتر از دل بط برگشا كه باز * صوت هزار شد بدل نغمهء غراب\r\nپا در ركاب كرده چو ايدون خديو گل * هى باده خورد بايد از آن خسروى ركاب\r\nروشن شود به خلق چو گيرى قدح به كف * مى هست آفتاب و قدح‌خواره آفتاب \r\n\r\nخطاب به خامه\r\n اى كلك گهر سنج من اى ابر گهربار * در گوهر تو خيره شود ديدهء اخيار\r\nهيچ از تو بجز شكر اهواز نزايد * يك شبر نى و اين همه‌ات شكر دربار\r\nما خود نى خطى نشنيديم كه گردد * آبستن مشك ختن و نافهء تاتار\r\nتا گشته سرانگشت منت رخش سوارى * در دودهء اقلام شدى قافله سالار\r\nهم عنبر تر بارى برنامه به خرمن * هم مشك تتر آرى بر صفحه به خروار\r\nكس غير تو اى شاخهء مرجان شبه‌زاى * هرگز بنديد است چنين سرخ سيه‌كار\r\nمن طايركى از تو عجب‌تر نشنيدم * هم داغ به دل دارى و هم لاله به منقار\r\nمانند خط سبز و لب سرخ نكويان * آلوده لبت گاه به شنگرف و به زنگار\r\nهر نقطهء مشكين كه چكد از تو به دفتر * زيبنده‌تر از خال بتان است به رخسار\r\nبا سر همه پويى و شگفتا كه سرت را * چون باز ببرند شوى تند به رفتار \r\n\r\nو له\r\n عيد آمد مبارك و ميمون * رفتن روزه بس مبارك‌تر\r\nدر ميخانه بازگشت و شكست * قدر محراب و مسجد و منبر \r\n\r\n","description":"","footnote":"","page_name":" 253 ","page_number":253},
  {"content":"\r\n\r\n تهنيت را به صبح عيد آن ماه * شاد و خندان درآمدم از در\r\nتنگ دربر گرفتمش چون جان * بوسه‌اش برزدم به تنگ شكر\r\nزان بخورديم كوب رنگ و به بوى * لاله برگ است و نافهء اذفر\r\nاز سبو در پياله چون كرديم * پرتوى زد چو شعلهء آذر\r\nپرورش جسته ز آفتاب ولى * لعل رنگ است و آفتاب اثر\r\nتاب آن آفتاب كرد مرا * گرم در مدح آفتاب هنر \r\n\r\nصفت عيد صيام و هلال ناتمام\r\n هلال عيد مبارك به چرخ آينه‌گون * مگر خميده چو بر كوه قامت مجنون\r\nكنار چرخ و درون شفق نمود به چشم * چو ماهىيى كه درافتد ميان لجهء خون\r\nسپهر گنج فريدون و ماه نو در وى * همىنمود چو مفتاح گنج افريدون\r\nيكى بتافت بر افلاك چون كف موسى * سپس به زير زمين شد نهفته چون قارون\r\nبدى چو دايرهء نون و گرد او انجم * چو نقطه‌ها كه نهد خامه گرد حلقهء نون\r\nخميده شكل و زريرى چو داس زرينى * كه ماند از كف دهقان به عرصهء هامون\r\nهلال ابروى پرتو به ديدن ماه نو * رخ چو مهر منور ز غرفه كرد برون\r\nجهان به ديدن ماه نو و من بيدل * به دو هلال شبه‌گون او شده مفتون\r\nبه حيرتم كه كيفيتى است در چشمش * كه از نگاه به مغزم پراكند افيون\r\nبه حيله و به فسون مار را به چنگ آرند * به چنگ نامد مار دو زلف او به فسون \r\n\r\nمسمط در صفت بهار\r\n بر سنبل و گل لاله فشاند ابر بهارى * خاك آمده قيمت‌شكن مشك تتارى\r\nانفاس صبا چون نفس عود قمارى * وقت است بتا روى به بستان بگذارى\r\nبپراكنى آن طرهء مشكين به صحارى * تا خوار كنى بوى گل و سنبل و ريحان\r\nشد طرهء سنبل ز صبا پرشكن و تاب * برداشت دگر نرگس مخمور سر از خواب\r\nوان لاله ز شبنم قدحى پر ز مى ناب * مستى دهد آن‌گونه كه بوى گل سيراب\r\nگويى كه مگر سرخ‌ترين مى عوض آب * بر پاى گل سرخ دهد مردك دهقان \r\n\r\n","description":"","footnote":"","page_name":" 254 ","page_number":254},
  {"content":"\r\n\r\n تا چند به كاخ اندر اى لعبت مهوش * تا چند بود خوى تو با مجمر آتش\r\nچون روى خوشت صحن چمن آمده دلكش * هنگام نشاط است و گه عشرت و رامش\r\nبرخيز و ز ساقى بطلب بادهء بىغش * بخرام يكى جانب بستان ز شبستان\r\nبر عيش و تماشا يكى از خانه برون شو * كز فيض هوا آمده اين دهر كهن نو\r\nگيتى نه كم از باغ بهشت است به يك جو * وان باغ شكوفه فلكى ز اختر باضو\r\nتل گشته سمن در چمن آن‌گونه كه پرتو * ريزد گهر مدح خداوند در ايوان \r\n\r\nغزليات\r\n دلم از حلقهء آن طره به در مىنرود * گوى بنگر كه رها مىنكند چوگان را \r\n* * *\r\n پدر خواهد كه برد زلفكان چون كمندش را * پسر حيران كه چون سازد گرفتاران بندش را \r\n* * *\r\n سپندش خال و دودش زلف و آتش چهرهء روشن * عبث بىدود مىخواهد براين مجمر سپندش را \r\n* * *\r\n به رقص ار ساقى مستان شبى مستانه برخيزد * هرآن عاقل كه بنشيند به دو ديوانه برخيزد\r\nچنان در پاى خم افتاده ديدم مست پرتو را * كه روز حشر هم نتواند از ميخانه برخيزد \r\n* * *\r\n بس دليران قوىپنجه كه در مقتل عشق * پيش شمشير محبت سپر انداخته‌اند\r\nخبر اين دل ديوانه از آن سلسله پرس * كه سر زلف به خم تا كمر انداخته‌اند \r\n* * *\r\n شادى هر دوجهان خيمه زند گر به دلم * غم عشق تو محال است كز اين دل برود \r\n* * *\r\n هر طرف مىنگرم شور قيامت برپاست * تا كجا جلوه‌گر آن سرو سهى بالا بود \r\n* * *\r\n طره و زلف توام سخت پريشان دارند * كافرم من اگر اين سلسله ايمان دارند \r\n* * *\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n از كوى خود انصاف نباشد كه برانى * اين قوم كه عمرى است سگ كوى تو باشند \r\n* * *\r\n بگذر بر سرم اى عمر گران‌مايه دمى * كه دمى با تو به يك‌عمر برابر گذرد \r\n* * *\r\n به زير تيره‌شب زلف روى روشن تو * فرشته‌اى است كه در چنگ اهرمن باشد \r\n* * *\r\n گفت با ديده غم عشق و عيان ريخت سرشك * دل بيچاره نداند به كه گويد رازش \r\n* * *\r\n كى دهد دست كه او مست و خراب افتد و من * هى ببويم شكن زلف و ببوسم دهنش \r\n* * *\r\n در دست سر زلف دلارام گرفتم * شب بر سر دست آمد و آرام گرفتم \r\n* * *\r\n قاتل هركه دررسد تن به هلاك در دهد * تن به هلاك در دهم من برود چو قاتلم \r\n* * *\r\n آه كه مى ندانمت شمع كدام محفلى * اى كه هميشه روى تو بوده چراغ محفلم \r\n* * *\r\n به مى خوردن چه بنشينى مپوشان چشم از ياران * كه تا پوشند چشم از گردش پيمانه مىخواران\r\nبه شام تيره‌روزان اى سهيل مرحمت پرتو * به كشت تشنه‌كامان اى سحاب مكرمت باران \r\n* * *\r\n حلقهء اهل شوق را قصه دراز مىكنى * زان سر زلف خم به خم حلقه چو باز مىكنى \r\n* * *\r\n موجى از هر مژه برخاست به ويرانى ما * آخر اى ديدهء خونبار مگر دريايى \r\n* * *\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n روى نمىكنى به من سوى كه باز شد رخت * گوش نمىدهى به من حرف كه گوش مىكنى \r\n* * *\r\n بىتو در آتشم اى آنكه مرا راحت جانى * بنشين تا نفسى آتش دل را بنشانى \r\n* * *\r\n به دو لعلت كه مرنجان تن خوارى چو عزيزى * به دو زلفت كه ملرزان دل پيرى چو جوانى \r\n\r\nو له\r\n اندر حجاب خاك چو آن آفتاب رفت * گويى كه آفتاب فلك در حجاب رفت\r\nاز زخم ناخن اجل آن گلبن مراد * با روى سرخ و پنجه‌اى از خون خضاب رفت\r\nآن نوگل شكفتهء بيداربخت من * يا رب چه شد كه نرگس مستش به خواب رفت\r\nتا جان شيخ و شاب چو شمع مزار خويش * سوزد ز جور چرخ به عهد شباب رفت\r\nنورسته سروى از چمن جان ز پا فتاد * خوش‌نغمه قمرى ز جهان خراب رفت\r\nبا نظم همچو رشتهء گوهر ز ما گسست * با طبع همچو لؤلؤ در خوشاب رفت\r\nچاكم به دل كه دوست به زخم اجل بمرد * خاكم به سر كه يار به زير تراب رفت \r\n\r\nو له\r\n الا نسيم سحرگاه عرضه كن به فلان * كه خاك مقدم تو توتياى ديدهء ماست\r\nسزد بگويى اگر مهر و مه دو گردهء نان * ز سفرهء كرم و خوان گستريدهء ماست\r\nولى به شاخ عطاى تو ميوهء نورس * نمانده شبهه كه انعام نارسيدهء ماست\r\nز شعر و شاعرى امروز گشته معلومم * كه شعر بىصله در مدح تو قصيدهء ماست \r\n\r\nو له\r\n خان محمود اى كه اندر روزگار مكرمت * چون وجودت يك كريم اندر جهان موجود نيست\r\nخاك درگاهت مباد آن روز كاندر روزگار * بوسه جاى خلق يا مر خلق را مسجود نيست \r\n\r\n","description":"","footnote":"","page_name":" 257 ","page_number":257},
  {"content":"\r\n\r\n اى سليمان زمن چشمم ز حسرت شد هزار * جبهء ماهوت هست اين جوشن داود نيست\r\nپيش اصحاب طريقت نزد ارباب سلوك * بستن عهد و شكستن اين همه معهود نيست\r\nشيوهء محمود مىخواهى بگفتت كار كن * خود تو محمودى و ليكن شيوه‌ات محمود نيست \r\n\r\nو له\r\n مست صهباى نظم قاآنى * كه برو رحمت خداى فره\r\nچون اجل آمدش به ساقى دهر * پى تاريخ گفت ساغر ده \r\n\r\nرباعى\r\n آن شوخ پسر كه روى روشن دارد * از عنبر تر به ماه جوشن دارد\r\nيغما كردند سيم خامش رندان * پيداست كه سيم ناب دشمن دارد \r\n* * *\r\n تهماسب‌قلى ساعد و ساقى دارد * از حق مگذر سرين چاقى دارد\r\nدر چرب نمودن سبيل رندان * با دنبهء خويش اتفاقى دارد \r\n* * *\r\n از بيش‌وكم آنچه مال اندوخته شد * از شعلهء بيداد و ستم سوخته شد\r\nيكباره چراغ بخت ما شد خاموش * آن روز كه اين چراغ افروخته شد \r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\n542 بندهء تبريزى\r\nنام نامىاش ميرزا محمد رضى و خلف الصدق ميرزا محمد شفيع تبريزى بوده والد و ولد هر دو در دولت خاقان مغفور صاحبقران ترقيها نموده‌اند پدرش چندى وزير آذربايجان و خود سالها منشى الممالك ايران و از ندماى خاص خاقان عرش آشيان . خطوط شكسته و هر دو را بس درست و خوش مىنگاشته و در كمالات صورى و معنوى مسلميت داشته كتاب زينت التواريخ كه كتابى است مستطاب به نام نامى خاقان از آن جناب است و سالها وى و بعضى ارباب كمال آسوده‌خاطر و فارغ‌بال در اصفهان به اتمام اين خدمت اشتغال داشته‌اند و ميرزا عبد الرحيم اشتهاردى وى را در اين امر ممد و معاون بوده بارى خاقان مغفور به وى خنجرى مرصع اعطا فرموده كه در هنگام سلام با لولهء قرطاس و خنجر الماس به حضور مىرفته آخر الامر از نهايت دقت در امورات روزگار و حيرت از آثار ليل و نهار به مرض دق گرفتار و در سنهء 1222 به رحمت ايزدى پيوست . برحسب امر اعلى نعشش را به نجف اشرف نقل كردند گاهى به تركى و گاهى به فارسى و تازى نظم و نثرى سرود و از جمله قصايد وى اين قصيده است كه به جواب فريد احول اصفهانى فرموده است ازوست :\r\n\r\nدر مدح شاهنشاه مغفور صاحبقران گويد\r\n دوش كز گيسوى شب بر مه نقاب آمد پديد * بر رخ كافور سوده مشك ناب آمد پديد\r\nچهرهء نسرين به زير طرهء سنبل نهفت * شد تذرو از ساحت گلشن غراب آمد پديد\r\nدر شفق از ماه نو بر گوشهء بزم سپهر * ساغر سيمين پر از لعلى شراب آمد پديد\r\nتير روشن‌راى مشكين‌كلك چون دستور شاه * خامه بر دستى و در دستى كتاب آمد پديد \r\n\r\n","description":"","footnote":"","page_name":" 259 ","page_number":259},
  {"content":"\r\n\r\n زهره چون خنياگر مشكوى خسرو تازه‌رو * مست و دست‌افشان به كف چنگ و رباب آمد پديد\r\nتندخو ترك فلك را چون وشاقان ملك * تير در قربان و تيغ اندر قراب آمد پديد\r\nچون خطيب محفل شه مشترى در آسمان * حل و عقد ملك را فصل الخطاب آمد پديد\r\nپاسبان قصر هفتم چرخ چون حجاب شاه * بر فراز منبر اين نه حجاب آمد پديد\r\nتا گلاب‌افشان شود بر فرش مينارنگ دشت * از فراز كوه فراش سحاب آمد پديد\r\nبر بناگوش سمن از جنبش باد سحر * جعد سنبل را هزاران پيچ‌وتاب آمد پديد\r\nاز دم اين بر خط ريحان عبير سوده ريخت * وز نم آن بر رخ نسرين گلاب آمد پديد\r\nاز نهال ارغوان وز شاخ گل در بوستان * قطعه‌قطعه لعل و ياقوت مذاب آمد پديد\r\nوز گل خيرى و اوراق شكوفه در چمن * توده‌توده زر ساو و مشك ناب آمد پديد\r\nراست‌گويى از كف گنجور شه در بزم عيد * سيم همچون ماه و زر چون آفتاب آمد پديد\r\nجم‌نشان فتحعلى شه آنكه اندر جيش او * روز كين صد رستم و افراسياب آمد پديد \r\n\r\nو له ايضا\r\n گويى سپهرى شد زمين مهر و مه و اختر همه * يا روضهء خلد برين لعل و در و گوهر همه \r\n\r\n","description":"","footnote":"","page_name":" 260 ","page_number":260},
  {"content":"\r\n\r\n هر ماهى از وى بىكلف هر مهرى از وى در شرف * حوران در آن از هر طرف مه‌روى و مه‌پيكر همه\r\nگر نيست گردون از كجا خيل ملك را گشته جا * ور نه بهشت آمد چرا خاكش بود عنبر همه\r\nآرى بود اوج فلك جولانگه فوج ملك * وان در جنان بىهيچ شك مشك است خاكستر همه\r\nشد بزم عيد آراسته اندوه و غم برخاسته * گيتى ز گنج و خواسته پرزيب و پرزيور همه\r\nبر تخت زر شاه جهان چون خور به تخت آسمان * پروين‌صفت بر دور آن شهزادگان يك سر همه\r\nبر سر همه افسر زده بر لاله مشك تر زده * ز ايوان شه سر برزده چون مهر از خاور همه\r\nفرمانده ملك عجم كهف الورى غوث الامم * شاهانش يك سر چون خدم بنهاده سر بر در همه\r\nدستورهاى نكته‌دان هريك ارسطو در بيان * كلك عطارد در بنان لوح قضا دفتر همه\r\nبا خامهء مشكين سلب از خط به روز آورده شب * چون خط خوبان گرد لب ريحان و سيسنبر همه\r\nميران لشكر هر طرف بر طرف جدول بسته صف * وان سروران را از شرف تشريفها در بر همه\r\nزيبابتان سيم‌بر همچون تذروان جلوه‌گر * از چتر و كاكل سربه‌سر طاوس زرين‌پر همه\r\nاز آتشين رخسارها كرده عيان گلزارها * در زلف چون طرارها دل دزد و غارتگر همه \r\n\r\n","description":"","footnote":"","page_name":" 261 ","page_number":261},
  {"content":"\r\n\r\n در پيشگه پيلان روان البرز تن گردون توان * چون كشتى بىبادبان خرطومشان لنگر همه\r\nاز توپها آوا نگر گيتى پر از غوغا نگر * آتش دم اژدرها نگر در رزمگه صفدر همه\r\nاز برقشان پرمشعله شد كشتزار سنبله * وز صدمه‌شان پرزلزله اين تودهء اغبر همه\r\nبربط فسون‌ساز آمده يا سامرى باز آمده * كز وى در آواز آمده از سحر گاو زر همه\r\nبلبل به بانگ پهلوى ره گو به صوت راهوى * خوانده به بزم خسروى اين نظم تر از بر همه\r\nاى چاكران درگهت دارا و اسكندر همه * وى خاك بوسان رهت كيخسرو و نوذر همه\r\nچترت همايى پرفشان چون آفتاب از خاوران * از شرق تا غرب جهان آورده زير پر همه\r\nمقهور قهرت قاهره در حكمت اين نه دايره * خدام قصرت يكسره افزونتر از قيصر همه\r\nروزى كه سهم پردلان از هم در هفت آسمان * گردد به دشت كين عيان هنگامهء محشر همه\r\nاز هول برزو برزها ريزد ز هم البرزها * كوبد به مغفر گرزها چون پتك آهنگر همه\r\nميدان چه بيژن شود چون كام اهريمن شود * سرها همه بىتن شود تنها شود بىسر همه\r\nبا تيغ و خنجر بر زمين افشانى اندر دشت كين * سورى ز برگ ياسمين لاله ز نيلوفر همه \r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\n543 بهار شيروانى\r\nميرزا نصر اللّه نام دارد و اصلش از شيروان شماخى است و در جوانى به عزم سياحت و تجارت به مسافرت بلاد پرداخت و به هندوستان افتاد سالها در آن حدود متوقف بود در اين سال كه سنهء يك هزار و دويست و هفتاد و پنج است به دار الخلافه آمد و صحبتش دست داد و ديگرباره عزيمت خراسان كرد طبع خوشى دارد و ازوست :\r\n چه شد تأثير جز اين نالهء بىحاصل ما را * كه كرد از قتل ما آخر پشيمان قاتل ما را\r\nتو دارى جاى در دل اى جفاجو زان همىترسم * كه خود آزرده گردى چون بيازارى دل ما را \r\n* * *\r\n شايد دهم سزاى دل زار خويش را * انداختم به سنگ‌دلى كار خويش را\r\nدر انتظار وصل تو از مرگ مىدهم * هردم تسلى دل بيمار خويش را \r\n* * *\r\n بارها خون شده دل گرچه ز خوى تو مرا * مىكشد باز دل خون شده سوى تو مرا\r\nچون ببينم رخ خوب تو كه سيلاب سرشك * نگذارد نفسى بر سر كوى تو مرا \r\n* * *\r\n آمد ز پى پرسش و از رشك بمردم * كايا كه خبر داده ز بيماريم او را \r\n\r\nو له ايضا\r\n غير را راندى ز بزم خويش و من مردم ز غم * زان كه دانستم از آن انجام كار خويش را \r\n* * *\r\n فتادم از غمش بسى ميان رهگذارها * نكرد سوى من گذر گذشت گرچه بارها \r\n* * *\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n به روز هجر وعده‌ام از آن دهد به وصل خود * كه تا كشد غمش مرا به درد انتظارها \r\n* * *\r\n بشكست پروبالم خوشحال شدم كايد * روزى كه به كار آيد بىبال‌وپرى ما را \r\n* * *\r\n از كين من هنوز دل عالمى پر است * روزى ز مهر نام منش بر زبان گذشت \r\n* * *\r\n صد بار گرچه راندى ما را به خوارى اى دوست * از تو هنوز داريم اميد يارى اى دوست\r\nچه غم كه غير به بزم وصال يار من است * دو روز نگذرد او هم به حال زار من است \r\n\r\nو له\r\n مرا ز غفلت صياد ناله و زارى است * گمان خلق كه فريادم از گرفتارى است \r\n* * *\r\n غمم كشد چو دل از دست داده‌اى بينم * چرا كه جز تو درين شهر دلربايى نيست \r\n* * *\r\n بىطاقتى سوى توام آرد و گرنه من * دانم كه بوى مهر در آب و گل تو نيست\r\nاى كاش رانى از جفا چون خوانى از دلداريم * تا فكر كار خويشتن هركس كند از خواريم \r\n* * *\r\n خوكردهء دردم بكش دست اى طبيب از چاره‌ام * گر مىتوانى سعى كن كافزون شود بيماريم \r\n* * *\r\n جان دادم و از لعل تو دشنام گرفتم * بنگر كه چه آسان ز لبت كام گرفتم \r\n* * *\r\n دل ز دستم برده‌اند اما نمىدانم كه برد * غم‌زده بر ابرو اشارت مىكند ابرو به چشم \r\n* * *\r\n در خم زلف تو آويخت دل و شانه به هم * تا چه سازند ببينيم دو ديوانه به هم\r\nتا چه مستى به سر باده‌كشان باز آرد * لب ميگون تو شد با لب پيمانه به هم \r\n* * *\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n به زارى مردن از هجران مرا در آرزوى تو * بسى بهتر كه آيم غير را بينم به كوى تو\r\nگر از جورت نمىنالم نه از صبر است از آن ترسم * كه يابد ديگرى از ناله‌ام راهى به‌سوى تو\r\nدوستى از بهر پيغام ار فرستم سوى تو * دشمن جانى شود با من چو بيند روى تو \r\n\r\nو له\r\n پهلو نگذارم ز غم عشق تو بر جاى * اى راحت جان جاى به پهلوى كه دارى \r\n* * *\r\n گر نگويى سخن از ناز به من معذورى * كه ندارى دهنى تا كه بگويى سخنى \r\n* * *\r\n كاش از خنجر بيداد مرا زار كشى * چون مرا عاقبت از حسرت ديدار كشى \r\n* * *\r\n اى خوش آن دم كه به صد زاريم از ناز كشى * كنى از خنده دگر زنده‌ام و باز كشى \r\n\r\n544 بهار دارابى\r\nاسمش ميرزا محمد على بن شيخ اسحاق شيخ الاسلام دارابجرد فارس بعد از پدر به جهت امضاى منصب پدر به دار الخلافه آمد چندى اين امر به تعويق افتاد آخر به خدمت ميرزا عبد الوهاب اصفهانى معتمد الدوله رفته معروض داشت كه شرط كلى شيخ الاسلامى عدم سواد و تدين است و من جامع هر دو شرطم كه منصب پدر من بوده و ديگرى شايستهء آن نيست در اين صورت چرا مرا معطل فرموديد به همين تفصيل عرضه داشته حكمش صادر و روانهء مقصد شد . اگرچه چنين گفته ولى مردى با فضل و اخلاق و دين‌دار بوده گاهى شعرى مىگفته اين دو بيت ازو\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nنوشته شد :\r\n پس از عمرى به دستم گرمى ديرينه مىآيد * ز ضعف طالع آن هم در شب آدينه مىآيد \r\n* * *\r\n پنداشتم كز آمدنش غم ز دل رود * همراه غير آمد و دردم فزود و رفت \r\n\r\n545 بيدل نشابورى\r\nاسمش محمد امين بيك و از نجباى آن شهر بوده ازوست :\r\n برآورد از نهادم دود شمعى * ندانم كز كدامين دودمان است \r\n\r\n546 بيمار شيرازى\r\nاسمش حسين شغلش جراحى بوده و گاهى شعرى مىگفته اين سه بيت ازوست :\r\n رشكم كشد هرجا كه او در محفلى ساغر زند * مست است و ترسم از جفا بر ديگرى خنجر زند \r\n* * *\r\n فرياد گوناگون زنم از ذوق زخم پى ز پى * چون از جفا بر سينه‌ام خنجر پى خنجر زند \r\n* * *\r\n گرنه توراست مدعا خون كنى از جفا دلم * همره مدعى چرا آمده‌اى به محفلم \r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\n547 بناى يزدى\r\nاسمش حسين و مردى معمار دانا بوده به همين سبب بنا تخلص مىنموده ازوست :\r\n رخ ز شراب لاله‌گون آمده‌اى به محفلم * ميل كباب كرده‌اى آه تو دانى و دلم \r\n\r\n548 بى خود\r\nنامش زين العابدين و از اهل اصفهان بوده ، اين بيت ازوست :\r\n خوشا كز مرگ من سازند آگه آن جفاجو را * به اين تقريب گردانند خرم خاطر او را \r\n\r\n549 بينوا\r\nو هو ميرزا داود بن ميرزا مهدى الحسينى الطوسى الاصفهانى از مشاهير فضلا و معارف اعاظم علما بوده و از اشعار فارسى آن جناب بيتى دو درين كتاب آورده‌ام :\r\n اى كاش كه از خاك دميدن نگذارند * آن گل كه برد بادش و چيدن نگذارند \r\n* * *\r\n چشم بيمار تو شد باعث بيمارى دل * باز دارم من از آن چشم پرستارى دل \r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\n550 باقى\r\nاسمش ميرزا عبد الباقى و بنى عم جناب ميرزا عبد الوهاب نشاط اصفهانى رحمه اللّه بوده و به حسب وراثت كلانترى اصفهان را مىنموده چندى به وزارت كرمانشاهان و لرستان و عربستان پرداخته ، ازوست :\r\n ز گلبن تو نباشد گلى هوس ما را * همين‌كه غير بچيند گل تو بس ما را \r\n* * *\r\n شب هجر است و مرا قصه دراز است امشب * واى بر آنكه مرا محرم راز است امشب \r\n\r\n551 بسمل شيرازى\r\nقدوهء فضلا و زبدهء علماى معاصرين ، حاجى على اكبر الملقب به نواب برادرزادهء آقا بزرگ مدرس مدرسهء حكيم و فرزند آقا على نقيب و اصل ايشان از اصفهان و اجداد آنان در روزگار سلطنت نادر شاه افشار به شيراز آمده سكونت گزيده‌اند و معزز و مكرم بوده‌اند ، نواب مرحوم در نزد فرمانفرماى فارس حسينعلى ميرزاى مغفور كمال اعتبار داشته در بارگاه خاقان مغفور صاحبقران نيز اذن جلوس يافته عمرى محترم و محتشم مىزيست به سالى چند ازين پيش درگذشت .\r\nخدمتش را تأليفات بسيار است مانند نور الهدايه و شرح سى فصل خواجه نصير و حاشيه بر مدارك و حاشيه بر تفسير قاضى بيضاوى و تذكرهء دلگشا مشتمل بر نظم و نثر و در آن اوقات كه به تحرير تذكره مشغول بود مؤلف حقير در مبادى سن شباب و ساكن شيراز بود گاهى به خدمتش مىرسيد و تحريرات وى و شعر معاصرين را شفاها ازو مىشنيد ديگر فضائل وى از شعر برتر بود . اين ابيات ازوست :\r\n يا نيست شادى در جهان يا خود نصيب ما نشد * هرگز نديدم شادمان اين خاطر افسرده را \r\n* * *\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n داستان عشق يك افسانه نبود بيش ليك * هركسى طور دگر مىگويد اين افسانه را \r\n* * *\r\n از مكافات اى جوان غافل مشو كاخر بسوخت * پاى تا سر شمع گر خود سوخت پر پروانه را \r\n* * *\r\n من به فكر تو و سرگرم نصيحت ناصح * به گمانش كه مرا گوش به افسانهء اوست \r\n* * *\r\n اعتبارم به در دوست ازين بتوان يافت * كه به كويش چو روم هيچ‌كسم دشمن نيست \r\n* * *\r\n نه شعلهء برقى و نه باران سحابى * در باديهء عشق چه بىقدر گياهيم \r\n* * *\r\n برد قاصد سوى آن نامهربان پيغام من * كاش تا گوشى دهد ز اول نگويد نام من \r\n* * *\r\n بر زبانش نگذرد جز نامم از تأثير عشق * با وجود آنكه نتوان برد پيشش نام من \r\n* * *\r\n بسمل امروز منم در همه آفاق و نشاط * اصفهان فخر به دو دارد و شيراز به من \r\n* * *\r\n نيست عيبى بر رندان بتر از خودبينى * جهد كن تا مگر از خويش فراموش كنى \r\n\r\n552 بيدل شيرازى\r\nاسم شريفش حاجى ميرزا رحيم اجداد عظامش در سلك علما و حكما در نزد سلاطين صفويه حكيم‌باشى و نديم بوده‌اند والد ماجدش ميرزا سيد محمد طبيب به التماس كريمخان از اصفهان به شيراز آمده متوطن شد فرزندان ازو متولد شدند حاج ميرزا محمد باقر ملاباشى نواب\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nفرمانفرما شد و ميرزا محمد رحيم در خدمت خاقان صاحبقران حكيم‌باشى و نديم و به فخر الدوله ملقب شد و عزتى كامل حاصل كرد بالاخره به شيراز آمد و با فرمانفرما زيست . در اوايل دولت محمد شاه كه از مكهء معظمه مراجعت مىكرد در معصومهء قم مريض و فوت شد .\r\nجنابش را با من بنده التفاتى خاص بود غزليات فصيح داشت و گاهى استماع مىرفت و سيدى خوش‌محاوره و مجلل بود ، از آن جناب است :\r\n گر خداونديت بايد بندگى كن شاه را * خواجگان در بندگى جستند قدر و جاه را \r\n* * *\r\n چشم توام مىكشد به ابرو و مژگان * جنگ چو با ترك شد به تير و كمان است \r\n* * *\r\n بجز از خم به خم زلف تو و دانهء خال * كس نديدم كه به يك‌دانه نهد دامى چند \r\n* * *\r\n حاصل از زندگى آن را كه نه جز بندگى است * شرط انصاف نباشد كه كنى آزارش \r\n* * *\r\n در دل‌تنگ چسان جاى گزيد است غمش * دل كم از قطره و افزون غمش از دريايى \r\n\r\nو له\r\n بيابانى است عشق اى دل كه پيدا نيست پايانش * به منزل كى رسى تا گم نگردى در بيابانش\r\nندانم عشق را ملت ولى هركس كه شد عاشق * مسلمان كافرش مىخواند و كافر مسلمانش \r\n\r\n553 پريشان قراگوزلو\r\nاسمش مرتضى قلى بيك و از امجاد و انجاد آن طايفه است . روزگارى در نزد حكام و اعاظم معزز و مكرم مىزيسته آخر درگذشت . از اشعار اوست :\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n كدامين قاصد از يارى به يار من سخن گويد * كه باشد حال خود بگذارد و احوال من گويد \r\n* * *\r\n چو مىدانم نمىآيى به هرجايى كه من باشم * ازآن‌رو همنشين غير در هر انجمن باشم \r\n* * *\r\n به خانه‌اش روم و اين بود بهانهء من * تو گفته‌اى كه نيايد فلان به خانهء من \r\n* * *\r\n ز بيم غير نداريم ره به خانه تو * سگ توايم ولى دور از آستانهء تو \r\n\r\n554 تسلى شيرازى\r\nاسمش آقا رجبعلى و شغلش مذهبى در تذهيب اوراق و تهذيب اخلاق مقبول و مطبوع اهالى آفاق بوده . گاهى شعرى مىگفته ازوست :\r\n تسلى گر دمى خواهى به كام خويش دوران را * تو را افلاك ديگر بايد و سيارهء ديگر \r\n* * *\r\n ترك جان گفتم و فارغ شدم از زارى دل * نشد آسان‌تر ازين چارهء بيمارى دل \r\n\r\n555 تمكين شيروانى\r\nو هو قطب العارفين و السالكين كهف الحاج حاجى زين العابدين بن ملا اسكندر الشروانى به سياحت بلاد و تربيت عباد موصوف و معروف بوده و سياحت بسيارى نموده ارادت به حاجى محمد جعفر قراگوزلوى همدانى قدس سره داشته و بعد از گردشهاى كثير در شيراز توطن\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nكرده و تأهل گزيده علما او را غالبا تكفير مىنموده‌اند تا تاج و سرير به محمد شاه قاجار ثانى رسيد او فقرا را تحريم و تعظيم مىفرمود و به دو اعتقادى كامل داشت در سنهء 1253 در راه مكه درگذشت . كتاب بستان السياحه و حديقه و رياض از تصانيف اوست در زمان توقف شيراز خدمتش بسيار روزى مىشد و لطفى خاص داشت . گاهى نظمى مىسرود اين چند بيت از آن جمله است :\r\n* * *\r\n اندر پى انسان همه آفاق بگشتم * بسيار بديدم من و بسيار نديدم\r\nتمكين به كه گويم غم دل را كه به گيتى * جز يار نديدم من و آن يار نديدم \r\n* * *\r\n از تهمت و طعنم چه ازين شهر برانى * زاهد ز تو اين خانه كه من خانه به دوشم \r\n* * *\r\n گفتم كه جهان و همه اوضاع جهان چيست * پير خردم گفت كه خوابى و خيالى \r\n* * *\r\n بس راه سپرديم و كمال همه‌كس را * ديديم و بجز عشق نديديم كمالى \r\n\r\nرباعى\r\n تمكين ديدى كه جمله ديدى و گذشت * رفتى و رساندى و رسيدى و گذشت\r\nغمگين نشوى كه واعظت كافر خواند * فرداست كه اين نيز شنيدى و گذشت \r\n\r\n556 تاراج اصفهانى\r\nاسمش آقا محمد حسين از ارباب حرفت است و شغلش مقواسازى است و به دست‌رنج كسب معيشت مىكند و به واسطهء وزن طبع غزلى مىگويد ده هزار بيت ديوان دارد . ازوست :\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nغزليات\r\n بعد ما كاش بسازند سبو از گل ما * تا برآيد مگر از لعل تو كام دل ما \r\n* * *\r\n آه دل مىنكند در دل سخت تو اثر * آرىآرى شكند مشت كجا سندان را \r\n* * *\r\n تير تو ز بس بنشست اى سخت كمان بر دل * جاى مژه‌ام از چشم سر برزده پيكانها \r\n* * *\r\n نه تنها روى شهرآشوب دارد * بت من هرچه دارد خوب دارد\r\nمن آن گرگم كه يوسف را دريداست * چنين فرزند اگر يعقوب دارد \r\n* * *\r\n آنكه بيگانه‌صفت مىرود امروز ز پيشم * دوش در خانهء خود خواند به مهمانى خويشم \r\n* * *\r\n جاى اشك از مژه‌اى ديده اگر خون بفشانى * اين نه آبى است كز آن آتش ما را بنشانى \r\n\r\nقطعه و رباعيات\r\n چاره‌يى گرچه وقت اخذ صلات * شعرا را بجز سماجت نيست\r\nليك امروز حاجتم گر ازو * برنيايد مرا لجاجت نيست\r\nبر سر قبر جد او فردا * بىشكم جز قضاى حاجت نيست \r\n* * *\r\n كاشى پسرى كه مايه شيرينى را * دزديده رخش ز لاله رنگينى را\r\nمحمود كسى است در صفاهان كامروز * بشكسته ز كاشى چنين چينى را \r\n* * *\r\n قصاب پسر كه دنبه سرمايهء اوست * برتر ز لطافت از پرى مايهء اوست\r\nچون دنده نهد به ياد پس ران بگذر * از سينه و گردنش كه پيرايهء اوست \r\n* * *\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n شوخى كه خيال من بر آن مىگردد * گرد همه‌كس چو دلبران مىگردد\r\nبود آنكه مرا لبادهء دوك كنون * چون چرخ به كام ديگران مىگردد \r\n* * *\r\n در صومعه . . . قصهء تازه كند * در دير كشيش ذكر آوازه كند\r\nآسوده كسى كه بر حديث هر دو * يك گوش چو در يكى چو دروازه كند \r\n* * *\r\n از بهر شكار آن صنم موىكمند * با جامهء لاله‌گون برآمد به سمند\r\nهركس كه ز دور ديد او را مىگفت * بادى بوزيد و آتشى گشته بلند \r\n* * * \r\nو له ايضا\r\n گفتم به خلاف پيش افيون نخورم * يعنى كه دگر شراب گلگون نخورم\r\nگيرم شب جمعه باشد و ماه رجب * ساقى چو رضا شود بگو چون نخورم \r\n* * *\r\n من رندم و خرقه را نمازى نكنم * چون . . . دو روى حيله‌سازى نكنم\r\nتا بچه ميسر است گر حور بهشت * باشد به خدا كه . . . بازى نكنم \r\n\r\n557 توحيد شيرازى\r\nاسمش ميرزا اسماعيل خلف الصدق ميرزا محمد شفيع مشهور به ميرزا كوچك متخلص به وصال رحمه اللّه است كه حال و مقالش در حرف واو مرقوم خواهد افتاد خود وى جوانى است كه از عمرش سى و يك سال گذشته با برادر اكبر خود ميرزا احمد وقار از مسكن مألوف به دارالخلافهء تهران آمدند و بعد از چندين سال مهاجرت از ديدار آنان بهره‌مند شدم . فرزندان وصال حفظهم اللّه تعالى هريك صاحب كمال و حال و در خطوط نسخ و شكسته و نستعليق خوشنويس . وى نيز\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nبهرهء وافى از فضل و حظى موفور از خط دارد بسيار خليق و شفيق و مهربان و باصفا و صديق است سليقه‌اش در قواعد نظم نيز مستقيم و از خيالات ايشان است .\r\n\r\nدر لغز ساعت فرنگ گويد\r\n چيست آن سيمين‌تن خورشيد شكل مه عذار * بىزبان و بذله‌گو بىدست و پاى و رهسپار\r\nلعبتى شيرين‌سخن هردم يكى را هم‌زبان * دلبرى سيمين بدن هر شب يكى را در كنار\r\nنوعروسى بىحجاب و شاهدى بىروىپوش * ساده در ظاهر ولى باطن همه نقش و نگار\r\nگاه چون دزدان به يك پايش بياويزند سخت * گاه چون شاهان بپوشندش لباس زرنگار\r\nروز و شب در ناله و يك‌دم چو مىماند خموش * مىدهند از روى خشمش گوشمال بىشمار\r\nخانه‌اى در وى دو دزد تنگ‌چشم سخت‌دل * پايشان در بند و با آن بند دايم راهوار\r\nدو رفيقند اندرو پويان به يك‌ره كان يكى * بسپرد آن راه و اين بر گام اول استوار\r\nآسمان‌آسا ده و دو برج دارد وين عجب * كافتاب و ماه او بر گرد خود دارد مدار\r\nنيستش سر ليكن از پا تا به سر يك جا دهن * نيستش پا ليكن از سر تا به پايش رهسپار\r\nخانه‌اى پرلعبت وان لعبتان دايم به جنگ * از سر دندان برآورده ز يكديگر دمار \r\n\r\n","description":"","footnote":"","page_name":" 275 ","page_number":275},
  {"content":"\r\n\r\n حجره‌اى هم مار در آن خفته هم عقرب به راه * مار او ايمن ز عقرب عقربش سالم ز مار\r\nبوالعجب چنگى كه از يك زخمه كاو را برزنند * خويشتن بىزخمه برخواند به يك ليل و نهار\r\nگر به زنجيرش نهى يك‌دم نمىماند ز راه * ور به شمشيرش زنى يك‌دم نمىافتد ز كار\r\nجادويى زين‌سان كه ديده روز شب اندر روش * چون نكوبينى به يك جا دايما او را قرار\r\nهمچو يوسف راست‌گوى و پاى او دايم به بند * همچو عيسى پاكزاد و جاى او دايم به دار \r\n\r\nدر شكايت از درد دندان\r\n بدين مثابه كه من دستگير دندانم * ز درد دندان آخر به لب رسد جانم\r\nدريغ دور جوانى و روزگار شباب * كه سال و مه به سر آمد به درد دندانم\r\nمرا به روز جوانى چو روزگار اين است * به كار پيرى خود سخت مانده حيرانم\r\nسى و دو دشمن خونخوار در سراى منند * كه روز و شب به كمينند از پى جانم\r\nدو صف كشيده و پيوسته مىزنند به هم * در اين ميانه گرفتار درد ايشانم\r\nمگر كه مرگ رسد تا ز مرگ جان ببرم * و گر چنين گذرد زندگى است زندانم\r\nمرا به قهر تو گويى سوى شكنجه كشند * اگر به مهر بخوانند بر سر خوانم\r\nبه كام من شده دندان سياه چون انگشت * ز بس گذشته بر آن آه آتش افشانم\r\nدهان چو كورهء حداد شد ز آتش دل * عجب مدار چو بينى سياه دندانم\r\nز بس‌كه بر سر دندان كشيده‌ام تيمار * گه نوشتن از شكل سين هراسانم\r\nعجب كه رحمت يزدان به جان من نرسد * بدين صفت كه چو ايوب اسير كرمانم\r\nاگر هزار عذابم كند ببايد شكر * چرا كه مستحق صدهزار چندانم \r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nدر مدح شاهنشاه عهد ناصر الدّين شاه قاجار\r\n چو بركشيد مؤذن به بامداد پگاه * نداى اشهد ان لا إله إلّا اللّه\r\nپى نماز بجستم ز جا و كردم روى * به درگهى كه بر آن خسروان نهند جباه\r\nپس از اداى نوافل به عادتى كه مراست * ز روى صدق بخواندم دعاى دولت شاه\r\nبه ناگه از درم آن ترك ماهروى رسيد * چو دولتى كه كند رو به مفلسى ناگاه\r\nبه غمزه غارت عقل و به طره آفت صبر * به جلوه رشك صنوبر به چهره غيرت ماه\r\nز روى مهر بپرسيد حال من كه تو را * چگونه مىگذرد روز و شب درين دوسه ماه\r\nعجب ز شومى بختت كه چار ماه تو را * نداده راه به درگاه خويش شاهنشاه\r\nبگفتمش من و درگاه شاه اين عجب است * چگونه قالب خاكى برد به گردون راه\r\nاز آن گذشته به هرجا وسيلتى بايد * على الخصوص به درگاه شاه گردون جاه\r\nبگفت بر در شاهت هنر وسيلت بس * به از هنر چه به درگاه ناصر الدّين شاه\r\nخدايگان سلاطين كه خسروان به درش * ز روى طوع نويسند عبده و فداه\r\nهميشه نازش شاهان به افسر است و نگين * ز دست و تارك او نازش نگين و كلاه\r\nبهشت و دوزخ در كار شفقت و سخطش * ستاده‌اند به پاداشن و به بادافراه\r\nنخست روز كه گردون بديد حشمت او * به پيش درگه او سجده كرد و ماند دوتاه\r\nبه اهتمام خرد قدر او نشايد ديد * ز بحر عبره نشايد به اهتمام شناه\r\nاز آن زمين كه در آن نام خشم او ببرند * سنان و تير برويد همى به جاى گياه \r\n\r\nمسمط ربيعيه در مدح حكمران فارس\r\n نوروز فراز آمد و هنگام بهار است * بستان به مثل روى بت لاله عذار است\r\nهرجا گذرى نالهء قمرى و هزار است * در صحن چمن شاخ گل سرخ به بار است\r\nهنگام گل سرخ مى سرخ به كار است * خيزيد و بياريد مى از خانهء خمار\r\nطاوس بهارى به چمن باز درآمد * وز پرده گل سرخ به صد ناز درآمد\r\nبر سرو سهى سار غزل‌ساز درآمد * بلبل به سر شاخ به آواز درآمد\r\nزين شاخ بدان شاخ به پرواز درآمد * چون عاشق شيدا كه ببيند رخ دلدار \r\n\r\n","description":"","footnote":"","page_name":" 277 ","page_number":277},
  {"content":"\r\n\r\n از لاله بپرسيد كه او را چه فتاده است * شب تا به سحر بر سر يك پاى ستاده است\r\nگويى بتكى سبزه‌ئكى لاغر و ساده است * بر سر قدحى پر ز مى سرخ نهاده است\r\nيك نافه‌اش از مشك در آن ساغر باده است * وز نافهء مشكش دوسه موى است به ديدار\r\nنرگس نگر و آن تن باريك چو مويش * وان چشم گشاده به تماشا ز دو سويش\r\nشش كرده به گرد دهن غاليه‌بويش * يك‌لقمه فروبرده و بگرفته گلويش\r\nراه نفسش بسته و زرد آمده رويش * زان است كه پيوسته بود لاغر و بيمار\r\nبنگر به بنفشه كه ستاده به لب جو * دزدى است كه دزديده دوسه دانهء لؤلؤ\r\nبنهفته دوسه دانهء لؤلؤ به بن مو * وانگاه گره برزده بر طرهء گيسو\r\nسر پيش ره افكنده چو دزدان سيه‌رو * تا كس به‌سوى او نبرد ظن به چنين كار\r\nخيرى چو يكى طوطى منقار بريده است * كاندر گلويش خون فسرده بدويده است\r\nبر جاى زبانش ستخوانى دو دميده است * وز راه يكى شب‌پرهء زرد رسيده است\r\nبشتافته وندر گلوى او بخزيده است * چسبيده به خون پايش و درمانده نگونسار\r\nآورد صبا مژده سوى باده‌پرستان * از آمدن و رفتن نوروز و زمستان\r\nزين پس نتوان بودن در كنج شبستان * اى خادم مستان قدمى نه سوى بستان\r\nوارسته كن مجلسكى در خور مستان * از نقل و مى و مجمره و چنگ و نى و تار\r\nآراسته كن بزمى زان گونه كه دانى * وانگاه چو آراسته شد گر بتوانى\r\nزى خانهء خمار روان شو به نهانى * وز من ببر اين خرقهء پشمين به نهانى\r\nآهسته بگو پير مغان را كه فلانى * اين خرقه فرستاده به رهن مى خلار\r\nبستان مى و در جيب نه و خرقه به بر كن * با كس نه سخن‌گوى و كسى را نه خبر كن\r\nآهسته به هر كوچه و بازار گذر كن * هرجا گذرى از چپ و از راست نظر كن\r\nزنهار ز نوشيدن آن باده حذر كن * تا خلق تو را مست نبينند به بازار\r\nاى دردكشان بادهء خلار بياريد * بسيار طرب بايد بسيار بياريد\r\nيك شيشه نخواهيم به خروار بياريد * در خانه اگر نيست ز بازار بياريد\r\nيك‌بار چو خورديم دگر بار بياريد * بىباده در اين فصل نشستن نبود كار\r\nخيزيد و به كار طرب و عيش بكوشيد * نوشيد مى و كف بزنيد و بخروشيد \r\n\r\n","description":"","footnote":"","page_name":" 278 ","page_number":278},
  {"content":"\r\n\r\n زين بعد دگر خرقهء پشمينه نپوشيد * اين خرقهء پشمينه زمستان بفروشيد\r\nوز خانهء خمار مى آريد و بنوشيد * تا سال دگر خرقه توان يافت دگر بار\r\nبرخيز و برآراى يكى بزم نو آيين * هم ساغر سيمين نه و هم بادهء رنگين\r\nبىجام مى آرام نگيرد دل مسكين * جز مى ندهد خاطر غمگين را تسكين\r\nچونان كه سخن را ندهد زيور و تمكين * جز مدح خداوند جهان مهتر احرار\r\nآن پور شه و عم شهنشاه عدوبند * سالار هنرجوى و هنرخوى و هنرمند\r\nشخصش به جهان سايهء الطاف خداوند * طبعش به عطا شيفته چون مرد به فرزند\r\nحلمش گه بخشايش چون كوه دماوند * دستش به گه بخشش چون ابر گهربار\r\nمدحش به دو صد دفتر و صد نامه نگنجد * در فكرت صد بخرد و علامه نگنجد\r\nاوصافش در حوصلهء خامه نگنجد * نشكفت اگر نامش در چامه نگنجد\r\nگردون بود و گردون در جامه نگنجد * دريا نتوان كردن در كاسه به يك‌بار\r\nميرى كه به ميران جهان يافته شاهى * بر سر و رويش داده مه و مهر گواهى\r\nبر پير و جوان منت او نامتناهى * اوصاف كمالش نتوان گفت كما هى\r\nدستش بدهد زر چه بخواهى چه نخواهى * خورشيد بتابد چه به صحرا چه به گلزار\r\nدر دشت چو تير از پى نخجير بگيرد * پيكانش همى جان به دل‌شير بگيرد\r\nوز تيغ به كف از پى تسخير بگيرد * باج از حبش و ساو ز كشمير بگيرد\r\nهم زود ببخشايد و هم دير بگيرد * وين‌گونه بود هركه بود سيد و سالار\r\nآن روز كه از بيم بلرزد دل شيران * از هول بگردند جوانان همه پيران\r\nدر كام نهنگان بگريزند دليران * جويند پناه از دهن ماران ميران\r\nچون تيغ به كف گيرد آن مهتر ايران * صد رستم دستانش بيايند به زنهار\r\nحزم تو دو صدساله ره از دور ببيند * اندر دل شب جاى پى مور ببيند\r\nنارفته به خم نشئه در انگور ببيند * با عون تو ضيغم ستم از گور ببيند\r\nگنجشك اگر از مددت زور ببيند * در دشت به درد جگر باز به منقار \r\n* * *\r\n اى شده زندگانىام بر سر آرزوى تو * پرده ز روى برفكن تا نگرم به روى تو \r\n\r\n","description":"","footnote":"","page_name":" 279 ","page_number":279},
  {"content":"\r\n\r\n تا به تو آشنا شدم دستخوش عنا شدم * از همه‌كس جدا شدم تا برسم به‌سوى تو \r\n* * *\r\n تيغم اگر كشى به سر مىكشم از تو اى پسر * تا به كه خو كنم اگر خو نكنم به خوى تو\r\nتيغ بكش كه سر نهم دل به جفات برنهم * سر به كدام در نهم گر ننهم به كوى تو \r\n* * *\r\n هرچه به ما بلا رسد از دل ما به ما رسد * تا كه به دل چها رسد در سر عشق روى تو\r\nداد ز ابتلاى دل تا چه كنم به جاى دل * كاش زنم به پاى دل سلسله‌يى ز موى تو\r\nگر ز پس هلاك من برگذرى به خاك من * اين تن دردناك من زنده شود به بوى تو \r\n* * *\r\n جور تو شد برون ز حد زين سپس اين‌چنين مكن * هرچه ز دست آمدت كردى و بعد ازين مكن\r\nباده بده كه گويمت من كه‌ام و چه كار من * رندم و لاابالىام باده‌كشى شعار من\r\nگشته ز مى سرشت من مستى سرنوشت من * دير مغان بهشت من حور بهشت يار من\r\nنيست مرا ز بيش‌وكم غير دلى رهين غم * وان دل‌خسته نيز هم نيست به اختيار من\r\nعاشق و مست و مىزده مأمن من به ميكده * بر سر عاشقى شده يكسره روزگار من\r\nشب همه‌شب به مى كشى شام و سحر به بيهشى * كار كسى به دل‌خوشى نيست چنين كه كار من\r\nغم نخورم ز كار كس دل ندهم به يار كس * من به جهان نه بار كس كس به جهان نه بار من\r\nتا كه ز خود خبر شدم نيست ز خود خبر مرا * نيست به غير عاشقى مشغلهء دگر مرا \r\n* * *\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n ساقى مىكشان بيا باده بيار و جام ده * روز نشاط عام شد خيز و صلاى عام ده\r\nكاس بگير و كوس زن بر لب جام بوس زن * كاس على رئوس زن جام على الدوام ده\r\nهان به طرب شتاب كن شيشه پر از شراب كن * گه ز مىام خراب كن گاه ز بوسه كام ده\r\nخيز و بساز محفلى در خور عيش هر دلى * ز اهل دل اندر آن ولى چند تنى مقام ده\r\nمشعل و شمع نه در او ور نبود مباش گو * محفل عيش را ز رو روشنى تمام ده\r\nهم عرب است در طرب هم عجم است اى عجب * خيز و ز صبح تا به شب چنگ نواز و جام ده \r\n* * *\r\n اول جشن مهرگان روز ولادت نبى * پيشرو پيمبران شاهسوار يثربى \r\n* * *\r\n شاه رسل كه بر درش چرخ ملازم آمده * طاعت او پس از خدا بر همه لازم آمده\r\nسابق آخر الزمان آخر سابق الاوان * زان به همه پيمبران خاتم و خاتم آمده\r\nخاك‌نشين و عرش‌پو ماه‌شكاف و ماهرو * آنكه ملك به كوى او چاكر و خادم آمده\r\nهم قدرش ز ما مضى داده به بندگى رضا * هم به رضاى او قضا جاهد و جازم آمده\r\nخطبهء دين به نام او عرش برين مقام او * شرع ز اهتمام او سخت قوايم آمده\r\nروح قدس ز پيشگه آنكه كاردش به شه * ماند دليل و او به ره يك‌تنه عازم آمده\r\nاز نظر منافقان چون كه به غار شد نهان * پردهء عنكبوت شد پردهء چشم ابلهان\r\nاى همه كاينات را بود و بقا براى تو * پيش ز كاينات بد بود تو و بقاى تو\r\nمير پيمبران تويى در تن شرع جان تويى * جان همه جهان تويى جان جهان فداى تو\r\nسنگ گهى به دست تو داده نداى وحده * گاه ستون ز چارسو نعره‌زن از براى تو\r\nشعلهء نار موصده كين تو را قرين شده * هشت بهشت آمده لازمهء ولاى تو\r\nحلقهء بندگى بود زينت گوشت از احد * حلقهء ميم از آن شود فرق تو با خداى تو\r\nمن چه براى تو كنم كان به سزاى تو كنم * يا چه ثناى تو كنم حق چو كند ثناى تو\r\nمدحت من قبول كن شمع ره وصول كن * قسمتم اى رسول كن بوسه زدن به پاى تو\r\nشاه فلك‌ركاب را دولت جاودان دهش * هرچه تو گويى آن كند هرچه بخواهد آن دهش \r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nو له\r\n چه غم ار خاطر رندان به جهان ناشاد است * باده‌خور باده كه بنياد جهان بر باد است\r\nاين غم دين خورد و آن غم دنيا ليكن * عارف آن است كه از هر دوجهان آزاد است \r\n* * *\r\n غير من كاين غم زبانم بسته است * هركسى از درد دل در گفت‌وگوست\r\nهركه بينى جست‌وجويى مىكند * وانكه من خواهم برون از جست‌وجوست \r\n* * *\r\n هركسى را آرزويى در دل است * آنكه من دانم برون از آرزوست\r\nبس‌كه توحيد اندرو مستغرق است * گر ببينى اوست يار و يار اوست\r\nگر شكافى جمله سرتاپاى او * دوست بينى دوست بينى دوست دوست \r\n\r\nغزليات\r\n نه وصل روى خويش مىدهد دست * نه رخت از خاك كويش مىتوان بست\r\nبسى كردم حذر از چشم مستش * به آخر چشم آخربين من بست\r\nرفيقان دست برداريد از من * نمىدارم من از دامان او دست\r\nز اول سرنوشت من چنين رفت * نشايد از قضاى آسمان رست\r\nاميد مهر پاى صبر ببريد * بلاى عشق دست عقل بشكست\r\nنخواهد رست توحيد از تف عشق * كه اين آتش به جانش هست تا هست \r\n* * *\r\n به كوى عاشقى آن دم سفر توانى كرد * كه ترك دين و دل‌وجان و سر توانى كرد\r\nگرم به تيغ جفا مىكشى دلم شاد است * كه باز زنده‌ام ار يك نظر توانى كرد \r\n* * *\r\n داند آن كس كه دلى دارد و يارى دارد * كه چه‌ها اين دل من در غم جانانه كشيد\r\nهمچو من هيچ‌كسى را دل ديوانه مباد * هركسى هرچه كشيد از دل ديوانه كشيد \r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nو له ايضا\r\n از تو اى دوست به هر رهگذرى مىبينم * يا دل سوخته يا چشم ترى مىبينم\r\nعيب زاهد همه آن است كه اين عشق مرا * عيب دانست و من آن را هنرى مىبينم\r\nبا بد و نيك جهان دل بنه اى خواجه كه من * اين بد و نيك به دست دگرى مىبينم\r\nشاهى آن است كه سر در قدم دوست دهند * ور نه در تاج شهى دردسرى مىبينم \r\n* * *\r\n چون در اوضاع جهان هيچ قرارى نبود * سر زلفى به كف آريم و قرارى گيريم\r\nچارهء بىسروسامانى ما جز اين نيست * كه اگر دست دهد زلف نگارى گيريم \r\n* * *\r\n در خرابات مغان گر قدح باده زنى * پشت بر خرقه كنى پاى به سجاده زنى\r\nتو چه دانى چه شود كار من نامه سياه * اى خردمند كه لاف از ورق ساده زنى\r\nگفتم آزاده‌دلان بىخبرند از غم عشق * چون بديدم تو ره مردم آزاده زنى\r\nخرمى قسمت ما نيست به گيتى توحيد * دست و پا چند پى قسمت ننهاده زنى \r\n\r\nو له\r\n بىتو هردم كه مىرود نفسى * نيست ديگر اميد بازپسى\r\nچه كند گر نميرد آن مشتاق * كه ندارد به دوست دسترسى\r\nترسم آخر نفس فروگيرد * ما نگيريم دامنت نفسى \r\n* * *\r\n لازم است احتمال جور آن را * كه گرفتار گشت در بندى\r\nيا رب اين شكر از كجا برخاست * كه ببرد آبروى هر قندى \r\n\r\nو له\r\n هركجا برخاست زين‌سان شاهدى * اندر آن كشور نماند زاهدى\r\nعاشق و معشوق را رازى كه هست * در ميان محرم نباشد قاصدى \r\n\r\n","description":"","footnote":"","page_name":" 283 ","page_number":283},
  {"content":"\r\n\r\n جهدها كردم كه برگردم ز عشق * تا نگويد عيب من هر حاسدى\r\nقسمتم اين است و هرگز سرنوشت * برنمىگردد ز جهد جاهدى\r\nمن در اين آتش كه مىسوزم خوشم * غم نباشد گر بخندد باردى\r\nدوست چون گردد عيان توحيد كيست * اصل جانان است باقى زايدى\r\nچون وجودى در وجودى محو شد * مىنماند زان دو الا واحدى \r\n\r\n558 ثنايى فراهانى رحمه اللّه\r\nنام شريفش ميرزا ابو القاسم و خلف الصدق ميرزا بزرگ قائم‌مقام مشهور است . وزير ارسطو نظير سركار حشمت‌مدار شهريار غازى نايب‌السلطنهء مغفور و وليعهد مبرور بوده و بعد از رحلت والد ماجد خود حضرت شاهنشاه گيتىپناه عرش‌آشيان فتحعلى شاه او را مانند پدر قائم‌مقام لقب فرمود سالهاى سال در نهايت جلال در پيشگاه وليعهد مغفور مبرور پيشكارى كرده در كمالات صورى و معنوى و نظم و نثر عربى و پارسى سرآمد امثال و اقران خود گشته و در مراتب كفالت از همگنان درگذشته در اوايل جلوس ميمنت مأنوس شهريار كامكار و پادشاه مغفور محمد شاه قاجار نهايت اعتبار داشته بعضى از اهل غرض رايت سعايت او افراشته برحسب تقدير به پنجهء قهر قهرمان ايران اسير گشت و در سنهء 1251 از گيتى درگذشت . از اشعار فارسى آن مرحوم قدرى درين كتاب ثبت مىشود . از اوست :\r\n\r\nدر تهنيت ورود وليعهد مغفور مبرور نايب‌السلطنه گويد\r\n اين طارم رخشنده كه پيداست ز بيدا * بالاتر و والاتر ازين گنبد خضرا\r\nگر خود زمى است از چه فلك دارد در زير * ور خود فلك است از چه زمين دارد بالا\r\nسيلى است كه سيرش همه بر ماه ز ماهى * موجى است كه اوجش همه بر ابر ز دريا\r\nمه آرد و اختر چو كشد سيل به هر سو * زر بارد و زيور چو كند ميل به هرجا \r\n\r\n","description":"","footnote":"","page_name":" 284 ","page_number":284},
  {"content":"\r\n\r\n خورشيد جهان گردد ازو تيره و پنهان * خورشيد شهان آيد ازو روشن و پيدا\r\nاندر دل اين گرد برافروزد گويى * نورى كه فروزان شده بر سينهء سينا\r\nيا خود به عيان بينم امروز درين دشت * رازى كه شنيدم به خبر از شب اسرا\r\nيا موكب مسعود وليعهد درين روز * بر خرگه عالى رسد از جرگه اعلا\r\nعباس شه آن خسرو غازى كه ز آغاز * هم ياور دين آمد و هم داور دنيا\r\nزان دشت همه اسب و سوار است سراسر * زان شهر همه نقش و نگار است سراپا\r\nدشت از تك‌اسبان و سواران دلاور * شهر از قد رعناى جوانان دلارا\r\nخلدى است بياراسته در ساحت گيتى * چرخى است بپاخاسته از مركز غبرا\r\nگل رويد و سرو امروز در كوچه و برزن * مه پويد و مهر امروز بر پشته و صحرا\r\nسرو و گل و نسرين همه در جوشن پولاد * مهر و مه و پروين همه در سدرهء ديبا\r\nديبا همه زيباتر از استبرق جنت * جوشن همه روشن‌تر از آيينهء بيضا\r\nيك قوم گزيده سر انگشت تحير * يك قوم گزيده لب ديوار تماشا\r\nعالم همه سرتاسر در عشرت و شادى * من مانده در كنجى و انديشهء سودا \r\n\r\nو له\r\n گر در دوجهان كام دل و راحت جان است * من وصل تو جويم كه به از هر دوجهان است\r\nمن كوى تو جويم كه به از عرش برين است * من روى تو بينم كه به از باغ جنان است\r\nتا با سر زلفين تو داريم سروكار * ما را چه سروكار به كار دوجهان است\r\nدر كيش من ايمانى اگر هست به عالم * در كفر سر زلف چو زنجير بتان است\r\nگر واعظ . . . بجز اين گويد مشنو * اين احمق بيچاره چه داند حيوان است\r\nگر مذهب اسلام همين است كه او راست * حق بر طرف مغ‌بچهء دير مغان است\r\nاو خون دل خم خورد اين خون دل خلق * باور نتوان كردن كه اين بهتر از آن است \r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nهم در مدح و ستايش و تهنيت فتح روم و روس عرض كرده\r\n باز باغ از فر فروردين جوان شد * گلستان چون روى يار دل‌ستان شد\r\nقطره‌هاى ژاله بر رخسار لاله * چون عرق بر روى يار مهربان شد\r\nابر نيسان بر بساط باغ و بستان * چون كف شاه جهان گوهرفشان شد\r\nشاه‌عباس آنكه از امداد دادش * نام اين عهد و زمان مهد امان شد\r\nروم شوم و روس منحوس از دو جانب * قصدشان تسخير آذربايجان شد\r\nهم خدا داند كه اين كشور خدا را * چند رزم سخت و ناورد گران شد\r\nصد سفر چون هفتخوان كرد اين تهمتن * گر تهمتن يك سفر در هفتخوان شد\r\nگه براند از ككچه و در ملك گنجه * پنجه اندر پنجه با شير ژيان شد\r\nگه به روم اندر به عزم رزم قيصر * چون فريدون با درفش كاويان شد\r\nدر چنين فصلى كه فرش ريگ و هامون * جمله پندارى پرند و پرنيان شد\r\nشاه ما را آن فراغت كو كه داند * بوستان را كى بهار و كى خزان شد\r\nياد بزم دوست كى آرد كسى كو * نام رزم دشمنش ورد زبان شد \r\n\r\nدر مدح داور مغفور عباس شاه گويد\r\n خواب بس اى بخت خفته شب به سرآمد * خيز كه صبح است و آفتاب برآمد\r\nدر بگشا پرده برفراز كه اينك * حلقه به جنبش فتاد و بانگ درآمد\r\nبار دگر آن به خشم رفتهء ما را * بر سر بيمار خويشتن گذر آمد\r\nزنده شود جان ازو چنان كه مگر باز * معجز ديگر ز عيسى دگر آمد\r\nخاصه چو ناگه ز در درآيد و گويد * مژده بده كز قدوم شه خبر آمد\r\nخسرو غازى ابو المظفر عباس * آمد و با فتح و نصرت و ظفر آمد \r\n\r\nو له\r\n دين ز چه باقى است از بقاى وليعهد * ملك ز تيغ جهانگشاى وليعهد\r\nنيست قضا و قدر مگر دو پرستار * روز و شب اندر در سراى وليعهد \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n هرچه رضاى خدا و خلق در آن است * جمع كنند اين دو با رضاى وليعهد\r\nزان نبود در تمام گيتى يك‌تن * كو نكند روز و شب ثناى وليعهد\r\nما همه سر بركفيم و گوش به فرمان * تا چه بود اقتضاى راى وليعهد\r\nنه چو گروهى دغل كه يك‌تن از ايشان * پاى نيفشرد در قفاى وليعهد\r\nپشت بدادند آن‌چنان‌كه تو گويى * هيچ نبودند آشناى وليعهد\r\nباللّه اگر مبقى حيات بودشان * علت ديگر بجز حياى وليعهد\r\nجمله تيول و مواجب است و رسوم است * حاصل هر شهر و روستاى وليعهد \r\n\r\nدر هنگام غلبهء لشكر روسى گفته\r\n روزگار است اينكه گه عزت دهد گه خوار دارد * چرخ بازيگر ازين بازيچه‌ها بسيار دارد\r\nمهر گر آرد بسى بى جا و بىهنگام آرد * كين اگر دارد بسى ناساز و ناهنجار دارد\r\nگه به خود چون زرق‌كيشان تهمت اسلام بندد * گه چو رهبان و كشيشان جانب كفار دارد\r\nلشكرى را گه به كام گرگ مردم خوار خواهد * كشورى را گه به دست مرد مردم‌خوار دارد\r\nگه به تبريز از پترزبورغ اسپهى غلاب راند * گه به تفليس از خراسان لشكرى جرار دارد\r\nگه بلورى چند از آنجا بر سفاين حمل بندد * گه كرورى چند از اينجا بر هيونان بار دارد\r\nهرچه زين اطوار دارد عاقبت چون نيك بينى * بر مراد چاكران خسرو قاجار دارد \r\n\r\nهم در ستايش عباس شاه غازى گويد\r\n جانا نفسى آخر فارغ ز دوعالم باش * نه شاد ز شادى شو نه غم‌زده از غم باش\r\nوارسته ز كفر و دين آسوده ز مهر و كين * نه رنجه و نه غمگين نه شاد و نه خرم باش\r\nنز باد هوا بر اوج برخاسته همچون موج * نز اوج سما بر خاك بنشسته چو شبنم باش\r\nگر دست دهد پيرى كاندر قدمش ميرى * رو عقل مجرد شو نه جهل مجسم باش \r\n\r\n","description":"","footnote":"","page_name":" 287 ","page_number":287},
  {"content":"\r\n\r\n بر ياد بت كشمير جامى ده و جامى گير * با جان پياپى زى با جام دمادم باش\r\nزان لعل لب مىنوش مى نوش و به مستى كوش * نه بر لب كوثر شو نه تشنهء زمزم باش\r\nبرخيز و ببر پيوند از خويش و زن و فرزند * نه ياد برادر كن نه يار پسرعم باش\r\nنه راه به شيطان بند نه ديو به زندان بند * نه دل به سليمان بند نه در غم خاتم باش\r\nصد معجز اگر دارى تا بار به خر دارى * از دست يهودى چند چون عيسى مريم باش\r\nخوش‌خوش دوسه گام از خود برگير و فراتر نه * بالاتر و والاتر زين طارم اعظم باش\r\nور پايهء همت را بالاتر ازين خواهى * رو چاكر شاه دهر داراى معظم باش\r\nعباس شه است آن كش دادار جهان فرمود * كز جمله جهان‌داران اعظم شو و اكرم باش\r\nدر عيش به از پرويز در طيش به از چنگيز * در عمر بر از جمشيد در ملك به از جم باش\r\nگر روس به كين تازد چون سد سكندر پاى * ور روبهى آغازد با حملهء ضيغم باش\r\nملك قرم و مسقو بستان ز قرال نو * بر روس مسلط شو در روم مسلم باش \r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nو له\r\n نوبهار است بيا تا طرب از سر گيريم * سال نو بار غم كهنه ز دل برگيريم\r\nچون ربيع و رمضان هر دو به يك‌بار آيند * روزه گيريم ولى در مه ديگر گيريم\r\nحيف باشد كه مى صافى احمر بنهيم * از كف اين فصل و پى صوفى ابتر گيريم\r\nگر به دريوزه يكى كوزهء مى دست دهد * بار اين محنت سىروزه ز دل برگيريم\r\nسجده گر بايد از آن زلف مسلسل سازيم * مصحف ار شايد از آن خط معنبر گيريم\r\nچون گل حمرا بر گلبن خضرا بشكفت * از بتى ساده بط بادهء احمر گيريم\r\nبادهء روشن در ساحت گلشن نوشيم * طرهء سنبل در پاى صنوبر گيريم\r\nجنت باقى از چهرهء ساقى بينيم * شربت كوثر از چشمهء ساغر گيريم\r\nزاهد از جنت و كوثر به فسون وعده دهد * ما به نقد اينجا اين جنت و كوثر گيريم\r\nو گر از جوى عسل حرف مكرر گويد * ما از آن تنگ شكر قند مكرر گيريم\r\nسبزه چون باسمن و ياسمن آمد به چمن * نسخه‌اى از خط آن سرو سمنبر گيريم\r\nزهره در مجلس ما رقص كند چون به نشاط * ساغرى از كف آن ماه منور گيريم\r\nدر چنين فصلى انصاف كجا رفته كه ما * ترك عيش و طرب و ساقى و ساغر گيريم\r\nگر كند ماه خدا ما را از آن ماه جدا * كافريم ار نه پى مذهب ديگر گيريم\r\nچون دگر طاقت احكام پيمبر نبود * لاجرم طاعت هم نام پيمبر گيريم\r\nآنكه چون كلك گهربارش رفتار كند * جيب و دامان ورق پر در و گوهر گيريم\r\nكلك او را به غلط آهوى تبت گوييم * خط او را به خطا نافهء اذفر گيريم\r\nبس خطا باشد اگر نافهء آهوى خطا * با خط منشى شهزاده برابر گيريم\r\nقرة العين شهنشاه عليشاه كه بس * همچو جمشيد و فريدونش چاكر گيريم \r\n\r\nدر هنگام عزلت و ذلت خود گفته\r\n اى بخت بد اى مصاحب جانم * اى وصل تو گشته اصل حرمانم\r\nعمرى است كه روز و شب همىدارى * بر خوان جفاى چرخ مهمانم\r\nوين سفله كه ميزبان بود ندهد * جز حنظل يأس و صبر هجرانم \r\n\r\n","description":"","footnote":"","page_name":" 289 ","page_number":289},
  {"content":"\r\n\r\n خون سازد اگر دهد دمى آبم * جان خواهد اگر دهد لبى نانم\r\nجلاب عسل نداده بگشايد * از نشتر درد و غم رگ جانم\r\nز انسان كه سگان به جيفه گرد آيند * با سگ‌صفتان نشانده برخوانم\r\nاين‌گاه همىزند به چنگالم * وانگاه همىگزد به دندانم\r\nتا چند به خوان چرخ بايد برد * از بهر دو نان جفاى دونانم\r\nاين سفله كه آسمانش مىخوانند * كينش به من از چه روست مىدانم\r\nقرصى دو فزون ندارد و بيند * كز برگ و نوا تهىست انبانم\r\nترسد كه به كديه صد معاذ اللّه * يك‌لقمه از آن دو قرص بستانم\r\nهرچند معيل و مفلسم بينى * نه تشنهء آب و گرسنهء نانم\r\nصد شكر كه از وجود خود هردم * بر خوان طعامهاى الوانم\r\nبا چشمهء چشم خون‌فشان فارغ * از ماء معين و راح ريحانم\r\nآن‌كس كه مرا بداد دندان داد * نان از كف پادشاه ايرانم\r\nعباس شه آنكه از كف رادش * يك قطره فتاد و گفت عمانم\r\nاز عكس فروغ مهر چهرش تافت * يك لمعه و گفت مهر تابانم\r\nجانم به وجود جود او زنده است * چونان كه به خون عروق شريانم\r\nدانم كه ز راه تربيت خواهد * باريك ميان به‌سان يكرانم\r\nمهماز دهد مرا كه بيش آرد * از خيل مهان به روز مىدانم\r\nاوراقم از آن به اره پيرايد * تا درگذرد ز سدره اغصانم\r\nصدبار به بال اگر زند سنگم * زان بام بود مجال طيرانم\r\nاين خامه شكسته باد اگر باشد * كمتر ز عصاى پور عمرانم\r\nدادم به خلايق و نپرسيدم * كه اعداى منند يا كه اعوانم\r\nزينان كه چو گرگ خون من نوشند * آن كيست كه نيست گربهء خوانم\r\nاى خنجر كين بخار حلقومم * اى نشتر غم بكاو شريانم\r\nدر آتش غم چو لاله بفروزم * در خون جگر چو غنچه بنشانم\r\nمانند زرى كه سكه كم گيرد * پيوسته به زير پتك و سندانم \r\n\r\n","description":"","footnote":"","page_name":" 290 ","page_number":290},
  {"content":"\r\n\r\n چون سيم دغل به هركه بدهندم * هم بازپس آورد به دكانم\r\nناچيزتر از خزف به بازارم * بىقدرتر از گهر به عمانم\r\nگويى همه شير درد و غم دادم * مادر چو به لب نهاد پستانم\r\nاى شاه جهان بيا ترحم كن * بر من كه ز سر گذشت توفانم\r\nشايد كه شنيده باشى از خارج * اوضاع مزارع فراهانم\r\nخدام كهن كه پيش ازين بودند * جاروب‌كشان كاخ و ايوانم\r\nامروزه ببين كه چون هجوم آرند * بر آب و زمين و باغ و بستانم\r\nبستان و سراى من طمع دارند * دربان سراى و بوستان‌بانم\r\nمن واپس كاروان و پيش از من * رفتند برادران و يارانم\r\nگر داغم صد چو ماه كنعان بود * مىگفتم من چو پير كنعانم\r\nآسان ز تو باز گردد اين مشكل * چون خود ز تو مشكل است آسانم \r\n\r\nهم در شكايت از بعضى سپاهيان و مدح خسرو مغفور گويد\r\n آه ازين قوم بىحميت و بىدين * كرد رى و ترك خمسه و لر قزوين\r\nعاجز و مسكين هرچه دشمن و بدخواه * دشمن و بدخواه هرچه عاجز و مسكين\r\nتيغ و سنانشان ز كار عاطل و در كار * دهرهء هيزم‌شكاف و داس علف‌چين\r\nريشك رشكين گرفته جادهء بالا * سبلت پشكين فتاده جانب پايين\r\nقوز برآورده از توالى عشرات * . . . رها كرده از حوالى تسعين\r\nرو به خيار و كدو كنند چو رستم * پشت به خيل عدو دهند چو گرگين\r\nبا سپهى اين‌چنين و يك‌دو سپه‌دار * راند وليعهد تا به معركهء كين\r\nنعرهء كوس آن‌چنان‌كه نعرهء تندر * حملهء روس آن‌چنان‌كه حملهء تنين\r\nلشكر قزوين و خمسه و رى از آن دشت * بازپس آمد ز باد توب نخستين\r\nپس خبر آمد به بارگاه و به هركس * لازم و واجب شد اين تعنت و تهجين\r\nكاى همه سركردگان جيش كه داريد * اسم خوانين و راه و رسم خواتين\r\nآينه بگرفته در انامل مخضوب * غاليه افشانده بر محاسن مشكين \r\n\r\n","description":"","footnote":"","page_name":" 291 ","page_number":291},
  {"content":"\r\n\r\n نازك و نرم آن‌چنان‌كه رنجه كندتان * بالش مخمل به روى زين نمدزين\r\nمقنعهء ننگتان به عادت نسوان * به بود از جنگتان به عادت ديرين\r\nطايفهء نوبلوغ و نوخط و نوكار * نوگلشان درع‌پوش سنبل پرچين\r\nيوسف عصرند در نكويى و بايد * حلقهء نسوان مصر و حربهء سكين \r\n\r\nدر مدح خسرو جنت آرامگاه عباس شاه غازى گويد\r\n دوشم به وثاق آمد آن خسرو خوبان * مىخورده و خوى كرده و خندان و غزل‌خوان\r\nزلفش به شكار اندر زان حلقهء فتال * چشمش به خمار اندر زان غمزهء فتان\r\nخورشيد فروزانش در پردهء ظلمت * در آتش سوزانش سرچشمهء حيوان\r\nآويخته از سرو سهى دستهء سنبل * آميخته با سبزهء تر لالهء نعمان\r\nسنبل نه زره‌ور بود و سرو زره‌دار * لاله نه زره‌سا بود و سبزه زره‌سان\r\nكس سرو نديد است كه بىمعجز عيسى * از زنده بگيرد دل و بر مرده دهد جان\r\nسنبل نشنيديم كه بىصنعت داود * خورشيد به جوشن كند و ماه به خفتان\r\nهر لاله نيارد خفت بر فرش زبرجد * هر سبزه نباشد جفت با حقهء مرجان\r\nاين سبزه مگر سر زده از گلشن فردوس * اين لاله مگر آمده از روضهء رضوان\r\nدر تابم از آن سنبل پرتاب كه در شهر * دل دزد دو جا نخواهد هم باز به تاوان\r\nبشكسته خود و هم خود بشكسته بسى دل * بربسته خود و هم خود بربسته بسى جان\r\nمرغى است كه بر گلبن طور است به پرواز * زاغى است كه در گلشن خلد است به جولان\r\nبر نور همىپوشد پيرايهء ظلمت * در كفر نهان دارد سرمايهء ايمان\r\nكافرش توان خواند و مسلمانش توان گفت * گر خلد به كافر سزد آتش به مسلمان\r\nشيطان بود ار شيطان مر خلد برين را * پيوسته ز دستان دهد آرايش بستان\r\nهر آدميى را دو ملك باشد همراه * نه هر ملكى باشد همبر به دو شيطان\r\nكو فرصت بنهادن دل در كف دلبر * كو مهلت افشاندن جان در ره جانان\r\nهر شب منم و شمع و رقمهاى پياپى * هر روز من و جمع و سخنهاى پريشان\r\nدر دست گهى خامه و استاده به يك‌پا * در پيش گهى جاده و بنشسته بىكران \r\n\r\n","description":"","footnote":"","page_name":" 292 ","page_number":292},
  {"content":"\r\n\r\n گه ملتمس پاس كه شاه است به مشكو * گه بر در كرياس كه يار است به ايوان\r\nعباس شه آن خسرو و غازى كه حسامش * هم قاطع كفر آمد و هم قامع كفران\r\nاينك سپهى كشن به تاييد خداوند * زى خطهء ارمن كشد از ساحت اران \r\n\r\nو له\r\n آيا شكسته سر زلف ترك تبريزى * شعار تو همه دلبندى و دلاويزى\r\nعبير و عنبر بر مهر انور افشانى * عقيق و شكر با مشك اذفر آميزى\r\nگهى به سنبل آشفته برگ گل سپرى * گهى به لالهء نورسته مشك تر بيزى\r\nهمىبغلتى بر لاله‌اى بستانى * همىبگردى در سبزه‌هاى پاليزى\r\nدو شوخ مستند هر دو ترك تيغ به دست * كه كارشان همه خونخوارى است و خونريزى\r\nتو گويى آن دو نياموختند در همه عمر * مگر دورويى و دزدى و فتنه‌انگيزى \r\n\r\nو له\r\n برو بيرون ازين خانه ببر از خويش و بيگانه * كزين ديوان ديوانه گزند جان و تن بينى\r\nچو عنقا باشى و معدوم باشى از وجودى به * كه خود را گاه ماده گاه نر همچون زغن بينى\r\nبيا مرغ ار شوى بلبل شو و آشفتهء گل شو * كه گر بينى غمى بارى ز يار خويشتن بينى\r\nنه مرغ خانه كز بهر دمى آب و كفى دانه * گهى جور زن و گاهى جفاى باب زن بينى\r\nو يا چون كبك كهسارى گرت زخمى رسد كارى * نه شصت تيرزن بارى نه دست پيرزن بينى\r\nچرا در خانهء دشمن چو محبوسان كنى مسكن * نگر در پاى جان چون من ز لطف شه رسن بينى \r\n\r\n","description":"","footnote":"","page_name":" 293 ","page_number":293},
  {"content":"\r\n\r\n پرت بشكسته بالت بسته حالت خسته پس آنگه * هوس دارى كه در كنج قفس طرف چمن بينى\r\nخيانت پيشه كردى با من و حق داشتى آرى * خيانت‌پيشگان را پيشكار و مؤتمن بينى\r\nتو خود كوه ار شوى كاهى چو يك پر كاهشان خواهى * ببر زينان طمع كاين كاستن در خواستن بينى\r\nچرا بايد شكفت آرى كه چون گاوان پروارى * فزون بينى ثمنشان چون فزونى در سمن بينى\r\nبه از هفتاد من بينى قطورى كز بن هر مو * قطور نفت و قطرانش به تن هفتاد من بينى\r\nنهال خدمت و كالاى خدمت را درين حضرت * پشيمانى ثمر يا بى پريشانى ثمن بينى\r\nدرين فصل شتا كز ريزش ابر دى و بهمن * كنار هر شمر گنجى پر از در عدن بينى\r\nكنار بنده از طفلان اشك و اشك طفلان بين * اگر خواهى كه از اطفال بدخشان و يمن بينى\r\nسگان كوچه را سنجاب و قاقم دربر است اما * كسان بنده را از جلد خود ستر بدن بينى\r\nپس آنگه در چنين حالت عمل‌داران ديوان را * پى اتلاف جان بنده در سرو علن بينى \r\n\r\nمن قطعاته\r\n خسروا جز دل من بنده كه خود قابل نيست * كو خرابى كه نه در عهد تو آباد بود\r\nشكوه‌ها دارم اما ز فلك زان كه فلك * يار اوباش شود ياور اوتاد بود\r\nمن نه رزاق و نه شيادم و در مذهب او * واى بر آنكه نه رزاق و نه شياد بود \r\n\r\n","description":"","footnote":"","page_name":" 294 ","page_number":294},
  {"content":"\r\n\r\n جامه‌ها سازد خونين همه چون خرقهء بكر * تا يكى عنين در ملكى داماد بود\r\nيك درم نيست در اين خانه كه ما راست وليك * گنج قارون همه اندر ارم عاد بود\r\nسايس انس كجا شايد رقاص شود * قايد قوم چرا بايد قواد بود\r\nتو چرا فاقد يك فلسى و سيم و زر تو * گه به شيراز رود گاه به بغداد بود\r\nبدرهء سال كه از بدرهء مال تو خرند * به الوفش خرى ار قيمتش آحاد بود\r\nبلكه هر جنس كه خواهى تو درين مرزش ارز * گر بود هفت به ديوان تو هفتاد بود\r\nعزلت بنده و مشغولى اين قوم به كار * يادگارى است كه موروث ز اجداد بود\r\nملك خود ايمن ازين تخمهء بد كن كه كنون * همچو صيدى است كه در پنجهء صياد بود\r\nحال گوسالهء بربسته ز نصر الدّين پرس * كه چسان چون رسن از ميخش بگشاد بود \r\n\r\nو له\r\n اى داور دين‌پرور عادل كه ز عدلت * كبك درى انصاف ز شهباز ستاند\r\nحكم تو چنان است كه چون نافذ گردد * از چشم بتان غمزهء غماز ستاند\r\nهر جمره كه از توب جهان‌كوب تو خيزد * از برق شتاب از رعد آواز ستاند\r\nبا عدل تو ظالم نتواند كه ز مظلوم * در عهد تو يك حبه و يك غاز ستاند\r\nجز حاكم بيدادگر بوم و بر ما * كو لقمه به حرص از دهن آز ستاند\r\nبرد آنچه مرا بود بجز دل كه نيارست * از طرهء آن لعبت طناز ستاند\r\nآن زهره كجا بود مر او را كه تواند * مرغ از كف طفل قدرانداز ستاند\r\nگو خدمت سىساله به ما باز دهد شاه * گر نعمت سىساله ز ما باز ستاند\r\nمزدى كه گدايان نستانند ز مزدور * حيف است اگر شاه سرافراز ستاند \r\n\r\nو له\r\n اى بزرگى كه در دوعالم نيست * جز تو مخدوم و جز تو محبوبم\r\nتا تو از لطف صاحبم بودى * اختر سعد بود مصحوبم \r\n\r\n","description":"","footnote":"","page_name":" 295 ","page_number":295},
  {"content":"\r\n\r\n با چنين بدقوارگى گفتى * ثانى يوسف ابن يعقوبم\r\nاين زمان بين كه در بساط زمين * مىكند گاو و خر لگدكوبم\r\nواكنم نطق بسته را كاخر * من نه از سنگم و نه از چوبم\r\nخائنى چون تو را غضب بايد * من چرا بىگناه مغضوبم\r\nناهب ملك شه تويى و تو را * دفع بايد كه من نه منهوبم \r\n* * *\r\n تا تويى حاجب اندرين درگاه * شكر للّه كه بنده محجوبم \r\n* * *\r\n . . . چه بلايى تو كه اين رشتهء تسبيح * از دست تو سوراخ به سوراخ گريزد\r\nحرف از دهن توست كزين‌سان بجهد تيز * يا تيز كه از معدهء نفاخ گريزد \r\n\r\n559 ثبات هندى\r\nاسمش مير عظيم ولد سيد مير محمد افضل از اولاد سيد نور الدّين شاه نعمة اللّه كرمانى است كه اجدادش به هندوستان رفته‌اند . ازوست :\r\n دل را نويد آمدن او نمىدهم * ترسم به حال خود نگذارد دگر مرا \r\n\r\n560 ثابت هندوستانى\r\nوالد ثبات بوده و مير محمد افضل نام داشته ازوست :\r\n بخت بد گر برد از كوى توام سوى بهشت * پرسم از حور كه آن سايهء ديوار كجاست \r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\n561 جذبهء كاشى\r\nنامش ميرمؤمن و از سالكان سياح و اطباى حاذق و در زى درويشان بوده خود گفته كه چهارصد درويش و قلندر را خدمت كرده‌ام . ازوست :\r\n در مصر دلم يوسفى آسوده كه هرگز * يعقوب نديده است و زليخا نشنيده است \r\n\r\n562 جوهرى كردستانى\r\nاسمش خسرو بيك و كتابدار خسرو خان والى سنندج بوده است گاهى بيتى مىگفته كه از آن جمله است :\r\n ز چشم آتش‌آلودم اگر اشكى فرود آيد * گل حسرت از آن رويد وز آن گل بوى دود آيد \r\n\r\n563 جناب اصفهانى\r\nاسمش ميرزا فتح اللّه بوده و نسبش به نجم ثانى كه در سردارى ماوراءالنهر كشته شده مىرسيده خود معاصر نادر شاه افشار بوده بالاخره شهيد گرديده حاصل كه از متأخرين بوده و تتبع طرز عبد الواسع جبلى مىنموده چون به طرز استادان قديم آشناست . مات سنهء 1146 اين چند بيتش در اينجا نوشته مىشود ازوست :\r\n آن سليمانى كه از عونش همى بيرون كشند * گر دهد فرمان به جدى و صعوه و نمل و غراب\r\nطعمه از چنگال سرحان لقمه از كام نهنگ * مهره از پهلوى ثعبان بيضه از پشت عقاب \r\n\r\n","description":"","footnote":"","page_name":" 297 ","page_number":297},
  {"content":"\r\n\r\n آن شهنشاهى كه گاه حمله چون گيرد سنان * از نهيب او بيندازند در هامون و غاب\r\nشاخ گرگ و عاج پيل و تاب مهر و بال چرغ * پنجه شير و مهره مار و زهره ببر و پر عقاب\r\nچون در ايوان باده‌پيمايى و سازى برگ عيش * هشت چيزت هشت چيز آرند در بزم شراب\r\nنحل شهد و نخل تمر و باغ ورد و نال قند * نجم نقل و ماه شمع و مهر جام و تاك آب\r\nساقى دور از خم گردون ميناى سپهر * تا به جام ماه و طاس مهر مىريزد شراب\r\nكاسهء دريوزهء خصم تو خالى چون هلال * ساغر هرروزهء بزم تو پر چون آفتاب \r\n* * *\r\n اگر زنم به لب از دست آن نگار انگشت * شود چو غنچه ز خون دلم نگار انگشت\r\nبرآيد از رگ من ناله گر بخارم تن * بدان مثابه كه مطرب زند به تار انگشت \r\n\r\n564 چماق‌لو\r\nاز اهل بارفروش بوده ، چماقى به دوش نهاده به راه مىرفته ، طبعى داشته . ازوست :\r\n آشيانى ديدم از هم ريخته * يادم آمد از سراى خويشتن \r\n* * *\r\n مردم چشم مرا در هجر خويش * دست و پا بستى در آب انداختى \r\n\r\n565 چاكر اشرفى\r\nنامش محمود و از موزونان معاصرين و گاهى غزلى مىگفته . ازوست :\r\n ذوق شكنج دام بود نه ز بيم جان * مرغى اگر به دام تو فرياد مىكند \r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\n566 چشمهء ايروانى\r\nنامش رضا قلى خان ، خلف محمد خان قاجار ايروانى و از امراى دربار شاهزاده محمود ميرزاى خلف خاقان صاحب قران نور اللّه مرقده بوده . سالها در نهاوند رياست غلام پيشخدمتان او را فرموده نسبت قريب نيز حاصل داشته معزز و مكرم معيشت مىكرد با طبعى موزون و اخلاقى نيكو و رفتارى خوش بوده از غزليات اوست :\r\n دستى به سر زلف كشيد آن بت طرار * گويا كه ز دلهاى پريشان خبرى داشت\r\nغير از سر كوى تو به جايى نپريدى * مرغ دلم اى دوست اگر بال‌وپرى داشت \r\n* * *\r\n تو را به دل اگر اى مه ز من غبارى هست * مرا هم از ستمت چشم اشكبارى هست \r\n* * *\r\n منعم از روى خوب زاهد كرد * من چه گويم جواب بىصبرى \r\n\r\n567 جواد اصفهانى\r\nاز راتبه‌خوران ظهير الدوله ابراهيم خان حكمران كرمان بوده و در سنهء 1223 رحلت نموده\r\n پيرانه‌سر ز عشق جوانى چنان شدم * كاندر جهان فسانهء پير و جوان شدم \r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\n568 ميرزا جانى فسائى\r\nاز سادات عالىدرجات و عامل بلوك فساى فارس و از معارف عاملين آن عهد و والد ميرزا هادى فسايى و جد ميرزا محمد حسين وكيل و ميرزا محمد و ميرزا ابو الحسن خان داماد فرمانفرماى مغفور حسينعلى ميرزاست كه به وفور فضل و كمال در آن ولايت مشهور على الجمله ميرزاى سابق الذكر بزرگى سخى الطبع بوده مدتى حكومت اصفهان مىنموده در سنهء 1200 وفات كرده ازوست :\r\n ياد تو مرا از دل پرخون نرود * انديشه‌ات از خاطر محزون نرود\r\nويران شده خاك دل چه دامن‌گير است * هر غم كه در آن نشست بيرون نرود \r\n\r\n569 جعفر خشتى\r\nاز معاصرين ما و از معارف اهالى فارس بوده در وقتى كه محمد نبى خان قزوينى به حكم حضرت خاقان صاحبقران به سفارت هندوستان مىرفت در منزل خشت اين رباعى را بديهه گفته :\r\n چرخ نهمين گفت به خورشيد منير * در رفعت و نور ما دو بوديم شهير\r\nانور ز تو ارفع ز خودى بينم چيست * خور گفت بود قبه و خرگاه سفير \r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\n570 جلالى يزدى\r\nاسمش عليرضا جوان دانش طلبى بوده به صحبت ارباب كمال و اصحاب حال رغبتى وافر داشته در غزل‌سرايى طبعى پخته و خيالاتى سنجيده دارد . ازوست :\r\n رقيب از گريه گل سازد از آن خاك مزارم را * كه ترسد بر سر كوى تو باد آرد غبارم را \r\n* * *\r\n به فتراكم نبندد كاش چون صيدم كند ترسم * كه افتد زين هوس صيدى ز پى چابك‌سوارم را \r\n* * *\r\n مدعى شادم كه سويش برد پيغام مرا * زان كه در خونش كشد هركس برد نام مرا \r\n* * *\r\n در مجلس اغيار روم زان كه به هرجا * دلدار مرا ديد نيايد دگر آنجا \r\n* * *\r\n گمراه‌ترى زين دل گم‌گشته نبودى * ور نه به ره عشق شدى راهبر ما \r\n* * *\r\n افتاد ز بس صيد به دام از هوس ما * شد تنگ‌تر از دام فضاى قفس ما\r\nدر خانهء دل تا نبود جاى غمش تنگ * اى كاش كه از سينه برآيد نفس ما \r\n* * *\r\n گلستانى را كه عمرى باغبان بودم كنون * رخصت نظاره‌ام از رخنهء ديوار نيست \r\n* * *\r\n چون فلك خواهد جهان را به من دشمن كند * چندى آن نامهربان را مهربان با من كند \r\n* * *\r\n شبى نبود كه صد بارم اجل بر سر نمىآيد * گذر كن بر سرم يك شب گرت باور نمىآيد \r\n* * *\r\n بجز روز وصال غير و شام هجر ما ديگر * همه روزى ز پى شام و همه شامى سحر دارد \r\n* * *\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n نمىگريم چو بخت بد برد از آن سر كويم * كه مىترسم غبار درگهش را شويد از رويم \r\n\r\n571 حاجت شيرازى\r\nاسمش يادگار شغلش عطارى و از معاصرين صاحب آتشكده بوده و او نوشته كه به هفتاد سال عمر تأهل اختيار ننموده ، بعد از رجوع از مكه در سنهء 1185 درگذشته . ديوانش را ديده‌ام از اشعار اوست :\r\n گر مرغ دل اين‌طور شود صيد تو بايد * هر روز كنى تازه خيال قفسى چند \r\n* * *\r\n به هيچ جا نشود شادمان دل عاشق * يكى است باغ و قفس مرغ رشته بر پا را \r\n* * *\r\n اى دل علاج عشق هم از عشق كن طلب * مشكل‌گشاى كار تو جز مشكل تو نيست \r\n* * *\r\n در اين ديار كه نام و نشان ز درمان نيست * هزار درد به دنبال يك دل افتاد است\r\nنمانده قوت پرواز در پرم ور نه * قفس شكسته و صياد غافل افتاد است \r\n* * *\r\n نماند ناز شيرين بىخريدار * اگر خسرو نباشد كوه‌كن هست \r\n* * *\r\n مگر بيرون فتد سوز درون از سينهء چاكم * و گرنه كيست افروزد چراغى بر سر خاكم \r\n* * *\r\n نارفته‌اى از ديدهء من بهر سراغت * نظاره به راهى رود و اشك به راهى \r\n* * *\r\n مىكشد جذبهء جان باختنش جانب شمع * نتوان گفت به پروانه كه بىپروايى \r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nرباعى اول را در مدح درويش مجيد طالقانى خوشنويس گفته\r\n اى گشته مثل به خوشنويسى ز نخست * مفتاح خزاين هنر خامهء توست\r\nتا كرده خدا لوح و قلم را ايجاد * ننوشته شكسته را كسى چون تو درست \r\n* * *\r\n ما را همه‌روزه يار و محرم غم توست * هم‌صحبت و همنشين و همدم غم توست\r\nبىغم نبود دمى اگر دل دل ماست * بىما نبود دمى اگر غم غم توست \r\n\r\n572 حسن نهاوندى\r\nاز علما و اهل ذوق اين دولت ابدمدت بوده در شهر نهاوند به منادمت و مصاحبت شاهزاده محمود ميرزا به سر مىبرده و بر وى حق تعليم داشته گاهى غزلى مىسروده است . ازوست :\r\n به شاخ گلبنى مرغ دل من آشيان دارد * كه صد گل بهر گلچين بهر من صد باغبان دارد\r\nز قتلم گوييا قاصد خبر آورده كو حرفى * به غمخواران من مىگويد و از من نهان دارد \r\n\r\nو له\r\n به دنبال مه محمل نشينم نالهء دلها * به آواز جرس ماند كه بربندند محملها \r\n* * *\r\n تا آينه در مقابل توست * نازم به دلت كه دل دل توست \r\n* * *\r\n تو را روزى به كف خنجر نباشد * كه از خون شهيدى تر نباشد\r\nجهان از آتش آهم بسوزد * گر از سيل سرشكم تر نباشد\r\nدى وعده مرا داد كه فردا كشمت زار * يا رب كه پشيمان نشود قاتلم امروز\r\nنه خط است آنكه مىبينى به گرد عارض ماهش * كه كشته عاشقى را و گرفته آه وى زودش \r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nو له\r\n نمىدانم من اى غم‌خوارهء دل * در اين شهر از كه جويم چارهء دل\r\nدل صدپاره را دادم درين شهر * به هر مهپاره‌اى يك پارهء دل \r\n* * *\r\n سبزهء خط به رخ لاله عذارى ديديم * شكر ايزد كه نمرديم و بهارى ديديم \r\n* * *\r\n بگيرد دامنم را گاه‌گاهى از وفادارى * وفايى را كه ديدم از سگ آن آستان ديدم \r\n* * *\r\n شب به ياد طفل شوخى كز كنارم گشته دور * مىنشانم طفل اشك اندر كنار خويشتن \r\n* * *\r\n مرغان چمن را همه از دام رهاندى * شادم كه مرا از قفس آزاد نكردى \r\n* * *\r\n نيامد از بر جانان پيامى * نسيم الصبح بلغه سلامى \r\n\r\nو له\r\n تا كرد ز چشم سيهت ياد دلم * بر بستر ناتوانى افتاد دلم\r\nناشادى دل چو از غمت شادى ماست * شادم كه نشد دمى ز غم شاد دلم \r\n* * *\r\n ساقى قدحى بده كه دلشاد شوم * از دست دل و غم دل آزاد شوم\r\nخواهى غمم ار تمام بر باد دهى * چندان بدهم باده كه بر باد شوم \r\n* * *\r\n از من آموخت وفا يار شد آخر به رقيب * اى خوش آن روز كه آن را به وفا كار نبود \r\n* * *\r\n شكوفه جور و ثمر دشمنى و برگ جدايى * تو اى نهال محبت خدا كند كه نرويى \r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\n573 حسرت اصفهانى\r\nاسمش عليخان در خدمت نواب شاهزادهء محمدرضا ميرزا متخلص به افسر حكمران گيلان كه به حسن اخلاق معروف است مرتبهء وزارت يافته ملاقاتش روى داده جوانى نيكوخصايل شيرين شمايل مهربان خليق وفيق چندى است كه درگذشته اين بيت ازو به يادگار است :\r\n ما در رهش ز پاى فتاديم و ديگرند * آنان كه گفته‌اند به منزل رسيده‌ايم \r\n\r\n574 حسرت همدانى\r\nنامش محمد تقى و مردى لاابالى سياح خمار قلاش عياش بوده پيوسته با باده و ساده يار و مجردانه در بلادش گذار و قرار آخر الامر در آن سياحت بدان قباحت درگذشت . ازوست :\r\n مىكشد دل جانب قاتل مرا * مىدهد آخر به كشتن دل مرا \r\n* * *\r\n شور آن شيرين‌پسر داريم ما * شور شيرينى به سر داريم ما \r\n* * *\r\n كسى را كار دل مشكل نيفتد * سروكار كسى با دل نيفتد \r\n* * *\r\n خوابيده تمام فتنهء دهر * چشم تو مگر به خواب رفته \r\n* * *\r\n از آن ترسم كه ترسد قاتل من * به خاك و خون چو بيند بسمل من \r\n* * *\r\n منم آن بلبل مسكين كه به حسرت نگرم * جانب گلشن و گلچين ندهد بار مرا \r\n* * *\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n بعد دشنام فراوان دل خويش * مىكنم شاد كه نشناخت مرا \r\n* * *\r\n از آمدنت غير به بزمم خبرى داشت * كامروز گذشت از برم و چشم ترى داشت \r\n* * *\r\n به هر گل مىرسد مىبويد اين دل * نمىدانم كرا مىجويد اين دل \r\n\r\n575 حريف جندقى\r\nنامش سيد ابو الحسن ، و در شهنامه‌خوانى در تهران معروف بوده در سال يك هزار و دويست و سى در تبريز وفات يافته . طبع خوشى داشته . ازوست :\r\n نهان از من اگر با او نبودت در ميان رمزى * چه بود امشب به روى غير آن دزديده ديدنها\r\nحريف از دورگردى رام خود كردم نگاهش را * غزال وحشى من رام گردد از رميدنها \r\n* * *\r\n دانى كه كدامين شب و روز است كه عاشق * خشنود دلى دارد و خشبوى مشامى\r\nشامى كه شمال آورد از دوست نسيمى * صبحى كه صبا آورد از يار سلامى\r\nنشناخت ترنج از كف و اين بود سزايش * گفت آنكه زليخا شده عاشق به غلامى \r\n* * *\r\n مگر جز من گرفتارى ندارى * كه جز آزار من كارى ندارى \r\n\r\n576 حيران يزدى\r\nنامش ميرزا محمد على از فضلاى دار العباد و در مدرسهء مصلى به تدريس اشتغال داشته\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nعالمى با ادراك و ذوق و تتبع كافى و تبحر وافى بوده گاهى شعرى مىگفته . از اشعار اوست :\r\n خيالت الفتى دارد به ويران‌خانهء دلها * نمىدانم چه مىجويد درين ويرانه منزلها \r\n* * *\r\n مرا با دل چه كار آن كشور توست * اگر آباد اگر ويرانه باشد \r\n* * *\r\n دلت آتش ار نگيرد چه عجب ز آه سردم * نرسيده‌اى به دردى كه نمىرسى به دردم \r\n* * *\r\n گنجى است ز غم پنهان در هر دل ويرانى * عشق از پى آن گردد ويرانه به ويرانه \r\n\r\n577 حزين لاهيجى\r\nنامش شيخ محمد على و از احفاد شيخ زاهد گيلانى به هندوستان رفته معزز زيست . ازوست :\r\n اى واى بر اسيرى كز ياد رفته باشد * در دام مانده صيد و صياد رفته باشد\r\nشاديم كز رقيبان دامن‌كشان گذشتى * گو مشت خاك ما هم بر باد رفته باشد\r\nآواز تيشه امشب از بيستون نيامد * گويا به خواب شيرين فرهاد رفته باشد \r\n\r\n578 حكيم نورى\r\nنامش ميرزا يوسف و خلف الصدق ميرزا محمد حسين نورى است كه از اعاظم و اشراف رستمدار است و محمد خان بيك ، جد او به خاقان سعيد شهيد قاجار در آغاز جهانگشايى خدمتها كرده و خود در دولت شاهنشاه مغفور مبرور محمد شاه ثانى سالها به حكومت لرستان و عربستان و ازآن‌پس\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبه وزارت يزد و كرمان پرداخته در اواخر ايام حيات در دار الخلافه در سلك مستوفيان منسلك بود تا رحلت نمود صاحب اوصاف حميده و صفات پسنديده و كريم الطبع و جميل الخلق بود . ميرزا يوسف فرزندش از جوانى به كسب علوم عقليه و نقليه رنجى وافى برده و در تحصيل كمالات مقامات عالى حاصل كرده در حكمت الهى و طبيعى و فنون ادبيه و عربيه صاحب حظ مستوفى و عارج معارج اقصى است در املا و انشا و نظم و نثر و فطانت و ذكاوت و سليقهء مستقيم و حدس صايب فريد و يگانه و با استعداد زمانه با علما و فقرا و حكما و شعرا عمرى به سر برده گاهى به حسب ذوق فطرى به نظم مثنوى و اشعار پرداخته به واسطهء مواظبت به ملازمت و مشغولى به منصب استيفا افكار خود را جمع نساخته وقتى اين دو قصيده را معروض داشت و نسخهء آن در نزد مؤلف بماند و نوشته شد . ازوست :\r\n\r\nدر تحويل شمس به برج ثور در نيمه‌شب كه فردا روز نوروز بوده به مدح سلطان محمد شاه قاجار گفته\r\n ساخت شاه اختران گاو فلك را مركبا * تاخت زى سير گلستان دوش از نيمه‌شبا\r\nخنگ نيلىفام چرخش از كمند منطقه * در چمن بگريخت كاو را گاو آمد مركبا\r\nيا فريدونى است خورشيد فلك بر پشت گاو * در پس پشتش كواكب سلم و تورى موكبا\r\nقدر روز از شب فزون شد كز تماشاى چمن * در مدار خويش خور گم كرد راه مغربا\r\nروز آدينه است ابناى جهان را از نشاط * شنبهء اطفال مرغان است و روز مكتبا\r\nچون خليفه بلبل اندر صبحدم گيرد به پيش * دفترى ز الحمد بر اوراق گلها مستكتبا \r\n\r\n","description":"","footnote":"","page_name":" 308 ","page_number":308},
  {"content":"\r\n\r\n چون فروخواند به مرغان صفحه‌اى زايات عشق * جمله را وجد و سماع و ذوق گردد موجبا\r\nباغ مهمل گشت چون مستعمل باد بهار * از شكوفه معجم آمد و ز رياحين معربا\r\nعاملان شاخ معزول و برهنه يافتند * از ورق فرمان ز گل خلعت ز نامى منصبا\r\nمريم هر برگ از عيسى گل طفلى به بر * وز دم روح القدس باد صبا را مرحبا\r\nموكب گل شهر را بگرفت برخيز اى غلام * زين كن آن صحرانورد كوه‌پيما اشهبا\r\nتا به استقبال گل از عكس سيمين نعل او * ريزم اندر صحن بستان چند ماه نخشبا\r\nليك با اين خاطر غمگين نشايد زان كه شهد * حنظل است آن را كه باشد تلخكامى مشربا\r\nغم چو بيمار است و در شادى چو ما بيچاره‌ايم * عقل را خم ز عنب چاره چو عناب و تبا\r\nپس بيار اندر هلال آن زرد رخشان آفتاب * يعنى آن جام شراب اى شاهد شكرلبا\r\nتا گريزد كوكب عقل از ورود موكبش * چون سوار هارب اندر تنگناى مهرما\r\nيا نه اين اغواى شيطان است كى بر عقل و هوش * جهل و غفلت يافت رجحان در كدامين مذهبا\r\nگر نشاط و شاديم بايست بر فتوى عقل * بر در شه روى بايد كان فرح رامسر با \r\n\r\n","description":"","footnote":"","page_name":" 309 ","page_number":309},
  {"content":"\r\n\r\n دادگر شاهنشه دوران محمد شه كه هست * دست ابر و بحر و كان از جود او مستكسبا\r\nبرفرازد درگه بزم و برانگيزد به رزم * خيمه برتر ز آسمان موكب فزون از كوكبا\r\nچون‌كه بگشايد نهنگ تير جانفرسا ز شصت * خصم ديوآسا به جان خواهد شهاب ثاقبا\r\nماه كفش چون رسد بر عقرب شمشير تيز * روز هيجا بر عدو گردد قمر در عقربا\r\nمىبنگريزد به عدلش گوى از چوگان ببين * در خم گيسوى جانان گوى سيمين غبغبا \r\n\r\nدر مدح جناب فضايل‌مآب حاج ميرزا آقاسى ايروانى صدر اعظم ايران\r\n زاد عجوز زمانه گويى توأم * دانش و محنت دو طفل را به يك اشكم\r\nمردم دانا ز بار محنت و اندوه * چون زن ثكلى هميشه حاملهء غم\r\nقبطى دوران به كام سبطى و اما * شربت فاروق و شهد خون كند و سم\r\nعاقل اگر نيست غافل از ره معنى * بنگرد اندر گذشته و نزند دم\r\nچيست جهان كاروانسرايى ويران * نعمت او خشك‌لب سرابى بىنم\r\nقافلهء خسته را نمايد منزل * تشنهء ره‌مانده راه نمايد زمزم\r\nچون برسد خسته مىنبيند يك جاى * چون بدود تشنه مى ننوشد يكدم\r\nدوش از انديشه تا به صبح نخفتم * كز چه مرا گشته روز تيره و درهم\r\nبر همه ابناى دهر عشرت و شادى * بر من مسكين هميشه محنت و ماتم\r\nگر بفزايد مقام مرد به دانش * ور بنهد فضل بر جراحت مرهم\r\nكيست ز اقران من به فضل ز من بيش * يا كه از آنان كزان به علم منم كم\r\nصرف بيان را چو در بديع معانى * كردم گشتم چو در كلام مسلم \r\n\r\n","description":"","footnote":"","page_name":" 310 ","page_number":310},
  {"content":"\r\n\r\n منطق سنجيده چون به فكرت صراف * دادم ميزان به خرج حكمت اعظم\r\nجان ارسطو ز منطقم شد مسرور * خواجهء طوس از كلامم آمد خرم\r\nهشتم بر مركب طبيعى چون زين * راندم در عالم طبيعت ادهم\r\nماده‌يى كش نبود صورت نوعى * جسم طبيعيش در كمال مقدم\r\nگشتم اين مايه را محرك جوهر * تا به مقامى كه گشت عقل مجسم\r\nبعد محدب ز سطح چرخ محدد * شد ز رياضى به تير فكرم مرسم\r\nچون به الهى پى افاده نشستم * گفت فلاطون زهى وجود مكرم\r\nبا همه دانش چراست بر من امروز * روى زمين تنگ‌تر ز نقطهء منسم\r\nمن به تشكى بدم كه هاتفى از غيب * گفت چنينى كه شرح دادى بل هم\r\nاين همه دارى و ليك هيچ ندارى * دودى چون تربيت نديدى از يم\r\nخون شود ارسنگ را دل اين نشود كو * بىاثر خور به لعل گردد محرم\r\nخيز و ببر جان خاره را بر خورشيد * يعنى در ظل فيض نيّر اعظم\r\nحاجى آقاسى آن يگانهء دوران * مفخر ايران خدايگان معظم\r\nتا شوى از پرتوش زمرد پيكر * از پى كورى چشم خصم چو ارقم\r\nآمدم اى آصف سليمان در كف * مور صفت هديه زين قصيدهء محكم \r\n\r\nمطلع ثانوى در مخاطبه و مديحه\r\n اى به گهر علت نمايش عالم * وى به شرف بهترين نتيجهء آدم\r\nعقل تو با عقل انبيا شده دمساز * نفس تو با نفس اوليا شده همدم\r\nگويم اگر علت بقاى جهان است * نفس نفيس تو نيست گفتهء مبهم\r\nزان كه تويى نايب خليفهء غايب * حكم منوب است نفس نايب را هم\r\nمعنى عرفان و علم و حكمت شرعى * گشته بر ابناى روزگار مجسم\r\nگرچه تو بود آصفى به ملك سليمان * اهرمن از وى كجا ربودى خاتم\r\nروز و شبت چرخ پير از پى زنهار * آورد از مهر و ماه مصحف و صارم\r\nكلك تو در حفظ ملك و ملت اسلام * همچو به ملك كيان بلارك رستم \r\n\r\n","description":"","footnote":"","page_name":" 311 ","page_number":311},
  {"content":"\r\n\r\n در ره يأجوج فتنه حد حديدت * آمده بندى شديد متقن و محكم\r\nگرچه به مدى تو اى سپهر كرامت * من چه ستايم به وصف خالق اكرم\r\nليك كليما تو در كلامم منگر * بنگر در سوز و آن ارادت مدغم \r\n\r\n579 حسينى قزوينى\r\nنام شريفش الحاج محمد حسين بن الحاج محمد حسن بن الحاج معصوم القزوينى ، اگرچه اصل ايشان از قزوين بود بعد از سكونت در عراق عرب به شيراز آمده توطن گزيدند . حاج محمد حسن از تلامذهء آقا مير سيد على رحمه اللّه بود و مرتبهء اجتهاد يافت و تصانيف كرده رياض الشهادة مشتمل بر سه جلد ازوست و نيكو نوشته فرزند ارجمندش حاج محمد حسين بعد از تكميل از تحصيل در طلب ارباب كمال از اهل ذوق و حال برآمد ، جماعتى از معاصرين را دريافت ولى دست ارادت به جناب حاج ميرزا ابو القاسم خاموش شيرازى كه مجذوبى و اصل و سالكى كامل بوده ، داده روزگارى در سفر و حضر به تصفيهء قلب و تزكيهء نفس پرداخت تا به مقام تمكين رسيد و پس از پدر به اصرار علما به امامت و وعظ و تربيت طالبان كوشيد . خدمتش مكرر روزى افتاد .\r\nمردى كامل ، فاضل ، حميده اخلاق ، صاحب تصرف بود در سنهء . . . رحلت نمود . وى را در شعر عربى و پارسى و قصايد و مثنوى چندين هزار بيت بوده ، قصايد و غزلياتش مفقود شده پنج جلد از مثنوياتش مهر و ماه و شترنامه و وامق و عذرا و الهىنامه و وصف الحال موجود است .\r\nو از آن جمله مىباشد .\r\n\r\nاز مثنوى مهر و ماه اوست\r\n جمال حق كه بودش نور باهر * چو ظاهر گشت نورش در مظاهر\r\nز صورت نقش گوناگون گرو كرد * بر آنها جمله جان را پيشرو كرد\r\nعيان گشت از رخ اعيان جمالش * گرفت آفاق را صيت كمالش\r\nيكى گشت آسمان ديگر زمين شد * يكى پست آن دگر بالانشين شد \r\n\r\n","description":"","footnote":"","page_name":" 312 ","page_number":312},
  {"content":"\r\n\r\n حضورى شد يكى ديگر حصولى * اصولى شد يكى ديگر وصولى\r\nجز او نبود تجلى ساز كرده * درون پرده و بيرون پرده\r\nهم او ايوان همو بنا همو خشت * همو دهقان همو صحرا همو كشت\r\nبه هر ميخانه‌اى او باده‌نوش است * به هر كاشانه‌اى او خرقه‌پوش است\r\nنه در مسجد جز او بينى نه در دير * نه در خود غير او يا بى نه در غير\r\nجز او چيزى نه و او در ميان نه * و ليكن زين ميان هم بر كران نه\r\nهمه عشق است و بس در چشم بينا * ز موسى تا عصا تا طور سينا\r\nچراغ عشق عالم برفروزد * ولى با هركه آميزد بسوزد\r\nيكى شير است صيدانداز و خونخوار * كه صيد او بود دلهاى افگار\r\nيكى باز است و پروازش دگرگون * شكار او دل آغشته در خون\r\nيكى شور است در دلها شررريز * شرارش شعله‌خيز و آتش‌انگيز\r\nندانم نام او عشق است يا درد * همىدانم كه انگيزد ز جان گرد\r\nندانم نام او ذوق است يا شوق * همىدانم كه بر گردن نهد طوق\r\nندانم نام او ميل است يا مهر * همىدانم كه آلايد به خون چهر\r\nبرون نام او ميل است يا مهر * همىدانم كه آلايد به خون چهر\r\nبرون از دانش اصحاب قال است * فزون از بينش ارباب حال است\r\nنداند كس نشان و منزل او * برون است از دوعالم محفل او\r\nز وحدت كثرت وهمى عيان است * به كثرت وحدت ذاتى نهان است\r\nدرين مشهد صدور اين مصادر * ندارد باعثى جز ميل صادر\r\nهمان ميل است ز اول تا به انجام * مى و ميخانه و ارواح و اجسام \r\n\r\nو له در تمجيد قطب العارفين حاج ميرزا ابو القاسم قدس سره\r\n دلا تا كى ره باطل سپردن * فريب هر بت عيار خوردن\r\nگهى كافر شدن زنار بستن * گهى مؤمن شدن ساغر شكستن\r\nبه بحر عشق كشتى غرق كردن * پس آنگه پاى از سر فرق كردن \r\n\r\n","description":"","footnote":"","page_name":" 313 ","page_number":313},
  {"content":"\r\n\r\n به پيرى در جوان جان و دل ده * كه جسم او ز جان اهل دل به\r\nابو القاسم كه پيش اهل عرفان * دل است و دلربا جان است و جانان\r\nميان انجمن وز انجمن دور * كنار خويشتن وز خويشتن دور\r\nمكان در وى چو وى در لامكان گم * نشان در وى چو وى در بىنشان گم\r\nبود وصف آنكه آيد در بيانها * نگنجد حد بىحد در زبانها\r\nمرا در بىحدى او سخن نيست * سخن در وصف بىحد حد من نيست \r\n\r\nاز مثنوى وامق و عذراى اوست\r\n كار زاهد ذكر و ذكر نام تو * جان عاشق مست و مست جام تو\r\nاى فروزان آفتاب فاش و غيب * عاشقان را سر برون آور ز جيب\r\nاى دلارا شاهد مشكين‌نقاب * جلوه كن بر تيره‌روزان بىحجاب\r\nره نمىدانيم بنما راهمان * نيستيم آگاه كن آگاهمان\r\nتا توانى بنگر و حيرانيم * بينوايى بين و سرگردانيم\r\nعاشقى بنگر كه با جانم چه كرد * ديده بنگر تا به دامانم چه كرد\r\nنيم‌جانى را به رحمى شاد كن * ناتوانى را ز بند آزاد كن\r\nسرخوش آن عاشق كه در خونش كشى * تا ز دام عقل بيرونش كشى\r\nاى به هر سوزى تو را ساز دگر * اى به هر سازى تو را راز دگر\r\nنغمه‌اى در هر خم تاريت هست * نوگلى در هر بن خاريت هست\r\nانت كالشمس و نحن كالغمام * انت كالبدر و نحن كالظلام\r\nانت كالبحر و نحن كالزبد * انت كالروح و نحن كالجسد\r\nدر عدم بوديم چون گنجى نهان * جز تو كس آگه نه زان گنج گران\r\nسكهء هستى به نام ما زدى * سنگ ناكامى به جام ما زدى\r\nساختى رسواى خاص و عاممان * بينواى و خسته و ناكاممان\r\nتخم غفلت در دل ما كاشتى * خاك غم بر فرق ما انباشتى\r\nزهر غم در ساغر ما ريختى * سرنگون ما را ز دار آويختى \r\n\r\n","description":"","footnote":"","page_name":" 314 ","page_number":314},
  {"content":"\r\n\r\n تا برافشانيم دست از بود خويش * بر مراد يار خشم‌آلود خويش\r\nيا منير الخد يا بدر التمام * يا مضى الوجه يا شمس الظلام\r\nاسقنى كأسا و جد لى بالوصال * يا كريما ذو العطايا و النوال\r\nمرحبا اى عشق بيرون تاخته * زهد و تقوى در خلاب انداخته\r\nعشق و رندى مستى و حال آورند * زهد و تقوى هستى و قال آورند\r\nكار زاهد ورد و ذكر و قيل و قال * جان عاشق غرق بحر ذوالجلال\r\nاى برون از دانش ارباب هوش * اى فزون از بينش روح سروش\r\nتو برون از وهم و وهم اندر تو گم * تو فزون از فهم و فهم اندر تو گم \r\n\r\nاز مثنوى شترنامهء اوست\r\n اى در تو مقصد و مقصود ما * وى رخ تو شاهد و مشهود ما\r\nنقد غمت مايهء هر شادىيى * بندگيت به ز هر آزادىيى\r\nنيست كسى جز تو هوادار ما * مونس ما ياور ما يار ما\r\nلطف تو كام دل ناكام ماست * ساقى ما بادهء ما جام ماست\r\nعشق تو مكنون ضمير من است * خاك سراى تو سرير من است\r\nباز دلم عاشقى از سر گرفت * تا كه دگر پرده ز رخ برگرفت\r\nباز دلم بيخودى آغاز كرد * تا كه دگر بند قبا باز كرد\r\nچشم سياه كه دگر مست شد * كاين دل شوريده سر از دست شد\r\nاى دلم از غير تو پرداخته * چند جفا با من دل‌باخته\r\nخيز شتربان كه دميد آفتاب * وقت رحيل است نه هنگام خواب\r\nتا نگرى از همه وامانده‌يى * قافله رفته است و به‌جا مانده‌يى\r\nخيز و نواى حدى آغاز كن * مست شدم زمزمه‌يى ساز كن\r\nخيز شتربان كه من ناتوان * مىشوم اينك ز پى دل روان\r\nتا دل سرگشته كجا رو كند * تا به كه اين شيفته‌جان خو كند\r\nمىرود و مىبردم سوى دوست * تا كشدم در خم گيسوى دوست \r\n\r\n","description":"","footnote":"","page_name":" 315 ","page_number":315},
  {"content":"\r\n\r\n دل‌شده را صبر و شكيب از كجاست * تاب صبورى ز حبيب از كجاست\r\nعقل كجا عشق و جنون از كجا * عشق كجا صبر و سكون از كجا\r\nگر من و دل بر در او جا كنيم * ديگر ازين به چه تمنا كنيم\r\nمنزل سلمى ز كجا من كجا * خيمهء ليلى ز كجا من كجا\r\nاى كه دلم بردى و تن كاستى * كرد غمت آنچه تو مىخواستى\r\nدل‌شده را بزم و بساطى نماند * صبر و سكون عيش و نشاطى نماند\r\nعاشق دل‌باخته ديوانه شد * ترك خرد كرد و به ميخانه شد\r\nسلسله زان زلف دوتا بايدم * ور نه بسى سلسله‌ها بايدم\r\nاى زده در خرمن صبر آتشم * سوزم و زين آتش سوزان خوشم \r\n\r\nاز مثنوى وصف الحال اوست\r\n كه تواند ز ما و من گذرد * تا به درگاه ذو المنن گذرد\r\nهستى و نيستى كه عين همند * ذات و وصف خداى ذوالنعمند\r\nهرچه بايد به هركه داد دهد * وانچه شايد درو نهاد نهد\r\nاو نهد خوان و او چشاند نان * او دهد عقل و او ستاند جان\r\nخوان ازو نان ازو دهان هم ازو * جسم ازو جان ازو جهان هم از او\r\nبه خدا تا ز خود جدا نشوى * با خدا هرگز آشنا نشوى\r\nاز در او متاز بر در غير * جز رخ او مبين به مسجد و دير\r\nور دلت مبتلاى چنبر اوست * بر در هركه رو نهى در اوست \r\n\r\nدر نعت حضرت خاتم نبوت ( ص ) و صاحب ولايت ( ع )\r\n احمد مرسل آفتاب ازل * مه و خورشيد برج علم و عمل\r\nبندهء او چه ماه و چه برجيس * والهء او چه نوح و چه ادريس\r\nزو بلندى بلند و پستى پست * نيستى نيست بلكه هستى هست\r\nعلى عالى آن ستودهء حق * كه به بينش ز خلق برده سبق\r\nيك‌دم جانفزاى او آدم * يك كف دلگشاى او عالم \r\n\r\n","description":"","footnote":"","page_name":" 316 ","page_number":316},
  {"content":"\r\n\r\n اى مبرا ز پاك و ناپاكى * اى معرا ز باك و بىباكى\r\nپرده بردار و خودنمايى كن * فاش‌تر جلوهء خدايى كن\r\nقطب اقطاب دهر ابو القاسم * آن ز خود فانى و به حق قايم\r\nاو ز هستى نه هستى از وى زاد * او ز مستى نه مستى از وى شاد\r\nمطرب نغمه‌هاى بىچه و چون * كه ز هر نغمه‌اى به شور فزون\r\nساقى باده‌هاى بىكم و كيف * كه به هر باده نسبت او حيف\r\nفارغ است از تميز ساعد و دوش * دوش او امشب است و امشب دوش\r\nنه به خود بنگرد نه جانب كس * كه به چشمش يكى است پيل و مگس\r\nقطره را بحر بيكران بيند * در مكان فر لامكان بيند\r\nشير ديدن كجا و شير شدن * دام و دد خوردن و دلير شدن\r\nيارى از يار جو نه از ياران * همت از ابر بين نه از باران\r\nصمت پنداشتى ز نادانى است * قول بيهوده گوهرافشانى است\r\nچه سخن گويد از فراق و وصال * آنكه شد محو روى شاهد حال\r\nديده‌يى در حضور دوست كسى * عشق ورزد به نام او نفسى\r\nذكر او بىدهان چو بتوانيم * نام او بر زبان چرا رانيم\r\nآن رياضت كه عقل و جان كاهد * زان آن كس كه معرفت خواهد\r\nچه رياضت به از رضا بودن * به قضاى خدا و آسودن\r\nزان كه آسودنى ز پالايش * به ز فرسودنى ز آلايش\r\nناز و تمكين بهل كه عادت اوست * عجز كن عجز كان عبادت اوست \r\n\r\nاز مثنوى الهىنامه اوست\r\n ز اسمان گذر در صفاتش نگر * صفاتش همه عين ذاتش نگر\r\nموحد از آن كرده نفى صفات * كه باشد صفات خدا عين ذات\r\nرهى را كه زاهد به سالى رود * به يك گام شوريده‌حالى رود\r\nولى ترك سر شرط شوريدگى است * به اين مىتوان يافت شوريده كيست\r\nخوشا وقت آنان كه مست وىاند * بلندجهانند و پست ويند \r\n\r\n","description":"","footnote":"","page_name":" 317 ","page_number":317},
  {"content":"\r\n\r\n مگو هست جزوى كه بىكل بود * كه هر خارى آبستن گل بود\r\nبه هر مور مارى و پيلى نگر * به هر پشه‌يى جبرئيلى نگر\r\nاگر پيش اگر پس نظرگاه اوست * اگر بيش اگر كم گذرگاه اوست\r\nاگر همچو شكر دگر چون نىاند * همه مظهر ذات پاك وىاند\r\nولى از صفت درگذر ذات جو * به ذات آن صفت را كه شد مات جو\r\nبراق است تن بهر جان رسول * كه بىاو ميسر نگردد وصول\r\nخموشى بود نردبان فلك * ازين نردبان رو به ملك و ملك \r\n\r\n580 حاوى سنندجى\r\nاسمش حسينقلى خان و خلف الصدق امان اللّه خان والى كردستان بوده فضل و دانش و حسب و نسب و همت و حشمت را جامع گشته در زمان فترت كردستان در ملك بابان سكونت جسته و هم در ريعان شباب در سنهء 1263 درگذشته . در نظم و نثر و تازى و درى صاحب قدرت و در فنون سخن‌گويى مرتبه‌اى عالى داشته بعضى از اشعارش نوشته شد . ازوست :\r\n شاه را خرگاه بالاتر ز مهر و ماه باد * آسمان و هرچه در آن زيردست شاه باد\r\nدر مزاج آستان شه خواص كهرباست * جبههء گردن‌فرازان را مزاج كاه باد \r\n\r\nدر خطاب به آسمان گويد\r\n اى نخستين خشت قدرت كت نخستين اوستاد * داد سلطانى اثر در عالم كون و فساد\r\nاى به تدبير تو در اوضاع عالم قهر و لطف * اى به تدوير تو در افراد انسان ظلم و داد\r\nاى محاط كردگار از امر و نهى و سوق و منع * اى محيط طبع چار از نار و خاك و آب و باد \r\n\r\n","description":"","footnote":"","page_name":" 318 ","page_number":318},
  {"content":"\r\n\r\n از چه با نوباوگان خويش هستى در ستيز * زاد مادر كى ستم گسترد بر پورى كه زاد\r\nنار نمرود از چه سوزى بر براهيم وجود * صرصر عاد از چه تازى بر به معدودى رماد\r\nاز چه رعدت جانگزاى و از چه برقت غم‌فزاى * از چه نحست كينه‌ورز و از چه سعدت بدنهاد\r\nطور فرعون از چه آرى هستى ار طور فروغ * طبع شداد از چه دارى هستى ار سبع شداد\r\nگر ز احرارى به احرارت چرا باشد نفاق * ور نه اشرارى به اشرارت چرا باشد و داد\r\nاين منم كم مسقط و مقصد ز هنجارت خراب * مسقط آن فرخنده ملك و مقصد اين نامىسواد\r\nآن سنندج ملك و قومى مضطر از صدمهء و با * وين صفاهان شهر و جمعى لاغر از لطمهء جراد \r\n\r\nو له ايضا\r\n دى دم صبحم تن نزار به بستر * وز مى دوشينه بود دردى در سر\r\nجام ز بدمستى حريف شكسته * نطع ز آثار اكل و شرب مقذر\r\nمينا فتاده چون به سجده مصلى * يا چو مجاهد كه خونش ريخته كافر\r\nمرغ سحرخوان به وصل صبح پرافشان * شمع شبستان ز هجر شام مكدر\r\nساقى آتش جبين غنوده بدان‌سان * كش بجهاند ز خواب چهر چو آذر\r\nگفتمش اى از تو من به مكنت دارا * گفتمش اى با تو من به عيش سكندر\r\nخيز كه بلبل به بانگ نغز سرايد * وقت صبوحى به طرف گلشن مى خور\r\nخاست چنان خاست كز نسيم سپر غم * چشم گشود آن‌چنان گشود كه عبهر\r\nگفتم رطلى گران نه بيش و نه كم ده * بوسه‌يى آنگه ز لب نه بوسه كه شكر \r\n\r\n","description":"","footnote":"","page_name":" 319 ","page_number":319},
  {"content":"\r\n\r\n رطل بياورد و بوسه داد و گرفتم * خرقهء تذوير برفكندم از سر\r\nناگهم آن دلربا نگارك ديرين * همچو مه چاره درآمد از در\r\nدست گرفت و مرا به بانگه خود برد * جايى كز حد وصف من بد برتر\r\nبادهء پارينه هرچه خواهى موجود * صحبت ديرينه هرچه گويى درخور\r\nچون به نوا او هزار نغمهء داود * چون به خرام او هزار لعبت كشمر \r\n\r\nدر شكايت از بند و زندان گويد\r\n به چه تقصير گرفتارم و رنجور و اسير * كس نديد است گرفتار مگر با تقصير\r\nدست ناكرده گنه كرده كسى اندر غل * پاى نارفته خطا ديده كسى در زنجير\r\nپاى من در دم مارى است كه زهرش بر من * بتر از مرگ و غم غايله دارد تأثير\r\nجاى من در بن غارى است كه بر من نرسد * روشنى شب ز مه و روز ز خورشيد منير\r\nدر يمينم غل و غولان به يسارم انبوه * قالىيى در زبر و كهنه پلاسى در زير\r\nگر بخيزم كه وضو ساز كنم گويد خيز * كه خبيثى تو دور است خبيث از تطهير\r\nنان اگر خواهم گويند كه افسرده تنور * آب اگر جويم گويند كه خشكيده غدير\r\nكف پايى است مرا سخت‌تر از زانوى پيل * ناخنانند مرا تيزتر از پنجهء شير\r\nسرم از موى جوالى شده آگنده به پشم * تنم از چرك مثالى شده اندوده به قير\r\nز صغير و ز كبيرم گنهى نيست به ياد * بر من آگاه خداوند لطيف است و خبير\r\nليك در مذهب اين قوم گناهى است مرا * كه به ميزان عمل هست گرانتر ز اثير\r\nآن گنه چيست تولاى على بعد نبى * وان على كيست شه عمروكش خيبرگير\r\nآنكه سجاده‌نشين حرمش بود بتول * وانكه دو پور گراميش به هر وصف شهير\r\nآنكه مشغول به تجهيز نبى بود و نماز * ديگران در پى غصب فدك و نصب امير\r\nمال من عرضهء تاراج و غرض شعبهء غصب * زرع پامال ستم كيل رهين تسعير\r\nپيش ازين در برم از غيب رسيدى مقصود * حاليا بر سرم از چرخ فروبارد تير\r\nنفسم در دل گردون مثل آهن و آب * ز پس آنكه همىبود چون انگشت و خمير\r\nگر هنرور به پنيرى شود از دهر به كام * جست بايد ز حمل مايه و از ثورش شير \r\n\r\n","description":"","footnote":"","page_name":" 320 ","page_number":320},
  {"content":"\r\n\r\n بىهنر نيز همين راتبه گر جويد باز * چرخش از مهر رغيف آرد و از ماه پنير \r\n\r\nدر مدح حضرت على بن ابى طالب عليه السلام\r\n دى به كه صبحدم بود به خوابم قرار * ناگهم از در نمود صبح صفت روى يار\r\nتا كم از آن ضعف دل قوت جان بخشدى * تا كم از آن بيخودى مقوى آرد به كار\r\nمشك گرفت از دو زلف وز گل عارض گلاب * سبكهء سيم از جبين صفحهء زر از عذار\r\nصندل رخسار سود عنبر كاكل گرفت * لعل ادب كوفت بر سر سنگ وقار\r\nگفت كه اى كرده وقت صرف عقار و ضياع * گفت كه اى كرده عمر ضايع صرف عقار\r\nديدى كت از ضياع عايده نى جز صياع * ديد كت از عقار فايده نى جز خمار\r\nروزى در اردلان سفسطه‌گيرى به دوش * گاهى از اصفهان فلسفه آرى به بار\r\nگاه به لشكركشى تازى و يغما كنى * مال گروهاگروه جان هزاران هزار\r\nتا كى ازين اردلان اينت دم پردلان * تا كى ازين شهريار اينت در كردگار\r\nزلف نكويان مجو كه در بهشت دلت * تلبيس عشق آورند اين دو فسون پيشه مار\r\nلازم نبود تو را بنده ز اهل وطن * واجب نامد تو را يار ز اهل ديار\r\nاحمد بطحى سرير يارانش را نگر * بلال بود از حبش بوذر بود از غفار\r\nخود نبى اللّه داشت به بطن بطحى مقام * ز كيد بوجهل كرد يثرب را اختيار\r\nاى همه بوجهل تو كينه و بغض و حسد * يثرب تو كالبد بطحى دار القرار\r\nهجرت ازين جهل كن يثرب تن را بهل * عقل بست رهنما علم بست يار غار\r\nدراى زين كالبد بسيط شو كالابد * گذار اين جيفه را به كركس جيفه‌خوار\r\nراه مدينهء ابد بسپر كانجا كشند * بر سر ره روز و شب انصارت انتظار\r\nبكوش بىمنجنيق درين سرافراز قصر * درآى بىنردبان درين همايون حصار\r\nمحرم جان كن ملك همدم دل كن مسيح * نافهء خورشيد را به قدرت آور مهار\r\nسخن چو اينجا رسيد گفتم ديگر بگوى * كز سخنت اوفتاد به خاطرم خار خار\r\nتوبه ز جد وز جهد حذر ز سعى و ز رنج * توبهء با اشتياق ندبهء با اختيار\r\nيائسهء دهر را سه‌گانه گفتم طلاق * ناشزهء ملك را يكسره خواندم ظهار \r\n\r\n","description":"","footnote":"","page_name":" 321 ","page_number":321},
  {"content":"\r\n\r\n زين سپسم بوسه‌گاه خاك در بو تراب * گرم رسد بر درش لبان اميدوار\r\nعلى عمران كه هست مايهء ايجاد خلق * علت اعدام نيز بارقهء ذو الفقار\r\nشير عرين خدا كه در ملاحم نكرد * به غير ابطال صيد به غير اعدا شكار\r\nشيرى چنگال او چو چنگل شيرساز * ثعلبش اندر نظر كرد و جهان شيرزار \r\n\r\nدر نصيحت و حكمت و موعظه گويد\r\n دوش از گلگون شفق نيلى افق شد در خيال * همچو آن طشتى كه از خون سياوش مال مال\r\nتيغ خونينى كه دژخيمش نهد در نزد طشت * همچنان نزد افق اندر خيال آمد هلال\r\nآسمان كاووس‌مان كز گونه‌گونه اختران * داشتى بر چهره حسرت را سرشك انفعال\r\nكهكشان را رود جيحون خواندمى كش از دو سو * خيل انجام همچو ترك و همچو فرس اندر جدال\r\nفوجى از تركان همىديدم كه مىبگريختند * وز قفا تابنده خور خطى به كف چون پور زال\r\nگفتم اى تيغت به فرق دشمنان تا مغز دل * گفتم اى تيرت به جسم سركشان تا پر دال\r\nسالها شد تا كه مىبينم تو در هر بامداد * اين حشم را مىكنى معدوم و خوار و پايمال\r\nوين نشد يك‌بار تا بينم كه پشت آرى مگر * قول پيغمبر بنشنيدى كه الحرب سحال\r\nگفت حاشا كز هزيمت چهرهء زرد آورم * سرخ‌رويم چون به اخلاص رسول اللّه و آل \r\n\r\n","description":"","footnote":"","page_name":" 322 ","page_number":322},
  {"content":"\r\n\r\n خاتم ار نامد محمد بعد او نامد چرا * يك پيمبر در هزار و دو صد و هفتاد سال\r\nور نه حيدر هست ختم الاوصياء پس ازچه‌رو * ساخت ختم الانبياء او را وصى در اهل و مال\r\nچون تو وجه اللّه را از ديگران بشناختى * شد ميسر در خدا دانى تو را وصف كمال\r\nدود عاجز را كه روزى مىرساند در بحار * مور مسكين را كه آب و دانه آرد در تلال\r\nآتش سوزان كه مىآرد برون از خار و سنگ * آب روح‌افزا كه مىسازد روان در خشكسال\r\nنطفه‌ات را صورت زيبا كه داد و رنگ و بو * صورتت را قامت موزون كه داد و يال و بال\r\nابروانت را كه داد اين‌گونه خم بىكلك و نقش * چشمهايت را كه كرد اين‌سان سيه بىاكتحال\r\nكيست بر بالين پرستارت چو ياران رم كنند * آن زمان كت روح خواهد كرد از تن انتقال\r\nچون به چرخ اول آيد آفتاب روز حشر * بر سرت ظل كه زان جرم حريق آرد ظلال\r\nكش‌كشان سوى جحيمت چون كشند آن ديوها * از كه دارى چشم حك دفتر و فك عقال \r\n\r\nدر مطايبه و هزل گويد\r\n مرا غلامى غلمان سرشت و حور مثال * خداى داد ازين پيشتر به چندين سال\r\nز خوى و بوى و يم حور و مشك در پهلو * ز موى و روى و يم عنبر و ارم به خيال\r\nچو او به خانه هزاران فرشته بر ديوار * چو او به كوچه هزاران برشته در دنبال \r\n\r\n","description":"","footnote":"","page_name":" 323 ","page_number":323},
  {"content":"\r\n\r\n سئيس آخور و دهقان باغ و ضابط ده * وكيل خرج و نديم و لبك‌زن و نقال\r\nچو از عذوبت آزار ديدمى محمول * چونان به خانه ز بازار بردمى حمال\r\nبه گاه بزم غزالى به مشك ناف به ناف * به وقت رزم هژبرى ز كينه مالامال\r\nجگر به سطوت ازو در گداز بيضهء هند * سرين به خلوت ازو در نياز نقرهء قال\r\nرسيده سن شريفش به شش فزون از بيست * فكنده بازش پر و گشاده زاغش بال\r\nز گشت اختر من آن‌چنان پرىخويى * بدل شد است به ديوش كنون خصال و فعال\r\nبهانه‌جوى و نصيحت‌فروش و موعظه‌گو * شكم‌پرست و قدم‌كوته و درازملال\r\nچو رگ‌زنى طلبم گويدى منجم شهر * بگفته دوش كه شد ارقنوع در قيفال\r\nچو آب دستان خواهم بگويد اينك ظل * دو شبر و نصف و سه اصبع بمانده تا به زوال\r\nچو آب خواهم هان كوزه گويد آن چشمه * چو نان طلب كنم آن آرد گويد آن غربال\r\nبيار سبزى گويد دماغ راست ضرر * بگير ترشى گويد كه معده راست نكال\r\nستاده . . . . . . . . . . . . . . . . . . . . . . * يكى بسان درفش و يكى به مثل جوال\r\nمگر كه لطف وجيه خدايگان دهدم * وجيه خادمكى يا بهاء زوجه حلال \r\n\r\nدر تحقيق و حكمت گويد\r\n دل گم گشته‌ام چون يوسف و من پير كنعانم * كه تا از دامن من رفت صبر از گريه نتوانم\r\nگر آن يوسف به چاهى فرو از كينهء اخوان * مر اين يوسف به صد چاه اوفتاد از حرص عصيانم\r\nببردند از برم عزم تماشا را و من گفتم * به گريه كى مهان بر وى ز گرگ فتنه ترسانم\r\nز سستى سخت مىترسيدم اما استوار آمد * به تسليم وديعت از پسرها عهد و پيمانم\r\nفراز ره نشستم زان سحرگه تا بايوارش * كه كى جمع آمد از گشت فلك شمل پريشانم \r\n\r\n","description":"","footnote":"","page_name":" 324 ","page_number":324},
  {"content":"\r\n\r\n همى گاه عشى پيدا شدند اخوان افسونگر * تركنا يوسف آمد در صماخ از قول ايشانم\r\nز دود درد صاعد شد بخارى تا جهان بينم * چنان كاندر جهان پرتو چو يوسف شد ز چشمانم\r\nنه آن دم بىبصر گشتم كه آنگه بىبصر بودم * كه بسپردم به دست عصبهء كين نخبهء جانم\r\nبگفتندش كه دور از ما دريدش گرگ بىايمان * مسلمان را چسان باور ندارم گر مسلمانم\r\nبه دامانم چو بنهادند پيراهن نه خونين بد * ولى خونين شد از خونابهء درياى دامانم\r\nبه دل از كام شيرين زهر از خوابم خيال آمد * ز ياران دام و دد در مسكن و منزل بيابانم\r\nوزان جانب چو اخوان جفا در وادى حيرت * فروهشتند در چاه بلا فرزند حيرانم\r\nيكى سياره از سرحد جهل آمد كه داردشان * صلا برزد كه در دلو آمد اينك ماه تابانم\r\nعزيز مصر سوء الضن به زن يعنى حسد گفتا * تو فرزندش بدان زيراكه فرزندش همىخوانم\r\nچون زن ديدش به وى افكند طرح عشق شهوانى * بگفتا بار الها از كف اين ديو برهانم\r\nنه بر بىعصمتى گفتند هان معصوم برهانت * نه بر پاك‌دامن گفت هين شاهد گريبانم\r\nنه حق فرمود اين و آن به هم آهنگ كردندى * بحفظ عصمت يوسف حجاب ار نى ز برهانم \r\n\r\n","description":"","footnote":"","page_name":" 325 ","page_number":325},
  {"content":"\r\n\r\n شه آن ملك شد يوسف به من بنوشت در پنهان * كه در ملك ضلالت البشاره شاه سلطانم\r\nخرد همراه خود بردار تا سويم شتاب آور * كه مستثنى است در مادر به من از ديگر اخوانم\r\nچو بشنيدم كه از سلطان مصر حرص و كين آمد * ريا و كبر بگرفتند پيرامون اركانم\r\nوى اندر مصر سلطان است و در كنعان همانا من * كه صاحب مسند فرعونم و قارون و هامانم\r\nيكى قتال ثعبانم چو با عقلم جهاد افتد * فتد چون با هوس حربم يكى ثعلب نه ثعبانم\r\nزبان مرغ بهتان خواندم و شد نرم در دستم * حديد فتنه نى يوسف كه داود سليمانم\r\nبه راه آرزو در خانه‌يى از نى نشستستم * لجاج و غدر آتش بيخت خواهد برنيستانم\r\nعصابهء شيطنت ار مؤبدى بر مؤبدان باشد * هرآن‌كو خوانده باشد نيم‌حرفى از دبستانم\r\nتهور را به شهرستان ظلمت حصن ستوارم * تكبر را در اعضاى وقاحت بند ستخوانم\r\nيكى انگيخته سيلاب رعدآواست بيدادم * يكى افروخته سجين برق‌آساست طغيانم\r\nكه بر مظلوم اثر ناكرده از بن بركند بيخم * كه بر مسكين شرر نارانده خاكستر كند جانم\r\nدرين آب و درين آتش كه خيزند از وجود من * من خاكى بدين پرباد مغزى سخت حيرانم \r\n\r\n","description":"","footnote":"","page_name":" 326 ","page_number":326},
  {"content":"\r\n\r\n شدم در چين معنى با شميم نافهء دانش * مگر تا عبرت اندوزم مگر تا پند بستانم\r\nلب چينى سفالين را چو انگشتى زدم گفتا * كه من خاك سر فغفور و بند دست خاقانم\r\nز كوى لهوم ار رانند همچون برف دىماهم * به‌سوى لعبم ار خوانند همچون برق نيسانم\r\nز بس آميزش دونان همى در بزم نزديكان * چو خارا در بلورستان چو خار اندر گلستانم\r\nهدايت هرچه مىجويم غوايت پيش مىيابم * اگر حاوى لقب دارم همان غاوى است عنوانم\r\nچو مرواريد و مشك و لعل مىبيزد بنان من * نمىدانم كه عمان يا كه تبت يا بدخشانم \r\n\r\nو له\r\n بيمار غمم ولى نه بيمارم * غم بيمار است و من پرستارم\r\nشبها به مراقبت سحر سازم * روزان به معالجت به شام آرم\r\nاز سينه به بسترش همىبنهم * وز بالينش به سينه بردارم\r\nگاهش ز پى طبيب در شهرم * گاهى ز پى دوا به بازارم\r\nمن محتضرم چو او شود حاضر * بر مرگ درند جامه حضارم\r\nبقراط زمان علاج فرمايد * زين رنج مرا كه سخت افگارم\r\nبقراط چو گفتمش خطاب آمد * اخسأ ز چهار سوى و اقطارم\r\nبقراط كجا و زادهء احمد * فض اللّه فاك را سزاوارم\r\nآن عقل ازل كه زيبد ار گويد * اول اثر ظهور اطوارم \r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nفى صفت الربيع و تمديح صاحب الولاية\r\n باز شد در مه آذار گلستان * از گل و ريحان چون روضهء رضوان\r\nدشت و كهسار شده يكسره تبت * باغ و گلزار ببين جمله بدخشان\r\nنرگس مرمود ارتد بصيرا * بوى پيراهن گل يافت به كنعان\r\nياسمن زال خمانى است كه كرده * تكيه بر عرجون چون پير به چوگان\r\nرايت نيسان بنمود چو عباس * صولت بهمن بشكست چو مروان\r\nچشم بگشوده به بيمارى نرگس * زلف بشكسته به طرارى ريحان\r\nخيرى اندر شرر نار شقايق * چون خليل است كه در برد ز نيران\r\nسوسن اندر بغل دايهء سبزه * چون مسيح است كه مىخواند قرآن\r\nابر اندر تتق گنبد نيلى * چون كليم است كه اندازد ثعبان\r\nمهر در برج شرف همچو محمد * زندگى مىدهد و فيض به اكوان\r\nماه در اوج پس از مهر چو حيدر * نايب است و خلف و والى و سلطان\r\nعجب از آنكه تو را چارم داند * گر نداند سيم احمد و يزدان\r\nعجب از آنكه تو را تابع خواند * گر نگويد كه تو را تابع دوجهان\r\nبهره نابردنت از ارث پيمبر * چارمين بودنت از رتبهء اقران\r\nمرتدم گويد اگر هيچ منافق * كافرم گويد اگر هيچ مسلمان\r\nناصبا چيست به اولاد پيمبر * مر تو را دشمنى و كينه و عدوان\r\nچه بدى ديده‌يى از بضعهء احمد * چه زرى خوده‌يى از كيسهء سفيان\r\nآيتى باز چه بينى و حديثى * كه همى آل على راست ثناخوان\r\nسوى تأويل بكوشى و تكلف * باژگونه بكنى معنى قرآن\r\nمن ز وحدت به تو مىخوانم حكمت * تو ز اجماع همىجويى برهان \r\n\r\nو له فى المراثى\r\n اى آسمان تيره ظلوم و ستمگرى * قصاب بىمروت و جلاد كافرى\r\nببرى همى علاقه و خود هم معلقى * بنهى همى بر آذر و خود هم بر آذرى \r\n\r\n","description":"","footnote":"","page_name":" 328 ","page_number":328},
  {"content":"\r\n\r\n جانها مكدر از تو ازيرا مكدرى * دلها مجدر از تو ازآن‌رو مجدرى\r\nاصحاب را جگر ز تو چون عود مجمر است * تا بر سر اثير تو چون دود مجمرى \r\n\r\nدر زمان حبس و بند خود منظوم نموده\r\n در قيد غم افتاده‌ام از كيد اعادى * انكارهء محنت شده كفارهء شادى\r\nدستى نه كه خيزد كه مرا دست بگيرد * كاى غم‌زده در دست كه از پاى فتادى\r\nپايى نه كه چون بشنودم پاى به زنجير * پا پيش نهد رسم جوانمردى و رادى\r\nنطقى است مرا جامد و طبعى متوقف * انس است كنونم ز نباتى به جمادى\r\nتمثال جمادى شده سالى است ندانم * كى غرهء شعبان شد و كى سلخ جمادى\r\nكردى است مرا مونس و زندان را حارس * با كرد فسادى چه كند مرد سوادى\r\nلاادريم از دانش و حكمت چو بگيرند * اين سفسطه‌كيشان ره غدرى و عنادى\r\nبىكسب هنر نيستم اما مددم نيست * بىفيض مطر سبزه نرسته است ز وادى\r\nدر جزو زمانى است مرا دار كه دورى * جهل است پزشكى و بخيلى است جوادى\r\nبا نوع كسانى است مرا كار كز ايشان * دانا همه جا تالى و كودن همه بادى\r\nچون مىنكشم جور كه تا دور فلك بود * ميراث گرفتند نتايج ز مبادى\r\nديدى كه چه شد از پسر هند به هاشم * ديدى چه شد از زادهء عباس به هادى\r\nمن بندهء ايشانم و آنان سگ آنان * نورى سوى نورى شد و بادى سوى بادى\r\nاينان سگ آن طردند آن طرد جهودى * من بندهء آن مردم آن مرد جهادى\r\nشير حق و جسم نبى و روح كرامت * شاه رسل و ماه سبل كوكب نادى\r\nاز كيفر كفار هم او حاجز و رادع * بر لشكر ابرار هم او سايق و حادى\r\nخلق خوش او فاتحه و نكهت عودى * بغض دگران خاتمهء نخوت عادى\r\nدر حرب همىآمده بر اعدا نارى * در سلم همىكرده بر احباب رمادى\r\nهم از فر او نوح و صفى هابط و غابط * هم بر در او روح امين رايح و غادى \r\n\r\nاين قطعه را بر وجه طيبت به طبيبى فرستاده\r\n بگو باد صبا زين زار مهجور * بدان عيسىدم بقراط مانند \r\n\r\n","description":"","footnote":"","page_name":" 329 ","page_number":329},
  {"content":"\r\n\r\n شنيدستم كه از من بنده گشته * ملول آن‌سان كه از وى بنده خرسند\r\nبه هجوم قطعه‌يى خوانند از وى * معاذ اللّه گله است آن قطعه يا پند\r\nاگر هجو است آن در شأن من مدح * و گر زهر است آن در كام من قند\r\nبدان ماهى كه گوش عاصيان را * بدين آكند و از عصيان پراكند\r\nبدان شاهى كه با دست ولايت * اساس كفر را از بيخ بركند\r\nورت زين نيست باور تا بيارم * به هر ملت كه خواهى سخت سوگند\r\nگرم دهرى همىخوانى بديهور * ور از گبران همىدانى به پازند\r\nگر اسرائيليم دانى به يعقوب * و گر نصرانىام خوانى به فرزند\r\nبه شطر الغب كه بنماييش تربد * به استسقا كه فرماييش گل‌قند\r\nبه افتيمون به بسفايج به ترمس * به خولنجان به سورنجان به ريوند\r\nبدان نهرى كه در روى بروجرد * بدان بحرى كه در زير نهاوند\r\nكه گر من بنده دارم اختيارى * بر اين الكن زبان نابرومند \r\n\r\nفى الهزل و المطايبة\r\n اى آنكه سپهر با توام كرد * مخصوص به درد همنشينى\r\nگند نفست بدل نسازد * خاييدن جوز و دارچينى\r\nاى كاش تو را نفس بريدى * يا من شدمى بريده بينى \r\n\r\n581 حيران كردستانى\r\nاسم شريف آن جناب شيخ محمد و خلف اكبر و ارشد و اعلم جناب شيخ امام الدّين است و از فحول فضلا و مجردان و موحدان معاصرين اگرچه خدمتش روزى نيفتاده از تذكره‌يى كه ميرزا عبد اللّه متخلص به رونق كردستانى جمع كرده و شعراى كردستان را در آن نگاشته كمال تمجيد و\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nنهايت تجريد وى مبرهن مىگردد و هم او گويد كه در نظم و نثر تازى و درى و در حكمت الهى و طبيعى ماهر و قادر است و در مثنوى مرشد العشاق تحقيقات فاضلانه مندرج ساخته على الجمله بعضى از اشعار او نوشته مىشود :\r\n\r\nمن قصائده\r\n كشت زخم روزگارم چون نزارم * چون نزارم كشت زخم روزگارم\r\nگوييم كز كف زمام صبر مگسل * گر به كف باشد عنان اختيارم\r\nجويبارم در كنار و تشنه مردم * تشنه مردم در كنار جويبارم\r\nتا به كى در سينه سوز جان‌گدازم * تا به كى در پرده راز آشكارم\r\nيا بنه پايى و خار از دل درآور * يا بده دستى و پاى از گل برآرم \r\n\r\nمن ترجيعاته\r\n بس‌كه مستغرق خيال توام * بى خود از لذت وصال توام\r\nاى تو مولى و بندهء تو جهان * احمدى كن كه من بلال توام\r\nتشنه‌لب جان سپردم ار چه مدام * بر لب چشمهء زلال توام\r\nپاى دارم كه بردى از دستم * دست گيرم كه پايمال توام\r\nعاقلى را به نيم‌جو نخرم * من كه ديوانهء جمال توام\r\nخواجگان در صف‌نعال منند * تا من اندر صف‌نعال توام\r\nسركش از عشق بىزوال منى * سرخوش از حسن لايزال توام\r\nدام نفكنده پايبند منى * دانه ناچيده بسته بال توام\r\nگرچه وصف تو بس محال افتاد * نيست در سر جز آن محال توام\r\nدلبران گو كه عشوه نفروشند * زان كه من بىدل از دلال توام\r\nفارغ از قيل و قال شاه و گدا * سر پر از شور وجد و حال توام\r\nگر ضلال است مستى از مى ناب * ساقيا من درين ضلال توام\r\nاين همه نقش توست مىدانم * ليك در معنى تو حيرانم \r\n\r\n","description":"","footnote":"","page_name":" 331 ","page_number":331},
  {"content":"\r\n\r\n\r\nو له\r\n سالكانى كه لامكان سفرند * رهروان شكسته‌بال‌وپرند\r\nكوچه گردان عور بىزر و سيم * كيميابخش و كيميا نظرند\r\nاز لب خشك و اشك ديدهء تر * شهرياران ملك بحر و برند\r\nهمه چون لشكر شكسته پريش * رايت فتح و آيت ظفرند\r\nهمه پاكيزه روى و پاك نهاد * همه ژوليده موى و پرغبرند\r\nگاه چون موم بر عسل پيدا * گاه پنهان چو شهد در شكرند\r\nشهرها طى نموده در دل شب * يك‌قدم ره نرفته در سحرند\r\nاز دمى صدهزار جان بخشند * به لب آورده جان و محتضرند\r\nسر ز تسليمشان به پاى قضا * پا ز تعظيم بر سر قدرند \r\n\r\nو له ايضا\r\n باز در پرده داستان تا كى * سوختم سرجان نهان تا كى\r\nهمه سر بر خطيم و جان‌بركف * جور و بيداد و امتحان تا كى\r\nبر رخم اشك ارغوانى بين * دورى اى شاخ ارغوان تا كى\r\nاز تو يك جلوه و ز ما صد جان * نرخ كالاى جان گران تا كى\r\nبگذر از عار و ننگ و نام و نشان * مانده در نام و در نشان تا كى\r\nاز كمند زمانه بيرون شو * دست و پا بستهء زمان تا كى\r\nپيشرو باش و تيزگام به راه * مانده دنبال كاروان تا كى\r\nدر بهاران گلى بچين و برو * تكيه بر موسم خزان تا كى\r\nگاه مست سرور و گاه غرور * گه چنين گاه آن‌چنان تا كى \r\n\r\nو من مرشد العشاق\r\n بشنو ار خود نيستى دمساز دوست * از لب جان‌بخش نايى راز دوست\r\nاى نهان ازبس‌كه پيدا روى تو * عين عالم بس‌كه يكتا روى تو \r\n\r\n","description":"","footnote":"","page_name":" 332 ","page_number":332},
  {"content":"\r\n\r\n بس‌كه عالم‌گير نور روى توست * ما به هرجا رونهيم آن‌سوى توست\r\nبس‌كه پهناور زدى خرگاه را * كژ نخواهد كرد رهرو راه را\r\nرنگها را جمله باهم جنگهاست * صبغة اللّه صلح كل از رنگهاست\r\nاى تو نور هركه نورى يافته است * بر دوعالم آفتابت تافته است\r\nدعوت عام است و خاص الخاص نيست * كيست كاندر بزم تو رقاص نيست \r\n\r\n582 حكيم شيرازى\r\nنام شريفش ميرزا محمود و خلف الصدق مجموعهء كمال ميرزا كوچك وصال و پس از ميرزا احمد وقار اكبر اولاد ميرزاى مرحوم بوده و بعد از رحلت والد ماجد از شيراز به اتفاق برادر اكبر خود به مسافرت هندوستان و سياحت آن بلاد رغبت نموده در سنهء 1266 به ولايت هند رسيده در بندر بمبئى توقف گزيده بعد از سالى دو هم به اتفاق وقار به وطن مألوف رجوع كرده در سنهء 1268 وفات يافت . سى و نه سال از عمرش گذشته بود و در كمالات حظى وافر داشت و در حكمت طبيعى قدرتى وافى به خط نستعليق را به غايت خوب مىنگاشت و اخلاقى حميده داشت به روزگار دولت شاهنشاه مغفور محمد شاه به تهران آمد مجددا صحبتش روزى شد و مراجعت كرد . آنچه از اشعارش به نظر رسيده انتخابى در اين كتاب نوشته شد . از اوست :\r\n\r\nاز قصايد اوست\r\n هرچه ز باد و ز خاك و آتش و آب است * دستخوش رنج و پاىبست عذاب است\r\nزين سه مواليد مر بشر به سر آمد * وان را يزدان ستوده در به كتاب است\r\nخلقش بر صورت خداى شد و زان * چنبر فرمانش خلق را به رقاب است\r\nزان رو بينى ز سهمش آمده لرزان * شير ژيان را كه جايگاه به غاب است\r\nخنگى كز دو گرو ببرده ز صرصر * نرم و ملايم درش به زير ركاب است \r\n\r\n","description":"","footnote":"","page_name":" 333 ","page_number":333},
  {"content":"\r\n\r\n بلكه بر اين بارگه خضرا خورشيد * از پى آسودگيش در تب‌وتاب است\r\nهرچه تو بينى ز مار و مور و دد و دام * امر بشر را مطيع در همه بابست\r\nاين همه‌دانى درست بين كه بشر نيز * تا به كجا همچو خر به زير خلاب است\r\nنه مه ز آغاز پاىبست رحم شد * وز فضلات تنش طعام و شراب است\r\nچون ز رحم شد خلاص سال سه‌چارى * بسته‌زبان است و رنج مادر و باب است\r\nنوز از اين غم نرسته رسم جهان را * از پى كسب هنر به رنج كتاب است\r\nرست چو زين ماجرا به دوزخ شهوت * افتد چونان كه اقتضاى شباب است\r\nو آخر پيك اجل رسد كه هلا خيز * روى به راه آر كاينت كار شتاب است\r\nآنگه حيران به كار خويش بماند * تا به كجا بر كجا چگونه مآب است\r\nدر كف غم مانده آن‌چنان‌كه به تأثير * زهر مذابش به كام شكر ناب است\r\nها به خبر باش از فريب زمانه * كاب نمايد جهان تو را و سراب است\r\nاز پى اين نفس زشتكار نمايى * الحذر از اين دليل ره كه غراب است\r\nكوش كه بيچاره چون حكيم نباشى * كز اثر نفس شوم تنش به تاب است\r\nمانده در افعال زشت خويش گرفتار * چونان كرمى كه مانده در به لعاب است \r\n\r\nدر مدح نواب مستطاب امجد و الا تهماسب ميرزاى مؤيد الدوله\r\n چون نه بر ميل كس اين گوى زمرد مىرود * خرم آن رندى كه از عالم مجرد مىرود\r\nهرچه بىمقصود باشى در جهان فارغ‌ترى * چون نه كس را اين جهان بر وفق مقصد مىرود\r\nهرچه جمعيت فزايد شو مجرد كافتاب * زان جهانگير است كز عالم مجرد مىرود\r\nاين تن خاكى بيفكن تا كه جان آسايدت * هيچ‌كس زى چرخ با پاى مقيد مىرود \r\n\r\n","description":"","footnote":"","page_name":" 334 ","page_number":334},
  {"content":"\r\n\r\n جان مجرد كن ز هرچ آن غير جان است اى جوان * جان مجرد جانب خلد مخلد مىرود\r\nهيچ آسايش نيابد جان تو تا بر زبانت * جز دعاى دولت مير مؤيد مىرود \r\n\r\nدر حكمت و موعظه گويد\r\n به نفس اگر كه بيابد ظفر * دگر ز هيچ‌كس نبيند ضرر\r\nبه خويشتن جفا همه خود كنى * شكايت از زمانه كمتر شمر\r\nگرت نه آرزو بدى مهترى * چه كار داشتى تو با خير و شر\r\nسرت خداى داد افسر مجو * چو بايد افسرت برو غم ببر\r\nهنر مور زو هم در آن غم ممان * كه رونقى نمانده اندر هنر\r\nبه كار حكمت اين همه جان مكاه * مباش گو به كار حكمت سمر\r\nچو بايدت به قعر دريا شدن * بپوش چشم از در و از گهر\r\nچو نيست شادمانى اندر جهان * ببند از جهان و كارش نظر\r\nنه از زمانه چشم بستن چه سود * ز خود ببند تا بيابى ظفر\r\nتو تا تويى نيابى آسودگى * ز خود گذر كه غم نيابى دگر\r\nبه نيستى درت آسايش است * بكوش تا نمانى از خود اثر\r\nتو از ديار قدسيان آمدى * ازين سياه خاكدان درگذر\r\nچنان ز خود گريز در نيستى * كه كس دگر نيارد از تو خبر \r\n\r\nهم در مديح نواب مؤيد الدوله حكمران فارس\r\n عيد و بهار هر دو به هم مىرسد ز راه * اين راست آن چو هادى و آن راست اين دليل\r\nتا از براى مجلس تحويل و بار عيد * كردند سوى بزم امير مهين گسيل\r\nچون بزم جشن عيد بگسترد مير ما * عيد و بهار آمده بر خوان او نزيل\r\nوندر فضاى بارش بر رسم ارمغان * آورده از بدائع گيتى ز هر قبيل \r\n\r\n","description":"","footnote":"","page_name":" 335 ","page_number":335},
  {"content":"\r\n\r\n از لعل و از زبرجد و بهرامن و عقيق * از عنبر و قرنفل و از مشك‌بان و هيل\r\nآورده از شقايق خروارهاى لاك * و آورده از بنفسج خروارهاى نيل\r\nاز گلبنان عمارى لعلين و بسدين * بسته به زمردين شترانى همه جليل\r\nدلبند مهوشانى بىسرمه و خضاب * هم دستشان مخضب و هم چشمشان كحيل\r\nو آيينه‌هاى چينى از چشمه‌سارها * چون روى مهر و ماه همه صافى و صيقل\r\nوز لاله دل‌سياه جوانان نيزه ور * استاده بر نظام مرتب به چند ميل\r\nتا خاك راه را بنشانند ز ابرها * آورده‌اند آبكشان صدهزار فيل\r\nاز سرو مردمان كديور كه بهر كار * بالا كشيده دامن و بر پا نهاده بيل\r\nآورده چار گونه علمهاى رنگ‌رنگ * از كاج و از چنار و سپيدار و از نخيل\r\nهم مطربى چو سارك پيوسته در سماع * هم قاريى چو صلصل همواره در صليل\r\nوين طرفه‌تر كه شاعركانند مطربانش * كه گفتشان رديف بر دف آمد و دخيل\r\nهم خوش‌ادا خطيبان از بلبلان كه مدح * خوانند بر امير من الفجر الى الاصيل\r\nچون جلوه‌گر سنانش آجال در نزول * چون ناله ور كمانش ابطال در عويل\r\nبذلى به قدر همت خود در جهان نكرد * گرچه به روزگار نباشد چنو بذيل\r\nزيراكه بخشدار دوجهان را به سايلى * بازش به پيش همت و الا بود قليل\r\nگرز گرانش مركز ثقل عناصر است * كآمد خفيف با او هرچ آن بود ثقيل\r\nدر مدحتش خفيف و قصير است بحر شعر * ور خود مديد را بفزايند بر طويل\r\nتيغش نعوذ باللّه با طبع صاعقه است * كالا كفى رماد نماند از تن قتيل \r\n\r\nدر مواعظ و نصايح گويد\r\n بگذار جهان را و مجو نعمت فانيش * گر نيك بدانيش به يك جو نستانيش\r\nيك‌تن نبرد گنج كه در رنج نيفتد * اف باد براين دنيى و بر نعمت فانيش\r\nگيتى است يكى دفتر ديرين كه نبينى * جز رنج در و هرچه سراپاى بخوانيش\r\nمارى است كه از زهر بياكنده همه تن * هشدار كه نفريبدت اشكال عيانيش\r\nپيدا چو عروسى است فريبنده و زيبا * زنهار كه جانكاه عجوزى است نهانيش\r\nكو بخت فلاطون و كجا همت والاش * كو تخت فريدون و چه شد تاج كيانيش \r\n\r\n","description":"","footnote":"","page_name":" 336 ","page_number":336},
  {"content":"\r\n\r\n آن عيسى مريم چه شد و آن دم جانبخش * وان موسى عمران چه شد و چوب شبانيش\r\nتو اين همه بينى و همان شيفته ماندى * بر نعمت دنيا و بزرگى و كلانيش\r\nگو بر قمرت شمسهء خرگاه برآيد * در انده آنى كه به كيوان بكشانيش\r\nگرد آمده گر هفت‌صدت درهم و دينار * در ماتم آنى كه به نهصد برسانيش\r\nنانت چو به خوان نيست غم نان‌خورى ار هست * از دهر برنجى پى سالارى و خوانيش\r\nدانى كه گرفتارت كرد است درين رنج * يا آنكه گرفتارت كرد است ندانيش\r\nگردانيش از خويش برانش كه بلايى است * ور نه به تو گويم كه شناسى و بدانيش\r\nنفس است كه در آتش سوزانت نشاند * گر زان كه تو در آتش سوزان بنشانيش\r\nبر قصد تو صد كاسه به كف دارد پر زهر * از سنگ خلافش بشكن جمله اوانيش\r\nبس پرفن و بس حيله‌ور و چرب‌زبان است * هشدار كه نفريبدت از چرب‌زبانيش\r\nديوى است كه از بانگ قران هم نهراسد * توحيد اگر خوانى تا سبع مثانيش\r\nاين ديو تو را خصم بود خصم مپرور * بگذار كه بفزايد سستى و نوانيش\r\nبر سرش عنان افكن و ز اخورش ببر كاه * بهراس ز چرب‌آخورى و سست‌عنانيش\r\nزنهار به هش باش كه چون خصم قوى شد * از خويش دگر دور نمودن نتوانيش\r\nچون پير شود چارهء آن نتوان چون خضر * منديش ز موسى و بكش روز جوانيش\r\nجان تو يكى گوهر والاى گرامى است * جد ورز كه تا زير پى نفس نمانيش\r\nهشدار كه ضايع به كف نفس نماند * اين گوهر و الا كه نيابد كس ثانيش\r\nصيادى استاد بود نفس مشعبد * كت جان بنياسايد از سخت‌كمانيش\r\nجهد آر كه از دست چنين سخت‌كمانيش * آسوده كنى و ز هلاكت برهانيش\r\nهركس كه رهاند از كف او طاير جان را * لاشك كه روا گردد كام دوجهانيش \r\n\r\nدر هنگام غربت رى به شيراز فرستاده\r\n تا چند به رى به رنج درمانم * اى دهر نه كافرم مسلمانم\r\nبنياد غم اين‌چنين منه ستوار * رحمى كه ز پا فتاد بنيانم\r\nنيران نه بدان سراى موعود است * تا از چه درين سراى نيرانم \r\n\r\n","description":"","footnote":"","page_name":" 337 ","page_number":337},
  {"content":"\r\n\r\n با اژدر غم چو همرهم كردى * اى پير خرف نه پور عمرانم\r\nدر چاه بلا چه داريم پا بست * نه بيژنم و نه ماه كنعانم\r\nخوانى كه به هر خسى بگستردى * من تا ز چه ريزه‌خور بر آن خوانم\r\nفرمان بودم به خويش و اينم فضل * كو بر سر كس مباد فرمانم\r\nصد شكر كه هست قرب يزدانى * هرگز به نوا و قرب سلطانم\r\nسالى شد و چار مه ز سال افزون * تا در كف غم به ملك تهرانم\r\nچونان كه به كوره موم بگدازد * در كورهء غم گداخت ستخوانم\r\nها پتك بلا چه باريم بر سر * نه آهن تفته‌ام نه سندانم\r\nبا دانش و فضل گر تو را خصمى است * من بفكنم اين دو را مرنجانم\r\nور خواهيم آزمون كنى در رنج * هم رنج رسان به قدر امكانم\r\nانداختيم به هفت خوان غم * پندارى زادهء نريمانم\r\nمن پور وصالم و حكيمم نام * نه رستمم و نه پور دستانم\r\nبايد به ديار نيستى رفتن * تا مشكل دهر گردد آسانم\r\nزين پس بود ار شكايتى باشد * از هفت سپهر و چاراركانم\r\nتا از چه به هم موافقت كردند * دادند به چنگ غم گريبانم\r\nدر عالم بىغمى بدم شادان * بستند به غم به جهد پيمانم\r\nاز لوث حدوث جان منزه بود * كردند چو مه قرين نقصانم\r\nنه بند بدم نه قيد و نه زندان * كردند به قيد و بند و زندانم\r\nاز يار و ديار دورم افكندند * در پيش رهى پر از مغيلانم\r\nنه صبر ميسر است نى ديدار * اميد نمانده جز به يزدانم \r\n\r\nاز غزليات اوست\r\n بىتو اى جان ز تن رفته به تن تاب‌وتب است * تن بىجان و تب اى جان من اين بس عجب است \r\n\r\n","description":"","footnote":"","page_name":" 338 ","page_number":338},
  {"content":"\r\n\r\n در ره عشق به مطلوب نپيوست كسى * وين عجب‌تر كه به هركس نگرى در طلب است\r\nمردم اى كاش پريشانى زلفش بينند * تا نگويند پريشانى من بىسبب است \r\n* * *\r\n هركه در بازار عشقش غم به شادى مىفروشد * گو بنه سودايش از سر گر نصيحت مىنيوشد\r\nرنج بايد برد و سختى عجز بايد كرد و زارى * در صف عشاق نايد هركه استغنا فروشد\r\nگر بسر دارى خرد سندان پتك رنج و غم شو * دف ز بىمغزى بود كز دست مطرب مىخروشد\r\nعاشق از هر سو به پرسش دلبر از هرجا به جلوه * غرقهء عطشان چرا يك جرعه زين دريا ننوشد\r\nبهره كى از شمع وحدت يابد و نور تجلى * هركه بىپروانه چون پروانه در اين ره بكوشد\r\nمهر جان با عشق جانان هر دو در يك دل نگنجد * هركه جانان را طلبكار است چشم از جان بپوشد\r\nگر نبود عون ملك طبع حكيم از كار ماندى * چشمه آرى از سحاب ار نى مدد يابد نجوشد\r\nناصر الدّين شاه دريادل كه ايوان جلالش * بر سزاوارى به گردون فر رفعت مىفروشد \r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\n583 خموش طهرانى\r\nنام شريفش محمد شريف اصلش از شيراز و مولد و منشأش دار الخلافه تهران شغلش خياطت و صفتش قناعت اگرچه از سن كودكى و صباوت به دبستان نرفته و الفبا نخوانده و خامهء خطى به بنان نگرفته و خطى بر صفحه و نامه ننگاشته و از عروض و قافيه حظّى نيافته در مدت شصت سال از عمرش تحصيل و تعليم نداشته اى عجب به حسب ذوق فطرى بلكه به سبب فيض موهبى طبعى روان و شعرى شيرين و بيانى سليس و خلقى جميل حاصل دارد و قريب ده هزار بيت از قصايد و غزليات و مثنويات كه تدريجا از طبعش سر زده و به حافظه سپرده بر كاتب خوانده و او به كتابت درآورده تا ديوانى به انجام رسيده و غالبا مدايح حضرت خاتم الرسل و صاحب ولايت كل و ائمهء معصومين سلام اللّه عليهم اجمعين است و از اخبار و احاديث و حقايق و معارف اطلاعى كامل دارد و مدتى است كه ترك حرفت كرده به مدايح ائمه و عبادات شرعيه مشتغل و صاحب حالتى خوش است تا خردمندان بدانند كه دانش در قال و يقول منحصر و علم در فاعل و مفعول منطوى نه بلكه علوم ظاهريه و قواعد عربيه فى المثل بر پيكر و شمايل حقايق معنوى كسوتى است مزين و زينتى است ملون و ذوق سليم و سليقهء مستقيم مخصوص به دانستن علم ادب و قواعد لغت عرب نخواهد بود .\r\n\r\nنظم\r\n او نداند فاعلاتن فاعلات * شعر مىگويد به از آب حيات \r\nبعضى از اشعار او نوشته مىشود . ازوست :\r\n\r\nدر نعت و منقبت حضرت رسول صلى الله عليه و آله\r\n اى رخت اندر نظر آينهء حق‌نما * پرتو رخسار تو آيت صنع خدا\r\nلعل سخنگوى تو رهزن اهل سخن * طاق دو ابروى تو قبلهء اهل صفا\r\nنفخهء جعد تو برد نكهت مشك و عبير * نافهء زلف تو كاست رونق چين و ختا \r\n* * *\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n دانى به گرد روى تو اين حلقه‌حلقه چيست * دارد كمند زلف تو در چنبر آفتاب\r\nتابيد چون به روى تو از عكس روى تو * آيينه داد در كف اسكندر آفتاب \r\n\r\nدر مدح اسد اللّه الغالب ( ع )\r\n ظل واجب عين امكان مظهر حق بوالحسن * نفس احمد شبه يزدان سر مطلق بو تراب\r\nهركه مىخواهد خدا بيند به چشم حق‌شناس * بايد از وجه تو اى وجه خدا گيرد نقاب\r\nگفتمت واجب خطا گفتم و ليكن اين خطا * باشد اندر كيش من نيكوتر از چندين صواب\r\nپيش واجب ممكنى واجب به نزد ممكنات * مدعى گر يك‌سخن راند نيوشد صد جواب \r\n\r\nو له\r\n داور گيتى محمد شه كه شاهان صبح و شام * تخت و ديهيم و نگينش ارمغان آورده‌اند\r\nچار مادر هفت آبا كرده باهم امتزاج * تا كه فرزندى چنين صاحبقران آورده‌اند \r\n\r\nو له\r\n از لبت آنان كه نرخ بوسه بر جان بسته‌اند * گر گران‌جانى نكردند از چه ارزان بسته‌اند\r\nتا نماند گنج مخفى در پس چندين حجاب * ماسوا را هيئت از تركيب انسان بسته‌اند\r\nآب و خاك ساده و لون مخالف صدهزار * افترى بر آفتاب و باد و باران بسته‌اند\r\nبا چنان بىرنگ نقاشى كه او را رنگ نى * صورت گلهاى رنگارنگ بستان بسته‌اند\r\nلطف و قهرش جنت و نار است در معنى و باز * بعد و قربش را به اسم كفر و ايمان بسته‌اند \r\n\r\nو له ايضا\r\n گر حديث از شكرين لعل لب دلبر نبود * بود شيرينم سخن ليكن چنين دلبر نبود\r\nغير خال مشك‌فامت اى لبت چون سلسبيل * جاى هندو در بهشت اندر لب كوثر نبود \r\n\r\n","description":"","footnote":"","page_name":" 341 ","page_number":341},
  {"content":"\r\n\r\n گر نبودت رخ چو آذر ور نه خالت چون خيل * ثابت آن اعجاز ابراهيم بن آزر نبود\r\nصاحب نام خداوند علا يعنى على * آنكه گر ذاتش نمىشد ذات را مظهر نبود\r\nگر نبودى قفل باب سر مطلق را كليد * شهر علم مصطفى را در حقيقت در نبود\r\nكى سزاوار سليمان آمدى فرماندهى * حرفى از نام تو گر در نقش انگشتر نبود\r\nور نكردى التجا در حضرتت جان خليل * آتش سوزنده به روى لالهء احمر نبود\r\nخاك ساده آب بىرنگ اين همه لون از كجاست * من بگويم تا بگويى غير اين ديگر نبود\r\nتربيت بود از تو در ذات هوا و آب و خاك * ور نه در بستان وحدت حنظل و شكر نبود\r\nهركه زد يك جرعه مى از خم عشقت در ازل * تا ابد محتاج جام و كاسه و ساغر نبود \r\n\r\nدر مدحت حضرت امير المؤمنين على بن ابى طالب ( ع )\r\n الا اى طرهء دلبر الا اى افعى ارقم * پى تسخير افسونگر هزار افسونت اندر دم\r\nبه تحريك صبا گشتى حجاب طلعت جانان * نهان در تيره‌شب كردى فروغ نير اعظم\r\nبيفتد روز رزم از پيچش هر موى پرچينت * ز قوت بازوى برز و ز قدرت پنجهء رستم\r\nلواى كفر بگذار و به رزم اندر هزيمت شو * چو ديدى رايت سلطان دين را طرهء پرچم\r\nعلى عالى اعلى ولى والى و الا * نبى را تالى و همتا خدا را نايب و محرم\r\nازل طفل برومندش ابد فرزند فرزندش * نيارد عقل مانندش كسى اعلى كسى اعلم\r\nكمينت بندهء درگه ز جمع انبيا اى شه * يكى موسى بن عمران دگر عيسى بن مريم \r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nمطلع ديگر\r\n الا اى دانهء خالت چو گندم رهزن آدم * دل از زلف تو مستأصل چو صيد از بند مستحكم\r\nبه حفظ گنج رخسارت دو زلفت چون دو مار آمد * يكى چون اژدر بىجان يكى چون افعى ارقم\r\nرخت داود پيغمبر كه از زلفت زره سازد * سليمانى كند حسنت كه دارد از لبت خاتم\r\nتو را با زلف چون اژدر چه ياد از موسى عمران * تو را با لعل جان‌پرور چه نام از عيسى مريم\r\nبهشت طلعتت را لعل نوشين چشمهء كوثر * بهار عارضت را خط مشكين سبزهء خرم\r\nبه سعى آمد صفا و مروه در كويت كه كويت را * رخت چون كعبه خالت چون حجر آمد لبت زمزم \r\n\r\nو له\r\n در طور لقاى تو موسى وجود من * رب ارنى گويد كايد به جوابش لن\r\nمشتاق خدنگ تو در ديده نهد پيكان * هرچند بخواهد جست پيكان تو از آهن\r\nدر مجلس مشتاقان از شمع جمال تو * پروانهء دلها را يك شعله و صد خرمن\r\nگر زنده شود غافل از ياد تو مىميرد * ور مرده كند يادت سر بركند از مدفن\r\nاز رايحهء بويت در ساحت بستانها * در هاون گل سايند گه عنبر و گه لادن\r\nگر باد صبا بويى آرد ز سر كويت * آسوده شود يعقوب از نكهت پيراهن\r\nبا اينكه ندارد سر در كوى تو سامانى * دل را ز چه شد كويت هم ملجأ و هم مأمن \r\n\r\nهم در مدحت حضرت شاه ولايت عليه السلام\r\n دلا شمعى موحد جوى و چون پروانه پروا كن * و گر شمعت بسوزد پر نينديش و نه پروا كن \r\n\r\n","description":"","footnote":"","page_name":" 343 ","page_number":343},
  {"content":"\r\n\r\n صفايت بايد و پاكى بر ازين خرقهء خاكى * سراپاى وجودت را چو مرآت مصفا كن\r\nز كاخ قاب‌قوسينت مكان بالاتر است اى دل * مكان بگذار و بالا شو مقام قرب پيدا كن\r\nاگر باغ بقا خواهى ز بستان فنا پر زن * ازين بنگاه تن برخيز و جا در قاف عنقا كن\r\nحقيقت را مجاز آخر پل آمد چون كليم از پا * بشو آلايش نعلين و ره در طور سينا كن\r\nحجاب از شش‌جهت بردار و بركن چشم كثرت‌بين * ز نو چشمى كه جز وحدت نمىبيند همان وا كن\r\nمپيما راه خودرأيى كه باشد عين گمراهى * وجود جهل نادان را مطيع عقل دانا كن \r\n\r\nو له\r\n هوا چو دشت ختا گشت و دشت ناف غزال * زمين چو خاك ختن گشت و خاك نافهءچين\r\nز لاله باغ ملمع چو لون قوس قزح * ز ژاله راغ مرصع چو كان در ثمين\r\nچمن ز سرو و سمن شد چو صحف انگليون * زمين ز لاله و گل چون نگارخانهء چين\r\nز حمل مريم خاك از مسيح طفل نبات * به مهد شاخ برآمد هزار گونه جنين\r\nشكوفه اختر و بستان سپهر و در بستان * عنب ز تاك معلق چو خوشهء پروين\r\nصبا ز نفحه عيان كرد بوى باغ بهشت * زمين به جلوه نشان داد روى حور العين\r\nز لطف باد ربيع و ز فيض ابر بهار * زمين چو خاك بهشت است و آب ماء معين \r\n* * *\r\n اى ز فهم كنه ذاتت عقل اول عذر خواه * برنيايد طاقت كوه گران از برگ كاه\r\nچون كلام ما عرفنا كت حديث عقل كل * ديگرانت هرچه مىگويند سهو و اشتباه \r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nغزليات\r\n اى ذكر تو زينت زبانها * لطف تو توان ناتوانها\r\nمقصود تويى ز كعبه و دير * ليكن به تفاوت بيانها\r\nجز حمد و ثناى تو نخيزد * از كام جرس به كاروانها\r\nسر چون كشم از كمند حكمت * اى در كف قدرتت عنانها \r\n* * *\r\n گر نهى بر لبم آن لعل مسيحادم را * بتوانم بدمى زنده كنم عالم را\r\nدر بهشت رخ خوبت به حقيقت ديدم * دانه‌يى را كه همى راه زند آدم را\r\nدل شد از تيغ تو صدپاره به تيرش بنواز * چون زدى زخم دريغ از چه كنى مرهم را \r\n\r\nو له ايضا\r\n دل من از خم آن زلف چون كمند گريخت * حذر كنيد كه ديوانه‌يى ز بند گريخت\r\nخدنگ ناز تو دانى چرا ز سينه گذشت * چو كرد اين دل صدپاره را گزند گريخت\r\nتو جور كردى و ما را ز پيش خود راندى * به اختيار كه گويد مگس ز قند گريخت \r\n* * *\r\n دلم آسوده شد اندر شكن طرهء يار * صيد وحشى به كمند آمد و آرام گرفت \r\n* * *\r\n مگر خيال خدنگت گذشته در دل من * كه پاره‌هاى دل از ديده‌ام به دامان است \r\n* * *\r\n آنكه مى از خم عشق تو به جامش باشد * پادشاهى است كه جمشيد غلامش باشد\r\nخواهد ار مرغ دل از دام تو پرواز كند * لذت زخم خدنگ تو حرامش باشد \r\n* * *\r\n ز بس‌كه در غمت از ديده خون ناب رود * نشد كه ديدهء من يك شبى به خواب رود\r\nستاره بار مرا ديد بىرخت آرى * ستاره ديده شود چونكه آفتاب رود\r\nشاهد باده اگر در رحم تاك نبود * سر ما در قدم تاك نشان خاك نبود \r\n\r\n","description":"","footnote":"","page_name":" 345 ","page_number":345},
  {"content":"\r\n\r\n شيخ اگر گفت بشو خرقه ز آلايش مى * راست فرمود و ليكن ز ريا پاك نبود \r\n* * *\r\n با آنكه از نيروى من زنجير محكم بشكند * زلفت به آسانى مرا هر لحظه در چنبر كشد\r\nدارد خيال سركشى خطت ز ياران سر مكش * ترسم فرود آيد سرت وقتى كه خطت سر كشد \r\n* * *\r\n دل كه صدپاره از آن خنجر مژگان افتاد * لخت‌لخت آمد و از ديده بدامان افتاد\r\nقابل بزم تو شد غير و مرا بس عجب است * كاهرمن محرم اسرار سليمان افتاد\r\nدر دل سخت تو آهم نكند هيچ اثر * ور نه صد رخنه ازو در دل سندان افتاد \r\n* * *\r\n هر دل كه در آن زلف گره‌گير تو افتاد * ديوانه شد و لايق زنجير تو افتاد \r\n* * *\r\n من سوى حرم سالك و دل ره‌سپر دير * راه من و دل عشق تو از دير و حرم زد \r\n* * *\r\n تير تو اگر به‌جا نشيند * جز ديدهء من كجا نشيند \r\n\r\nو له\r\n زخمى بزن كه از تو شكايت بود حرام * چون زخم ناوك دگرت مرهم اوفتد \r\n* * *\r\n در جهان هرچه بتان مايل جور و ستمند * عاشقان از دل‌وجان طالب اندوه و غمند\r\nاى بسا شيخ كه از كفر سر زلف تو روى * از حرم تافته و ساكن بيت‌الصنمند \r\n* * *\r\n دل ديوانهء من قابل زنجير نبود * ور نه هيچ از شكن زلف تو تقصير نبود\r\nگوشت آسوده شب از نالهء شبگير نبود * گر گلوگير من آن زلف گره‌گير نبود\r\nدعوى معجز عيسى ز چه مىكرد خموش * گر حديثى به لب او را ز دم پير نبود \r\n* * *\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n گرچه تير تو ندارد سر نخچير دگر * دل نخچير تو دارد هوس تير دگر\r\nجان به يك ضربت شمشير ندادم زان روى * كه ز دست تو برم لذت شمشير دگر \r\n* * *\r\n دشنامى از آن لب شكرريز * خوش‌تر بودم ز گنج پرويز\r\nدل خار و سموم غم چو آتش * خارى چه كند در آتش تيز \r\n* * *\r\n تا خم باده‌فروش است به جوش * سر ما و قدم باده‌فروش\r\nگفتم آشفتهء گيسوى تو كيست * زير لب خنده‌زنان گفت خموش \r\n* * *\r\n چو ديدم مست خواب آن چشم فتان را به دل گفتم * سر بس فتنه‌ها دارد نبايد كرد بيدارش \r\n* * *\r\n عشق است هميشه نشئه مى * گر آب خورد ز چشم من تاك \r\n\r\nو له ايضا\r\n تا خدنگ تو نيايد به پرستارى دل * دم عيسى نكند چارهء بيمارى دل\r\nسوخت بر حال دل‌خسته دل آهن سخت * كايد از شست تو پيكان پى غمخوارى دل \r\n* * *\r\n ما منكر جام مى و ميخانه نباشيم * چون . . . به اين مرتبه ديوانه نباشيم\r\nسر در قدم پير خرابات نبازيم * تا مست و خراب از دوسه پيمانه نباشيم \r\n* * *\r\n گر ز دستت بگذاريم به دستان رقيب * خاتم از دست سليمان ببرد ديو رجيم\r\nما به دون‌همتى و پستى فطرت مشهور * تا تقاضا چه كند همت والاى كريم \r\n* * *\r\n نقد جان در كف عشاق پى بوسهء تو * عجب است از طمع بيش و متاع كمشان \r\n\r\n","description":"","footnote":"","page_name":" 347 ","page_number":347},
  {"content":"\r\n\r\n\r\nو له\r\n از خم زلف تو گر دل نرهد عيب مكن * نقطه بيرون نتواند شدن از حلقهء جيم \r\n* * *\r\n گر ندارى مهربانى با دل ويران چرا * رو پى تعمير اين ملك خراب آورده‌اى \r\n* * *\r\n ساقيا در جام هشياران ديگر كن شراب * گردش چشمت مرا مست و خراب انداخته \r\n* * *\r\n زاهد اگر تو يك‌زمان سجده برى به كوى او * در همه عمر دانمت ترك نماز مىكنى \r\n* * *\r\n به مژگان چو خنجر چشم آن دلبر كند بازى * بلى چون ترك باشد مست با خنجر كند بازى\r\nبجز خالش كه آمد غوطه‌ور در لعل شيرينش * نديدم طفل هندويى كه در كوثر كند بازى \r\n* * *\r\n رخت چون مجمر سوزان و به روى * بود خال سياهت چون سپندى\r\nمرا از خنده باشد گريه خوش‌تر * كه گريانم اگر بينى بخندى \r\n* * *\r\n دل كه ديوانهء تو شد چندى * از دو زلفت بر او بنه بندى\r\nگر بيازارى از تو خرسندم * چون به آزار من تو خرسندى\r\nدوستان با تو بر سر مهرند * گر دل از مهر دوستان كندى\r\nزان نشد دل اسير بند كسى * كه به زلف تو داشت پيوندى \r\n* * *\r\n اى كه بر روى چو گل سنبل افشان دارى * خاطر جمع مرا از چه پريشان دارى\r\nعين دين است در اسلام به فتوى خرد * كفر زلفى كه تواش رهزن ايمان دارى\r\nشانه گر رخنه به زلف تو نيفكنده ز چيست * پاره‌هاى دل عشاق به دامان دارى\r\nحلقهء زلف تو چوگان و دل مردم گوى * اى بسا گوى كه در حلقهء چوگان دارى \r\n* * *\r\n چنان از دل برآرم برق آهى * كه در عالم نجويد كس گياهى \r\n\r\n","description":"","footnote":"","page_name":" 348 ","page_number":348},
  {"content":"\r\n\r\n چو ديدم در دو زلفت چهره گفتم * گرفتار دو عقرب مانده ماهى \r\n\r\n584 خاقانى محلاتى\r\nنامش ميرزا حبيب اللّه و اصلش از شيراز برادر كهتر ميرزا فرج اللّه منشى متخلص به طرفه است . در به دو حال به نام تخلص كردى چون به دارالخلافهء رى درآمد و به مدحت حضرت سلطان السلاطين خسرو عصر سلطان ناصر الدّين پادشاه قاجار خلد اللّه ملكه رطب اللسان شد و به حضور مبارك مستسعد گرديد از حضرت خاقانى خاقانى تخلص يافت و هم‌اكنون بدان تخلص تفاخر كند و به اقفاى سياقت خاقانى شيروانى قدم زند . ارجو كه از ميامن انفاس مبارك به مراتب اعلى و مراقى بلند برآيد . جوانى بااستعداد و خليق و شاعرى با لسان طليق است و ان‌شاءاللّه ترقيات كلى خواهد كرد . از اشعارش جز اين دو بيت به دست نيامده ازوست :\r\n ز ابروى و چشم او به دل تير بلا رسد همى * مىنبرد كسى برون جان ز كمان كشيدنش\r\nآهوى چشم او چرا رام نمىشود به كس * آه از آن نگاه او آه از آن رميدنش \r\n\r\n585 خرم‌سنه اردلانى\r\nنامش ميرزا فتح اللّه خلف ميرزا عبد اللّه وزير ولايت سنندج كردستان بوده در زمان لطف‌على خان والى و آغاز جهان‌ستانى خاقان سعيد شهيد آقا محمد شاه قاجار مغفور به دربار پادشاهى آمده و درخور پايهء خويش منصبى جليل يافت بعد از چندى كه لطف‌على خان زند بر شيراز مسلط شده دعوى مملكت‌ستانى داشت وى به طمع جاه و مال به لطف‌على خان پيوسته او را به محاربهء خاقان قاجار ترغيب مىكرد و به اغواى او لطف‌على خان در منزل ايرج بر سر اردوى خاقانى\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nشبيخون آورد و به تفصيلى كه در تاريخ دولت قاجاريه نوشته‌ام كارى از پيش نابرده به كرمان و بم افتاد و گرفتار شد و ميرزا فتح اللّه در پناه مرقد سيد مير احمد مشهور به شاه‌چراغ خزيده به حكم خاقانى او را بدرآوردند و دو ديده‌اش را برآوردند و سى سال بعد از اين واقعه زيست و در هزار و دويست و سى نه فرو شد . ازوست :\r\n\r\nو له\r\n خديو عهد و خاقان جهان فتحعلى آن كو * بود در بزم عيشش جام خورشيد و فلك مينا\r\nز رفعت درگهش را حلقهء سيمين بود گردون * ز شوكت خرگهش را قبهء زرين بود بيضا\r\nدوش دلكش روضه‌يى بس با صفا ديدم به خواب * گويى از وى روضهء خلد برين يك منظر است\r\nدلنشين قصرى بهشت آيين كه در بستان او * چوب عود و سنگ لعل و خاك مشك اذفر است\r\nنخلزارش را كه باشد رشك فردوس برين * از زبرجد برگ و از زر شاخ و از گوهر بر است\r\nصد هزاران صفحهء دلكش در آن بستان‌سرا * از در و فيروزه و ياقوت و لعل احمر است\r\nبا دل خود گفتم اين يا رب چه جاى دلگشاست * اين چه ساقى وين چه ساغر وين چه بزم دلبر است\r\nهاتفى ناگه ز غيبم اين بشارت داد و گفت * شاد زى خرم كه اين دولت تو را هم درخور است\r\nاهل اين محفل ثناگويان آل حيدرند * اين شراب كوثر و اين بزم بزم حيدر است \r\n\r\n","description":"","footnote":"","page_name":" 350 ","page_number":350},
  {"content":"\r\n\r\n خسرو يثرب شه بطحا سپهدار عرب * آنكه خاك درگه او خسروان را افسر است \r\n\r\nو له ايضا\r\n ز خون كشتگان هر سو زمين چون معدن مرجان * ز گرد مركبان هرجا هوا چون تودهء عنبر\r\nز گرز شير سر گاو زمين را پشت گردد خم * ز بانگ گاو دم شير فلك را گوش گردد كر\r\nبه‌سان ماهيان سيمگون در آتشين دريا * شناور گردد اندر لجهء خون آبگون خنجر\r\nشود از پويهء رخش و صهيل مركبت پيدا * به ميدان لمعهء برق و به كيهان نعرهء تندر \r\n* * *\r\n كوكب بخت مرا از نو ظفر داد آسمان * تا كه كام من از آن رشك قمر داد آسمان\r\nعاقبت زان لعل آتشگون گرفتم كام دل * آتشين آه مرا گويا اثر داد آسمان\r\nگرچه عمرى در غم لعل مىآلودش مرا * روز و شب خون دل و لخت‌جگر داد آسمان\r\nعاقبت با آن بت گل‌چهره در بزم طرب * باده‌يى چون لعلم اندر جام زر داد آسمان \r\n\r\n586 خطايى يزدى\r\nاسمش آقا محمد على اصلش از عقداى يزد در جوانى به اصفهان رفته به خدمت جناب امين الدوله عبد اللّه خان وزير خاقان صاحبقران پرداخت چندى نيز در گيلان به‌سربرده پس به يزد آمده بزيست . از اوست :\r\n* * *\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n به بزم كوه وقار و به رزم سام سوار * به بذل حاتم و يحيى به عدل نوشروان\r\nبه روز رزم بر اعدا مظفر و منصور * بروز بزم بر احباب باذل و خندان\r\nپى اوامرش اندر حريم كاخ صماخ * عقول و جان مترصد به بردن فرمان\r\nبه فرّ طالع فيروز و عون يزدان بود * كه دشمنان را تن ماند بستهء حدثان\r\nفلك ببستى دست مرادشان به قفا * جهان شكستى كاس مرامشان به دهان\r\nاز آن دنبال دل دارم فغانى * كه شايد جويم از دلبر نشانى\r\nبه كويت غير بر ما در چنان بست * كه گلچينى به روى باغبانى \r\n\r\n587 خاكى شيرازى\r\nنام شريفش ميرزا محمد امين در به دو حال مكسبى داشت بعد از طلب طالب صحبت اصحاب حال شد و به محب عليشاه چشتى رسيد و دل بست و به تصفيهء نفس پرداخت زحمتهاى شاقه را تحمل كرد و از اعادى زحمات بسيار ديد به ملامت تن درداد و ملالت نيافت . چندى هم در عراقين سياحت كرد در قلمرو عليشكر جمعى ارادتش گزيدند ديگرباره به شيراز آمده متوقف شد . علماى عهد محب عليشاه را تكفير و از شيراز اخراج كردند و در حالت خروج مؤلف به خدمتش رسيد پيرى معمر معمم موقر و مكرم بود . على اى حال ميرزا چندى در تكيهء هفت‌تنان خارج شهر صومعه و خانقاه داشت و مكرر فيض صحبتش روزى مىشد . بسيار آزموده و سوخته و پخته و خليق بود در عين فقر ، قناعت و در كمال عجز ، مناعت داشت در اواخر عمر به طهران آمده مدتى بماند تا رحلت نمود . در مقبرهء خارج شهر تهران جسمش مدفون شد و جمعى از مريدانش ازو كرامتها بيان كردند . على الجمله وى خاكى شاه لقب داشت و بر طريقهء حقه ثابت بود . گاهى برحسب ذوق به نظمى مىپرداخت ولى مدون نمىساخت . ازوست :\r\n اى دل اگر دمى ز خودى با خدا شوى * از پاى تا به سر همه نور و ضيا شوى\r\nگفتى كز اختلاف جهان نيستم خلاص * هستت خلاص گر به خلافش رضا شوى \r\n\r\n","description":"","footnote":"","page_name":" 352 ","page_number":352},
  {"content":"\r\n\r\n يا بىفراغتى ز ستمهاى نفس اگر * با سالكان راه صفا آشنا شوى \r\n* * *\r\n چندى پى علم و مذهب و كيش شدم * يك‌چند دگر طالب درويش شدم\r\nديدم دل بوده مبدا هر فيضى * برگشتم و عاشق دل خويش شدم \r\n\r\n588 خاكى خراسانى\r\nنام شريفش مولانا لطف‌على ، اصلش از خطهء بروجرد بوده ، و در ارض اقدس متولد شده تحصيل كرد و فاضل شد و به طلب حقيقت رغبت نمود و به صحبت ارباب كمال و اصحاب حال مسافرت گزيد . در پيشاور و كابل مسكين شاه پيشاورى را دريافت به خدمت سيد عالمشاه هندى نيز شتافت . روزگارى از ساغر ملامت بادهء ملامت چشيد و زحمتها و مشقتهاى بىحساب كشيد با عيال به عتبات عاليات رفته قصد شيراز كرد جناب سيد قطب الدّين محمّد تبريزى و آقا محمّد هاشم ذهبى شيرازى را دريافت و مدّتى به رياضت و عبادت گذرانيد فرزند خود را به نام وى محمد هاشم خواند . بعد از رحلت مرشد غالبا به صحبت قطب الموحدين حاج ميرزا ابو القاسم خاموش شيرازى كه اعجوبهء عهد خود بود مىرسيد و صحبت مىداشت . فقير مؤلف مكرر به خدمتش شرفياب شده‌ام به پيرى وارسته ، قانع ، فقير ، خوش‌عقيدت ، مقدس بود اخلاق نيكو داشت گاهى به نظم فارسى رغبت مىكرد مثنوى مختصر دارد كه در نصيحت فرزند خود ملا محمد هاشم رحمه اللّه منظوم كرده است . ازوست :\r\n\r\nمثنوى\r\n الا اى جان و دل را قرة العين * بيا تا با تو گويم راز كونين\r\nبود گنج دوعالم در سه گوهر * گر اين‌ها مىشود كامت ميسر\r\nيكى در جوع دايم دويمين جود * سيم در ذكر حق آن اصل مقصود \r\n\r\n","description":"","footnote":"","page_name":" 353 ","page_number":353},
  {"content":"\r\n\r\n چو نيكو بنگرى در كل اوصاف * سبب در جملگى جوع است بىلاف\r\nبدون جوع اگر صدسال گردى * محال است ار تو صاحب حال گردى\r\nمتاب از جوع رخ گر مرد راهى * كزان گردد ميسر هرچه خواهى\r\nز اكل سير اگر ناقص كنى لام * شود اكسير و حاصل گرددت كام\r\nچو نبود بنده را لطف خداوند * رهايى نبود او را ممكن از بند \r\n* * *\r\n اى داور دانا به ضمير كه و مه * بر زخم دلم ز مرحمت مرهم نه\r\nيا همت عالى مرا بازستان * يا در خورد همتم توانايى ده \r\n\r\n589 خرسندى شيرازى\r\nاسمش ميرزا اسماعيل و اصلش از كازرون ، مولدش شيراز ، والدش از علما بوده و در سنهء 1259 به قصد ارض اقدس خود به تهران آمده متوقف شد و به تعريف من بنده مؤلف ، در حضرت قطب السلاطين سلطان محمد شاه قاجار نور اللّه مرقده به شهنامه‌خوانى مجلس اعلى و پيشخدمتى نواب شاهزادهء عباس ميرزا مخصوص و منصوب گرديد در آغاز دولت ابدمدت شاهنشاه عصر ابو الفتح و النصر سلطان ناصر الدّين شاه خلد اللّه سلطانه به حكم جناب ميرزا محمد تقى خان فراهانى امير نظام به وقايع‌نگارى ولايت كرمان مأمور شده چندى بدان خدمت اشتغال داشت پس به دار الخلافه احضار شد در هنگامى كه امر وظايف و مستمريات علما و سادات ولايت به جناب ميرزا محمد حسين قزوينى صدر ديوان سابق و عضد الملك لاحق مفوض و مرجوع افتاد و مقرر شد كه از جانب او به هر خطه نايبى و وكيلى معين شود او را بدين خدمت به اصفهان فرستادند و بدان كار پرداخت و بازآمد . اكنون در دار الخلافه است جوانى است قابل با علو همت و استغناى طبيعت طالب ارتقا به مرقات ترقيات و به قدر كفاف صاحب خطوربط و در علم موسيقى باحظ وافى سالها با من آشنا و اين ابيات ازوست :\r\n* * *\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n اى ترك جفاپيشهء خونريز ستمكار * دارم دلى از جور تو پيوسته در آزار\r\nزلفين تو چون تيره‌شب و روز تو خورشيد * اين طرفه كه خور در دل شب گشته بديدار \r\n* * *\r\n سيه‌زلف مه‌ام ابرى به روى آفتابستى * و يا بر صفحهء گل ريخته پر غرابستى\r\nندانم اى سيه‌مو از چه‌اى وز چيست ايجادت * همىدانم به هر حلقه بلاى شيخ و شابستى\r\nكمند رستمى يا افعى ضحاك جادويى * و يا زنجير بيژن در چه افراسيابستى\r\nگرت زنجير داودى بخوانم نيستى ز آهن * كه بر خورشيد آويزان شده مشكين‌طنابستى\r\nبه روى آتشين‌رخسار اين ترك كمان‌ابرو * نگون‌آونگ كردندت مگر ز اهل عذابستى\r\nتو را اژدر بخوانم يا كه افعى دوسر دانم * نه باللّه گوييا پيچان‌كمند بوترابستى\r\nمگر از داورى آن شه عادل خبر دارى * پريشان زلف جانان كاين‌چنين در پيچ‌وتابستى \r\n\r\nاز غزليات اوست\r\n تا شد از دست سر طرهء جانانهء ما * در بر آرام نگيرد دل ديوانهء ما\r\nبام و ديوار براندازم و ويرانه شوم * تا چو خورشيد بتابى تو به ويرانهء ما\r\nمنم و گوشهء كاشانهء هجر و شب تار * كاش چون شمع درآيى تو به كاشانهء ما\r\nهمه بر باد شد از عشق تو اى سيل عظيم * كشت ما خرمن ما كلبهء ما خانهء ما \r\n\r\nو له ايضا\r\n عهد و پيمان بشكست آن بت هرجايى ما * شد به هر محفل و تن داد به رسوايى ما\r\nگيسوان كرد پريشان و مرا حال خراب * شمع هر جمع شد و سوخت شكيبايى ما\r\nدر جوانى ز غم لاله‌رخان پير شديم * رخ نمودند و ربودند توانايى ما \r\n* * *\r\n دل كه بد جاى تو اى دلبر جانانه بسوخت * فكر جاى دگرى باش كه اين خانه بسوخت \r\n\r\n","description":"","footnote":"","page_name":" 355 ","page_number":355},
  {"content":"\r\n\r\n گفتم از باده مگر آتش دل بنشانم * شعله زد كورهء دل شيشه و پيمانه بسوخت\r\nمهر تو سوخت سراپاى دل شيفته‌ام * شعله زد كورهء دل شيشه و پيمانه بسوخت\r\nعجب از گيسوى چون عود تو دارم كه نسوخت * ز آتش روى تو و اين دل ديوانه بسوخت \r\n* * *\r\n دشمن جان من است آنكه دلم مايل اوست * غير من هيچ‌كسى دشمن خود دارد دوست\r\nنيست ممكن كه كند يار نكو روى بدى * زان كه هر بد كه كند يار نكوروى نكوست\r\nروى او گرچه گرامى است چو به جان در بر من * چه كنم با دل سنگش كه به‌سختى چون روست\r\nدر شبش نيز ز اغيار نهان بايد كرد * كه چو خورشيد به هرجا كه رود روشن‌روست\r\nگر همه تيغ زند شاهد زيبا زيباست * ور همه زهر دهد دلبر نيكو نيكوست\r\nهست در فكرت من آنچه تو را در بالاست * هست در چهرهء من آنچه تو را در گيسوست\r\nدوست در بر چو نباشد چه شرف دارد عمر * مغز در دانه چو نبود چه بها دارد پوست\r\nجنگ و صلحم چه تفاوت كند از جانب يار * من كه يكسان بود اندر نظرم هرچه ازوست \r\n\r\n","description":"","footnote":"","page_name":" 356 ","page_number":356},
  {"content":"\r\n\r\n\r\nو له\r\n طرهء يار چو بر عارض گل‌فام افتاد * اى بسا دل كه ازين سلسله در دام افتاد\r\nنشئه ز اندازه برون امشبم از مى به سر است * چشم مست تو مگر بر طرف جام افتاد\r\nمطمئن خاطر آن كس كه شد آشفتهء عشق * نيكنام آنكه درين مرحله بدنام افتاد\r\nواعظ و مفتى و شيخند گرفتار غمت * اين چه شورى است كه در زمرهء انعام افتاد \r\n\r\nرباعى\r\n تا سود به چهره شاخ گل غازهء خويش * افكند به باغ و راغ آوازهء خويش\r\nبنماى بهارا دو رخ تازهء خويش * تا بشناسد بهار اندازهء خويش \r\n\r\n590 خرم اصفهانى\r\nميرزا هاشمش نام ، و از معارف اعيان اين ايام بوده گاهى غزلى موزون كرده از اوست :\r\n بر زبان نام تو دايم بايدم بردن ولى * رشك نگذارد كه از دل بر زبان آرم تو را \r\n* * *\r\n دلم را در غمت كردم ز هر ويرانه ويران‌تر * چو ديدم دوست مىدارد دلت دلهاى ويران را \r\n* * *\r\n هر گره كز سر زلف تو صبا بگشايد * دامها از پى صيد دل ما بگشايد \r\n* * *\r\n از خون دلم بست حنا قاتلم امروز * آورد به دست از پس عمرى دلم امروز \r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\n591 خرم شيرازى\r\nاسمش نجفقلى و از يساولان حضور بود پس در خدمت نواب شاهزادهء صاحبقران ميرزا رتبتى حاصل كرد و در غزل‌سرايى طبعش سلاستى گرفت ، چنان كه رسم تربيت خاقان مغفور بود به هر هفته غزلى تازه به حضور بردى و جايزه يافتى و خشنود بازگشتى . بالجمله از موزونان غزل سراى معاصرين بوده قرب سه‌هزار بيت ديوان جمع كرد . از جمله اين ابيات ازوست :\r\n* * *\r\n بنگر به زخمهاى دل بىقرار ما * كز ناوك تو مانده همى يادگار ما \r\n* * *\r\n سگش گر مهربان گرديده با من بس عجب نبود * كه بوى تازه خون از من شنيد از زخم شمشيرش \r\n* * *\r\n بر سر كوى بتان خواهم دل ديوانه‌يى * تا كنم آنجا بنا از سنگ طفلان خانه‌يى\r\nزخم دل لب باز كرد از بهر پيكان دگر * يا كه دارد از خدنگ اولين افسانه‌يى \r\n* * *\r\n گر حصار دل به هر فن كرده‌اى خرم ز آهن * عاقبت گردد خراب از دست طفل نىسوارى \r\n* * *\r\n مگر اى طرهء دلدار شب هجرانى * كه نظر هرچه كنم نيست تو را پايانى\r\nخم زلفين تو چوگان و زنخدان تو گوى * به چنين گوى چه نيكوست چنان چوگانى \r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\n592 خضر خراسانى\r\nاسمش ميرزا خضر از معمرين معاصرين و از متوسطين موزونان از غزلياتش اين بيت نوشته شد :\r\n نه اشك است بر چهره‌ام در وداعش * عرق بر رخ از رفتن جان نشيند \r\n\r\n593 خسرو گرجى\r\nاز غلامان مملوك حاجى ابراهيم خان اعتضاد الدوله شيرازى مغفور بوده بعد از فتنهء آن ايام و حادثهء آن هنگام چندى به ملازمت اسد اللّه خان ولد حاجى به سر برده در خدمت نواب مستطاب شاهزادهء محمد تقى ميرزا مقررى و جامگى خوار شد مدتى به فراغت زيست و اكنون نيست .\r\nازوست :\r\n دل از خدنگ تو مجروح گشت و مىترسم * ز مرهمى كه بر او كار نيشتر نكند \r\n\r\n594 خادم قيرى فارسى\r\nجوانى بود از اهالى قير و كازرين كه دوبلوكند از قشلاقات و به ملازمت آقا محمد سعيد مشهور به آقا جانى متخلص به سايل روزگار به سر مىبرد و از خوان انعامش زله مىخورد بعد از فوت سايل اظهار موزونيت كرده غزليات به نظم آورد مقارن اظهار قلندرى و نظربازى به جوانى قصاب‌پيشه گل‌روى مشكين‌موى به اصغر نام مشهور به عسكر فريفته گشت و به عشقبازى او\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nسرگرم گرديد اين راز در شهر شهرت يافت و به گوش عوام و خواص رسيد ، وى نيز شعرها به نام عسكر گفته به هر كوى فروخواند كه از آن جمله اين ابيات است كه نوشته مىشود :\r\n\r\nنظم\r\n عسكر من در ميان دلبران * همچو شاهى در ميان عسكرى است \r\nتا چنان شد كه شرح حالش به عرض حضرت خاقان صاحبقران رسيد و او را به حضور اقدس خواند و از منشأ و مولد پرسيد بديهه معروض داشت :\r\n\r\nنظم\r\n شاها ز سياه‌بختى من * پيداست كه از ديار قيرم \r\nخاقان ذره‌پرور عسكر را از شيراز به تهران آوردن فرمود و به هريك مرحمت و انعام و اكرام شاهانه كرد . روزگارى آسوده بود تا درگذشت . اين ابيات متفرقه از درويش خادم قيرى مانده ازوست :\r\n بر سر كشتهء خود گو نفسى بنشيند * كه هنوزش نفسى مىرود و مىآيد \r\n* * *\r\n منم آن طاير برگشته‌اقبال * كه اندر عين آزادى اسيرم\r\nجوانم من ولى هجران طفلى * بدين‌سان در نظرها كرده پيرم \r\n* * *\r\n گرم كردند ز دم سردى دوران دل ما * يا رب اين مغبچگان گرم بماند دمشان \r\n\r\n595 خالد كرد سليمانيه‌اى\r\nو هو الشيخ الكبير شيخ خالد النقشبندى از خلفاى شيخ عبد اللّه مغربى و از اهل ارشاد و خانقاه در بغداد و ساير بلاد معروف بوده جمعى از معاصرين وى را ديده‌اند و جماعتى به او گرويده‌اند .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nديوان مختصرى از او ملاحظه شد كه اكنون حاضر نيست . اين دوسه بيت ازو به خاطر است :\r\n* * *\r\n به معمار غمت نو ساختم ويرانهء خود را * به يادت كعبه كردم عاقبت بتخانهء خود را\r\nطبيبان جمله درماندند از درمان من و آخر * به دردى يافتم درمان دل ديوانهء خود را \r\n* * *\r\n اگر مرد راهى در دوست باز است * و گر قصه جويى حكايت دراز است \r\n\r\n596 خادم اصفهانى\r\nاسمش ملا قاسم رئيس خدام جامع عباسى بوده . اين بيت از اشعار اوست :\r\n ز ضعفم سخت مشكل شد ره ميخانه پيمودن * در اين پيرى به كوى مىفروشم خانه بايستى \r\n\r\n597 خرم مازندرانى\r\nاسمش حسين اصلش خراسانى موطنش سارى شغلش عطارى مشربش تصوف مذهبش تعشق طرزش كسب اخلاق صفتش حسن اوصاف اشعارش عاشقانه ازوست :\r\n دانم كه به تنگ آمدى از درد دل من * اما چه كنم غير توام دادرسى نيست\r\nآن دل كه به حال من بسوزد * غير از دل داغدار من نيست \r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\n598 خرم مشهدى\r\nاسمش عبد الحميد از مشهد رضوى به يزد افتاده به تحصيل علوم مشغول گشته در اندك وقتى فارغ التحصيل از علوم قال و قيل گرديده از اشعار او اين دو بيت نوشته شد :\r\n نه با جاهش جهان گردد مقابل * نه با قدرش فلك گردد برابر\r\nبود جاه اين همه سبحان و الملك * بود قدر اين همه اللّه اكبر \r\n\r\n599 خرد نورى\r\nنامش ميرزا علىمردان در اصفهان به اكتساب كمالات متداوله پرداخته و بنا بر قدح و مدح نهاده عمر را به اهاجى ركيكه به سر رسانيد پس توبه كرد در سنهء 1098 در نخجوان درگذشت . بهترين اشعار اوست :\r\n دلم خلد برين است و خال يار رضوانش * خيابانش طريق عشق و سامان پيش از امكانش\r\nشراب خوش‌گوارش زهر غم مستيش هشيارى * نعيمش محنت و قطع علايق حور و غلمانش\r\nجداول جوى خون و چشم گريان چشمهء كوثر * مقاصد دورى از مقصود و راحت رنج دورانش\r\nخدا خلاق خلق است و نبى اللّه مقصودش * نبى جان جهان است و ولى اللّه جانانش\r\nمسلمانى است ازو باقى كسى كز نامسلمانى * جز اين داند شوى كافر اگر خوانى مسلمانش \r\n\r\n","description":"","footnote":"","page_name":" 362 ","page_number":362},
  {"content":"\r\n\r\n تكاور چون به هر ميدان دهد جولان به كف چوگان * شود جرم زمين غلتان چو گو در پيش چوگانش\r\nبدان‌سان كز شهان احسان گدايان را طمع باشد * بود چشم كرم دايم شهان را از گدايانش\r\nموحد مؤمنى كاو را نباشد مهر او باشد * شريك شرك توحيدش قرين كفر ايمانش \r\n\r\n600 خجستهء كاشانى\r\nاسمش ميرزا محمد خان ، فرزند ارجمند محمد حسينخان ملك‌الشعراى متخلص به عندليب و نبيرهء مرحوم فتحعلى خان ملك‌الشعرا متخلص به صباست و برادر كهتر محمود خان كه ذكر آنان و اشعار ايشان در مقامات متعددهء آينده است . خانوادهء آزادهء اين اكابر خصهم اللّه به كمال عواطفه و افاض عليهم سبحال عوارفه به فضل و كمال معروف و به اخلاق كرام موصوف و بين الخواص و العوام بلندنامند و اين جوان دبير نيكوخط ، خوش‌اخلاق ، بلندهمت ، عالىفطرت هم از مبادى ايام شباب تحصيل علوم متداوله كرده ، در صحبت عم اكرم خود ابو القاسم خان فروغ ، كه حكيمى است كامل و اديبى فاضل ، اكتساب قواعد و قوانين ادبيه عربيه نموده با حظى وافر و حاصلى وافى است تتبعى در نظم و نثر و آثار و اخبار فصحا و بلغاى عرب و عجم كرده استحضار و استخبار كامل از امثال و انساب و اقوال و القاب جاهليين و مخضرمين و غير هم حاصل آورده . در طريقهء نظم فارسى مايل به شيوهء حكيم احمد بن يعقوب متخلص به منوچهرى از شعراى بزرگ محمودى است و اغلب قصايد و مسمطات او را جوابى گفته كه نهايت امتياز دارد . صاحب اخلاق حميده و اوصاف پسنديده و طبع قادر و سليقهء مستقيم است . ازوست :\r\n\r\nمن قصائده سلمه الله\r\n دوش آمد از بهار به بستان سفيرها * كز باغ مرغ كرد به شادى صفيرها \r\n\r\n","description":"","footnote":"","page_name":" 363 ","page_number":363},
  {"content":"\r\n\r\n خوبان باغ يكسره كردند بهر او * بر رخ طرازها و به بر در حريرها\r\nخيمه كشيده نارونان بر مطافها * سايه فكنده بيدبنان بر غديرها\r\nهم صلصلان شدند به آوا لبيدها * هم بلبلان شدند به آوا جريرها\r\nقمرى چه گفت دوش ندانم ميان راغ * كز زاغها نخيزد ديگر نفيرها\r\nكردند بر دمنها نقش و نگارها * شستند از چمنها رنج زحيرها\r\nهر سويش از صور چو بهشتى است از زهر * آن باغها كه بود پر از زمهريرها\r\nبازارگان شدند ز ديباى هفت رنگ * ويران قفارها كه بدندى فقيرها\r\nبرگ شكوفه ريخته از بادها به خويد * چونان به قيرگون سلبى قطره شيرها\r\nماند شقايق ايدون بر سبزه آن چنانك * رنگين عقيقها كه نشانى به قيرها\r\nوان ميغ لخت‌لخت پراكنده بر فلك * چون بر فراز سفرهء نيلى فطيرها\r\nيا خرمن است چرخ گه از ابر و گه ز برق * در خرمنش زنند شررها شريرها\r\nوان رعدها ميان پراكنده ابرها * چون كرنايها به صف دار و گيرها\r\nگاه از مطر بريخته هر سو گلابها * گاه از شجر ببيخته هرجا عبيرها\r\nگل برنشسته بر سر گاه زمردين * چون شهريارها به فراز سريرها\r\nچشمان نرگسان بين بر روى گل به مهر * چونان به روى شاهان چشم وزيرها\r\nشاخ بنفشه بين به دوزانو نشسته پيش * چون پيش صدراعظم سلطان دبيرها\r\nجا كرده است چون خرد اندر دماغها * ره برده است چون ملك اندر ضميرها\r\nبهر قوام ملكت ايران گسيل كرد * هر سو سپاه‌ها و به هرجا اميرها\r\nهرماهه كرده تازه و هرساله داده بيش * ساز سوارها و سليح دليرها\r\nزيراكه خصم دولت اگر جا كند به سنگ * بيرون كشد ز خاره چو موى از خميرها\r\nپاسش هماره گويى در مرغزار ملك * چون شير شرزه دارد هر سو نخيرها\r\nبىكبرتر نبينى از وى به صد قران * هم در صغيرها و هم اندر كبيرها\r\nاز رحمتش بدستى خرم بهشتها * وز هيبتش بدستى سوزان سعيرها \r\n\r\nو له ايضا فى المديح\r\n نامه‌يى دوش رسيد از بر دلدار مرا * كه همى چند گذارى بر اغيار مرا \r\n\r\n","description":"","footnote":"","page_name":" 364 ","page_number":364},
  {"content":"\r\n\r\n قدر من هيچ ندانى تو و غيرت نبرى * كه به اغيار سپارى و كنى خوار مرا\r\nيوسف عهدم و افتاده به زندان وفا * كه همى سجده برد ثابت و سيار مرا\r\nآهويى كردم و اشكار تو گشتم به خطا * ور نه خود شير نتاند كند اشكار مرا\r\nمن كه خورشيد به ديدار ز ره مىبردم * عجب از راه ببردى تو به گفتار مرا\r\nتو نبودى كه چو دست از بر زلفم بزدى * شاد گشتى كه بود مشك به خروار مرا\r\nتو نبودى كه به رويم چو نظر مىكردى * گه چو مه خواندى و گه‌گه گل بربار مرا\r\nتو نبودى كه چو بر پا شدمى بهر خرام * سرو مىخواندى در قامت و رفتار مرا\r\nتو نبودى كه براى خطوخال رخ من * غزلكهاى نكو گفتى هموار مرا\r\nمن نبودم كه به تو عربده‌سازان گفتم * كه مكن ياد به شعر اندر بسيار مرا\r\nپس چرا بر رخم از باغ وفا در بستى * تا همى سبزه دميد است به گلزار مرا\r\nسبزه جز در خور گلزار نبود و نبود * از خط سبز به بستان رخان عار مرا\r\nخط من مشك و رخم لاله و زلفم چو عبير * زين چنين مايه رواجى است به عطار مرا\r\nشرمگين گشتم زان نامه و پاسخ دادم * كه چنين اى بت نوشاد مپندار مرا\r\nتو مپندار و مينديش كه دلتنگ كند * خط زنگارت بر صفحهء گلنار مرا\r\nرخ تو مجمره‌يى باشد از نار و خطت * همچو مشك و بسوزند بدان نار مرا\r\nاز حضور تو ولى اينك محروم كند * خدمت درگه سرحلقهء احرار مرا \r\n\r\nدر مدح فقير مؤلف رضا قلى متخلص به هدايت اين نظم بديع منظم فرموده\r\n چو سير مهر ز سرطان گذشت و از جوزا * به كام شير قدم هشت و گرم گشت هوا\r\nچو كام شير جهان گرم شد به طبع و عفن * بلى هواى چنين نى صبا بود كه و با\r\nزمين به تير مه اندر زرير رنگ آمد * از آن سپس كه همى بد چو سبزه‌گون ديبا\r\nصبا سموم شد آذر فروخت در بستان * ز خاك برد طراز وز آب برد صفا\r\nيكى به صحرا بنگر همى كه باد سموم * چو نار تفته به خاكستر آكند صحرا\r\nز بس‌كه گرمى در خاك زاد تابش خور * كسى نيارد كاندر زمين گذارد پا \r\n\r\n","description":"","footnote":"","page_name":" 365 ","page_number":365},
  {"content":"\r\n\r\n تمام گوشت بر اعضاى مردمان گويى * عرق شد است و مسامش برون دهد ز اعضا\r\nاگرنه ريگ بيابان بر آب تشنه شدى * ز چشمه‌سار بدن خاك مىشدى دريا\r\nهمىبتابد خورشيد بر زمين چونانك * فراز سر نتواند نظر كند حربا\r\nزمين چو آتشى افروخته شد است و فلك * چو دودى از بران و اخترانش اخگرها\r\nگمان كنند ز تف هوا كه چرخ اثير * دواسبه سوى زمين تاخته است از بالا\r\nشنيده بودم كاتش همى به طبع و سرشت * عصاى خم‌شده را تيروش كند بالا\r\nاگر كه راست بود وين سخن درست بود * نكو نظاره كن اندر فراز چرخ و سما\r\nكه از چه اين فلك آبنوس گوژ بماند * فراز تفته زمين همچو خم گرفته عصا\r\nمگر به سجدهء دربار خواجهء اعظم * غلام‌وار به خدمت نموده پشت دوتا\r\nامير نظم و نظام جهان هدايت آن * كه گاه نظم و نظام است در جهان تنها\r\nتمام گيتى يك روز گيرد از دانش * تمام عالم يك‌لحظه بدهد از اعطا\r\nعنان‌كشيدهء حزم وى است كوه كلان * ركاب‌خوردهء عزم وى است باد صبا\r\nچنان به گاه سخا شرمسار مىگردد * كه گويى اينكه گنه مىكند به جاى سخا\r\nبه عالمى است سمند خيال او تازان * كه گاه‌گاه كشد رخت زين طرف عمدا\r\nاز آن ز علو به ميدان سفل مىتازد * كه رخش سفلى عاطل نماند ازهرا\r\nآيا كسى كه اگر عرض دانش تو كنند * به بحر قلزم تنگ آورد به دو پهنا\r\nخدايگانا من بنده لاف فخر زنم * ز تو نه از خود زيرا به توست فخر سزا\r\nمگر نداند آنان كه لاف شعر زنند * نسيم گلشن جان بوده نظم و نثر صبا\r\nعجب نباشد از من مديح نغز و نكو * كه خاطرم ز ثناى تو برفزود سنا\r\nبسش به كار سخن آن كسى كه درگه نظم * تو اوستادش باشى و مر صباش نيا\r\nمرا ثناى تو هر روز برفزايد طبع * براستى به تو گويم بدون ريب و ريا\r\nاز آنكه عالمى آمد وجود تو كز قدر * نهاده است خدا اندرو هزار بنا\r\nهزار شهر مسدد در وى و در هر شهر * هزار قصر مشيد همه خوش و زيبا\r\nبه باغهايش هر سوى نوگل احمر * به راغهايش هر جاى سبزهء خضرا\r\nمن آنچه ديدم گفتم ثنا و مدحت تو * بگويد آنچه ببيند دو ديدهء بينا \r\n\r\n","description":"","footnote":"","page_name":" 366 ","page_number":366},
  {"content":"\r\n\r\n كسى نديده حكايت چگونه داند كرد * نخورده مى چه سرايد ز رامش صهبا\r\nدروغ گفتم باز از براى چشم بدان * هزار نكته بماندم ز غيرت اعدا\r\nيك از هزاران ديد و يك از هزاران گفت * در اوفتاد به دريا كسى كه بهر شنا\r\nخمش شوم كه اگر ساز راه راست كنم * به بانگ قران خلقان گمان برند غنا\r\nو گر به كار مديح تو نيك پردازم * خلل فتد همه در كارنامهء شعرا\r\nخداى تا به جهان رسم شادى آوردست * دلت به كامروايى قرين شادى ما\r\nبه راه راستى اندرز ذيل همت تو * نه پاى من به خلاف و نه دست من به خطا\r\nبر اين دعا و ثنا بر زبان چرخ و زمين * هميشه آمنا و هماره صدقنا\r\nز عز مدح تو پيوسته بر جبين خرد * چو غرهء غرا باد اين قصيدهء غرا \r\n\r\nدر تهنيت بهار و منقبت حضرت محمد مختار رسول الله صلى الله عليه و آله عرض كرده\r\n تعالى اللّه در و دشت است گردونها و اخترها * كه گردونهاست بستانها و اخترهاست عبهرها\r\nبهار است و به باغ اندر گل و سبزه است سرتاسر * همه سرشان به افسرها همه برشان به زيورها\r\nهمى مرغان پديد آرند الحانها و دستان‌ها * همى گلها برآرايند محضرها و مخبرها\r\nبه پيش هريك از مرغان سحرگاهان همىگويى * ستادستند غلمانها گشادستند دفترها\r\nز يك دفتر همىگويند از فرهاد و خسروها * ز يك محضر گهى خوانند از شيرين و شكرها\r\nگهى طاوس بطرازند از سوسن به واديها * گهى كاووس بنشانند از نسرين به منظرها \r\n\r\n","description":"","footnote":"","page_name":" 367 ","page_number":367},
  {"content":"\r\n\r\n چنان عباسيان آن سبزه پوشيده است اكسونها * چنان مروانيان آن لاله نوشيده است ساغرها\r\nچو دربانان به‌جا ماندند اندر راغ ناژوها * چو سالاران بپاگشتند اندر باغ عرعرها\r\nمعربدگونه بر كف كرد هر شاخى بلاركها * مشعبدوار بيرون جست هر مرغى ز چنبرها\r\nچو غواصان فروجستند در حوض آن خشنشاران * چو رقاصان كمر بستند در روض آن صنوبرها\r\nاگرچه محشرى باشد رياحين را به هر ساعت * ولى زانان يكى نبوند اندر ياد محشرها\r\nز داور هيچ ننديشند پندارى كه در هردم * ز مل نوشند ساغرها ز گل سازند داورها\r\nهزار آتشكده هر سوى بر پا شد به راغ اندر * چو شد باد آذرافروز و شقايق همچو آذرها\r\nو يا همچون برهمن شد شقايق در بر آتش * كه زد بر نار دامانها وزان افروخت منظرها\r\nاز آن آذر پرستيدن وز آن آذر فروزيدن * به رويش شعله آتشها به كامش مرده اخگرها\r\nخجسته همچو من دلتنگ بنشسته است گرد جو * به رويى همچو مؤمنها و جانى همچو مضطرها\r\nمگر شد تيره‌دل او زين شقايقهاى آتش‌خو * چو آن يارى كه بد بيند همى از يار و ياورها\r\nنمىبيند بدان گلها نمىخواند ز بلبلها * دمى مانند بربطها دمى برسان مزمرها \r\n\r\n","description":"","footnote":"","page_name":" 368 ","page_number":368},
  {"content":"\r\n\r\n كه پندارى به منزلها و پندارى به محفلها * نشستستند گلبنها چنان ميران و رهبرها\r\nرسولانند گلبنها و آن شاخ گل سورى * چو پيغمبر سلام اللّه در جمع پيمبرها\r\nمحمد آنكه از رويش به هر صبحى و از مويش * نسيم آيد به عبهرها شميم آيد به عنبرها \r\n\r\nو له ايضا\r\n قدر او همچو فلك سيرت او همچو ملك * روى او همچو مه و دو كف او همچو سحاب\r\nرمح او بر جگر شير چو بر نطع درفش * تير او بر زره خصم چو بر ديو شهاب\r\nدشمنان زو بهراسند چو آهو ز هژبر * عدوان زو بگريزند چو تيهو ز عقاب \r\n\r\nو له\r\n زو ملك سمين تن بود و مال قوىحال * هرچند به تن زار و نحيف است و نزار است\r\nهم آفت كان آمد و هم آفت دريا * چون در كف صدر الوزرا فخر كبار است\r\nآقاسى را دان كه ز اخلاق نكويش * گيتى همه شنعتگر چين است و تتار است\r\nبا تير اگر شير شكارند دليران * نوك قلم او به جهان شاه شكار است\r\nبر دوحهء دولت گل عيش و طرب از او * شاداب چو گلبرگ به هنگام بهار است \r\n\r\nدر تهنيت ورود موكب مسعود سلطان السلاطين ناصر الدّين شاه قاجار\r\n ملكت ايران‌زمين بهشت‌نشان گشت * ملك جوان شد چو پادشاه جوان گشت\r\nآنچه ز آثار ملك بود چنين شد * و آنچه در افكار خلق بود چنان گشت\r\nدر چمن مكرمت رسيد بهارى * كز اثرش باغ بدسگال خزان گشت\r\nآيت نصر من اللّه آمد ازيرا * ناصر دين پادشاه ملك جهان گشت \r\n\r\n","description":"","footnote":"","page_name":" 369 ","page_number":369},
  {"content":"\r\n\r\n اى رمه ديگر ز گرگ حادثه منديش * گرگ چه يا رد چو شرزه‌شير شبان گشت\r\nآن‌همه موران مار طبع بدانديش * سوده همى زير پاى پيل دمان گشت \r\n\r\nهم در مدحت حضرت ناصر الدّين شاه خلد الله ملكه\r\n گه نوروز و فصل نوبهار است * جهان را رسم جنت آشكار است\r\nپر از مل ساغر هر تلخكام است * پر از گل دامن هر سوگوار است\r\nخرام گلرخان بر بوستان است * نشست مهوشان بر لاله‌زار است\r\nهمه بستان به رنگ آسمان است * همه صحرا چو نقش قندهار است\r\nسرود قمريان سروستاه است * نواى بلبلان سبزهء بهار است\r\nدرخت گل به طرف جويباران * عقيقين‌تاج و لعلين‌گوشوار است\r\nبه زلف سنبل كوهى شكنج است * به چشم نرگس دشتى خمار است\r\nز بس كاراسته شد باغ و بستان * تو گويى بزمگاه شهريار است\r\nفلك خرگه شهنشه ناصر الدّين * كه ملكش از دل‌وجان خواستار است \r\n\r\nو له\r\n تركم از زلف سيه چندان چوگان دارد * كه چو گو خاطر يك شهر پريشان دارد\r\nگنج ياقوتين دارد ز دو لعل شكرين * وندران گنج بسى لؤلؤ رخشان دارد\r\nگرنه گنجى است ز ياقوت و ز لؤلوئى خوشاب * از چه گردش دو سيه‌مار نگهبان دارد\r\nراست گويى به پرى ماند زان رو كه همى * روى خود را همى از مردم پنهان دارد\r\nتن او نرم حرير است و ليكن چه كنم * كه بدان نرم حرير اندر سندان دارد\r\nدست من مىنرسد هيچ به دو زان كه مدام * جاى در خلوت شاهنشه ايران دارد \r\n\r\nدر مدح قطب السلاطين محمد شاه قاجار طاب ثراه\r\n شب دوشينه از هجران دلبر * نخفتم تا سحر با ديدهء تر\r\nسرشك از ديدگان مانند باران * همى مىريخت بر رخسار من بر \r\n\r\n","description":"","footnote":"","page_name":" 370 ","page_number":370},
  {"content":"\r\n\r\n چنان چون عقد گوهر بگسلاند * به عمدا كس فراز صفحهء زر\r\nدل اندر بر بسان طفل نالان * كه در مهد افكنيش از هجر مادر\r\nميان آب و آتش خفته بودم * كه چشمم آبدان بد سينه مجمر\r\nهمه هركس مرا در آب مىديد * كه آب اندر عيان بد نار مضمر\r\nشبى تارى كه گفتى روى گيتى * به قيراندوده است از اصل داور\r\nچو جان كافران تاريك و تيره * چو روى زنگيان زشت و مكدر\r\nعجب آمد مرا زان شام تارى * وزان هجران تارىتر عجب‌تر\r\nنظر كردم بر اين خرگاه اعلى * گلستانى بديدم در برابر\r\nتو گفتى بر فراز سبزه‌زارى * ز باد افشانده شد اشكوفهء تر\r\nو يا اندر محيط آمد ز هر سوى * هزاران ماهى سيمين شناور\r\nمعلق گنبدى پيروزه‌گون بود * مغرق گشته از ياقوت و گوهر\r\nمجره مىنمود از دور در چشم * چو جوى شير در صحراى اخضر\r\nبرآمد مشترى ناگه ز مشرق * چنان كز مرغزاران شاخ عبهر\r\nز فرق فرقدان هر لحظه اكليل * همىتابيد چونان تاج قيصر\r\nز مشرق تافت ناگه بدر كامل * چو روشن روى معشوقان دلبر\r\nبه هردم كز فراز چرخ نيلى * همى رخشان شهاب آمد مكرر\r\nگمانم كز ستبرق خيمه‌يى هست * مطنب از هزاران رشتهء زر\r\nمرا هردم خيالات عجب خاست * ز سير آسمان و گشت اختر\r\nهمىگفتم كه يا رب وارهانم * ازين هجران وزين شام مجاور\r\nچو اين گفتم به دل ناگاه برزد * خروس صبحدان شهپر به شهپر\r\nمؤذن بر سر بام آمد و شاد * برآورد آيت‌اللّه اكبر\r\nبه گوش آمد مرا الحان مؤذن * چنان كايد به مستان صوت مزمر\r\nز جا جستم مشمر ذيل و بستم * يكى زرينه زين بر خنگ اشقر\r\nسمندى شخ‌نوردى خاره‌دردى * هيونى بىستونى كوه‌پيكر\r\nخزيده در صطبل و ساخته ران * چريده در بهار و آخته سر \r\n\r\n","description":"","footnote":"","page_name":" 371 ","page_number":371},
  {"content":"\r\n\r\n سرينش چون سرين گور فربى * ميانش چون ميان مور لاغر\r\nقوىدل آهويى چون شير گفتى * به جلد آهو اندر شد غضنفر\r\nچو بگرفتم عنانش كوه ديدم * چو بنشستم بر او شد كوه صرصر\r\nنظر واپس چه مىكردى به هر گام * همىپيچد به خود برگفتى اژدر\r\nچو لختى راه بسپردم ز البرز * برآمد طلعت خورشيد انور\r\nفروجستم ز پشت باد بر خاك * بكردم شكر بر يزدان گرگر\r\nجمال شاه را در دل زدم فال * به بوسه خاك را كردم مجدر\r\nفرس مىراندم و مىخواندم الحمد * به فرخ فال كامد در دل اندر\r\nبناگه برشد از لشكرگه شاه * خروش ناى و كوس و مرد صفدر\r\nتو گفتى مرمرا برسان مرغان * همى شادى برون آرد ز تن پر\r\nزدم بر چرم چرمه تازيانه * سبك كردم عنان خنگ رهور\r\nچو فرسنگى دو طى كردم بديدم * زمينى از بهشت عدن خوش‌تر\r\nچمن اندر چمن باغ از پى باغ * همه آبش گلاب و خاك عنبر\r\nدماغ از عطر باد او همىشد * چنان دكان عطاران معطر\r\nهوا از ژاله پرلؤلؤى عمان * زمين از لاله پرديباى ششتر\r\nهزاران خيمه بر اطراف دادى * به صدر خيمه سالاران مصدر\r\nميان اندرش مطربها ز طنبور * برآورده نواى روح‌پرور\r\nمغنى در اغانى مغانى * نكيسا گشاده راه حنجر\r\nدرون خيمه و خرگاه كوهى * رسيده مر فلك را تا مقعر\r\nنكو ديدم بديم طرفه حصنى * كه ناديده ندارد عقل باور\r\nبگردش باره و برجى به كيوان * تمام از صخرهء صما محجر\r\nبه دورش خندقى چون اژدهايى * زده تا دامن كهسار چنبر\r\nرسيده قعر خندق تا به ماهى * گذشته اوج باره از دو پيكر\r\nدو صد قصر ارم‌سان اندر آن حصن * ممثل هريك از تمثال آزر\r\nزمين مانندهء صرح ممرد * مشقل گشته از احجار مرمر \r\n\r\n","description":"","footnote":"","page_name":" 372 ","page_number":372},
  {"content":"\r\n\r\n گوارا آبهايش از جداول * كشيده هر طرف چون خط مسطر\r\nبه يك‌سوى اندرش كاخى مشيد * ز سنگ و روى چون سد سكندر\r\nخجسته منظرى ز افراز آن كاخ * نشستنگاه شاه دادگستر\r\nبه منظر منظر پاك شهنشاه * چو بر چارم فلك خورشيد خاور\r\nهنر لامع از آن روى مبارك * خرد ساطع از آن روى منور\r\nمحمدخو محمد شاه قاجار * معين شرع و همنام پيمبر \r\n\r\nدر مدح سلطان مغفور محمد شاه مبرور گفته\r\n شنيده‌ايم ز آثار خسروان به خبر * كه آن شكست سپه يا كه اين كشيد حشر\r\nحديث كى شود اندر جهان نظير عيان * خبر كجا بود اندر زمان عديل اثر\r\nولى ز خسرو ايران‌زمين عيان ديدم * هزار چندان كز باستانيان به خبر\r\nسر ملوك جهان دادگر محمد شاه * كه اصل هر خبر آمد ز بس نمود هنر\r\nهنر چه باشد بگذاشتن به ملك شكوه * هنر چه باشد برداشتن ز ملك ضرر\r\nهزار گنج بداد و هزار خير اندوخت * وزين دو كار يكى خود شگفت نى به نظر\r\nعجب بود كه چگونه ز هفت فرسخ راه * كشيد آب به هر بركه و به هر فرغر\r\nبزرگ رودى كرد او ز شاهرود جدا * كه رودها به برش جوى و بحرهاست شمر\r\nگهى بداد مر آن را به فرق كوه گذار * گهى بداد مر آن را به قعر بحر گذر\r\nهزار قله شكست و هزار قنطره بست * كه در رساند مر او را ز كوهسار ببر\r\nز بس كلند كه پرداختند ماند ز كار * شكست بازوى حجار و دست آهنگر\r\nچو مرغ گشت مر ان آب جوى ز امر ملك * كه همچو مرغان زير و زبر سپرد به پر\r\nو يا چو ناقهء صالح چنان كه شاعر گفت * هزار بار برون آمد از ميان حجر\r\nز شيب آب كجا زى فراز بگرايد * جز اينكه آب شود مرغ‌وش ز شه جانور \r\n\r\nو له ايضا\r\n اميدوارم كاندر ركاب خسرو كشور * هزار فتح كند پور شهريار مظفر \r\n\r\n","description":"","footnote":"","page_name":" 373 ","page_number":373},
  {"content":"\r\n\r\n ز نعل اسبش در كوه بتركد همه خارا * ز ضرب گرزش بر چرخ بشكند همه چنبر\r\nجهان به بخت ملك پر كند به داد و به دانش * زمين به فر پدر آكند به درّ و به گوهر\r\nنه بت بماند و نه بت‌پرست در همه گيتى * نه آذر و نه آذرستاى در همه كشور\r\nهزار بتكده برهم زند ميانهء گبران * هزار معبده بر پا كند ميانهء كافر\r\nبه جاى بتكده مسجد بسازد از بر مسجد * به جاى بت همه منبر گذارد از بر منبر\r\nميان مسجد طاعت به كيش احمد مرسل * فراز منبر خطبه به نام حيدر صفدر \r\n\r\nدر مدحت پادشاه مغفور محمد شاه گويد\r\n دوش گفتم به غلامى كه مرا خادم در * خيز بر پاى و فراز آر همه ساز سفر\r\nبار بگذار بر آن استرك حمل‌گذار * نعل بربند بر آن تازيك كوه‌سپر\r\nليك ازين راز مكن هيچ بر ياران فاش * كه خجسته ز پى فرقت بربسته كمر\r\nاين همىگفتم و مىرفت ز چشمانم خون * اين همىگفتم و مىسوخت ز هجرم پيكر\r\nاندرين بودم كان لعبت زيبا رخسار * با رخى زرد و تنى زار درآمد از در\r\nبر مه از پروين بگسيخته صد رشتهء در * بر گل از نرگس بر ريخته صد لؤلؤ تر\r\nياسش از ناخن پرخون شده چون شاخ بقم * گلش از سيلى نيلى شده چون نيلوفر\r\nگفت از يار چه ديدى كه چنين بستى بار * دل ببردى و مرا بىدل ماندى ايدر\r\nهر شبت بوسه ندادم ز عقيقين غنچه * هر سحر باده نكردم به بلورين ساغر\r\nشسته از بام نماندم به سرت تا گه شام * خفته از شام نبودم به برت تا به سحر\r\nمگر از هرچه مرا بود نيفشاندم دست * مگر از هركه مرا خواست نتابيدم سر\r\nمگر اين موى مرا جفت نكردى به عبير * مگر اين روى مرا يار نخواندى به قمر\r\nگفتم آرى همه را راست سرودى زنهار * از حديث تو كه خونابه درآرد به بصر\r\nليكن از هفت مه افزون بود اى چارده ماه * كه شدم دور ز درگاه شه شير شكر\r\nدر بر تو اگرم قدر و خطر افزون است * هر دو از خدمت شاه است نه از فضل و هنر\r\nملك راد محمد شه غازى كه درش * آسمانى است پر از كوكب تابان يكسر\r\nتيغ او گويى مقراض زره‌هاى عدوست * كه چو مقراض زره‌شان ببرد بر پيكر \r\n\r\n","description":"","footnote":"","page_name":" 374 ","page_number":374},
  {"content":"\r\n\r\n\r\nهم در مدح خاقان مغفور گويد\r\n بهار و باده و نوروز و عرصهء گلزار * فروغ لاله و بوى گل و هواى بهار\r\nنشاط آرد خاصه كه بهر چيدن گل * چمند عاشق و معشوق مست در گلزار\r\nهمى ز خاك برويد به جاى لاله عقيق * همى ز ابر بريزد به جاى ژاله عقار\r\nاگرنه چون من دلداده ابر آذارى * چرا دمى به دل اندر نه صبرش و نه قرار\r\nز كام آتش ريزد چو مىبخندد سخت * ز چشم لؤلؤ بارد چو مى بگريد زار\r\nيكى بساط بگسترده باد فروردين * كه باغ و راغ و در و دشت ازوست پرزنگار\r\nز مشك داده در آن بوى و از عبير طراز * ز لعل كرده در آن پود دُرّ و ز زمرد تار\r\nبه دو نهاده ز لاله هزار جام شراب * به دو نموده ز ژاله هزار در نثار\r\nهزار تخت در آن بر فراخت از گلبن * هزار شمع در آن برفروخت از گلنار\r\nز يك طرف چو وشاقان ز بيد كرده گروه * ز يك طرف چو غلامان ز سرو كرده قطار\r\nتو گويى آنكه چمن را از آن چنين آراست * كه شاه غازى بر رسم عيد بدهد بار \r\n\r\nدر مدح فاضل كامل اديب اريب خليق وفيق ابو القاسم خان فروغ عم خود گفته\r\n نغزتر امسال خرامد بهار * كش‌تر و دلكش‌تر و خوش‌تر ز پار\r\nهين گل و هان سنبل و نك لاله‌اش * قافله در قافله و باربار\r\nقافله‌ها بار فروريختند * بر سر شخ و كمر كوهسار\r\nحاصل عمان و بدخشان بريخت * بر سر گلزار و لب جويبار\r\nكوه و در و دشت و دمن يكسره * كرد زمرد بر و ياقوت سار\r\nدشت نهان است به نيلىپرند * كوه درون است به لعلى خمار\r\nگويى ياقوت و زبرجد شده است * ريخته و بيخته در لاله‌زار\r\nنارونان بر طرف آبگير * چتر به سر برزده طاوس‌وار\r\nبيدبنان خيمه برافراخته * بر طرف جوز يمين و يسار\r\nشاخ شكوفه چو يكى نوعروس * كرده ز الماس به ساعد سوار\r\nابر بهارى ز فراز سرش * لؤلؤ ناسفته نمايد نثار \r\n\r\n","description":"","footnote":"","page_name":" 375 ","page_number":375},
  {"content":"\r\n\r\n راست تو گويى كه همه دشت شد * بر صفت محفل فخر كبار\r\nعم نكوخواه نكوخو فروغ * آن به هنر زيور آل و تبار \r\n\r\nدر مدح حضرت امام على بن موسى الرضا عليه السلام\r\n گاه خفتن چون برآيد بانگ آواى خروس * نقشها گردد عيان بر روى چرخ آبنوس\r\nتخت كاووس است مانا باز بر پرهماى * چتر طاوس است گويا يار با چشم خروس\r\nثوب سيمين است و گستردند بر ديوى حرون * زين زرين است و بربستند بر خنگى شموس\r\nخيمهء نيل است و بر آن شمسه‌هاى لعل‌گون * سفرهء قير است و بر آن مهره‌هاى سندروس\r\nباغ و بستان است و هر سو نرگس زرينه‌چشم * بحر عمان است و هرجا ماهى سيمين فلوس\r\nگاه برخيزند رومىريدكان از ارض هند * چون‌كه بنشينند زنگى جنگيان با قوم روس\r\nزنگيان با روسيان در خندخند و غنج‌غنج * روسيان با زنگيان در نوش‌نوش و بوس‌بوس\r\nيا كه صلحى نيست ايشان را و باشد روز جنگ * يا كه عيشى نيست ايشان را و باشد روز بوس\r\nروسيان بر كتف افكندند بس نيلىسپر * زنگيان بر دست بگرفتند بس زرين دبوس\r\nاين چه سقف است از زمرد كو نمىگردد خراب * اين چه ثوب است از زبرجد گو نمىبايد دروس \r\n\r\n","description":"","footnote":"","page_name":" 376 ","page_number":376},
  {"content":"\r\n\r\n چند ازين جامه سيه پوشيدن اى عباسيان * تا كى اين آذر برافروزيدن اى قوم مجوس\r\nچند اين ايوان نورت طره سازد پرطراز * چند اين كيوان و هورت چهره دارد چون عروس\r\nگرد اين پنگان آب اى چرخ ازرق كم تدور * گرد اين ميدان خاك اى گاو ابلق كم تدوس\r\nساليان اندر جفاها روزگاران در خطا * چند چون استر شموسى چند چون اشتر ضروس\r\nاز چه اى تاريك شب از مهر مىآرى عطاس * از چه اى ديو سيه از صبح مىسازى عطوس\r\nچون‌كه اندر خاك پنهان ديده‌يى دور از وطن * پادشاه دين امام هشتمين سلطان توس\r\nآن على به اعلا و آن ولى به اولا * آن نواى بينواى وان غيور بىعبوس\r\nعامل علم نبى و حامل حلم ولى * در هدا صدر الصدور و در رضا رأس الرءوس\r\nپادشاه دين كه بهر نوحهء او صبح و شام * صيحه‌ها در سنجها ماند است و زاريها به كوس\r\nچارده بدرند دين را اوست بدرى زان به دور * چارده شمسند جان را اوست شمسى زان شموس\r\nگرچه زيور كرد و زينت داشت بيش از آن شهان * جسم پاكش از لبوس و خوان عامش از كئوس\r\nبهر عياشى نبود اين اغتذا بر آن طعوم * بهر طنازى نبود اين ارتدا بر آن لبوس \r\n\r\n","description":"","footnote":"","page_name":" 377 ","page_number":377},
  {"content":"\r\n\r\n در نهان اندر شعارش بود از ثوبى خشن * در شبان اندر غذايش بود از نانى سبوس\r\nآن شنيدستى كه چون بنمود هارون جهود * هين بيا بشنو كه چون كرد است مأمون مجوس\r\nچون سگان آن حيز و همچون روبهان آن حيله‌ور * كرد نزدش خاك‌بوسى بود پيشش چاپلوس\r\nكه بيا سر باش و بر دو پاى او بنهاد سر * كه بيا شه باش و بر دو دست او برداد بوس\r\nكام كام توست بردار اين دُرّست و آن گهر * نام نام توست بر زن اين زرست و آن فلوس\r\nگفت من سردار جانم چند بر من اين فسون * گفت من سلطان دينم از چه بر من اين فسوس\r\nعالم استم در برم زامال تو واضح خبر * آينه استم در دلم ز افعال تو لايح عكوس\r\nزن خيالى زن همى در نذرها باشد خلوف * طفل‌خويى طفل اندر عهدها باشد عكوس\r\nتو مرا زين كين كنى در اين نفس يا آن نفس * طعمهء ريب المنون و عرضه حرب اللبوس\r\nمن تو را دانم كه اندر اين جهان و آن جان * از ازل ز اهل عقوقى در ابد ز اهل نحوس\r\nراست فرمود و چنان شد لعن بر آن پايمرد * راى بنمود و همان بد واى بر آن دست‌بوس\r\nآخر آن زن خوى زاد و بچّه‌هاى زشت زاد * خود نمىدانست چون هم قحبه بود و هم قموس \r\n\r\n","description":"","footnote":"","page_name":" 378 ","page_number":378},
  {"content":"\r\n\r\n آن زمان داند كه پيشش از حميم آرند كاس * آن زمان فهمد كه بر وى مارها گيرند كوس \r\n\r\nدر مدح نواب عباس ميرزا منظوم كرده\r\n چرا به نسرين بنهاده‌اى ز عنبر داس * چه كرد خواهى كز اين دلم قرين هراس\r\nكسى به نسرين بر داس عنبرين ننهاد * تو بر چه كردى جانا بدين‌طريق قياس\r\nاگر بگويى كى كردم آينه برگير * كه رخ سپيد چو نسرين و زلف كج چون داس\r\nرخت چو ورد و برت همچو ياس و مىباشد * مرا ز ورد تو درد و مرا ز ياس تو ياس\r\nهمى به دردم دارى از آن رخ چون ورد * همى به ياسم خواهى از آن بر چون ياس\r\nچو زهر بدهى زرم چرا برى از كيس * چو زر ببردى زهرم چرا كنى در كاس\r\nغمين كنى دلم اى ترك و مىنينديشى * همى ز عدل ملكزاده دادگر عباس\r\nچنان گذارد تير از سطبر آهن خشك * كه در زيان نگذارند درزن از كرباس \r\n\r\nدر تهنيت مولود مسعود شاهزاده مسعود گفته\r\n بهار آمد چو سلطانى و سلطان است معهودش * كه هر سالى كند جشنى براى روز مولودش\r\nبسا بسته زمردها ز خاك انگيخت ريحانش * بسا دسته زبرجدها ز تاك آويخت عنقودش\r\nاحاديث و اقاويل است از دراج و طاوسش * تصاوير و تماثيل است از بادام و امرودش\r\nدرخت ارغوان دانى بدان ماند كه بنشانى * هزاران لعل رمانى به عمدا از بر عودش\r\nكه ريغ ميغ آذارى به چرخ از باد پندارى * گريز خيل جالوت است از طالوت و معدودش \r\n\r\n","description":"","footnote":"","page_name":" 379 ","page_number":379},
  {"content":"\r\n\r\n بدان آشفته ميغ اندر ز رعد و برق هر ساعت * فلاخنهاى زرتار است و راند كف داودش\r\nنيارامد همى هدهد ز سجده هيچ‌گه گويى * رسيد از شهر بلقيس و سليمان است مسجودش\r\nيكى نامه به سر دارد يكى جامه به بر دارد * كه مشكين خاتمه و عنوان و رنگين تارش و پودش\r\nازين نامه برافشاندن وزين قصه فرو خواندن * وصالى هست منظورش مقالى هست مقصودش\r\nخداوندى و دانايى هنرمندى و بيغايى * كه دانا بود و بينا بود بر مولود مسعودش\r\nهماره يسر بنموده به قوم او هرچه ميسورش * هميشه جود فرموده به خلق از هرچه موجودش\r\nرميده است از جهان طبعش جهان زان خوانده مخدومش * رهيده است از حسد جانش خدا زان كرده محسودش\r\nمدار آسمان باشد عيان از قدر مرفوعش * شعاع آفتاب آمد نهان در ظل ممدودش\r\nهمى تا بدر تابان را نمىخوانند خورشيدش * همى تا لعل رخشان را نمىگويند جلمودش\r\nهمى تا جسم فربى را نبايد خواند مه رويش * همى تا چشم اعمى را نشايد گفت مرمودش\r\nذرور نور در چشمش لطيف روح در جسمش * عقيله عقل معشوقش عفيفه عفو مقعودش\r\nتنى گر غير او خواهد هوس در دل بود مارش * رخى گر جز به دو باشد هوا در سر شود دودش \r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nدر مدح شاهنشاه عصر خلد الله ملكه\r\n كوهسار و باغ چون سيم سپيد * شد زمردگونه و ياقوت‌رنگ\r\nريخته اشكوفه اندر سبزه‌زار * چون سپاه روم اندر خيل زنگ\r\nبرق اندر خنده بىشادى و صلح * ابر اندر گريه بىآشوب و جنگ\r\nآسمان گويى چو دريايى بود * ميغها در آن شناور چون نهنگ\r\nچون صف خدام شاهنشه به بار * بر فلك پرنده صفهاى كلنگ\r\nناصر الدّين ناصر دين إله * خسرو داناى بافرهنگ و هنگ \r\n\r\nو له\r\n رفتند رواحل و قوافل * بستند بر اشتران جلاجل\r\nبر دشت عيان بسى هوادج * در قفر روان بسى رواحل\r\nپوشيده به كله‌ها مراكب * بنهفته به حله‌ها محامل\r\nچون حجلهء رنگ‌رنگ خاتون * چون خيمهء زرنگار هرقل\r\nمحمل چو سمارى از بر شط * واشوفته شط ز موج هايل\r\nگه ساكن و گاه گشته سابح * گه قايم و گاه گشته مايل\r\nديدم سحر از بر طللها * بر جاى موارد و مناهل\r\nمىرفته و جام مانده بر جاى * حى رفته و بار مانده بر دل\r\nبر جاى اباعر از نجايب * بر پاى اثافى از مراجل\r\nبنشسته به جاى خيمه‌ها خاك * واكنده درون حوضها گل\r\nعارى ز سوارب آن مسارب * خالى ز اغانم آن عواقل\r\nخاموش ديار و خفته ارباع * نه مرد جواب و مرد سايل\r\nارماد فشانده بر مطابخ * اوتاد فكنده در منازل\r\nنه هيچ نديم و هيچ ياور * نه هيچ قرين و هيچ كافل\r\nياد آمدم از ديار و ياران * آن خوب‌رخان خوش‌شمايل \r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nدر مدح ميرزا تقى خان امير نظام\r\n فزود دهر شكوه و گرفت ملك قوام * ز يمن سعى خداوندگار امير نظام\r\nبيانش نيست بجز بحرى از گزيده سخن * سخنش نيست بجز گنجى از ستوده كلام\r\nبه وقت كينه مر او را به تيغ حاجت نيست * كه زرد خامهء او به ز سبزگون صمصام\r\nبه لشكر ملك ملك وى چو بگذشتم * به مغزم افكند آواى پردلان سرسام\r\nگمان نمودم صحرا همه نيستان است * ز بس كشيده سنان بود و آخته اعلام\r\nحشم نديدم بس گرگ ديدم و ضيغم * سپه نديدم بس پيل ديدم و ضرغام\r\nچو شاك تيره ز گرد سپاه گشته زمين * جمال شاه چو رخشنده روزى اندر شام\r\nچه ديدم اللّه شيرى نشسته بر پيلى * نه آفتابى بر آسمان گرفته مقام\r\nهمىبرآمد هر سو نواى چاووشان * كه خون خصم حلال است و مال دوست حرام\r\nز شوق بر سر خاك اوفتادم و دادم * هزار جاى زمين بوسه چون كمينه غلام\r\nگذشت جيش ملك با هزار فر و شكوه * رسيد صفى ديگر خجسته و پدرام\r\nكه بود صف امير نظام ايران بود * به گردش اندر افزون ز صد هزار كرام\r\nز جانبش بسى كاملان كارآگاه * ز جانب دگرش پردلان خون‌آشام\r\nز روى رحمت هزمان به كار ملك برش * همى ز شاه پيام آمد از قفاى پيام\r\nهزار نامه نوشتم ز رحمتش بىگفت * هزار باده چشيدم ز رأفتش بىجام \r\n\r\nدر مدح جناب حاجى ميرزا آقاسى ايروانى\r\n عيد مولود خرم و خندان * برگزيدهء زمان و صدر جهان\r\nراد آقاسى آنكه دست و دلش * فتنهء بحر گشت و آفت كان\r\nآنكه از نور روى او دارند * مايه اين هفت كوكب رخشان\r\nوانكه بر قصر جاه او باشند * پايه اين هفت گنبد گردان\r\nاز تو بر باد خرمن كفار * وز تو آباد خانهء ايمان\r\nراى تو مهر را كند تيره * علم تو عقل را كند حيران\r\nكلك تو چشم ظلم را بىلك * حفظ تو جسم ملك را خفتان \r\n\r\n","description":"","footnote":"","page_name":" 382 ","page_number":382},
  {"content":"\r\n\r\n قلم فضل در كفت چون تير * كمر چرخ بر درت چو كمان\r\nنكنى ظلم و نگسلى پيوند * بدهى مال و نشكنى پيمان\r\nمعدن علمى و پناه امم * مصدر فضلى و سپهر امان\r\nباز اينك ز گردش گردون * فرودين آمد و برفت خزان\r\nباغ چون روى دلبران تازه * ابر چون چشم عاشقان گريان\r\nپرمشاعل شد است پندارى * بوستانها ز لالهء نعمان \r\n\r\nو له\r\n گلبرگ نهادى تو بر رخان * آيينه ببستى تو بر جبين\r\nآيينه كجا جفت ارغوان * گلبرگ كجا يار مشك‌چين\r\nمشك است تو را با قمر به هم * لعل است تو را با شكر عجين\r\nزنبور ميانى بدين سبب * دارى به دهان اندر انگبين\r\nبس جان كه تو فرموده‌يى خراب * بس دل كه تو بنموده‌يى حزين \r\n\r\nفى المنقبة\r\n زى باغ و راغ رو كه همى باغ و راغها * به گشت حالشان و نكو گشت كارشان\r\nبر بيدها همىنگر و بر خيامشان * بر سروها همىگذر و بر قطارشان\r\nرود و سرود بين به فراز و فرودشان * وادى و رود بين به يمين و يسارشان\r\nخاك از چمن گشوده ستبرق به پايشان * ابر از مطر نموده جواهر نثارشان\r\nگاه از زمرد است به تارك كلاهشان * گاه از زبرجد است به ساعد سوارشان\r\nاز سنبل است طرهء پرپيچ و تابشان * از نوگل است عارض زيبا عذارشان\r\nاز ارغوان هميشه بر آذر كبابشان * وز ناردان هماره به ساغر عقارشان\r\nهرگز از آن كباب نبينند سيرشان * چونان كز آن شراب نگيرد خمارشان\r\nمينا قماطشان شد و عنبر بساطشان * گوهر شعارشان شد و زمرد دثارشان\r\nبازيگران ستاده كران تا كرانشان * خنياگران نشسته هزاران‌هزارشان \r\n\r\n","description":"","footnote":"","page_name":" 383 ","page_number":383},
  {"content":"\r\n\r\n ز خيرى و خجسته و شمشاد و سروشان * وز قمرى و چكاوك و دراج و سارشان\r\nبعد از خمار و خمر شراب و كبابها * خاطر كشد به جانب قمر و قمارشان\r\nاز مرغزار سفرهء نيلى بگسترند * لاله پياده‌شان و شقايق سوارشان\r\nرخ نرگس است و شاخهء بادام اسب و پيل * فرزين ز سوسن است و ز گل شهريارشان\r\nدر دل نيايد از همه شادى و عيشها * هرگز ملالشان و حلال است كارشان\r\nبر گرد كشت حالى باشد نشست‌شان * وندر بهشت وقتى افتد گذارشان\r\nچون امت محمد و چون شيعت على * كز حق سلام باد بر آل و تبارشان\r\nآن چارده گزيده و آموزگار خلق * كز خلق برگزيده خود آموزگارشان\r\nديدى چگونه در دل اركان مشركين * غلغل فكند حيدر دلدل سوارشان\r\nديدى كه شب به جاى نبى خفت زان كه او * راى رحيل داشت ز جور شرارشان\r\nهرگز از آن فرار پسنديده‌تر كه ديد * خوشا قرارشان و پسندا فرارشان\r\nاز مكه سوى يثرب بعد از اداى فرض * آمد به موى او ننشسته غبارشان\r\nهفتاد تن به بدر به تنها و با تنان * در خاك و خون كشيد بدان كار زارشان\r\nخيبر شكست و مرحب و عنتر دريد و عمرو * شب كرد و تيره بر همه‌شان روزگارشان\r\nروز احد شنيده‌اى البتّه كو چو شير * در هر نهيب كرد چو روبه شكارشان\r\nآسان نبود زان كه همه پيل و شير بود * هم عبد عزيانشان هم عبد دارشان\r\nاز خشم شاه تيره همىگشت چشمشان * وز ذو الفقار خرد همىشد قفارشان\r\nچون كارها به كام شد اندر غدير خم * فرمان شد آن نبى را از كردگارشان\r\nفرمان بداد و گرد شدند و نهاد او * برهم رحالشان و جهازات و بارشان\r\nبرشد گرفت دست على را و گفت اوست * شاه كبارشان و امير صغارشان\r\nهست اين امير گفت پس از من به مؤمنان * لعنت به دشمنانشان رحمت به يارشان\r\nبعد از نبى پاك شنيديد تا چه كرد * با اهل بيت او به جهان يار غارشان\r\nزان پس بر اهل بيت چنان بود تا همى * در كربلا به قهر خزان شد بهارشان\r\nدو چشم چرخ كور و دو گوش زمانه كر * چون ديد و چون شنيد چنان خوار و زارشان \r\n\r\n","description":"","footnote":"","page_name":" 384 ","page_number":384},
  {"content":"\r\n\r\n\r\nفى التوحيد\r\n زهى دادار حى فرد بىچون * تعالى شانه عما يقولون\r\nمنزه ذاتش از اين و كم و كيف * مبرا وصفش از چند و چه و چون\r\nبرون از جمله و در جمله اندر * درون هرچه و از هرچه بيرون\r\nبرون نه آن‌چنان‌كه جامه بر تن * درون نه آن‌چنان‌كه تن به اكسون\r\nهمه زو جملهء پنهان و پيدا * همه زو جملهء ايدون و آندون\r\nكتاب عالمش را گر بخوانى * درون حرفى نه كم بينى نه افزون\r\nحكيمان جهان بسيار خواندند * ز بقراط و ارسطو وز فلاطون\r\nهمى بر نقطهء اول الف‌وار * بخميدند همچون حلقهء نون\r\nبه دريا ماهيان غرقند ليكن * خبرشان نبود از آن دُرّ مكنون\r\nبه گوهر عاشق و پهلوى گوهر * به جيحون غرقه و جوياى جيحون\r\nهمه چون ماهيان اندر حجابيم * به عين خويش و در عينيم مغبون\r\nهمان بهتر كه ما بر آل طه * پناهيم از فريب ديو ملعون\r\nبدان خزان دين و اصل بينش * گذاريم اين‌چنين اسرار مخزون \r\n\r\nدر مدح حضرت امير المؤمنين على ( ع ) گويد\r\n از پى امروز دنيا وز پى فرداى دين * نيست جز مهرت پناهى يا امير المؤمنين\r\nتا نخستين روز از مهر تو دل روشن نگشت * روشنى جانش فرونگرفت روز واپسين\r\nمصطفى مجتبى را بودى از روز نخست * هم ولى و هم وصى و هم قرين و هم معين\r\nرفتى اندر ديدهء دشمن كه كرد است آن‌چنان * خفتى اندر بستر احمد كه بوداست اين‌چنين \r\n\r\n","description":"","footnote":"","page_name":" 385 ","page_number":385},
  {"content":"\r\n\r\n جز پى دين هدى هرگز نفرمودى تو غزو * جز پى مهر نبى هرگز نورزيدى تو كين\r\nآن‌چنان كاندر نبوت كرد پيغمبر ثبات * آن صبورى در ولايت كردى اى شاه گزين\r\nشير حق بودى و كردى با يتيمان آهويى * پادشا بودى و گشتى با فقيران همنشين\r\nآستان دين كجا سر بركشيدى به آسمان * گر به كارش همتت بالا نمىزد آستين\r\nحاسدت حكم زمين مىجست و در فرمان توست * به امثال كبريايى هم زمان و هم زمين\r\nهم صبا و هم شمال و هم بحار و هم جبال * هم نعيم و هم جحيم و هم ملك هم حور عين \r\n\r\nدر صفت بهار و اقتفاى به حكيم منوچهرى دامغانى و تخلص به مدحت عم فاضل ابو القاسم خان كاشانى\r\n ارديبهشت آمد و آورد خرمى * ديگر شد آسمان و دگرگونه شد زمى\r\nبر خاك نقشها چو تماثيل مانوى است * بر چرخ ابرها چو تماسيح قلزمى\r\nابر از مطر نكرد به راغ اندرون دريغ * مرغ از طرب نداشت به باغ اندرون كمى\r\nهرروزه خون لاله بريزد ميان باغ * گويى ز باد ريخت بر آن عطر منشمى\r\nآن زردگل همى زر و دستار برفشاند * ازبس شكوفه كرد به گلزار درهمى\r\nچندان خميد شاخ ز بار گران كه تو * گر زير آن چميدن خواهى همىخمى\r\nنك در چمن ز سبزه چرى گر همىچرى * نك بر زمين به لاله چمى گر همىچمى\r\nجز طعم مل نيايد گر از شمر خورى * جز بوى گل نخيزد گر بر دمن دمى\r\nبر لاله و بنفشه چو جنبش دهد نسيم * كهسار ابرشى كند و دشت ادهمى\r\nاز سرخ‌گونه لاله و زنگارگونه برگ * كهسارها چو خيمهء خاقان به معلمى \r\n\r\n","description":"","footnote":"","page_name":" 386 ","page_number":386},
  {"content":"\r\n\r\n كبكان به گرد خيمه پى پاس تا صباح * در نعرهء پياپى و بانگ دمادمى\r\nگويى در ابرها ز بس آشوب تاختند * گردان عبقلى به دليران عبثمى\r\nوانگه بريق برق در آن تيره ميغها * رخشنده تيغهاى سواران هاشمى\r\nبر مرغكان ديگر گويى كه بلبلان * دارند در سحرگه راى معلمى\r\nيا آنكه راويان فصيح از عرابيان * خوانند بيتها بر افراد اعجمى\r\nگيتى چو راى راد ابو القاسم است كوست * عين شرافت و شرف از مام فاطمى\r\nآن اصل نيك‌نامى و رادى كه گرد كرد * در خويش حلم احنفى و جود حاتمى\r\nبر تشنه‌كام رافت او كرده شربتى * بر زخم‌دار رحمت او كرده مرهمى\r\nمحمود روزگار شد است از ستودگى * مسجود كاينات شد است از نكودمى\r\nاز گفتن مديحش گويا شود غبى * از ديدن جمالش بينا شود عمى\r\nهر مشكلى بگردد پيشش ز مشكلى * هر مبهمى برآيد نزدش ز مبهمى\r\nاسلامى است و آرد از طبع خويشتن * تبيان جاهلى به بديع مخضرمى\r\nزو بهره جوى گرچه حكيمى است فلسفى * زو فيض‌ياب گرچه بيونيست برهمى\r\nراز معميات شناسد چنان كه او * معنى برآرد از دل اسرار قاسمى\r\nكارش نكويى است و پسندش فروتنى * يارش بهشتى است و عدويش جهنمى\r\nاو را مؤدبى بود او را مهذبى * او را معظمى بود او را مسلمى \r\n\r\nهم بر سنن منوچهرى دامغانى و مدحت برادر كثير الكمال محمود الخصال محمود خان حفظه الله تعالى\r\n كرد در باغ بهار امسال آمد شدنى * كه ز آمد شد او گشته جهان چون ختنى\r\nرفته بهمنجه و آمده فروردين‌ماه * چه نكو رفتن بود اين چه نكو آمدنى\r\nهمچو درگاه سليمان است اين چرخ ز ميغ * كه همى اهرمن آيد ز پس اهرمنى\r\nيا چو هندستان گشته است همى كاندر وى * طرفى پيلى تازان طرفى كرگدنى\r\nيا چو صحرايى و در صحرا هر سو خيمى * يا چو دريايى و در دريا هرجا سفنى\r\nآن‌همه رعد پياپى كه در آشوفته ميغ * ناقه‌ها گويى باشند به گرد عطنى \r\n\r\n","description":"","footnote":"","page_name":" 387 ","page_number":387},
  {"content":"\r\n\r\n باد مشكين دم بنموده چمن را تبتى * گل ياقوتين آورده دمن را عدنى\r\nآذرى باشد افروخته هر سو كلكى * صنمى باشد بنشاخته هرجا سمنى\r\nسرخ هر لاله به سر بسته يكى دستارى * سبز هر شاخ به بر كرده يكى پيرهنى\r\nطوطيانند به هر سو كه دمد ريحانى * طاوسانند به هرجا كه بود نارونى\r\nنيزه‌ها بينى هرجا كه بود سنبله‌اى * خيمه‌ها بينى هرجا كه بود نسترنى\r\nمورد باشد ز زمرد چو به صفى علمى * تاك باشد ز زبرجد چو به چاهى شطنى\r\nاين عجب بين كه كدو گشته زن حامله‌يى * كه مر او را نه سرى هست و نه او را بدنى\r\nيك شكم دارد آبستن و افكنده به پيش * وان شكم را نرهى نه شكنى نه عكنى\r\nوين عجب‌تر كه در آن اشكم بىروزن او * تار زرين بتنيده است يكى كارتنى\r\nبچه‌ها دارد آويخته زان زرين تار * بچه بر تار نياويخت جز او هيچ زنى\r\nنرگس تازه چنان شد كه گذارند به طبع * خرد فنجانى زرينه به سيمين لگنى\r\nيا به پا سبز قبايى صنمى سيم‌عذار * وز بر چهرهء سيمينش زرين دهنى\r\nتاك بر چفته به هم بافته چون چرخ كبود * به در آويخته زو خوشه چو نجم پرنى\r\nشاخ رقاص بود برق چو آتش‌بازى * مرغ قوال بود رعد چنان طبل زنى\r\nبوستانبان سوى باغ آمد و در كف داسى * بر كتف بيل نهاده چو يل پيلتنى\r\nخار بنهاده به هر روزنهء ديوارى * آب بگشاده به هر مرزى و جوى و چمنى\r\nگرد برگشت زمانى و بديد او ارمى * گفت اين خانه سزا باشد بر همچو منى\r\nاين‌چنين خلدى در نيك دم و نيك زمان * بس سزا باشد منزلگه فخر زمنى\r\nراست گفتارى مسعود رخى محمودى * خوب كردارى پاكيزه نهادى فطنى\r\nعادلى باذلى و كاملى و معتدلى * منصفى منتصفى معتبرى مؤتمنى\r\nدر زمان خود برسان عزيز نسفى * در قران خود مانند اويس قرنى\r\nنه به جيب همم او ز حوادث درسى * نه به ثوب عصم او ز محارم درنى\r\nنگرفته است ورا در دم يارى كسلى * نه ربود است ورا درگه مردى و سنى\r\nهرگز از عجب نكرد است به زيدى نگهى * هرگز از هزل نگفته است به عمروى سخنى\r\nملكى و متلبس به لباس بشرى * فلكى و متعين به علامات تنى \r\n\r\n","description":"","footnote":"","page_name":" 388 ","page_number":388},
  {"content":"\r\n\r\n تا نه با زحمت اول پدر ما پدرى * تا نه چون سنت آخر نبى ما سننى\r\nنيك‌خواهش بده چون شاهى بر تختگهى * بدسگالش چون مرغى بر بابزنى\r\nبر سر خادم او هر كلهى چون تاجى * بر تن دشمن او هر سلبى چون كفنى\r\nنزند پهلو مر سينهء او را حرجى * نبود در پى مر آمد او را شدنى \r\n\r\nدر جواب قصيدهء فريدهء حكيم ابو الحسن فرخى سيستانى و صفت بهار و مدح فاضل اديب محمود خان كاشانى\r\n چمن راست به هر بام دگر آب و جمالى * فلك راست به هر شام دگر رنگ و مثالى\r\nبه بستان به سحرگاه سرودى و درودى * به گردون به شبانگاه نزاعى و جدالى\r\nگهى ابر و بخارى گهى برق و شرارى * گهى گيرى و دارى گهى قيلى و قالى\r\nتو گويى كه سوارند و همه اسلحه دارند * هزار و دو هزارند شتابان به قتالى\r\nبه هم چون‌كه بتازند به گردون بفرازند * گه از رعد نفيرى و گه از برق نصالى\r\nهمه كوشش جنگ است غريو است و غرنگ است * شتاب است و درنگ است جواب است و سؤالى\r\nز خوىشان همه صحرا شود همچون دريا * چو صبح آيد و بر طبل نوازند دوالى\r\nنمايند گوزنان به بيابان تك و تازى * گشايند كلنگان سوى گردون پرو بالى\r\nبدين رنگ نديد است كسى خاك زمينى * بدين بو نشنيد است كسى باد شمالى \r\n\r\n","description":"","footnote":"","page_name":" 389 ","page_number":389},
  {"content":"\r\n\r\n به هر باغ صفايى و به هر راغ نوايى * به هر كوى نگارى و به هر دشت غزالى\r\nعقيقين كلهانند به نازى و به نوشى * زمردسلبانند به فرى و به فالى\r\nيكى حجله آراسته هر جوى كنارى * يكى دلبر نوخاسته هر تازه‌نهالى\r\nمر آن غنچهء بگشاده و آن خار كشيده * چو پاكيزه دهانى و تراشيده خلالى\r\nدگر لاله چو جامى و لبالب ز مدامى * و يا بدر تمامى بود از پنج هلالى\r\nدر باغ گشاد است نشسته است و ستاد است * صنوبر به نشاطى و خجسته به خيالى\r\nگل زرد اياغى و گل سرخ چراغى * در اين راست شرابى و در آن راست دنالى\r\nدمان است ز هر خاك همى مشك سياهى * روان است به هر جوى همى آب زلالى\r\nبدان مشك عقيقى است ز هر تازه شقيقى * در آن آب بريقى است به هر سنگ و سفالى\r\nهمه كوه و بيابان به طرازى و نوازى * همه باغ و گلستان به جمالى و كمالى\r\nچنان صورت بگزيدهء مسعود لقايى * چنان سيرت پاكيزهء محمود خصالى\r\nيكى تازه حياتى و يكى نيك صفاتى * يكى با بركاتى و يكى خوب نوالى \r\n\r\n","description":"","footnote":"","page_name":" 390 ","page_number":390},
  {"content":"\r\n\r\n عزيزى و جميلى و منيعى و نبيلى * نه جوياى محيلى و نه گوياى محالى\r\nبرى از همه عيبى و عرى از همه ريبى * تهى از همه كبرى و ملى از همه حالى\r\nبه جان دارد حلمى و به دل دارد علمى * به لب دارد قولى و به كف دارد مالى\r\nيكى به هر رفيقى و يكى بهر شفيقى * يكى بهر جوابى و يكى بهر سؤالى\r\nبجز با قدم صدق نكردست خرامى * بجز بر صفت شرع نداد است مثالى\r\nهوس حلم ورا هيچ نبسته است به قيدى * هوا عقل ورا هيچ نكرده به عقالى\r\nالا تا كه نگشته است مسايى چو صباحى * الا تا كه نبود است صباحى چو زوالى\r\nهمه دم به فلاحى و به هر شام و صباحى * بروحى چو رواحى و به مالى چو رمالى\r\nنه رايش به خطايى و نه عيشش به عنايى * نه جسمش به بلايى و نه جانش به كلالى\r\nرفيقش به عفافى و شفيقش به كفافى * حسودش به عقابى و عنودش به نكالى\r\nبه هر سوى محبى است ورا باد هژبرى * به هر جاى حسودى است ورا باد شكالى \r\n\r\nو له\r\n همانا جهان گشته ديگر جهانى * كه چون آسمان گشته هر بوستانى \r\n\r\n","description":"","footnote":"","page_name":" 391 ","page_number":391},
  {"content":"\r\n\r\n بر آن سبزه‌اى چون زمرد ز لاله * فشاند ز هر سو همى بهرمانى\r\nتو گويى ز ياقوت رنگين هزاران * ببستند بر شاخ هر ارغوانى\r\nپراكنده شد ابر بر روى گردون * چنان چون يكى گلهء بىشبانى\r\nهمى بانگ رعد آيد از هر كنارى * كه هر گله را هست بانگ و فغانى\r\nشبان آتش از برق دارد شبانه * كه واجويد از گله گويى نشانى\r\nچو درياست سبزه بر او بيد كشتى * ز عرعر كشيده بر او بادبانى\r\nز باران به هر بام بحرى است گويى * كه رودى است جارى ز هر ناودانى \r\n\r\nدر ظهور و خروج حضرت خاتم الائمة صاحب الامر\r\n ماهى علم زند همه با صورت نبى * شاهى قدم زند همه با بازوى على\r\nبا قامتى كشيده و با رايتى رفيع * با جبهه‌يى گشاده و با چهره‌يى جلى\r\nقدرى چو آسمان و هويداش مرتفع * فرى چو آفتاب و درخشاش منجلى\r\nخالى كند جهان را از ظلم ظالمان * زيور دهد زمين را از قسط و عادلى\r\nبا كافران مجاهد و با عاصيان عدو * با راستان مؤدب و از راستى ملى\r\nنپسندد از گشاده جبينان مذبذبى * بشناسد از سپيد نمايان سيه‌دلى\r\nدين خداى را بشناسد به عالمان * علم رسول را به در آرد ز مهملى\r\nميزان نهد كه باز شناسند طالبان * غوغا ز كاردانى و نك را ز عاقلى\r\nاز جنگ صلح جويد و از صلح زاهدى * وز زهد علم خواهد و از علم عاملى \r\n\r\nو له\r\n با من صنما چند چنين عربده دارى * ننشينى و با من حق صحبت نگذارى\r\nمن هجر تو را بر خود رنجى بشمارم * تو رنج مرا بر خود گنجى بشمارى\r\nچون هيچ تو يك روز نيايى به بر ما * چونين همه‌شب غم را بر ما چه گمارى\r\nمن ز آرزوى روى تو گريان چو خزانم * تو از طرب و شادى خندان چو بهارى\r\nحق دارى ازين خندان بودن چو بهاران * زيراكه تو سردفتر خوبان بهارى \r\n\r\n","description":"","footnote":"","page_name":" 392 ","page_number":392},
  {"content":"\r\n\r\n تركان بهارى همه بر اسب سوارند * چون است كه همواره تو بر سرو سوارى\r\nبر سرو كسى صورت باغى ننگاريد * هرروزه تو بر سرو يكى باغ نگارى\r\nباغى كه در آن باشد بر نسترن تر * يك حلقه و صد حلقه گر آن را بشمارى\r\nيك حلقهء گويا شده از لعل بدخشان * صد حلقهء بويا شده از مشك تتارى\r\nيك حلقهء ياقوت و در آن لؤلؤ عمان * صد حلقهء مشكين و در آن عود قمارى \r\n\r\nدر تتبع حكيم احمد منوچهرى و صفت بهار و تخلص به مدح جناب ابو القاسم خان فروغ عم خود\r\n آمد بهار و هر چمن گشته است همچون جنتى * بر ربع و اطلال و دمن گسترده هرگون نعمتى\r\nدر باغها تمثالها بر راغها اشكالها * مانندهء اطفالها پيدا شده بىشهوتى\r\nچون مهر شد سوى حمل بر كوهسار و بر جبل * افكند از هرگون حلل و آورد هر سان دولتى\r\nوادى كه بد چون هاويه رسته است در يك ثانيه * الماسش از هر ناحيه ياقوتش از هر تربتى\r\nآن ناربن چون بازلى وان نارون چون محملى * امرود بنها را جلى بادام بنها رايتى\r\nلاله است بر طرف چمن لعلين‌رخ و زمردبدن * چونان رخان برهمن كز خمر گيرد حمرتى\r\nنرگس چنان جام زرى در كف زمردپيكرى * گردش به خونى زرگرى ز الماس كرده صنعتى\r\nابر زبانى روهمى تند است و آتش‌خو همى * ليكن كنون هر سو همى هر شام بارد رحمتى \r\n\r\n","description":"","footnote":"","page_name":" 393 ","page_number":393},
  {"content":"\r\n\r\n گاه مطرها آسمان گويى هزاران ريسمان * آويخت اندر بوستان چون حايكان در حوكتى\r\nاز باد باران بارها مانندهء فواره‌ها * بر دامن كهسارها چونان نمايد شدتى\r\nكز كوه خيزد سيلها زى دشتها با ميلها * چون پردلان بر خيلها با غرشى و هيبتى\r\nگلنارها بر شاخها چون از زمرد كاخها * وان كاخ را سوراخها آتش در آن و حرقتى\r\nهر كوهسار و فدفدى پر كبكى و پر هدهدى * چونان كه اندر موردى اعرابيان را كثرتى\r\nآن را به بر در جامه‌يى وين را به سر عمامه‌يى * اين مىكند هنگامه‌يى وان مىنمايد شوكتى\r\nگويى كه كبك از دو سرش دو قرطه هست از عنبرش * با موزه‌هاى احمرش در جامه دارد عبرتى\r\nوان هدهدك با مژده‌يى هردم نمايد سجده‌يى * بر سر ز مشك نامه‌يى در بر ز زرش كسوتى\r\nاندر بنفشستان همى بر گرد لالستان همى * مرغ است در دستان همى مرغ است اندر زينتى\r\nفرش چمن گلگون شده شاخ سمن موزون شده * گلهاى آذريون شده همرنگ خون بىضربتى\r\nهم قمريان چون مقريان اندر گلوشان غنه‌يى * هم بلبلان چون راويان اندر زبانشان آيتى\r\nگلبن سرافرازى كند بلبل خوش‌آوازى كند * بر گلبنان بازى كند چون لاعبى بر لعبتى \r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nالمسمط فى مديحى على سنن الاديب الفاضل المتقدم ابو النجم احمد بن يعقوب المنوچهرى\r\n هنگام نشاط آمد و ايام بهار است * هرجا گذرى دشت پر از نقش و نگار است\r\nباغ است و همه باغ پر از سرو و چنار است * راغ است و همه راغ پر از لاله عذار است\r\nاز عنبر و از مشك بخور است و بخار است * گويى به چمنزار بود طبلهء عطار\r\nوقت شدن صحرا و آمد شد باغ است * كز لالهء نورسته به هر سوى چراغ است\r\nوان تازه‌شقايق چو يكى سرخ‌اياغ است * هركس نگرى عشق مر او را به دماغ است\r\nعاشق پى معشوق به هر سو به سراغ است * جز عشق درين فصل به كس نيست سزاوار\r\nبادام بنان سخت گران شد ز چغاله * سنبل فروآويخته بر دوش كلاله\r\nمرغ است چو طفل از بر هر شاخ به ناله * ابر آمد و شيرش بچشانيد ز ژاله\r\nلاله به كف آورد يكى سرخ پياله * وز حسرت آن شير دلش تيره شد و تار\r\nكهسار پر از لاله شد و باغ پر از گل * آنجا همه كبك آمد و اينجا همه بلبل\r\nآنجا همه آشوب است اينجا همه غلغل * طوطى همه‌شب بانگ زند در كه مازل\r\nدر كشت كسى را به چمن نيست تكاهل * مستان همه زى باغ شتابند به ناچار\r\nدر باغ نگر نحل كه يك‌لحظه نياسود * زين شاخ پرد بر ز بر شاخ دگر زود\r\nچون برپرد او گويى بنواخت كسى رود * پاكيزه دهان چون‌كه ز شهد همه آلود\r\nبر جانب كندو به شتاب آيد خشنود * آكنده كند كندو زان شهد به خروار\r\nآن باد چو فراش برويد همه دم خاك * بس خيمه برافرازد و بس پرده زند چاك\r\nوزبهر گل از خار كند روى زمين پاك * دهقان سوى باغ آيد بس چابك و چالاك\r\nمانندهء جلادان برد گلوى تاك * خونها رود از اوى و شود زنده دگربار\r\nچون زنده شود برگ كند مفرد مفرد * در پهلوى هر برگ يكى دسته زبرجد\r\nروزى دوسه چون ماند بر رنگ زمرد * آنگاه شود سرخ به مانندهء بسد\r\nچون مشك شود بويش و چون لعل شود خد * پس زود درآيد ز در باغ خريدار\r\nبلبل ز غم گل به سحرگه بخروشد * وز نالهء او خون به دل لاله بجوشد\r\nخواهد گل با او به وفا سخت بكوشد * از سر فكند چادر و چادر بفروشد \r\n\r\n","description":"","footnote":"","page_name":" 395 ","page_number":395},
  {"content":"\r\n\r\n چندان‌كه دگر هيچ ازو روى نپوشد * بس خوب بود يار نكو روى وفادار\r\nغيرت برد از گل به چمن لالهء خودروى * از خشم پريشان كند اندر سر خود موى\r\nهم تيره نمايد دل و هم سرخ كند روى * زان سان كه به شنگرف نهى نقطه ز قيروى\r\nسر تازه بنفشه بنهد بر سر زانوى * كاين كار چرا كرده گل سرخ به بازار\r\nشبگير ز شخ رنگ بتازد به‌سوى دشت * در لاله و در خويد نمايد همه‌شب گشت\r\nمه منخسف آيد به پر كبكان در هشت * زين واقعه برخيزد ابر از طرف رشت\r\nاز برق كند مشعله وز رعد زند طشت * تا آهوكان گم نكنندى ره كهسار\r\nگويى كه خروسان سحر خواب ندارند * ازبس‌كه پياپى به سحر بانگ برآرند\r\nساعات شب و روز به مستان بشمارند * مستان به شبانگاه چو خوابى بگذارند\r\nاز خواب برآيند و صبوحى بگسارند * اين است خروس سحرى را همه‌شب كار\r\nهدهد بسجود آيد صد بار به يك‌دم * وان تاج سرش گاه شود پيش و گهى كم\r\nبا جامهء زرين كه ز مشك آمده معلم * از سجده نيارامد و يك‌دم نزدند دم\r\nگويى ز بر بلقيس آمد به بر جم * يا آنكه به باغ است درون قبلهء احرار\r\nآن سرور احرار كه اصل خرد آمد * آگه به همه حالت بر نيك و بد آمد\r\nچون جد و پدر راست رو و معتمد آمد * بر پاكى آباش نكو ترسند آمد\r\nسوگند به قرآن كه چو او لم يلد آمد * هم نيز نيايد به جهان چون او هموار\r\nكى فخر مر او را ز امير الشعرايى * چون فخر نيارد به اميرالامرايى\r\nهرگز ندهد تن به وزيرالوزرايى * در معنى او راست كبير الكبرايى\r\nزين پس بجز او راست ثنا هرزه‌درايى * از هرزه‌درايى به جهان بادم بيزار\r\nهرگز نرود كس ز در او به شكايت * ور زان كه رود عمر گذشتش به نكايت\r\nهر چيز كه كردند ازو خلق روايت * ديديم و رسيديم فزون بذر حكايت\r\nهرگز به حكايت نرسد كس به هدايت * هم نيز مگر لطف وى آيدش به ره يار\r\nشاد است به رخسار و ليكن نه به دل شاد * داد است ز كف جمله و ليكن ندهد داد\r\nباد است جهانيش ولى دين نبود باد * ز ابدال بود هركه چنين است وز اوتاد\r\nيكباره ز خود مرد و ديگرباره همىزاد * بىشبهه چنينند همه مردم هشيار \r\n\r\n","description":"","footnote":"","page_name":" 396 ","page_number":396},
  {"content":"\r\n\r\n تن را بگزايد او كس را نگزايد * خس را بستايد او خود را نستايد\r\nاز حالت خود هيچ‌كسى را ننمايد * جز پيرو دين هيچ نبود است و نبايد\r\nكس را بجز از بندگى او بنشايد * مير است اگر بندگى او بكند مار \r\n\r\nمسمط اخرى در صفت ربيع و مدحت ملكزادهء رفيع\r\n باغبانا به سرابستان اين دستان چيست * اين همه رنگ خوش و نغز به هر بستان چيست\r\nدر ميان باغ و كنار اين صف سروستان چيست * اين همه عيش و نشاط و طرب مستان چيست\r\nبا من اين راز نگويى هله اين دستان چيست * كه زمستان بگذشته است و رسيد است بهار\r\nنوعروسان چمن باز حلى بربستند * به سرابستان رفتند و به هم پيوستند\r\nغم يكديگر خورده بربنشستند * وز دى و سردى ايام زمستان رستند\r\nگويى از باده عروسان چمن سرمستند * كه چنين خوش‌حركاتند و چنين خوش‌رفتار\r\nچشم نرگس همى از ژالهء تر آب گرفت * زلف سنبل همى از باد سحر تاب گرفت\r\nسوسن تازه و تر رنگ ز مهتاب گرفت * سرخ‌گل رنگ رخ خود ز مى ناب گرفت\r\nگونه گلنار هم از گونهء سرخاب گرفت * زردگل بوى ز ند بستد و رنگ از دينار\r\nهمگى صحن چمن سبزهء نورسته نگر * آن‌همه خيرى و شمشاد و سمن دسته نگر \r\n\r\n","description":"","footnote":"","page_name":" 397 ","page_number":397},
  {"content":"\r\n\r\n درهم آميخته و درهم پيوسته نگر * عرعر و سرو همى رسته در رسته نگر\r\nبيد بن را ز فزونى حركت خسته نگر * كه چنين گه بيمين افتد و گاهى به يسار\r\nابر مىگريد بىآنكه كسش گرياند * برق مىخندد بىآنكه كسش خنداند\r\nرعد مىغرد بىآنكه كسش غراند * شاخ مىجنبد بىآنكه كسش جنباند\r\nلاله مىسوزد بىآنكه كسش سوزاند * همه ديوانه مثالند و همه شيفته‌وار\r\nگرد هر شاخ به پرواز دوصد عصفور است * همگى جفت‌طلب گشته و هر سو سور است\r\nبانگ قمرى پى آن سور به از ناقور است * پرش نحل بر اطراف كلان سنتور است\r\nنظر اندر رخ زيبا پسر ناظور است * كه به آرايش بستان بود امروز به كار\r\nابر چون قافله به يلان كه ز هند آمده‌اند * همگى بار ز لؤلؤ و ز گوهر شده‌اند\r\nباد چون دزدان خود را بر پيلان زده‌اند * بار پيلان را يكباره همه بستده‌اند\r\nپيلبانان همه با دزدان در عربده‌اند * رعدشان بانگ و سنانشان بود از برق و شرار\r\nهيچ دم باز نياورده سخن ناگفته * پيلها را به هم انداخته و آشفته \r\n\r\n","description":"","footnote":"","page_name":" 398 ","page_number":398},
  {"content":"\r\n\r\n عجبا دزدان يكباره گهر بگرفته * هرچه در بار همه پيلان بوده رفته\r\nلؤلؤ نابرسيده گهر ناسفته * بر سر كوه و در و دشت و چمن كرده نثار\r\nنو درختان همه كفها به هوا بركردند * پيل‌گوشان همه دامن به زمين گستردند\r\nگلبنان بين همه با جامهء سرخ و زردند * همه گويى كه از آن لؤلؤ تر آوردند\r\nجانب باغ شدند و به خوشى مى خوردند * مست گشتند و خرامانند اندر گلزار\r\nدامن كوه ز فردوس دل‌انگيزتر است * طرف دشت ز فرخار سمن بيزتر است\r\nتيغ ابروش به خونريزى ما تيزتر است * ترك امسالى از پار خوش‌آميزتر است\r\nابر آذارى امسال گهر ريزتر است * خوش بود خوش بچنين عهد و چنين فصل نگار\r\nاورمزد است و چه كارى كه به از باده بود * هم مى سرخ بود هم صنمى ساده بود\r\nچه بود آنكه به ما ايزد ناداده بود * همه اسباب طرب الحمد آماده بود\r\nروز نوروز و گه مدح ملكزاده بود * آنكه او را به گه صيد بود شير شكار \r\n\r\nمسمط ديگر هم به اقتفاى حكيم فاضل احمد منوچهرى دامغانى\r\n دوش تا صبحدم آواى هزار آمد * بوى گل آمد و بانگ خوش سار آمد \r\n\r\n","description":"","footnote":"","page_name":" 399 ","page_number":399},
  {"content":"\r\n\r\n بانگ رعد افزون از حد و شمار آمد * هردم آواز كلنگان به قطار آمد\r\nصبحگه مهر چو بر چرخ سوار آمد * باغبان آمد و گفتا كه بهار آمد\r\nباد نرم آمد هر سوى چو جاسوسى * برهانيد به هرجا بد محبوسى\r\nرفت بهمنجنه با رايت منكوسى * اورمزد آمد با فرهء كاووسى\r\nبا طرازى و درفش و علمى و كوسى * به‌سوى باغ خراميد چنان طاوسى\r\nآبها بنگر رخشنده به هر جويى * سبزه‌ها بنگر روييده بهر سويى\r\nشاخ سنبل به سر انداخته گيسويى * گيسويى سخت مجعد شده هر مويى\r\nاز طرب مرغان در هايى و در هويى * هر طرف رنگى و هر سوى ديگر بويى\r\nغوك هر شام سر از آب بدركرده * چون جلاجل همه‌شب بانگ برآورده\r\nمرغ بشنوده و از غيرت صدمرده * تا سحر زير ستا ساخته در پرده\r\nباغ از سوسن پرترك سيه‌چرده * همه در نعمت و در ناز بپرورده \r\n\r\nمسمط خزانى در تتبع طرز حكيم شصت كلهء دامغانى\r\n چون آهن مصقول شد آن روى شمرها * چون جوزق محلوج شد آن كوه و كمرها\r\nابر آمد و بربست بر اين گيتى درها * برف آمد و پوشيد حجرها و مدرها\r\nوان خاك كز اشكال بر آن بود اثرها * چونان دو كف راد تهى مانده ز اشكال\r\nدر باغ به‌جا مانده نه گلنار و نه بيدى * در راغ بروييده نه لاله نه خويدى\r\nآن سبز قبا سرو كنون جامه سپيدى * نه پست و بلندى و نه پاكى نه پليدى\r\nنشنوده گل از بلبلكان هيچ نويدى * گويى كه ز گفتار زبان همگان لال\r\nنه تازه بنفشه به سمن‌زار دميده * نه آهوى دشتى ز سمن برگ چريده\r\nخوبان چمن شوخ‌گن و جامه دريده * هم بيد شده عريان هم سرو خميده\r\nدهقان را دو رود روان است ز ديده * بخراشد روى و بكند موى به چنگال\r\nچون بگذرد اين دو مه مانده ز زمستان * يك روز درآيد بگشايد در بستان\r\nبيند كه بهار آمده بر شادى مستان * تكيه زده چون شاهان بر تخت گلستان\r\nگشته عجمستان عربستان طربستان * گل آمده در وجد و سمن در شده در حال \r\n\r\n","description":"","footnote":"","page_name":" 400 ","page_number":400},
  {"content":"\r\n\r\n در جوى كناران همگى گلبن رسته * غنچه چو عروسان همه در حجله نشسته\r\nابرش به سر از لؤلؤ صد رشته گسسته * شبنم ز رخش گرد به گلاب بشسته\r\nهم بستر گل ياسمن و ورد و خجسته * نسرينش به پيش اندر خيريش به دنبال\r\nچون شاهد نوشادى هر تاج خروسى * وان زرد گلان گردش با پوزش و بوسى\r\nمانندهء مشاطه اكان كرد عروسى * نه هيچ غمى در دل و نه هيچ فسوسى\r\nرعد از طرفى آمده با طبلى و كوسى * هم شاخ چو رقاصان هم مرغ چو قوال\r\nاز حنجره قمرى به نوا كرده چغانه * وز نايژه سارى بسراييده ترانه\r\nلالهء چمنى را به كف آن سرخ چمانه * در رقص نهالان ز كنار و ز ميانه\r\nهم باغ ز مرغان پر و هم شاخ ز لانه * هم دشت ز گوران پر و هم كوه ز اوعال\r\nآن جوق كلنگان به هوا در پرش آيند * هر سوى چو صفهاى سواران بگرايند\r\nيك‌يك به قطار اندر پرها بگشايند * وز پيش قلاووزان از خود بنمايند\r\nهر لحظه بر آواى هياهو بفزايند * با همهمه و بانگ درآيند چو قفال\r\nگيتى ار مىگردد دلجوى و دلارام * بستان عدنى گردد بشكفته و پدرام\r\nوين گيتى آشفته همىگيرد آرام * وين عالم پژمرده شود نيك سرانجام\r\nچون خاطر بوالقاسم داناى نكونام * نحرير نكوخوى نكوروى نكوفال\r\nآن كو بغم اندر رخ او شادى بار است * گويى به جبينش در باغ است و بهار است\r\nاز نايبه واپس نرود اين چه سوار است * وز حادثه ويران نشود اين چه حصار است\r\nچون سد سكندر به غمان در ستوار است * زيراكه بود سخت قوىراى و قوىبال\r\nدرويش ازو غير زر و سيم نديده * جز دانش دو گوش ز لفظش نشنيده\r\nاز جانب او باد خلافى نوزيده * زحمت ز وجودش به وجودى نرسيده\r\nگنجشك ز پيش قدم او نرميده * ز اوتاد بود هركه چنين است و ز ابدال\r\nباشد سمر اندر عرب از پيش سلامى * باشد مثل اندر عجم از نغز كلامى\r\nاو را بستايند چه نجدى چه تهامى * نثرش ز يمينى به و نظمش ز نظامى\r\nور زان كه بجويند چنويى به تمامى * جز زاينه و آب نيابندش تمثال\r\nبر چتر فرازان سزدش دست‌درازى * بر پيش‌نمازان رسدش پيشنمازى \r\n\r\n","description":"","footnote":"","page_name":" 401 ","page_number":401},
  {"content":"\r\n\r\n شغلى ز حقايق نكند او به مجازى * هرگز قدمى برنگرفته است به بازى\r\nنامش بود از كنيت پيغمبر تازى * آن كو صلوات است ز حق بر وى و بر آل\r\nمعجب نه و بسيار وقور و عجب اين است * زحمت‌كش و بسيار طروب و طرب اين است\r\nپيوسته به علم و ادب اندر طلب اين است * مردم ز نسب نازان و اصل نسب اين است\r\nدرد همهء خلقان در روز و شب اين است * كاين اصل به پا باد همه ماه و همه‌سال \r\n\r\n601 خاور آذربايجانى\r\nنام شريفش محمود خان و نبيرهء شهباز خان دنبلى است كه حاكم خوى و سلماس و مرند بوده خود جناب خان جلالت‌نشان نيز اميرى است كبير و دانشورى بىمانند و نظير در اخلاق و صفات محموده بىهمال است و حضرتش مرجع ارباب كمال در همهء علوم عالم است و عامل و در همهء فنون پخته است و كامل پيرى است زنده‌دل و ميرى است عاقل . در اغلب كمالات از همگنان ممتاز و به مناصب ارجمند و شأن بلند سرافراز . در دولت خاقان مغفور جنت آرامگاه مخاطب در سلام عام بوده است ازآن‌پس در حضرت پادشاه اسلام پناه محمد شاه طاب ثراه معتبر و بر امثال و اقران مفتخر و چندى نايب‌الحكومهء اصفهان بود و پس ازو منصبش به شهباز خان فرزندش مفوض آمد تيمنا و تبركا از خيالات ايشان اين چند بيت مسطور مىشود :\r\n\r\nقصائده\r\n بهار دلگشا آمد روان‌بخش و جهان‌آرا * چو عهد دولت خسرو چو بزم عشرت دارا\r\nبهارى خاك را پوشيده بر تن كسوت كسوان * بهارى كوه را افكنده دربر خلعت ديبا \r\n\r\n","description":"","footnote":"","page_name":" 402 ","page_number":402},
  {"content":"\r\n\r\n صفاى او به سر آرد هواى بادهء صافى * هواى او به دل بخشد صفاى ساغر صهبا\r\nدر آغوش نسيم آسوده گل بىپرده در گلشن * ولى در عشقبازى بلبل بىخانمان رسوا\r\nدر آن وقتى كه پوشد گرد اغبر منظر گردون * در آن روزى كه نوشد خون احمر مركز غبرا\r\nفشاند برق شمشيرت شرر در خوشهء پروين * نشاند نعل شبديزت پرن در صخرهء ضما\r\nاگرچه در اشارات سخن قانون نظم من * ز نظم افكنده قانون شفاى بو على سينا\r\nولى در مدح تو عاجز چو از انديشه نابخرد * ولى از مدح تو قاصر چو از آيينه نابينا\r\nبه يثرب خوابگاه و تكيه‌گاه فرش را زيور * به فرش آرامگاه و تختگاه عرش را زيبا\r\nجناب قصر جاه اوست هر اوجى كه بر گردون * حباب بحر قدر اوست هر موجى كه در دريا\r\nظهور دين پاكش جمله اديان و ملل را شد * چنان ناسخ كه جز اسمى نماند از رسمشان برجا\r\nبلى با ماه شد بىنور در شب كرمك روشن * بلى با مشك شد بىبوى در كف جوزك بويا \r\n\r\nدر مدح خاقان مغفور فتحعلى شاه نور الله مضجعه\r\n چيست آن خورشيد كز وى آفتاب اندر حجاب * چيست آن گردون كه از وى آسمان در پيچ‌وتاب \r\n\r\n","description":"","footnote":"","page_name":" 403 ","page_number":403},
  {"content":"\r\n\r\n آفتاب است آن اگر هست آفتابى بادرنگ * آسمان است آن اگر هست آسمانى باشتاب\r\nآفتابى ذرهء او آفتاب آسمان * آسمانى سايهء او آسمان آفتاب\r\nآسمانى آفتابش از چه دور از انزوا * آفتابى آسمانش از چه دور از اضطراب\r\nآسمانى بسته بر نور خدايى جلوگاه * آفتابى گشته از نور الهى نورياب\r\nآفتاب خسروان فتحعلى شه آنكه هست * با وجودش شهرياران اختران با آفتاب\r\nبخت بيدارش در ايوان سعادت پادشاه * لفظ دُرّبارش ز ديوان فصاحت انتخاب\r\nرهنماى خصم او بخت سياه آمد از آن * در زبانها شد مثل بر وى اذا كان الغراب \r\n\r\nو له\r\n چو امر جارى آداب و حبس پالاون * چو حكم نافذ او باد و خم پالاهنگ\r\nنهان و پيدا از لطف و قهرش آتش و آب * يكى به سينهء آهن يكى به ديدهء سنگ\r\nبه عهد عدلش نزديك و دور گشته دو چيز * زه نيام به تيغ و زه كمان ز خدنگ\r\nسه چيز از كرم او نديده است سه چيز * سؤال و گريه لب و ديده و جبين آژنگ \r\n* * *\r\n ويحك اى پيكر اژدر شكر آذر چنگ * برغمان هيئت و كه پيكر و گردون آهنگ\r\nآسمانى و شهاب تو همه آفت هوش * آفتابى و شعاع تو همه آتش هنگ\r\nشعلهء نار تو بر خرمن تن دودافكن * خرمن دود تو بر گردن جان پالاهنگ\r\nاز تو يك غرش و صد ولوله در نه گردون * از تو يك جنبش و صد زلزله در هفت اورنگ \r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nو له\r\n اى فريدون فردا را در جمشيد جلال * اى فلك جنبش يم بخشش خورشيد جمال\r\nنير راى منير تو همان خورشيد است * كه خلل نيست مرا ورا ز افول و ز زوال\r\nروز هيجا كه بگريند با بدان ارواح * وقت غوغا كه بخندند به آمال آجال \r\n\r\nو له ايضا\r\n رخش صرصر تك در عرصهء ميدان رقاص * كوس رعد آوا بر پشت هيونان قوال\r\nخستگان را نفخات سخنت نفخهء روح * تشنگان را رشحات قلمت آب زلال\r\nگوش از لعل تو چيده است بسى در ثمين * چشم از كلك تو ديده است بسى سحر حلال\r\nمه ز نزديكى مهر است هلال اين عجب است * كه مرا دورى خورشيد رخت كرده هلال\r\nمكن آن‌قدر تغافل كه بنالم روزى * از تو بر پادشه ابر كف بحر نوال\r\nقدرت او شكند گاو زمين را گردن * هيبت او فكند شير فلك را چنگال\r\nحرص و آز از نعمش يافته بس استغنا * كان و يم از كرمش يافته بس استيصال\r\nتا گرفتار بود مهر و مه از گردش چرخ * به خسوف و به محاق و به كسوف و به زوال\r\nنير طالع فيروز تو ايمن بادا * ز افول و ز غروب و ز هبوط وز و بال \r\n\r\nلغز در صفت شراب و مدح خاقان صاحبقران گويد\r\n چيست آن آتش كه سيال است چون آب روان * آتشى محلول كابى منجمد دارد مكان\r\nاختر است اما نه آن اختر كه باشد با ظلام * آذر است اما نه آن آذر كه باشد با دخان\r\nپيكرى سوزان چو آتش گوهرى صافى چو عقل * اخگرى تابان چو اختر جوهرى روشن چو جان\r\nصاحب دور است و دورش را تسلسل در عقب * همچو دور دولت شاهنشه صاحبقران \r\n\r\n","description":"","footnote":"","page_name":" 405 ","page_number":405},
  {"content":"\r\n\r\n قهرمان فتحعلى شه كز ثريا تا سرى * فرق دان از پاى تخشش تا به فرق فرقدان\r\nقاهر بهرام قدرت قايد جمشيدفر * قادر پرويز شوكت داور دارا نشان\r\nاوج بخت ذوالجلال او منزه از حضيض * دور ملك لا يزال او مبرا از كران\r\nدست جودش مايهء دريا و كان دادى به باد * گر نبودى ابر فيضش دايهء دريا و كان\r\nهم طلوع موكب او كوكب فتح و ظفر * هم نزول رايت او آيت امن و امان \r\n* * *\r\n از جرم اينكه گشته مقابل به روى تو * از نيش غمزه خورده بسى نشتر آينه\r\nجا كرد بس‌كه خنجر مژگان به سينه‌اش * زان رو شكسته شد همه چون خنجر آينه\r\nنورى به تازه يافت رخت از غبار خط * روشن شود هميشه ز خاكستر آينه \r\n* * *\r\n در رزم تيغت را اجل صحراى سوزان يافته * در بزم دستت را امل درياى عمان يافته\r\nداد است بر عهد بقا ملك جهان بر تو خدا * ملكى كه با شرط فنا چندى سليمان يافته \r\n* * *\r\n اى لعل چو ياقوت مبرا ز تباهى * هم شادى و غم را تو فزايى و تو كاهى\r\nدر ديده رخت از دهن تنگ صراحى * چون چشم خروس است عيان از لب ماهى\r\nدر محفل مستان كه در آن نهى چو امر است * غير از تو نبود است كسى آمر و ناهى\r\nگويا لب مطرب ز تو در مجلس خسرو * گلگون رخ ساقى ز تو در محفل شاهى\r\nجمشيد گهرريز زمان فتحعلى شه * خورشيد جهانگير شهان ظل الهى \r\n* * *\r\n خوش آنكه در دم مرگم شوى ز ياريها * تو گرم خنده و من گرم جان‌سپاريها \r\n* * *\r\n همچون تو به عالم نتوان گفت كسى نيست * در آينه عكس تو به سيماى تو ماند \r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\n602 خاطر اشرفى\r\nاسمش مير محمد حسين متوطن اشرف مازندران بوده و آقا مير اسد اللّه اشرفى فرزند اوست كه در بارفروش سكونت دارد و اولادش معروفند از جمله سيد شكر اللّه قرب پانزده سال با مؤلف در سفر و حضر موافقت داشت و به اصفهان درگذشت رحمه اللّه . اين يك بيت از مير محمد حسين در تذكره‌هاى معاصر ثبت است :\r\n كشتى و از برم شدى چالاك * تا به كار من آمدى رفتى \r\n\r\n603 خاور تبريزى كوزه كنانى\r\nاسمش ميرزا معصوم و از نسل شمس الدّين تبريزى بوده و تجارت مىنموده چندى در كاشان متوطن و متاهل گرديد و ازآن‌پس سفر حجاز كرد و در عرض راه نيز كتابى مسمى به تحفة الحرمين به رشتهء نظم كشيد و بعد از مراجعت تحفهء بارگاه خاقان صاحبقران عرش‌آشيان نموده و در طرز شاعرى صاحب رتبهء بلند بوده به اين چند بيت ازو اكتفا رفت :\r\n گذشت فصل دى و شد ز فر فروردين * زمين به ناميه رشك نگارخانهء چين\r\nفضاى خاك تو گويى كه شد بهشت نعيم * رواق تاك تو گويى كه شد سپهر برين\r\nببوستان چو درايى ببين به طارم تاك * يكى سپهر و فروزان در و دوصد پروين\r\nز تاك دختر رز دل به جلوه مىببرد * چنان كه در غرفات بهشت حور العين\r\nبه صحن باغ انار كفيده بر كف شاخ * همىبخندد بر درجهاى لعل ثمين\r\nصبا به عقده‌گشايى به طرهء سنبل * هوا به لخلخه‌سايى به سايهء نسرين\r\nچه داشت ساقى ابر بهار در صهبا * كه فاش كرد بيك جرعه رازهاى زمين\r\nبگير بادهء پارين و پار تا در باغ * پديد زينت پار است و زيب پيرارين \r\n\r\n","description":"","footnote":"","page_name":" 407 ","page_number":407},
  {"content":"\r\n\r\n فشانده رشح هوا ژاله بر كلالهء گل * رهانده نكهت گل دامن از كف گلچين\r\nبه سير باغ همانا كه مىكند آهنگ * سپهر مجد و كرم آفتاب دولت و دين\r\nستوده فتحعلى شه كه شير رايت او * ربوده خواب به سطوت ز چشم شير عرين\r\nزمين دمى كه درآيد بلرزه دانى چيست * خيال او گذرد در ضمير گاو زمين\r\nسپهر خواست به ميزان شكوه او سنجد * گسيخت رشته و بينى شكافتش شاهين\r\nخميده‌قامت از آن مىرود چنين كه مباد * ز فرط قطره شود عطف دامنش خونين\r\nرعاف او به گه بامداد و وقت غروب * ببين به دامنش اندر بخ چشم عبرت‌بين\r\nزهى حدوث تو طراح كارگاه قدم * خهى گمان تو معمار شهربند يقين\r\nسياست تو به ياجوج فتنه سد سديد * حمايت تو به فوج شكسته حصن حصين\r\nمبارزان تو را گاه رزم و وقت نبرد * مجاهدان تو را روز جنگ و نوبت كين\r\nبه سالخوردگى اندر چه جام باده چه خون * به خردسالگى اندر چه گاهواره چه زين\r\nبه جمع و خرج دو روز ايادى كف تو * كفاف مىنكند دفتر شهور و سنين\r\nشبى به ساحل درياى مغربم خورشيد * ز در درآمد و بنشست با دلى غمگين\r\nبه لابه گفت كه آخر ز من نپرسى هيچ * كه اى مربى دريا و كان چه حال است اين\r\nبگفتمش چه فتادت كشيد آهى و گفت * كزين بتر چه كه گردد توانگرى مسكين\r\nبه قعر بحرم و زير زمين عفاك اللّه * ز دست خانه‌برانداز او نماند دفين\r\nبه شه بگو كه بود خور به خاورى منسوب * چنان مكن كه شود خانمان خراب چنين\r\nخدايگان ملوك اى كه باد تا به ابد * به هرچه عزم تو دايم خدات يار و معين\r\nبه آب كوثر و زمزم به حرمت طاها * به خاك يثرب و بطحا به عترت ياسين\r\nبه خواجه‌يى كه طفيلش بود طفيل وجود * به خاتمى كه دو كونش بود به زير نگين\r\nبه آستين تو كاعجاز را دروست كنف * به آستان تو كافلاك را بدوست يمين\r\nبه آن هلال كه در آسمان زين شد راست * غروب آن ز يسار و طلوع آن ز يمين\r\nكه در ثناى بزرگان خرده‌بين عراق * خلاف شيوهء اصحاب باشدم آيين\r\nز به دو حال از اينان طمع بريدستم * كه صعوه را نكند طعمه همت شاهين \r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nو له\r\n چو مدح خواجه سرايند و او سكوت كند * چنان بود كه كسى مرده را كند تلقين\r\nقضا بگو كه به كينم كشيده دار كمان * قدر بگو كه به قصدم گشاده دار كمين\r\nمن اين مخدره كان را كه يادگار منند * ز به دو فطرتشان تا به روز بازپسين\r\nكشيده‌ام همه دم تا بلوغ در آغوش * نشسته‌ام همه‌شب تا به روز بربالين\r\nنتيجه مىندهد ازدواجشان با غير * كه دختران همه بكرند و شوهران عنين\r\nبه خوابگاه وشاقان شه فرستادم * كه خود بهشت سزد جلوه‌گاه حور العين\r\nسحاب‌سان نه بدان فطرتم كه از هر بحر * گهر ستانم و ريزم به هر سلالهء طين\r\nقسم به خالق شعرى كه شعر من هرگز * نديده چهرهء مضمون غير در تضمين\r\nبه دزدى خزفم رغبتى نه زان كه مرا * خزينه پرگهر است و خزينه‌دار امين\r\nبه قرص سفرهء خود قانعم ز گندم و جو * به صيد بازوى خود راضىام ز غث و ثمين \r\n\r\nو له ايضا\r\n صبح است و در طرف چمن بلبل نواخوان آمده * بر شاخ سرو و نارون قمرى در افغان آمده\r\nهم دلگشا گلشن شده هم مرغ دستان‌زن شده * هم شمع گل روشن شده هم غنچه خندان آمده\r\nافلاك چرخ آفاق چه دلوى دو از وى مهر و مه * زير و زبر بيگاه و گه اين رفته و آن آمده\r\nزان دلو و چه از كهكشان رودى است در گردون عيان * زان كشتزار آسمان زين گونه ريان آمده\r\nگردون مگر از مردمى در مدح دارا زد دمى * كز گوهر انجم همى آگنده‌دامان آمده \r\n\r\nو له ايضا\r\n زن‌آقا دهد به مهمان دوغ * چه كند نيستش جز اين در مشك \r\n\r\n","description":"","footnote":"","page_name":" 409 ","page_number":409},
  {"content":"\r\n\r\n كهنه مشكش مباد هيچ تهى * يا رب از دوغ تازه يعنى كشك \r\n\r\n604 خاور شيرازى\r\nاسم شريفش ميرزا فضل اللّه و بطنا صبيه‌زاده جناب آقا محمد هاشم ذهبى روح اللّه روحه و صاحب كمالات و حالات نيكوست . در حضرت صاحبقران مغفور و خاقان مرحوم مبرور مناصب مناسب عاليه داشتند اكنون نيز در دار الخلافه معتبر است خدمتش وقتى دست داده اشعار بسيار خوب دارند و او را از شعراى نامى معاصرين مىشمارند اكنون افكارش زياده از اين حاضر نيست كه قلمى مىشود . در زمانى كه من بنده در فارس بودم او در رى بود اكنون به خلاف واقع و غايب است . تاريخى در دولت قاجاريه تا خاقان صاحبقران برنگاشته و نام آن را ذو القرقين گذاشته بالجمله به بعضى از افكار ابكار آن جناب از قصايد اكتفا مىرود غزليات خوب نيز از آن جناب ديده گرديده است . ازوست :\r\n\r\nفى التحقيق و التوحيد\r\n خمار از اوست در سرها نشاط از اوست در دلها * هم او مينا هم او ساغر هم او ساقى همو صهبا\r\nتقاضاى نظام اين شد كه تلخى زايد از حنظل * تمناى قوام اين شد كه زردى زايد از صفرا\r\nو گرنه دارد اين قدرت كه آرد زردگل سورى * و گرنه دارد اين شوكت كه بخشد خاربن خرما\r\nز لطفش هر دلى خرم ز فيضش هر تنى راضى * به راهش هركسى پويان به ذكرش هر لبى گويا \r\n\r\n","description":"","footnote":"","page_name":" 410 ","page_number":410},
  {"content":"\r\n\r\n همه آثار يك جنبش همه آيات يك قدرت * يكى هندى يكى رومى يكى زشت و يكى زيبا\r\nهمه خواهان يك مقصد همه جوياى يك منزل * يكى عارف يكى عامل يكى مؤمن يكى ترسا\r\nمثالى بست و خواندش عالم ارواح در پنهان * خيالى پخت و گفتش عالم اجسام در پيدا \r\n\r\nو له فى المدح و التمجيد\r\n غم عالم كه شد نصيب دل ما * ز چه زايل شود ز ساغر صهبا\r\nبه لطافت قرين چشمهء حيوان * به طراوت شبيه لالهء حمرا\r\nبده اى ساقى سمنبر شاهد * بده اى شاهد ستمگر رعنا\r\nدوسه ساغر از آن سلالهء ساغر * دوسه مينا از آن نتيجهء مينا\r\nبه تو مستوثقم چو شعله به آذر * به تو مستغرقم چو قطره به دريا\r\nمن از آن سرزمين كه خانهء عصفور * تو از آن آشيان كه منزل عنقا\r\nتن صافت شبيه نقرهء صافى * دل سختت نظير صخرهء صما\r\nشكنى مشك چين ز خط معنبر * گسلى حبل دين ز زلف چليپا\r\nخم ابرو اثركننده به آهن * تير مژگان گذركننده به خارا\r\nچو حسام دو پادشاه توانگر * چو خدنگ دو شهريار توانا\r\nازل و ملك آن چو جسم و هيولى * ابد و ذات اين چو اسم و مسما\r\nهمه ملك عراق خاصه نهاوند * شده زان يك قرين گنبد خضرا\r\nبه يكى قلعه داد رونق آن شهر * كه به رويين‌دز آمد است مسما\r\nنه كواكب كه گاه ساختنش ريخت * به فلك سنگريزه از كف بنا\r\nنبود قلعه چرخ ذات بروج است * كه به هر برج راه يافته بيضا \r\n\r\nو له ايضا\r\n ايا شوخ طوبى قد ماه‌سيما * غلط غيرت مه خطا رشك طوبى \r\n\r\n","description":"","footnote":"","page_name":" 411 ","page_number":411},
  {"content":"\r\n\r\n بت عارضت با چليپاى زلفت * مرا كرده از دين برى راهب‌آسا\r\nاگر بر چليپا بود هيئت بت * چرا پس تو را هست بر بت چليپا\r\nبود چشم مست تو مانند نرگس * كه هم باده‌نوش است و هم ناتوانا\r\nكم افتد خورد باده بيمار گويى * كه بيماريش را بود مى مداوا\r\nخطت بر رخت يا بود هاله بر مه * و يا گشته يك جا شب و روز پيدا\r\nو يا زير سنبل بود لاله پنهان * و يا روى گل سبزه باشد هويدا \r\n\r\nو له ايضا\r\n عروس مهر چون آراست بر سر زرفشان معجر * نهان شد شاهد مه در حجاب نيلگون چادر\r\nفروشد جاه جم آمد برون آيينهء بيضا * فلك طى كرد رسم جم گرفت آيين اسكندر\r\nرسيد اين شعلهء رخشان و شد افسرده صد مشعل * دميد اين لالهء نعمان و شد پژمرده صد عبهر\r\nعجب دارم كه نبود بيضه‌يى را بال‌وپر اما * گرفت اين بيضهء بيضا جهان در زير بال‌وپر\r\nبود نيلوفر اندر چشمهء آب و شگفتى بين * كه اكنون چشمهء آتش برون آمد ز نيلوفر \r\n\r\nدر تهنيت عيد سعيد سلطانى و ستايش حضرت خاقانى نور الله مضجعه\r\n زد چتر طرب عيد چو طاوس همافر * اى ترك بيار آن مى چون خون كبوتر\r\nتو ساقى رندان و منم رند قدح‌نوش * مى راحت پيران و منم پير معمر\r\nبر چهرهء چون روز تو آن زلف شب‌آسا * افتاد كه گرديد شب و روز برابر\r\nجانها همه در چنبر زلف تو گرفتار * هندوبچه‌يى جان جهان بسته به چنبر \r\n\r\n","description":"","footnote":"","page_name":" 412 ","page_number":412},
  {"content":"\r\n\r\n هندو چو ز جان رست در آذر بودش جا * بااين‌همه جان هندوى زلف تو در آذر\r\nبوسى ز لب لعل تو ما راست تمنا * كم گيريكى گوهر از آن حقهء جوهر\r\nآموز گهر بخشى از دست شهنشاه * نىنى غلطم نيست تو را اين همه گوهر\r\nتيغ وى و خصم او چون شعله و خاشاك * خصم وى و عزم او چون پشه و صرصر\r\nظلم فلك و عدل ملك شبنم و خورشيد * گر ز ملك و فرق فلك خاره و ساغر\r\nجمشيد اگر اين همه آرايش عيدى * در خواب بديدى شدى از عقل سبكسر\r\nكى اين همه رويينه‌خمش بود به درگاه * جوشنده چو تنين و خروشنده چو تندر\r\nكى اين همه آيينه رخش بود به خرگاه * تابنده چو خورشيد و فروزنده چو اخگر \r\n\r\nو له ايضا\r\n عالم خراب گشت ز توفان چشم من * جز دل كه بر قرار چو كانون پيرزن\r\nبرداشت پوست از رخم اين ديده از سرشك * بنمود رخنه در دلم آن غمزه از شكن\r\nآن غمزهء پرآفت و اين ديدهء پرآب * طرار نقيب‌زن شد و غسال جامه كن\r\nزلف دراز بر لب لعلت نهاده‌اى * مارى سياه مهرهء خود برده در دهن\r\nخطاف زرد مهره شناسد به امتحان * مىپرس زردى رخم از زلف خويشتن\r\nآن زلف شب‌مثال و بناگوش همچو صبح * در بامداد سنبل و در شامگه سمن\r\nزلف تو يا كه آيتى از ظلمت حواس * چشم تو يا كه جوهرى از فتنهء زمن\r\nدر چشم ناز و خواب و مى و مستى و غرور * در زلف پيچ‌وتاب و خم و حلقه و شكن\r\nبا صد هزار تعميه از تنگى دهان * دارم بسى سخن كه نگنجد در آن سخن\r\nمانا چكيده است از آن لعل آبدار * آبى كه جمع آمده در آنچه ذقن\r\nخط تو يا بنفشه و ريحان و شنبليد * قد تو يا صنوبر و شمشاد و نارون\r\nاز خط و روى و لون و قد و پيكر لطيف * ريحان و سورى و سمن و سرو و نسترن\r\nكار كمند كاكل تو دوست افكنى است * باشد كمند شاه جهانبان عدو فكن \r\n\r\nدر مدح خاقان مغفور جنت آرامگاه فتحعلى شاه قاجار\r\n شده از عدل شه آراسته تا روى زمين * گيتى از فخر زند طعنه به فردوس برين \r\n\r\n","description":"","footnote":"","page_name":" 413 ","page_number":413},
  {"content":"\r\n\r\n دشت در دشت همى تا نگرى آذرگون * ملك در ملك همى تا گذرى فروردين\r\nچهرهء امن چو رخسار كريمان روشن * جبههء فتنه چو ابروى لئيمان پرچين\r\nمرغ اندوه به سيمرغ بود هم‌آغوش * آتش فتنه به اكسير بود هم بالين\r\nهرچه يا بى همه شادى بفراز و به نشيب * هرچه جويى همه خوبى به يسار و به يمين\r\nاين همه از مدد بخت جهاندار زمان * اين همه از اثر عدل شهنشاه زمين\r\nمايهء فتح و ظفر فتحعلى شه كه مدام * هست با رايت او آيت اقبال قرين\r\nجيب او مشرق و مهرى است از آن كرده طلوع * دست او مخزن و كانى است در آن گشته دفين\r\nفقر ناكرده سؤال از كف جودش لبيك * جرم ناكرده دعا از لب عفوش آمين\r\nشير از معدلتش رنجه شود از روباه * كبك با تقويتش پنجه زند با شاهين\r\nبر درش تاخته از اطراف رسولان جليل * در برش آمده ز اكناف سفيران گزين\r\nاين چه آورده ز داراى فلان مرز كلاه * آن چه آورده ز سلطان فلان بوم نگين\r\nآن همى لابه كند از غم بىنظمى روم * اين همى مويه كند از پى ويرانى چين\r\nشه چو گردون و مر او راست بسى اختر سعد * شه چو درياى و مر او راست بسى دُرّ ثمين\r\nهمه با خنجر زال و همه با صارم سام * همه با زور ينال و همه با فَرّ تكين\r\nآن نويسد كه گرفتيم در كالنجر * اين نگارد كه گشاديم در قسطنطين\r\nخاصه عباس شه آن قوت سرپنجهء ملك * كه شد از تيغ نزارش بدن فتح سمين\r\nدشت در دشت اگر لشكر ازو يك شمشير * كوه در كوه اگر حمله ازو يك زوبين\r\nدست بر تيغ چو يازد ز خلايق تمجيد * روى در رزم چو آرد ز ملائك تحسين \r\n\r\nو له ايضا\r\n در آب گلشن و از كلك نقشبند بهار * نقوش آذر مىبين و صحف انگليون\r\nكجاست زاهد تا بنگرد به گلبن و سرو * دگر فسانه نگويد ز طوبى و زيتون\r\nهواى و خاك ز آسيب وى دو رنجورند * بهار بهر مداوايشان چو افلاطون\r\nيكى ز قطرهء شبنم همىبريزد خوى * يكى ز شاخ شقايق همىبگيرد خون\r\nمگر ز چرخ فروريخت ثابت و سيار * و يا ز خاك برآمد دفينهء قارون \r\n\r\n","description":"","footnote":"","page_name":" 414 ","page_number":414},
  {"content":"\r\n\r\n كه شد ز ژاله چمن پركواكب روشن * كه شد ز لاله زمين پرجواهر مكنون \r\n\r\nو له\r\n دردا كه در زمانه نديدم ز آدمى * يك آدمى كه آيد ازو بوى مردمى\r\nهمدم به ديو و دد شو و هرگز دلا مكن * از مردم زمانه تمناى همدمى\r\nنبود عجب اگر ز غلطكارى جهان * شب اشهبى همىكند و روز ادهمى\r\nگيرم كه هردمى به تو عيشى شود نصيب * آخر تو را چه حاصل از عيش يك‌دمى\r\nرستم ستم به پارهء تن كرد و يك‌تنه * آباى هفتگانه به من كرده رستمى\r\nفخرم همين بس است كز ابناى روزگار * هستم ز خيل فاطمى و جيش هاشمى\r\nليكن كنون ز كينهء دجال سيرتان * بىقدر جيش هاشمى و خيل فاطمى \r\n\r\nغزليات\r\n تا همم منت نهد بر جان هم از رشكم كشد * آمد و از من نشان غير را پرسيد و رفت \r\n* * *\r\n در فراقم بيم مرگ و در وصالم رشك غير * اين قدر اى كاش كار عاشقى مشكل نبود \r\n* * *\r\n بيا اى صرصر غم خاورى را بر سر بالين * كه برق جلوه‌گر گر سوختش خاكسترى دارد \r\n* * *\r\n دولتى بود كه خون شد دل ديوانه ما * ور نه ما را ز غم عشق تو رسوا مىكرد \r\n* * *\r\n گل به گلزار و به فرياد بود بلبل زار * آه از آن لحظه كه رو جانب بازار كند \r\n* * *\r\n همان دستى كه در سر مىزدم در زندگى از تو * به زير خاك اكنون بىتو بر جيب كفن دارم \r\n* * *\r\n با آنكه دانم دشمنى جاى تو در دل داده‌ام * مهمان صاحبخانه كش در خانه منزل داده‌ام \r\n\r\n","description":"","footnote":"","page_name":" 415 ","page_number":415},
  {"content":"\r\n\r\n\r\n605 داعى انجدانى\r\nاسمش مير محمد مؤمن و اصلش از محال تفرش و سالها در تحصيل فنون كمال كوشيده و ديدهء طمع از زخارف دنيوى پوشيده از متأخرين و معاصرين هاتف و آذر بوده و اين چند بيت ازو ستوده است :\r\n تبارك اللّه از آن اشهب شهاب آيين * كه طبع ناطقه را داده وصفش استعجال\r\nعقاب‌صولت و طاووس‌فر و كبك خرام * پلنگ غيرت و آهو تك و نهنگ جدال\r\nزمين سكون و زمان سرعت و سپهر شكوه * فرشته‌روى و پرىپوى و اهرمن‌كوپال\r\nبلندگردن و كوتاه‌پشت و پهن‌كفل * سطبربازوى و باريك‌ساق و نازك‌يال\r\nاز آن گشوده نشد غنچهء گره ز دمش * كه بسته ره ز چپ و راست بر صبا و شمال\r\nگره نگويم كان عقده‌ايست در دل دم * ز غيرتى كه ز كاكل فتاده در دنبال\r\nبه گاه كوهنوردى و دشت‌پيمايى * غزال ديده پلنگ و پلنگ ديده غزال \r\n\r\n606 دانش اصفهانى\r\nاسمش آقا محمد على مشهور به آقا بزرگ از معارف نجباى آن ولايت و خواجه‌يى جواد بوده ازوست :\r\n باز از شكايتى ز من آزرده شد دلش * ما را به حال خود نگذارد زبان ما \r\n* * *\r\n نمردم تا شد از زخم دگر آزرده آن بازو * نمىدانم كه خواهد خواست عذر قاتل ما را \r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\n607 درويش قاينى\r\nسالها در اصفهان ساكن بوده اين شعر ازوست :\r\n من و رقيب نشستيم هر دو بر سر راهت * به جانب كه فتد تا ز راه لطف نگاهت \r\n\r\n608 دامى همدانى\r\nاز فضلا و مدرسين عهد خود بوده در يك هزار و يك‌صد و هفتاد و سه رحلت نموده\r\n دگرانت نگرانند و من دل‌نگران * نتوانم نگرم در تو ز بيم دگران\r\nرخ به پيران و جوانان بنما تا گسلند * پدران از پسران و پسران از پدران \r\n* * *\r\n به دير و كعبه دعوى تمامى مشنو از ياران * كه نه مستند مستان و نه هشيارند هشياران \r\n* * *\r\n حال هيچ آشنا نمىپرسى * يا همين حال ما نمىپرسى \r\n\r\n609 درياى چارمحالى اصفهانى\r\nنامش لطف اللّه خلف الصدق ميرزا عبد الوهاب متخلص به قطره است كه احوال و اشعارش در مقام خود خواهد آمد . از به دو جوانى پاى در دايرهء شاعرى نهاده و زبان به مداحى گشاده\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n\r\nمصرع\r\n گر پدر قطره بود او درياست \r\nديوانش حاضر نيست و اين ابيات بر پختگى طبعش برهان .\r\n\r\nدر مدح قطب السلاطين سلطان محمد شاه قاجار غازى نور الله مرقده\r\n زد سراپردهء اجلال به صد جاه و جلال * شاه بر دامن البرز به فيروزى فال\r\nبخ‌بخ اى پرده‌سراى ملك ملك‌ستان * آسمان دگرستى تو بدين عز و جلال\r\nچرخ راه است بدان عز و شرف يك خورشيد * وان يكى گه به شرف باشد و گاهى به و بال\r\nتو مر آن چرخ كه افزون ز هزارت خورشيد * جمله اندر شرف از فرشه بحر نوال\r\nهست گردون را يك ماه بدين فر و بها * وان يكى گاه شود بدر و شود گاه هلال\r\nتو مر آن گردون كز بخت شه مهر افسر * صد هزاران مهت افزون همه در حد كمال\r\nآسمان چيست ز فرشه بر خويش بناز * آسمان كيست ز بخت شه بر خويش ببال\r\nشاد زى شاد كه چندى دگر از فر ملك * سايه اندازى در ساحت ملك چييال\r\nشادمان باش كه چندى دگر از اختر شاه * پرتو اندازى بر عرصهء مرز هيتال\r\nظل ميمون تو آفاق بگيرد يك سر * شود از شه لقبت پرده‌سراى اقبال\r\nافتخار همه شاهان جهان ظل‌اللّه * شمس گردون شرف خسرو فرخنده‌همال\r\nشاه آفاق محمد شه غازى كامد * از شهان طاق چو از جفت خداى متعال\r\nتير مىخواست شمار سپه شاه و چو ديد * كلك افكند ز كف گفت زهى امر محال\r\nمهر مىخواست شود مشعلهء مجلس شاه * چون به انديشه درافتاد پذيرفت زوال\r\nخسروا ابر كفا دادگرا بحر دلا * اى همه چيز خدا داده تو را جز كه همال\r\nنه كسى داده نشان شبه تو اندر اشباه * نه كسى ديده عيان مثل تو اندر امثال\r\nجز تو كو شاه كه موكب بكشد چون كوكب * جز تو كو شه كه زر و مال ببخشد چو رمال\r\nدر بر دست جواد تو چه خاك و چه گهر * در بر طبع كريم تو چه سنگ و چه سفال\r\nگاه رزمت به نظر آيد هنگام نشاط * روز سورت به نظر آيد هنگام قتال \r\n\r\n","description":"","footnote":"","page_name":" 418 ","page_number":418},
  {"content":"\r\n\r\n دست‌يازى چو سوى تيغ زرافشان گردد * ساحت رزمگه از خون عدو مالامال\r\nچون بجنبد به صف معركه شير علمت * شير گرون را از سهم بريزد چنگال\r\nخصم اگر كوه گران سنگ بود از سخطت * اوفتد بر دل‌وجان و تن و هنگش زلزال\r\nلطف كن لطف كه مفتاح در روزى خلق * به كف شاه نهاد است خداى متعال\r\nجود كن جود كه در گوهر آغاز وجود * پيشدستى است همى جود ملك را به سؤال \r\n\r\nهم در مدح شاهنشاه مغفور محمد شاه طاب ثراه\r\n شاهى كه در فتوت و انصاف و عدل و داد * سبقت گرفته بر همه شاهان باستان\r\nشاهى كه بر ركابش داد اشكبوس بوس * شاهى كه در عنانش شد اردوان دوان\r\nنشگفت كز سياست و باسش به كوهسار * نشگفت كز مهابت و بيمش به نيستان\r\nبر پشت شير شرزه نهد گور خوابگاه * در چشم مار گرزه نهد صعوه آشيان\r\nفرماندهء زمانه محمد شه آنكه چرخ * در خدمتش ز منطقه بندد همى ميان\r\nبهرام در سپاهش تركى سليح‌دار * كيوان به آستانش هندوى پاسبان\r\nخاقانش بنده‌يى است ز بواب بارگاه * قيصرش برده‌يى است ز حجاب آستان\r\nكو پور آبتين كه گزيند درفش شاه * بر اختر مبارك ميمون كاويان\r\nكو زادهء كتايون تا بيلك ملك * بيند كند فراموش از گرد سيستان\r\nپيوسته تا كه اسم به دهر است از سقر * جاويد تا كه نام به گيتى است ار جنان\r\nبدخواه جاه شاه جهان را سقر مقر * خواهنده‌اش به جنت جاويد جاودان \r\n\r\n610 داعى دزفولى\r\nنامش سيد عبد اللّه ، و نود و هشت سال عمر داشته در سنهء 1256 وفات يافته . از اشعار اوست :\r\n* * *\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n جوانى چه آورد و پيرى چه برد * بت خردسال و مى سالخورد\r\nبت خردسالى كز انديشه‌اش * شود محو انديشهء خواب و خور\r\nمى سالخوردى كه يك جرعه‌اش * نمرد آنكه خورد و نخورد آنكه مرد\r\nز يك خم دهد ساقى روزگار * به تو صاف صاف و به من درد درد\r\nز داعى دعا دعوى از مدعى * ببينيم تا گوى ميدان كه برد \r\n\r\n611 داورى كردستانى\r\nنامش مصطفى ، و از وكلاى ولات بوده و در سنهء 1244 مقتول شد . ازوست :\r\n دو شب ناسايدم ز افغان و زارى يك‌نفس لبها * يكى امشب دگر آن شب كه ياد آرم ازين شبها \r\n* * *\r\n شهادت را ز دشمن خوش پسندد قاضى عادل * چو دامن گيرمش در حشر باش اى دل گواه آنجا \r\n* * *\r\n دو چشم يار مرا در پى دل افتاد است * يكى است صيد و دو صياد مشكل افتاد است \r\n\r\n612 داورى شيرازى\r\nنام شريفش ميرزا محمد ، و برادر سيم ميرزا احمد وقار خلف الصدق ميرزا كوچك وصال است .\r\nكه در حرف واو نگاشته مىشوند على الجمله جوانى است خليق و دانايى است وفيق ، در كمالات صورى و معنوى تمام ، و در حسن خلق نادرهء ايام در علوم ادبيه و عربيه رنجى برده . و حظى موفور حاصل آورده در خطوط نيز قدرتى دارد و شكستهء نستعليق را خوش مىنگارد . در\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nعلوم نقاشى نيز مهارتى حاصل كرده . در زمانى كه فقير در شيراز بود و غالبا مجلس ميرزاى وصال رحمه اللّه مىرفت وى پانزده‌ساله بود اكنونش سى و پنج سالست و در ايام توقف تهران از ملاقاتش حرمان روى داده . اين اشعار نمونه از قدرت طبع ايشان است :\r\n شبى كشيده به رخسار نيلگون معجر * به قير روى فروشسته تودهء اغبر\r\nهوا گره به جبين و ستاره خاك‌آلود * افق دريده گريبان زمين سياه به سر\r\nچراغها همه خاموش و حجره‌ها تاريك * دماغها همه پر خواب و ديده‌ها بىدر\r\nنه هيچ بيدار اندر فراخناى زمين * نه هيچ روغن اندر چراغدان قمر\r\nمن و سه چار تن از دوستان يك دل خويش * به خواب خفته به راحت به گوشه‌اى اندر\r\nقريب آنكه برآيد زبانهء خورشيد * به گاه آنكه بميرد فتيلهء اختر\r\nچنان به لرزه درآمد زمين كه گفتى خاك * بشد ز مركز خود سوى مركزى ديگر\r\nنعوذ باللّه خارا شكاف زلزله‌يى * مهيب و نعره‌زن و خانه‌كوب و خارادر\r\nهزار كوه به يكباره گفتى از سر جاى * بلند گشت و بيفتاد بر سر كشور\r\nبسى نماند كه دندان برون جهد ز دهان * ز زور زلزله و چشمها ز كاسهء سر\r\nز تنگناى حصار از مخافت انبوه * دويد طفل برون از مشيمهء مادر\r\nز پاى جستم و كردم يقين كه اسرافيل * دميد صور و به پا شد كشاكش محشر\r\nشتاب كردم و رفتم ز حجره چندين بار * به جانب در و ديوار ره نداد به در\r\nهمىدويدم و سنگ از قفاى من مىريخت * چنو شب عقبه از قفاى پيغمبر\r\nحصار خانه چنو منجنيق سنگ‌انداز * فشاند سنگ و به من برنماند راه مفر\r\nبايستادم و ديدم كه شد ز هر جانب * زمين چو كشتى لنگر گسسته زير و زبر\r\nز زور زلزله سر تا به پاى در جنبش * حصار خانه چو رقاصه‌هاى بازيگر\r\nبسان استن حنانه استن خانه * همىدرآمد در ناله‌هاى زير و زبر\r\nبه يك‌دو لرزه به هم برشكست كوه چنان * كه آبگينهء خالى ز پتك آهنگر\r\nز پيچ‌وتاب زمين گرد يكدگر پيچيد * چنارهاى قوى همچو شاخ نيلوفر\r\nفتاد چندان جنبش به جوهر اجسام * كه شد قوام برون از طبيعت جوهر\r\nبه نيمهء شب تار آن‌چنان زمين بشكافت * كه مهر تافت از آن‌سوى تودهء اعنبر \r\n\r\n","description":"","footnote":"","page_name":" 421 ","page_number":421},
  {"content":"\r\n\r\n بسى نماند كه قارون سر آورد بيرون * ز خاك و ناقهء صالح برون جهد ز حجر\r\nبخار چون پسر برخيا مر اين كره را * چو تخت شاه سبا بر به باد داد گذر\r\nشكست كوه و افق بر نشيب شد چندان * كه هر دو قطب به يكباره آمدم به نظر\r\nز سمت مغرب عقرب طلوع ناكرده * كه از نواحى مشرق دميد دو پيكر\r\nبياض شعر مرا آن‌چنان به هم بگسيخت * كه نظمها همه شد نثر و ريخت در دفتر\r\nبه جمله قرآن يك صفحه نيست نامغلوط * ز بس‌كه ريخته اعرابهاش زير و زبر\r\nچو گرگ گرسنه خاك‌سيه دهان بگشاد * بخورد ز آدميان سيزده هزار نفر\r\nچه خانه‌ها كه در آن صد نفر فزون و يكى * برون نرفت كه آرد ز اهل خانه خبر\r\nبجز دورنگ سياه و سپيد نيست لباس * به پيكر غنى و مفلس از گروه بشر\r\nسياه‌پوش يكى نيمه بر فراز زمين * سپيدپوش دگر نيمه زير خاك اندر\r\nتمام آكل و مأكول گشت مردم و خاك * كه خورد هريك ازين هر دونيم از آن ديگر\r\nز مردگان كفن‌پوش صحن گورستان * چو عرصهء عرفات است و محرمان حجر\r\nتمام ساكن و از جنبش زمين بينى * همه به هروله چون حاجيان مروه سپر\r\nمگر نعيم و جحيم دگر پديد آرد * خدا به كيفر و پاداش مؤمن و كافر\r\nو گرنه اين همه كز خلق مرد پندارم * كه نى دگر به جنان جاى ماند و نى به سقر \r\n\r\nدر نعت حضرت ختمى مآب صلى الله عليه و آله\r\n يكى بيد است اين دنيا كه پيدا نيست پايانش * هزاران قافله هر سو دوان اندر بيابانش\r\nقضا چابك‌سوارى تندرو بر بادهء قدرت * ز گوى آسمانش گوى و از تقدير چوگانش\r\nهمى با صولجان اين گوى را دايم بگرداند * ولى هرگز نمىآرد برون بردن ز ميدانش\r\nز سرحد قدم تا حد در بند عدم بينى * حدوث از پيش و اندر پى بنه خرگاه امكانش \r\n\r\n","description":"","footnote":"","page_name":" 422 ","page_number":422},
  {"content":"\r\n\r\n چو ميدان سالها در وى خرد را با رگى شد پى * نه آخر داشت آغازش نه پيدا بود پايانش\r\nز يك‌سو كوره‌ها بينى بتاب از نار جان‌سوزش * ز يكسو چشمه‌ها بينى روان از آب حيوانش\r\nبه يك جا ياسمن گسترده بر فرش گل سرخش * به يك جا نيشتر سركرده از خار مغيلانش\r\nدر اين صحرا يكى دزد است چابك‌دست آتش‌پى * كه با اين پهن بيدا اى عجب تنگ است ميدانش\r\nهمه با نيش عقرب تيز كردستند چنگالش * همه با سم افعى آب دادستند دندانش\r\nبه كف تسبيح و با بند گريبان سخت زنارش * به تن احرام و از خون شهيدان سرخ دامانش\r\nهزاران چاه را سربسته بر آن سبزه كاريده * بكشتش پاى ننهادى كه افتادى به زندانش\r\nكماندارى است زرقا چشم آرش تير رستم فش * كه آمد بر نشان پيش از نظر بر نيش پيكانش\r\nبنازم پهلوانى را كه با يك زخم مردانه * به هم به شكست خودش را ز هم بگسيخت خفتانش\r\nكه است آن دزد نفس شوم و آن مرد احمد مرسل * كه جز آن نامور گردى نباشد مرد ميدانش\r\nبسى باهم بپيچندند در غار حرا و آخر * چنان زد بر زمين او را كه درهم كوفت ستخوانش\r\nز كوه بوقبيسش بارها افكنده بود ارنه * حمايت كرد جبريلش رعايت كرد يزدانش \r\n\r\n","description":"","footnote":"","page_name":" 423 ","page_number":423},
  {"content":"\r\n\r\n تو نيز اى داورى گر خايفى زين نفس پتياره * توسل بر پيمبر جوى و دست افكن به دامانش \r\n\r\nدر نعت حضرت على بن ابى طالب عليه السلام\r\n خوش‌خوش آمد عيد و پيشاپيش پويان نوبهارش * جشن و شادى در يمينش عيش و عشرت بر يسارش\r\nپرده‌ها پردُرّ و مرواريد بركرد از شكوفه * فرش زمردگون ز هر سو پهن شد در سبزه‌زارش\r\nباد گويى كاروان كشور چين و تبت بد * عرصهء گيتى معطر شد چو بگشادند بارش\r\nشاخ خشك سورى از يك جنبش باد ربيعى * دسته‌دسته گل همىآمد برون از نيش خارش\r\nصد هزاران گوشوار گوهرين دارد شكوفه * اى عجب يك گوش پيدا نى و چندين گوشوارش\r\nشاخهء خيرى به چشم اندر چو دست نوعروسان * ساعد سيمين فروپوشيده از زرين سوارش\r\nمادح شاهنشه دين است پندارى شكوفه * كاسمان كرد است يك جا اختران خود نثارش\r\nشاه شير ژاوژن على بن ابى طالب كه گردون * در شكم دزديده ناف از بيم نوك ذوالفقارش\r\nدست حق بازوى احمد پشت ملت روى ايمان * كابروى دين فزود از آب تيغ آبدارش\r\nدوزخى را از ولايش گر بود يك‌ذره در دل * ذره‌يى نارد زيان نه نار دوزخ نه شرارش \r\n\r\n","description":"","footnote":"","page_name":" 424 ","page_number":424},
  {"content":"\r\n\r\n ور بهشتى را جوى در سينه باشد كينهء او * در ميان خلد آتش آورد در زينهارش\r\nهرچه او را خواهش ايزد آن‌چنان فرمود زيرا * كش نبوده خواهش الا كرده‌هاى كردگارش\r\nاز ازل در دامنش دست توسل زد طبيعت * تا ابد سرمايهء هستى نهاد اندر كنارش\r\nديدهء خورشيد را خاك در او كرد روشن * ور نه مىديدى عصاكش مىبرد در شام تارش\r\nاز غبار موكبش آيينهء مه شد مصفا * ور نه هرگز از دم خورشيد ننشستى غبارش\r\nدامن همّت به تعمير بدن نالوده آرى * هيچ‌كس گوهر ندوزد بر لباس مستعارش\r\nبافت نساج فلك با عونش اين نيلىسرادق * ور نه ديرى بود مىديدى گسسته پود و تارش\r\nاختيار جمله هستى حق به دست او نهاده * چون نبوده نيم‌جو بر هستى خود اختيارش \r\n\r\nدر صفت خط محبوب گويد\r\n اى لشكر چين تاخته در مملكت روم * و آشوب درافكنده در آن مرز و در آن بوم\r\nروم از طرف مغرب و چين از جهت شرق * همسايه شده چين تو با مملكت روم\r\nآن پادشه روم تو زى پادشه زنگ * بر صفحهء ديبا رقمى ساخته مرقوم\r\nزودا كه سپاه از طرف زنگ بيايد * مغلوب شود لشكر چين زان سپه شوم\r\nدر يكدگر افتند و شود كشور رويت * ويرانه همه ز امد شد آن لشكر مشئوم\r\nآن پادشه زنگ تو از كينه بپوشد * بر پادشه روم تو پيراهن مسموم\r\nتو نصرت رومى كنى و تيغ برآرى * يك جا كنى آن لشكر زنگى را معدوم \r\n\r\n","description":"","footnote":"","page_name":" 425 ","page_number":425},
  {"content":"\r\n\r\n اى موى تو آشفته‌تر از كشور بىشاه * وى روى تو پاكيزه‌تر از دامن معصوم\r\nهم چاشنى وصل تو از چشمهء تسنيم * هم بار و بر هجر تو از شاخهء زقوم\r\nپيلى است سر زلف تو خرطوم فكنده * وز ابروى تو تيغ فروبسته به خرطوم\r\nهمواره دل خلق به خرطوم كشد پيش * وز حرص بيندازدش اندر بن خرطوم\r\nباد از ختن زلف تو چون بار ببندد * صد قافلهء مشك برد تا دز خيشوم\r\nگر عقل بسنجد به ترازوى تصور * بسيار بچربد به لبت نقطهء موهوم\r\nگر شعلهء حسن تو بگيرد به دل شمع * بىشعلهء نار آب كند كالبد موم\r\nجز بر لب لعلت نگرايد دل تب‌دار * گرچه نگرايد به عسل خاطر محموم \r\n\r\nدر شكايت از فضل و دانش و هنر گويد\r\n نبود غير جنونم ز اكتساب فنون * كه الجنون فنون گفت الفنون جنون\r\nدر آن زمانه فتادم كه در ميانهء خلق * هنر قلادهء لعن است و باهنر ملعون\r\nنه كار بسته به كسب هنر گشوده شود * نه رنگ قير سپيد از معونت صابون\r\nهزار جامهء زر خويش كهنه كرد پليد * هنوز خرقهء پشمين دانشى در هون\r\nدر اين زمانه كه ماييم در هنرمان نيست * مگر به سعى قلم در هنر بيابى نون\r\nنيافت كار قلم هيچ آب و رنگ ارچه * به هفت رنگ برآمد بسان بوقلمون\r\nمتاع فضل خريدم به دور عهد شباب * زهى كسادى كالا و بائع مغبون\r\nبسا شبا كه به فكرت به روز آوردم * بسان قاتل محبوس و مفلس مديون\r\nبخفت ماهى و من همچنان فرورفته * به قعر بحر هنر همچو ماهى ذو النون\r\nكدام فضل من است آنكه با امل همراه * كدام شعر من است آنكه با عطا مقرون\r\nز قدردانى كس قدر شعر من نفزود * چنان كه قدر قران از قرائت قالون\r\nبس است داورى اين گفتهء ملال‌انگيز * بيا طريق غزل گير كالجنون فنون \r\n\r\nو له ايضا\r\n به حلقهء سر زلفت دلى كه شد مفتون * برون ز حلقه نيارد شدن به هيچ افسون \r\n\r\n","description":"","footnote":"","page_name":" 426 ","page_number":426},
  {"content":"\r\n\r\n دلم بسان پرىديدگان بشوريد است * مگر ز حلقهء زلف تو پا نهاده برون\r\nكسى كه شعر نگفته است در تمامت عمر * قد تو بيند و طبعش همىشود موزون\r\nمگر بدست تو افسون همىكند شانه * چنين كه مار ز سوراخها كشد بيرون \r\n\r\nفى المسمط الربيعية\r\n چه خرم است كشتزارها و سبزه‌زارها * دميده سبزه هر طرف به پاى جويبارها\r\nگرفته كوه و دشت را ز هر كران شكارها * ز ميشها و غرمها و كبكها و سارها\r\nگرفته ره بر آهوان ز هر طرف سوارها * سوارها گروه‌ها و آهوان قطارها\r\nز پر كبك كوهها سمورپوش مىشود * همه خطوط مىشود همه نقوش مىشود\r\nزمين ز پاى سرخشان بقم‌فروش مىشود * ز قاه‌قاهشان هوا پر از خروش مىشود\r\nبراى خنده‌شان زمين تمام گوش مىشود * روان به پيش كبكها دوان ز پى سوارها\r\nكجايى اى نگار نازنين چه كار مىكنى * تو هيچ فكر خرمى درين بهار مىكنى\r\nشراب مىخورى و گوش بانگ تار مىكنى * به كشت دشت مىروى برون شكار مىكنى\r\nنشاط و خرمى ز سير سبزه‌زار مىكنى * بنفشه هيچ مىچنى كنار جويبارها\r\nبيار مى كه وقت خرمى ز دست مىرود * چه غم ز نيستى خورى كه هرچه هست مىرود \r\n\r\n","description":"","footnote":"","page_name":" 427 ","page_number":427},
  {"content":"\r\n\r\n هواپرست و خودپرست و حق‌پرست مىرود * گشادگى و تنگى و بلند و پست مىرود\r\nخوش آنكه او ازين جهان ز باده مست مىرود * نه جان به قيد كارها نه دل به بند بارها\r\nبيا بر اسب زين زنيم و بركشيم تنگ او * به دست باد تيزرو دهيم پالهنگ او\r\nتمام دشت بسپريم و آب و خاك و سنگ او * تهى كنيم دشت را ز غرم و كبك و رنگ او\r\nز گورهاى دورگرد و آهوان شنگ او * ز صيد لاشه افكنيم هر طرف هزارها\r\nعنان دهيم اسبهاى تند تيزتاز را * كنيم باز پالهنگ يوز و چشم باز را\r\nرها كنيم تيزچنگهاى تند گاز را * شلال گوشهاى حلقه دم پا دراز را\r\nبه بركشيم آتش‌افكنان نفت‌باز را * بيفكنيم رنگها و غرمها و سارها\r\nچو كار صيد ساز شد بخوان شراب‌دار را * بگو به ساغر افكند شراب خوشگوار را\r\nگر از سه جام بگذرى فزون مكن چهار را * كه بيش ازين چهارمى زيان دهد سوار را\r\nبران به نرمى اسب را يكى ببين بهار را * كه سالها چنين دمى كم افتد از بهارها\r\nچو روز شد تمام و رنگ آفتاب زرد شد * هوا به تيرگى فتاد و وقت باد سرد شد \r\n\r\n","description":"","footnote":"","page_name":" 428 ","page_number":428},
  {"content":"\r\n\r\n ز دشت بايد آن زمان به حجره رفت و فرد شد * نشست پاى خم مى قدح گرفت و مرد شد\r\nگرفت تيغ باده را به غصه در نبرد شد * به بند كرد ديو غم و زو كشيد بارها\r\nسپس فروخت آتشى و گرم شد به پاى وى * نه بل دو آتش دگر ز روى يار و جام مى\r\nدوران از آن شكارهاى سرخ‌رنگ نرم‌پى * به سيخهاى چوب كرد زود زود و پى به پى\r\nهمى پياله دركشيد و هى نواله خورد هى * خورش به جان و تن رساند ازين گواره بارها\r\nچو مغز گرم شد گرفت زلفكان يار را * سه چار بوسه داد زلف و لعل آن نگار را\r\nز بوسه كرد چاشنى شراب خوشگوار را * چو لعلش آبدار كرد لعل آبدار را\r\nگرفت كلك و درنوشت مدح شهريار را * خدايگان روزگار و فخر روزگارها\r\nامير عادل بزرگوار عز نصره * خدايگان عصر جا وز الزمان عصره\r\nو لا يزال مشرفا على السماء قصره * و نايل على لا يرام حصره\r\nمتى يشد للقتال بالنطاق خصره * هزارها براند از ميان و صد هزارها\r\nجز از پدرش از كسى چنين پسر شنيده‌اى * و يا جز او براى كس چنين پدر شنيده‌اى \r\n\r\n","description":"","footnote":"","page_name":" 429 ","page_number":429},
  {"content":"\r\n\r\n بزرگ‌زادهء جوان بدين هنر شنيده‌اى * ازو هرآنچه ديدى از كس دگر شنيده‌اى\r\nچو شعر داورى به مدح او شكر شنيده‌اى * اگر شنيده‌اى بگو كجا بود به يارها \r\n\r\nو من غزلياته\r\n در دل‌تنگ نخواهم كه هواى تو بود * حيفم آيد كه درين غمكده جاى تو بود\r\nچون سرم لايق همسايگى زلف تو نيست * چون سر زلف تو آن به كه بپاى تو بود\r\nگوييا خاصيتش تربيت ماه و پرى است * سرزمينى كه در آن نشو و نماى تو بود\r\nشانه را ديدم و ياد دل خود افتادم * كه معلق به سر زلف دوتاى تو بود \r\n* * *\r\n تو كه بر روى نكو زلف معنبر دارى * نوبهارى كه شب و روز برابر دارى\r\nبجز آيينه تو را هيچ نيايد در چشم * گر به رخسار خود آيينه برابر دارى \r\n\r\n613 ذوقى بسطامى\r\nنام شريفش ميرزا فتح اللّه و از انجاب و اطياب طايفه اعراب بنى عامر است كه به روزگارى دراز در آن ولايت رياست و ايالت داشته‌اند . وقتى از بسطام به هواى ملاقات خال خود حبيب اللّه خان عرب كه با فرمانفرماى مغفور شاهزاده حسينعلى ميرزا نسبت امى داشت به شيراز آمد و با فقير مؤلف مؤالفت گرفت و سالها به ملازمت شاهزادگان در شيراز بماند و در دولت خاقان مغفور محمد شاه مبرور قاجار ناچار به رى افتاد و به تهران زيست . من بنده نيز در اين شهر ارم به هركه مسقط الرأس من است بازگشتم و تا اكنون كه سال هجرى بر يك هزار و دو صد و هفتاد و اند برآمده متوقفم و وى سفرى چند به بلاد خراسان كرده پس از مدتى باز آمد و اكنون در دار الخلافه\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nاست و الحق حكيمى است خبير و كليمى بصير دبيرى نيكوخط و مترسلى فاضل در علوم متداوله كامل نظم و نثرش خوب قصيده و غزلش مرغوب اخلاقش حميده و اوصافش گزيده از فحول شعراى بلندپايهء اين زمان است و معروف بلاد ايران سالها در شيراز و مدتها در تهران مجالست و مؤانست داشته‌ايم و گاهى بر يكديگر شعر مىخوانده‌ايم اكنون درگذشته رحمه اللّه .\r\nدر دفترى اين قصيده را كه مطلعش اين است دد برخاست ز مرغ سحر صفير - خيز اى ختنى ترك بىنظير كه سالهاست گفته‌ام سهوا به نام او نوشته ديدم همانا مشتبه گرديده است و سهو كرده‌اند .\r\nبارى اين اشعار ازوست :\r\n\r\nدر شكايت از روزگار و عدم مساعدت طالع گفته\r\n بازى گيتى برد ز كار مرا * خوار كند دور روزگار مرا\r\nداشت ز راحت پياده‌ام چو بديد * بر به كميت هنر سوار مرا\r\nاز خرد و علم و نظم و نثر چه سود * هيچ نيفزوده زين چهار مرا\r\nهيچ نبينم رخ ظفر چه بود * با سپه فتنه كارزار مرا\r\nباغ خرد را منم بهار دريغ * كايچ نرويد ازين بهار مرا\r\nقدر شعيرم نمانده در بر خلق * تا شده اين شاعرى شعار مرا \r\n\r\nدر صفت فضل خزان و مدح وزير سلطان گفته\r\n بر سر سبزه مى سرخ فرا ده كه دگر * مهرگان باز درآمد سپس شهريور\r\nبيش مى نوش چو بينى اثر باد خزان * فرش مينا همه بسترد و بگسترد به زر\r\nبر گل و سبزه همىدون به غنيمت مىنوش * كه نماند به همه‌سال گل تازه و تر\r\nسطح پيروزه نمودى ز مطر ابر بهار * كهرباگون شود آن سطح به آبان ز مطر\r\nباغ را از اثر باد هزاران خطر است * هم ازو داشت به نور و ز دوصد گونه خطر\r\nگر گل و سبزه بپژمرد به بستان چه غم است * شادمان باش كه انگور نو آورد به بر\r\nسمن و سرخ‌گل ار نيست ببين دو رخ سيب * كه رخى كرده چو خورشيد و رخى همچو قمر\r\nبر فراز سلب زرين آبى به مثل * به برآورده بغلتاق نو آيين زو پر \r\n\r\n","description":"","footnote":"","page_name":" 431 ","page_number":431},
  {"content":"\r\n\r\n نار كفيده چو دو كفه پر از ياقوت است * كه ز پرى فتدش دانه ز هر كفه به‌در\r\nحقه‌يى باشد انجير ز ميناى دورنگ * وندران شربتى آموده ز خشخاش و شكر\r\nگو هزار آوا افغان نكند در بستان * هر سحر كبك درى قهقهه آرد ز كمر\r\nبه دمن تيهو بخرامد با جوجگكان * چون به كتاب معلم را طفلان به اثر\r\nشاخ امرود چو آونگ كدويى است به بار * كه به لوزينه برانباشته از پا تا سر\r\nروى نارنگ همه رنگ ولى توى سپيد * خفته چون سيمبرى زير عقيقين چادر\r\nدانه‌ها بر زبر خوشهء انگور به تاك * بكركانند ولى بكردگر را مادر\r\nپاى تا سر گهرافشان شده بستان افروز * موزه پيروزه به پا گر زن ياقوت به سر\r\nبر سر گلبن داودى گلهاى سپيد * محرمانند شده جمع بر اطراف حجر\r\nتاك نيلوفر از طارم آويخته است * بر سر سبزه معلق به هوا چند شمر\r\nراست بر خطمى گلنارى صدبرگ ببين * نار موسى است كه تابان شده از شاخ شجر\r\nبزم چونين ز پى شادى مولود ملك * بوستان پيشكشى خواجه فرستاده مگر\r\nاسم اعظم تويى امروز به ايران لا ريب * كه نگارندهء خيرى و رسانندهء شر\r\nتا سپندى به تو سوزد مگر از عين كمال * چرخ از تابهء خورشيد بسازد مجمر\r\nاگر از حلم تو يك‌فصل بر او عرضه كنند * جزر و مد مىنكند تا به ابد بحر خزر\r\nجاريهء حكم تو نى بند پذيرد نه شراع * كه بر او بخت تو هم باد بود هم لنگر\r\nملك بر كلك سيه‌سار تو باشد محتاج * هم بدان‌گونه كه محتاج به نور است بصر\r\nروى با خاصيت توست به دولت‌خواهان * كيميايى كه به دو شرم كند شمس و قمر\r\nعوذة باللّه بىلطفى تو قهر خداست * كه ازو مىنتوان جز بدعا كرد حذر\r\nاز دم سرد چسان باز جهد نكتهء گرم * از نى خشك چسان بار دهد شكر تر \r\n\r\nدر تهنيت عيد صيام و مدح معتمد الدوله گفته\r\n نظر به چهر بت ماهروى مشكين خال * به بامداد هژير آمد و خجسته به فال\r\nمرا درآمد اندر وثاق آن بت روى * چو بخت مقبل در صبح اول شوال\r\nگرفته لعل بدخشى ز روى در خوشاب * فكنده مشك خطايى به طرف سيم كلال \r\n\r\n","description":"","footnote":"","page_name":" 432 ","page_number":432},
  {"content":"\r\n\r\n گشوده پستهء خندان بگفت شهدفشان * گسسته خوشهء مرجان ز لعل قند مثال\r\nمرا چو گوش به مطرب بديد و دست به جام * به منع گفت كه شرمى ز ايزد متعال\r\nنه گاه شرب مدام است و زخمهء مطرب * نه وقت گردش جام است و نغمهء قوال\r\nكه عيد فطر خجسته است و از خداوندان * به آسمان و زمين است گاه عرض نوال\r\nبه صحن ميدان از نعل موزهء گردان * هزار عيد عيان بنگر از هزار هلال\r\nزمين چو رضوان از نور زيور اشراف * هوا چو قطران از دود توپ مو را غال\r\nز قهر اوست مشاهد تفرق اجسام * ز تيغ اوست معاين مجسم آخال\r\nبه هر زمين كه غبارى رسد ز موكب او * به راى سرمه جفونش كنند استقبال\r\nبه هر وغا كه گرايد به عزم غزو و جهاد * جنود او همه فتح است و قايدش اقبال\r\nچو نظم ملكى خواهد به نيروى تدبير * كسى به تيغ نبيند مگر به استهلال\r\nزهى امير بلنداخترى كه گوهر را * به حضرت تو گه جود نيست سنگ رمال\r\nتويى كه گوهر پاكت پديد گشته ز مجد * اگرچه اصل بنىآدم است از صلصال\r\nدر آن ديار كه باس تو شحنه است به شب * عبور مىنتوانند شب‌روان خيال\r\nبه روز معركه از بيم صارمت گردان * نهان شوند چو دوشيزه دختران به جمال\r\nچو سنگ خاره نجنبد ز جاى خويش اگر * دهد نفاذ تو فرمان به دجلهء سيال\r\nبكشورى كه در آن داعى از عدالت توست * سرو فروكند اندر دو چشم شير غزال\r\nهمىبرآيد لؤلؤ ز خاك خشك اگر * وزد ز پرچم فتحت بر آن نسيم شمال\r\nجمودشان متبدل شود به مر سحاب * اگر ز حلم تو ذكرى رود به نزد جبال\r\nبزرگ ميرا نزد تو مدحت ذوقى * چنان بود كه بر جوهرى شكسته سفال\r\nولى ز مدحت تو آب نظم خود جويد * مكرر است در افواه ذكر يوسف و زال\r\nكرا به غير تو مدحت برد كه جمله دروغ * كرا به غير تو خدمت كند كه جمله و بال \r\n\r\nقطعه در مدح وزير كبير و تقاضاى برقرارى مقررى\r\n خجسته راى وزيرى كه راى انور او * چو صبح صادق روى جهان بخنداند\r\nمدبرى كه سر تاج خسروان جهان * به نعل پارهء تدبير خود بسنباند \r\n\r\n","description":"","footnote":"","page_name":" 433 ","page_number":433},
  {"content":"\r\n\r\n مشاورى كه به راى صواب و عقل درست * رموز دولت و ملت تمام مىداند\r\nچه رفعت است به نام خدا به رتبت او * كه از وصول به اوجش خيال مىماند\r\nاگر كسان چو فلاطون شوند در حكمت * تو آن كسى كه فلاطون تو را همىماند\r\nهماى شاه‌نشان گرد داردم تو دمى * به خاك دردمد و در هوا بپراند\r\nتو گر مدبر ملكى هزار سال فزون * به ملك ناصر دين شاه حكم مىراند\r\nندانم از چه ز من قطع كرد رشتهء لطف * كسى كه رشتهء يك ملك را بجنباند\r\nبر آنكه سبز كند صد نهال حكمت چيست * كه يك نهال برومند را بخوشاند \r\n\r\nمن غزلياته رحمه الله\r\n ديده چون رود روان سينه چو مجمر دارم * تا دگر از اثر عشق چه بر سر دارم\r\nدرخور مهربتان جاى ندارم جز دل * شرم از اين خانهء تاريك محقر دارم\r\nروز آن طرهء شبرنگ سيه باد كه من * اين سيه‌روزى از آن جادوى كافر دارم\r\nدوش گفتى كه شبى مست به كاخت آيم * ساده‌دل باشم اگر اين ز تو باور دارم \r\n* * *\r\n چشم دارم كه به پيرى رسى اى تازه‌جوان * گر غمت كرد به هنگام جوانى پيرم\r\nگرچه از كوى تو گشتم به دوصد مرحله دور * باز در سلسلهء زلف تو در زنجيرم \r\n\r\n614 رفعت نهاوندى\r\nاسمش ميرزا مصطفى و از سلاك مسالك صفاست ملاقاتش اتفاق نيفتاده و صحبتش دست نداده ازوست :\r\n گريبان چاك و بر سر خاك بر دل دست و در گل پا * ميان عاشقان احوال من دارد تماشايى \r\n\r\n","description":"","footnote":"","page_name":" 434 ","page_number":434},
  {"content":"\r\n\r\n\r\n615 رامش شيرازى\r\nاسمش سيد رضا اصلش از كازرون سيدى كريم الاخلاق ، كثير الوفاق صاحب طبع بلند و فضل جسيم و با مؤلفش مراودتى قويم بوده در سنهء 1250 وفات يافته اشعارش را جمع كردم و ديباچهء بر آن نوشتم از آن جمله است كه نوشته مىشود :\r\n\r\nدر توحيد حضرت بارى و تمجيد عقل اول گويد\r\n خواست نمودار خويش ايزد يكتا * كرد يكى جلوه عشق گشت هويدا\r\nاوست كه خواندش لبيب جوهر اول * اوست كه خواندش حكيم علت اولى\r\nگشته معبر گهى به چشمهء كوثر * بوده ماول گهى ز دوحهء طوبى\r\nدر همه اشيا مشاهد است و معاين * وز همه اشيا منزه است و مبرا\r\nساكن و ساير ازوست ساكن و ساير * خامش و گويا ازوست خامش و گويا \r\n\r\nدر مدح فرمانفرماى فارس گويد\r\n به روزى كز سنان و شل اجل گردد به خون عاجل * دليران را گدازد دل ز تف آتش غوغا\r\nچو پوشد بر تن روشن به عزم رزمگه جوشن * هزبر و بيم پاداشن پلنگ و ترس بادافرا\r\nتكاور چون برانگيزد شب و روز اندر آميزد * ز بس گرد از زمين خيزد به‌سوى گنبد خضرا\r\nز آب تيغ آتشگون ز خون جارى كند جيحون * ز موج خون شود هامون بسان موج‌زن دريا\r\nز فوج لشكر از هر سو ز اوج گرد گردون پو * زمين و كسوت هندو سپهر و چادر ترسا \r\n\r\n","description":"","footnote":"","page_name":" 435 ","page_number":435},
  {"content":"\r\n\r\n جزع تو بيمار و لعل توست مسيحا * غايت جهل است از لب تو تمنا\r\nگر نشنيدى كه سيم ناب شود زر * فندق سيمينت بين نهفته به حنا\r\nور نه چو مرغابى است مردم چشمم * از چه نگيرد همى كناره ز دريا \r\n\r\nدر مدح و ستايش ممدوح خود فرمانفرما\r\n صورت زيبا بسى كنند به ديبا * ليك نه چون صورتت به معنى زيبا\r\nشمع جمالت چراغ عقل فرو كشت * تيره شد آرى ز آفتاب ثريا\r\nبىبصر آن كس كه گفت روى تو مينو * بىخرد آن كس كه خواند خط تو مينا\r\nمعدن مينا كه ديد بر لب كوثر * روضهء مينو كه ديد بر سر طوبا\r\nبا رخ تابان تو كه غيرت آتش * با سر زلفين تو كه رشك چليپا\r\nشايد اگر بگروم به ملت زردشت * زيبد اگر درشوم به مذهب ترسا\r\nنسبت رويت به ماه صحبت هذيان * شبهت قدت به سرو شبههء بىجا\r\nماه ندارد به رخ دو سنبل مشكين * سرو نيارد ثمر دو نرگس شهلا\r\nطرهء تو غيرت كلالهء سنبل * طلعت تو خجلت طليعهء بيضا\r\nلعل لبت يا شگرف چشمهء كوثر * نخل قدت يا شگفت دوحهء طوبى\r\nبر سر نخلت نموده آتش موسى * در لب لعلت نهفته معجز عيسى\r\nبوسه ز دستى مگر به خاك در شه * كت به لب اندر نهفته باد مسيحا\r\nيا مگر از فر شهريار مظفر * آب خضر ز آتش كليم هويدا \r\n\r\nو له ايضا در مدح خاقان صاحبقران گويد\r\n جهان دلكش چمن آمد چمن‌آرا جهاندارا * فزايد هردم آرايش چمن را از چمن‌آرا \r\n\r\n","description":"","footnote":"","page_name":" 436 ","page_number":436},
  {"content":"\r\n\r\n به ژرفى بازبين يك‌ره شگفتيهاى اين بستان * كه هر مانش چه پيرايش بود زين بوستان پيرا\r\nاگر شاخى كهن از پا درآيد اندرين بستان * هم از آن بيخ روياند به گيتى دوحهء برنا\r\nكدامين گل درين گلشن شد از باد اجل پژمان * كه هم زان شاخ برنامه دگر ره نوگلى زيبا\r\nنه هرگز اين جهان پرداخت ماند از چه از دانش * نه هرگز اين زمان بدرود ماند از كه از دانا\r\nچنان چون برزگر پر كند تخت و رست از آن خوشه * ازآن‌پس جمع گشتش خرمنى زان دانهء خرما\r\nهمىدون گر خردمندى شود اندر زمين پنهان * ازو افزونترى اندر خرمندى شود پيدا\r\nز گيتى خسروان جمشيد و افريدون و اسكندر * اگر رفتند زين گيتى جهان‌آراست از دارا\r\nز عدلش هرچه در گيتى سراب و چشمهء كوثر * ز دادش هرچه در كيهان گياه و دوحهء طوبا\r\nز گرزش بومهن در بومهن در بوم هر خسرو * ز تيغش مرزغن در مرزغن در مرز هر دارا\r\nز جود او به آسايش همه گيتى مگر معدن * ز داد او به آرامش همه عالم مگر دريا\r\nعيان از خاور طبعش هزاران اختر روشن * نهان در حجلهء فكرش هزاران شاهد رعنا\r\nكجا سيمرغ فكر او گشايد پروبال خود * بود در زير بال او نخستين بيضهء بيضا \r\n\r\n","description":"","footnote":"","page_name":" 437 ","page_number":437},
  {"content":"\r\n\r\n\r\nو له\r\n يارم از در اندر آمد دى به كف جام شراب * بخت من بيدار شد يا ديدم اين حالت به خواب\r\nغير من كان زلف و رخ ديدم همانا كس نديد * آفتابى سايه‌پرور سايه‌يى در آفتاب\r\nنرگسش مردم فريب و غمزه‌اش جادوشكار * سوسنش سنبل طراز و سنبلش پرپيچ‌وتاب\r\nمن ز لعلش بوسه خواه و ميگساران باده‌نوش * من ز چشم مست او سرمست و ياران از شراب\r\nتاب از جسمم ربودند آن دو جعد تابدار * خواب از چشمم ببردند آن دو چشم نيم‌خواب \r\n\r\nو له ايضا در مدح و ستايش شجاع السلطنه\r\n اين بارگاه خسرو جمشيد افسر است * يا چرخ چارم است كش از مهر زيور است\r\nيا كوه طور و زينتش از نور ايزد است * يا عرش پاك و زيورش از فر داور است\r\nطوبى است هر درختى از آن ور نه ازچه‌رو * پيوسته در بهار و خزان ميوه‌آور است\r\nحور است هر مثالى ازو ور نه از چه راه * جاويد نوجوان و دلاويز و دلبر است\r\nآشفته‌اى ز خلقتش اين هشت جنت است * آسوده‌اى ز عدلش اين هفت كشور است\r\nكرياسش از هزبران چون دشت ارزن است * درگاهش از پلنگان چون كوه بربر است\r\nدندان اين تناتن زوبين و ناچخ است * چنگال آن سراسر مضراب و خنجر است\r\nدر دست هر يم از پى پيكار بدسگال * ثعبان آتشين دم رويينه‌پيكر است\r\nآتش‌نشان به حمله چو آتشفشان شوند * گويى بناى تنين آواى تندر است\r\nروزى كه از كشاكش گردان رزم‌جوى * ميدان كارزار چو صحراى محشر است\r\nپشت زمين ز سم ستوران مكوك است * روى فلك ز نوك سنانها مجدر است\r\nهم از پرنگ عرصهء هامون ملون است * هم از خدنگ ديدهء گردون مسمر است \r\n\r\n","description":"","footnote":"","page_name":" 438 ","page_number":438},
  {"content":"\r\n\r\n هم رمح را عمامه ز تارك به تارك است * هم تيغ را دراعه ز پيكر به پيكر است\r\nجان در تن دليران چون موم و آتش است * دل در بر هزبران چون آب و شكر است\r\nآسايش گوان همه در كام ضيغم است * و آرامش يلان همه در كام اژدر است\r\nآن در سپاس كاين چه دلاراى بالش است * وين در نياز كاين چه تن‌آساى بستر است\r\nچون رو به‌سوى معركه آرد به عزم رزم * گويى كه آفتابى بر پشت صرصر است\r\nدر گوش او غريو سپه بانگ بربط است * در مغز او غبار سيه عود و عنبر است\r\nرومى سنن به سفتنش اكسون تبت است * هندى خسك به پايش ديباى ششتر است\r\nپيلش اگر جبيره شود آنش دلكش است * شيرش اگر پذيره شود اينش درخور است\r\nهم شيرگاه حمله‌اش از مور خوارتر * هم پيل پيش صولتش از پشه كمتر است\r\nهوش يلان به بنگه عنقا كند فرار * آنجا كه تير چارپرش بال‌گستر است\r\nميدان به چشم او چو يكى طرفه گلشن است * كش سرو از سنان برو سوسن ز خنجر است\r\nزين هفت خانه چرخ مقامر ز شش‌جهت * عمرى است تا كه مهرهء بختم به شش‌در است\r\nنوشم به كام نيش شد از چرخ اى عجب * گويى همان حكايت اهواز و شكر است \r\n\r\nو له ايضا\r\n مرد سخن‌سنج را زمانه به كين است * هركه چنان است ناگزير چنين است\r\nتير حوادث سپهر را به كمان است * در گذر جان من همى به كمين است\r\nبادهء گلرنگ از سرشك روان است * نغمه و آهنگم از نواى حزين است\r\nچون‌كه نباشد به كام من نفسى خوش * هر نفس اميدم اينكه بازپسين است\r\nآخر ازين روزگار كام نبينم * وين نه گمان است مر مرا كه يقين است\r\nعرصهء گيتى كجا و عالم جاهش * حفرهء دوزخ نه جاى خلد برين است\r\nتيغش اگر لاغر آمد است و ليكن * پهلوى ملت ز لاغريش سمين است\r\nجوهر آن دل شكاف مرد دلير است * هيئت آن زهره كاف شير عرين است\r\nمورى مردم سپر اگر بود آن است * مارى تنين شكر اگر بود اين است \r\n\r\n","description":"","footnote":"","page_name":" 439 ","page_number":439},
  {"content":"\r\n\r\n\r\nو له در صفت بهار و مدح اميرزاده هلاكو ميرزا\r\n شد سپندار و مه آذار است * موسم عيش و گل گلزار است\r\nآسمانى شده بستان كه در او * زهره در انجمن ازهار است\r\nنارون غيرت سرو كشمر * ناربن رشك بت فرخار است\r\nآب چون آينهء اسكندر * خاك چون غاليهء تاتار است\r\nلاله رونق‌شكن شنگرف است * سبزه آزرم ده زنگار است\r\nباد نوروز مسيحا نفس است * نيست غم نرگس اگر بيمار است\r\nبلبلان را همه بر شاخهء گل * ناى در نغمهء موسيقار است\r\nلاله ساغركش و نرگس مخمور * بيهش است آنكه كنون هشيار است\r\nاندرين فصل دلا هرچه كنى * كار آب ار نبود بيگار است\r\nگر جهان رشك جنان شد نه شگفت * كش جهاندار بهشت آثار است\r\nآن زمانش كه سر ناورد است * آن زمانش كه دل پيكار است\r\nچرخ را از چه ز خاك است حجاب * خاك را از چه ز خون آهار است\r\nچنگ ناهيد ز غم خونريز است * جام خورشيد ز خون سرشار است\r\nرمح او افعى تنين شكر است * تيغ او ماهى بحر اوبار است\r\nبرقى از تيغ شرر افشانش * شرر خرمن بس اشرار است \r\n\r\nاين قصيده را وقتى از شيراز به مؤلف كه در سواحل و بنادر فارس بوده فرستاده\r\n گرچه گيتى فراخ ميدان است * بر دل‌تنگ تنگ زندانست\r\nهان نگويى كه چار مادر را * با سه فرزند مهر يكسانست\r\nآنچه بربسته است و بررسته * راحت و رنجشان نه چندانست\r\nوان سه ديگر كه هست برجسته * گه تن آسان و گه هراسانست\r\nاز ميان گروه مردم را * رنج بسيار و غم فراوانست\r\nوز همه مردمان روى زمين * غم من ناپديد پايانست\r\nدر معاشم كه تنگ چون دل مور * در رضاعم كه سخت‌تر زانست \r\n\r\n","description":"","footnote":"","page_name":" 440 ","page_number":440},
  {"content":"\r\n\r\n هفت آبا سپيدچشمانند * چار مادر سياه‌پستانست\r\nبس‌كه شوريده‌اخترم با من * تير بدخواه‌تر ز كيوان است\r\nبر سرم از گرانى گردون * شارهء ششترى چو سندانست\r\nبر تنم از درشتى اختر * جامهء عبقرى چو سوهانست\r\nموى بر جسم من چو زوبين است * مژه در چشم من چو پيكانست\r\nدر غمى راح و راح در غم را * كه روان‌بخش و رامش جانست\r\nاين به گوشم خروش هرماس است * وان به كامم شرنگ ثعبانست\r\nدل من مخزن غم است و بر او * چار پرقفل چاراركانست\r\nاز بلاهاى بخت پىدرپى * با من از چرخ تيربارانست\r\nخستهء پير زال دستان ساز * اى عجب پور زال دستانست\r\nنوشداروى زخمهاى دلم * نظمهاى رضا قلى خان است \r\n\r\nو له ايضا در صفت شراب و مدح نواب حسينعلى ميرزا فرمانفرماى فارس گفته\r\n گويند آب خضر به ظلمات اندر است * محروم باز گردد از آن گر سكندر است\r\nبا عمر خضر ره نتوان برد سوى او * آن را كه رهنماى نه خضر پيمبر است\r\nهان اى رفيق بگذر ازين آرزوى دور * كان شادمان‌تر است كه بىآرمان‌تر است\r\nجام شراب خواه كه اين آب زندگى * رشك حيات و زمزم و تسنيم و كوثر است\r\nهان كيميا مخوانش كاين كيمياى جان * در خاصيت ز آبهء گوگرد احمر است\r\nآن مى كه چون ز موج قدح كف برآورد * گويى بر آفتاب پراكنده اختر است\r\nآن مى كه چون ز مشرق ساغر كند طلوع * از شرمش آفتاب گرايان به خاور است\r\nترياق حرص و داروى بخل است و دفع غم * آرام جان و رامش طبع سخنور است\r\nگر فى المثل بنوشد ازو جرعه‌اى غزال * آبشخورش ز چشمهء چشم غضنفر است\r\nروى جوان ز خاصيت او مورد است * مغز خرد ز رايحهء او معطر است\r\nآب است و آذر است به رنگ و نهاد ليك * در آب و آذر از غم او آب و آذر است\r\nآب است و جان مردم داناش ماهى است * ناراست و هوش مؤبد رادش سمندر است \r\n\r\n","description":"","footnote":"","page_name":" 441 ","page_number":441},
  {"content":"\r\n\r\n در چشم آب باشد و در مغز آتش است * مانا كه آب تيغ خديو مظفر است\r\nدر مدح نواب نايب الا يا له رضا قلى * ميرزا فرزند اكبر شاهزاده حسينعلى \r\n\r\nدر مدح نواب نايب الا يا له رضا قلى ميرزا فرزند اكبر شاهزاده حسينعلى ميرزا فرمانفرماى فارس\r\n اى شمسهء خوبان خلّخ و نوشاد * هردم به غمى تازه دلم از تو به نو شاد\r\nچون قامت تو سرو نه در كشمر و خلخ * چون عارض تو ماه نه در نخشب و نوشاد\r\nتا ماه نشد خادم حسنت نشد انور * تا سرو نشد بندهء قدت نشد آزاد\r\nبا روى تو حاشا كه ز خورشيد برم نام * با زلف تو حاشا كه ز شمشاد كنم ياد\r\nشمشاد تو آويخته بر چهرهء خورشيد * خورشيد تو افروخته در سايهء شمشاد\r\nآباد دلى كز غم عشقت شده ويران * ويران شود آن دل كه شد از غير تو آباد\r\nچون حسن خداداد تو آبادى دلهاست * آباد بر آن حسن خداداد تو آباد\r\nدر سينهء من پنهان شد آذر برزين * تا بر رخ تو تابان شد آتش خرداد\r\nبا آتش روى تو من و كيش زراتشت * با پيكر نغز تو من و دين مه‌آباد\r\nبا زلف چليپات زهى ملت ترسا * با لعل سخن‌گوت خهى مذهب سمراد\r\nگر چهر تو بغداد بتان است به خوبى * بر چهرهء من چيست روان دجلهء بغداد\r\nاى بر رخ زيباى تو ليلى شده مجنون * وى بر لب شيرين تو شيرين شده فرهاد \r\n\r\nو له\r\n مرا از ديده در دامن همى جيحون فروريزد * شگفتى چشمه را بنگر كه دريا چون فروريزد\r\nفزايد آتش دل هرچه آب از ديده بفشانم * چنان چون قطره‌هاى آب در كانون فروريزد \r\n\r\n","description":"","footnote":"","page_name":" 442 ","page_number":442},
  {"content":"\r\n\r\n به جاى آب آذرگون كه ريزد در قدح گردون * همى از ديدگانم آب آذرگون فروريزد\r\nبنالم چون‌كه پاداش سخنهاى چو شكر را * به كامم كينه‌جو گردون همى افيون فروريزد\r\nنخستين تير تقديرى كه از شصت قضا خيزد * سپهر شخ كمان بر خاطر موزون فروريزد\r\nدر اين كاخ دودر ايمن كسى ننشست و ننشينند * مگر اختر فروبارد مگر گردون فروريزد \r\n\r\nو له ايضا عليه الرحمة در مدح وزير فارس\r\n از آن سپس كه ز رفتار واژگون اختر * قلم شكستم و شستم ز شاعرى دفتر\r\nهمه بر آب نوشتم حديث مدح و ثنا * همه به خاك سرشتم هواى فكر و نظر\r\nفسرده گشت مرا طبع همچو آتش تيز * نسفته ماند مرا نظم همچو لؤلؤ تر\r\nبسى برآمد تا از پى معانى بكر * نكرد خاطر من ذى مجردات سفر\r\nز اند سال فزون شد همى كه در كف من * نجست خامه ز ظلمات نامه آب خضر\r\nشبى به حجرهء خود بودم اندر آشفته * حكايتى به زبان از شكايت اختر\r\nبه مژدگانى ناگه مرا ز اختر سعد * چو مه بتافت به منظر نگار مه منظر\r\nبه چهره لاله مثال و به طره غاليه‌رنگ * به لعل عشوه‌فروش و به جزع افسونگر\r\nسياه سنبل او بر سپيد سوسن او * همى تو گفتى خيزد ز لاله سيسنبر\r\nاگر به چهره نه خالش چو پور آذر بود * چرا بنفشه و سنبل دميدش از آذر\r\nهمى به خنده برآهيخت لؤلؤ از لاله * همى به بذله فروريخت گوهر از شكر\r\nكه از وجود همايون افتخار صدور * گرفت دست وزارت جلال و جاه و خطر\r\nبسوى خدمت بشتاب وز آستانش متاب * كه اينت باعث فخر است و آنت مايهء فر\r\nكنون كه موكب فيروز شاه فروردين * شكست لشكر كين تو ز بهمن و آذر\r\nز برف گرچه زمين در بساط قاقم بود * ز سبزه گشت بدان‌سان كه ديبهء ششتر \r\n\r\n","description":"","footnote":"","page_name":" 443 ","page_number":443},
  {"content":"\r\n\r\n به ناف مشكين مر سرخ لاله را گويى * مگر ز چشمهء خورشيد رست نيلوفر\r\nغزلسرايى بلبل همه به حالت سرو * سرودخوانى سارى همه به رقص شمر\r\nبه لابه گفتمش اى لاله روى نسرين بوى * به مويه گفتمش اى سرو قد سيمين‌بر\r\nخرد شميده و خورشيده خونم اندر رگ * روان تفيده و جوشيده مغزم اندر سر\r\nبه طبع بحر گهرخيز خوانديم ايدون * به ديده ابر مطرريز بينيم ايدر \r\n\r\nو له ايضا\r\n زهى خديو فلك جاه آفتاب افسر * قضا توان و قدر قدرت و ستاره حشر\r\nز راى روشن تو آيتى فروخواندم * كه آفتاب ز خجلت نهفت در خاور\r\nز آستان تو يك داستان بيان كردم * كه ريخت بر رخ گردون سرشك از اختر\r\nز بحر قهر تو گر ابر مايه برگيرد * به جاى قطره نبارد ز ابر جز كه شرر\r\nز ابر دست تو گر بحر را مدد آيد * به جاى موج نخيزد ز بحر جز كه گهر\r\nبه غير تيغ تو در جويبار دولت و دين * كدام آب كه پرورد در كنار آذر\r\nتبارك اللّه از آن آفتاب گردون سير * كه گاه پويه فروريزد از مسام اختر\r\nكجا به همرهى او شرف تواند جست * مگر به سايهء او برنشيندى صرصر\r\nبه قصد كينه بتازى چو كوه‌وش ابرش * به عزم رزم برآرى چو آبگون خنجر\r\nبه هر زمين كه رسد نقش نعل بارهء تو * ازو هرآينه طالع شود هلال ظفر \r\n\r\nو له\r\n زهى سرو مه‌طلعت مهرپرور * بت سنگدل دلبر سيم‌پيكر\r\nبه رفتار و قامت به رخسار و جبهت * تذرو است و سرو است و پرو است و اختر\r\nبه ابروى و گيسو به بالاى و مژگان * كمان و كمند است و خنجير و خنجر\r\nدر ايوان و ميدان و رخسار و بالا * نگار و سوار و بهار و صنوبر\r\nبه چهر اندرش چار چيز است و هريك * شگفت و شگرف و عجيب و عجب‌تر\r\nدو باغ چو مينو دو زاغ جفاجو * دو لعل سخنگو دو جزع فسونگر\r\nبه جانهاى بيدل به رخسار چون مه * دو چشمش زره در دو زلفش زره‌ور \r\n\r\n","description":"","footnote":"","page_name":" 444 ","page_number":444},
  {"content":"\r\n\r\n دو ابروى و چشمش دو رخسار و زلفش * چو محراب و هندو چو مينوى و كافر\r\nنديدستى ار تير آرش كه دلجو * نخواندستى ار مار بيور كه دلبر\r\nبه چشمش نگر غمزه چون تير آرش * به دوشش ببين زلف چون مار بيور\r\nسپهرا چه پويى كه جويى همالش * كه آب است و هاون كه باد است و چنبر\r\nبه زير دو رانش يكى چست يكران * به نيرو چو تنين به هرا چو تندر\r\nبه دست و به كوه و در آب و در آتش * هزبر و پلنگ و نهنگ و سمندر\r\nبه وقفه به وقعه به نرمى به گرمى * چو خاك و چو باد و چو آب و چو آذر\r\nبه چنگ اندرش اژدها فش پرندى * كه بر جوهر او عرض هرچه جوهر\r\nچو كيوان و بهرام مهر و مه نو * به شكل و به خوبى به رنگ و به پيكر\r\nبه روز امل سوز گردان كه آيد * گرايان ز ميدان به ايوان اخضر\r\nچكاچاك ناچخ فشافاش بىلك * هياهوى گردان ده و دار لشكر\r\nبه نزد تو ميدان گلستانى آيد * كه سروش سنان است و سوسنش خنجر\r\nهمش سنبل از پرچم رمح خطى * همش لاله از خون گرد دلاور\r\nبلى سوسن و سنبل و گل برآيد * ز نمرودى آذر پى پور آذر \r\n\r\nو له\r\n زهى به چهرهء تابان ز ماه روشن‌تر * كشيده خط تو خطى به ماه از عنبر\r\nاگرنه معجزهء پور آذر است تو را * چرا بنفشه و سنبل دميدت از آذر\r\nاگرنه آتش موسى بود لبت از چيست * سخن‌سراى به نخل قد تو آمده بر\r\nو گر در آتش موسى نه باد عيسوى است * چرا به مرده دهد جان به بوسهء چو شكر\r\nكسى نديد لب و خد و قد تو كه نگفت * فراز شاخهء طوبى است جنت و كوثر\r\nجفا كنى و نينديشى از جفاكارى * كه روزگار دهد ناگهان تو را كيفر\r\nنه روزگار چشاند به كام ما حنظل * نه روزگار فشاند به جام تو شكر\r\nبلى سپهر فشاند آن ولى به پاداشن * بلى زمانه چشاند اين ولى به بادافر\r\nكسى نكشت به بيداد و داد يك‌دانه * كه روزگار نياورد كشت او را بر \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n\r\nو له ايضا\r\n اى بخت من اى سياه‌اختر * اى روز تو از شبم سيه‌تر\r\nانباز مهين نيش عقرب * دمساز بزرگ نحس اكبر\r\nهم چهره‌ام از تو كهرباخيز * هم ديده‌ام از تو به سدّ آور\r\nنانم ز تو بر به شاخ آهو * آبم ز تو در به كام اژدر\r\nتا كى زهرم كنى به مينا * تا كى خونم كنى به ساغر\r\nزين پس من و راى كيش زردشت * زين پس من و سجده پيش آذر\r\nكشتى نبدم به پيش آتش * زمزم خوانم به نام اختر\r\nبارى خواهم ز زند و پازند * آيين جويم ز است و صد در \r\n\r\nدر مدح ميرزا محمد عليخان نواب ابن جعفر عليخان هندوستانى\r\n دوشينه به خواب آمدم آن لعبت فرخار * اى كاش كز آن خواب نمىگشتم بيدار\r\nچون وهم به چالاكى و چون روح به پاكى * چون عقل به زيبايى و چون نور به ديدار\r\nآن زلف سيه‌فام بر آن عارض گلگون * چون سنبل سيراب فروهشته به گلنار\r\nخوى بر رخش انگيخته بر آينه سيماب * خط با لبش آميخته شنگرف به زنگار\r\nدر سر اثر مستى و در دل طرب مى * بر لب غزل رامش و بر كف دف و مزمار\r\nآن زلف پريشانش با خاطر من گفت * كاى كرده پريشانى تو در دل من كار\r\nبادام سيه‌مستش گفتى به اشارت * تيمار تو خوردم كه چنين گشتم بيمار\r\nاو از پى دلدارى و دلجويى و يارى * مىريخت همى شكر از آن لعل شكربار\r\nمن محو تماشا شده زان گونه كه بودم * نه آگه و نه غافل و نه مست و نه هشيار\r\nچون ديد پريشانى و آشفتگى من * آشفت و پريشان شد از آن يار وفادار\r\nگفتا شب وصل است و من اينك به بر تو * بيهوده چه بايد دگر اين انده و تيمار\r\nگفتم همه حرمان من اين است كه دورم * از خدمت مخدوم خود آن زبدهء اخيار \r\n\r\nو له فى الحكمة\r\n جهان كارگاهى است بيگار كارش * به بيگار به بگذرد روزگارش \r\n\r\n","description":"","footnote":"","page_name":" 446 ","page_number":446},
  {"content":"\r\n\r\n نياسود در سايهء گلبنى كس * كز اول نفرسود آسيب خارش\r\nسپهر است گويى كه بينى و گويى * كه در دست چوگان بود اختيارش\r\nبر اين برگوا گونهء نيلگونش * گواه دگر گردش بىقرارش\r\nنياسايد از تاختن يك‌زمانى * دريغا كه بستند راه فرارش\r\nنه انجم بود اينكه بينى به هر شب * سرشك است برريخته بر عذارش\r\nهمىدون شفق نيست هر صبحگاهى * بود خون دل ريخته در كنارش\r\nسپنجى سرا خواند دانا جهان را * سپنج آنكه سازى ز خاشاك و خارش\r\nبه دادار دانا كه نزديك دانا * از آن خانه كمتر بود اعتبارش \r\n\r\nدر مدح نواب نايب الاياله رضا قلى ميرزا خلف فرمانفرما\r\n اى غيرت خوبان ختا و ختن و تنگ * در چين سر زلف تو صد نسخهء ارتنگ\r\nيك گردش چشم تو و صد دفتر جادو * يك جنبش زلف تو و صد نسخهء نيرنگ\r\nز آغاز كه من زلف تو را ديدم گفتم * شبرنگ كند روز من اين جادوى نيرنگ\r\nدل در خم زلف تو چنان مرغ شب‌آويز * با نالهء جانسوزتر از مرغ شباهنگ\r\nتا سيب زنخدان تو دور از لب من شد * رخسارهء من رنگ برآورده ز نارنگ\r\nدر آرزوى بوسه‌اى از تنگ دهانت * تا چند دل من چو دهان تو بود تنگ \r\n\r\nدر صفت اسب ممدوح خود ميرزا ابو الحسن خان فسايى گويد\r\n اى تازى تازىگهر اى توسن رهوار * كز پويه درنگت دل هر ختلى و آرنگ\r\nبا جنبش شاهينى و يا بينش كركس * با كشى طاوسى و با خوشى تورنگ\r\nاز ماه لگامت سزد از مهر ستامت * وز اطلس چرخت جل و از كاهكشان تنگ\r\nدر پويه سبك‌خيزتر از آه سحرخيز * در شيهه خوش‌آوازتر از ناى شباهنگ\r\nسلماى قمر دربر آن غره غرا * ليلاى فلك در خم آن طرهء شبرنگ\r\nافروخته زان گونه كه در شام شب‌افروز * آويخته ز آن‌گونه كه از شاخ شباهنگ \r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nدر مدح نواب شاهزاده فرمانفرما حسينعلى ميرزا\r\n ز داد او كه ز بيداد كس نداد نشان * ز عدل او كه ز مظلوم كس نيافت خيال\r\nبه پاى پيلان زنجيرها ز رشتهء مور * به كام شيران خنجيرها ز شاخ غزال\r\nزمان چو روضهء مينو در او نه بار حزن * زمين چو گنبد مينا بر آن نه گرد ملال\r\nبرون چميد ز ايوان و برفراشت علم * غريو گاودم افكند در جهان زلزال\r\nفلك ز رخنه زره‌وار شد به نوك سنان * زمين به گونه زره‌پوش شد ز نقش نعال\r\nز دشت نيزه‌گذاران يلان نيزه‌گذار * خيول رانده بر او فزون ز حد خيال\r\nنه برق چيره بتابد ز كوه كوه خسك * نه شير شرزه بپيچد ز دشت دشت شگال\r\nهنوز ناشده گردون ز گرد گردان تار * هنوز ناشده هامون ز خون مردان آل\r\nهلال تيغ نگرديده طالع از صف جنگ * كه مهر اختر بدخواه شد قرين زوال\r\nگشاد و بست مر آن شهر و شهريارش را * به ضرب ناچخ و زوبين و نيزه و كوپال \r\n\r\nدر مدحت مؤلف متخلص به هدايت به بوشهر فرستاد\r\n بس عجب نبود اگر مىندهد عرض جمال * شاهد طبع سخنگوى درين قحط رجال\r\nدر حرمگاه دل و حجله‌گه طبع منند * شاهدانى همه عذراصفت و حورمثال\r\nهمچو مريم همگى باكره و حامله‌اند * به مضامين روان‌بخش مسيحا تمثال\r\nآه كز گردش گردون و نورد اختر * با چنين طبع گهرسنج نيرزم به سفال\r\nدر برم كافته دل چونان بر شاخه انار * در تنم تافته جان چونان در كوره سفال\r\nمرمرا چرخ بجز خون جگر كرده حرام * اين سزاى دل من تا نكند سحر حلال\r\nقدر اين سحر حلالم به جهان كس نشناخت * جز هدايت‌گهر كان سخن بحر كمال\r\nقبله و قدوهء احرار امير الشعراء * سرور اهل سخا و سخن و عز و جلال \r\n\r\nدر تهنيت جشن زفاف گفته\r\n باربد لحن سراينده به آيين سرود * رامتين چنگ نوازنده به آهنگ نغم\r\nآن يكى رامش جان آمده از نالهء زير * وان دگر آفت هوش آمده از نغمهء بم \r\n\r\n","description":"","footnote":"","page_name":" 448 ","page_number":448},
  {"content":"\r\n\r\n دلربا كودك لعاب و سرينى همه چرخ * جانفزا شاهد رقاص و ميانى همه خم\r\nآن يك از كبر همى پاىزنان بر گيتى * اين يك از ناز همى دست‌فشان بر عالم\r\nقد آن سرو و بر آن سرو دو رخشان خورشيد * رخ اين ماه و بر آن ماه دو مشكين پرچم\r\nآن فسونگر به فلك تاخته هردم ز رسن * گرچه هرگز به فلك كس نرود از سلم\r\nگر نديدى كه ز لنگر بشتابد كشتى * پيكرش بين كه چو كشتى است درين نيلىيم\r\nگفتى انديشهء اخترشمرانست كه رفت * به فلك بر خط موهوم و نلغزيد قدم\r\nپير زردشت نهادى كه به آتش‌بازى * پيش او آتش زردشت چو آب زمزم\r\nسامرىوار برانگيخته اشكال بديع * همه از ناله به گوسالهء قارون همدم\r\nصفى آراسته از شكل دم آهنج اژدر * صفى انگيخته از شبه دژآگه ضيغم\r\nزاتش‌افشانى آن جان دليران و هراس * زاتش‌افروزى اين طبع جوانان و هرم\r\nهم برانگيخته آتش چو گلستان خليل * باغى از شعبده آزرم ده باغ ارم\r\nتافت خورشيدى اگر از كف پور عمران * يافت جان مرغى اگر از دم رود مريم\r\nاز كفش كاسهء خورشيد بسى نورافشان * وز دمش شب‌پره‌ها بال‌فشان در عالم\r\nاختر افشاند همى هاون اخترافشان * اى عجب هاون تنين شكر تندر دم\r\nاختران گفتى از چرخ همىمىبارد * كه ز خمپاره همه پارهء افلاك و هدم \r\n\r\nهم از تغزلات و تشبيبات او رحمه الله است\r\n روز وداع من آن نگار نوآيين * باز درآمد ز در فسرده و غمگين\r\nلالهء رويش به رنگ نرگس شهلا * نرگس چشمش به‌سان لالهء رنگين\r\nفندق رنگين همىگزيد به لؤبلؤ * سنبل مشكين همىگسست ز نسرين\r\nگاه گسستى به لاله رشتهء لؤلؤ * گاه فشاندى به ماه خوشهء پروين\r\nگفت چه مجنونى اى گسسته ز ليلى * گفت چه فرهادى اى بريده ز شيرين \r\n\r\nو له ايضا\r\n پى وداع من از در درآمدم دلبر * ز اشك چهره پرآب وز خشم چين به جبين \r\n\r\n","description":"","footnote":"","page_name":" 449 ","page_number":449},
  {"content":"\r\n\r\n ز جزع بس‌كه برافشاند رشتهء لؤلؤ * به ماه بس‌كه فروريخت خوشهء پروين\r\nشد آن دو لالهء رنگين چو نرگس شهلا * شد آن دو نرگس شهلا چو لالهء رنگين\r\nبسا بنفشه كه آمد پديد بر سوسن * ز بس شخود به عناب صفحهء نسرين\r\nعجب نباشد اگر نوبهار معدلتش * به خار و خاره دهد طبع لاله و نسرين \r\n\r\nفى المدح\r\n به هر بهار نه ژاله است اينكه مىبينى * كه بهر خدمت او بارد از فلك پروين\r\nبه عهد دولتش از اختران مجو تأثير * به دور حشمتش از آسمان مگو تحسين\r\nكه كردگار بياراست دولتش آنگاه * كه در مشيمهء قدرت سپهر بود جنين\r\nحكيم گفت وراى محيط نيست مكان * مگر نديد كه قدرش فراز اوست مكين\r\nبه هفت روز و شب ايدون همىبريدم راه * گهى درنگ‌فزاى و گهى شتاب‌گزين\r\nبه روز هشتم راندم به ساحل عمان * مقر دولت و گنج و محل دانش و دين\r\nبه نيمروز نياسود اندر آن خطه * هنوز جانم با رنج راه بود قرين\r\nهمى تو گفتى از مهره‌بازى گردون * به صحن خلد برين ديو برگشاد كمين\r\nز بس سمارى و كشتى ز بس جهاز و غراب * بر آب گفتى يك شارسان بود چوبين\r\nچنان كه عرصهء شطرنج بحر و كشتيها * چو اسب و پيل و رخ و شاه و بيدق و فرزين\r\nز بحر عمان تا فرضهء بحيرهء فارس * صف سفينه چو بر گرد بوستان پرچين\r\nچگونه باشد بر چرخ ابرهاى سپيد * همان شراع سفاين به چشم بود چنين\r\nنه ابر بود و ليكن چو ابر بود درست * كه رعد و برقش از كام آهنين تنين\r\nهزار شيد درخشيد بر فلك چونان * كه دود چشمهء خورشيد كرد قيرآگين\r\nهمى تو گفتى سقف فلك شكافته شد * وزان شكاف فروريخت بر زمين پروين\r\nمگر كه خسرو فيروزگر ز فيروزى * چه كرد كز فلك آمد به وى همى تحسين\r\nبه دست آبى چونان كه آذر خرداد * به زين برآمد زان سان كه آذر برزين\r\nز چشمه‌سار گلوى دلاوران عرب * به‌سوى بحر همىراند دجلهء خونين\r\nبه روز روشن چونان گرفت بارهء خصم * كه تيره‌شب را رويينه‌تن دز رويين \r\n\r\n","description":"","footnote":"","page_name":" 450 ","page_number":450},
  {"content":"\r\n\r\n همان سفاين ابر گسسته بود مگر * كه از وزيدن بادى تباه شد در حين\r\nبلى زمانه اگر چند كج روش باشد * وليك نيك شناسد همى چمن ز چمين \r\n\r\nدر فتح قلعه سپيد فارس گفته\r\n آنجا كه نام گوهر او تيره آفتاب * وانجا كه ياد رتبهء او خيره آسمان\r\nكوهى است گرز او ولى آن كوه مردمال * ابرى است تيغ او ولى آن ابر خون‌فشان\r\nشد رزم را پذيره به گردان بىشمار * شد جنگ را جبيره به سامان بيكران\r\nگفتى همىبجنبد چون آسمان زمين * گفتى همىبپويد چون آسكون جهان\r\nگفتى همى چو ژاله ببارد هوا تبر * گفتى همى چو لاله برويد زمين سنان\r\nازبس‌كه خون فشاند ز ناچخ ز بدسگال * ازبس‌كه جان گرفت به خنجر ز بدگمان\r\nجاويد سرزند ز زمين لاله‌گون بخار * پدرام بر رود به فلك تيره‌گون دخان\r\nيك‌سو همى خروش دليران كه القتال * يك‌سو همى غريو اسيران كه الامان\r\nآن اهرمن به حصن سپيدز كشيد رخت * بر تيغ كوه كرد چو سيمرغ آشيان\r\nكوهى فكنده سايه بر چهر آفتاب * حصنى نهاده پايه بر فرق فرقدان\r\nبر پاى او نيافت گذر كرد بارها * انديشه گرچه ساخت ز نه چرخ نردبان\r\nاز راه او چه جست خبر مرد راهبر * از جاده‌اش نداد نشان غير كهكشان \r\n\r\nهم از تشببيات و تغزلات اوست\r\n به پنج روز فراقم ز آستانهء شاه * چنان نمود كه از عمر بگذرد پنجاه\r\nزمانه گشت به چشمم سياه بىرخ او * بلى چو مهر فسرو شد زمانه گشت سياه\r\nسفر گزيد جهاندار و من ز موكب او * به جاى مانده چو از توسنش غبار به راه\r\nاز آن قبل كه ز رفتار واژگون اختر * مرا مزاج برآشفت و حال گشت تباه\r\nهزار بار اجل رانده بود تيغ هلاك * اگر نبودى تعويذ من مدايح شاه\r\nز سايلان كرمش را به جان مضايقه نيست * مباد از كرمش بدسگال او آگاه\r\nدراز دستى عدلش عجب نباشد اگر * كند ز كار زمين دست آسمان كوتاه \r\n\r\n","description":"","footnote":"","page_name":" 451 ","page_number":451},
  {"content":"\r\n\r\n بلندپايهء قدرش شگفت نيست اگر * چو تير راست كند پشت روزگار دوتاه \r\n\r\nو له\r\n گر از تو ناشكيبم چندان شگفت نيست * يغماگر شكيب شد آن نرگس سياه\r\nرويت چنان كه از گل بربسته دسته‌اى * برگرد دسته آن خط نورسته چون گياه\r\nاى سرو ماهروى من اى ماه سرو قد * نىنى چه مه چه سرو خطا رفت و اشتباه\r\nصد بار آزمودم بالا و چهر تو * اين طيره كرد بر سر و آن تيره كرد ماه\r\nآخر كدام سرو ز گوهر كند كمر * آخر كدام ماه ز عنبر نهد كلاه\r\nسروى به محفل اندر كس ديده رقص‌گر * ماهى به مجلس اندر كس ديده باده‌خواه\r\nآسيمه‌سر دلم به زنخدان تو نظر * افكند و اوفتاد چو شوريدگان به چاه\r\nروى تو زهره زلف تو هاروت سحرگر * در چاه جاودان دل من حبس بىگناه\r\nبيدادگر شدند به من چهر و زلف تو * بر آستان شاه روم از تو دادخواه \r\n\r\nو له\r\n از غمزه جان شكرى وز طره دل‌گسلى * باز از توام نه شكيب كارام جان‌ودلى\r\nدل از لبت نه شگفت گر هيچ مىنشكفت * اين بينوا مگسى وان جانفزا عسلى\r\nسنبل به گل چه نهى كاسوده‌دل ننهى * برقع فرو چه هلى كاسوده‌جان نهلى\r\nاز طلعت تو به ماه گفتم كنم سخنى * وز قامت تو به سرو گفتم زنم مثلى\r\nنه ماه بىكلف است نه سرو سنگدل است * تو ماه بىكلفى تو سرو سنگ‌دلى\r\nاى زلف پرشكنش هندى تو يا ختنى * اى روى چون سمنش چينى تو يا چگلى\r\nهندى اگر تو چو چين در نافه چون سمرى * چينى اگر تو چو هند چون در نمك مثلى\r\nاى سرو سيم‌سرين كز چهره چون قمرى * اى ماه زهره‌جبين كز طره چون زحلى\r\nدل مىبرد ز كسان چشمت به غمزه اگر * جان مىدهد به عوض لعلت به خنده ولى\r\nچشم و لب تو به هم كردند عدل شعار * جز عدل مىنسزد در عهد شاه بلى\r\nشاهى كه در كف او شمشير اوست چنانك * با ابروش قمرى بهرام چو زحلى \r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\nو له\r\n اى زلف يار منا جادوى سحرگرى * در جادويى مثلى در ساحرى سمرى\r\nبر زهرهء رخ دوست آشفته‌يى تو از آن * آويخته تو چنان هاروت سحرورى\r\nصافىصفت شمرى باشد به زير تو در * تو از نسيم صبا چون موج برشمرى\r\nبا خوى اهرمنان يار فريشته‌يى * با روى دوزخيان اندر بهشت درى \r\n\r\n616 راوى گروسى رحمة اللّه\r\nنام شريفش محمد ، و لقب منيفش فاضل ، و اصلش از طايفهء بايندرى تركمان ، و تخلصش راوى و مسقط رأسش گروس از اعمال همدان ، ولادتش در چهاردهم ذىالحجه يك هزار و صد و نود و هشت هجرى و پدر در تربيتش همت مىگماشت تا در سنهء يك‌هزار و دويست و چهارده درگذشت . و وى در موطن نمانده هجرت اختيار كرد و در بلاد عراق و غيره به تحصيل علوم پرداخت و درين فنون حاصلى موفى يافت ، پس از چندى به طهران آمده به خدمت جناب ملك‌الشعرا فتحعلى خان كاشانى رسيد . و از جودت طبع ، وحدت ذهن و قوت حفظ و سرعت فكر خود لختى به ظهور رسانيد ملك مغفور كه وجودش به خير و احسان مفطور بود شمه‌اى از روائح گلزار فضايلش را به مشام فضلاى دربار و شعراى سركار خاقانى رسانيد و به تعريف استعداد او استمداد نمود و در محفل خاقان صاحبقران كبير فتحعلى شاه قاجار از حسن روايتش ذكرى كرد و به حضورش برد و مورد اشفاق خاقانى گشت و راوى مدايح خاقانى شد و در تحصيل قواعد ادبيه عربيه بيش از پيش كوشيده و حظى موفور حاصل نمود ، و بر جارچيان دربار ، بزرگ و سالار شد در سفر و حضر از ملتزمين ركاب اعلى بود و اشعار جناب ملك را حافظ و حاوى و ناقل و راوى آمد . چون خاقان صاحبقران به تربيت و تقويت فضلا و شعرا رغبتى كامل داشت موزونان اطراف ايران و بلغاى عذب البيان از اكناف بلاد به دار الخلافه همچون بر آب شيرين غوغاى كاروانى اجتماع گزيدند و مدحتگرى نمودند جمع اشعار ايشان را به متتبعين\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nاشارتى رفت احمد بيك اختر چندى بدين انديشه درافتاد و كارى به پايان نابرده عمرش به پايان آمد . محمد باقر بيك گرجى نشاطى تخلص برادر كهترش بدان خدمت پرداخت و به انجام نيامده درگذشت . به امر حضرت خاقانى فاضل خان مشاراليه تذكرهء شعرائى مرتب و مبوب ساخته نثرهاى دلكش بر آن نظمهاى خوش تخليط و تسميط كرده ، انجمن خاقانش نام كرد و در حضرت اعلى قبول يافت ولى چندان مشتهر نگرديد . غالب آن نسخ هم در آن اوان به خط كتاب ديوان مكتوب و مخصوص بماند چون خاقان مغفور درگذشت خان سابق الذكر به عزلت پرداخت و از حضرت سلطان محمد شاه قاجار راتبه يافت و در سنهء 1253 به رياض رضوان شتافت . الحاصل خدمتش از مترسلين اريب و متلفقين اديب است و مكاتيب بليغه دارد و از اشعارش اين چند بيت درين تذكره محرر مىشود . ازوست :\r\n زهى ز جاه تو اين هفت چرخ دروايى * خهى ز خلق تو اين هشت خلد رسوايى\r\nحسود جاه تو داراى ملك جم گو باش * چه غم مثل بود اسكندرى و دارايى\r\nز دهر رام نگردد رها كه آخر كار * به جان نمىرهد از مار مارافسايى\r\nبه بدسگال كه مرگش بهينه غمخوارى * به نيكخواه كه بختش كمينه مولايى\r\nروان اجل مگر از قهر توست منشورى * دوان امل مگر از لطف توست طغرايى\r\nجوان چو بخت تو پيرى است هركجا بختى * كهن چو رأى تو طفلى است هركجا رايى\r\nبه گنج خاص تو هرگه كه نام تاراجى * به خوان عام تو هرجا كه نام يغمايى\r\nسپهر خواست به ايوانت همسرى جويد * قضا سرود كه هان شيشه‌اى و خارايى\r\nپى بقاى تو ياران به چرخ اگر دستى * پى بقاى تو پويان به دهر اگر پايى \r\n\r\nمن غزلياته\r\n دل ديوانه كجا پند پذيرد مگرش * شكن زلف بتى نام كنم زندان را\r\nگرنه از آتش دل خشك شدى ديدهء تر * خلق را گفتى آماده شدن طوفان را\r\nشايد ار ديدهء گريان مرا عذر نهد * هركه بيند نظرى آن دهن خندان را \r\n\r\n","description":"","footnote":"","page_name":" 454 ","page_number":454},
  {"content":"\r\n\r\n\r\nو له\r\n تو را تا زلف بر رخ برشكستند * جهانى دل به يكديگر شكستند \r\n* * *\r\n از خوشيها همه آغوش تهى بايد داشت * با غم رويش اگر دست در آغوش كنى\r\nيار از يار فرامش نكند جهدى كن * كه به آزارنه از يار فراموش كنى \r\n* * *\r\n داراى جهان كه داورش ياور باد * تا دور بود به داوران داور باد\r\nتا هرچه ز كف دهد به بخشش زر باد * تا هرچه ستاند ز شهان كشور باد \r\n\r\n617 رفيق اصفهانى\r\nنامش ملا حسين ، در اواسط حال تحصيلى كرده به غزل‌سرايى پرداخت . با هاتف و آذر و امثالهم معاصر بوده . هشت هزار بيت ديوان دارد از غزليات اوست :\r\n دل من دشمن جان كرد به من جانان را * خون شود دل كه نهادم به سر دل جان را \r\n* * *\r\n تا كى خبر ز روز سفر مىدهى مرا * از روز مرگ من چه خبر مىدهى مرا \r\n* * *\r\n ز كوى وى بر من زان خبر نمىآيد * كه هركه مىرود آنجا دگر نمىآيد\r\nمن و جورش كه مخصوص من است اين مرحمت ور نه * چه كار آيد مرا لطفى كه با اغيار هم دارد \r\n* * *\r\n به نو خط گل‌رخى دل بستم آه از حسرت مرغى * كه در پايان گل بر شاخ گلبن آشيان دارد \r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\nو له\r\n هرجا به خاك رونهم از گريه تر كنم * زين چشم تر چه خاك ندانم به سر كنم \r\n* * *\r\n به غير آن ماه را بىمهر و با من مهربان كردى * خلاف عادت خود گردشى اى آسمان كردى \r\n* * *\r\n براى مدعى ترك من اى پيمان‌شكن كردى * تو را گفتم كه ترك مدعى كن ترك من كردى\r\nسخن با غير مىگفتى بريدى چون مرا ديدى * چه مىگفتى كه چون ديدى مرا قطع سخن كردى \r\n\r\nو له\r\n نگاه دلكش و رفتار دل‌ستان كه تو دارى * دلى ز هركه شود كم برد گمان كه تو دارى\r\nبرآيد از دهنت كام ما به يك‌سخن اما * سخن چگونه برآيد از آن دهان كه تو دارى \r\n* * *\r\n به آن گناه كه بىگناه را كسى نكشد * تو بىوفا همه ياران آشنا كشتى \r\n\r\nرباعى\r\n ز انديشه همى دلم به خون مىگردد * كآخر كار من و تو چون مىگردد\r\nتا چند به من لطف تو مىگردد كم * تا كى به تو مهر من فزون مىگردد \r\n* * *\r\n تا چند نمىشود دلت مايل من * كاش آنكه سرشته است به مهرت گل من\r\nيا مهر مرا درآورد در دل تو * يا مهر تو را برآورد از دل من \r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\n618 رفيقى تفرشى\r\nاسمش ميرزا محمد على ، و از سادات طباطبايى تفرش من محال قم بوده و سالها در اصفهان تحصيل مىنموده و در رياضى مهارتى داشته . گاهى مبادرت به غزل‌گويى مىكرده . از نتايج طبع اوست :\r\n در طرف چمن مرغ دل آرام نگيرد * پيداست كه غير از هوس دام ندارد \r\n* * *\r\n شب آدينه و من مست و صراحى در دست * واى بر من اگر از ره عسسى برخيزد \r\n* * *\r\n كند ديوانه را زنجير عاقل مىندانستم * كه از زنجير زلف آن پرى ديوانه خواهم شد \r\n* * *\r\n رفت از كار دلم دوش به بانگ جرسى * غالبا همره اين غافله بوده است كسى \r\n\r\n619 رهى اصفهانى\r\nاسمش محمد ابراهيم ، به واسطهء ذوق فطرى از شغل خود كه قصابى بوده نفرت گزيده با رفيق اصفهانى معاشرت كرد و ازو تخلص گرفت ، در سنهء 1226 درگذشت . از اشعار اوست :\r\n به هر سفر گذاشتم زين چوبه پشت بادپا * آمد و دامنم گرفت آن صنم از ره وفا\r\nمرغ دلش شكسته‌پر برگ گلش ز گريه تر * فندق او به پسته در لؤلؤ او عقيق‌سا\r\nنرگس دلنواز او كرده به گريه آشتى * غنچهء عشوه‌ساز او گشته بلا به آشنا\r\nكز وطنى چو اصفهان وز صنمى چو من چمان * كس نرود به صد زيان كس نبرد به صد جفا \r\n\r\n","description":"","footnote":"","page_name":" 457 ","page_number":457},
  {"content":"\r\n\r\n\r\n620 روشن اصفهانى\r\nاسمش ملا محمد صادق و از معارف شعراى معاصرين است . به قدر كفاف تحصيل اخلاق و اوصاف پسنديده كرده ، مردى عاشق‌پيشه صافىانديشه ، با ذوق و صفاست ؛ و خاطرش مايل به صحبت فضلا و عرفاست از فنون حرفت بله مكسب وراقى ميل كرده و در صحافى با قدرتى وافى است صنايع ديگر هم دارد اكنون سالى دو رفته كه به دارالخلافهء تهران آمده به دست‌رنج كسب هلال خود سيم حلال و زر عيار به دست كند و بر در دارالامارهء امرا و وزرا پاى ننهد . چنان افتاد كه با منش آشنايى روى داد و ابواب مراودت برگشاد . به توقف تهران لختى راى كرد و در كارخانهء دار الطباعه خاصهء بنده جاى كرد ، كتب نفيسهء دولتى را به سليقهء مستقيم كامل صحيفه و شيرازه كرده ، مجلد همىكند و درين فن مسلم گشته . طبع پخته و ديوانى سنجيده دارد ، و از اشعار اوست :\r\n\r\nمن قصائده\r\n دوشم به خواب ديده چو گرديد آشنا * ديدم فتاد بر سر من سايهء هما\r\nبر بارگاه قدرم گردون نهاده روى * در پيشگاه صدرم كيوان گرفته جا\r\nتعبير را معاينه كردم كنون كه گشت * بختم به‌سوى سيد احرار رهنما\r\nماه زمين پناه زمان مصدر كمال * بدر سما محيط كرم منبع سخا\r\nمرآت فضل گوهر دانش سپهر جود * ميزان عدل جان خرد جوهر بقا\r\nبحر شرف جهان هنر قبلهء امم * كان حيا سپهر وفا كعبهء صفا\r\nبر ممكنات حكمش جارىتر از قدر * بر كاينات امرش سارىتر از قضا\r\nعيشى كه بىولايش حاصل شود ملال * فقرى كه با رضايش و اصل شود غنا \r\n\r\n","description":"","footnote":"","page_name":" 458 ","page_number":458},
  {"content":"\r\n\r\n\r\nو له مؤلف را ستوده است\r\n صحن دمن از فروغ لاله * طرف چمن از شكوه مينا\r\nچون دست كليم و ريش فرعون * چون نقش مسيح و دير ترسا\r\nبر لاله و گل ترشح ابر * چون دُرّ و گهر به تاج دارا\r\nگل بود و بنفشه بود و سنبل * مل بود و پياله بود و مينا\r\nبلبل به گل و تذرو بر سرو * شد چامه طراز و مدح پيرا\r\nمن نيز بمدح خواجهء خويش * اين نغز چكامه كردم انشا\r\nكيهان سخن رضا قلى خان * كش نيست به زير چرخ همتا\r\nباشد يزكى ز رأى او مهر * چون روى نهد به كاخ جوزا\r\nدستش به سخا محيط مواج * طبعش به سخن سهيل غرا\r\nصدرى كه به پيشگاه فضلش * تير فلك ايستاده بر پا\r\nميرى كه به رأى روشن او * اسرار نهان شد آشكارا\r\nاى نور حديقهء معانى * آثار معالى از تو پيدا\r\nگر دعوى همسرى كند خصم * پيش تو به سهو يا به عمدا\r\nحداد كجا رسد به داود * بيطار كجا شود مسيحا\r\nابناى زمانه راحت خويش * جويند و تو راحت احبا\r\nنظم تو جواهرى است الوان * نثر تو كواكبى است رخشا\r\nشعر همه شاعران گيتى * در صفحهء نامهء تو پويا\r\nنام همه خسروان آفاق * از دودهء خامهء تو احيا\r\nآلوده نگرددت دل پاك * الا به ولاى پاك دارا\r\nخورشيد ملوك ناصر الدّين * شاهنشه خسروان دنيا\r\nبدر است به تخت چون نهد گام * ببر است به رخش چون نهد پا \r\n\r\n","description":"","footnote":"","page_name":" 459 ","page_number":459},
  {"content":"\r\n\r\n\r\nو له ايضا\r\n كوه شد از لاله باز معدن ياقوت * دشت شد از ژاله باز مخزن گوهر\r\nقفل ز لب برگشاد بلبل شيدا * پرده ز رخ برفكند لالهء احمر\r\nتاب همىبرگرفت طرهء سنبل * خواب همىدرنوشت ديدهء عبهر\r\nصحن چمن را طراز روضهء فردوس * آب شمر را صفاى چشمهء كوثر\r\nباد صبا را شميم عنبر سارا * خاك چمن را خواص نافهء اذفر\r\nدر دهن لاله قطره قطرهء ژاله * چون مى صافى به لعل‌گون ساغر\r\nراه هوا برگرفته از مدد باد * برگ شكوفه ز شاخ همچو كبوتر\r\nرقص كند از نشاط رند به خرقه * وجد كند از سرور شيخ به منبر\r\nيافت به روزى چنين به روز خلافت * مانا در ذات پاك حيدر صفدر\r\nبندهء پروردگار خواجهء عالم * صانع گيتىنگار و بندهء داور\r\nخاك مرا بر دهان اگر بنگارم * در صفتش اينكه اوست فاتح خيبر\r\nچاك مرا بر زبان اگر بشمارم * منقبتش اينكه اوست قاتل عنتر\r\nقصد كند گر ز نو نگارش گيتى * راى زند گر بناى عالم ديگر\r\nمهر شود ماه و ماه مهر جهانتاب * چرخ شود خاك و خاك چرخ مدور\r\nكوه شود دشت و دشت كوه گران‌سنگ * طير شود وحش و وحش طير سبك‌پر\r\nنخل دهد انگبين و نحل رطب بار * نال دهد زهربار و مار شكربر\r\nدريا گردد همى زمين محدب * هامون گردد همى محيط مقعر\r\nبغضش آن را كه جاى گيرد در دل * كينش آن را كه راه يابد در سر\r\nتنش نخواهم مگر كه بسته به زنجير * سرش نخواهم مگر كه در بن خنجر \r\n\r\nو له ايضا\r\n بنه اى ترك پريچهره يكى كبر ز سر * بيش ازين تاب من و طاقت احباب مبر\r\nجام برگير و غزل سر كن و رودى بنواز * گام بردار و قدح پر كن و دورى بشمر\r\nجام پر كن كه مزاج تو از آن گردد گرم * طره بفشان كه دماغ من ازين گردد تر \r\n\r\n","description":"","footnote":"","page_name":" 460 ","page_number":460},
  {"content":"\r\n\r\n قربة للّه جامى دوسه از بادهء ناب * بر من از مهر بپيما ز پس يكديگر\r\nبوسه‌اى چند بده زود كه تا آورمت * از در مدح خداوند يكى عقد گهر\r\nخلف دودهء آدم شرف آل رسول * گهر تاج شريعت در درياى خطر \r\n\r\nو له ايضا\r\n هفته‌اى بيش نماندست كه از جيش بهار * به رزمى از سپه برد نماند آثار\r\nباش روزى دوسه‌تا مهر جهانتاب از حوت * با نشاطى فره زى برج حمل بندد بار\r\nكبك از كوه سوى راغ شود پاى سپر * رنگ از راغ سوى كوه شود راهسپار\r\nطبق لاله و چندان‌كه تو جويى شنگرف * ورق سبزه و چندان‌كه تو خواهى زنگار\r\nآب از عكس سمن منبت لؤلوئى خوشاب * راغ از بوى گيا مرتع آهوى تتار\r\nدرع پوشيده به تن از اثر باد شمر * سپر آورده به كف از ورق پهن چنار \r\n\r\nو له ايضا\r\n شب گذشته كه گفتى ز پى نداشت سحر * نشسته بودم از خلق طاق و جفت سهر\r\nشبى سياه و دراز آن‌چنان‌كه پندارى * به روزگار ز يك مام‌زاده با محشر\r\nنه از مجره نشان بر فلك نه از شعرا * نه از ستاره علامت نه از سپيده اثر\r\nو بال و رنج چو جانم كشيده در آغوش * ملال و درد چو روحم دويده در پيكر \r\n\r\nو له\r\n دارم دلكى بيهده‌كردار و تبه‌كار * شيدا و قلندرمنش و بى خود و طرار\r\nبىاجر كند خدمت و بيكار دهد مزد * بىجرم كند توبه بىمزد برد بار\r\nنه حلقهء طاعت زند و نه در عصيان * نه در پى زاهد رود و نز پى خمار\r\nچون نقطه به هرجا پسرى بيند ثابت * چون دايره هرجا صنمى يابد سيار\r\nهوشش همه مصروف مى و ساقى و مطرب * گوشش همه موقوف دف و بربط و مزمار\r\nچون خويش بتى ساده گرفته است به معشوق * كو نيز شب و روز نه مست است و نه هوشيار \r\n\r\n","description":"","footnote":"","page_name":" 461 ","page_number":461},
  {"content":"\r\n\r\n مور است خط سبزش اگر راه زند مور * مار است سر زلفش اگر دل شكرد مار \r\n\r\nو له ايضا\r\n طرف باغ و صحن بستان ز انقلاب روزگار * گشته چون ديباى رومى بار ديگر زرنگار\r\nآبنوسى شد هوا از جنبش ابر مطير * سند روسى شد زمين از ريزش برگ چنار\r\nگلستان مانا پذيرفته است كيش هندوان * كش به جبهت زعفران هر لحظه مىبينم نگار\r\nنى به راغ ايدر نيوشى جز خروش گردباد * نى ز باغ ايدون برآيد جز غريو آبشار\r\nتا بپوشد چهرهء خورشيد را باد دژم * بر هوا از ابر تارى كله بندد استوار\r\nخسرو دى راند بر اردى و كردش منهزم * كاين سپه را بود افزون انتظام و اقتدار\r\nرايت صرصر ز پيش و لشكر باران ز پس * خنجر بود از يمين و دشنهء برف از يسار \r\n\r\nو له\r\n به زير سقف اين فيروزه منظر * بديد آمد ز نو گردون ديگر\r\nچو گردون عارش از مهر فروزان * چو گردون ننگش از ماه منور\r\nز دستش يك سخا يك بحر لؤلؤ * ز لعلش يك‌سخن يك مصر شكر\r\nز رويش پرتوى يك چرخ پروين * ز خلقش نكهتى يك دهر عنبر\r\nز زهدش نكته‌اى يك پارس سلمان * ز صدقش قصه‌اى يك ملك بوذر\r\nفلك چبود بر كاخ جلالش * پر كاهى بر كوه موقر\r\nبلى بايد چنين اولاد احمد * بلى شايد چنين احفاد حيدر\r\nگرفته جا يكى تن درد و جامه * نهفته رخ يكى جان در دو پيكر\r\nيكى را از نبوت مهر بر پشت * يكى را از ولايت تاج بر سر\r\nيكى از خاك يثرب كرده بالين * يكى از كوه جودى جسته بستر \r\n\r\nو له\r\n روز مولود سيد عالم * باد فرخ به مقتداى امم \r\n\r\n","description":"","footnote":"","page_name":" 462 ","page_number":462},
  {"content":"\r\n\r\n در پناهش حصار شرع مصون * وز بنانش بناى دين محكم\r\nروى او مايهء نشاط و سرور * دست او دايهء عطا و كرم\r\nكرمش درد آز را درمان * قلمش زخم فاقه را مرهم\r\nحاجبش كافل مهام انام * خادمش مالك رقاب امم\r\nكرده از باس راعى عدلش * گور بستر ز چرم شير اجم\r\nكاخ قدر تو را ملك دربان * قصر جاه تو را فلك سلم\r\nكار آفاق از وجود تو راست * پشت افلاك در سجود تو خم\r\nزهر با رحمت تو حامل نوش * شهد با هيبت تو عامل سم\r\nپاسبان تو خواجه تاش ملوك * آستان تو قبله جاى حرم \r\n* * *\r\n بر ناقه بست رحل سفارت مه صيام * راه سفر گرفت و به صحرا نهاد گام\r\nتركان پارسى را سى روز شد كه چرخ * بست از نهيب روزه عرب‌وارشان لثام\r\nشد گاه آنكه بر در ميخانه بازشان * چون كاروان به چشمهء شيرين بود رخام\r\nاى ترك من به تهنيت اين خجسته عيد * مطرب بخوان و ساقى و مينا بخواه و جام\r\nيك بوسه‌ام از آن لب شيرين كفايت است * عيد است و سنت است كه شيرين كنيم كام\r\nايدون كه مهر هشته قدم در كنام شير * وز تاب‌تب تفيده تن شير در كنام\r\nبگشا گره ز بند گريبان كه ترسمت * كردى چو تيغ مصرى فرسوده در نيام\r\nجسمى كه هست جوهر جان چند داريش * پنهان به زير جامه چو خورشيد در غمام \r\n\r\nدر مدح منوچهر خان معتمد الدوله حكمران اصفهان\r\n سپهر مجد منوچهر خان كه دولت و بخت * نهاده روى به دربارش از يسار و يمين\r\nستوده معتمد الدوله كافتخار كنند * به خواجه‌تاشى حجاب او ينال و تكين\r\nنمى ز لطفش تا بگذرى همى جنت * تفى ز قهرش تا بنگرى همه سجين\r\nز پاس او به نيايش به مور پيل دمان * ز باس او به ستايش به گور شير عرين\r\nظفر به تيغش پنهان چو روح در پيكر * خطر ز رمحش پيدا چو زهر در تنين \r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nو له\r\n ماه من عقد گهر مىپرورد در ناردان * سرو من ريحان تر مىآورد از ارغوان\r\nگه ز پاى مور بر طرف گل آميزد غبار * گه ز دم مار برگرد مه انگيزد دخان\r\nمىكند گه خواب مورش در گلستان ارم * مىخورد گه تاب مارش در خيابان جنان\r\nگاه سنگ خاره را پنهان كند در سيم خام * گاه قرص نقره را منزل دهد در پرنيان\r\nدل شدم يك قطره خون تا بردمش ره بر دهن * تن شدم يك تار مو تا بردمش پى بر ميان\r\nاز فراق موى چون قيرش همى قيرم چو شير * ز اشتياق قد چون تيرش همى تيرم كمان \r\n\r\nو له ايضا\r\n كوه را ايدر ز آذريون شد آذرگون كنار * دشت را ايدون ز نسرين گشت پر پروين ميان\r\nهم هواى بوستان را در بغل مشك و عبير * هم نسيم گلستان را در گريبان مشك و بان\r\nابر آذارى بر اقطاع جهان گوهر نثار * باد نوروزى بر اقطار زمين عنبرفشان\r\nديدهء نرگس خمارآلود همچون چشم يار * طرهء سنبل پريشان همچو زلف دل‌ستان \r\n\r\nو له ايضا\r\n دى به گه آنكه مرغ بركشد افغان * آمدم از در به گوش نالهء سندان\r\nجستم و ديدم ز روزن در حجره * تافته نورى مرا به كلبهء احزان\r\nبا لب لعلش هبا حلاوت شكر * با خط سبزش هدر طراوت ريحان\r\nحقهء مرجانش را طراز زبرجد * سى و دو لؤلؤش در به حقهء مرجان\r\nاز مژه و چشم او معاينه ديدم * خنجر افراسياب بر كف دستان\r\nبا لب او ياد باده بصره و خرما * با خط او نام نافه زيره و كرمان \r\n\r\nو له ايضا\r\n هلال گشت نمايان چو تيغ رستم زال * به چاه غرب فرو شد چو مهر چون بيژن\r\nفلك به سنت عباسيان فكند به دوش * به سوك خسرو سياره جامهء ادكن \r\n\r\n","description":"","footnote":"","page_name":" 464 ","page_number":464},
  {"content":"\r\n\r\n شد از هجوم نجوم ثوابت و سيار * سپهر غيرت بالنده شاخ نسترون\r\nهلال گشته مقابل به خوشهء پروين * چنان كه داسهء دهقان به گوشهء خرمن \r\n\r\nو له ايضا\r\n چه داغها به جگر دارم از غم آن ماه * كه ريخت خون دلم را بغمزهء جانكاه\r\nستاره‌ريز از آن لعل او مرا شد جزع * شراره‌خيز از آن ماه او مرا شد آه\r\nسياه مويم چون چهر يار گشته سفيد * سفيدروزم چون زلف يار گشته سياه\r\nهمم ز گردش گردون خليده خار به دل * همم ز كينهء گيتى فتاده خاره به راه\r\nبه ياد روى تو گفتم ز ديد مرانم سيل * ز هجر قد تو گفتم ز دل برآرم آه\r\nبه خنده گفت ز شبنم چه نقص يابد گل * به عشوه گفت ز كتان چه عيب گيرد ماه \r\n\r\nو له\r\n بر آن سرم كه ازين‌پس گرم نمايد جور * برم شكايت ازو در جناب شاهنشاه\r\nولى خالق اكبر وصى نفس رسول * نظام شرع پيمبر قوام دين إله\r\nبه دو مهان ممالك سپرده تيغ و نگين * ازو شهان اقاليم جسته افسر و گاه\r\nكجا مقابله با شخص او تواند خصم * چسان مقاتله با تيغ او كند بدخواه\r\nبه پيش چنگل عنقا چه مخلب عصفور * به نزد برثن ضيغم چه پنجهء روباه\r\nعدو به راه عدم رو نهد ز شمشيرش * گريزد آرى ديو لعين زبسم اللّه\r\nبرند در بر او ساكنان چرخ سجود * نهند بر در او خسروان دهر جباه\r\nز آب تيغش بالد نهال دين چونان * كه كشتزار ز باران و بوستان ز مياه \r\n\r\nمن غزلياته\r\n اى دل نكرده طفل سرشكم جنايتى * بىموجبى مران خلف ارجمند را \r\n* * *\r\n آمد به رقص در بر من از طرب چو ديد * در دست كودكان دل ديوانه سنگ را \r\n* * *\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n مگر به طره مشكينش التيام دهند * جراحتى كه ز پيكان اوست بر دل ما \r\n* * *\r\n نه ديد شورش سيلى نه جلوهء برقى * به حيرتم به چه طالع دميده حاصل ما \r\n* * *\r\n به هر باغى نهادم خاربستى بر سر شاخى * به اميدى كه خواهد سوخت برقى آشيانى را \r\n* * *\r\n برهمن در كليسا شيخ در مسجد خوشا روزى * كه ما هم سجده مىكرديم كه گه خاك پايى را \r\n* * *\r\n نشكست ز سنگ و لگد شيخ سبويم * گويا گلش از خاك دل سيم‌بران است \r\n* * *\r\n گرچه پيوسته ز ابروت دو تيغش به سر است * داد ازين ترك دو چشمت كه چه بيدادگر است \r\n* * *\r\n بلرزه پنجهء من از خمار و ساقى مست * خدا كند كه نيفتد پياله‌ام از دست \r\n* * *\r\n ننگش ز خواجگى من ار نيست پس چرا * راند ز آستانهء خويشم غلام دوست \r\n* * *\r\n پيش قد تو به سرو ار نگرد كس در باغ * بايدش ديده بدوزند كه كوته‌بين است \r\n* * *\r\n بحيرتم كه اگر مىبود نشاطانگيز * دل پياله چرا زو لبالب خون است \r\n\r\nو له\r\n بكشتم قطره‌اى اى ابر رحمت * كه ترسم دودم از حاصل برآيد \r\n* * *\r\n اى شمع به خاكستر پروانه منه پا * زنهار كه ترسم شررى داشته باشد \r\n* * *\r\n با همه كج روشى اى فلك كج‌رفتار * مىتوان رفت به كام دل ما گامى چند \r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nو له\r\n نگشايد به من از ننگ به دشنامى لب * آنكه دل از دهنش بوسه تمنا دارد \r\n* * *\r\n يا رب جزاى خير ده آن را كه خون من * دانسته جاى بادهء گلگون به جام كرد \r\n* * *\r\n خلقى از گريهء من كوه گرفتند هنوز * مانده در سيل سرشك مژه‌ام تا كمرند\r\nروز محشر به درآيم ز لحد رقص‌كنان * بنويسند اگر نام تو را بر كفنم \r\n* * *\r\n اى سمن پيكر بتان دل‌فريب گل‌عذار * گرچه خارم از شما گيتى نسازد خارتان \r\n* * *\r\n آنكه رانندم ز زير سايهء ديوار بامش * ساده‌لوحى بين كه مىجويم به دو بوس و كنارى \r\n\r\nقطعات\r\n صاحبا وعده‌اى كه فرمودى * شد فرا گربه يا فراموشت\r\nيا بده يا ز انتظار برآر * بنده‌ات را ز وعدهء دوشت \r\n* * *\r\n جز يكى از معاشران كه مرا * گاه منظور و گاه ساقى باد\r\nتا بود نام باقى و فاضل * كير باقى به كون باقى باد \r\n* * *\r\n خواجه مىخورد غذا كوفت يكى حلقه به در * گفت آهسته كه هيچش متحمل نشوند\r\nاى عوامل‌منشان را كه عمل اين نحو است * يا رب از نصب بكن عزل كه عامل نشوند \r\n* * *\r\n از زير زمانى سوى بالا تازد * وز بالا خويش گه به زير اندازد\r\nدر زلف دلاويز تو آويخته دل * طفلى است كه پيوسته رسن مىبازد \r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\n621 رونق كرمانى\r\nاسمش ميرزا محمد حسين ، و از علماى عهد و در كرمان بر مسند ارشاد طلاب متكى بود . جناب ميرزا محمد تقى از وى تلقين ذكر خفى داشته و مولانا احمد ملقب به نظامعلى از مريدان او بوده .\r\nفوتش در سنهء 1225 و ازوست :\r\n جز درد بيمار تو را از هر دوا بهبود نه * جز داغ بازار تو را از هيچ سودا سود نه\r\nگفتم بجز عاشق‌كشى دانم تو را مقصود نه * فرمان به قتلم مىدهى گفت آرى اما زود نه\r\nگفتم وصالت در جهان ممكن بود در عاشقى * گفت آرى اما آن زمان كز هستى او بود نه \r\n\r\n622 رشحهء اصفهانى\r\nاز موزونان و متوسطان آن شهر ارم بهر بوده و در خدمت آقا محمد كاظم واله اكتساب كمال كرده .\r\nازوست :\r\n روضه‌اى بر خاك پاكش گفته رضوان‌آفرين * جنتى بر سرو باغش گفته طوبى مرحبا\r\nاز بهاى ياسمينش بىثمن در ثمين * وز فروغ لاله‌اش لعل بدخشان بىبها\r\nلاله اندر مرغزارش حيرت نار خليل * آب اندر جويبارش غيرت آب بقا\r\nدر زمان دولتش ويران بود بنياد جور * در ديار شوكتش معدوم شد رسم جفا\r\nبىحساب آمد عطايش همچو اثمار شجر * بىشمار آمد نوالش همچو اوراق گيا \r\n\r\nو له ايضا\r\n زهى باغ ارم رتبت خهى كاخ فلك رفعت * ارم صحن تو را بنده فلك بزم تو را چاكر\r\nنبودى گر ز شرم اين زلال روشن صافى * نگشتى چشمهء حيوان نهان از چشم اسكندر \r\n\r\n","description":"","footnote":"","page_name":" 468 ","page_number":468},
  {"content":"\r\n\r\n به چهر نيم‌رنگ آن برده رنگ از چهرهء لاله * به چشم نيم‌خواب اين برده خواب از ديدهء عبهر\r\nتو پندارى كه هر صورت گرفته جان و گرديده * نثار افشان به خاكپاى داراى فريدون فر\r\nچو طبع او كرم ورزد چو دست او گهر بخشد * نه دريا پيش آن دريا نه گوهر پيش آن گوهر\r\nز رمح سربلند او شود لرزان دل رامح * ز افعى كمند او شود پيچان تن اژدر\r\nوام گيرد همه از جود كفش ابر بهار * مشك سايد همه از خلق خوشش باد شمال\r\nچون به ميدان بگرايد همه فتح است و ظفر * چون به ايوان بنشيند همه فضل است و كمال\r\nبذل دريوزهء او بيش ز گنج قارون * خرج هرروزهء او بيش ز دخل چيپال\r\nمنكسر شد ز چه از معدلتش پاى ستم * منقطع شد ز چه از مملكتش دست زوال \r\n\r\n623 رياض بروجردى\r\nنامش ميرزا محمد جعفر ، و در دارالخلافهء تهران سالها به تحصيل كمالات ادبيه و قواعد عربيه پرداخت تا در همهء مراتب تكميل يافت . سالها در خانهء ميرزا رضى جراح بروجردى رحمه اللّه كه از دوستان مؤلف و همسايگان مشفق بود منزلگاه داشت و با همه‌كس راه طالبان كمال در خدمتش تحصيل علوم ادب و موسيقى و رياضى كردندى و خود درين علوم مقنن و معلم شد .\r\nرساله‌ها نگاشت از جمله مقامات جديدهء عديده بر سنن بديع الزمان و حميدى در كمال متانت تصنيف كرد . در اواخر حال به مرض مزمن شقاقلوس گرفتار آمد و رنجى تمام برد و به حكم تقدير معالجه نيافت و در سن شباب درگذشت . تصانيف و اشعارش حاضر نيست بدين چند بيت كه در خاطر اصحاب بود قناعت شد . ازوست :\r\n هرك را پيشه كمال است و بضاعت هنر است * غالب آن است كه با ساده‌رخانش نظر است\r\nراستى هركه ندارد سر سوداى بتان * به حقيقت حيوان است و به صورت بشر است\r\nبه خنده هركه ببيند دهان او گويد * وجود نقطهء موهوم را مبرهن كرد\r\nز دل هجوم مگس ديد گرد تنگ شكر * زرشك بر شكر از مشك باد بىزن كرد \r\n\r\n","description":"","footnote":"","page_name":" 469 ","page_number":469},
  {"content":"\r\n\r\n نهان اگر تو ز چشم اميد و ارمنى * بدين خوشم كه تو در خاطر فگار منى\r\nچنان به ياد تو مستغرقم كه پندارى * نشسته در بر و آسوده در كنار منى\r\nبه غمزه جان بستانى به بوسه جان بخشى * نگار من نه‌اى اى جان كه كردگار منى \r\n\r\nو له\r\n اى دوست به خوارى ز در خويش چه رانى * آن را كه ز گلزار رخت ساخت بخارى\r\nگر بوالهوسان آرزوى وصل تو دارند * ما از تو بسازيم به بوسى و كنارى \r\n\r\nو له ايضا در مدح ميرزا ابو القاسم\r\n بود در شيراز گويايى خموش * بى خود از خويش و سراپا عقل و مدهوش\r\nدر فراموشى رقيب فكر بود * وندران خاموشىاش صد ذكر بود\r\nدر حقيقت چون به حق پيوسته بود * نقش غير از لوح خاطر شسته بود\r\nدر نهان مىبود چون با حق به راز * داشت از گفتار باطل لب فراز\r\nرسته بود از قيد مايى و تويى * كه نگنجد در سراى حق دويى\r\nرازدار حق نشايد جز خموش * از تهى مغزى دهل دارد خروش\r\nنز برون سو گر صدف لب دوختى * از درون سو كى گهر اندوختى\r\nپنبهء پندار بيرون كن ز گوش * تا به گوش آيد تو را گفت خموش\r\nجان او را چون بد از حق شام و چاشت * لاجرم از كاهش تن غم نداشت\r\nجان نه چون تن بستهء خواب و خور است * قوت قوتش ز جايى ديگر است\r\nنان و بريان جسم را طعمه است و قوت * قوت جان از نور حى لا يموت\r\nچرب و شيرين مايهء تن‌پرورى است * ليك جان را پرورش در كم‌خورى است\r\nعادت تن چرب و شيرين خوردن است * ترك عادت رسم جان پروردن است\r\nزان كه در باليدن و در كاستن * عكس باشد حال جان با حال تن\r\nجان بكاهد تن چو پرخوار دهبوع * جان ببالد چون بنالد تن ز جوع\r\nجان چراغى دان كه در تن روشن است * روح حيوانى مر آن را روغن است \r\n\r\n","description":"","footnote":"","page_name":" 470 ","page_number":470},
  {"content":"\r\n\r\n وين بخار روح نام جانفزا * صاف اخلاط است و اخلاط از غذا\r\nچون فزون ريزى فزون ميرد چراغ * گرچه از روغن صفا گيرد چراغ \r\n\r\nهم از قطعات اوست\r\n دشمن و دوست را به راحت و رنج * فرق كردن توان چو مغز از پوست\r\nزان كه در حال مكنت و محنت * دوستان دشمنند و دشمن دوست\r\nننهد عادت ستيزه و سوز * آتش تندخوى و خار درشت\r\nنتوان كرد پنجه با آتش * بر سر خار كى توان زد مشت\r\nاين در آتش همىببايد سوخت * وان به آب اندرون ببايد كشت\r\nحريف خام طمع را مده لبالب جام * كه گاه عربده عذر آورد كه باده كند\r\nميار ساده به بزم اندرون كه طبع حريص * چو خورد باده طمع در وصال ساده كند \r\n\r\n624 راجى كرمانى رحمه اللّه\r\nنامش بمانى ، و اصلش از زردشتيان ايران و ساكن كرمان بود . به واسطهء سعادت فطرى ذوق اسلام يافت و به خدمت علما و عرفاى كرمان شتافت ؛ بمانعلى نامش دادند و ديدهء حالش را به نور ولايت شاه اوليا گشادند . طبعش موزون و شايق به مداحى ولى حضرت بىچون گرديد .\r\nغزوات و واقعات حضرت رسول عربى و وصى حقيقى آن حضرت را منظوم كرد و زياده از بيست هزار بيت به نظم آورد به نام ظهير الدوله ابراهيم خان بنى عم خاقان صاحبقران معنون كرد و مورد الطافها شد و چون درگذشت و نواب شاهزاده شجاع السلطنه حسنعلى ميرزا به ايالت كرمان رسيد وقتى به حسب تقدير به خدمتى فقير بدان ولايت افتاد و اشعار آن را شنيد و به جمع آن ترغيب كرد مولانا محمد هاشم بن ملا لطف‌على كه در خدمت شاهزاده وكيل وظايف علما بود در اين باب اهتمامى كرد ميرزا مظهر كرمانى متصدى جمع و تربيت آن متفرقات شد و درين دولت\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nابد مدت آن مثنوى را به قالب طبع درآوردند و تعدد يافت . چون مشتمل بر مدايح و مناقب بود لازم دانست كه برخى از آنها را تمينا در اين كتاب نگارد :\r\n\r\nدر توحيد گويد\r\n به نام خداوند داناى فرد * كه از خاك آدم پديدار كرد\r\nيكى را به قدرت ز خاك آفريد * يكى شد ز تابنده آتش بديد\r\nيكى سجده ناكرده مسجود شد * يكى سجده‌ها كرد و مردود شد\r\nزهى حال فرخنده اين مشت خاك * كزو شد عيان نور يزدان پاك\r\nندانم چه در جام ما ريختند * چه صاف اندرين دردى آميختند\r\nبده ساقى آن آتش تابناك * كه تاكش بديد آمد از آب و خاك\r\nنه از خاك تنها همى تاك خاست * خم و ساغر و مى هم از خاك خاست\r\nدلى كو خراب از مى ناب نيست * مگو دل كه غير از گل و آب نيست\r\nمغنى كجايى كفى زن به كف * به آواز اين بزم بنواز دف \r\n\r\nذكر آمدن وليد و عتبه و شيبه به ميدان مبارزت و كشته شدن وليد در دست على\r\n از آن نامداران سه گرد دلير * كه بودند هريك هماورد شير\r\nبه ميدان حيدر دلير آمدند * گرازان به پيكار شير آمدند\r\nعلى گشت چون بر تكاور سوار * جلال خداوند شد آشكار\r\nچو بوجهل او را به ميدان بديد * بشد خيره چون سوى او بنگريد\r\nكه خود كيست اين نورسيده سوار * كه تازد بدين‌گونه در كارزار\r\nچو لشكر شنيدند گفتار اوى * به پاسخ سوى او نهادند روى\r\nكه اين نوجوان پور عمران بود * كه رويش چو خورشيد تابان بود\r\nچو تيغش به كين سرگرايد همى * بسى سر ز تن‌ها ربايد همى\r\nز نيروى او شد جهانى ستوه * بود موم در دست او خاره كوه \r\n\r\n","description":"","footnote":"","page_name":" 472 ","page_number":472},
  {"content":"\r\n\r\n برآمد چو شمشير شه از نيام * فكند از كف خويش خورشيد جام\r\nفرو رفت در آب گوى زمين * فرا رفت خاك از سپهر برين\r\nعلم شد چو بىپرده آن دست و تيغ * جهاندار گفت از دو گيتى دريغ\r\nبه دونيمه شد از سربارگى * وليد دلاور به يك‌بارگى\r\nجهان پر ز آواز تكبير شد * خروش يلان بر مه و تير شد\r\nخروشيدن ناى و سرغين و كوس * گذشت از بر گنبد آبنوس\r\nچو بر گرد شه گرد شد آن سپاه * به تنها ميان سپه ماند شاه\r\nپر از گرد شد دامن آفتاب * نهان گشت خورشيد اندر حجاب\r\nدرافتاد در بحر توحيد شور * به ظلمت نهان گشت درياى نور\r\nچنان برخروشيد شير خداى * كه گفتى خدا گشت رزم‌آزماى\r\nبه هر سو كه تازيد از هر كران * ز رزمش رميدند رزم‌آوران\r\nز بس تيغ او از تن افكند سر * همه دشت ميدان سرآورد بر \r\n\r\nذكر غزوهء مشهور به احد\r\n مغنى دگر نغمه‌اى ساز كن * به ياران ازين پرده آواز كن\r\nكه سفيان چو بگريخت از رزمگاه * هراسان سوى مكه پيمود راه\r\nچو از كار ماتم بپرداختند * ز نو هركسى چاره‌اى ساختند\r\nنمودند بند كمربند تنگ * سراسر گزيدند پيكار جنگ\r\nچو يك هفته بگذشت با بانگ ناى * به هشتم برآمد غو كره ناى\r\nهرآن‌كس كه بر آن سپه بنگريست * پر از درد بر خاك يثرب گريست\r\nيكى لشكر آمد ز يثرب برون * كه از رشك شد چشم مه پر ز خون\r\nدو بهره چو زان تيره‌شب درگذشت * به ناگه شب تيره چون روز گشت\r\nغو ديده‌بان آمد از پاسگاه * به جيش پيمبر كه آمد سپاه\r\nز نوك سنانها و از برق تيغ * فروزان شد اندر هوا تيره ميغ\r\nتو گفتى ز هر سو بسى اژدها * سراسيمه از بند گشته رها \r\n\r\n","description":"","footnote":"","page_name":" 473 ","page_number":473},
  {"content":"\r\n\r\n ز كام و دهان آتش افروخته * سپهر و زمين را به هم سوخته\r\nبه ميدان پيمبر صف‌آراى شد * احد از صفش عرش‌پيماى شد\r\nپر آزرم شد چهرهء ماه و مهر * خوى شرم بگرفت روى سپهر\r\nجهان سربه‌سر دوزخ‌آگين شده * پر از خنجر و گرز و زوبين شده\r\nروان شد على سوى ميدان كين * فرا رفت ميدان ز عرش برين\r\nبه يك ضرب آن شاه در كارزار * تن طلحه و بارگى شد چهار\r\nشهنشه خروشيد و تكبير گفت * ز صوتش نبى صوت يزدان شنفت\r\nرسيد از نوايش نبى را به گوش * نداى جهان‌آفرين بىسروش\r\nچو خالد در آن دره شد پايدار * سپاه نبى را شد از دست كار\r\nزمانه پر از خنجر و تير شد * به يزدانيان اهرمن چير شد\r\nفرشته زبون گشت از ديو زشت * سيه كرد دوزخ نگار بهشت\r\nگرازان سوى حمزه وحشى دلير * شكار سگ هرزه شد شرزه‌شير\r\nسوى حمزه افكند زوبين و تيغ * ملك بر فلك گفت كاوخ دريغ\r\nشهنشه فتاد از بر زين به خاك * فلك شد پر از نالهء دردناك \r\n\r\nذكر غزوهء خندق\r\n كنون بازگردم بدين داستان * كه بشنيدم از گفتهء باستان\r\nكه مىكرد عمرو اندر آن كارزار * دمادم هماورد خود خواستار\r\nچو روى على گشت تابان ز دور * همه رزمگه گشت لبريز نور\r\nچو عمرو دلاور به دو بنگريست * بترسيد و لرزيد و بر خود گريست\r\nبپژمرد چون بيد از باد دى * پياده شد و اسب خود كرد پى\r\nدويد اهرمن سوى كيهان خديو * به جنگ سليمان روان گشت ديو\r\nبه فرق على تيغ آن نابكار * چو پيكان نمرود بر كردگار\r\nز بس گرد كز رزمگه بردميد * كسى آن دو تن را به ميدان نديد\r\nهمه بركشيده به كيوان غريو * كه فيروز بازآيد از رزم ديو \r\n\r\n","description":"","footnote":"","page_name":" 474 ","page_number":474},
  {"content":"\r\n\r\n پس آنگاه آن شاه يزدان‌پرست * سوى ذو الفقار اندر آورد دست\r\nتو گفتى كه دست جهان‌آفرين * ز قدرت برون آمد از آستين\r\nچنان تيغ برداشت از تن سرش * كه بر تيغ بهرام خورد افسرش\r\nدگرباره تيغ دوسر بر كشيد * پياده بدان سوى خندق رسيد\r\nسه تن را بكشت و بيفكند پست * ز جنگاوران كس ز چنگش نرست\r\nچو شيرى كه فيروز گردد به جنگ * پر از خون بر ويال و شمشير و چنگ\r\nز عمر و ز لشكر چو پرداخت شاه * به‌سوى نبى كرد روى چو ماه\r\nبيفكند در پيش شاه زمن * به پاى سليمان سر اهرمن\r\nپيمبر چو آن ديد بس شكر كرد * كه اى پاك داناى دادار فرد\r\nچنانش آفريدى كه خود خواستى * جهان را به فرّش بياراستى \r\n\r\nذكر غزوهء خيبر و قتل حارث\r\n به خيبر چو از كار خير البشر * سوى خسرو خيبر آمد خبر\r\nكه آمد نبى با سپاهى گران * كه آن را زمانه نداند كران\r\nپراكنده لشكر همه گرد كرد * بياراست كار سپاه و نبرد\r\nز كوه و ز هامون برآمد خروش * زمين سربه‌سر گشت پولادپوش\r\nدر آن ملك بد هفت دز استوار * نديده چو آن هفت دز روزگار\r\nبه پيرامنش بد پرافشان عقاب * به دامانش دامن‌كشان آفتاب\r\nچو بيننده كردى ز بالا نگاه * بدى دلو چرخ اوفتاده به چاه\r\nيكى لشكر آمد ز دز سوى دشت * كه از گرد آنان فلك تيره گشت\r\nپيمبر صف آراست از بهر جنگ * مكان و زمان بر صفش گشت تنگ\r\nعلى چون برآمد به بالاى زين * عيان شد جلال جهان‌آفرين\r\nپيمبر لوا را به دو داد و گفت * نهفته بسش رازهاى نهفت\r\nروان شد على سوى ميدان كين * بباليد بر هفت گردون زمين\r\nچو مرحب نگه كرد از بام دز * تبه يافت آغاز و انجام دز \r\n\r\n","description":"","footnote":"","page_name":" 475 ","page_number":475},
  {"content":"\r\n\r\n به فرمانش حارث به ناورد تاخت * و ليكن پس از تاختن زهره باخت\r\nشهنشاه خندان بر او راند تيغ * درخشيد برقى تو گفتى ز ميغ\r\nبغلطيد بر خاك حارث نژند * به تكبير صوت على شد بلند\r\nز سم ستوران تنش سوده شد * به خونش رخ خاك‌آلوده شد \r\n\r\nذكر قتل مرحب\r\n چو مرحب برآمد ز جاى نشست * پى كينه جستن كمر تنگ بست\r\nبه ميدان درآمد به مانند ديو * همه رزمگه شد ازو پرغريو\r\nبه شه گفت كى كودك خردسال * كه گويى ندارم به گيتى همال\r\nهنوز از دهان آيدت بوى شير * به پيكار شيران شوى شيرگير\r\nبسر مرمرا چرخ بسيار گشت * بلرزيد ز آسيب من كوه و دشت\r\nز حرفش بخنديد سالار دين * كه چندين چه بالى به خود اين‌چنين\r\nندانى كه در رزمگه نره شير * نينديشد از حملهء گرگ پير\r\nابا تيغ مرحب بيازيد دست * بزد بر سر خود و درهم شكست\r\nنيامد شهنشاه را زان گزند * ز دورويه شد بانگ لشكر بلند\r\nبرافراشت چون شاه دين ذو الفقار * به كونين شد رستخيز آشكار\r\nچو تيغ دوسر بر سرش سودسر * تن بىسرش كرد جا در سقر\r\nتن باره و مرحب پيلتن * چو يك پشه‌اى سوخت بر بابزن\r\nجهان تيره شد بر سپاه يهود * برآمد ز گردنكشان زاه دود\r\nبرانگيخت سالار دين‌بارگى * زمين شد چو سيماب يك‌بارگى\r\nبه هر سو كه شه باره انگيختى * سر نامداران ز تن ريختى\r\nستورش چو گرديد هامون‌نورد * نورديده شد گنبد لاجورد\r\nچو در حلقهء در درآورد دست * درافتاد در حلقهء مه شكست\r\nچنان شد به بالا در آهنين * كه شد حلقهء گوش چرخ برين\r\nبزرگان آن دز اسير آمدند * به دستش همه دستگير آمدند \r\n\r\n","description":"","footnote":"","page_name":" 476 ","page_number":476},
  {"content":"\r\n\r\n\r\nذكر جمل و صفين و نهروان\r\n چو بانو سوى بصره آمد فراز * بزرگان آن شهر هر سو فراز\r\nهمه شهر در حكم و فرمان او * شده راست در عهد و پيمان او\r\nعلى نامداران بر خويش خواند * وزان كار با هريكى راز راند\r\nسراسر همه زير جوشن شدند * سپه جملگى آهنين تن شدند\r\nهمىرفت منزل به منزل سپاه * پى نعلشان تاج خورشيد و ماه\r\nسوى كشور بصره آمد خبر * ز كار شهنشاه فيروزگر\r\nلب عذرخواهى گشودند باز * سوى دادگر داور بىنياز\r\nدو لشكر هم آخر برآمد ز جاى * غو كوس گرديد گردون‌گراى\r\nز يك‌سو خداوند آن روزگار * ز يك‌سوى اهريمن آموزگار\r\nتو گفتى جهانى هويدا نبود * بجز گرز و شمشير پيدا نبود\r\nهم آخر به جيش زن آمد شكست * همه لشكر ديو و دد گشت پست\r\nچو آگاهى آمد سوى زشت ديو * كه فيروز گرديد كيهان خديو\r\nز كين كشته شد طلحهء پيلتن * زبير گزين را زره شد كفن\r\nبغلتيد بر خاك ديو نژند * جهان شد ز فرياد او مستمند\r\nهمه شاميان در خروش آمدند * ز گفتار شومش به جوش آمدند\r\nجهان گشت مانند دوزخ سياه * ز انبوه تازى و شامى سپاه\r\nبه دشتى كه صفين بدى نام او * فرود آمد آن لشكر جنگجو\r\nچو آگاهى آمد به داراى دين * كه آن لشكر آمد بدان سرزمين\r\nشب و روز جايى سپه نارميد * چنين راند تا سوى صفين رسيد\r\nچو آگه شد اهريمن تيره‌راى * كه آمد در آن دشت جيش خداى\r\nپى جنگ جستن سپه ساز كرد * به يزدان در كينه را باز كرد\r\nچو شد آن دو صف اندر آن دشت راست * ز نه گنبد چرخ آواز خاست\r\nتو گفتى به روى زمين جا نبود * بجز ديو و دد هيچ پيدا نبود\r\nز بس كشته افتاد در رزمگاه * نه در رزمگه بود راه سپاه \r\n\r\n","description":"","footnote":"","page_name":" 477 ","page_number":477},
  {"content":"\r\n\r\n چو بر لشكر كفر شد كار تنگ * فزودند نيرنگ را بر درنگ\r\nنمودند از كين خدا دشمنان * كتاب خدا را به نوك سنان\r\nبسى گفت‌وگو شد ميان سپاه * ز صلح و ز جنگ و ز آوردگاه\r\nز كار ابو موسى اشعرى * سپاه شه دين شد از دين برى\r\nهمه بازگشتند از مهر شاه * ز گردان تهى ماند آورگاه\r\nشهنشه چو لشكر بدان‌گونه ديد * جهان را پر از ديو وارونه ديد\r\nپر از خشم شمشير كين بركشيد * تن آن خوارج به خون دركشيد\r\nاز آن لشكر كشن بىحد و مر * همه كشته گشتند جز ده نفر\r\nازين راز بس ننگ دارد قلم * كه گويد ز آورد ضحاك و جم \r\n\r\n625 رونق كردستانى\r\nاسمش ميرزا عبد اللّه و اصلش از همدان بوده ، اجدادش به سنندج آمده متوقف شده‌اند و وى نيز در آنجا متولد گرديده . در خدمت ولات سنندج منشىباشى بوده‌اند . وى تذكره بر احوال و اشعار شعراى كردستان نگاشته و به نام امان اللّه خان والى ، آن مجموعه را حديقهء امان اللهى نام گذاشته ، از اشعار خود نيز در خاتمهء آن لختى نقل كرده كه منتخب آن است . ازوست :\r\n\r\nدر نعت حضرت خاتم الانبياء ( ص )\r\n مرا رسيد شبانگه ز عالم بالا * ز فيض هاتف غيبى به گوش هوش ندا\r\nكه اى خلاصهء موجود و زبدهء ايجاد * كه اى نقارهء مقصود و قدوهء اشيا\r\nمده به دست امل دل كه هيچ درخور نيست * براى مروحهء ديو طرهء حورا\r\nفريب آز مخور زان كه بهر پوشش پيل * كجا رواست بريدن ز كسوت بطحا\r\nنه كودكى نه بهايم به چشم هوش نگر * چو خاكيانت چه آلودگى به خاك و گيا \r\n\r\n","description":"","footnote":"","page_name":" 478 ","page_number":478},
  {"content":"\r\n\r\n به‌سوى منزل آلات ره نخواهد بود * ز جهد تا نشوى رهنورد وادى لا\r\nچرا چو نور موحد نه‌اى به معشر انس * چرا چو روح مجرد نه‌اى به صف صفا\r\nدميده صور قيامت تو در اريكهء خواب * رسيده سور شفاعت تو در لباس عزا\r\nچو كركست ز چه مردارخوارى است هوس * بيا طريق قناعت بورز چون عنقا\r\nگرت هواست كه گنج ابد به دست آرى * بزن به دامن احمد ز صدق دست رجا\r\nبهينه مقصد كلى ز خلقت آدم * مهينه مطلب اصلى ز فطرت حوا \r\n\r\nدر مدح و منقب امام والامقام\r\n اى تابدار طرهء آشفتهء نگار * اى مايهء قرار دل‌وجان بىقرار\r\nمورى و هست دست سليمانت دستگاه * مارى و هست گنج فريدونت در كنار\r\nبلبل نه‌اى همى ز چه پويى به گلستان * سنبل نه‌اى همى ز چه رويى به لاله‌زار\r\nجز تار تاب خورد تو و چهر آن پرى * جز جعد پرشكنج تو و روى آن نگار\r\nهرگز نديده‌ام كه بود روم در حبش * هرگز نديده‌ام كه بود شام در نهار\r\nژوليده‌اى ز غصه و آشفته‌اى ز غم * چون روزگار دشمن داراى روزگار\r\nسلطان دين محمد باقر ظهير شرع * فخر زمين و قطب زمان مركز تبار\r\nآن پنجمين امام كه بر نام او زنند * اين پنج گونه نوبت اسلام آشكار\r\nقائم‌مقام حيدر صفدر به نص حق * نايب مناب سبط پيمبر ز كردگار \r\n\r\nو له ايضا\r\n مگر مسير ز حكم قضا و امر قدر * فتاد را هم و ماندم يكى دو مه ايدر\r\nنسيم آن چو نسيم نعيم روح‌افزا * شميم آن چو شميم بهشت جان‌پرور\r\nبه دامن دمن از سورى آتش نمرود * به ساحت چمن از لاله صنعت آذر \r\n\r\n","description":"","footnote":"","page_name":" 479 ","page_number":479},
  {"content":"\r\n\r\n در اين مقام كه گويى بهشت از آن عكسى است * من اوفتاده در آن همچو عاصىيى به سقر\r\nانيس قومى و قومى كه كينه را مركز * جليس جمعى و جمعى كه فتنه را مصدر\r\nهمه چو غول به بيغول‌ها گزيده مقام * همه چو ديو به كهسارها گرفته مقر\r\nبه كيش جمله كشيش و به ريش جمله چو تيس * به فهم جمله چو گاو و به عقل جمله چو خر\r\nهمه نتيجهء فتنه همه نوادهء ظلم * همه نبيرهء كينه همه نژادهء شر\r\nبه صانع صور ايشان نىاند زادهء انس * به خالق بشر اينان نىاند نسل بشر \r\n\r\nو له ايضا\r\n دوش كه از لعب چرخ آينه تمثال * جانب مغرب گشود مرغ سحر بال\r\nتارك گردون ز لعل كوكب رخشان * گرزن جم را شبيه و افسر چيپال\r\nزادهء سبط نبى على كه ز رفعت * نه فلكش پرده‌اى ز خرگه اجلال\r\nمروحهء خادمانش اجنحهء روح * مضجعهء چاكرانش شهپر ميكال\r\nدر ازل از فطرتش نگشتى باعث * تا ابد آدم بدى سلالهء صلصال \r\n\r\nو له\r\n طبع من اى آز را به حيرت مرهون * اى همه در بند آنكه اين چه و آن چون\r\nاز نى كلكت به گاه مدحت و شنعت * در دم نطقت به وقت حيله و افسون\r\nبال ملك بسپرد نواحى گيتى * فلس سمك بگذرد ز ذروهء گردون\r\nمدح چو خواهى سرود مدح كسى گو * كز كف او شرمسار دجله و جيحون \r\n\r\n","description":"","footnote":"","page_name":" 480 ","page_number":480},
  {"content":"\r\n\r\n رايض حكم ورا به زير جناح است * گرچه حرون است و سركش اكدش گردون \r\n\r\nو له\r\n اى زلف نگار من اى دام دل‌وجان * اى طرهء يار من اى سنبل پيچان\r\nخارى به كنار گل و مورى به سر ماه * مارى به كف موسى و كفرى برايمان\r\nابرى به رخ ابر و ستاكى به قد سرو * هاله به عذار مه و لاله بگلستان\r\nزى گوشهء ابر و چو روى زاهد و محراب * زى صفحهء روپا چو نهى طفل و دبستان\r\nكافر نشنيدم كه نهد رو سوى فردوس * زاهد نشنيدم كه كند جاى به نيران\r\nگه تيره و برگشته گه آشفته و تارى * مانند مه و سال عدوى شه دوران \r\n\r\nو له ايضا\r\n اى جيب پيرهن تو مگر مطلع خورى * يا گلشنى كه منبت سرو و صنوبرى\r\nابرى وليك راغب پستان و سينه‌اى * خضرى وليك طالب تسنيم و كوثرى\r\nپيرايه‌اى به لاله و همسايه‌اى به گل * همخوابه‌اى به نسترن و يار عرعرى\r\nگل پرورى مدام مگر گلبن نوى * خورآورى هميشه مگر چرخ اخضرى\r\nتار حريرى و به مه و مهر زينتى * رنگ زريرى و به گل و لاله زيورى \r\n\r\n626 زرگر اصفهانى\r\nاسمش آقا محمد حسن ، شغلش از تخلصش روشن است . مردى خليق و با دوستان شفيق ، طبع ملايمى داشته ، گاهى غزلى مىگفته ، در سنهء 1270 وفات يافت . از او مىباشد :\r\n خواهم ار بوسه زنم لعل لب جانان را * تا لبش را به لب آرم به لب آرم جان را\r\nخواستم تا نكشم رنج شب هجران را * روز وصل تو به پاى تو سپردم جان را \r\n\r\n","description":"","footnote":"","page_name":" 481 ","page_number":481},
  {"content":"\r\n\r\n به خدنگم زدى و جان نسپارم تا حشر * اگر از سينهء من برنكشى پيكان را\r\nتشنهء زخم خدنگ توام اى سخت كمان * همه از زهر اگر آب دهى پيكان را \r\n\r\nو له\r\n سر كوى تو مرا از دوجهان به كه مگس * به دوعالم ندهد دكهء حلوايى را\r\nگشته‌ام بس‌كه ز بىمهرى ياران دلتنگ * مىكشم آرزوى گوشهء تنهايى را \r\n\r\nو له\r\n ننهى از چه سبب پاى به كاشانهء ما * كمتر از خانهء مردم نبود خانهء ما \r\n* * *\r\n مىكند ناله به اميد وصالش دل ما * تا چه حاصل شود از نالهء بىحاصل ما\r\nعالمى را ز ستم كشته و از سنگ‌دلى * به دل انديشهء محشر نكند قاتل ما \r\n* * *\r\n كناره كرده ز من آن‌چنان‌كه پندارى * نبوده يك سر مو دوستى ميانهء ما \r\n\r\nو له\r\n اگر خواهى كباب اى ترك سرمست * مرا در سينه مرغ بسملى هست \r\n* * *\r\n تا رود غم ز دل اى مايهء شادى بازآى * كه مرا هست فراوان غم و غمخوارى نيست \r\n* * *\r\n خبر يار ندانم ز كه جويم كز يار * هركه دارد خبرى بىخبر از خويشتن است\r\nدل جدا از سر زلف تو ندارد آرام * بىقرار است غريبى كه به ياد وطن است \r\n* * *\r\n كشدم گر غم دلدار نسازم اظهار * تا كس آگاه نگردد كه مرا اين غم ازوست \r\n* * *\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n با رقيبان يار من بر ناقه محمل بست و رفت * آنكه دل بستم به دو بر ديگران دل بست و رفت \r\n\r\nو له ايضا\r\n هر نفسم مىزند زخمى و من مىزنم * از پى زخم دگر بوسه به بازوى دوست \r\n* * *\r\n دل به دست دلبران دادن خطاست * شيشه بر خارا زدن بىحاصل است\r\nنيست آسان آشنايى با بتان * وحشيان را رام كردن مشكل است \r\n* * *\r\n چگونه در دل سختش ز ناله رخنه توانم * كه ضعف دل نگذارد ز سينه ناله برآيد \r\n* * *\r\n جوانبخت آنكه در پيرى جوانى را به برگيرد * به بر گيرد جوانى را جوانى را ز سر گيرد\r\nگريزد آن پسر از من ز پندى كز پدر دارد * خدا داد مرا هم زان پدر هم زان پسر گيرد\r\nمن اين نخل اميد را كه روزى كاشتم در دل * دهم آبش ز خوناب جگر شايد كه برگيرد \r\n\r\nو له\r\n گر رفت و نمردم ز فراقش عجبى نيست * هستم به همين زنده كه بار دگر آيد \r\n* * *\r\n تا سحر دوش خيال تو در آغوشم بود * حاصلى بود گر از عمر همين دوشم بود \r\n* * *\r\n جان ز تن رفته و از دل نفسى مىآيد * آن نفس هم به تمناى كسى مىآيد\r\nخبر از مرغ دلم نيست ولى مىشنوم * نالهء با اثرى كز قفسى مىآيد \r\n\r\nو له\r\n چو كرد لب به مى آلوده ترك باده‌پرستم * بريخت خون جهانى به اين بهانه كه مستم\r\nنه شيخ مىدهدم توبه و نه پير مغان مى * ز بس‌كه توبه نمودم ز بس‌كه توبه شكستم \r\n\r\n","description":"","footnote":"","page_name":" 483 ","page_number":483},
  {"content":"\r\n\r\n از اينكه خون كندم دل به بزم ساقى مجلس * ز باده بود تهى ساغرى كه داد به دستم \r\n* * *\r\n آيين نگه كردن و قانون رميدن * از چشم تو آموخته آهوى رميده\r\nجز چاك گريبان تو در شهر نديدم * يك چاك گريبان كه ز دستت ندريده \r\n\r\nو له ايضا\r\n ز ابروى و مژگان دلم خون اى ستمگر كرده‌اى * قصد اين بيچاره با شمشير و خنجر كرده‌اى \r\n* * *\r\n زلف سنبل چشم نرگس گونه گل لب برگ گل * صد گلستان گل به روى چون بهار آورده‌اى \r\n* * *\r\n جان به لب ديده به ره منتظر محمل يار * آه اگر نايد ازين غافله بانگ جرسى \r\n* * *\r\n خرابم بس ز چشم مىپرستى * مدامم شحنه مىگيرد كه مستى \r\n* * *\r\n تو بدين صفت كه ابرو به رخ اى غلام دارى * مه ناتمام گويى به مه تمام دارى \r\n\r\n627 سلطان كرمانشاهانى\r\nنامش حسينقلى خان ، و فرزند هنرمند مصطفى قلى خان ديوان بيكى بن مرحوم حاجى شهباز خان كلهر كرمانشاهانى است كه خلفا عن سلف از اعاظم خوانين بوده و مدارس و مساجد و حمامات و دكاكين متعدده در آن سامان بنياد نهاده و بر مخارج موقوفات مقرر داشته و در سنهء 1257 رحلت يافته و عباسقلى خان كلهر برادر كهتر حاجى شهباز خان مرحوم ، مردى نيكوكار فضيلت شعار بود و شرحى بر تشريح الافلاك شيخ بهاء الدّين محمد عاملى نگاشته و در سنهء 1273 در\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nشيراز به رحمت ايزدى پيوسته ، على الجمله مصطفى قلى خان نيز مردى بانژاد ، نيك نهاد . حليم ، كريم ، داناى راد است و همواره به سرهنگى فوج كلهر و حكومت آن ايل جليل مخصوص بوده درين اوقات به حكم نواب عماد الدوله امامقلى ميرزاى بن شاهزاده مغفور دولتشاه مبرور كه حكمران آن صفحات است ديوان بيكى آن ولايات است و خود حسينقلى خان سابق الذكر در سنهء 1247 هجرى ولادت يافته و پدر نامور به تربيت وى جدى بليغ به ظهور آورده تا در عنفوان شباب در عوالم علوم خوضى و فصحى كامل كرده ، وجود خود را به حليهء كمالات محلى ساخته بر امثال و اقران تقدم يافته ، درين ايام كه مدار سال هجرى بر يك هزار و صد و هفتاد و چهار سال امتداد گرفته با نواب عماد الدوله بدار الخلافهء رى آمد و بارى او مؤلف را به ملاقات خود مشرف كرد از سخنان دلاويز خود قصيده‌اى چند برخواند كه مرا حيران ماند ! الحق جوانى است اديب مؤدب و مردى لبيب مهذب ، با طبعى وقاد و ذهنى نقاد و سليقه‌اى مستقيم و حافظه‌اى قوى و سرعت قلم و قدرت طبع و فصاحت بيان و طاقت لسان به روزى يك هزار بيت تحرير كند كه در كمال خوبى است و با آنكه از عمرش بسى نرفته و هنوز از بيست به سى نرسيده صاحب تأليفات رايقه ، و تصنيفات فايقه ، از كتب نظم و نثر او بعضى بدين اسامى موسوم است اول نجات الثقلين فى مقتل الحسين ، دويم تمثال البديع به وزن مخزن الاسرار ، سيم شكرستان به وزن حديقه ، چهارم مثنوى نور اليقين بر وزن رمل ، پنجم رسالهء باغستان بر شيوهء گلستان ، ششم كتابى در شرح لغات و اشعارات پارسيه نوشته كه به گنج بادآور موسوم است به هفتم در قواعد قافيه و عروض نيز رساله مرقوم داشته ، هشتم تذكرهء موسوم به مطلع شعرى در ذكر اشعار معاصرين مىنگارد . با اين كمالات جوانى است بس شفيق و خليق و فنون شاعرى را از ميرزا حاجى محمد متخلص به بيدل اكتساب كرده . على الجمله از معاصرين مؤلف و صاحب طبعى متين است ، و از اشعار اوست :\r\n\r\nمن قصائده فى المناقب\r\n به چمن بار دگر رست عقيق يمنا * چو رخ ترك من از شاخ برآمد سمنا\r\nبر گل بلبل شيدا به سجود آمد باز * آن‌چنان كايد در پيش صنم برهمنا\r\nرخ خورشيد درخشنده و تاريك سحاب * چو نگين جم و مانند دل اهرمنا \r\n\r\n","description":"","footnote":"","page_name":" 485 ","page_number":485},
  {"content":"\r\n\r\n سرمه در چشم كشد بار دگر نرگسكا * مشك بر زلف زند بار دگر نسترنا\r\nابر بارنده گهر بارد هردم گويى * كه فرود آيد از آن قرطهء در عدنا\r\nگرنه مانند كليسا شده گلزار ز چيست * كه چكاوك شده خنياگر و ناقوس زنا\r\nگل صدپاره به زندان چمن دانى چيست * يوسفى كش بدريدند به بر پيرهنا\r\nشاخ گركان جواهر نه چرا هردم از آن * گاه پيروزه همىرويد گه بهرمنا\r\nخار و گل را به كنار آرد و بيچاره هزار * زار نالد همه با زمزمهء خاركنا\r\nهمه زنگار دهد سبزه به كوه و صحرا * همه شنگرف دهد لاله به كشت و دمنا\r\nگه به شنگرف و به زنگار فتد حاجت خلق * گو بيا و ببر اين هر دو به خروار و منا \r\n\r\nهم تخلص به مدح حضرت امير المؤمنين على ( ع )\r\n الا يا عنبرافشان زلف مشك‌آميز دلدارا * كه هم با فتنه‌اى دمساز و هم با كينه‌اى يارا\r\nسليل درع داودى خليل نار نمرودى * نژاد عنبر و عودى سواد چين و تاتارا\r\nچرا يك دير بت كردى نهان در خود چو بتخانه * نديدى بهر خود گر بت‌پرستى را سزاوارا\r\nعجب دلبندى اى زنجير دل زيراكه در يك‌دم * هزاران دل ببندى برگشايى گر يكى تارا\r\nمرا گفتند بر اورنگ جم بنشست اهريمن * دلم باور نكرد از هيچ‌كس اين‌گونه گفتارا\r\nكنون چون ديدمت بر چهرهء جانان به دل گفتم * كه بر اورنگ جم بنشسته ديو اهرمن سارا\r\nتو تا چون ابر بهمن تيره‌اى اى طرهء دلبر * مرا از ديده اشك آيد بسان ابر آذارا\r\nسيه‌زلفا دل نمرود را مانى ولى بينم * چو ابراهيم بن آزر تو را پيوسته در نارا\r\nنگشتى گر تو ترسا در كليساى رخ جانان * بديد آيد چرا مانند ترسا از تو زنارا \r\n\r\nدرين قصيده فقير مؤلف رضا قلى المتخلص به هدايت را ستوده‌ست\r\n الهام خدا سزد سخن‌دان را * تا مدح كند رضا قلى خان را\r\nفرهنگ خرد كه نام ميمونش * برهان هدايت است ايمان را\r\nيكتا گهر وجود مسعودش * شد زيب صدف چهار اركان را\r\nگو بر سخنش خرد گشايد چشم * تا بيند محكمات فرقان را \r\n\r\n","description":"","footnote":"","page_name":" 486 ","page_number":486},
  {"content":"\r\n\r\n علم است بساط مير فرخ‌فر * داراست جلالت سليمان را\r\nيا للعجب از وقار او گويى * شاهين شكند به چرخ ميزان را\r\nشد شاهسوار عرصهء معنى * چون زين به سخن نهاد يك ران را\r\nاز خدمت او شرف بجو كز خضر * بايد پرسيد آب حيوان را\r\nچون ساز سخنورى كند طبعش * در رقص آرد اديب شروان را\r\nگر زان كه ز رودكى برآمد نام * اندر دوسه بيتى آل سامان را\r\nوز مدحت عنصرى شد ار پيدا * شهرت محمود زابلستان را\r\nاز نامه نموده ميرما نامى * نام سه چهار دوده سلطان را\r\nگيتى شد روضة الصفا تا او * تاريخ نگاشت آل خاقان را\r\nاو را بگزيد شه در اين خدمت * چون زادهء يزدگرد نعمان را\r\nكس نامده در سخن چنو هرچند * شهرت به سخنورى فراوان را\r\nبسيار ستاره بر فلك ليكن * قدر دگر آفتاب تابان را\r\nاو مصحف ايزد است و قرآنش * مانند به رتبه خاج رهبان را \r\n\r\nفى الحكمة و الموعظه\r\n چرا چون كودكان با خاك نخوت مىكنى بازى * اگر مردى بكش زين خاكبازى دست مردآسا\r\nمگو با هركس اسرار يقين را غير صاحبدل * كه جز آدم نيابد كس رموز علم الاسماء\r\nبخوان اندر دبستان الهى حكمت معنى * كه رشك آرد به داناييت جان بو على سينا\r\nز كثرت شو برى وحدت گزين زيراكه در وحدت * خداوند جهان را شد صفت يكتاى بىهمتا\r\nبه شهرستان جان از ملك تن چون بخردان رونه * كه گر كفرى شوى ايمان و گر پيرى شوى برنا \r\n\r\n","description":"","footnote":"","page_name":" 487 ","page_number":487},
  {"content":"\r\n\r\n هواى شهرت نفس است آن درياى بىپايان * كه هرگز اندر آن صورت نبندد ساحل و پهنا \r\n\r\nو له ايضا\r\n همىبستم من از بهر سفر بار * كه ناگه مهر گشت از چرخ آفل\r\nچنان آب بقا در چاه ظلمت * نهان شد چشمهء خورشيد در گل\r\nشب تارى غرابى كش نه پر بر * مه نورسته چون پر حواصل\r\nدر اين پيروزه‌گون ايوان به هر سو * فروزان گشت بلورين مشاعل\r\nنمود اندر به چشمم چون شب افكند * چنان چتر نجاشى بر زمين ظل\r\nمرصع آسمان چون تخت دارا * مكلل فرقدان چون تاج هرقل\r\nبه راه كهكشان انجم شتابان * چنان كاندر قفاى هم قوافل\r\nبه كردار حبابى در محيطى * همى تدوير بنمودى ز حامل\r\nتو گويى آسمان چون مطبخى بود * به كانون اندرش سيمين مراجل\r\nزهى كانون كه شبگون رود نارش * به عكس آيد ز عالى سوى سافل\r\nمگر پنداشتى كلك عطارد * همىخواهد كه بنگارد رسائل\r\nبه گرد مشترى خيل كواكب * چو گرد عالمى مردان جاهل\r\nچنان مريخ ديدم كه گيرد * به كف خونريز خنجر ترك باسل\r\nسرى ببريده در دستيش پيدا * كرا تا او به خنجر گشته قاتل\r\nچو تيغى در بر سام نريمان * هلال اندر بر گردون حمايل\r\nدر آن شب زين زدم بر پشت توسن * پى قطع صحارى و منازل\r\nهيونى برق سيرى بادسارى * سبك‌روح و گران‌سنگ و قوىدل\r\nهما پر گورتك شهباز پرواز * نكويى سخت‌رگ محكم مفاصل\r\nبه گاه حملهء او چرخ ساكن * به وقت پويهء او برق كاهل\r\nبه پاى باره بنوشتم فيافى * بكام اسب بسپردم مراحل\r\nبه چشم آمد بيابانى مرا ژرف * هلاكت‌خيز و سهم‌انگيز و هايل \r\n\r\n","description":"","footnote":"","page_name":" 488 ","page_number":488},
  {"content":"\r\n\r\n از آن پيدا پلنگان را مراتع * وزان جارى نهنگان را مناهل\r\nخشن دشتى چنو كام افاعى * عفن آبى چنو زهر هلاهل\r\nزهراى سباع جان‌گزايش * روان شير مردان در زلازل\r\nاگر عنقاى مغرب پر فشاندى * در آن پيدا شدى چون مرغ بسمل \r\n\r\nو له\r\n تا ز سپهر و ستاره نام و نشان است * اين دو به فرمان شاه شاه‌نشان است\r\nناصر دين شه كه آفتاب وجودش * ظل خداوند بر زمين و زمان است\r\nچرخ گر از غازيان لشكر شه نيست * از چه ز خورشيد و شير بسته نشان است\r\nآنكه تو لعلش هميشه خوانى خونى است * كز حسد جود شاه در دل كان است \r\n\r\nو له ايضا\r\n زردى گرفت باز رخ مرغزار * وان سرخ‌گل تباه شد و مرغزار\r\nبردند باغ را همه فر و شكوه * شستند راغ را همه نقش و نگار\r\nنك بوستان بنالد از هجر گل * چون عاشق شكسته‌دل از هجر يار\r\nسورى بشست چهره ز حسن و جمال * نرگس ببست ديده ز خواب خمار\r\nگويى بهار پادشهى بود و شد * از تيغ كينه گشته به ناورد خوار\r\nتاراج گشت هرچه كه بودش سليح * بيچاره گشت هرچه كه بودش سوار\r\nرفت از خزينه‌اش به غارت همى * گنج جواهر و گهر بىشمار \r\n\r\nو له ايضا\r\n عيد است و بزم صدر معظم بهشت‌وار * ساقى بيا و بزم چنين جام مى بيار\r\nبا مطرب و سرود و نى و رود و چنگ و عود * خيز اى غلام و جشن طرب را بساز كار\r\nاى موى تابدار تو بىسايهء سمن * اى روى آبدار تو همسايهء بهار\r\nآن يك به نفحه قابلهء نافهء ختن * وين يك به نقشه عاقلهء نقش قندهار \r\n\r\n","description":"","footnote":"","page_name":" 489 ","page_number":489},
  {"content":"\r\n\r\n ما را بيار از آن مى روشن كه در صفا * بخشد فروغ صبح مصفا به شام تار\r\nچون خون خصم در دم برنده تيغ شاه * يا روى بندگان خداوند كامكار\r\nقطب جلال و دولت و گردون احتشام * فلك نوال و نعمت و درياى اقتدار\r\nعنوان قدر و رفعت و طغراى مكرمت * تاريخ جاه و حشمت و فهرست افتخار\r\nشهر شكوه و كاخ كرم بارهء شرف * اصل وجود و روح خرد عنصر وقار\r\nاحكام او نتيجهء فرمان پادشاه * تدبير او نبيرهء تقدير كردگار\r\nگويى بخاصيت نى كلكش ز آهنى است * كز آن خدا به شير خدا داده ذو الفقار \r\n\r\nو له\r\n عمدا به رخ شكست سر زلف پرشكن * تا ز آن شكن شكست درآرد به كار من\r\nدر سينه تيغ دارم و در ديده نوك تير * زان چشم تيرپرور و ابروى تيغ‌زن\r\nبا تيغ تير او دل‌وجانم چو زلف او * گه شكل درع گردد و گه هيئت مجن\r\nگردد يكى چو صدرهء رومى مرا به بر * آيد يكى چو ديبه چينى مرا به تن\r\nدارد فروغ قبلهء زردشتيان به روى * زان گوژ گشته زلفش چون پشت برهمن\r\nدر طبع من چو زلفش يك مشرق آفتاب * در جزع من چو لعلش يك آسمان پرن\r\nيكرنگى نگار و مرا بين كه كرده‌ام * من از دهان او دل و او از دلم دهن\r\nمن از دو ديده بارم يك دشت ارغوان * او در دو چهره كارد يك باغ نسترن\r\nجانا سرشته شد ز رخ و زلف آن پسر * صد آسمان فرشته دوصد عالم اهرمن\r\nپندار هر دو گونه درون دو زلف او * يك دير بت نهان شده در دامن شمن\r\nكافور كرد مشك مرا گشت روزگار * تا مشك يار گشت به كافور مقترن\r\nدر هر خمى ز جعدش سيصد هزار چين * پنهان به زير هر چين سيصد هزار فن\r\nگر نارون برآيد بر طرف لاله‌زار * او لاله‌زار دارد بر شاخ نارون \r\n\r\nو له ايضا\r\n بر مه همين نه چنبر عنبر نهاده‌اى * خورشيد هم به حلقهء چنبر نهاده‌اى\r\nگر جا كند به باغ صنوبر خلاف آن * تو باغ بر فراز صنوبر نهاده‌اى \r\n\r\n","description":"","footnote":"","page_name":" 490 ","page_number":490},
  {"content":"\r\n\r\n جادوگرا تو معجز داود را به سحر * در حلقه‌هاى زلف زره گر نهاده‌اى\r\nنوروز و قدر رشته ز هم در گسسته را * باهم ز زلف و رخ تو برابر نهاده‌اى\r\nبود اژدها به دست كليم ار يكى چرا * بيضا رخا به چهره دو اژدر نهاده‌اى\r\nاز عكس چهره آزر نمرودى اى خليل * در نقش مانى و بت آذر نهاده‌اى\r\nسرخى گرفته گوهر اشك من از عقيق * تا در عقيق رشتهء گوهر نهاده‌اى\r\nابرو به فتنه چشم تو را گشته دستيار * در دست ترك بهر چه خنجر نهاده‌اى\r\nآهو مگر ز زلف تو آبستنى گرفت * كو را به ناف نافهء اذفر نهاده‌اى\r\nدر مشك ناب صبح مصفا نهفته‌اى * بر آفتاب شام مكدر نهاده‌اى\r\nزان رو كه مستدير به شكل سرين توست * منت به دور چرخ مدور نهاده‌اى\r\nدر لاله نقطهء سيه و هاله گرد ماه * از خال و خط عادت ديگر نهاده‌اى\r\nاز لاله نقطهء سيه آورده‌اى به ماه * وز هاله خط به لالهء احمر نهاده‌اى\r\nاز شهد لب به چهره و از خال در جمال * شكر در آب و عود بر آذر نهاده‌اى\r\nسوزان سپندوار بر آتش من و ز خال * تو مشك بو سپند به مجمر نهاده‌اى\r\nتا زاتشين رخ تو نسوزد به جادويى * در زلف خويش طبع سمندر نهاده‌اى \r\n\r\nفى المسمط\r\n جشن طرب را بساز اى بت سيمين عذار * كامد نوروز مه با سپه نوبهار\r\nز خسروان عجم چو عيد جم يادگار * تو عيد جم را كنون به رسم حرمتگزار\r\nبهار چهر منا ز باده جامى بيار * كه رسم جم را كنم به عيد جم استوار\r\nشد چمن از نوگلان مشرق سيارگان * باز به باغ آمدند آن‌همه آوارگان\r\nسوى چمن باز شد ديدهء نظارگان * باغ كه بد بينوا چونان بيچارگان\r\nابرش سرمايه داد همچون بازارگان * ازچه ز ياقوت ناب وز گهر شاهوار\r\nمرغ نوازد به مرع آب روان شد به جوى * لاله برآمد ز دشت سبزه درآمد به كوى\r\nنوگلكان تازه‌رخ بلبلكان تازه‌گوى * صلصلكان تارزن سنبلكان جعدموى\r\nجيب هوا مشكبار طرف زمين مشكبوى * گلشن رشك خطا بستان شرم تتار \r\n\r\n","description":"","footnote":"","page_name":" 491 ","page_number":491},
  {"content":"\r\n\r\n كنون پر از مى قدح ز دست ساقى ستان * كه دشت خلد آيت است كه كشت مينوستان\r\nكنون به كشت چمن گراى با دوستان * كه گل برآمد سپس كه خفته بود و ستان\r\nخرمن خرمن عقيق برست در بوستان * گلشن گلشن شقيق برآمد از شاخسار\r\nباغ مرقع‌گشا ز خط قابوس شد * دشت مرصع سلب چو چتر كاووس شد\r\nچمن ملمع قبا چو پر طاوس شد * ز رعد گردون‌گرا چو نعرهء كوس شد\r\nخروش بلبل چنان نواى ناقوس شد * لاله چو راهب به دير گل چو مسيحا به دار\r\nكوه ستبرق‌سلب هامون ديباج‌پوش * نرگس مجمرفروز نسرين عنبرفروش\r\nشاخ ز اشكوفه بست قرطهء گوهر به گوش * گشت عقيقى شقيق همچو رخ باده‌نوش\r\nگوش فرادار هان تا شنوى باخروش * بانگ تذرو از يمين نغمهء سار از يسار\r\nابر بهارى ز برق تيغ برآهيخته * وز گل و لاله به دشت خون خزان ريخته\r\nرشتهء لؤلؤ هوا مانا بگسيخته * كاين‌سان لؤلؤ به خاك بينى آميخته\r\nچرخ به باغ و شمر ريخته و بيخته * آب بهشتى نشان لعل بدخشى نگار\r\nآهوى خاور چمان گشت به برج بره * گور خرامد به دشت كبك چمد در دره\r\nايا تو را مهر و مه ز طره در چنبره * بسوز عود و بريز آتش در مجمره\r\nبا قدح مى بيار نقل و كباب بره * كاين سه به هر فصل خوش خاصه به فصل بهار\r\nكنون گه فروردين به رسم اقليدسى * نگارد اندر چمن دواير هندسى\r\nگرچه مجسطىگشا بود به گيتى بسى * فرق مجسطى ز باغ مىنتواند كسى\r\nبنوش مى تا از آن به شادمانى رسى * كه شادمان از غمان كسى نه جز مىگسار\r\nوزد به نوروز مه نسيم چون بامداد * عروس گل سرخ رو برآمد از پرده شاد\r\nشود مرصع چمن چو افسر كيقباد * به جشن نوروز مه كه سعد و فرخنده باد\r\nگويد بر شاخ گل دام علاء العماد * بلبل با لحن خوش صاحب عبادوار\r\nامير خسرونژاد امام بيضا لقب * جمال دين و دول كمال علم و ادب\r\nمطاع اقليم شه مطيع فرمان رب * رفيع‌صدر و شرف بديع قدر و حسب\r\nز سروران مشتهر ز بخردان منتخب * ز سركشان صف‌شكن ز خسروان يادگار\r\nعماد دولت كزو گرفته دولت نظام * قوام ملت كزو گرفته ملت قوام \r\n\r\n","description":"","footnote":"","page_name":" 492 ","page_number":492},
  {"content":"\r\n\r\n جهان دانش كز او جهانيان شادكام * محيط بخشش كه شد محاط او خاص و عام\r\nازو فتوت شمر به دو مروت تمام * ز خسرو او حكمران ز ايزد او بختيار \r\n\r\nالمسمط الثانى\r\n دگر باد فرودين وزان شد سوى چمن * به بار آمد از چمن رخ سورى و سمن\r\nز بس سبزه كوه‌كوه ز بس گل دمن‌دمن * همه كشت گشت و دشت گشت چنو تبت و يمن\r\nهمانا ز زلف و رخ برافشاند يار من * عبير اندر آن به تنگ عقيق اندرين به من\r\nدرخشد به شاخ گل چنان نار موصده * و يا آتش سده به تارى شب سده\r\nو يا چون بتى است گل چمن همچو بتكده * هزاران چنو شمن به گردش زده رده\r\nو يا گرد آتشند مغان صف به صف زده * عجب آتش است و مغ عجب بت عجب شمن\r\nيكى بين به كشت و دشت كه گشت از شقيق پر * بود با شكوفه گل چنو با عقيق در\r\nگر آزاديت هوس رحيق اى رفيق خور * كه گرداندت ز غم رحيق عتيق حر\r\nرفيقا مدار غم گر آمد رحيق مر * بخور زان رحيق مر كه شيرين كند دهن\r\nدل آمد مرا به درد ز گردون گرد گرد * كه گردون گرد گرد نبخشد به غير درد\r\nگر آن ماه خردسال ز صهباى سالخورد * به جام آردم زلال برآيد ز درد گرد\r\nچو مردى دهد شراب نترسد ز درد مرد * سزد گر بت جوان شراب آورد كهن\r\nايا لعبت طراز و يا شمسهء چگل * كه از رشك حسن تو طراز و چگل به گل\r\nبه پيش از شراب صاف مرا شيشه‌ها بهل * كند صاف اگر كمى مشو در غم و خجل\r\nچه بهتر ز درد دن پى دفع درد دل * ازيرا كه درد دل شود به ز درد دن\r\nخوش آن كس كه از غبوق بود مست تا صبوح * غبوق از نشاط قلب صبوح از غذاى روح\r\nيكى رشك آب خضر يكى عين عمر نوح * يكى قلب را فروغ يكى روح را فتوح\r\nبيار آن شگرف مى كه گر نوشدش نصوح * به يك جرعه نو به نو شود بيخ توبه كن\r\nبيار آن مىيى كه سرخ بود گل به باغ ازو * چو قنديل خور قدح فروزد چراغ ازو\r\nچو طاوس اگر چكد شود پر زاغ ازو * تو گويى برد به رنگ دل لاله داغ ازو\r\nگذارد اگر غمين به كف يك اياغ ازو * نگردد هزار سال به گرد اندرش محن \r\n\r\n","description":"","footnote":"","page_name":" 493 ","page_number":493},
  {"content":"\r\n\r\n خوش آمد سپاه گل سوى باغ و گلستان * چمان شو به باغ و مى در ايام گل ستان\r\nگل سرخ چون رسد ز شادى دهد نشان * كه سرسبز باد و خوش گل سرخ جاودان\r\nز فرخنده چهر گل چمن نازد آن‌چنان * كه نازد همى جهان به شهزادهء زمن\r\nسروش آورد فرود ز يزدان به دو درود * ز يزدان به دو درود سروش آورد فرود\r\nز بارنده دست او بود جود را وجود * به برنده تيغ او بود چرخ را سجود\r\nپى آنكه دست او ببخشد زمان جود * نهان در خزانه‌هاست گهرهاى مختزن\r\nبه روزى كه بر شود به گردون غبار كين * بلا بارد از هوا اجل رويد از زمين\r\nامير من آن كزو سعادت مرا قرين * چو روى آورد به رزم نشسته به پشت زين\r\nدر آن روز هركه او ز شيراوژنان مهين * بر صولتش بود گرفتار بومهن\r\nشتابد به رزمگه چو سيلى كه از ستيغ * جهد تيغش از سفن چو برق جهان ز ميغ\r\nز جانبازى رهش ندارد دلى دريغ * بدانسان كه خصم ازو نجويد ره گريغ\r\nبه دو جوهر ظفر درخشد همى ز تيغ * بدان‌سان كه از سپهر درخشد رخ پرن \r\n\r\n628 سپهر كاشانى\r\nنام شريفش ميرزا محمد تقى و از نجباى شهر كاشان است . در ريعان شباب به اكتساب كمالات و تكميل مقامات رنجى برده تا از هرجا گنجى حاصل آورده ، از انواع علوم غريبه در معارف محققين عرفا و متألهين حكما بهرهء وافى و حظ كافى برده روزگارى در خدمت شاهزادگان به سخن پيوندى و شاعرى و نغزنگارى و مدحت‌گسترى بسربرد چون زمان ملكت حضرت خاقان صاحبقران فتحعلى شاه قاجار نور اللّه روحه به حكم قضا مضا يافت و شهريار عادل باذل وليعهد شاهنشاه كامل محمد شاه بن سلطان منصور نايب‌السلطنه مغفور از تبريز به دارالخلافهء رى شتافت و زيور تاج و سرير و سلطان برنا و پير گشت ميرزاى سابق الذكر در حضرت اقدس شاهنشاه جوان قصايد مدايح معروض داشت و مداح خاصهء سلطان و منشى و مستوفى ديوان\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nگشت و روز به روز نهال كمالش سر بركشيد و از تربيت آن شهريار سخن‌دان سال‌به‌سال بر مدارج عز و جلالش برافزود و به نگارش تاريخى مبسوط از زمان باستان تا اين زمان مأمور گرديد و مورد الطاف و اكرام و مشمول اقطاع و انعام خاقانى شد و در عرض مدت ده و اند سال قريب به يك‌صد و پنجاه هزار بيت از هبوط حضرت آدم تا ظهور حضرت خاتم صلّى اللّه عليه و آله به طرزى خوش و طرازى دلكش بنگاشت كه از توصيف و تعريف مستغنى است و به ناسخ التواريخ مسمى . چون دست تقدير آن بساط بسيط درنورديد و فراز تخت سلطنت ايران تكيه‌گاه سلطان السلاطين غياث الاسلام و المسلمين ابو الفتح و النصر شاهنشاه عصر ناصر الدّين شاه قاجار خلد اللّه سلطانه گرديد با تمام آن بزرگ‌نامهء نامى و انجام آن خجسته‌تاريخ گرامى حكمى مجدد به دو صادر شد و اسباب تتميم و تختيم آن كتاب مستطاب از هر مقوله فراهم آمد .\r\nاكنون نيز بدان خدمت زحمت همىبرد و از خامهء معجزه آثار نامه را رشك نگارستان چين و بهار قندهار همىكند ارجو كه به يمن بخت بلند و اختر سعادتمند حضرت شهريار عصر به زودى از عهدهء اين بزرگ برآيد و اكنون باشارت امناى دولت ، آن نامهء نامى را در دارالطباعهء فقير كه در دار الخلافه احداث كرده‌ام و به مناسبت تخلص خود دار الهدايه خوانده‌ام به اهتمام و استادى و مراقبت استاد الاساتيد عالىجناب سيادت و امانت انتساب آقا مير محمد باقر طهرانى كه سيدى جليل و شخصى كامل و نبيل است مطبوع همىكنند درين ايام خدمتش به واسطه كمال مرتبهء فصاحت و بلاغت بيان و براعت و طلاقت لسان به لقب لسان به قلب لسان الملكى مخصوص است و در ديوان استيفا مكانتى اخص دارد در قواعد شعرى و تحقيق قوافى رساله‌اى موسوم به براهين العجم نگاشته كه اهل سخن را به غايت مفيد افتاده مع الجمله بر سپهر سخن تير است و بر سپاه دانش مير كلكش ابرى درربار است و طبعش بحرى گهرزاى در نظم و نثر يگانه و در خلق و خلق وحيد زمانه سالها است كه با من صاحبى شفيق و مخدومى وفيق است . ديوانش حاضر است و مخزن مضامين خاصه و نوادر در قصيده‌سرايى نظير عنصرى و مسعود است و در مستمطات و مثنويات قرن منوچهرى و سنايى . از اوست :\r\n\r\nدر توحيد و تحقيق و نعت رسول مجيد صلى الله عليه و آله\r\n تبارك اللّه نزديك‌تر به ما از ما * هميشه او به بر ما و ما ازو تنها \r\n\r\n","description":"","footnote":"","page_name":" 495 ","page_number":495},
  {"content":"\r\n\r\n ز فرط پيدائى آمده همى پنهان * به عين پنهانى آمده همى پيدا\r\nدميده از بر هر ذره‌اى زهى خورشيد * نهفته در دل هر قطره‌اى زهى دريا\r\nازو نمودار اشيا چو از مداد حروف * كه هست داخل اشيا و خارج از اشيا\r\nقدم زده قدم او ز اسم و رسم برون * چنان كه شاهد توحيدش از صفات جدا\r\nهم اوست عشق و همو عاشق و هم او معشوق * كه عشق خودبه‌خود آغاز كرد از مبدا\r\nز غيب چون بشناس خود اوفتاد نخست * از آن شناس پيمبر پديد شد مانا\r\nمحمد مدنى آنكه كون را بدنست * دو نه هزار جهانش همه بود اعضا\r\nتعينات همه شقه‌اى وطاى وى است * زهى همايون پيكر خهى بزرگ‌وطا\r\nشبى شبه‌گون همچون سودا چهرهء فقر * برون ز طبع سفر كرد سيد الفقراء\r\nبتاخت مركب لا تا بر آستانهء غيب * عنان نتابيد الا به حضرت الا\r\nبلى به حضرت الا كسى فرود آيد * كه زير پى دوجهان بسپرد به مركب لا\r\nبه نيمه‌راه پرافكند جبرئيل و رواست * كه صعوه مىنتواند پريد با عنقا\r\nهزار و يك منزل راه تا دريچهء غيب * دواسبه ره سپر آمد همى تن تنها\r\nهزار و يك منزل راه پاى تا سر اوست * به پاى بردى ره چون بسر نهادى پا\r\nظهور حق همه در اسم حق پديد شد است * محمد است همانا هزار و يك اسما\r\nچنان محمد منظور در كنار آورد * كه هم محمد برخاست از ميان عمدا\r\nبجز خداى نبينى اگر نه‌اى مشرك * مجوى شرك ندارد همى شريك خدا\r\nلقاى حق بخفا مىنداشت نام و نشان * گه ظهور محمد شد آن خجسته لقا\r\nپس اوست آنچه سرائى چه صنع و چه صانع * يكى است معنى چه آفتاب و چه بيضا\r\nسپهر و نفس و خرد عضو عضو آن بدنست * عجب مدان كه بر اعضاى خود بود دانا\r\nتو با خيال توانى كه ساعتى صد بار * از اين مغاك برائى به عالم بالا\r\nعجب مدان كه بگردون برآيد آن تن پاك * تن نبى ز خيال تو كم بود حاشا\r\nچه تن كدام نبى چه زمين كدام فلك * كه خود به خود همه جا بود مرحله‌پيما\r\nز حد خويش قدم هيچ بيشتر نگذاشت * كه نيست آن‌سوى حد جز خداى بىهمتا\r\nاز اين در است كه چون او ز در فراز آمد * هنوز حلقه ز جنبش نگشته بود رها \r\n\r\n","description":"","footnote":"","page_name":" 496 ","page_number":496},
  {"content":"\r\n\r\n\r\nدر مدح امام همام سيد الشهداء حضرت ابا عبد الله الحسين\r\n مرد كو تا تن دراندازد به ميدان بلا * هر زمان مردانه گردد در بلائى مبتلا\r\nرنج را داند چو راحت مرگ را گويد پزشك * زهر را خايد چو شكر درد را خواند دوا\r\nتو به مه آن‌سان نبينى كو به روى اهرمن * تو به گنج آن‌سان نپايى كو به كام اژدها\r\nدردمند دوست با راحت نگيرد دوستى * آشناى عشق با شادى نگردد آشنا\r\nماه را ماند كه در فانى شدن يابد فروغ * شمع را ماند كه در گردن زدن يابد بقا\r\nطاعت يزدان كند نفكنده چشم اندر بهشت * خدمت سلطان كند نابسته طمع اندر عطا\r\nبا كمند عشق بربندد همى بازوى عقل * با سمند فقر بسپارد همى ميدان لا\r\nجان دهد بىآنكه بشناسد همى جان را ز جسم * سر دهد بىآنكه وابيند همى سر را ز پا\r\nآب شمشيرش به كام اندر همىبخشد حيات * برق پيكانش به چشم اندر همىباشد ضيا\r\nدر مصاف عشق خونخواره به فتواى خرد * شاد و خندان اندر آيد چون حسين كربلا\r\nقرة العين بتول و درة التاج رسول * چشم جان مجتبى و نور چشم مرتضى\r\nعلت هفت و چهار و مصدر هر دو گهر * سيم هشت و چهار و پنجم آل عبا \r\n\r\n","description":"","footnote":"","page_name":" 497 ","page_number":497},
  {"content":"\r\n\r\n آنكه مهد او در ايوان بود پر جبرئيل * آنكه رخش او به ميدان بود دوش مصطفى\r\nذره‌ذره اين جهان عضو تو و جسم تو است * نيست جز عضو تو و جسم تو هرچ آن جز خدا\r\nيا رب از عضو تو چون عضو ترا آمد گزند * يا رب از جسم تو چون جسم ترا آمد جفا\r\nخاك خون شد چرخ خون باريد چون خون تو ريخت * تن همانا در بلا افتد چو دل شد مبتلا\r\nهم رضا و هم قضا گلهاى بستان تواند * چند ايماى و كنايت هم رضايى هم قضا\r\nصد هزاران جلوه‌گه دارى تو هردم زان يكى * آن تن مردانه باشد كاندر آمد در غزا\r\nحمله بردى و ددان را از ردان بردى طعام * ويله كردى و جبان را از جبين كردى قفا\r\nده هزار اهريمن از يك حمله كم كردى و كس * ده هزار اهريمن از يك حمله كم كردى فنا\r\nگفتهء تيرت شهاب است و بدانديش تو ديو * گفتهء تيرت شهاب است و بدانديش تو ديو\r\nگفتهء تيغت شرار است و هماوردت گيا * يك‌هزار و نهصد و پنجاه و شش زخم از عدو\r\nبهره بردى و نديدى جز عنايت زان عنا \r\n\r\nايضا در مدح حضرت امير المؤمنين على ابن ابى طالب عليه السلام\r\n چه سودا در سر افتادم كه نه سر ماند و نه سودا * چه طوفان كند بنيادم كه هم شد كلبه هم كالا\r\nسرم رازى دگر گويد روان راهى دگر پويد * دلم دنيا نمىجويد كه بستم ديده از دنيا \r\n\r\n","description":"","footnote":"","page_name":" 498 ","page_number":498},
  {"content":"\r\n\r\n هماى همتم زد پر ازين شش‌در قفس شد در * بر از نه گنبد اخضر نشمين كرد روح‌آسا\r\nدريغ اى روز بگذشته فسوس اى بخت سرگشته * ز دين بگذشته دل هشته به مدح خسرو دارا\r\nدر اين بازيچهء طفلان چو طفلان در دبيرستان * گه از لوح و قلم دستان گه از چرخ و فلك ايما\r\nنه طفلى چند الف تا با مجرد شو الف‌آسا * كه بيش از يك الف اينجا نه فرق از لاست تا الا\r\nدر آن در كن سبق‌خوانى كه درسش علم نادانى * بنقش آرزو مانى چو مانى واله و شيدا\r\nز دوجهان جوى بيرون سو مكن در ما سوى اللّه رو * در شاه ولايت جو كه هست از ازين و آن و الا\r\nهو الاول هو الآخر هو الباطن هو الظاهر * همه مقهور و او قاهر همه مملوك و او مولا\r\nازو تا دم دم اژدر بصفين صارمش صفدر * سر از مرحب در از خيبر گرفت اندر صف هيجا\r\nتعالى عن مقولاتى تعالى اللّه چه آياتى * فروغ گوهر ذاتى ظهور خالق اشيا \r\n\r\nو له ايضا\r\n از باغ جنان راز كه آموخت جهان را * زيراكه جهان عرضه كند باغ جنان را\r\nگر باغ جنان گوشه گرفتن ز جهان خواست * هر گوشه دو صد باغ جنانست جهان را\r\nشخ كوه بدخشان شد و تل كان يمن گشت * كاين ترجمه اين را بود آن عاقله آن را\r\nگر رستهء عبهر ننوشتند ندانند * از اصل مجسطى نگر آن كاه‌كشان را\r\nابر افعى پيچان و چمن كان زمرد * از ديده سزد گر نشكيبد سيلان را\r\nبر خاك اگر صورت طيرى بنگارند * از سعى هوا ساخته خيزد طيران را\r\nور عكس فتد از حيوان درگذر آب * هم عكس پذيرد حركات حيوان را\r\nبلبل به چمن راوى اشعار سپهر است * در مدح خداوند گشود است زبان را\r\nروزى كه يلان آرند از سم تكاور * آشفته‌تر از چرخ نگون خاك ستان را\r\nعكس رخ ابطال در آيينهء صمصام * چون معدن بيجاده بود برق يمان را\r\nدر خون گوان بينى از ثابت و سيار * وامانده دوصد قافله خيزان و فتان را\r\nمرد از زبر كشته خميده نگرد دشت * كآسيب زند منطقه مرد نگران را\r\nاز عكس رخ خصم تو ده ميل فزون‌تر * رمح تو پديد آرد رنگ يرقان را\r\nهر لحظه ز باد علمت بر به سواران * آن آمده كز باد خزان برگ رزان را \r\n\r\n","description":"","footnote":"","page_name":" 499 ","page_number":499},
  {"content":"\r\n\r\n زرد آرد و لرزان كند و ريزد بر خاك * آرى علمت ترجمه شد باد خزان را\r\nسيراب كنى گرچه به تمثال سرابست * با چشمهء شمشير زمين عطشان را\r\nدر خانه مه مهجه برد رايت عاليت * بر ماه كند دخمه سراى سرطان را\r\nتا حشر همى سودهء الماس فشاند * گر تن سپر تيغ تو سازند فسان را\r\nگر هيئت رمح تو به بيشه بنگارند * چون مار ز سر پوست فتد شير ژيان را\r\nدر صورت دست تو بكان رسم گذارند * زر با شرف سكه پديد آيد كان را\r\nمن بر سر آنم كه جهان پير نگردد * تا يار جهان ساخته‌اى بخت جوان را \r\n\r\nو له\r\n ماه مبارك بتافت رخ ز معادا * نيك بجستم ازين عدوى توانا\r\nخوش‌خوش امسال جان جهاندم ازين بند * سال دگر زنده باشم آيا من يا\r\nدوش درين نكته تا به صبح نخفتم * كز چه سبب روزه گشت لازم و دربا\r\nكرد چه بايد زبان چه تيغ مهند * بست چه بايد دهان ز نزل مهنا\r\nايزد بخشنده اين نعم به عطا داد * عالميان تا برند لذت نعما\r\nگفت كلوا و اشربوا كه مردم بخرد * نكنند از اكل و شرب هيچ محابا\r\nبازندانم كه منع از پى چه بود * تا چه فكند است اين بدار مبدا\r\nعقل دقيقه‌شناس روى ترش كرد * كاى بندانسته طعم صبر ز حلوا\r\nقسمت فردا تمام گر خورى امروز * تا گزران ناشتا بمانى فردا\r\nنعمت دنيا براى خلق بود ليك * خلق به دنياست تا به محشر بر پا\r\nگر بند اين نهى از كه ز احمد مرسل * گر نشد اين منع از كه ز ايزد يكتا\r\nنعمت دنيا همه وفات ننمودى * از پى يك‌روزه خوان داور دنيا\r\nبذله شكر سنج ليك هامون هامون * خامه گهر ريز ليك دريا دريا \r\n\r\nو له\r\n از سليمان مور را مژده رساندى مرحبا * حبذا مرغ سليمان فرخا پيك صبا \r\n\r\n","description":"","footnote":"","page_name":" 500 ","page_number":500},
  {"content":"\r\n\r\n از كيا سرمايهء دولت سپردى شاد زى * از ملك پروانهء رحمت رساندى مرحبا\r\nديدهء پروانه‌اى كاو را فدائى گشت شمع * تا من آن پروانه ديدم شمع جان كردم فدا\r\nچاه نخشب بود آن منشور و سر بگشادمش * چهرهء خورشيد فش بنموده ماه بن عطا\r\nنام آن ماه فروزان شد به گوش من چنانك * در صماخ عاذر از عيسى شدى نام دوا\r\nآن دلارامى كه نسپرد است كامى در وفاق * آن جفاجوئى كه نشنيد است نامى از وفا\r\nآنكه در زلف دلاويزش شكنج اندر شكنج * آنكه در چشم فسون‌سازش بلا اندر بلا\r\nلعل نوشينش همى تشنه به خون مستمند * جعد مشكينش همى حلقه به حلق مبتلا\r\nخوش بود دلبر اگر كوى ملك باشد پناه * خوش بود ساغر اگر بوى بهار آرد صبا\r\nزشت در چشمت بود دلبر چو خاطر مستمند * تلخ در كامت شود شكر چو صفرا سرگرا\r\nگرنه آب را مشت روى نگار است آذرخش * گرنه گنج راحتت زلف حبيب است اژدها\r\nمن كنون از دلربا هر سو گريزانم به طبع * آن‌چنان كز من گريزان بود هر سو دلربا\r\nخال در چشم من اكنون يا كه خارم در بصر * زلف در دست من اكنون يا كه مارم در وطا\r\nغمزهء او در خيال اكنون خدنگى دلنشين * ابروى او در گمان اكنون كمانى جانگزا\r\nپارسا از مست ترسد دل از آن چشم سياه * كاروان از دزد ترسد جان از آن زلف دوتا\r\nهم ز چشمش در نفير آيم چو از علت عليل * هم ز زلفش در شكنج افتم چو بر آتش گيا\r\nخاصه اكنون كز فلك شد بنگه عيشم خراب * خاصه اكنون كز اجل شد محفل سورم عزا\r\nباد نوميدى وزان شد برگ خرسندى خزان * خون آسايش هدر شد ساز آرامش هبا\r\nگوهرآگين آسمانى تن نهفت اندر زمين * عالم‌آرا آفتابى شد نهان همچون سها\r\nآنكه بر ديبا نخفتى خفت بر خاك نژند * آنكه بر گلشن نرفتى رفت بر خار جفا\r\nآنكه از زرتار جامه ننگ مىبردى تنش * تا چه پيش آمد كه اكنون از كفن دارد قبا\r\nاو نرست و كس همانا نرست از دست مرگ * او برفت و ما همانا رفت خواهيم از قفا\r\nسيل چون جا در سرا سازد چه بالا چه نشيب * مرگ چون ره بر روان بندد چه سلطان چه گدا\r\nاى ملك تو آسمانى و آسمان اخترفروز * اى ملك تو آسكونى و اسكون گوهرنما\r\nاخترى كو از ميان اختران شد ناپديد * گوهرى كو از ميان گوهران شد بىبها\r\nآن مبين گر يك‌دو روزت روزگار آشفته كرد * در سحاب اندر نديدى هيچ‌گه شمس الضحا \r\n\r\n","description":"","footnote":"","page_name":" 501 ","page_number":501},
  {"content":"\r\n\r\n اين سحاب تيره خواهد شد ز پيش آفتاب * وافتاب اندر جهان خواهد شدن ظلمت‌زدا\r\nآن شنيدستى سليمان را چه آمد ز اهرمن * آن شنيدستى فريدون را چه آمد ز اژدها\r\nچون سليمان زود دست اهرمن آرى ببند * چون فريدون زود مرد اژدها سازى فنا\r\nغم مدار اى شه كه بينى افعى آنگه مهره‌اش * غم مدار اى شه كه حصرم آيد آنگه توتيا\r\nاز پس چه يوسف اندر مرز مصر آمد عزيز * وز پس غار احمد آمد در مدينه مصطفى\r\nاز پى دريا به عالم شد ز بن عمران مثال * از پس آذر به گردون شد ز بن آذر لوا\r\nاز پس مازندران كاووس از غم شد مصون * وز پس پرمايه افريدون ز تنگى شد رها \r\n\r\nدر تهنيت عيد اضحى و مدح پادشاه گيتىپناه محمد شاه قاجار\r\n در روز عيد اضحى درگاه پادشا * كعبه است كز بزرگان تنگى كند فضا\r\nخورد و بزرگ در ره او گو سپندوار * سر مىنهند از پى قربانى و فدا\r\nشير فلك ز چرم حمل پوستين كند * باشد كه سر بريده شود پيش پادشا\r\nجمشيد چرخ رايت چرخ قضا توان * بهرام شيرصولت شير جهان‌گشا\r\nداراى روزگار محمد شه آنكه نيست * يك روز روزگارش جز از در رضا\r\nپست است هر دوعالم با كبريائيش * وانگه نشسته يك‌سو از كبر و از ريا\r\nگويند كيميا را اسم است و رسم نيست * خاك درش ببين و بجو رسم كيميا\r\nگر فتح باب خاطر او بر سما فتد * جز زهره مىنبارد بر خاك ره سما\r\nور پر و تاب خاتم او بر زمين جهد * بىتاج زر نجنبد اندر زمين گيا\r\nاى خسروى كه نقش گفت تا قضا نه بست * ابناى دهر مىنشكستند ناشتا\r\nچون داد و دين شگرفى چون مهر و مه شگفت * چون جان وجد شريفى چون نور و نم شفا\r\nدر بزم چون سحابى در رزم چون سپهر * در حزم چون زمينى در عزم چون صبا\r\nبحرى گه كفايت ابرى گه كفاف * چرخى گه سياست مهرى گه وفا\r\nروز طرب هزار كيائى تو با كلاه * وقت غضب هزار قبادى تو در قبا\r\nبرتر نشسته حضرتت از ماه و از فلك * بيرون دويده همتت از صبح و از مسا\r\nروزى كه جز كمند نجويد كس آشتى * وقتى كه غير مرگ نباشد كس آشنا \r\n\r\n","description":"","footnote":"","page_name":" 502 ","page_number":502},
  {"content":"\r\n\r\n دريا شود چو خاطر محرور خشك‌لب * بيضا شود چو ديدهء مصروع كم‌بها\r\nدندان زنان چو گرگ گرسنه دود اجل * پنهان نگر چو شير شكارى رسد قضا\r\nميدان ز تيغ مردان آيد چو آسگون * گردون به خون گردان گردد چو آسيا\r\nگفتى شكسته كوزهء فصاد در زمين * گفتى گشاده كورهء حداد در هوا\r\nخصم از نهيب تيغ تو بر تو قفا كند * زان پيشتر كه تيغ تو بر تو كند قفا\r\nهردم ز تيغ لعل كنى روى دشت و باز * از عكس نيزهء تو شود كان كهربا\r\nبر تيغ و بازوى تو كجا ريخت خون خصم * بر خاك ره نويسد اهلا و مرحبا\r\nاى تير تركش تو همخوابهء ظفر * وى شير رايت تو هم‌كاسهء بلا\r\nاز يك مشيمه‌زاده تيغ تو و ظفر * وز يك حديقه رسته دست تو و وغا\r\nگر مدح تو نخواندى الكن شدى سخن * ور دست تو نديدى ممسك شدى سخا\r\nزر با نشان سكه ز معدن برون جهد * تا دست‌بوسى تو كند درگه عطا \r\n\r\nو له ايضا\r\n چهره فروزان بسان آتش سوزا * وان گره زلفكان چو عود مطرا\r\nچنبر عشقت كمند گردن گردون * تابش چهرت درخش خاطر بيضا\r\nحسن تو مشهورتر ز پرتو خورشيد * وصل تو كميابتر ز سايهء عنقا\r\nكرته مشكين فلك فلك همه خاور * سينهء سيمين جهان جهان همه خارا\r\nسنبل مشكين پريش كرده به سورى * چشمهء نوشين نهفت مانده به ظلما\r\nهندوى جوزن گرفته حقهء مرجان * زنگى لاعب سپرده ساحت نعما\r\nنسخهء زلفت شبان تيره بخوابم * چون دل مجروح را شوم به مداوا\r\nاين به خلاف است و من رهين خلافم * چارهء زخمين كنم بعنبر بويا \r\n\r\nو له\r\n ملك زمان باد پادشاه زمين را * علت كونين فخر دانش و دين را\r\nقايد عزمش به يك پيام گشاده * مثل فلك صد هزار حصن حصين را \r\n\r\n","description":"","footnote":"","page_name":" 503 ","page_number":503},
  {"content":"\r\n\r\n حافظ عدلش به يك قلاده كشيده * مثل اسد صد هزار شير عرين را\r\nحافظ اوتاد اگر نبود نكردند * مهبط ارواح پاك قالب طين را\r\nضامن ارزاق تا نشد ننهادند * قاعدهء معده در مشيمه جنين را\r\nخاك درش ديد آب خضر و نهان شد * گفت قلم دركشيد گوشه‌نشين را\r\nگنبد فيروزه نيست لايقش ار نه * جاى در انگشترى دهند نگين را\r\nخورده ز حجاب او قفائى و تا حشر * مىنشناسد فلك قفا و جبين را\r\nبال همايون هماى چترش بگشاد * شهپر شوكت شكست روح امين را \r\n\r\nو له ايضا فى الحكمة\r\n اى نامه‌ات چو صفحهء خورشيد خوش‌نمود * وى خامه‌ات چو ارغن ناهيد خوش‌نوا\r\nدر نامهء تو ظلمت و نور است مجتمع * وان نور از تجلى طور است در ضيا\r\nدر اين سواد اعظم نور سياه دان * اين است ظلمتى كه بود مايهء بها\r\nنور سياه ظلمت و حيوان مقام قرب * حيوان و ظلمتت همه شد آشكارها\r\nما جان به بزم مهر درخشان كشيده‌ايم * ظلمتكدهء جهان نكند تيره جان ما\r\nسيم سپيد و سنگ سيه پيش آن يكى است * گر زرد و سرخ دهر دنى دل كند رها\r\nمال است مار و مار بود آفت روان * و آمال در دل تو چنان خفته اژدها\r\nزين مار و اژدها اگرت جان مسلم است * هردم ترا ز عالم بالا رسد ندا\r\nمن در هواى آنكه هواها همه ازوست * دل برده‌ام سلامت از اين دهشت و هوا\r\nگر جامه رنگ‌رنگ به برآورى چه غم * دل را ز زنگ رنگ همىدار باصفا\r\nبىرنگى است رنگ تو رنگى به كار زن * اى رنگهاى تو همه نيرنگ و كيميا\r\nلا خم رنگرز بود و تا در آن درى * بىرنگ از ميامن الا شوى تو لا\r\nدل را ز رنگها همه كن صاف تا كند * هرگونه رنگ‌رنگ همى در دل تو جا\r\nنيرنگ روميان بود و رنگ چينيان * ايوان دل چرا نكنى صاف از ريا \r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\nو له فى المناظره\r\n آن شنيدستى كه خصمى سپهر است و سحاب * دوش باهم تا به گه بودند در خشم و عتاب\r\nاين همىگفتا مرا باشد بر افزون صدر و قدر * وان همىگفتا مرا باشد فزون‌تر جاه و آب\r\nپيشدستى را سحاب آشوفت گيتى بر سپهر * با زبان رعد گفت اى نابكار ناصواب\r\nتو نه‌اى چون من چرا زيراكه ايزد برنهاد * دفتر توجيه روزى مرمرا در فتح باب\r\nاز شقايق من طرازم قرطهء ياقوت‌گون * از شكوفه من فرازم خيميهء سيمين قباب\r\nاژدها شكلم از آن دارم به دل گنج روان * آسكون قدرم از آن ريزم ز كف درّ خوشاب\r\nپويه‌ام چون باد صرصر پيكرم چون پيل مست * جنبشم چون مار گرزه ويله‌ام چون شير غاب\r\nآب و آتش گر نديدستى برآيد توأمان * برق و باران مرا بين انه شىء عجاب\r\nتو چو من آتش فروزى من چو تو آتش نهاد * آتش من آب حيوان آن تو نار عذاب\r\nآتش من گلستان را آورد در آب و رنگ * آتش تو مردمان را افكند در پيچ‌وتاب\r\nسنبله تو برفروزى سنبله من بركشم * ليك ازين هر دو يكى را كرد بايد انتخاب\r\nسنبلهء تو هست يكسر خار راه مرد و زن * سنبلهء تو هست دايم قوت جان شيخ و شاب \r\n\r\n","description":"","footnote":"","page_name":" 505 ","page_number":505},
  {"content":"\r\n\r\n امتحان را يك‌دو سال افزون نه كاندر راغ و باغ * سايهء احسان نيفكندم بر آباد و خراب\r\nقحط سالى شد كه كس بر قرصهء نان ننگرد * جز بخوان آسمان اندر به قرصهء آفتاب\r\nقرصه‌اى جز دو نبينى وان بخوان آسمان * خوشه‌اى جز يك نبينى وان به نيلى آسياب\r\nاز زمانه گر به گون مردم هم‌اكنون گر به‌سان * زادهء خود را چنو آهوبره سازد كباب\r\nچون سحاب اين‌سان سخن در فضل خويش آغاز كرد * سخت غضبان و دژآگه شد سپهرش در جواب\r\nگفت از دريوزهء ديگر كسان چندين ملاف * خوش نه از واجب زكاتى دعوى صاحب نصاب\r\nسال و مه شهروزه‌سان زى لجه درآمد شدى * جز تكدى چيست داعى زين ذهاب و زين اياب\r\nعالم سفلى پروردهء احسان ماست * پيشكاران منند اين باد و آتش خاك و آب\r\nاز صعود اختر سعدى زمين آرم نعيم * وز قران كوكب نحسى محيط آرم سراب\r\nقبض و بسط آرد همه در روشنانم اعتصام * نيك و بد دارد همه با اخترانم انتساب\r\nواسطهء روزى منم زيراكه بر ازمان خويش * بهره‌اى بخشم به هركس چه شرنگ و چه جلاب\r\nاين دو اندر داورى كز پيشكاران قدر * شد تنى آگاه و در تك‌تاز آمد باشتاب \r\n\r\n","description":"","footnote":"","page_name":" 506 ","page_number":506},
  {"content":"\r\n\r\n از سحاب و از سپهر آن كو همىبشنيده بود * با قضا گفت و گرفت از روى اين معنى نقاب\r\nشد قضا در خشم و كرد آن هر دو مجرم را طلب * منهئى رفت و جنابه بردشان در آن جناب\r\nبا سپهر آغاز كرد آنگه كه اى ناراست پو * صبح و شام از خون خلقت دست و دامن در خضاب\r\nتو سرايى من ز اختر آورم نعماى نغز * او سگالد من ز باران پرورم درّ خوشاب\r\nواسطهء روزى ازين رو خويش را پنداشتيد * اندرين عصيان شما را تا چه پيش آيد عقاب\r\nآن دهد روزى كه گر نقش كفش پيدا نگشت * واسطهء روزى مؤبد باز ماندى در حجاب\r\nخسرو گيتى كه اندر كفهء احسان او * عالم و آدم سبكتر باشد از پرذباب \r\n\r\nو له ايضا مدح السلطان محمد شاه\r\n باز مرواريد تر در باغ مىبارد سحاب * گل به گلبن برشد است و روى شسته است از گلاب\r\nخوشهء پروين پراكند است در هامون بهار * شاخهء مرجان دمانيد است در بستان سحاب\r\nنغز همچون سينهء طاوس نر گشت از نگار * دشت كز اين پيش بودى تيره چون پر غراب\r\nبر زمين گر صورت پران عقابى بركنى * خالى از لطف هوا بينى كه برپرد عقاب \r\n\r\n","description":"","footnote":"","page_name":" 507 ","page_number":507},
  {"content":"\r\n\r\n از شكوفه شاخ در بستان همىبارد درم * چون به روز عيد دست خسرو مالك رقاب\r\nخسرو عادل محمد شه كه هنگام سخا * نه همىدارد شمار و نه همىداند حساب \r\n\r\nو له\r\n باز برآمد به شير نيزه‌كشان آفتاب * راست چو بر پشت بور خسرو مالك رقاب\r\nخويش چنو قهر شاه آتش در دهر زد * خاك مطبق به تب چرخ معلق به تاب\r\nدر بن دندان كوه مهرهء افعى * درخش بر سر خيزاب بحر سينهء ماهى كباب\r\nكوه به كانون چرخ آتش تفسيده شد * ريخت به دامان سنگ خون دل آفتاب\r\nآتش خاور بتافت بر نمط تيغ شاه * كوه از آن شد محيط بحر از آن شد سراب\r\nفتحعلى پادشاه فرّ نگين و كلاه * خسرو گيتىپناه داور گردون مآب \r\n\r\nو له\r\n موكب بهمن نماند گرچه به خورشيد تاب * غم مخور اى خوب‌چهر خيز و برافكن نقاب\r\nخندهء گل گو مباش گريهء بلبل به گل * گريهء مينا نگر خندهء جام شراب\r\nسرو خرامان توئى جاى تو در چشم من * سرو سهى گو مباش جزع تو نك نيم‌خواب\r\nتا به تو ديدم ز شوق ديده بباريد سيل * چون بگرايد به مهر آب بريزد سحاب\r\nعارضت اندر به دل جنت دوزخ مقام * قامتت اندر به چشم طوبى كوثر مآب\r\nدانهء دانا فريب دام ملائك شكار * خال تو در زير خوى زلف تو در بند تاب\r\nزنگى رقاص اين خاصه به دشت ختن * هندوى غواص آن ويژه به بحر گلاب \r\n\r\nدر مدح سلطان جهانستان كامكار محمد شاه قاجار غازى نور الله مرقده\r\n اى به مشكين طره در چنبر كشيده آفتاب * كس نه در چنبر كشيد است آفتاب از مشكناب \r\n\r\n","description":"","footnote":"","page_name":" 508 ","page_number":508},
  {"content":"\r\n\r\n تا نديدم پر ز خوى آن گونهء گلبرگ‌سان * مىندانستم كه از گلبرگ مىخيزد گلاب\r\nنيش در جانم نشاند است آن دو لعل پر ز نوش * خواب از چشمم ربود است آن دو چشمم پر ز خواب\r\nجان من كانون و بر چهره ترا عود سياه * چشم من جيحون و در حقه ترا درّ خوشاب\r\nتو بخ گل جراره دارى من به دل صد گونه خار * تو به لب جواله دارى من به تن صد گونه تاب\r\nاز دل احباب مژگانت چنان مىبگذرد * كز دل اعدا خدنگ خسرو مالك رقاب\r\nخسرو غازى محمد شه كه اندر رزم و بزم * ملك گيرد بىقياس و مال بخشد بىحساب\r\nتف تيغش در دل كان گوهر آرد چون درخش * باد تيرش در تن چرخ اختر آرد چون شهاب\r\nشكل از كفش گرفته درّ از آن بخشد صدف * رنگ از تيغش ربوده نسل از آن برد سذاب\r\nزهره بگدازد امل چون برنهد زين بر سمند * چهره بطرازد اجل چون بركشد تيغ از قراب\r\nهمچو تند آذر يكى لشكر ز آذربايجان * در مه آذر برآوردى سبك پى همچو آب\r\nگرچه از پر حواصل داشت شادروان زمين * جيش تو بگذشت بر پر حواصل چون\r\nوالى كرمان به چنگ اندر فتادت چون عنان * خسرو گرگان به پاى اندر فتادت چون ركاب \r\n\r\n","description":"","footnote":"","page_name":" 509 ","page_number":509},
  {"content":"\r\n\r\n در خراسان جيش راندى زان سپس چون تند سيل * در سم توسن سپردى جمله آباد و خراب\r\nخاك شه جان و هرى از رخش شد گردون سپار * دشت سقسين و سرخس از تيغ شد لعلى نقاب\r\nاز حد كابل زمين تا خطهء سقلاب و چين * زير فرمان تو آمد چه قلوب و چه رقاب\r\nاين عجب نى گر به يك جنبش گرفتستى جهان * آفتاب از جنبشى آرد جهان در پر و تاب\r\nتاج شاه رى گرفتى تيغ سلطان صطخر * پاى آن در قيد ماند و دست اين اندر خضاب \r\n\r\nشعر مطلع و حسن مطلع اين قصيده از خيالات جناب فخر المحققين حاج ميرزا آقاسى و تتمه را سپهر كاشانى در مدح آن جناب گفته\r\n ساقى بده رطل گران زان مى كه دهقان پرورد * انده دهد غم بشكرد شادى دهد جان پرورد\r\nدر خم دل پير مغان در جام مهر زرفشان * در دست ساقى قوت جان رخسار جانان پرورد\r\nآن لعل زردازرد بين آن مهر مجلس گرد بين * آن داروى هر درد بين كز درد درمان پرورد\r\nاز عكس صهبا باردان رنگين به رخ چون ناردان * وان ناردان آن ناردان كش آب حيوان پرورد\r\nهمشيرهء جانست مى همشير مرجانست مى * مرجان جانانست مى زان شيرهء جان پرورد\r\nآهوى بزم از ساحرى آورده گاو سامرى * وان گاو از دستان گرى در حلق دستان پرورد\r\nساقى به رخ گلبرگ تر عكس رخش در جام زر * چون پور آذر ناگذر ز آذر گلستان پرورد\r\nاينك بهشتى منظرش ماه است و پروين از برش * و اندر هلال ساغرش خورشيد رخشان پرورد\r\nمرغ سحر شد در طرب مرغ صراحى كن طلب * زان مه كه با سيمين عنب چاه زنخدان پرورد\r\nسلطان چرخ واژگون راند از در جوزا هيون * سامان سلطانى كنون در كاخ سرطان پرورد\r\nماهى بر او تفسيده تن حسرت به مرغ بابزن * كز آب اين سوزان مجن تابنده ميزان پرورد\r\nاكنون كه مهر آسمان تفته زمين كرد و زمان * مهره بخ رنگ بهرمان در مغز ثعبان پرورد \r\n\r\n","description":"","footnote":"","page_name":" 510 ","page_number":510},
  {"content":"\r\n\r\n هم راوق بيجاده كن هم بيد برگ آماده كن * با خيش كار باده كن زان مه كه كتان پرورد\r\nخيز اى بت گلنار رو ساز صبوحى بازجو * زان راوقى كز رنگ و بو سيب سپاهان پرورد\r\nخنياگر جادو نسب از جادويى بگشاده لب * ناهيدوش از نيم‌شب صدگونه الحان پرورد\r\nآن چنگ همچون مهوشان موى سر اندر پا كشان * چون مهوشانش زان نشان چنگى به دامان پرورد\r\nمطرب به چنگ رامتين در بزم پور آبتين * در پرده ز اشعار متين مدح جهانبان پرورد \r\n\r\nالمطلع الثانى\r\n تا آن نگار نوش‌لب لؤلؤ به مرجان پرورد * زان لؤلؤ مرجان سلب در جسم مرجان پرورد\r\nاز طره صد مشكين زره افشانده بر سيم سره * وان در شكنج هر گره كفريست كايمان پرورد\r\nستار ايمانست آن وز كفر برهانست آن * يا دست شيطانست آن كش نور يزدان پرورد\r\nهم قصد جسم و جان كند هم رخنه در ايمان كند * هم غارت ايمان كند دستى كه شيطان پرورد\r\nمژگانش هنگام شكن سندان كند برگ سمن * هرچند خود آن سيم‌تن در سيم سندان پرورد\r\nپنهان پرى هست و برى از آهن و ز افسونگرى * صد كوه آهن آن پرى در سينه پنهان پرورد\r\nلعلش چو آتش پربها در آتشش آب بقا * يا عدل شه آن آب را در نار سوزان پرورد\r\nشمس عرب شير عجم خورشيد دل جمشيد جم * شاهى كه در ظل كرم ابناى كيهان پرورد\r\nدارا محمد شاه را دان داور دارا نژاد * ابناى دوران را بداد آنك چو دوران پرورد\r\nسيمرغ جاهش را به فر زال فلك در زير پر * در ملك جاهش از خطر مورى سليمان پرورد\r\nروزى كه مرگ آرد كمين گيتى دژم گردد ز كين * مادر به زهدان در جنين با خود و خفتان پرورد\r\nاز خاك ره بهر جدل جاى گيه رويد اجل * كام گمان وقت اجل دندان ثعبان پرورد\r\nاز برق تيغش پيش صف گرد سيه از تاب تف * هر لؤلؤ تركان صدف در قعر عمان پرورد\r\nدايه است خامش فى المثل پستانش پيكان اجل * گردونش طفلى در بغل كز خون گردان پرورد\r\nشب كاين شفق چون سرخ مىجوشد مر آن خون كرده قى * خون قى كند طفلى كه وى زان شير پستان پرورد \r\n\r\n","description":"","footnote":"","page_name":" 511 ","page_number":511},
  {"content":"\r\n\r\n\r\nايضا در مدح جناب جلالت مآب حاجى ميرزا آقاسى ايروانى\r\n باد فرخ باد خرم باد خوش عيد غدير * بر پناه داد و دين داناى بىشبه و نظير\r\nدهر و دوران را مدار و عقل و ايمان را شرف * دين و دولت را مشار و چرخ و كيوان را مشير\r\nميرزا آقاسى آن رادى كه با دست و دلش * ابر ممسك چون دخان و بحر مدخل چون غدير\r\nسر فرودزدد ز آسيب نظر خفاش‌وار * در زواياى رواق راى او مهر منير\r\nاى كفت بر صامت و ناطق نوابخش از نوال * اى درت بر صادر و وارد ثناگو از صرير\r\nحكم را چرخ دمانى حلم را كوه كلان * فضل را بحر محيطى بذل را ابر مطير\r\nبيخ عدل از تو ستيخ و روى بخت از تو سفيد * پشت ملك از تو قوى و چشم دين از تو قرير\r\nبحر و كانى در فتوت لطف و قهرى در هنر * داد و دينى در مروت ماه و مهرى در ضمير\r\nخامهء فضل ترا كمتر جنين باغ جنان * بارقهء قهر ترا كهتر اثر چرخ اثير\r\nپيش كلك رازدانت عقل چون گوشى اصم * پيش راى دوربينت مهر چون چشمى ضرير\r\nكنگرهء قصر ترا موجى است بر تدوير ماه * زايجهء كلك ترا سهمى است در تسخير تير\r\nآسمان اندر محيط همت تو يك حباب * آفتاب اندر تنور خاطر تو يك فطير \r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nايضا در مدح سلطان گيتىستان غازى محمد شاه قاجار گويد\r\n دو چاكرند به درگاه خسرو صفدر * سپهر مهر سگال و سپهر كين گستر\r\nگر او بنازد با مهر و مه به مدحت شاه * مرا بود سخن از مهر و ماه روشن‌تر\r\nگهى ز نثر به نثره همىفروشم فخر * گهى ز شعر به شعرا همىفزايم فر\r\nسزد كه باهم خصمى كنند اين دو سپهر * كه خواجه‌تاشان خصمند خود به يكديگر\r\nاز اين در است كه اينك سپهر خصم من است * كه من به بندگى شه بدان شدم همسر\r\nفزون ز سال مهى چند شد كه روز ز شب * ندانم از ستم اين سمى زشت سير\r\nبه شهر كاشان كانجا مرا به دولت شاه * فراهم آمده مال و معيشتى در خور\r\nگماشت ظالم خونخواره‌اى كه بىگه و گاه * چو خون خم بخورد خون خلق از ساغر\r\nكسى كه تنش ز خز و سمور رنجه شدى * ز خشت و خاك كنون كرده بالش و بستر\r\nچو عيش خلق همه تلخ كرد خوش بنشست * شراب تلخ همىخواست از كف دلبر\r\nدو ماه ساده دو سيمين سرين به زرين كاخ * گشاده روى درآورد و بست آنگه در\r\nميانشان به نزارى چون تارى از ديبا * سرينشان به شگرفى چو كوهى از مرمر\r\nرخانشان به صفت چون رحيق در مينا * لبانشان به صفا چون عقيق در آذر\r\nبه بذلهء شكرينشان هزار عقد لآل * به خندهء نمكينشان هزار تنگ شكر\r\nشنيده‌ام كه به يك دل دو دوست نتوان داشت * دو دلبر است مر او را و يك دل است به بر\r\nگرفت سيم و زر خلق و زين دو سيم‌اندام * همىبسنبد سيم و همىبرآرد زر\r\nهزار خانه زبر زير كرده است و اكنون * به خانه خفته گاهى به زير و گه به زبر\r\nگهى به اين يك چفسيد و گشت چون يبروج * گهى به آن يك پيوست و گشت دو پيكر\r\nهنوز ناشده آگه چنان كه بايد شاه * كه در زند به چنين خاربست ظلم شرر\r\nفروغ ديده و دين دادگر محمد شاه * كه شاه دادگر است و خديو دين‌پرور\r\nچريده اسبش با شير در يكى مرتع * نشسته تيغش با مرگ در يكى محضر\r\nعقاب قهرش از نسر خواسته مسته * خطيب قدرش از چرخ يافته منبر \r\n\r\nايضا در مدح جناب جلالت مآب حاجى ميرزا آقاسى وزير گويد\r\n عيد غدير فرخ بر مهتر كبير * هر بامداد بر وى فرخ‌تر از غدير \r\n\r\n","description":"","footnote":"","page_name":" 513 ","page_number":513},
  {"content":"\r\n\r\n قدسىنژاد حاجى آقاسى آنكه هست * هم شاه را مشاور و هم ملك را مشير\r\nدر صد قران نيارد گردونش يك قرين * درصد نظر نبيند اخترش يك نظير\r\nديو و شهاب كلكش چون آتش و حشيش * چرخ و نصال سهمش چون سوزن و حرير \r\n\r\nايضا در مدح شهريار عادل غازى محمد شاه قاجار نور الله مرقده\r\n ابر چون عنقاى مغرب بردميد از كوهسار * كوهسار از سينهء طاوس به شد در نگار\r\nكوه در پر حواصل بيضهء طاوس داشت * بيضه بشكست و از آن طاوس نر شد آشكار\r\nتل مرجان گشت از لاله فضاى بوستان * پر طوطى گشت از سبزه كنار جويبار\r\nپرنيان لعل رنگ آورده در بر ناربن * طيلسان نيل‌فام افكنده بر سر شاخسار\r\nمرغزار از سبزه گويى آسمان ديگر است * پاى تا سر مشترى شد آسمان مرغزار\r\nژالهء سيمابگون بر لالهء ياقوت‌رنگ * آن‌چنان غلطد كه خوى بر چهرهء چينىنگار\r\nابر از درياى عمان خاسته دامن‌كشان * گنج بادآورد با خود مىبرد اندر كنار\r\nنى هيونانند و مستند و گران‌بار از عدن * ره‌سپر گشتند در هامون قطار اندر قطار\r\nهمچنان در راه و بىره گوهرافشان بگذرند * گفتىيى بختى مستند و گسسته زى مهار\r\nاز بهار و از چمن سرخوش نباشم من چنان * كز هواى سيمگون و ابرهاى پاره‌پار\r\nمهر را در پاره‌هاى ابر هرگه بنگرم * يادم آيد از رخ دلدار و جعد مشكبار\r\nمن به ياد روى زيبا زنده‌ام ور نه مرا * چه صباح و چه مسا و چه عشا و چه نهار\r\nنه چو روى او چمن پيرا بود باغ بهشت * نه چو موى او عبيرآگين بود باد بهار\r\nكى چو چشم دل‌فريبش نرگس آيد سحر ساز * كى چو لعل باده‌نوشش لاله رويد مىگسار\r\nلاله‌زار است آن دو چهر و ضميرانست آن دو زلف * ضميران هرگز نرويد از كنار لاله‌زار\r\nناردان و نارون باهم لب و بالاى اوست * نار و ناز ناردان هرگز نديدم باردار\r\nهرگز از عشق وى آسوده نبودستم مگر * وقت مدح خسرو عادل خديو كامكار\r\nخسرو باذل محمد شاه كز دست و دلش * كان و معدن شرمگين و ابر و دريا شرمسار \r\n\r\nايضا قصيدهء مصنوعه را در مدح سلطان محمد شاه قاجار گفته\r\n ماه منور ترا به سرو صنوبر * سرو صنوبر نداشت ماه منور \r\n\r\n","description":"","footnote":"","page_name":" 514 ","page_number":514},
  {"content":"\r\n\r\n ماه منور بهار سنبل و ريحان * سنبل و ريحان فشانده نافهء اذفر\r\nنافهء اذفر شده در آتش سوزان * آتش سوزان گشاده چشمهء كوثر\r\nچشمهء كوثر نهان به شاخهء مرجان * شاخهء مرجان عيان ز حقهء گوهر\r\nحقهء گوهر نموده پستهء خندان * پستهء خندان شد است منبت شكر\r\nمنبت شكر مطاف مور شكرخاى * مور شكرخا شكسته رونق عنبر\r\nرونق عنبر از آن دو جادوى جرار * جادوى جرار يار لاله و عبهر\r\nلاله و عبهر گرفته مهر در آغوش * مهر در آغوش آن دو پيچان اژدر\r\nپيچان اژدر كمند گردن گردون * گردن گردون به بند داور صفدر\r\nداور صفدر ستوده خسرو قاجار * خسرو ايران ظهير لشكر و كشور\r\nلشكر و كشور ازوست خرم و خرسند * خرم و خرسند ازوست كشور و لشكر\r\nكشور و لشكر فزون ز عرصهء عالم * عرصهء عالم بر اوست تنگ و محقر\r\nتنگ و محقر شمرده وسعت كونين * وسعت كونين برش حلقهء چنبر\r\nحلقهء چنبر كمند گردن چرخش * گردن چرخش به بند گردش اختر\r\nگردش اختر همه ز جنبش كلكش * جنبش كلكش كليد ملكت قيصر\r\nملكت قيصر تمام لرزان لرزان * لرزان لرزان كند چو رمح زره در\r\nرمح زره درش همچو درزن درزى * درزن درزى بلاى مهر منور\r\nمهر منور به پهنه رنگ كند رخ * رنگ كند رخ به كين مرد دلاور\r\nمرد دلاور گرفتم آهن و سندان * آهن و سندان برش چو موم در آذر\r\nموم در آذر اگر كه هيچ بپايد * هيچ بپايد ز تيغش ايمن و ايسر\r\nايمن و ايسر ز كشته كوه بدخشان * كوه بدخشان به بحر گشته شناور\r\nگشته شناگر سمند و مرد به ميدان * مرد به ميدان به مرد گشته برابر\r\nگشته برابر دو شير جنگى باهم * جنگى باهم دو شير آهن پيكر\r\nآهن پيكر ز هر دو روى دليران * روى دليران نگاشت بران خنجر\r\nبران خنجر نشسته در دل مردان * در دل مردان شده مژهء دلبر\r\nمژهء دلبر چو تير مير سپهدار * مير سپهدار اى تو فضل مصور \r\n\r\n","description":"","footnote":"","page_name":" 515 ","page_number":515},
  {"content":"\r\n\r\n فضل مصور توئى به دانش و بينش * دانش و بينش ز توست در همه كشور\r\nدر همه كشور كسى نگفت چنين شعر * گفت چنين شعر هيچ مرد سخنور\r\nمرد سخنور سپهر مبدع اين فن * مبدع اين فن سپهر هست هم ايدر\r\nهست هم ايدر دعا چو به ز ثنايت * به ز ثنايت دعاست زيور دفتر\r\nزيور دفتر هميشه نام نكويت * نام نكويت همى به دفتر زيور \r\n\r\nو له ايضا فى المنقبة\r\n مرد مردانه ز كوى تن سفر سازد سفر * چون سفر از كوى تن نبود سقر باشد سقر\r\nچند گوئى از زمين و آسمان بگذشته‌ام * خود زمين و آسمان بگذار و از خود درگذر\r\nسر عشق آن مرد دريابد كه اول سردهد * گر ترا اين سر بيايد بايد اول داد سر\r\nچند بر در حلقه‌اى در حلقهء مردان دراى * مرد حلق آويخته بهتر كه چون حلقه به در\r\nاى نهال تيروارت خم گرفته چون كمان * از كمان ابرو هنوزت تيرها اندر جگر\r\nهركجا يك روز بينى آفتاب عارضى * شب گريبان چاك سازى در خيالش چون سحر\r\nيك دلت افزون نه و صد جاى بازرگان شوى * گاه بار سيم جويى گاه يار سيمبر\r\nتو ميان بندى كه ناگاهش درآرى در كنار * هركجا نازك ميانى بر ميان بندد كمر\r\nپاك كن دل زين صور تا آينهء دلبر شود * تيره گردد چون كنى آيينه پرنقش و صور\r\nسخت بيزارم ازين گفتار بىكردار خويش * خاك بر فرق من و اين زرق و اين‌سان و سير\r\nصد هزاران اژدها خفته دارم در درون * وز برون سو صد هزار افشانمت گنج گهر\r\nدر شب تاريك دنيا در ره باريك دين * تا سحرگاهان چراغى مىببايد راهبر\r\nآن چراغ تافته نبود مگر نور على * وان سحرگه نيست جز كوى شه بىكوى و در\r\nهرچه هستى نيست نبود آن سيه‌رو جز عدم * وانچه آن هستى است در نور على دان مستتر \r\n\r\nدر مدح قطب السلاطين محمد شاه قاجار طاب ثراه\r\n مرغ از سر شاخ برداشت صفير * ابر از بر شخ بگذاشت سرير\r\nدر جيب سحاب درّ است و گهر * در دست صبا مشك است و عبير\r\nهم سم گوزن مرجان شد و لعل * هم جام شقيق پرمى شد و شير \r\n\r\n","description":"","footnote":"","page_name":" 516 ","page_number":516},
  {"content":"\r\n\r\n كوه و در و دشت پرگل شد و مل * مل بارد و گل از ابر مطير\r\nوان صف‌زده سرو غلمان بهشت * ببريده قبا از ستر حرير\r\nبلبل به نوا برداشته بم * صلصل به خروش آراسته زير\r\nاشعار سپهر در مدحت شاه * گويند به باغ مرغان به صفير\r\nروزى كه يلان در گرد و خويند * نيمى به غبار نيمى به غدير\r\nلبها ز نهيب گردند كبود * رخها ز فزع گردند زرير\r\nچشم و رخ شير بنموده سپر * دم و سر مار پرداخته تير\r\nهر شير قوى باشد بر شاه * چون در بر شير روباه حقير\r\nتيغش نكند جا جز به دماغ * تيرش نبرد ره جز به ضمير \r\n\r\nو له ايضا فى مدح السلطان محمد شاه\r\n شب گذشته به كين سپهر كين‌گستر * برون شدم ز كين همچو مرد كشته پدر\r\nنكو بود كه درآيد همال پيش همال * سپهر را گه پرخاش با سپهر نگر\r\nهمال دون بنگيرم به كس بنستيزم * و گر ستيزم بارى سپهر به همسر\r\nسليح رزم من آن نى كه زخمى آن را * تو گوئى امروز اندك ز دى است نيكوتر\r\nنعوذ باللّه آن‌كس كه يافت زخمى مرا * چنين بماند مجروح تا صف محشر\r\nمراست ليقه كمند و مراست صفحه مجن * مراست خامه سنان و مرا زبان خنجر\r\nبدين سلاح پى كينه تن برآسودم * درآمدم به مصاف سپهر كندآور\r\nبگفتم اى ز تو اندام امن زار و نزار * بگفتم اى ز تو بنيان عيش زير و زبر\r\nبه مهر فضل زوالى به نجم مجد و بال * به كشت سور سمومى به برگ بخت شرر\r\nكجا فراغى يا بى همىشوى دهشت * كجا چراغى بينى همىشوى صرصر\r\nبه هيچ پرخاش اندر نديده‌اى پاداش * به هيچ كفران اندر نديده‌اى كيفر\r\nبدين شناخته‌اى آب كار خود زيراك * دلير گشتى و تن مىزنى به تند آذر\r\nبه خيره‌خيره درآويختى به كين وانگه * به كه به صدر انام و به كه به فخر بشر\r\nتنى كه پهلوى اقبال بود ازو فربه * ز كينه كردى چون ماه يك‌شبه لاغر \r\n\r\n","description":"","footnote":"","page_name":" 517 ","page_number":517},
  {"content":"\r\n\r\n گشاده حلقى كامد بسان سينهء باز * ز رنج تنگ‌تر آورده‌اى ز ديدهء ذر\r\nگهى عصارهء كسنى گهى مرارهء صبر * به جاى جام جلابش دهى و شهد شكر\r\nچرا به كار شگرف اندرون نينديشى * هماره مرد نگردد به كين قرين ظفر\r\nمگر نديدى تيغش كه روز تنگ و نبرد * ز تنگ باره پديد آيد از فراز سپر\r\nهلالى آنگه صد مهر را بود مطلع * سرابى آنگه صد بحر را بود معبر\r\nچو ديو ديده بود كاو به ماه نو نگرد * خيال آن را بيند به خواب گر قيصر\r\nمگر نديدى تيرش كه درگه پرخاش * چنان كه از بر خارا كند ز خاره گذر\r\nشهاب‌وار سفر كرده بر فراز سپهر * شهاب اگرچه به زير از سپهر كرده سفر\r\nمگر نديدى رمحش كه مىبلرزد شير * چو مىبلرزد در چنگ مير شير شكر\r\nزبان كشيده و زان دركشيده هرچه زبان * كمر ببسته وزان برگشاده هرچه كمر\r\nبر آن چو در طلب هم نبرد تكيه كند * چهار سازد قطب و دو آورد محور\r\nمگر نديدى گرزش كه در صف هيجا * سرشته مرد و تكاور همى به يكديگر\r\nبه روز جنگ به چنگ اندرش چنان نگرى * كه از فراز دماوند حميرى اژدر\r\nبه بر ز شيران چون آزمون كند به مصاف * غريو سازد گاو زمين ز بيم كمر\r\nمگر نديدى خنگش كه سنگ دشت به تك * زند به پهلوى گردون و سينهء اختر\r\nپلنگ شرزه به كوه و تذرو رسته به كوى * به حمله چون تنين و به ويله چون تندر\r\nبه اين‌چنين كس ناراست پوئى اى محتال * به اين‌چنين كس ناسازگارى اى ابتر\r\nبه زخم گرزه به هم درنورددت اوراق * به نيش نيزه به هم برگشايدت چنبر\r\nبه كام كج پو از خشت آردت خنجك * به چشم بدبين از رمح سازدت نشتر\r\nچو اين فسانه بگفتم بگفت گوش‌گراى * چو اين فسانه بگفتم بگفت هوش سير\r\nسپهر گفتى به نگه شد اين سخن سيلاب * سپهر گفتى خرمن شد اين سخن اخگر\r\nبه هم برآمد و آشفته گشت و درهم شد * تو گفتىيى كه ز سر پا نديد و از پا سر\r\nبه لابه گفت مرا كاى همال خوب‌خصال * به ناله گفت مرا كى سمى نيك سير\r\nگرفتم آنكه من اين جرم كرده‌ام اكنون * به چاره كوشم و دانم ز چاره نيست گذر\r\nبه جاى مار نهم گنج و جاى خار رطب * به جاى نار شوم نور و جاى زهر شكر \r\n\r\n","description":"","footnote":"","page_name":" 518 ","page_number":518},
  {"content":"\r\n\r\n كمر ببندم در خدمتش خود از جوزا * گهر بريزم بر موكبش خود از اختر\r\nبه جاى بادهء رنگين بريزمش چو شفق * به بزم سادهء سيمين در آرمش چو سحر\r\nبراى رزمش و بزمش ز جرم يك‌شبه ماه * گهى ركاب برآرايم و گهى ساغر\r\nرواقش آرم با زهره پر ز هو يا هوى * به هر شب از چه ز چنگ و چغانه و مزمر\r\nهمين كنيزك چينى كه مهر خوانندش * فرستمش به سراى اندرون چو خدمتگر\r\nنبرده تركى بهرام نام نيز مراست * كه زيبد الحق و بايدش قايد لشكر\r\nو گر پذيرد هم پاسبانى بامش * دهم به هندوكى پيش‌بين و دورنگر\r\nتو چاكر در اويى و در شفاعت من * پذيره شو كه پذير است از چو تو چاكر\r\nقصيده‌اى ز در اعتذار بنده بگو * ببر بخوان به بر داور ملك منظر \r\n\r\nمطلع الثانية فى المخاطبه\r\n خهى ز خاطر تو سرگراى صد خاور * زهى ز جوشن تو كين‌گذار صد شكر\r\nهزار شير دليرى تو در يكى جوشن * هزار مرد جوادى تو در يكى پيكر\r\nبه شكل دست تو بود ار ظهور يافت سخا * به شبه تيغ تو بود ار پديد گشت ظفر\r\nبه ياد بزم تو بر كف نهاده جام شفق * ز رشك راى تو بر تن دريده جيب سحر\r\nبه نوع تير تو پويد كه مار يافت شرنگ * ز جنس كلك تو خيزد كه نال يافت شكر\r\nبه موقفى كه نشورد سر قوى به ضعيف * به عرصه‌اى كه نجنبد دل پدر به پسر\r\nزمين چو پيشه زيبال گردد از ابطال * هوا چو منبت الماس گردد از خنجر\r\nشتاب گيرى و از خصم بگسلى آرام * درنگ سازى و بر چرخ بشكنى محور\r\nگهى چو عقل حسام تو ره برد به دماغ * گهى چو نور خدنگ تو جا كند به بصر\r\nز ويلهء تو به پرخاش حيض بيند مرد * ز حملهء تو بناورد ماده گردد نر\r\nزمين جنگ ترا تا به بنگه ماهى * هوا رزم ترا تا به گنبد اخضر\r\nكس ار بجويد بيند همى سر بىتن * كس ار بكاود يابد همى تن بىسر\r\nسحاب از آن چو بارد تن و سر آرد نم * گياه ازين چو برويد سر و تن آرد بر\r\nپلنگ اگر گذرد زان فروبريزد چنگ * عقاب اگر بدمد زين فروببارد پر \r\n\r\n","description":"","footnote":"","page_name":" 519 ","page_number":519},
  {"content":"\r\n\r\n نديده‌ام سلب زن‌پسند مرد بود * مگر به رزم تو كز تاج ببرد معجر\r\nكنند كشتهء تيغ ترا اگر تشريح * دو عضو ازو بنجويند آن دل است و جگر\r\nز نوك صارم تو گر صور كنند به خاك * صور بخيزد با تيغ و جوشن و مغفر\r\nفلك نجسته ز تو برترى كه بر سر توست * بود كه روزى بر سر درآريش جو سپر\r\nهرآن‌كه پشت دهد لحظه‌اى به رايت تو * دگر پديد نگردد ز صلب او دختر\r\nاگر به تابش تيغ تو تن سپارد كوه * رحيق صرف شود لعل در نهاد حجر\r\nو گر به سايهء رمح تو سردرآرد بحر * عقيق سرخ شود در صدف گوهر\r\nكس ار بخاطر گيرد خيال دست ترا * به هرچه برگذرد بردمد قراضهء زر\r\nو گر به خم كمان تو كس به كين نگرد * به هرچه درنگرد بيند اژدهاى دوسر \r\n\r\nو له ايضا فى التهنية\r\n عيد غدير فرخ بر مير بىنظير * هر روزش از سعادت فرخ‌تر از غدير\r\nبهرام سام صولت‌سالار تاج‌بخش * از قهر او شرارى حراقهء سعير\r\nبا طاير نصالش نسر فلك حقار * با ريزش نوالش ملك جهان حقير\r\nافلاك با حسامش چون تودهاى قار * اجرام با ضميرش چون چشمهاى قير\r\nروزى كه چرخ مويان از سهم كروفر * روزى كه دهر نالان از بيم دار و گير\r\nبر چرم گرگ ناچخ چون اخگر و حشيش * بر گبر مرد پيلك چون سوزن و حرير\r\nپوينده مرگ گردد در هر دو صف رسول * پرنده تير آيد از هر دو سو سفير\r\nتو از كران ميدان تازى به رزمگاه * وز سم رخش آرى چشم فلك ضرير\r\nهم جانگزا به ناچخ و هم صف‌شكن به رمح * هم سرفشان به صارم هم دل‌شكر به تير\r\nفرسايش جهانى با قهر جانگزاى * آسايش زمانى با لطف دلپذير \r\n\r\nدر مدح جناب فخر الدّين حاجى ميرزا آقاسى ايروانى\r\n شنيده‌اى كه به ايران زمين دگر شد كار * عقيق زاد ز سنگ و شقيق رست از خار\r\nهمىببالد عدل و همىبنالد ظلم * همىبخندد فخر و همىبگريد عار\r\nبه جاى خاك به هم شد عبير هوش‌گراى * به جاى آب روان شد شراب نوش گوار \r\n\r\n","description":"","footnote":"","page_name":" 520 ","page_number":520},
  {"content":"\r\n\r\n دقيق گشت بدان‌گونه عدل را پرش * رواج يافت بدان‌گونه امن را بازار\r\nكه شير دشنه همىبشمرد ز مژهء مور * كه صعوه دانه همىبشكرد ز ديدهء مار\r\nشنيده‌اى كه در ايران زمين سپه بودند * به كوه و هامون چون بختى گسسته مهار\r\nز ياد تيغ زمان چون ز ماه نو مصروع * ز روز جنگ جهان چون ز بند زه سوفار\r\nيكى نبرده و از اين سپه هزار دلير * يكى پياده و از اين گره هزار سوار\r\nچه شد كه جمله چو نظم منند جفت نظام * چه شد كه جمله چو كار منند بهر قرار\r\nبه طبع همچو كلنگان همىزنند ره * به حكم همچو هيونان همىشوند قطار\r\nبه يك‌نهاد تو گويى كه آفريده شدند * كه يك‌تن است به فعل آنچه صد بود به شمار\r\nشنيده‌اى كه در ايران ز توب شهرآشوب * نبود درخور يك فوج مرد كينه‌گذار\r\nكنون دو پانصد ار كه باره‌كوب شد است * چو آهنين رگ و پى اژدهاى آتشبار\r\nفسرده‌رگ چون خاك و ستيزه‌خو چون باد * زمانه كن چون آب و زبانه زن چون نار\r\nبه طبع و فعل چو مريخ چرخ گردانست * از آن به گردون مريخ‌وار گشته سوار\r\nشنيده‌اى كه بد ايران همه خراب و بىتاب * چنان كه فرق ندانست كس خزان ز بهار\r\nتهى چو پشت كشف از گياه روى زمين * زمان چو دست بخيل از نوال طبع بحار\r\nتو گفتى از دهن شير مىوزد صرصر * تو گفتى از گلوى مار مىرود انهار\r\nچه شد كه سينهء طاوس و پر طوطى گشت * زمين كه بود چو پشت غراب و پهلوى سار\r\nهزار چشمه روان شد چو كوثر و تسنيم * هزار روضه عيان شد چو خلخ و فرخار\r\nبه جوى آب شكن در شكن چو غيب دوست * به باغ سبزه گره در گره چو طرهء يار\r\nشنيده‌اى كه ازين پيش مرد شاعر كرد * ز فقر و فاقه دثار وز كدو كديه شعار\r\nچو سيم گفتى ديوانه گشت چون سيماب * چو زر شنيدى صفرا فزود چون دينار\r\nچه شد شعار زمانه كه شاعران جويند * ز حد خاور تا باختر ضياع و عقار\r\nكسى نگويد شش‌ساله رنج در ايران * چگونه اين همه آيات ماند و اين آثار\r\nكه كس به حكم فريدون و حكمت لقمان * هزار سال نيارد كند يكى ز هزار\r\nمگر به ذات چنان جوهر مفارق فرد * برون ز ماده و مده باشدش كردار\r\nپناه عقل قوى پنجه حاجى آقاسى * كه عقل را به وجود وى است استظهار \r\n\r\n","description":"","footnote":"","page_name":" 521 ","page_number":521},
  {"content":"\r\n\r\n برون دويده جاسوس حزم او ز جهت * كران گرفته آثار طبع او ز شعار\r\nز قهر او چه سخن گويم از بن دندان * به كام من همه دندان شود چو دانهء نار \r\n\r\nو له ايضا\r\n خاك معنبر شد است از نفحات بهار * شاخ مرصع شد است از رشحات بخار\r\nدكهء بزاز شد راغ ز باد صبا * رستهء عطار گشت باغ ز بوى بهار\r\nفرش ستبرق شد است ساحت دشت از گياه * قصر خورنق شد است دامن كوه از نگار\r\nبنگه عنقا نمود كله ابر از ميان * سينهء بيغا نمود بركهء آب از كنار\r\nريگ بيابان شكست قيمت لعل بدخش * خاك صحارى ربود نكهت مشك تتار\r\nسودهء شنگرف ريخت ماشطهء فروردين * تودهء ياقوت گشت رهگذر مرغزار\r\nموكب نسرين فشاند صرهء سيم سره * منبت عنبر گشود رزمهء زر عيار\r\nصورت صبح نخست يافت ز گلبن صبا * نايب صور دوم گشت به دستان هزار\r\nابر شبه‌گون روان در كنف آسمان * چهر شقايق عيان از طرف جويبار\r\nدر خون اين يك چنانك خنجر افراسياب * در خوى آن يك چنانك بارهء اسفنديار\r\nگرنه به مدح امير لاله چو من لب گشود * ابر دهانش از چه كرد پرگهر شاهوار \r\n\r\nو له ايضا فى المدح\r\n شب گذشته شدم در وثاق بستم در * ز شب گذشته يكى نيمه بيش يا كمتر\r\nكه ناگه از در صوتى حزين ز سندان خاست * چنان كه گويد مفلس توانگرى را در\r\nبرفت خادم و در باز كرد و باز شتافت * يكى بزرگ‌منش مردش از قفا شد در\r\nچو نيك در نگرستم سپهر گردان بود * ز در درآمد و جستم سپندسان زان در\r\nتهى نمودم صدر از پى نشست ولى * نه او نه من بنشستيم هر دو بر در بر\r\nسپهر نى كه درآمد جهان محنت و سوك * نشست و گفتى برخاست شورش محشر\r\nشكسته گردن بهرام و بسته دست زحل * بريده گيسوى ناهيد و خسته روى قمر\r\nسپهر مويه‌گر و اختران همه مويان * چو طفلكان كه به مويه ز مويه‌گر مادر \r\n\r\n","description":"","footnote":"","page_name":" 522 ","page_number":522},
  {"content":"\r\n\r\n من از مصيبت او نرم‌نرم در پرسش * چنان كه راز بپرسند از مصيبت‌گر\r\nسرود زين پس ديدار بخت تيره و تار * سرود زين پس بينان امن زير و زبر\r\nدريغ زان همه محنت كه ماند جمله هبا * دريغ زان همه جنبش كه گشت جمله هدر\r\nچرا ننالم ازآن‌رو كه سالها خدمت * كنون هبا و به پاداش باشدم كيفر\r\nهمىبگفت و بدش دل به دست و دست به دل * همىبگفت و بزد سر به سنگ و سنگ به سر\r\nبه ياوه سودم يك‌عمر آب در هاون * به خيره بستم يك قرن باد در چنبر\r\nز جنبشم نه اثر جز خيانت بىحد * ز گردشم نه ثمر جز شكايت بىمر\r\nبگفتمش كه ز سر اين فسانه بيرون كن * بگفتمش كه ز دل اين خيال نه بر در\r\nچه پايه‌ات كه در آن در كسى حكايت‌گو * چه مايه‌ات كه در آن ره كسى شكايت‌گر\r\nنه هيچ خسرو راند حكايت از درويش * نه هيچ مهتر آرد شكايت از كهتر\r\nبگفت من خود بودمش دوش در كرياس * همىشنيدم قدح سپهر صد دفتر\r\nاگر نيم من راست پو سپهر تويى * بجز من و تو بدين نام كس نه در كشور\r\nبگفتمش كه در اوست مصدر انصاف * از آن به عدل و به انصاف گشته است سمر\r\nجهان جود سپهدار آنكه هر دوجهانش * وظيفه‌جوى يك از ايمن و يك از ايسر\r\nشميم خلقش و هر هشت خلد خشك گياه * سحاب دستش و هر هفت بحر تنگ شمر\r\nدر آن زمان كه ز طوفان گرد و ويلهء مرد * ستاره گردد كور و زمانه گردد كر\r\nبه خون شيران گردون چو مور در گرداب * ز باد پيلان انجم چو پشه در صرصر\r\nتو از ميان سپه بر صف عدو تازى * به صف صفين مانند حيدر صفدر\r\nبه تيغ صخره‌گذار و به تير موى شكاف * به خام پيل شكار و به رمح شير شكر\r\nبه چرخ چرم بدرى به آهنين چنگال * به بحر زهره بسوزى به آتشين خنجر\r\nز شير بر شود آن تير كز تو در كيوان * ز گاو بگذرد آن تيغ كز تو بر مغفر\r\nز برق صارم آن دوزخ آورى موقف * ز خون دشمن آن لجه آورى معبر\r\nكه نوح مرسل آرد نيايش طوفان * كه پور آذر گيرد ستايش آذر\r\nز جسم كفته فرو رفته تودهء غبرا * ز خون كشته نگون گشته گنبد اخضر \r\n\r\n","description":"","footnote":"","page_name":" 523 ","page_number":523},
  {"content":"\r\n\r\n\r\nو له ايضا و له فى مدح السلطان محمد شاه\r\n جهانگشاى محمد شه آنكه از شاهان * بدوست محكم دين محمد مختار\r\nز بهر رحم عدو تيرش آتشين كوكب * براى حفظ ولى تيغش آهنين ديوار\r\nپلنگ اگر گذرد بر طريق لشكر او * ز چنگ دندان بيرون كند به گاه گذار\r\nمگس اگر برود در هواى صيدگهش * عقاب چرخ به زير آورد به وقت شكار\r\nبه خطه‌اى كه زند پره قايد قدرش * فلك به پره درافتد چو نقطهء پرگار\r\nدر آن زمان كه تنى را نجنبد دل * در آن زمان كه كسى را كسى نباشد يار\r\nعدوى تو ز فزع درشود به خانهء مور * سمند تو به غزا درجهد به ديدهء مار\r\nبشيزه بر تن ماهى شود به‌گونهء لعل * حديث جنگ تو گر بگذرد به دريا بار\r\nحديث جنگ تو هرگه كه بر زبان آرم * تمام خون شود آب دهان من چون نار\r\nز دشت رزم تو مرغى كه دانه برچيند * همىبريزدش الماس‌ريزه از منقار\r\nنقيب قهر تو گر بانگ بر زمانه زند * طليعهء همه امسالها كند از پار\r\nشكوه جاه تو بربسته ديدهء اوهام * نهيب مدح تو بشكسته گردن كفار\r\nچو لنگرى كه علايق گسسته از زورق * چو زورقى كه روابط بريده از لنگر \r\n\r\nو له ايضا\r\n آتش روزه كز آن پژمرده شد رنگين گلت * لاجرم بردست آب از آن دو لعل آب‌دار\r\nاى نگار ماه رو آشوب دل آرام جان * اى رخت چون آفتاب شامگاهان زرد و زار\r\nچاره‌يى ايدر بيا تا ما و تو دستان زنيم * جان رهدمان تا ز دست اين بلاى جان شكار\r\nخلوتى سازيم باهم خالى از آسيب خلق * نقل و مى ريزم بر آتش برنهم عود قمار\r\nيك چمن سازيم بر رشگ بهار و كشت راغ * هر دوان بىآنكه بايد زى چمن شد رهسپار\r\nتو ز قامت آن نهال آرى كه نى در سرو بن * من ز ديده آن زلال آرم كه نى در جويبار\r\nتو ز زلف خويش بندى دسته‌دسته ضميران * من ز اشگ خويش سازم پشته‌پشته لاله‌زار\r\nسورى ار جويم ببينم مر ترا اندر جمال * خيرى ار خواهى ببينى مرمرا اندر عذار\r\nتو ز مژگان بابزن آرى و آتش از رخان * من پى آن بابزن خود مرغ دل سازم شكار \r\n\r\n","description":"","footnote":"","page_name":" 524 ","page_number":524},
  {"content":"\r\n\r\n ساغر از لعل تو و باده ز ميناى دلم * ساغرى بس دلنواز و باده‌اى بس خوشگوار\r\nدر چنين بزمى كه چشم آسمان ديگر نديد * جام مى نوشيم بر ياد امير كامگار \r\n\r\nو له ايضا فى الصيام\r\n ماه مبارك آمد خوى كرده راهوارش * سى رومى از يمينش سى حبشى از يسارش\r\nهرا فكنده از مهر بر خنك راه‌جويش * زرين نموده از ماه مر نعل راهوارش\r\nده تازيانه برده يك‌ساله ره به پايان * بر چار گامه گشته شش‌سوى رهگذارش\r\nچون مرد بخل پيشه بگرفته ناى مردم * مردم به تنگ عيشى ناهار از نهارش\r\nرند از سياه نامه ننگين شد است نامش * شيخ از سپيد دستار سنگين شدست بارش\r\nآن از تحير اين دل تفته در شكنجش * اين از نظارهء آن سر رفته در دوارش\r\nدر بزم بين كه ديگر آمد همهء حسابش * در جشن بين كه وارون گشته همه شمارش\r\nخونين سرشك ريزد اندر قدح غنينه * زين عقده كز زمانه افتاده بر به كارش\r\nنالان به درد ارغن چون شيفته دل من * بر درد او گواه است اين ناله‌هاى زارش\r\nآن ترك گرگ مستم كش بود چشم آهو * آهوش داميار و شيران همه شكارش\r\nدر باز شد سحرگه و آن صبح رخ درآمد * چون آن دو زلف شبرنگ آشفته گشته كارش\r\nنارنگ‌وار گشته گلنار نار رنگش * زنگار رنگ كرده شنگرف شهد بارش\r\nهم شاخ ارغوانى شنعت گر زريرش * هم باد مهرگانى غارتگر بهارش\r\nبيجاده‌گون همىبود آن باغ ارغوانش * و الماس‌گون همىشد آن لعل آبدارش\r\nهم فتنه خواب كرده در چشم سحر سازش * هم عقده باز گشته از زلف تابدارش\r\nرنگ بهى گرفته آن سرخ سيب غبغب * آب زرير برده آن شاخ لاله‌وارش\r\nآن لعلهاى رنگين چندان‌كه سيمگون شد * آن جرعهاى سرمست آمد فزون خمارش\r\nهند و بتش كه مىبرد آب از كنار كوثر * شد سوخته چو هندو در خشك چشمه‌سارش\r\nبىخويش او شد و من بالينش كرده زانو * با آب ديده شستم از گرد ره عذارش\r\nدر واخ هوش بستم در وصل ديريابش * گستاخ دست بردم در مار مردخوارش\r\nبگشود چشم و گفتا اى شسته بر سر گنج * پروات هيچ نبود زين دو سياه مارش \r\n\r\n","description":"","footnote":"","page_name":" 525 ","page_number":525},
  {"content":"\r\n\r\n گفتم كه اى پرىرو برخيز و رخ به مى شو * فصل شتاست مگذر زين آتش و شرارش\r\nماه مباركت چيست قاف و تباركت چه * قول غنينه بشنو پس مگذر از قرارش\r\nگفت اى به باده برده آب رخ شريعت * ناهار شكنى آنگه با راح خوش‌گوارس\r\nامروز آتش تر از آب خشك نوشى * فردا چه كرد خواهى اندر جحيم و نارش\r\nگفتم كه اى جفاجو برخيز و جام بستان * بگذار روز محشر وان دهشت و شمارش\r\nنشنيده‌اى به جنت باده حلال باشد * در آستانهء مير مى نوش و بد مدارش\r\nسام ستاره دهره زال زمانه زهره * آن تهمتن كه در رزم از زال و سام عارش\r\nرادى است همت او عالم همه عيالش * بازى است شوكت او گيتى همه شكارش\r\nعالم تمام دشمن وز خيل يك غلامش * كشور تمام لشكر وز جيش يك سوارش \r\n\r\nو له ايضا فى التسلية\r\n فلك اهريمن است و كس ندانم مرد ميدانش * همه گر پوردستانى نيايى بس به دستانش\r\nكواكب را كنند از هفت گيسو دار تعبيرش * عناصر را بود از چار اژدرها هم اركانش\r\nز گيسودار مردى جويى و اين نيست آيينش * ز اژدرها مدارا خواهى و اين نيست سامانش\r\nز اختر زيب نايد خوش مباش از زيب ديدارش * ز گردون مهر نايد دل منه بر مهر تابانش\r\nچه جويى يك‌دلى از تير كامد خانه جوزايش * چه خواهى راستى از ماه كامد سكنه سرطانش\r\nاگر چون آب از خاره كند كس دلق و جلبانش * و گر چون نار از آهن كند كس گبر و خفتانش\r\nاجل چون آهن از خاره بريزد آب نوشينش * فنا چون خاره از آهن برآرد نار سوزانش \r\n\r\n","description":"","footnote":"","page_name":" 526 ","page_number":526},
  {"content":"\r\n\r\n فلك شرزه‌هژبر است و چو دم بر ما كمين سازش * جهان غضبان گراز است و چو دل زى ما گرازانش\r\nحرير است و حجر دمساز با درنده چنگالش * رخام است و قلم انباز با برنده دندانش\r\nمبين در ايرمان خانه سپهر و قرص مهر و مه * كه اين خانه خدا در چشم بس خوار است مهمانش\r\nبه كينش تن دراندازد به مهرش سر برافرازد * نه در دل كين دانايش نه در جان مهر نادانش\r\nهزاران چشم بگشايد فلك هر شامگه ليكن * نبينى آب يك جو هرگز اندر اين هزارانش\r\nكى از شرم تو زين ناسازگاريها بپرهيزد * كه نامد شرم از ناسازگاريها ز سلطانش\r\nجهاندار معظم آنكه چون گيرد به كف خطى * يكى شير دژآگاه است و اين عالم نيستانش\r\nفلك بازى شكارى هست و دست او كمينگاهش * خرد طفلى نوآموز است و مغز او دبستانش\r\nدر آن موقت كه دهقان مرگ و ابطال است اشجارش * در آن وادى كه صارم ابر و آجال است بارانش\r\nز چنگال بلا بينى همه بار كشاورزش * ز دندان اجل يا بى همه خار مغيلانش\r\nيكى بيشه شود پهنه ز بس ضرغام خونخوارش * يكى حمير شود ميدان ز بس ثعبان پيچانش\r\nولى از صارم و سرپاش مر چنگال ضرغامش * ولى از خنجر و خنجير مر دندان ثعبانش \r\n\r\n","description":"","footnote":"","page_name":" 527 ","page_number":527},
  {"content":"\r\n\r\n زمين چون كوزهء فصاد سازد تيغ خونريزش * هوا چون كورهء حداد آرد سم يكرانش\r\nبرآيد ناله از كيهان چو دم دمساز پرخاشش * بخيزد ويله از گردون چو سر سرگرم جولانش\r\nمبين خسرو اگر روزى دو ناخوش خواند هنجارش * مبين دارا اگر روزى دو پژمان ديد ارمانش\r\nگرش مخزن برفت از كف مدان آسيمه از اينش * گرش دولت برفت از در مخوان آشفته از آنش\r\nمقام از قلب سازد تير چون رانند از خويشش * سلب از لعل پوشد تيغ چون سازند عريانش\r\nيكى باز است و بربسته جهان بين جور ايامش * يكى شير است و بنهاده قلاده دست دورانش\r\nدمان‌تر گردد آن بازى كه دوزد چشم درزيش * ژيان‌تر گردد آن شيرى كه سازد بند پژمانش\r\nزهى خسرو كه اندر اين صدف‌سان خانهء دلكش * گهرهاى سخن بگزيدى از درهاى غلطانش\r\nخرد بگزيدى و سروت به خصم سرگرا ماندى * كه اين ناخوش كمال ايدر نمىارزد به نقصانش\r\nچو خود دادى بدشمن ملك و مال اكنون مشو غمگين * بخيل است آنكه مىبينى پس از احسان پشيمانش\r\nندانستى مگر آهن چو زادى از نخست آتش * كه از آتش بود آخر شكنج پتك و سندانش\r\nبه نيروى شجر لبلاب گردد سر كرا وانگه * چنان آبش برد از رخ كه بر لب شكر آبانش \r\n\r\n","description":"","footnote":"","page_name":" 528 ","page_number":528},
  {"content":"\r\n\r\n به دست مهر از خذلان ظلمت شد قمر بيرون * كه از دست قمر بينى كسوف مهر و خذلانش\r\nهمان شعله كه زاد از شمع گشت آخر روان‌كاهش * همان صرصر كه زاد از ابر كرد آخر پريشانش\r\nطمع از نفس خيزد پس برد نزد خرد خوارش * هوا از قلب آيد پس كند لخت‌جگر خوانش\r\nهم‌اكنون زين فراوان رنج در ضجرت مشو مانا * فراوان رنج هر چت نيز پاداش فراوانش\r\nهمانا مرد همچون آهنين تيغ است در جوهر * كه هرچش بيش بگدازى ببينى بيشتر آنش\r\nزر اندر آتش تفسيده صد ره گام بگذارد * كه آيد زير كام آخرسر اكليل سلطانش\r\nتو مصر مملكت را يوسفى دژخيم اخوان‌جو * كه يوسف را گريزى نيست از دژخيم اخوانش\r\nعزيز آئى تو نيز آخر مباش آزرده از زندان * كه يوسف شد عزيز اما پس از خوارى زندانش\r\nمكر نز باستان خواندى حديث خضر و ظلماتش * مگر تر داستان ديدى بيان نوح و طوفانش\r\nپس از طوفان نه نوح آخر مفوض گشت آفاقش * پس از ظلمت نه خضر آخر مسلم گشت حيوانش\r\nپس از آذر خليل آمد ملل در تحت آيينش * پس از دريا كليم آمد جهان در زير فرمانش\r\nپيمبر شد ز يزدان برگزيدهء انبيا ليكن * پس از بيغولهاى غار و جان آغال غولانش \r\n\r\n","description":"","footnote":"","page_name":" 529 ","page_number":529},
  {"content":"\r\n\r\n گر اين زيبا چكامه كس برد روزى سوى شروان * پذيره سر ز خاك آرد برون داناى شروانش \r\n\r\nو له ايضا فى المديحه\r\n آنكه بر شخص وى اين پهن فضا باشد تنگ * كيست دانى شه دارا در جمشيد اورنگ\r\nفر ميدان چو بود چرخش بر سر مغفر * زيب ايوان چو شود مهرش بر كف نارنگ\r\nروم را ولوله در كيش چو بسپوزد تير * زنگ را زلزله از تيغ چو بزدايد زنگ\r\nاندر آن پهنه كه گردون چم مانى گيرد * كند از كلك سنان صفحهء ميدان ارژنگ\r\nدهر بزدوده همى گاز چو جوشنده هژبر * مرگ بگشوده همى كام چو كوشنده نهنگ\r\nدر تن گردن دهقان شده برنده حسام * در دل تركان جوله شده پرنده خدنگ\r\nديبهء آن‌همه چون برد يمان گوناگون * كشتهء اين همه چون باغ جنان رنگارنگ\r\nزه ز بهرام چو بر گور تو چرم آرى گور * غو به سقلاب چو بر رخش تو تنگ آرى تنگ\r\nچرخ را ولوله در مغز چو با چرخ سه پى * شير را زلزله در پوست چو بر زين خدنگ \r\n\r\nدر تهنيت عيد اضحى و مدح جناب فضيلت مآب حاجى ميرزا آقاسى\r\n آفرينش جمله آيات جمال است و جلال * آيتى ديگر نباشد جز جلال و جز جمال \r\n\r\n","description":"","footnote":"","page_name":" 530 ","page_number":530},
  {"content":"\r\n\r\n هرچه گويى هست آن هستى بود و نيست آن * نيستى دان در عدم هرگز نگنجد قيل و قال\r\nبود در غيب اندرون بىجزر و بىمد اين محيط * جزر و مد اين محيط است آنچه فعل و انفعال\r\nاين تعين وين تشخص در مقامات وجود * بحر را موجست و مه را نور و دلبر را دلال\r\nدر ميان نور و ظلمت اين سخن بر خط رود * زين سخن ويحك نيفتى در خطا و در ضلال\r\nكى صور باشد خيال ار چه خيال آرد صور * هيچ جزوى در صور ليكن نباشد جز خيال\r\nنسبت واجب بممكن نسبت حرفست و حبر * حرف را بىحبر كى عرض وجود افتد مجال\r\nديدهء حدبين ببند و ديدهء حق‌بين گشا * ديدن حق باشد اندر ديدهء حدبين محال\r\nجان به راه دوست دادن اين حدود افكندنست * جان بده در راه آن يارى كه باشد بىمهال\r\nعيدها نيكوست و اضحى از همه نيكوتر است * كز نثار جان بدان جانانه دارى اتصال\r\nعيد اضحى كرد خواهى چشم بربند از حدود * همچو قطب دين و دولت مظهر كل كمال\r\nميرزا آقاسى آن كو آفتاب خاطرش * صاحب‌خانه است و اين تاريك جان مردم عيال \r\n\r\n","description":"","footnote":"","page_name":" 531 ","page_number":531},
  {"content":"\r\n\r\n\r\nو له\r\n هنر به منصب و مال است نى به فضل و كمال * به كسب فضل و كمال از چه رنجه‌يى مه و سال\r\nبه چاكر ملكم بر مسنج‌گاه سخن * كه او به صدر كرام است و من به صف‌نعال\r\nوى آن گشاده‌بيان است از اصابت جهل * كه بىزبان به فغان اندر است همچون نال\r\nبه بىزبانى بر من چو نال بخروشد * منش به پاسخ با ده‌زبان چو سوسن لال\r\nترا چه از هنر آنجا كه فرق كس نكند * نشان پاى غزال از رسوم كعب غزال\r\nزهى به طاعتتان يك‌جهت صغير و كبير * خهى به مدحت‌تان ده‌زبان نسا و رجال\r\nز اتفاق شما هر دو دهر آن ديده است * كه ماه و سال همى ز اتفاق شمس و هلال\r\nچو رشته يكتا مىبگسلاندش روباه * و گر دولايه قلاده توانش بر ريبال\r\nدو قطب چرخ مدار است اگر تو بپذيرى * ببين كه اين به جنوب است وان دگر به شمال\r\nشمر چو باهم پيوست بحر شد جوشان * مطر چو درهم افتاد سيل شد سيال\r\nز اجتماع عناصر شود عيان حيوان * ز اقتران كواكب دگر شود احوال\r\nچو مرد خواست بپويد دو بايد او را پاى * چو مرغ خواست بپرد دو بايد او را بال \r\n\r\n","description":"","footnote":"","page_name":" 532 ","page_number":532},
  {"content":"\r\n\r\n ستون دو بايد تا بام پايدت بر كاخ * طبق دو بايد تا صوت خيزدت از نال \r\n\r\nو له ايضا فى الحكمة\r\n خداى بىبدل و بىنظير رب جليل * براى نفع كثير آفريد شر قليل\r\nبه نيم‌پشه برآرد دمار از نمرود * بود در آتش سوزان نگاهبان خليل\r\nهم از مراتع جنات عدن كيش فدا * گسيل كرد و مصون خواست جان اسماعيل\r\nپى رعايت موسى كه نفس محترم است * چه نفسها كه به يك‌دم غريق ساخت به نيل\r\nبراى آنكه مسيحا ز غدر خصم رهد * شمايل دگرى را نمود ازو تبديل\r\nحديث خضر نبى و شكستن كشتى * حكايتى است كه آن نيز حجتى است دليل\r\nستوده خسرو يزدان‌پرست طاعت‌دوست * كه از اطاعت يزدان نمىكند تحويل\r\nنه جاى گفت‌وشنود است با خديو اگر * پى حراست شهرى تنى نمود قتيل\r\nكه خون مفسد گمراه در ملل هدر است * گواه اين سخن آمد ز كردگار جليل\r\nبه آيه آيهء فرقان ز سطر سطر زبور * به سوره سورهء توريت و حرف‌حرف انجيل\r\nدرخت نسترد اركس ز شاخ ناهنگام * تو از مرود و عنب پر كجا كنى زنبيل\r\nچراغ را پى آن سر همىزند دانا * كه انجمن بفروزد به تابش قنديل \r\n\r\nدر مدح مغفور مبرور نايب‌السلطنه عباس شاه قاجار\r\n ابو المظفر عباس شاه آنكه ظفر * اگر پديد شود تيغ اوست در تمثال\r\nهزار مهر دلارا به گوهرين مسند * هزار شير دلاور در آهنين سربال\r\nستاره شرم كند هركجا فروزد چهر * زمانه تنگ شود هركجا فرازد بال\r\nسپرده سينهء تنين چنان كه پشت پلنگ * شكسته گردن ضيغم چنان كه كعب غزال\r\nزمين به زانو شيند گران كند چو ركاب * فلك به پهلو افتد سبك زند چو دوال\r\nدر آن زمان كه برافروزد آتش هيجا * همىبلرزد سيماب‌وار رستم زال\r\nكسى نداند ماهى ز مه مه از ماهى * ز بس درافتد بر پيكر زمين زلزال \r\n\r\n","description":"","footnote":"","page_name":" 533 ","page_number":533},
  {"content":"\r\n\r\n اجل چو گرگ گرسنه به هم زند دندان * فنا چو شير شكارى پهن كند چنگال\r\nبه گردن اندر رگها چو راست گشته خدنگ * به پيكر اندر موها چو زهر خورده نصال\r\nدو چشم همچون لعل و دو لعل چون الماس * ز خون منجمد آورده و كف سيال\r\nسپارد از كين آژنگ ابروان به كمان * درآورد چو به زه تير پر گرفته زوال\r\nچهار سازد قطب و دو آورد محور * زند به خاك بن نيزه چون به صف قتال\r\nدونيمه سازد گردون به تيغ خاره شكاف * سپس دونيمه به هم برزند چو زرين نال\r\nسر فلك به زمين و پى زمين به سپهر * ز سم بارهء ختلى و صدمهء كوپال\r\nز خون فاسد آيد سر فلك به دوار * ز نشتر نى خطى همىزند قيفال\r\nبرزمگاه تو ميلاد بو على بود است * كه آسمانش پديد نموده چون غربال\r\nسنان توست اگر داشتى فنا دندان * حسام توست اگر يافتى اجل چنگال\r\nقرابتى است مگر پيلك ترا با مرگ * كه پيلك تو رود مرگ پويد از دنبال\r\nمرا همى عجب آيد كه تيغ و تيرت را * چو آفريد خدا از پى چه بود آجال\r\nسيه سپيد دو مرغ است روز و شب كه مدام * به زير سايهء چتر تو مىگشايد بال\r\nدرين زمان كه نتابيده آفتاب كرم * رواست روز هنرمند گر رسد به زوال\r\nسخن چو سندان بايست مشت هر دهنى * كه خصم نيز نيابد ره جواب و سؤال \r\n\r\nو له ايضا فى المدائح\r\n ز فيض مقدم ارديبهشت عرصهء عالم * همه چو گلشن باغ بهشت آمده خرم\r\nچنان كه بر رخ دلبر عرق ز بادهء گلگون * به چهرهء گل سورى نشسته قطرهء شبنم\r\nبه‌سان ديدهء عاشق شقايق آمده پرخون * به طرز طرهء دلبر بنفشه آمده پرخم\r\nزبان گشادن سوسن ميان سبزه به بستان * حديث عيسى يك‌روزه است و دامن مريم\r\nبه صحن باغ ز دست نسيم زلف بنفشه * چو روزگار من از عنبرين خطى شده درهم\r\nچمن به‌سان فلك هر صباح مقدم شه را * گهى فشاند دينار و گه فشاند درهم\r\nقيود گنجش چون قول دلبران همه فاسد * رسوم عهدش چون عهد عاشقان همه محكم \r\n\r\n","description":"","footnote":"","page_name":" 534 ","page_number":534},
  {"content":"\r\n\r\n\r\nو له ايضا\r\n حبذا شكل هلال و فرخا عيد صيام * اين يكى دلبر چو ساقى وان دگر دلكش چو جام\r\nباده‌نوشان را گذشت آن ذلت از منع شراب * خرقه‌پوشان را گذشت آن عزت از شهر صيام\r\nشد كه مفتى گه به منبر گاه در معبر بدى * در خروش و در فغان و در درود و در سلام\r\nدر منابر بس همى آكنده مىفرمود ناى * در معابر بس همى آهسته برمىداشت گام\r\nدوش در افسانهء مفتى فشردم بس ركاب * ناگهان خنگ سخن از دست من بستد زمام\r\nاندرين سودا كه ناگه اندر آمد دلبرم * آن بمشكين جعد و روشن رخ بلاى صبح و شام\r\nگفت ويحك اين توئى اين‌گونه عاجز در سخن * تا چه پيش آمد ترا باعث چه و علت كدام\r\nوانكه از طول سخن مقصود دادستى ز دست * مختصر نيكوست خود نشنيده‌اى خير الكلام\r\nآنچه من آموزم آن را در فصاحت كار بند * تا بماند ناطقه در منطق تو مستهام\r\nگو مبارك باد و ميمون باد و فرخ باد و نغز * چه و بركه عيد روزه بر خداوند انام\r\nخسرو باذل محمد شه كه بىياد كفش * صورت معده به نپذيرد جنين در بطن مام\r\nخاطرش گر پرده گيرد آفتاب آيد بكوى * همتش گر دانه سازد آسمان افتد بدام\r\nعكس تير چون شهابش گر شبى تابد بچرخ * چرخ را همچون شهاب اختر فروريزد ز بام\r\nابر تيغ لعل‌گونش گر دمى بارد بكوه * كوه را همچون شرر بيرون جهد لعل از مسام\r\nبر زمين خورشيد بارد تا ابد جاى مطر * گر ز درياى ضميرش قطره بردارد غمام\r\nمعدن الماس گردد جاودانش چينه‌دان * گر ز ميدان نبردش دانه برچيند حمام\r\nتيغ و تيرش را همانا مىنديد اندر نبرد * آنكه منكر گشت در گردون بخرق و التيام\r\nخاك را با آب تيغش در شر اين انقطاع * كوه را با باد گرزش در مفاصل انفصام \r\n\r\nو له\r\n خجسته بادا عيد عجم بهين منش جم * بمرزبان مظفر بقهرمان معظم\r\nستاره جيش و جهان ظل قضانفاذ و قدر شل * فرشته‌خوى و فلك‌دل ملك‌خصال و ملك‌دم\r\nبحزم كوه گران سر بعزم باد سبك پى * برزم مرگ مصور ببزم جان مجسم\r\nاگر بكوههء يكران و گر بگوشهء ايوان * چو طوره و آتش موسى چو چرخ و عيسى مريم \r\n\r\n","description":"","footnote":"","page_name":" 535 ","page_number":535},
  {"content":"\r\n\r\n پى همال چو او در غزا درآيد گويد * فسوس از كه ز دستان دريغ از كه ز رستم\r\nبدوش روئين گرزه به زير جوشان گرزه * بدست پيچان افعى به شست پران ارقم\r\nز سم ختلى آرد هوا چو هندى اكسون * ز نيش خطى سازد زمين چو چينى ملحم\r\nجهان و جنبش جيشش غدير و جوشش جيحون * گمان و پايهء قدرش سپهر و پلهء سلم \r\n\r\nدر مدح حضرت امير المؤمنين على بن ابى طالب ( ع )\r\n اى على مرتضى اى كارفرماى قضا * اى سپهر و صد سپهر اندر مديحت مستهام\r\nتو مثال ايزدى در تو ازل پيشين رقم * تو كتاب عالمى در تو ابد مشكين ختام\r\nروى تو يك تابش افكند و همىگفتند صبح * موى تو يك جنبش آورد و همىخواندند شام\r\nذره‌ذره اين جهان عضو تو و جزو تو است * عضو را و جزو را از شخص و كل باشد قوام\r\nدر جهان نور تو و احمد دو قسم واحد است * باز چون رخ از جهان تابى نماند انقسام\r\nصد هزاران موسى از برق تجلى سوختى * روى تو گر بركشيدى اين حجاب تيره‌فام\r\nنيستى يزدان كه تو نام و نشان آورده‌اى * كس از آن ذات مقدس نه نشان داند نه نام\r\nخواستم گويم زمام كايناتت در كفت * نيك چون ديدم تو خود هم كايناتى هم زمام\r\nانبيا امواج و شخص توست جوشنده محيط * اوليا امطار و ذات توست بارنده غمام\r\nخاك بادم بر دهان مدح تو وانگه چون منى * كس به گردون چون تواند برشدن از راه بام\r\nعزلتى ده تا كه در بندم غنى را چون فقير * همتى ده تا كه نشناسم سخى را از لآم\r\nاين دو بينى چند آخر از نقوش و از صور * اين جدايى چند آخر در ضيا و در ظلام\r\nبام كن اين شام بر من تا مگر يك‌سو شوم * در ابد نور ازل در شام بينم روى بام\r\nحق چو با نام و نشان آيد تويى نام و نشان * هم تو ذات لايزالى هم تو حى لا ينام \r\n\r\nدر حكمت و نصيحت و موعظه فرموده\r\n يك‌قدم بيرون زن آخر از كنار خويشتن * شرم ازين كردار بادت تا به كى اين ما و من\r\nيك‌قدم تا كوى آن شه بيشتر نبود وليك * آن قدم بگذاشت بايد بر وجود خويشتن \r\n\r\n","description":"","footnote":"","page_name":" 536 ","page_number":536},
  {"content":"\r\n\r\n مرد آن باشد كه از خود بگذرد در راه دوست * تا تو در بند خودى نى مرد باشى و نه زن\r\nاين خودى درهم شكن تا مىنماند جز خدا * بت شكستن گرت بايد خودشكن شو خودشكن\r\nسر بده خندان كه مرد راه در ميدان عشق * غلط غلطان مىرود خندان‌لب و خونين كفن\r\nعقل تو مغلوب نفس توست كى جويى تو ملك * تا سليمان تو در حبس است و بر تخت اهرمن\r\nگنج إلّا اللّه را دانى كه دارد دسترس * آنكه اژدرهاى لا را كام دارد در دهن\r\nراه حق كردار بايد كار با گفتار نيست * چون بياموزيش هم طوطى نكو گويد سخن\r\nمشك تو كافورگون و سيب آبى گشت و باز * شرم نارى زلف مشكين بوئى و سيب ذقن\r\nچنگ زن در شيرمردى سر برآر از هفت چرخ * هفت خوان را رفت خواهى يار شو با پيل‌تن\r\nمن سگ آن شيرمردانم كه از توفيق عشق * بسته باشد شير و گاو چرخشان در يك رسن\r\nشيرمردان چون به عشق اندر چنين دارند زيست * شير يزدان را چسان بود است يا رب زيستن\r\nشير حق شمشير دين بازوى پيغمبر على * آفتاب آفرينش بو الفضائل بوالحسن\r\nآنكه چون بيخ قوى پى و آخشيجان جمله بار * آنكه چون جان مقدس و آفرينش جمله تن \r\n\r\n","description":"","footnote":"","page_name":" 537 ","page_number":537},
  {"content":"\r\n\r\n عشق نتواند جدا كرد از وجود مطلقش * همچو اوج از چرخ و موج از بحر و بو از ياسمن\r\nچون الف كثرت پذيرد نقطه يابد بى شود * نقطه باشد حرفها را هم روان و هم بدن\r\nاين جهان جمله كتاب كثرت و چون نقطه است * باىبسم اللّه را آن صفدر سرو علن\r\nتو به جاى نفسى و عالم همه اجزاى توست * اين جهان و آن جهان دارى تو در يك پيرهن \r\n\r\nو له\r\n تا به زه شد كمان انصافش * راست چون تير مىرود سرطان\r\nصيت عدلش مگر به ميزان شد * كه جهان عدل يافت در ميزان\r\nمردم آب است و خاك و آتش و باد * تو دل و دين و دانش و ايمان\r\nنام دستت چو بر زبان رانم * زر شود در ميان كام زبان\r\nذكر طبعت چو بر دهان آرم * بحر گوهر برآيدم ز دهان \r\n\r\nدر مدح سلطان السلاطين شهريار عصر ابو النصر ناصر الدّين شاه قاجار\r\n شوشهء زر ريخت بر برگ رزان باد خزان * كاين‌چنين زرين شد از باد خزان برگ رزان\r\nدامن تل پر ز طلق كشته شد نشگفت اگر * كيمياگر گشت بر برك رزان باد خزان\r\nبست بازرگان باد آن بستهاى لاجورد * در ازاى آن گشود اين رزمهاى زعفران\r\nفرودين گر رايگان آورد سيم ده‌دهى * شش سرى زر مهرگان آورد اينك رايگان\r\nمهرگان را گرنه مهر كان همىآيد به دست * چون چنين زرپاش در بستان درآمد مهرگان\r\nزان سپس كز پرّ طوطى كوه را بودى كله * گستريده بر سر از پرّ حواصل سايبان\r\nسودهء الماس دارد باد اندر آستين * بستهء سيماب دارد آب اندر آبدان \r\n\r\n","description":"","footnote":"","page_name":" 538 ","page_number":538},
  {"content":"\r\n\r\n بامداد افسرده‌خاطر چون خزان ديده نهال * شسته بودم در خيال آن مه نامهربان\r\nناگه آن خرم بهارم اندر آمد در وثاق * كرده بالاى چو تير از سهم سرما چون كمان\r\nخندخندان آن رخ خورشيدوش خورشيدفش * لرزلرزان آن تن سيمابگون سيماب‌سان\r\nخنده‌يى نى از شگفتى لرزه‌يى نى از سماع * مهر گفتى گشت خندان سرو گفتى شد نوان\r\nكرده چون لرزنده سرو آن قامت چو نارون * كرده چون تارى شبه آن لاله چون ناردان\r\nلعلش از فرسايش گوهر به رخ مانده فگار * آبش از دنبالهء نرگس به گل گشته روان\r\nگونه چون نار كفيده جبهه چون تابان سهيل * چون سهيل افروخت نار افزون كفيده بىگمان\r\nخواست گفتى شوشهء سيم‌تنش بيرون جهد * بس بلرزيدى در آن اندام سيمين استخوان\r\nعقد مرواريدش ازبس كوفته بر يكدگر * ريخت مرواريد تر گفتى ز لعل خورده‌دان\r\nپوست همچون مغز بادام از سرين بگذاشتى * گر بر آن كس دست سودى از براى امتحان\r\nجستم از جاى و دويد آغوش بگشادم به مهر * تنگ بگرفتم به برزد بوسه بر چشم و دهان\r\nآمد و آورد و شست و شاندمش اندر كنار * وان تن چون قاقمش در خز نهفتم در زمان\r\nمجمره افروختم وز عود عنبر سوختم * كاخ را در راه و روزن بركشيدم بادبان\r\nآن شكسته گونه باز افروخت همچون نارگل * وان شبه‌گون لعل باز آمد به رنگ بهرمان\r\nبرشكفت از خرمى چون گلبن اندر صبحگاه * گفت كاى گلزار چهرم را نكوتر باغبان\r\nنيستى غمگين كه بگذشت آن زمان كز فرخى * ما و تو رفتيم بر سبزه عنان اندر عنان\r\nملحم شنگرف‌گون و ديبهء مشكين طراز * گفتى اندر باغ گسترد است چينى كاروان\r\nاين زمان در كنج اين بيغوله مىبايد خزيد * ساخت چون شاگرد گلخن‌تاب آنگه خانمان\r\nگفتم اى فرخنده گلشن گفتم اى نخل مراد * گفتم اى زيبنده بستان گفتم اى سرو چمان\r\nلاله گو ديگر مخيز و ارغوان هرگز مروى * هم لبان چون لاله دارى هم رخان چون ارغوان\r\nنه شكوفه سرزند چون اين رخ عاشق فريب * نه بنفشه بردمد چون اين خط عنبرفشان\r\nنه چو روشن روى تو دلكش برويد نسترن * نه چو مشكين موى تو خرم برآيد ضيمران\r\nسر و بن چون قد تو كى سركشد از جويبار * سرخ‌گل چون خد تو كى بشكفد از گلستان\r\nهم بود جرارهء جعد تو سيسنبر طراز * هم بود جو دانهء چهر تو نيلوفر نشان\r\nرست نيلوفر ز آب اين از كنار آفتاب * خفت سيسنبر به خاك اين بر بساط پرنيان \r\n\r\n","description":"","footnote":"","page_name":" 539 ","page_number":539},
  {"content":"\r\n\r\n ماه را هرگز نبود است آن دو لعل نوشخند * سرو را هرگز نبود است آن دو جعد مشك‌دان\r\nماه كى آويخت هرگز زلف مشكين از كنار * سرو كى انگيخت هرگز كوه سيمين از ميان\r\nچون خزان ديده چمن تا چندى آخر بىبهار * اى بهار جان مشتاق اى بهشت دل‌ستان\r\nگر ز سرما سوگوارى برفروزم آتشى * آتشى بس بىگزند و آتشى بس بىدخان\r\nآتشى پرتاب همچون روى يار تندخوى * آتشى سيال همچون آب چشم ناتوان\r\nدر قدح اندر چو مهر و چون به خم اندر سهيل * در دماغ اندر چو مغز و چون به مغز اندر چوپان\r\nهم فتوت را فروغ و هم سخاوت را نسب * هم شجاعت را توان و هم مروت را روان\r\nاصل رادى بيخ مردى فر فهم و آب عقل * ساز رامش چشم بينش قوت دل قوت جان\r\nگر نبودى جنبش آن كى از آن دادى خبر * گر نبودى تابش آن چون به دو بردى گمان\r\nجنبشى چونان كه گويى برپرد از ساتكين * تابشى چونان كه گويى برجهد از باردان\r\nدر جنان كوثر عجب نبود ازين بايد عجب * كاندر آن بينى رخ ساقى چو در كوثر چنان\r\nاين بهار دل‌فروز و اين شراب خوشگوار * هين بيا تا ما و تو باشيم شاد و شادمان\r\nدر چنين بزم و چنين بستان پياپى دركشيم * ساغر صهبا به ياد داور كشورستان\r\nنصرت دين ناصر الدّين شاه غازى آنكه هست * داور كشورستان و خسرو صاحبقران \r\n\r\nدر صفت بيمارى خود به عراق و وصول امير الامراء العظام غلام حسين خان سپهدار\r\n به اصفهان كه ز يزدانش باد صد نفرين * فتاده بودم يك اربعين جنين و انين\r\nگهى در آب عرق چون غريق در جيحون * گهى ز تاب مرض چون حريق در سجين\r\nهزار بار برافزون معاينه ديدم * مخايل ملك‌الموت و حفره و تلقين\r\nمرا كه طبع بدى آسمان پروين‌زاى * ز ديده گشت رخم آسمان پر پروين\r\nسپس كه اختر من با افول كرد قران * سپس كه طالع من با زوال گشت قرين\r\nتن نزار دگر ديد روز بهبودى * چو شب‌شمار دو ده عشر كرد از عشرين\r\nمرا ز بخت شكفتى كه محنتى چونان * چه شد كه باز بدل شد به راحتى چونين\r\nسروش غيبى گفتى به گوشم اندر گفت * كه اى بدائع معنى به لفظ تو تضمين \r\n\r\n","description":"","footnote":"","page_name":" 540 ","page_number":540},
  {"content":"\r\n\r\n ترا خداى دگرباره زندگانى داد * براى مدح خداوند و مجد دولت و دين\r\nابو المظفر صهر ملك سپهبد آنك * در آب و خاكش مردى و مردمى است عجين \r\n\r\nدر ذكر يورش خراسان و مدح محمد شاه قاجار\r\n درگذشت چون سه يك و پنج پنجه دو پانصد * ز سال هجرت احمد ز حجره و مسكن\r\nشه زمان و زمين دادگر محمد شاه * كه افتخار زمان است و اختيار زمن\r\nيكى سپاه برآورد رزمجوى و دلير * هژبر حمله و تندر غريو و تنين تن\r\nهمه چو شير ولى شير آتشين‌چنگال * همه چو پيل ولى پيل آهنين‌جوشن\r\nزمين ز مرد همىگشت سبحهء سيماب * هوا ز گرد همىبست كلهء ادكن\r\nسنان نيزه در گرد آن‌چنان بنمود * كه در شب سيه اندر شهاب ديوافكن\r\nبخواست اسب و برآمد غريو شيدف و ناى * ز ويله ولوله افتاد بر زمين و زمن\r\nفغان توب چو رعد و شرار تيغ چو برق * مسير تير چو باران رخ مصاف چمن\r\nبه يك‌نفس ز دم تير و صدمت كوپال * همىبيافت دز غوريان هزارشكن\r\nتمام حصن چه ديوار و در چه بوم و چه بام * ز زخم توپ چنان شد كه پشت پرويزن\r\nنه بنده ماند و نه مولى نه اسب ماند و نه مرد * نه ده بماند و نه مرزع نه دانه نه خرمن\r\nز گيرودار به يك سال روز و شب بودى * هرى به ولولهء رستخيز آبستن\r\nز قحط گفتى ديوار شهر بر مردم * سياه چون چه يوسف شد و چه بيژن\r\nبه كامران عجب افتاد كار تا چكند * چه‌سان برآيد از تنگناى بيت حزن\r\nپناه برد به سالار انگليس كه او * شفيع گردد در نزد سايهء ذو المن\r\nملك نخواست كه باهم دو خصم يار شوند * كه دير مىگسلد چون دولايه گشت رسن\r\nگذاشت تا به صبورى همىبرآيد كام * كه صبر كردن در كارهاست مستحسن\r\nيكى سپهبد با پانزده هزار سوار * به غوريان در بنشانده پس براند سخن\r\nكه سخت‌عنصر باشيد و سخت‌جان و دلير * زمانه تيره و تار آوريد بر دشمن \r\n\r\nو له\r\n در كنام شير تا كرد آهوى زرين وطن * چون مزاج شير گيتى را تب افتاده به تن \r\n\r\n","description":"","footnote":"","page_name":" 541 ","page_number":541},
  {"content":"\r\n\r\n سرخ گشته ناف آهو همچو چشم نره‌شير * تيره گشته پشت هامون همچو روى اهرمن\r\nلاله‌گون از ابر ريزد ژاله در حلق زمين * آتشين از طبع خيزد عطسه در مغز زمن\r\nگرم شد طبع هوا زان سان كه كام اژدها * سخت شد بيخ گيا آن‌سان كه شاخ كرگدن\r\nچون حسام پيلسم شد سرخ ساق پيلگوش * چون نصال نستهن شد لعل برگ نسترن \r\n\r\nو له ايضا در مدح نواب محمود ميرزا\r\n هزار دستان سازد زمانهء ريمن * به دستيارى اين ديوپاى اهريمن\r\nبلاى بلبل گردد گه از غريو غراب * روان سارى سوزد گه از سرود زغن\r\nنمود ديدهء بوجهل روشن از نورى * كه لن‌ترانى راندى به وادى ايمن\r\nوز آفتاب مدينه دمى نديد قران * دميد گر پس قرنى ستاره‌اى ز قرن\r\nابو المؤيد محمود ميرزا كه سپهر * به دست شاهد قدرش چو دست‌اورنجن\r\nپس از چهارده و چار پنجه دو پانصد * ز سال هجرت آن اصل و فرع فرض و سنن\r\nبه شه درست دو ده بيور از درست سپرد * گرفت مرز لرستان به مايهء مثمن\r\nبهار خلقش و آن خاك چون سحاب و گياه * سحاب دستش وان بوم چون بهار و چمن\r\nرسيد چون مه اقبال او به حد كمال * همىبكاست و اين است ماه را ديدن\r\nتقى شهش ز ملك شد به ملك ملك خداى * كزان رهين شكنج آمد و قرين حزن\r\nشهش سپرد نهاوند و لرستان بگرفت * به دام كى شود آسوده طاير گلشن\r\nهمىكشيد سپاه و همىنمود نبرد * به هر دو روز گرازان شدى پى گرزن\r\nخديو ايران پروانه راند در عزلش * همىفسرد ز پروانه شمع نورافكن\r\nسپس چهار مه اندر حصار روئين‌دز * نشست با دل دستان و عزم روئين‌تن\r\nز چارسو سپه آمد كه چاك‌چاك آرند * به زخم صارم پولاد كوه ريم آهن\r\nبساط چرخ بيندود گرد قيرآگين * بسيط خاك بيا كند مرد تيرآژن\r\nولى نگشت كسى بر به سلم از گردون * ولى نبرد كسى زر به ناخن از معدن\r\nز رزم يافت تقى شه كه ديد مىنتوان * بخار نسترون سفت درع نستيهن\r\nبريد مهر ز كينه كه چار ماه افزون * به پاى دز ارنى گفت و پاسخ آمد لن \r\n\r\n","description":"","footnote":"","page_name":" 542 ","page_number":542},
  {"content":"\r\n\r\n به كينه خواهى چندان به هم زدند سپاه * كه تير گشت همه لنگ و ناى شد الكن\r\nبه روى هم بفتادى به نيزهء ده باز * به يكدگر بسرشتى ز گرزهء ده من\r\nشكسته‌بال سوار و گسسته تنگ سمند * بريده پاى درفش و دريده پوست مجن\r\nچو ماه داشت و شاقى عزيزتر از جان * كه ماه مصر چو زندانيش به چاه ذقن\r\nهمش به پيچش جراره شاخ سيسنبر * همش بسايهء بيجاده باغ نسترون\r\nچو ماه روشن آمد به كام اژدرها * كه ز اژدها نرهد مه چو نيك شد روشن\r\nبرهنه گردش و تن از پرند عريان ساخت * كه آفتاب برهنه خوش است و عريان تن\r\nبه كنج خانه‌اش آنگه چو مار مأمن كرد * كه گنج ماند مأمون چو مار را مأمن\r\nگهر بسفت و به رشته كشيد در ثمين * كه رشته در ثمين مىكند فزون به ثمن\r\nكه گر چو آب ز خاره برآورى باره * و گر چو آتش ز آهن به بر كنى جوشن\r\nشوم چو آهن و بگشايم آب از خاره * شوم چو خاره و آتش برآورم ز آهن\r\nسپه به جنبش آمد چو موج از دريا * كمان به بارش آمد چو ابر در بهمن\r\nنصيب گردان گرديد سكنه و سامان * به دست تركان افتاد خانه و مخزن\r\nزمين ز مرد همىگشت بيشهء ضيغم * فلك ز گرد همىبست كلهء ادكن\r\nهم از سنان درخشان هوا چو كوه بدخش * هم از حسام يمانى زمين چو كان يمن\r\nز بام تا به گاه گرمگاه هر دو سپاه * به تيغ صخره شكاف و به گرز خاره‌شكن\r\nبه يكديگر بسرشتند تارك و مغفر * ز يكدگر بدريدند عيبه و جوشن \r\n\r\nو له ايضا در مدح سلطان غازى محمد شاه قاجار نور الله مرقده\r\n كه را چون چهر شد روشن ميان تيره‌گون جوشن * كند چون مهر از جوشن جهان قيرگون روشن\r\nدگر جوشيد آن جيحون كش آمد موج روئين خم * دگر توفيد آن هامون كش آمد فوج روئين‌تن \r\n\r\n","description":"","footnote":"","page_name":" 543 ","page_number":543},
  {"content":"\r\n\r\n چه شد آنان كه بودندى به كوشش ببر در بيشه * چه شد آنان كه بودندى به ريزش ابر در بهمن\r\nچه شد آن باد خواريها كه من پا نيل بر مسند * چه شد آن زفت‌كاريها كه من با پيل در جوشن\r\nچرا صف در صف از حيرت صدف‌سان در سخن ابكم * چرا كف از حسرت كشف‌سان در بدن گردن\r\nبلى ايماى جانان نيست هر نظره ز گرد رو * بلى صهباى شريان نيست هر قطره ز درد دن\r\nنه كار شير را ماهر چمان در كاخ آهوپا * نه خار تير را صابر نوان بر شاخ نسترون\r\nنه ز اصلاب ملك هر گوهرى شاهى شود شايان * نه ز اعقاب ملك هر اخترى ماهى شود روشن\r\nزمين پير است اين نامه به نام مايهء كونين * جهان‌آراست اين كامه به كام سايهء ذو المن\r\nمحمد شاه غازى كش ملك عبدى به پيرامون * محمد شاه غازى كش فلك عقدى به پيرامن\r\nنهنگ او بار و ابرانگيز و اژدر حمله رويين دل * پلنگ آثار و ببر آويز و تندر ويله تنين تن\r\nاجل را چنگ فرسايد نهد چون نوش بر ارغون * امل را رنگ افزايد دهد چون گوش بر ارغن\r\nبه قد چون دهشت ميدان همه زوبين شود پيدا * به خد چون زينت ايوان همه برزين شود برزن \r\n\r\nو له\r\n اى كه بود سخرهء جهانت ارمان * چاره وفاق است و زان ستانى كيهان \r\n\r\n","description":"","footnote":"","page_name":" 544 ","page_number":544},
  {"content":"\r\n\r\n يكتنه مر هيچ كار كرد نشايد * يكتا بايد كسى كه باشد يزدان\r\nرشته چو بسيار شد قلادهء شير است * بگسلد ار يك‌دو لايه روبه كسلان\r\nبين به عناصر كه ضد يكدگرانند * تا نشد اكدش بديد نامد حيوان\r\nتا كه دو اختر قران نكرد نيامد * هيچ بد و نيك ازو نتيجه به كيهان\r\nبا كه ستيزم كه خصم چرخ بلند است * چرخ بلندم نژند كرده و پژمان\r\nبرشده جادوى ريمنى است كه جويد * كاهش دانا و رامش دل نادان\r\nيار لئام است سعد و نحس ازيراك * زهره بود روسبى و كيوان كشخان\r\nدختركان نبات نيز غرانند * غرزن گردونشان نشانده به دامان\r\nبانوى خاور كه مير مشكوى چرخ است * هر سحر آيد به كوى موى پريشان\r\nمردمى از خلق خواستن به چه ماند * خواستن از پارگين لآلى غلطان\r\nاين فلك گرد گرد نادره‌كار است * دلت دهد تا جگر خوردت به تاوان\r\nديو اگر چند سركش است و حرون است * سخره شود عاقبت به دست سليمان\r\nهيچ ازين بوالعجب سپهر غم‌آسال * شاد نگردد روان غمخور غمدان\r\nزندگى پنج‌روزه گر همه اين است * مرد توان پنجه‌بار آسان آسان \r\n\r\nو له مكرر است\r\n شه زمان و زمين دادگر محمد شاه * كه افتخار زمين است و اختيار زمن \r\n\r\nفى مدح سلطان السلاطين محمد شاه قاجار خلد الله ملكه مكرر\r\n يكى سپاه برآورد رزمجوى و دلير * هژبر حمله و تندر غريو و تنين تن\r\nهمه چو شير ولى شير آتشين‌چنگال * همه چو پيل ولى پيل آهنين‌جوشن\r\nز بانگ ناى و خروش دراى و نعرهء كوس * به‌سان پيكر مفلوج گشت دشت و دمن\r\nزمين ز مرد همىگشت سبحهء سيماب * هوا ز گرد همىبست كلهء ادكن\r\nسنان نيزه در گرد آن‌چنان بنمود * كه در شب سيه اندر شهاب ديوافكن \r\n\r\n","description":"","footnote":"","page_name":" 545 ","page_number":545},
  {"content":"\r\n\r\n ز گرد تيره رخ آفتاب شست نهان * سيه سحاب بگسترد گفتىيى دامن\r\nفغان توب چو رعد و شرار تيغ چو برق * مسير تير چو باران رخ مصاف چمن\r\nزمانه تنگدل آمد بدان صفت كه جهان * به چشم اهل هرى شد چو چشمهء روشن\r\nز قحط گفتى ديوار شهر بر مردم * سياه چون چه يوسف شد و چه بيژن\r\nنه بنده ماند و نه مولى نه اسب ماند و نه مرد * نه ده بماند و نه مزرع نه دانه نه خرمن \r\n\r\nدر مدح حاجى ميرزا آقاسى وزير محمد شاه\r\n چون صدف تاج است خاموشى دل داناى من * گوش جان بىقرطه ماند از لؤلؤ لالاى من\r\nخاطر من ز آتش چرخ سدابى شد عقيم * مورد مورى نيرزد طبع دريازاى من\r\nخاطر من بود دريا و بن پراكنده خيال * آتشى زد در درون و خشك شد درياى من\r\nاز ره چشم آب آتشگون از آن بگشاد دل * كاتش سودا بود آب رخ صفراى من\r\nكيميا را از در تصعيد و حل ميناى چشم * بوتهء سيماب شد بر آتش سوداى من\r\nبىگمان ميناى چشم من رهى دارد به دل * كآورد ميناى چشم من ز دل صهباى من\r\nتا دل خونين من از جور گردون خم شده است * هرگز از صهبا نخواهد شد تهى ميناى من\r\nديدهء عذرا به زهدان عنب‌گون حمل يافت * زاد زان بنت العنب از ديدهء عذراى من\r\nبخت من سرخاب دل منكوس از انكيس يافت * زان همى سرخاب بارد چشم خون‌پالاى من \r\n\r\n","description":"","footnote":"","page_name":" 546 ","page_number":546},
  {"content":"\r\n\r\n موسى دريا شكاف معنيم من بهره نيست * قبطى خفاش دل را از يد بيضاى من\r\nمن به سيلى سيب‌گون سازم رخ آبى سلب * واى اگر از رخ براندازد سلب سيماى من\r\nگر همه خون جگر جاى مىام باشد به جام * باز ميگون گويى از مى گونهء حمراى من\r\nشعر من چون عقد پروين بود و اينك شعر من * رشتهء پروين شد است از چشم پروين‌زاى من\r\nچشم من گر رشتهء پروين برافشاند رواست * تا چرا داراى من را نيستى پرواى من \r\n\r\nو له\r\n شاهد شبگير چون چهر از نقاب انگيخته * آتشين رخ دلبران بنگه در آب انگيخته\r\nروى پنهان مىكنند از بيم سيمين‌پيكران * چرخ چونان دشنهء زرين قراب انگيخته\r\nاين دم گرگ است كاندر جوى شير آمد پديد * يا نهنگى بحرپيما سر ز آب انگيخته\r\nاين همه سورى سحر با آتش مشرق گداخت * پس يكى مينا از آن بصرى گلاب انگيخته\r\nرستم شب اين رسن در چه پى بيژن فكند * شاه تركان را ازين غوغا ز خواب انگيخته\r\nچرخ طشت و خور سر نغز سياووش است و صبح * اين منش در شنعت افراسياب انگيخته \r\n\r\n","description":"","footnote":"","page_name":" 547 ","page_number":547},
  {"content":"\r\n\r\n صبحدم درياكشان يك گوش‌ماهى را بها * پيل بالا توده‌اى درّ خوشاب انگيخته\r\nكيميا را دست ساقى از در تصعيد و حل * زيبق معقود بر زر مذاب انگيخته\r\nوان مربع حصن از برگ مثلث عطرساى * عطسهء مشكين ز مغز خاك و آب انگيخته\r\nزادهء مريخ هشتم چرخ گشت و اندر آن * باز مريخ زحل گوهر شهاب انگيخته\r\nديو ديدستى كه در زادن ملائك آورد * ديو بين فوجى ملك زرين ثياب انگيخته\r\nهم ملك ديدى كه در دامان كشد تاريك ديو * اين ملك بين ديو كيوان انتساب انگيخته\r\nزاغ جز در دى به باغ اندر نشد نك بر خلاف * باغ را بس زاغ در اردى شتاب انگيخته\r\nدوزخى را با بهشتى هركه باهم بنگريست * بى خود از دم انه شىء عجاب انگيخته\r\nآسمان اين حلقهء زركش مه نو نام گشت * از پى دستينهء دست رباب انگيخته\r\nلعب دف كرد آن نگر كز غايت جادوگرى * اختران را از كنار آفتاب انگيخته \r\n\r\nدر مدح قطب السلاطين محمد شاه قاجار غازى طاب ثراه\r\n جهان‌گشاى محمد شه آنكه از شاهان * جهان‌گشاى نيايد چو او يك از پنجاه\r\nدر آن زمان كه درآيد به لجهء هامون * به‌سان موج مخالف سپاه پيش سپاه\r\nز رزمگاه تو الماس سوده برچينند * اگر كنند همى تا به گاو ماهى چاه \r\n\r\n","description":"","footnote":"","page_name":" 548 ","page_number":548},
  {"content":"\r\n\r\n زمين چو لجهء سيماب سفته جاىبجاى * اجل چو ضيغم كين‌توز خفته گاه‌به‌گاه\r\nكسى كه بر زبر كشتهاى تو گذرد * ز سر بيفتد از آسيب آسمانش كلاه\r\nاگر نهنگ شناور نبود اسب ملك * هزار بار چسان شد ز بحر خون به شناه\r\nدگر نرويد جز تيغ و تير خون‌آلود * از آن زمين كه ترا ربوده است لشكرگاه\r\nز كبر بار دگر سايه نفكند بر شير * اگر به سايهء اسب تو بگذرد روباه\r\nز خيمهء تو بن ميخهاى زرين است * كه خلق از اين طرفش آفتاب خواند و ماه \r\n\r\nو له ايضا\r\n اى طرهء نگار چه طرارى * خورشيد در به جيب نهان دارى\r\nپرده شوى به مهر مگر ميغى * حلقه زنى به گنج مگر مارى\r\nعنبر به ساده سيم همىپاشى * سنبل به لاله برگ همىكارى\r\nباغ عبير سكنه و سامانى * زاغ عقيق مخلب و منقارى\r\nپرتاب اخگرى را برهونى * موهوم نقطه‌اى را پرگارى\r\nپشت منى ز بس دژم و گوژى * بخت منى ز بس سيه و تارى\r\nابرى و با ستاره به پرخاشى * ديوى و با فرشته به پيكارى\r\nچون آستين موسى عمرانى * از نور از آن هميشه به ديدارى\r\nچون راهوار زادهء كاووسى * در نار از آن هماره سبكبارى\r\nسر تا به پا به سلسله‌اى گويى * بدخواه ملك داور دادارى \r\n\r\nمسمط متخلص به مدحت شهريار گيتىستان حضرت ناصر الدّين شاه قاجار بن محمد شاه مغفور\r\n خون شفق سرخ كرد دامن نيلىطبق * بادهء حمرا كجاست سرخ چو خون شفق\r\nگل به بستان باغ پهن گشاده ورق * بلبل از نيم‌شب پيش نهاده سبق\r\nاى پسر چنگ‌زن چنگ بزن بر نسق * زود كه شد زخمه‌ات زخم دل رامتين\r\nريخت شفق در افق بادهء ياقوت‌رنگ * پروين پنگال لعل در كف خاتون زنگ \r\n\r\n","description":"","footnote":"","page_name":" 549 ","page_number":549},
  {"content":"\r\n\r\n نعش چو كاسهء رباب عقرب چون پشت چنگ * چرخ ز استارگان گشت چو چرم پلنگ\r\nماه به درياى نيل سر بر زد چون نهنگ * چهرهء او جانفزا جنبش او سهمگين\r\nظلمت بر چرخ ماه نوبت شاهى زده است * وين حشر ديوچهر ماه به ماهى زده است\r\nتاش نپرسند راز شب به سياهى زده است * خيمهء زرينه ميخ بهر ملاهى زده است\r\nساقى وقت غبوق جام به گاهى زده است * چهرهء او گشته لعل لعلش چون انگبين\r\nدام و دد از بيش‌وكم خامش و آهسته‌اند * مرغان چو ماهيان جمله زبان بسته‌اند\r\nمردم بيهوده‌پوى پاى براشكسته‌اند * خوابگهى همچو سنگ هريك آرسته‌اند\r\nبهر طرب مىكشان وقت چنين جسته‌اند * غم بگساريد هان مى بگساريد هين\r\nشب حبشى بانوى است تنش بمشكين پرند * يكسره تاريكيش تاب گرفته كمند\r\nشوله‌اش آويز لعل غفرش چون گيس‌بند * كرده به زير قدم دشت و در و لور كند\r\nدر ده بگماز لعل اى پسر نوشخند * زان كه به شب چون سهيل تابد از ساتكين\r\nانجمنى دلكش است شب پى مىخوارگان * مشعل كردن ز ماه شمع ز استارگان\r\nرفته ميان جاى باغ با دوسه مىبارگان * خوردن بگماز لعل با دوسه مهپارگان\r\nخيز هلا اى به رخ چون شه سيارگان * تا بگرازيم خوش بر گل و بر ياسمين\r\nشد شب ما چون بهشت در مه ارديبهشت * گرچه نيارست شد هرگز شب در بهشت\r\nساقى بگماز كن قبلهء آزردهشت * تا شوم آتش‌ستاى همچو كشيش كنشت\r\nزان كه دماند سهيل عكسش از خاك و خشت * بند سفالين چراش بايد و سمج گلين\r\nآنكه به شب صد هزار شمع و چراغ آمده است * بويش از شصت ميل پيك دماغ آمده است \r\n\r\n","description":"","footnote":"","page_name":" 550 ","page_number":550},
  {"content":"\r\n\r\n عكسش چون لاله‌زار بركه و راغ آمده است * هم به صراحى شد است هم به اياغ آمده است\r\nشش مه رفته ز باغ باز به باغ آمده است * رفته چو عقد پرن آمده ماء معين\r\nشاخ چو مستان ز باد خوش متمايل شد است * چوك به شاخ چنار همچو حمايل شد است\r\nبلبل فريادخوان چنگى طغرل شد است * جمله درختان باغ ناقد و باذل شد است\r\nبرگ ز باد از نوا همچو جلاجل شد است * قافله گويى رسيد از لب درياى چين\r\nحور به عبهرستان مرسله بگسيخته * بلبل از شاخ سرو بانگ برانگيخته\r\nبرگ درختان ز باد درهم آميخته * يك به دگر برزده تن‌به‌تن آويخته\r\nباد به پاى درخت گنج درم ريخته * وان درمش از نسيم گه شده غث گه سمين\r\nگل به سرانگشت خار صفحه شمارد همى * بر ورق لاجورد نشره نگارد همى\r\nباد به دامان باغ مشك ببارد همى * لاله به زمرد طبق لعل بكارد همى\r\nبادهء لعل از قدح خوش بگوارد همى * جام‌گرى چون گران از دو كف حور عين\r\nنرگس از زرّ ساو مجمره افروخته است * عنبر اشهب به باغ شب همه‌شب سوخته است\r\nباد ز بوى عبير غاليه اندوخته است * ماه مهلهل قباى بهر چمن دوخته است\r\nمرغ ز هر غانيه قافيه آموخته است * غنهء او جانفزا نغمهء او دلنشين\r\nاى پسر مىگسار اى قمر نوش‌لب * لب چو مى اندر شكر تن چو مه اندر قصب\r\nاى به دو عارض چو روز اى به دو طره چو شب * باده اگرچه نكوست در همه‌وقت اى عجب\r\nدر شب نيكوتر است شب كن كار طرب * خيز و بكن كار آب با دو رخ آتشين\r\nخنب شكم داده پيش همچو زن حامله * بسته ز ميناى سبز زير غبب مرسله \r\n\r\n","description":"","footnote":"","page_name":" 551 ","page_number":551},
  {"content":"\r\n\r\n نه مه زائيد زن او ز پس يك چله * گرچه زنى زنگى است بىكس و بىقابله\r\nبچه بزايد همه روشن چون مشعله * هرگز زنگى نزاد بچه چو خاتون چين\r\nمىشود اندر دماغ كاخ و شبستان كند * روى خزان‌كرده را همچو گلستان كند\r\nخاطر پژمرده را چون دل مستان كند * زال كهن گشته را رستم دستان كند\r\nروبه ناچيز را شير نيستان كند * وز دل سودازده سازد صد فرودين\r\nباده اندر گلو آتش تر تاخته * پويه به عرق و عصب مورچه‌وش ساخته\r\nگرميش اندر دماغ خانه بپرداخته * خيمه برافروخته دست بينداخته\r\nاو چو عقابى شده عقل چنان فاخته * مىچكند با عقاب فاخته در صف كين\r\nباده از بوى خوش مشك بپوشد همى * چون ريزى در قدح لعل بجوشد همى\r\nچون نوشى با خرد سخت بكوشد همى * پس خرد از زخم او مىبخروشد همى\r\nميدان خالى كند خانه فروشد همى * همچون ضحاك يل از پسر آبتين\r\nگرچه مى از جام زر كوس زند بر عقيق * بوى فرستد به مشك رنگ دهد بر شقيق\r\nمن نخورم زان عقيق چند بود گر عتيق * دل ننهم بر عتيق سر نكشم از طريق\r\nخون عدوى ملك نوشم جاى رحيق * بىگنه و بىخمار چون مى خلد برين\r\nناصر دين خداى فرهء فضل إله * زينت تاج و نگين درخور تخت و كلاه\r\nحجت تيغ و سنان قايد گنج و سپاه * چشم و چراغ ملك راد وليعهد شاه\r\nآنكه چو باز سپيد آنكه چو شير سياه * گاه كفاف و كرم روز كمان و كمين\r\nاى كرمت دستگير از پى افتادگان * حكم ترا در كمند گردن شهزادگان \r\n\r\n","description":"","footnote":"","page_name":" 552 ","page_number":552},
  {"content":"\r\n\r\n بيم تو مردان مرد آرد چون مادگان * با قدم فرخت اى شه آزادگان\r\nگشت چو خرم بهشت آذرآبادگان * جود شد آنجا امير عدل شد آنجا امين\r\nملك عروسى نكوست حجله‌اش ايوان توست * ساحت گيتى تمام عرصهء ميدان توست\r\nدست قضا و قدر بر سر پيمان توست * شادى و شاهى يكى آيت در شان توست\r\nدوران دوران توست فرمان فرمان توست * تير طرب كن به زه رخش امل كن به زين\r\nچون كنى آهنگ جنگ در كف برنده تيغ * از بر زين خدنگ همچون سرو ستيغ\r\nگرد برآيد به ابر ماغ در افتد ز ميغ * ببر بگيرد گريز شير بگيرد گريغ\r\nرستم دستان بود بهر فسوس و دريغ * ويله كند اردشير بر گهر كى پشين\r\nتا ز فريدون يل در كف تو گرزه‌يى است * نيزه به چنگ اندرت از حمير گرزه‌يى است\r\nوان فرس فرخت شيردلى شرزه‌يى است * شير بناورد تو در تب و تب‌لرزه‌يى است\r\nچرخ به رزم اندرت برق زده در زه‌يى است * مرد نديده چنان جنگ نديده چنين\r\nآتش حربت در ابر آب همه خون كند * ريگ بيابان ز خون جلمه طبر خون كند\r\nرخش تو گرد مصاف بر سر گردون كند * تيغ تو در حربگاه هامون جيحون كند\r\nهامون جيحون كند جيحون هامون كند * هين بدماند ز كه كه برماند ز هين\r\nزاتش شمشير تو شير ژيان ترسدا * در بن دريا نهنگ ترسد و بر تفسدا\r\nدر سر شخسار نمر هردم بهراسدا * پيش درت اژدها خاك زمين بوسدا\r\nشير عرين از فزع نام تو كم پرسدا * آب كند نام تو زهرهء شير عرين\r\nگربه سر تيغ تو آهن پاره كند * مملكت شاه را ز آهن باره كند \r\n\r\n","description":"","footnote":"","page_name":" 553 ","page_number":553},
  {"content":"\r\n\r\n نعل سمندت به رزم رخنه به خاره كند * رمح تو جرم هلال زرين پاره كند\r\nتير تو آماجگاه چشم ستاره كند * زخم تو در كوه قاف رخنه كند همچو سين\r\nاى شسته ز آب تيغ نامهء مردان مرد * اندر ميدان ملك مرد تو باشى و فرد\r\nرخش تو اندر مصاف گردان آرد به گرد * خون بچكانى به تيغ از فلك لاجورد\r\nاى دل تو بحر ژرف وى رخ تو باغ درد * جز تو ندارد بمرد دور شهور و سنين\r\nچرخ به ملك اندرت يك‌تن كاليوه‌يى است * از شجر همتت هر دوجهان ميوه‌يى است\r\nماز ز برق سنانت تاب زده جيوه‌يى است * گر تو نه‌اى شاه نو ملك زن بيوه‌يى است\r\nاين سخن من به شعر شيواتر شيوه‌يى است * سهل چو باد شمال صعب چو حصن حصين\r\nگلشن آمال را شاخ مبارك تويى * مصحف اقبال را قاف و تبارك تويى\r\nملك اگر مردم است ديده و تارك تويى * در كمر شهريار تيغ بلارك تويى\r\nخاتمت خسروان اللّه جارك تويى * حافظ جان تو باد رحمت جان‌آفرين\r\nملك جهان تا ابد بهر تو پردخته باد * چرخ به درگاه تو چاكر فرهخته باد\r\nرايت اقبال تو تا فلك آهخته باد * با امنت شير شير بهر بره دخته باد\r\nگنج جهان بيش‌وكم جود تو برسخته باد * باد الهت مغيث باد خدايت معين \r\n\r\nمسمط ديگر در اقتفاى شيوه حكيم منوچهرى دامغانى به مدح صاحب معظم\r\n دى خيمه فروهشت به كه راكب و راجل * پر شد دره و دشت ز آواز جلاجل\r\nمن جستم و ديدم كه از آن حركت عاجل * كس آمدنى نى نه به عاجل نه به آجل\r\nوز حى نكند تذكره جز سنگ مراجل * گفتم چه شد اى رب كه نه داراست و نه دلدار \r\n\r\n","description":"","footnote":"","page_name":" 554 ","page_number":554},
  {"content":"\r\n\r\n اين باديه را دوش ز فردوس درى بود * هر خيمه كجا بود سپهر دگرى بود\r\nوانجا كه سپهرى بد شمس و قمرى بود * خرم چمنى بود و مبارك شجرى بود\r\nشيرين رطبى بود و گوارا شكرى بود * امروز دگر گشت و دگرگونه بود كار\r\nتلها خيم است و پى ماران چو طناب است * جولانگه طاوس خيم جاى غراب است\r\nكاسهء سر بازرگان بگماز شراب است * گوشت تن مجتازان انجيده كباب است\r\nافعى چو نى انبان و كشف كاسه رباب است * نهمار در اينجا نكند زيست هشيوار\r\nبگذاشتم آن شيفته را بند ز زانو * از بند بجست آن چو يكى شير بىآهو\r\nآن در حمله ضيغم در حركت آهو * آكنده چنان كركس پشت و بر و پهلو\r\nدندان چو صدف كرده دهان معدن لؤلؤ * وز لفجه بيفشانده بسى لؤلؤ شهوار\r\nدو لفجه چو دو آستن مرد حجازى * دو منخره دو تيره چه سيصد بازى\r\nدو ديده چو دو آينه ز اسكندر غازى * دو گوش چو دو بيلك بر تير طرازى\r\nكوهانش چو كوهى به بلندى به درازى * با اين همه خوش‌روى و به اندام و بىآزار\r\nبر جمل فلك بست جلاجل چو ستاره * بستم بهيون رحل چنان مرد هزاره\r\nجست از پى او سنگ چو از سنگ شراره * نه صعب زمين ديدم و نه خار و نه خاره\r\nگاهى به نشيبى كه ز ماهيش گذاره * گاهى به فرازى كه ز مه جستى پيكار\r\nشب لجهء قيرو كه برانگيزد خيزاب * وان لجهء قيرو را نه پاى و نه پاياب\r\nحوت فلكش راهى و فلس اختر پرتاب * در باديه هر خار نهنگى را چون ناب\r\nهر قال من آن باد زده كشتى بر آب * پوينده‌تر از كشتى بر آب به رفتار\r\nشب تاختنى كرده چو عفريت دميده * بر ماه فرس رانده و با چرخ چخيده \r\n\r\n","description":"","footnote":"","page_name":" 555 ","page_number":555},
  {"content":"\r\n\r\n تا جرگهء خرچنگ سراپرده كشيده * اطراف بيابان دهن شير شميده\r\nوان جاده بمانندهء شمشير كشيده * من اى عجبى بردم شمشير بهنجار\r\nچون ديدهء ضرغام به فرق اندر فرقد * گردون ز رهى با وتد زر مزرد\r\nوان تيغ مجره به كف ديو مجرد * پروين گهر قبضهء شمشير مهند\r\nجدى چو به گرد اندر يك سفتهء عسجد * عسجد ز حديد آخته قوسى چو سيه قار\r\nشب را ز بن آن پايك پوينده شكستند * از راحله‌اش بند عمارى بگسستند\r\nبر جاى خود اندرش چنان سنگ ببستند * بستند و گسستند و شكستند و بخستند\r\nآنگاه به قطران و به قيروش بشستند * يعنى نكند صبح پس اين شب ديدار\r\nاز هول عنان در كف من مار همىگشت * در سينه نفس چون دم منشار همىگشت\r\nهمس پى ذرگم كم گفتار همىگشت * يك خار دوصد نيزهء خونخوار همىگشت\r\nتاريكى شب مرگ تن او بار همىگشت * تن بود مرا در دهن مرگ تن او بار\r\nلا حول همىگفتم و آن ديو دژآهنگ * دم آخته چون پرچم شاهان به صف جنگ\r\nبنوشت ره و سنگ برفت از شكم سنگ * چون ماهى زى بحر و چو مه زى در خرچنگ\r\nچندانكه برآورد بدان عبرگهم تنگ * از عون خداوند خدا ايزد دادار\r\nديدم به دو صد بختى چون آهوى دشتى * يا بر دجله رفتم بهم دوصد كشتى\r\nوان جوق ظعاين همه مرغان بهشتى * وزروى روش قبلهء زردشت كنشتى\r\nهودج دو يكى چون جوزا از هم پشتى * جوزاش به يك جفت قمر گشته گران‌بار\r\nبر كاهل هر جمل كسايى است مخطط * از هودج هر ماه مه چارده در خط \r\n\r\n","description":"","footnote":"","page_name":" 556 ","page_number":556},
  {"content":"\r\n\r\n شب با سحر آميخته خوش اكدش و اشمط * هامون شده صدگونه بدائع را مربط\r\nگفتى كه سپهر آنك گفته است مسمط * در خوب‌ترين قافيه نيكوتر اشعار\r\nتا زانوى هر جمل جلاجل همه زر بود * معلاق هويد جمل از لعل و گهر بود\r\nاز قبهء هودج همه ره شمس و قمر بود * از غاليه هامون همه پرمشك تتر بود\r\nوز ديبه همه باديه ارتنگ صور بود * گفتى كه بود بتكدهء خلخ و فرخار\r\nاين قافله از بحر مگر بار ببستند * يا قفل در معدن و مخزن بشكستند\r\nيا زيور حورا را از رشته گسستند * اين قوم كدامند و كيانند و كه استند\r\nما را بدر خواجهء دين راه بجستند * اينك ز در خواجه بباز آمده زوار\r\nدريادل آقاسى خورشيد فضائل * مختار عجم مير امم قبل قبايل\r\nكام است و كفايت ز پى سايل و غايل * شوى است و پدر از پى ايتام و ارامل\r\nافريشته را نيست بدين شيمه شمايل * كاين شيمه نباشد مگر از احمد مختار\r\nهست از پى دارندهء تاج و كمر و تخت * شايسته‌تر از دولت و بايسته‌تر از بخت\r\nاز كلك زبان نيزه و شمشير بياهخت * تا ملك ملك را ز خس و خار بپردخت\r\nبر چرخ زند خيمه و بر ماه كشد رخت * زان همت ناخفته و زان دولت بيدار\r\nاى دادگرى كامده ماهت ز در مهد * عالم به تمامت همه در عهده و در عهد\r\nبا بخت تو بتوان ز شرنگ آوردن شهد * وز بيم تو بتوان ز پلنگ آوردن فهد\r\nاين رتبت كس را نشود با جد و با جهد * از فرهء يزدان شود و پاكى كردار\r\nدر كتب هنر اول گفتار تو بودى * گفتار هنر را همه كردار تو بودى \r\n\r\n","description":"","footnote":"","page_name":" 557 ","page_number":557},
  {"content":"\r\n\r\n در باغ شهامت گل بربار تو بودى * بر فرق ستم تيغ گهردار تو بودى\r\nدولت را در خورد و سزاوار تو بودى * ايزد ندهد جز كه سزا را بسزاوار\r\nامن تو پى هر تن خفتانى و گبرى است * جود تو جهان را پس هر كسرى جبرى است\r\nهول تو به هر خاطر ببرى و هژبرى است * از بهر بدانديش تو هر شهدى صبرى است\r\nوزبهر نكو خواهان هر كف تو ابرى است * ابرى است كه بارانش بود درهم دينار\r\nايران ز تو امروز ز جنت دوسه بهر است * هر مرغ بنى خلدى و تسنيمش نهر است\r\nكوه و در و هامون همه فرخارى شهر است * عالم چو عروسى و سر كلك تو مهر است\r\nآن كلك كه ترياق است آن كلك كه زهر است * در جام جفاپيشه و در كام نكوكار\r\nاز بيم تو بهراسد در چرخ ستاره * پنهان شود از سهم تو در سنگ شراره\r\nارغون تو رويد چو گيا لعل ز خاره * وان زهر روان‌كاه شود نوش گواره\r\nتعبير به دولت رود از خواب گزاره * چون روى تو در خواب همىبيند احرار\r\nكوه از فزع تو به دو صد جاى بكفته * وز باد نهيب تو سر شير كشفته\r\nاز آتش خشم تو دل دوزخ تفته * عمر عدويت را فلسك برتر رفته\r\nاز سال به مه كرده و از ماه به هفته * چندانكه نماند است ز اعداى تو آثار\r\nاعداى ترا ايزد پركنده همىكرد * پركنده همىكرد و غم آكنده همىكرد\r\nهر حريرا خوارتر از بنده همىكرد * هر سروى را بيد سرافكنده همىكرد\r\nچندانكه ز بيم تو پناهنده همىكرد * اين را به دم كژدم و آن را به دم مار\r\nدولت به تو يك عاشق آشفته همى باد * اقبال تو همچون گل بشكفته همى باد \r\n\r\n","description":"","footnote":"","page_name":" 558 ","page_number":558},
  {"content":"\r\n\r\n گردونت يك بندهء پذيرفته همى باد * بخت عدوت تافته و خفته همى باد\r\nقصه خلل از ملك تو ناگفته همى باد * گفته همه فتح و ظفر و گرمى بازار \r\n\r\nمثنوى موسوم به اسرار الانوار در مناقب ائمهء اطهار\r\n اى فروزنده از سياه و سپيد * راست چون وقت چاشتگه خورشيد\r\nاى نهاده دوصد هزار طلسم * بين و بىنشان چو جان در جسم\r\nهم عيان هم نهان چنين چونى * راست آمد كه فرد بىچونى\r\nفردى و زوج جز به تو نشود * هيچ يكتا چو تو دو تو نشود\r\nكم‌وبيشى و بيش كم نشوى * بيش‌وكم هم شوى و هم نشوى\r\nيك به صد برزنى و جز يك نيست * باز صد يك كنى و اين شك نيست\r\nاول و آخر شمار تويى * هم نگارنده هم نگار تويى\r\nنيك پيدا و سخت مستورى * طرفه نزديك و بوالعجب دورى\r\nدور و نزديك چون در آب سپهر * خويش و بيگانه چون در آينه مهر\r\nاين جهان نقشهاى خامهء هوست * نه كه اين نقشها همه خور اوست\r\nكس ازين دست كار نشنفته است * ما عرفناك عقل كل گفته است \r\n\r\nفى النعت\r\n علت ما يكون و معنى كن * پاك و والاتر از ثنا و سخن\r\nاحد و احمد و محمد اوست * سر توحيد و نقش سرمد اوست\r\nقدمش با ازل نبى گويد * مدتش را ابد ز پى پويد\r\nكس ز بىچون نگويد از چه و چون * آفرينش تويى نه كم نه فزون\r\nگر نگار تو آن نگار نداشت * كس از آن پردگى نگار نداشت\r\nكردهء توست اين ولود و ولد * ور نه او لم يلد و لم يولد \r\n\r\n","description":"","footnote":"","page_name":" 559 ","page_number":559},
  {"content":"\r\n\r\n تو شدى هم حريف و هم نوروز * روى و موى تو كرد اين شب و روز\r\nنور و ظلمت وظيفه خوار تو است * كفر و دين نيز نور و نار تو است\r\nدين از آن روى همچو ماه كنى * كفر از آن گيسوى سياه كنى\r\nگر تو اين زلف و چهره بىتابى * نيست نه زنگى و نه سقلابى\r\nجهل از تو خطيره يافت عدم * علم در عالم از تو گشت علم \r\n\r\nدر مدح حضرت امير المؤمنين على بن ابى طالب\r\n شهر علمى تو و على در توست * هم در توست هم برادر تست\r\nز آفرينش تمام مهتر اوست * هم به يك سال از تو كهتر اوست\r\nاو دهد در سراى مدح و هجى * جاودانى حيات و مرگ فجى\r\nاز كف او برد نوا و نوال * جنت و دوزخ از يمين و شمال\r\nآن جهان نار و نور راست قسيم * اين جهان خوب و زشت را تقويم\r\nنور و نار از تو تافته و تفته است * مور و مار از تو خفته و رفته است\r\nعقل تو جان جبرئيل بود * خال رخسار تو خليل بود\r\nبند فتراك توست عزرائيل * دست رزاق توست ميكائيل\r\nهم ز ميكال تو ستاند پاك * رزق خود باد و آب و آتش و خاك\r\nگرنه امكان ز تو مدد جويد * نوز در بنكه عدم پويد\r\nاى به رخسار و لب چو عدن و عدن * عدن و عدن تو حسين و حسن \r\n\r\nدر منقبت حضرت امامين همامين حسن ( ع ) و حسين ( ع )\r\n هرچه زاد از حسن حسن باشد * پسر بوالحسن حسن باشد\r\nآينه روى آفتاب مه است * بچه شير و شاه شير و شه است\r\nتابش روى شاهد ازلى * جگر مصطفى و جان على\r\nمركب از دوش مصطفى كرده * ره به ميدان لافتى برده\r\nمهد جنبان به كاخ جبريلش * باد بيزن پرسرافيلش \r\n\r\n","description":"","footnote":"","page_name":" 560 ","page_number":560},
  {"content":"\r\n\r\n علم او نقش عقل كل بندد * حلم او بر محيط پل بندد\r\nثقل اكبر خلاصهء علمش * عرش اعظم سلالهء حلمش\r\nعرش را گوش و گوشواره ازوست * چرخ را نيز يار و ياره ازوست\r\nخردش خرده بر فلك گيرد * مگس ملك او ملك گيرد\r\nبهر امت به جاى فوز و فلاح * صبر و صلح است در سداد و صلاح\r\nصلح را چشم و چهره بر در اوست * جنگ را شير نر برادر اوست\r\nجنگ را چون حسين شير نبود * هيچ شيرى چنو دلير نبود\r\nشير كز پشت شير حق راند * بر همه شيرها سبق راند\r\nدل‌وجان جز به‌سوى شاه نكرد * جان پى شاه داد و آه نكرد\r\nنيك و بد رشته زو به پيوسته است * سر هر رشته هم به دو بسته است\r\nدوست را جمله در ترازو اوست * شمر را نيز زور و بازو اوست\r\nتن او در غزا چو خسته شدى * آفرينش همه شكسته شدى\r\nآفرينش همه تن او بود * زين ز هر شى رگى ز خون بگشود\r\nخون چو از حلق او به خاك چكيد * خون گرست آن يزيد و شمر پليد\r\nگرچه در خون ز دشمن آغشته است * هم نگهدار دشمن او گشته است\r\nهيچ ازين‌سان كريم نامد مرد * كه دوا مىنهد به كيفر درد \r\n\r\nدر نعت بتول عذرا ام الحسنين فاطمه زهرا\r\n اين گهر از صدف شرف جسته است * صدف از بحر لم‌يزل رسته است\r\nصدف گوهر شبير و شبر * جفت حيدر سليل پيغمبر\r\nدختر مصطفى اگرچه زن است * شير مردان چو زنش نيم‌تن است\r\nزن اگر چند نيم مردانند * بر او مرد نيم زن دانند\r\nشير يزدانش اگر نبودى مرد * زيست از مرد در جهان او فرد\r\nهمتش ز اختران برشته كند * عصمتش بانگ بر فرشته زند\r\nدر جهان بود از جهانش ليك * جز به يزدان نبد سلام عليك \r\n\r\n","description":"","footnote":"","page_name":" 561 ","page_number":561},
  {"content":"\r\n\r\n از جهان‌ديده بر جهانداور * دوجهانش چو خاك و خاكستر\r\nآنكه جست از جهت فلك چه كند * آنكه رست از جهان فدك چه كند\r\nاين فدك بهر تو محك كرد است * نز جهان فدلك اين فدك كرد است\r\nزين جهانى و زين جهان پاك است * گوهر پاك خواجه لولاك است\r\nگوهرى و صدف به يازده در * مادرى و پسر ز يازده حر\r\nسيمين چارمين هشت و چهار * برگ و بىبرگى خزان و بهار \r\n\r\nدر منقبت حضرت امام على بن حسين ع\r\n ثقل اصغر ستودهء ثقلين * آن حسين را على على را عين\r\nشيمتش بود همچو جد و پدر * چه شود شبل شير شرزهء نر\r\nبود او بعد باب و جد جليل * جبر اشكسته‌هاى جبرائيل\r\nملك از ملك او خطر جستى * فلك از فلك او گذر جستى\r\nمهر و كينش از در قليل و كثير * جنه كرد از جنان اثر ز اثير\r\nحكمتش حكم بر جهان مىكرد * هرچه مىخواست جمله آن مىكرد\r\nور نه چون سگ بدند شمر و يزيد * پسر سعد يا عبيد عنيد\r\nشاه بود و ز بنده غم مىداشت * شير بود و ز سگ ستم مىداشت\r\nآب چشمش به ناودان گشتى * ناو بر آب چشم بگذشتى\r\nهم به گردن حديد غل مىكرد * هم به گردون مجره پل مىكرد \r\n\r\nدر مدح حضرت امام محمد\r\n باقرپور پاكش محمد باقر * باقر علم اول و آخر\r\nاحمد از بهر مژده جابر را * باقر علم گفت باقر را\r\nاز حسين و حسن بود نسبش * وز حسين و حسن بود حسبش\r\nعلم را جوى سلسبيل بود * سلسبيلش همه سبيل بود\r\nسلسبيلى است در بهشت و نعيم * سلسبيلى ز كوثر و تسنيم \r\n\r\n","description":"","footnote":"","page_name":" 562 ","page_number":562},
  {"content":"\r\n\r\n علم اللّه اوست علم اللّه * عالم از جنبش سپيد و سياه\r\nعلم او ناظر همه اشياست * ناظر و حاضر همه اشياست\r\nبلكه اشيا مگر كه علمش نيست * جملگى اوست لختى اينجا ايست\r\nچون ازين جلوه خواست روى نهفت * على بن حسينش آمد و گفت\r\nبزن اين جام و راه حضرت جو * هيچ ماساى تا به حضرت هو \r\n\r\nدر منقبت حضرت امام جعفر الصادق ع\r\n از پدر چون مثال رفتن يافت * جام بگرفت و سوى جم بشتافت\r\nرخ نهفت از جهان چو بو جعفر * تافت از جعفر آن همايون فر\r\nسير او ز پيش احمد گفت * نيك درى ز سرّ سرمد سفت\r\nجعفر صادقش نمود خطاب * تاش دانى ز جعفر كذاب\r\nور نه صديق و صادقند همه * صدق را نطق و ناطقند همه\r\nطيب طه و سرّ ياسين اوست * حارس شرع و فارس دين اوست\r\nدين ازو پشت ديده پشتى يافت * شرع ازو هم شراع كشتى يافت\r\nشاه دين او و شير شرع هم اوست * شرع را بلكه اصل و فرع هم اوست\r\nچون به شرع نبى سخن پيوست * سخن مصطفى به كيوان بست\r\nگر به دينت دل غضنفرى است * دين جعفرت زر جعفرى است\r\nجعفرى زر دهدت ما و منى * جعفرى دين كندت شاه و غنى\r\nزارى از زر رسد به روى بشر * زر كند زرد روى در محشر \r\n\r\nدر منقبت امام همام موسى بن جعفر عليهما السلام\r\n زر كند نامه در كف ناظم * بركت نام موسى كاظم\r\nراند هارون و موسى از دل‌خون * زين غم و رنج موسى از هارون\r\nآفتاب از كسوف نهراسد * ماه از صعب سهل نشناسد\r\nنز جفايش هراس بود و هرب * سمج و سجنش طلب نمود و طرب \r\n\r\n","description":"","footnote":"","page_name":" 563 ","page_number":563},
  {"content":"\r\n\r\n او نبد زندهء تن و ستخوان * نوز تن‌ها از او است زنده به جان\r\nخصم گويد دژم شد است و نژند * نوز او هست رفت و شاد و بلند\r\nخصم داند كه بست او را دم * او نمرد است و مىنميرد هم\r\nشيعتش جفت شنعت است و گزند * ليك او را گزند نيست ز بند\r\nتنش چون كاه زرد و زار و تباه * حمل صد كوه داشتى آنگاه\r\nآن مبين كش شكنجه كه نكند * دوجهان سفت او سته نكند\r\nدر كف اوست جان جنبنده * هم به دو مرده هم به دو زنده \r\n\r\nدر مدح حضرت سلطان الاصفيا على بن موسى الرضا\r\n از رخان على بن موسى * يك تجلى است موسى و عيسى\r\nموسى او را طليعه‌يى ز جمال * عيسى او را وديعه‌يى ز جلال\r\nحكم او چيز سازد از ناچيز * چيز ناچيز كرد داند نيز\r\nخصم با او چو راه شعوده ساخت * شير نرش از بر و ساده بتاخت\r\nلعب با شير نر كسى نكند * مژهء اژدها كسى نكند\r\nشير كان شير حق پدر دارد * چنگ و دندان قضا و قدر دارد\r\nكينش زهره درد به شير قضا * سگ چشاندش زهر وقت رضا\r\nآنكه اين خانه خود چنين سره كرد * چند خوانى غريبش اى سره مرد\r\nهمه را ره سوى سفينهء اوست * همهء شهرها مدينهء اوست\r\nمرد در خانه كى غريب بود * غربت و خانه بس عجيب بود\r\nمگر آن كش اناى جانانه است * از خود و خويش و خانه بيگانه است \r\n\r\nدر نعت امام والامقام محمد بن على عليه السلام\r\n چون محمد نبد تقى و جواد * خاصهء حق خاصهء ايجاد\r\nاين جهان جمله كار بست وى است * بركشيدهء وى است و پست وى است\r\nشير را برگرازد از بيشه * مور را هم بسازد انديشه \r\n\r\n","description":"","footnote":"","page_name":" 564 ","page_number":564},
  {"content":"\r\n\r\n طوس شد چون پدرش را مغرب * يك‌قدم شد به طوس از يثرب\r\nوين عجب نى كه نور مهر چو برق * يك‌قدم در رود به غرب ز شرق\r\nنور خورشيد اين چه داند كرد * نور حق بين چها تواند كرد\r\nخور جنبيت ز يك طرف تازد * او ز شش‌سوى تاختن سازد\r\nهمه جا زير پى سپردهء اوست * بلكه اين جمله نيز كردهء اوست\r\nچرخ را زير پى كند حالى * نيست هم زير چرخ ازو خالى\r\nپدرش را بريخت مأمون خون * خون او ريخت زادهء مأمون \r\n\r\nدر منقبت امام بزرگوار على بن محمد\r\n زانچه اين هر دو از عنب ديده * عنبى پرده خون كند ديده\r\nعلى بن محمد است نقى * هست عرجون نقى چو ببخ تقى\r\nهم فروغ است بچهء خورشيد * هم فريدون سلالهء جمشيد\r\nرشحهء جود اوست جان ملك * فضلهء فضل او روان فلك\r\nملكات ملك ز شيمت اوست * حركات فلك عزيمت اوست\r\nتيغ بهرام و بربط ناهيد * زو فسان و فسون ستد جاويد\r\nزو به دريا زدوده تاب نهنگ * زو به شخ پرستاره چرم پلنگ\r\nمرغ بر شاخ نام او خواند * مور در خاك شكر او راند\r\nنار را نور و خاك را گلشن * باد را جنبش آب را جوشن\r\nاو شه اين رمه است و نيز رمه * از همه باز آگه اوست همه\r\nهمگى اوست جز كه او هو نيست * نيست او هو و هيچ جز او نيست \r\n\r\nدر ستايش امام حسن بن على العسكرى ( ع )\r\n خلف حيدر و امام انام * هم ازين بيش دان عليه سلام\r\nحسن عسكرى وديعت اوست * سند سنت و شريعت اوست\r\nياد با شكر او شكر نكنم * شكر شكر او هدر نكنم \r\n\r\n","description":"","footnote":"","page_name":" 565 ","page_number":565},
  {"content":"\r\n\r\n دين و ديدنش از خدا و رسول * اصل و پيوندش از على و بتول\r\nرود باشد شگرف و دريا ژرف * لجهء ژرف راست رود شگرف\r\nحب او هور و بغض او دان هير * اينت معنى جنت است و سعير\r\nجنت انديشهء محبت اوست * دوزخ انديشه‌هاى هيبت اوست\r\nآنكه بر شاخ حب او زد دست * آشيانه به شاخ طوبى بست\r\nحب او چيست خط آزادى * پاك منشور شاهى و شادى\r\nبىخط او به خطهء مينو * كس نرفته است خيز و آن خط جو\r\nره به در برد مىتوان بر شاه * بلكه او هست هم شه و هم راه \r\n\r\nدر مدح و منقبت امام حجة منتظر مهدى صاحب الامر ( ع )\r\n حبذا منتظر زهى مهدى * اى همه نيكى و نكو عهدى\r\nاى خداوند دور و صاحب عهد * اى فلك را مدار و مه را مهد\r\nخلق را از تو فر و فيروزى * تو كنى روز و تو دهى روزى\r\nآب باران به تو گذاره شود * ريگ هامون به تو شماره شود\r\nجنبش برگها به باد تو است * جمله تسبيحها به ياد تو است\r\nگلشن دين رخ مبارك توست * شرع را شير نر بلارك توست\r\nهمهء چشمها به راه تو باز * همهء گوشها سوى تو فراز\r\nكى بود كى كه روى بنمايى * بگشايى در و برون آيى\r\nعدل را خيمه بر ستاره زنى * ظلم را خانه پرشراره كنى\r\nمن و هركس كه در هواى توايم * به بر آيى كه از براى توايم\r\nآن سر و جان كه از تو داشته‌ايم * هم به كف بهر تو گذاشته‌ايم\r\nشد ز هجرت دو ششصد و شش و شصت * كه سپهر اين سخن به هم پيوست\r\nمن ازين جمله ديده‌ام چل و اند * سال بر سر چميده‌ام چل و اند\r\nموى بر سر شد اكدش و اشمط * نوز دل صد رباط را مربط\r\nدل چنان شير بود و موى چو قير * شير چون قير گشت و قير چو شير \r\n\r\n","description":"","footnote":"","page_name":" 566 ","page_number":566},
  {"content":"\r\n\r\n شير با كتم قير دانم كرد * قير چون شير كى توانم كرد\r\nهست سى سال تا سخن‌دانم * نثر را نظم را به هم رانم\r\nنظم گفتم دوبار پنجه هزار * نثر گفتم بر اين فزوده سه بار\r\nبه دروغ آسموغ را خستم * كذب بر ماه و بر فلك بستم\r\nزنگىيى را گهى ملك خواندم * فلكه‌اى را گهى فلك خواندم\r\nگاه گفتم به زال رستم زال * گاه گفتم بخيل را بذال\r\nاين زمان زين عجل ستاده شدم * زان نوند حرون پياده شدم\r\nگفته‌ام سحر و ساحرى نكنم * ياد از شعر و شاعرى نكنم\r\nسخن ار هيچ‌گاه بطرازم * از على و عشيرت آغازم\r\nاى يكى جان پاك و چارده جسم * هريكى را دو صد هزار طلسم \r\n\r\nدر مخاطبه با ائمهء اثنا عشر و اظهار نياز\r\n سبحات جلال را جمشيد * شرفات جمال را خورشيد\r\nنهمت همتيد و صفو صفا * عدن رحمتيد و عدن وفا\r\nهمه بحر كرامتيد و كرم * همه شاخ نعيم و باغ نعم\r\nگرچه با نامهء سپيد نيم * با ولاى شما نميد نيم\r\nجز ولاى شما كه زاد نهد * جز ولاى شما كه داد دهد\r\nندهد اين زكات و صوم و صلات * بىولاى شما برات نجات\r\nچند بودم ز من بد آمد بد * چند باشم يكى زنم بر صد\r\nآمده نامده عفو سازيد * كه خود انجام و هم خود آغازيد\r\nچون ببندد زبان گوينده * بال گيرد روان پوينده\r\nدور مانم ز يار و از ياران * وز پرستارى پرستاران\r\nنگذاريد بىكس و يارم * بىمددكار و بىپرستارم\r\nكاندر آن هولناك جاى لحد * برگشايم زبان به نام احد\r\nچون درافتد نهيب حشر و حساب * برباييدم از عنا و عذاب \r\n\r\n","description":"","footnote":"","page_name":" 567 ","page_number":567},
  {"content":"\r\n\r\n گرچه انگشت هست بهر كنشت * با شما هم كنشت هست بهشت\r\nچه كم آيد ز بحرهاى كرم * تشنه‌كامى بر او زند گر دم\r\nچند در پنجهء هوا رنجه * چند اين رنجه دل در اشكنجه\r\nچ . ه شد آن جنبش هواى شما * چه شد آن سايهء غناى شما\r\nچه شد آن لطفهاى گمشده گير * چه شد آن عفوهاى عذرپذير\r\nتا كى و چند خرد و خوار چو خس * پى هر چيز پيش هر ناكس\r\nبازخريد خواريم ز خسان * مگذاريد حاجتم به كسان\r\nهركه خصمى كند به احمد و آل * خصمى او كند محمد و آل\r\nتا كه گيرد به سخره ناب نهنگ * تا كه خارد به خيره پلك پلنگ\r\nبر نبى و آل او سلام و صلوات * از كنون تا به موقف عرصات \r\n\r\nرباعى\r\n اين دل كه به چهره زان نگارى دارم * خون گشته پى لاله عذارى دارم\r\nنيرنگ غمش بين كه ز اشك و رخسار * در عين خزان عجب بهارى دارم \r\n\r\n629 سالك يزدى\r\nاسمش آقا محمد جعفر در اصفهان تحصيل كرده به شيراز آمد . به واسطهء رابطه با اكابر به ملازمت نواب شاهزادهء آزادهء معظم حسينعلى ميرزاى فرمانفرماى فارس سعادت يافته از اهل مجلس حضور خاص گرديد . مكرر خدمتش دست داد و به صحبتش مىرسيدم و اشعارش را مىشنيدم .\r\nدر رياضى و طبيعى با بهرهء وافى بود و در اواخر حال طبابت مىكرد . به چند بيتى ازو درين دفتر تجديد نامش شد :\r\n صبح چو مسندنشين اين كهن ايوان * افسرش از طرف شرق گشت نمايان \r\n\r\n","description":"","footnote":"","page_name":" 568 ","page_number":568},
  {"content":"\r\n\r\n طاير زرينه‌بال گشت چو پيدا * مرغ مرصع جناح گشت چو پنهان\r\nآمدم از خانه با دو يار موافق * جانب باغى پر از شكوفهء الوان\r\nديدهء نرگس به لاله آمده واله * چشم شقايق به نسترن شده حيران\r\nصحن چمن مشك‌بو ز تودهء لاله * روى هوا عطرساز خرمن ريحان\r\nرفته فضاى چمن ز باد بهارى * شسته رخ بوستان ز قطرهء باران \r\n\r\nو له\r\n باد عنبر بيز آهنگ گلستان كرد باز * ابر گوهر ريز ميل طرف بستان كرد باز\r\nآن گرامى قدر عنبر را بها بر باد داد * وين گران‌قيمت گهر را نرخ ارزان كرد باز\r\nباد سنبل را نيامد گر حلى بند ازچه‌رو * اين عبير آورد و زلف آن را پريشان كرد باز\r\nابر اگر مشاطهء گل نيست در گلشن چرا * اين گلاب آورد و باز آن را گريبان كرد باز \r\n\r\n630 ساغر شيرازى\r\nاسمش شيخ محمد خلف الصدق شيخ مؤمن عرب خزاعه است كه در شيراز ساكن و مجتهد خلق بود . فرزند ارجمندش نيز به مرتبهء پدر نامور رسيد و در مسجد جامع پيشواى مقتديان بود و در حسن اخلاق از امثال و اقران طاق . خدمتش مكرر دست دادى و غالب اوقات با فقير ، التفات و توجه نمودى با وجود كمال زهد و تقدس نيك بذله‌گوى و خوش‌صحبت بود . از اشعار آن جناب تيمنا قلمى شد :\r\n گر بر بت به صدق دل عرضه كنى نياز را * به كه به زرق در حرم جلوه دهى نماز را\r\nگرچه براى بندگى ساكن مسجدم ولى * بندگى خداى كو بندهء حرص و آز را\r\nاى سوى كعبه ره سپر بين به كجاست روى دل * شاد مشو كه همرهى قافلهء حجاز را \r\n\r\n","description":"","footnote":"","page_name":" 569 ","page_number":569},
  {"content":"\r\n\r\n\r\nو له\r\n از گدايى در ميخانه شاهى كن طلب * وان در آن درگاه يكسان بين گدا و شاه را\r\nنيافتيم ز عيش جهان بجز حسرت * فروختيم به دنيا اگرچه عقبا را\r\nريا همين بر عشاق نيست ور نه فقيه * امام شهر نگردد اگر ريا نكند \r\n* * *\r\n مرا خون شد ز هجرت گر دلى بود * ترا ويرانه شد گر منزلى بود \r\n\r\nو له\r\n اگر ز صحبت دردىكشان كناره كنم * به روى پير مغان چون دگر نظاره كنم\r\nبهار مىرسد آن به كه توبه را شكنم * چو فصل گل گذرد توبه‌يى دوباره كنم \r\n* * *\r\n ساغر غم هجر يار بهر من و توست * اين محنت و انتظار بهر من و توست\r\nعالم همه سرخوشند از بادهء وصل * اين دردسر خمار بهر من و توست \r\n* * *\r\n اى دل چكنم به او كه دلدار تو نيست * از يار چه پرسم كه چرا يار تو نيست\r\nبا او چه سخن تو خود گرفتار شدى * ما را چه گنه كه او وفادار تو نيست \r\n* * * \r\n631 سلطانى مازندرانى\r\nجنابش حاجى ميرزا رضا قلى اصلش از قريهء نواست در حضرت خاقان شهيد محمد شاه ، شاه قاجار منشى اسرار بود و در دربار خاقان صاحبقران منشى الممالك گشت و از اقران درگذشت چندى وزارت خراسان و فارس كرده خدمتش روزى افتاد و با منش لطفى كامل بود . گاهى غزلى\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nمىسرود . ازوست :\r\n مردن هوس است بىتو ما را * اين عمر بس است بىتو ما را \r\n\r\nو له\r\n حكمت لم‌يزلى يوسف كنعانى را * گر به زندان فكند كام روا نيز كند \r\n\r\n632 سخاى اصفهانى\r\nاسمش محمد زمان خان و خلف الصدق جناب نظام الدولة العلية حاج محمد حسينخان صدر اعظم خاقان صاحبقران طاب ثراه و چندى حكمران يزد بوده گاهى به ميل طبع غزلى مىفرموده :\r\n ز هول قيامت حديث واعظ شهرم * مرا كه بىرخ تو هر شبى است روز قيامت \r\n* * *\r\n هرجا حكايتى شود از كشتگان عشق * اى راويان دهر ز ما هم روايتى \r\n\r\n633 سليم كردستانى\r\nميرزا سليم و مردى صبور و حليم بود و شصت سال عمر نموده و در سنهء 1214 فوت شده ازوست :\r\n تا ز چشم تو رسد مستى سرشار مرا * نيست با آرزوى نشئه مى كار مرا \r\n* * *\r\n كس به دشمن نكند آنچه به من جانم كرد * مرد از هجرش و شرمنده ز جانانم كرد \r\n\r\n","description":"","footnote":"","page_name":" 571 ","page_number":571},
  {"content":"\r\n\r\n\r\n634 سايل فارسى\r\nاسمش محمد سعيد مشهور به آقاجانى اباعن‌جد ضابط و عامل دو بلوك قير و كازرين من اعمال فارس بوده برادر خود را نيابت داده به شيراز آمده با علما و فضلا و شعرا و امرا بسر مىبرد و در سال يك هزار و دويست و بيست و پنج كه مؤلف و جامع اين تذكره دوساله بوده و از مازندران با والده و اقربا به شيراز بازگشته وى وفات يافته لهذا ملاقاتش روزى نگرديده استماع رفته كه خادم نامى قيرى از ملازمانش ديوان وى را به تصرف گرفته غزليات او را به نام خود در انجمن اعاظم خواندى و بر مخدوم خود دامن استغنا برافشاندى . ازوست :\r\n\r\nقصايد\r\n در جلوهء شوخى پرى وندر روش كبك درى * در كه پلنگ بربرى در دشت آهوى ختا\r\nهست آن سمندر تندر و هنگام جستن گاه دو * چون يوز آهو در جلو چون آهوى يوز از قفا \r\n\r\nغزليات\r\n از ساكنان ميكده كى سرزند كين كسى * صاف است دل با عالمى رندان دردآشام را \r\n* * *\r\n رفتيم رفته‌رفته ز كويش بدين اميد * كايد كسى ز جانب او در قفاى ما \r\n* * *\r\n گردش به من چو رام ز غم جان سپرد غير * تا بود چرخ گردش ازين خوب‌تر نكرد \r\n* * *\r\n زلف هزار حلقه و هر حلقه صد كمند * در هر كمند او دل آزاده‌اى به بند\r\nجز خال چون سپند تو بر روى آتشين * ساكن نديده بر سر آتش كسى سپند \r\n* * *\r\n به غيرى مهربان با ما به كينى * چرا با او چنان با ما چنينى \r\n\r\n","description":"","footnote":"","page_name":" 572 ","page_number":572},
  {"content":"\r\n\r\n فتد در خرمن عمر من آتش * چو بينم خرمنت را خوشه‌چينى\r\nهرآن‌كو صورت خوب تو را ديد * به صورت‌آفرين كرد آفرينى \r\n\r\n635 سامى هزارجريبى\r\nاسم ساميش ميرزا على ، خلف الصدق حاج ميرزا حسن ، مستوفى و ناظر شاهزادهء معظم حسينعلى ميرزا ، فرمانفرماى سابق فارس و اصلش از ولايت هزار جريب طبرستان است و خود در بدايت عمر مهما امكن به تحصيل علوم متداوله پرداخته وجود مسعود خود را جامع كمالات ساخته و در انشاد نظم و انشاء نثر ماهر و قدرتش در هر دو ظاهر خطش خوش و طرزش دلكش طبعش در كمال استعداد و با منش نهايت و داد . اكنون سالهاست كه وى در شيراز و من در تهران متوطنيم و فرصت ديدار و لذت گفتار حاصل نگشته بىشبهه در نظم ترقى كرده و صاحب ديوان شده اين ابياتش حاضر و نوشته شد . مسموع افتاد كه هشيار تخلص كرده ازوست :\r\n\r\nدر هنگام عزيمت ارض اقدس و توقف در تهران معروض داشته\r\n به هوش باش و مده دل ز كف كه خطهء رى * سراچه‌يى است پر از لعب و كودكان لعاب\r\nسمنبران همه بر رخ شكسته چنبر زلف * به‌سان عود بر آتش نهاده عنبر ناب\r\nنهان به زير كله كرده تودهء عنبر * ز شاخ سنبل بر سرخ‌گل فكنده نقاب\r\nبه يك نظاره ستانند عقل و دانش و هوش * به يك كرشمه ربايند صبر و طاقت و تاب\r\nقتيل خنجر مژگانش چه خاص و چه عام * اسير نرگس فتانشان چه شيخ و چه شاب\r\nره حجاز نه گر باز هست و بيم خطر * نخست سوى خراسان بتاز خنگ شتاب\r\nپس از ورود به هر سو نظر گشا و ببين * ز نور شمسهء ايوان كيست شمس به تاب\r\nچه شد منور از آن نور ديده‌ات بينى * كه هست صاحب ايوان شهى سپهر جناب\r\nامام ثامن سلطان دين رضا كه قضا * اوامرش را آمد مطيع در هر باب \r\n\r\n","description":"","footnote":"","page_name":" 573 ","page_number":573},
  {"content":"\r\n\r\n لطيفه‌يى است ز لطفش همه نعيم جنان * نمونه‌يى است ز قهرش جحيم دار عذاب\r\nبه كشتزار جهان قطره‌اى نمىباريد * نمى گر از يم جودش نبود يار سحاب\r\nهلال بر سر چرخ است از آن قبل افسر * كه از نخست مشكل شدش به شكل ركاب\r\nپى نثار درش ز اختران فلك هر شب * به كف گرفته طبقها ز گوهر ناياب\r\nبه جنب رأيش گر دم زند ز تابش مهر * به پيش دستش بالد اگر ز جود سحاب\r\nچنان بود كه بتابد به جنب مهر سها * چنان بود كه بلافد بر محيط سراب \r\n\r\nدر شكوه از اهالى فارس و اظهار رنجش از اكابر شيراز\r\n خجسته‌طالع و فرخنده‌فال و نيك‌اختر * هرآن‌كه چون من از مرز فارس كرد سفر\r\nچه فارس رنج روان و چه فارس آفت جان * چه فارس ماحى نفع و چه فارس حامى ضر\r\nرواج در وى هر نقد كان ز جهل و غرور * كساد از وى هر جنس كان ز فضل و هنر\r\nبود به خاصيت از آب آن چو آب حيات * شود به منفعت از خاك آن چو كحل بصر\r\nرسد ز منفعت اين مرا به چشم آزار * فتد ز خاصيت آن مرا به جسم آذر\r\nيقين كه در حضرش بوده جاه و منصب و مال * كسى كه گفته سفر هست قطعه‌يى ز سقر\r\nتبارك اللّه از خلق اين خجسته ديار * كه بخل شاهر ايشان ز جود معن اشهر\r\nبه غير چند تن از خاندان رفعت و مجد * كه بوده‌اند به من بنده صاحب و ياور\r\nنه رحم داده خداشان نه مردمى نه وفا * نه اصل و نه نسب و نه حسب نه پا و نه سر\r\nبه من اگرچه زيانشان رسيد سود من است * خداست عالم و هر ظلم را دهد كيفر\r\nگرم نباشد امروز جاه و مال چه غم * مرا قناعت از هرچه در جهان خوش‌تر \r\n\r\nو له ايضا\r\n بخ لك اى باد فروردين * اى مرهم هر خاطر حزين\r\nاين بوى تو يا بوى ياسمن * اين روى تو يا باغ ياسمين\r\nمانا كه تو روح مجسمى * بر خلق جهان اين سخن يقين\r\nزيراكه چنين صورتى به دهر * صورت نپذيرد ز ماء و طين \r\n\r\n","description":"","footnote":"","page_name":" 574 ","page_number":574},
  {"content":"\r\n\r\n هم درگه او قبلهء ينال * هم سدهء او كعبهء تكين\r\nروزى كه به ميدان نهند رو * گردان همه با گرز آهنين\r\nآرايش پيكر كنند درع * پيرايهء توسن كنند زين\r\nدر چشم عدو دشت كين شود * بس خرم چون باغ فروردين\r\nبر جاى گل و لاله هر زمان * زوبين و سنان رويد از زمين\r\nچون جاى گزيند به روى اسب * چون پاى گذارد به دشت كين\r\nزلزال ازو در به بوم روم * ولوال ازو در به مرز چين \r\n\r\nدر مخاطبه با افلاك و اظهار تنگدلى از ايام گفته\r\n سپهرا دانمت بهرچه با من سرگران كردى * همانا بىسروپايى مرا چون خود گمان كردى\r\nنكردم با تو چون نرمى به نرمى عاقبت از كين * مرا در آس غم چون توتيا نرم‌استخوان كردى\r\nمرا چون قرص خورشيد و مهت شب نبد هرگز * رهين منت دونان پى يك قرص نان كردى\r\nبه باغ بدسگالان قطره را درياى بىپايان * بكشت رادمردان رشحه را برق يمان كردى\r\nگرفتم كاهنى يا خاره يا فولاد يا رويى * نيارى پنجه با من كرد زينان گر بنان كردى\r\nنه شيطانم ولى سندانم از سختى نتابم رو * تو گر تيغ از هلال آورده‌اى ز اختر سنان كردى\r\nنيم رذل آن‌قدر كت از پى خدمت ميان بندم * گرم از مهر افسر ور كمر از كهكشان كردى\r\nچو يكران آنكه عمرى رام بودى زير هر رانى * كنون يكران دوران رامش اندر زير ران كردى \r\n\r\n","description":"","footnote":"","page_name":" 575 ","page_number":575},
  {"content":"\r\n\r\n كسى كو بر به تن هرگز نديدى خرقهء خلقان * كنونش جامه ز اكسون وز پرند و پرنيان كردى\r\nگذشتم زين همه بيداد و كين آخر چه برتر زين * كه با من مهربان يار مرا نامهربان كردى\r\nالا اى يار ديرينه كه اين گردون پركينه * هرآنچت گفت با من جور و كين كن بيش از آن كردى\r\nبه نسرين بر ز شاخ ضيمران بس دستها بستى * ز سنبل بر ز برگ سرخ‌گل خوش سايبان كردى\r\nجهان از كاروان صبح شد چون دشت تاتارى * يقين تارى ز مشك طره با اين كاروان كردى \r\n\r\n636 سرهنگ تبريزى\r\nنام ناميش حسن خان و از نجباى دارالسلطنهء تبريز و آبا و اجدادش در آن ولايت معروف و سلسلهء ايشان به سردارى و كلانترى مشهور و در خدمتگزارى شاهزادهء مغفور نايب‌السلطنه خود خان مذكور منصب سرهنگى داشته و شاهزاده مغفرت‌پناه نيز با اين طايفه پيوندى فرموده نواب اشرف فيروز ميرزاى نصرة الدوله والدهء ماجده‌اش از آن سلسله بوده سرهنگ را طبعى خوش و گاهى به غزليات مىپرداخته ازوست :\r\n\r\nمن اشعاره\r\n هركس حرام گفته حلالش نمىكنم * با چون تويى نشستن و خوردن شراب را \r\n* * *\r\n مگرت تازه سر ريختن خون كسى است * كه به زير لحدم زندگى از نو هوس است \r\n\r\n","description":"","footnote":"","page_name":" 576 ","page_number":576},
  {"content":"\r\n\r\n چه اسيرى است كه گر باغ بهشتم بدهند * باز با صد هوسم ميل به كنج قفس است \r\n* * *\r\n از خدنگ غمزهء مردافكنت * آنچه من ديدم نبيند دشمنت \r\n* * *\r\n طره‌هاى پرخم رخسار يارم مىكشد * عاقبت اندر سر اين گنج مارم مىكشد \r\n\r\nو له\r\n از مهربانيش به طمع مىفتاد غير * شادم كه كامم آن بت نامهربان نداد\r\nوصلش نصيب گشت پس از سالها وليك * فرصت كه سير بينمش اين چشم تر نداد \r\n* * *\r\n مى فروشد اگر اين مغ‌بچه كو آنكه ننوشد * واعظ شهر غلط مىكند ار زهد فروشد \r\n* * *\r\n مغان كه آب عنب را شراب مىسازند * چه ساحرند كه آتش ز آب مىسازند \r\n* * *\r\n هرآن ساعت كه چشمانم بدان چشمان مست افتد * به چشمانت كه از چشمم به عالم هرچه هست افتد\r\nزپاافتادگانند از پيش اندر بيابانها * چنين آهوى وحشى كى به آسانى بدست افتد\r\nنداند قدر من آن لعبت شيرين مگر روزى * كه سرخوش باشد و در بزم رندى مىپرست افتد \r\n\r\nو له\r\n يارى كه عار باشدش از ياد كردنم * مشكل بخاطرش گذرد شاد كردنم\r\nاين بال‌وپر مرا نرساند به هيچ جاى * بىحاصل است از قفس آزاد كردنم\r\nشد پاسبان رفيقم و نزد سگان نشاند * تأثير كرد ناله و فرياد كردنم \r\n\r\n","description":"","footnote":"","page_name":" 577 ","page_number":577},
  {"content":"\r\n\r\n\r\nو له\r\n بىتو اى آفت جان چهرهء زردى دارم * مىتوان يافت ازين چهره كه دردى دارم\r\nپاسبان گو دهدم راه به كويت يك‌بار * گر نمردم ندهد بار به ديگر بارم \r\n\r\nو له ايضا\r\n خنجرى از سر كين بر دل بىتاب زدى * آفرين بر تو كه بر آتش دل آب زدى \r\n\r\nو له\r\n با زخم اين‌چنين چو ببيند خموشيم * ديگر چه شكوه از تو ستمگر كند كسى\r\nمى پاك و حلال است ز دستت دوسه جامى * كرد است هرآن‌كو نخورد فعل حرامى\r\nاميد يكى بوسه از آن لعل لبم بود * گر عمر من و عهد تو مىداشت دوامى \r\n\r\nقطعه\r\n گو به اسماعيل كاندر مدح تو * هركه كوتاهى كند معذور نيست\r\nاصلت از نور است اما اى رفيق * در جبينت از نجابت نور نيست \r\n* * *\r\n اين دبير حرام‌خواره ز ما * چند پول حلال مىخواهد\r\nگه جو و كاه بهر استر و اسب * گه جل و گه جوال مىخواهد\r\nگوش بر حرف هيچ‌كس نكند * بىگمان گوشمال مىخواهد\r\nبه سهولت نمىنويسد فرد * اشرفى و ريال مىخواهد\r\nطاق شد طاقتم كه زرها برد * باز يك طاقه‌شال مىخواهد \r\n\r\nدر مدح نواب مستطاب اشرف نايب‌السلطنه العلية العالية\r\n ما هر دو برادران زاريم * كز قول عدو گناهكاريم\r\nبگرفته سپاه روس تبريز * زين روى ز شاه شرمساريم\r\nبگذر ز گناه ما كه جز تو * اميد به هيچ‌كس نداريم \r\n\r\n","description":"","footnote":"","page_name":" 578 ","page_number":578},
  {"content":"\r\n\r\n در حسرت درگه تو هر شب * تا صبح ستاره مىشماريم\r\nرحم آر كه در ميان اقران * پيوسته ملول و دل‌فگاريم\r\nزين بيش ذليل و خوار مپسند * ما را كه غلام جان‌نثاريم \r\n\r\nدر تاريخ فوت حاجى ميرزا مهدى مجتهد تبريزى\r\n قاضى ز جهان نديده جز بدعهدى * بدرود جهان كرده پس از او شهدى\r\nتاريخ وفات خواست از من گفتم * مسكن به بهشت كرده سيد مهدى \r\n* * *\r\n تا درد تو در دل حزينم جا كرد * اين ديدهء خونبار مرا رسوا كرد\r\nاى آفت جان ميان دلها دردت * اين گمشده دل را ز كجا پيدا كرد \r\n\r\n637 سروش اصفهانى\r\nنام شريفش ميرزا محمد على و اصلش از بلوك موسوم بسده و روزگارى به جوانى در شهر اصفهان تحصيل كمالات كرد چون طبعى موزون داشت هم از زمان شباب به شاعرى رغبت كرده به مداحى سادات بزرگوار و علما و امراى والامقدار مشغولى جست چون به مضمون اينكه گفته :\r\n به شهر خويش درون بىخطر بود مردم * به كان خويش درون بىبها بود گوهر \r\nمسافرت گزيد و بيشتر بلاد ايران را ديد . چنان مقدر بود كه عيشش از بادهء كامرانى لبريز شود در آن ولايت متوقف و از اكرام و انعام اميرزادهء بزرگوار فتوت شعار والامقدار نواب قهرمان ميرزا بن نايب‌السلطنه مغفور طاب ثراهم متنعم و موظف بود . غالبا قصايد در مدايح حكمران آذربايجان و مرحوم محمد خان زنگنه پيشكار آن سامان به رشتهء نظم مىكشيد و معروض مىداشت تا پختگى طبع و تتبع در طرز سخن‌سرايى فصحاى متقدمين حاصل كرد و توسط اميرزادهء آزاده نواب محمد محسن ميرزاى بن شاهزاده خاقان‌نژاد نواب عبد اللّه ميرزا متخلص به\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nدارا نور اللّه روحه به دربار شرافت مدار شاهزادهء بزرگوار زبده و نخبهء نجباى سلسلهء عليه عاليه قاجار يعنى سلطان ناصر الدّين ميرزا وليعهد دولت ابد مهد حضرت قطب السلاطين سلطان محمد شاه كه به حكمرانى آذربايجان اختصاص داشت راه يافت و در مراحل مدحت‌گزارى و اخلاص شعارى شتافت . بعد از جلوس ميمنت مأنوس حضرت وليعهد بر سرير موروثى آبا و اجداد ، ميرزاى مشاراليه نيز در سلك خدام آستان سعادت توأمان منسلك گرديد و در ايام اعياد تهنيت‌گوى و تقويت‌جوى گرديد و اين خدمت مخصوص وى شد و صاحب ضياع و عقار و درهم و دينار آمده از ميامن نظر تربيت و توجه خاطر خطير مرحمت تخمير اعلى حضرت اقدس شاهنشاهى خلد اللّه سلطانه روز به روز قوت طبعش افزود و تتبع طرز فصحاى قديم و استادان نظم كرده بعذوبت و سلاست شعر حكيم ابو الحسن فرخى سيستانى و امير معزى سمرقندى سخن‌سرايى كرد . تغزلات شيرين و مديحيات رنگين سرودن گرفت . قطع نظر از قصيده‌سرايى به مثنوىگويى پرداخت و بسيارى از غزوات حضرت امير المؤمنين روح العالمين فداه منظوم ولى هنوز نسختى از آن به دست نيامده كه نگاشته شود و در سنه 1285 درگذشت . از قصايد او انتخابى رفت . ازوست :\r\n\r\nدر مدح حضرت امير المؤمنين على بن ابى طالب و تخلص به مدحت شاهنشاه گيتىپناه\r\n دى ديدم آن شكرلب زيبا را * كز رخ شكسته قيمت ديبا را\r\nقيمت شكسته از لب‌ودندانش * ياقوت سرخ و لؤلؤ لالا را\r\nبردم نماز پيش دو رخسارش * چونان كه برهمن بت يغما را\r\nگفتم كه اى بلاى مه و خورشيد * نيكو بدار اين دل شيدا را\r\nگفتا نكو بدارمش ار گويى * مدح سوار دلدل شهبا را\r\nدست خدا على وصى احمد * كافراشت هفت گنبد خضرا را\r\nروى حقست و بهر چنين رويى * آيينه‌دان تمامت اشيا را\r\nبنهاد چون به دوش پيمبر پاى * در زير خويش ديد ثريا را\r\nهستى ازوست عالم و آدم را * روزى ازوست پشه و عنقا را \r\n\r\n","description":"","footnote":"","page_name":" 580 ","page_number":580},
  {"content":"\r\n\r\n ذاتش فروگرفته ز سر تا بن * اوج سپهر و مركز غبرا را\r\nخورشيدوار نور تولايش * تابان ز چهره خسرو برنا را\r\nبو نصر شاه ناصر دين شاهى * كار است دين و دولت دنيا را\r\nخواهد سروش جايزه حور العين * از حيدر اين قصيدهء غرا را \r\n\r\nدر مدحت و ستايش سلطان السلاطين ناصر الدّين شاه قاجار\r\n اى شكسته زلف خوش پيراسته دلبر ترا * حلقه بر حلقه است و چنبر بر سر چنبر ترا\r\nچون‌كه چيزى بشكند آن را شود مقدار كم * پس چرا گشت از شكستن قدر افزونتر ترا\r\nگرچه خوشبويند مرزنگوش و سيسنبر ولى * بندهء بويند مرزنگوش و سيسنبر ترا\r\nباد هر ساعت ميان بندد جنيبت درجهد * تا كند گرد گل خود روى بازيگر ترا\r\nچون سپاهى كش ملك ريزد به روى يكدگر * ريخته بند و شكن به روى يكديگر ترا\r\nناصر الدّين شاه غازى كش چو آرايى مديح * خامه لؤلؤ بار گردد نامه پرگوهر ترا\r\nآن خداوندى كه از گل پيكر آدم سرشت * راست پندارى سرشت است از خرد پيكر ترا\r\nچرخ همت برگماريد است كارد زير حكم * از كنار باختر تا دامن خاور ترا\r\nباش تا گردون به رغم خسروان روزگار * بركشد بر گوشهء افسر ترا \r\n\r\n","description":"","footnote":"","page_name":" 581 ","page_number":581},
  {"content":"\r\n\r\n چون يكى عاشق كه بوسد ساعد معشوق خويش * فتح و فيروزى ببوسد ساقهء لشكر ترا\r\nهركجا باشد شتاب و هركجا باشد درنگ * حزم چون كوه متين و عزم چون صرصر ترا\r\nتا بگردد آسمان و تا بتابد آفتاب * شاه باش و شهرياران جهان چاكر ترا\r\nچون نشينى بر فراز تخت شاهى آسمان * باز نشناسد ز افريدون و اسكندر ترا \r\n\r\nدر صفت بهار و مدح حضرت شهريار معدلت شعار شاهنشاه ايران\r\n از باغ ببردند فرش ديبا * از راغ ستردند نقش زيبا\r\nشنگرف بشستند پاك از دشت * تا كوه به سيماب شست سيما\r\nمينا به چمن كرد باد يك‌چند * امروز كند كهربا ز مينا\r\nبلبل ننوازد به باغ بربط * صلصل نفرازد ز شاخ آوا\r\nگر بلبل گوينده گشت خاموش * وان زاغ خمش مانده گشت گويا\r\nگوينده چو بلبل زبان من به * در مدح خداوند آل طاها\r\nبينندهء غيب و شهود عالم * زيراكه خدا راست چشم بينا\r\nبا صورت عرشى به عرش ظاهر * با صورت فرشى به فرش پيدا\r\nجسمش پسر آدم است ليكن * جانش پدر آدم است و حوا\r\nدانى كه چه چيز است رستگارى * بر حيدر و بر آل او تولا\r\nجنبيدن اشيا ز جنبش اوست * مشروح كنم بر تو اين معما\r\nچون تن كه بود در تصرف جان * ذاتش متصرف بود در اشيا\r\nدر مدحت او گفتنى نگويم * زيراكه بترسم همى ز غوغا\r\nدر كنه كمالش خرد برد پى * گر پشه برد پى به كنه عنقا\r\nاى آنكه همه انبيا كه و مه * موجند و بود گوهر تو دريا \r\n\r\n","description":"","footnote":"","page_name":" 582 ","page_number":582},
  {"content":"\r\n\r\n سوى تو بود بازگشت ايشان * چونان كه به كل بازگشت اجزا\r\nبنشسته بر او رنگ و بار داده * بر شادى عيد تو شاه برنا\r\nسلطان عجم شاه ناصر الدّين * بخشنده و پيروزمند و دانا \r\n\r\nو له ايضا در تعريف فصل بهار و تخلص به مدحت شهريار\r\n دو ابر بانگ‌زن گشت از دو سوى آسمان پيدا * به هم ناگاه پيوستند و برشد از دو سو غوغا\r\nميان گرد تارى گشت پنهان چشمهء روشن * چنان چون شخص مؤمن در ميان جامهء ترسا\r\nچو پيوستند باهم بانگ هيجا از دو سو برشد * سوى هم تاختن كردند گفتى از پى هيجا\r\nهمىرفتند زى هم ليك نز رفتار خود آگه * همىگفتند باهم ليك نز گفتار خود دانا\r\nالا اى ابر كوشنده كه بىكينى خروشنده * چرا بىكين خروشى گر نه‌اى كاليوه و شيدا\r\nز گرد تيره‌ات خورشيد روشن رخ برون تابد * چنان كز گرد لشكرگه سوار دلدل شهبا\r\nامير المؤمنين حيدر سپهسالار پيغمبر * كه بود از وى قوى پشت نبى در عرصهء هيجا\r\nپديد از بازوى او شد تمامى نيروى ايزد * عيان از گوهر او شد تمامى گوهر اشيا\r\nمؤثر اوست در كيهان چه در پيدا چه در پنهان * مدبر اوست در امكان چه در سرا چه در ضرا\r\nتو مهرى اوصيا ذره تو بحرى انبيا قطره * تو بيخى انبيا شاخه تو كلى اوليا اجزا\r\nهمه جنبندگان مقهور تو از مهر تا ذره * همه پرندگان مأمور تو از پشه تا عنقا\r\nبدين شادى كه بر جاى نبى امروز بنشستى * گشاده‌روى بنشسته در ايوان خسرو برنا\r\nشهنشاه مظفر ناصر الدّين شاه دين‌پرور * جهاندارى كه از مهر تواش انباشته اعضا\r\nولاى تو به جان اندوخته چون در صدف لؤلؤ * هواى تو به دل آراسته چون در جنان حورا \r\n\r\nدر مدح امير نظام اجل محمد خان زنگنه\r\n خزان بيامد تا كيمياگرى كندا * كران باغ پر از زر جعفرى كندا\r\nسه مه خريف به گلزار گستراند زر * سه ماه ازآن‌پس دى سيم‌گسترى كندا\r\nنه بلبل آن غزل بيدلانه ساز كند * نه گل ميانهء گلزار دلبرى كندا\r\nكنون كه باد خزان گلستان مزعفر كرد * بيار از آنچه رخ من معصفرى كندا \r\n\r\n","description":"","footnote":"","page_name":" 583 ","page_number":583},
  {"content":"\r\n\r\n بودش گونهء گلنار و بوى اسپرغم * ازو گسار كه غمهات اسپرى كندا\r\nاگر شعاعش بر اهرمن فروتابد * مر اهرمن را با گونهء پرى كندا\r\nبط شراب مرا ده كه مر مرا چون بط * ميانهء شط غم دل شناورى كندا\r\nمرا كه سرخوش و در دست ساتكين گران * زمانه كيست كه با من گران‌سرى كندا\r\nكسى كزو خورد و مدحت امير كند * هميشه بر نسق من توانگرى كندا\r\nامير عالم و عادل محمد بن على * كه مشتريش به درگاه چاكرى كندا\r\nهرآن كسى كه نهد سر بر آستانهء تو * به سرفرازان ميرى و سرورى كندا \r\n\r\nدر مدح اميرزادهء فضيلت‌شعار محمد محسن ميرزاى امير آخور\r\n فرش ديبا گسترد در باغ فراش صبا * نقش زيبا پرورد در راغ نقاش هوا\r\nدر ميان گلستان گل بشكفد بيجاده‌گون * بر كران بوستان پيروزه‌گون رويد گيا\r\nكهربا بسترد باد از باغ و مرجان برفشاند * خوش‌تر آيد تودهء مرجان بجاى كهربا\r\nنوبهار امسال چونان باجمال آمد كه هست * نوبهار پار پيشش بىجمال و بىبها\r\nپار بر من نوبهاران خرم و زيبا نبود * زان كه بر من از بت من بود گوناگون جفا\r\nنوبهار امسال بر من خرم و زيبا نبود * زان كه بر من از بت من هست گوناگون وفا\r\nآنكه باشد در دو زلف هندويش صد مكر و فن * آنكه باشد در دو چشم جادويش صد كيميا\r\nكس نديد از غاليه بر عاج دام و ترك من * كرد عاج از غاليه آويخته دام بلا\r\nچون‌كه مانند رخش لختى بود گلنار گل * هست بر گلنار و بر گل خاطر من مبتلا\r\nدر ميان بند و چين زلف گردد ناپديد * گر كند لختى سر زلفين چين بر چين رها\r\nچون برآيد بانگ بلبل بامدادان در چمن * جوق مرغان را برآيد نيز از هر سو نوا\r\nراست‌گويى مادح مير است در ايوان مير * كش به شعر شكرين گويند هركس مرحبا\r\nقبلهء آزادگان شهزاده محسن آنكه هست * همچو معن زائده هنگام احسان و عطا\r\nمهتران يابند مجد و كبريا از درگهش * هست گويى درگهش بينا و مجد و كبريا\r\nنيست از شهزادگان يك‌تن عديلش در هنر * با همه شهزادگان اين گفته‌ام من برملا \r\n\r\n","description":"","footnote":"","page_name":" 584 ","page_number":584},
  {"content":"\r\n\r\n\r\nهم در مدح حضرت اقدس اعلى شاهنشاه عهد ادام الله سلطانه\r\n امروز بديدم آن بت چين را * صد حلقه زده دو زلف پرچين را\r\nبا آن‌همه دل همىندانم كو * چون مىكشد آن دو زلف مشكين را\r\nاز تودهء مشك و سودهء عنبر * آراسته ارغوان و نسرين را\r\nچون ديد مرا خشك همىخنديد * وز ماه نمود عقد پروين را\r\nگفتم كه بدين خوشى نمىشايى * جز خدمت شاه ناصر الدّين را\r\nتاج ملكان كه ملك را عدلش * آراسته چون صبا بساتين را\r\nشاهى كه كند نسيم خلق او * آزرم بهار ماه تشرين را\r\nلطفش عوض است آب حيوان را * قهرش بدل است نار برزين را\r\nپيروزى راست با لواى تو * مهرى كه به ويس بوده رامين را\r\nخصم تو زبون توست در هر حال * چونان كه همى پياده فرزين را\r\nهرچند كه كبك تيزپر باشد * ناچار بود شكار شاهين را\r\nارجو كه به پيش تخت تو بينم * سالار طراز و مير سقسين را\r\nبوم و بر دشمنان بخواهى سوخت * چونان كه امير غور غزنين را \r\n\r\nدر مدحت حضرت اقدس اعظم ملك الملوك عالم ناصر الدّين شاه\r\n خوش نمايد همه‌گه زلفك آن خوش‌پسرا * خاصه آنكه ببرندش لختى ز سرا\r\nنه كه آن زلف دلاويز دراز اولاتر * كه بود در شب كوتاه طرب مختصرا\r\nبهر صيد دل عشاق چو زنجير و چو دام * زلفكان تافته و يافته بر يكدگرا\r\nپشت عاشق شكند يا دل عاشق شكرد * طره‌اش پشت‌شكن گشت مژه دل شكرا\r\nلب او طعم شكر دارد و رنگ گل سرخ * با گل سرخ درآميخته گويى شكرا\r\nكمر اى ترك چو بندى به ميان اندر تنگ * ترسم آسيب رساند به ميانت كمرا\r\nقامت من به چه ماند به خم ابروى تو * ابروى تو به كمان ملك دادگرا\r\nناصلا الدّين شه غازى ملك نيك‌اختر * كه بود رايت او آيت نصر و ظفرا\r\nخدمت او ره خير است و خلافش ره شر * همچو من كس ننمود است ره خير و شرا \r\n\r\n","description":"","footnote":"","page_name":" 585 ","page_number":585},
  {"content":"\r\n\r\n اعتمادش به خداوند بود در همه كار * نه بر اجرام و بر احكام ستاره شمرا\r\nفتنه كرد است سپاهش مطر از روى قياس * گرد بنشيند آنجا كه ببارد مطرا\r\nگر كشد سوى عدو نيمى از لشكر خويش * نگسلد تا در قنوج نفر از نفرا\r\nاى شهنشاه مظفر كه خداوند جهان * از همه پادشهان سوى تو دارد نظرا\r\nفاتح گيتى خواندش ملك العرش به نام * ساخت شمشير تو آن روز كه شمشير گرا\r\nحشر آراسته بايد كه ملك گيرد ملك * منت ايزد را كاراسته دارى حشرا\r\nتا گرازنده شود رنگ به كهسار و به راغ * تا نوازنده شود مرغ فراز شجرا\r\nسوى دشمن بگرازد تن عاصى بگداز * باش در صفهء شاهى چو به ديده بصرا\r\nطاعتت باد پذيرفته و عيدت مسعود * شب و روز تو ز يكديگر فرخنده ترا \r\n\r\nدر مدح اميرزاده عميد الملك مجد الدوله امير اصلان خان قاجار حكمران گيلان گويد\r\n دل‌وجان هديه آوردم لب و زلفين جانان را * گراز من هديه بپذيرد طرب دل را فرح جان را\r\nچو زلف خويشتن بشكست پيمان وفادارى * شكسته‌زلف كى ديدى كه نشكسته است پيمان را\r\nيكى بنگر لب سيراب و چشم پر ز خواب او * اگر خواهى كه بينى اصل درد و اصل درمان را\r\nرخش سوسن و ليكن در شبه پوشيده سوسن را * لبش مرجان و ليكن در شكر پرورده مرجان را\r\nدلش ماند به سندان در ميان سينهء سيمين * ندانم تعبيت در سينه چون كرد است سندان را\r\nشد است از شرم مرواريد پنهان در صدف گويى * شنيده وصف آن بت روى مرواريد دندان را \r\n\r\n","description":"","footnote":"","page_name":" 586 ","page_number":586},
  {"content":"\r\n\r\n چو به با روى زرينم همه آسيب دل بينم * نديدم روز به تا ديدم آن سيب زنخدان را\r\nچو نار كفته دارم دل به نار تفته دارم جان * از آن روزى كه دل دادم نگار نارپستان را\r\nمگر بنشانم اين آتش كه زد بر جان من عشقش * فروخوانم بر او مدح عميد الملك سلطان را\r\nامير عالم و عادل گشاده دست دريادل * كه عدلش كرد چون فردوس دار المرز گيلان را\r\nامير و شير باشد نام او در تازى و تركى * كه هم مير است ايوان را و هم شير است ميدان را\r\nعميد الملك بود و خواند مجدالدوله‌اش سلطان * هنوزش منتظر اقبال القاب فراوان را\r\nچو ديدت بهتر از ميران به عقل و راى در ايران * از آن دادت شهنشه بهترين مرزى ز ايران را \r\n\r\nو له در صفت فصل بهار و مدحت سپهسالار قاجار\r\n باز جهان گشت خرم و خوش و زيبا * باغ و گلستان گرفت گونهء ديبا\r\nسفته و ناسفته دانه‌هاى عقيقند * لالهء نشكفته و شكفته به صحرا\r\nبلبل خواند حديث ويسه و رامين * صلصل خواند حديث وامق و عذرا\r\nباد ربايد ز شاخ برگ شكوفه * گويى از هم گسست عقد ثريا\r\nريخته در جويبار برگ شقايق * بيخته بيجاده بر صحيفهء مينا\r\nلاله درو بامداد قطرهء باران * درج عقيق است پر ز لؤلؤ لالا\r\nخندد بر روى باغبان گل صدبرگ * صبحگهان چون به روى رضوان حورا\r\nتابد هر شب ز شاخ گلبن سورى * وقت سپيده هزار زهرهء زهرا\r\nبلبل بر سرو بن قصيده سرايد * چون من در آفرين مهتر دنيا \r\n\r\n","description":"","footnote":"","page_name":" 587 ","page_number":587},
  {"content":"\r\n\r\n بار خداى عجم سپهبد اعظم * در گهر و در هنر يگانه و يكتا\r\nگشتى اگر حشمتش تمام مصور * جاى نماندى به زير گنبد خضرا\r\nپار جهان كرد از مخالف خالى * امسال از ظلم و جور ملك مصفا\r\nسال دگر آن چنان كه خواهد خسرو * لشكر بىمر كند به مرو مهيا\r\nولوله از هيبتش فتد به سمرقند * زلزله از حشمتش فتد به بخارا \r\n\r\nدر ايامى كه حضرت شاهنشاهى عزيمت يورش خراسان و زيارت امام انس و جان كرده بود گفته\r\n الا اى باد شب‌گيرى بشارت ده خراسان را * كه آمد خسرو غازى مهيا باش مهمان را\r\nطلوع اندر تو خواهد كرد خورشيد همه شاهان * كه سازد طلعتش تاريك خورشيد درخشان را\r\nبگو كايد شهنشاهى عدوبندى عدو كاهى * بر اورنگ شهى ماهى كه گردون كرد ايوان را\r\nبرو با ناز و با كشى به راه اندر كشان دامن * پر از مشك و پر از عنبر همىكن جيب و دامان را\r\nغبار موكب سلطان ببر با خويشتن همره * كزو روشن كنى ديدهء سپهسالار سلطان را\r\nشهنشاه مظفر ناصر الدّين شاه دين‌پرور * كه جمشيد است منظر را و خورشيد است ايوان را\r\nجهاندارى كه نازش باشد او را بر جهان‌داران * چنان چون بر شبه نازش بود ياقوت و مرجان را\r\nز دار الملك سوى شهر طوس آمد به پيروزى * طواف مشهد ركن وجود و قطب امكان را \r\n\r\n","description":"","footnote":"","page_name":" 588 ","page_number":588},
  {"content":"\r\n\r\n امام مشرق و مغرب على موسى بن جعفر * كه حبش برترين شرطست مر توحيد يزدان را\r\nخداوندى كه شير شرزه كرد از شير شادروان * چنان چون موسى عمران كه كرد از چوب ثعبان را\r\nفرشته هر غبارى كش ز راه زايران خيزد * به هديه بهر حور العين برد عطر گريبان را\r\nموحد خواند نتوان بىقبول او موحد را * مسلمان گفت نتوان بىولاى او مسلمان را\r\nالا تا ابر آزارى كند خندان شقايق را * الا تا باد نوروزى كند خندان گلستان را\r\nشهنشه را بقا بادا همه كامش روا بادا * به زير پردهء رايت كشيده باد كيوان را \r\n\r\nدر رجعت موكب اعلى از زيارت مشهد مقدس رضوى علوى امام على بن موسى الرضا عليه السلام گويد\r\n شاهى كه هست بندهء فرمان او قضا * باز آمد از زيارت سلطان دين رضا\r\nهنگام رفتن او را اقبال پيش روى * هنگام بازگشتن تأييد از قفا\r\nبر خرمى برفت و بيامد به فرخى * چونان كه بازگشت ز معراج مصطفى\r\nكرده است كار دولت و دين هر دو ساخته * آرى چنين كنند سلاطين پارسا\r\nبرده است بر خلاف سكندر درين سفر * مانند خضر راه به سرچشمهء بقا\r\nدر ملك‌شاه راه نجويد دگر زوال * بر شخص شاه دست نيابد دگر فنا\r\nزان پيش كاندر آن حرم كبريا رسد * بگذاشت از برون حرم تاج كبريا\r\nگفتا چه مير بر در اين روضه چه فقير * گفتا چه شاه بر در اين بقعه چه گدا\r\nچونان كه پيش تختش بالاى مهتران * بالاى خويش كرد بدان بارگه دوتا\r\nشمش ملوك ناصر دين شاه دادگر * اسلام را محافظ و ايام را بها\r\nشبديز او به فرق مخالف زند قدم * شمشير او ز خون مبارز كند غذا \r\n\r\n","description":"","footnote":"","page_name":" 589 ","page_number":589},
  {"content":"\r\n\r\n دريا به پيش دستش اندكتر از شمر * خورشيد نزد رايش كوچكتر از سها\r\nبهر بقاى دولت سلطان همىكنم * مدح امام هشتم سلطان اوليا\r\nآن سرورى كه با گهش قبلهء ملوك * آن رهبرى كه پيش گهش كعبهء رجا\r\nروح الامين به فرش همىبوسدش زمين * روح القدس به عرش همىگويدش ثنا\r\nذاتش چه بود مظهر اوصاف ايزدى * خلقش چه بود نسخهء اخلاق انبيا\r\nاز مصطفى رسيده به دو معجز رسل * ميراث يافته ز على تاج انما\r\nاى معجز تو يكسان با معجز كليم * هر دو نه در شگفتى از يكدگر جدا\r\nشاه زمانه را تو به‌هرحال دستگير * كامد به پاىبوس تو بىروى و بىريا\r\nتا گرد آستان حريمت به چشم كرد * گردون ز گرد موكب او كرد توتيا\r\nنابوده هيچ شاه بدين اعتقاد نيك * بر پاكى عقيدت او فعل او گوا\r\nيا رب هزار سال بماناد بر سرير * كاسايش خلايق باشد درين دعا \r\n\r\nدر مدح نواب عماد الدوله حكمران كرمانشاهان گويد\r\n فغان از آن بت شيرين‌دهان شكرلب * كز آن خط شبهين كرد روز من چون شب\r\nاز آن دو چشم به خوابش دلم هميشه به خون * از آن دو زلف به تابش تنم هميشه به تب\r\nبه طرف ماه دو عقرب ز غاليه است او را * كه ديده بر مه تابان ز غاليه عقرب\r\nبر من آمد ناخوانده بامداد پگاه * زره شكسته به نسرين ز عنبر اشهب\r\nگهى ترنج گزيدم گهى به سيمين * از آن لطيف زنخدان سيمگون غبغب\r\nجمال دولت خورشيد آل دولتشاه * سپهر مجد و معالى جهان فضل و ادب\r\nبزرگ بار خدائى كه آب بر آتش * چنان نباشد قاهر كه حلم او به غضب\r\nنه در ولايت او ظلم و در نهادش بخل * كه ظلم ازو به هراس است و بخل از او به هرب\r\nچو علم عرضه دهد آن چنانش پندارى * كه با فلاطون بود است در يكى مكتب\r\nامير شاه پرستش همىگذارم نام * از آنكه شاه‌پرستيدنش بود مذهب\r\nفريضه داند و دانستنى بود به درست * پرستش عادل پس از پرستش رب \r\n\r\n","description":"","footnote":"","page_name":" 590 ","page_number":590},
  {"content":"\r\n\r\n\r\nو له ايضا\r\n باد نوروزى همىپوشد درختان را سلب * گل همىخندد به گلبن چون بت بيجاده‌لب\r\nمردم آسوده‌دل را دل برانگيزد ز جاى * نعرهء صلصل سحرگه بانگ بلبل نيم‌شب\r\nمرغزاران را قبا در بر بريدند از حرير * كوهساران را ردا بر سر كشيدند از قصب\r\nابر آزارى بگريد گل بخندد بامداد * خندهء اين بىشگفتى گريهء آن بىسبب\r\nدر ميان باغ مجلس در كنار دوست مى * در درون لاله لؤلؤ در دهان گل ذهب\r\nلاله بر سبزه چو بر پيروزه لعل آبدار * ژاله بر لاله چنان كاندر لب خوبان شلب\r\nماه فروردين دو صنعت با خود آورد اى شگفت * حله‌ها بافد عجيب و نقشها بندد عجب\r\nجز نبات تلخ ازو هرگز نرويد جاودان * اندر آن صحرا كه باشد باد قهرش را مهب\r\nهفته‌اى از فضل و از رحمت پشيمانى خورد * لحظه‌اى با زيردستان گر به حق گيرد غضب\r\nخلق او را گر صفت گويى همىبويى عبير * شعر او را گر ز بر خوانى همىخايى رطب\r\nرب ديگر هست اندر مذهبى هر نوع را * مذهب من اينكه انواع هنر را اوست رب \r\n\r\n","description":"","footnote":"","page_name":" 591 ","page_number":591},
  {"content":"\r\n\r\n\r\nهم در مدح نواب عماد الدولة العلية العالية گويد\r\n باد بهار بر گل سورى دميد طيب * بگذشت ابر بر چمن و شاخ شد رطيب\r\nبر شاخ بيد زمزمه سر كرد زندواف * بر شاخ سرو بانگ برآورد عندليب\r\nدر باغ رفته بلبل آمد وطن گرفت * وان آمده غراب شد از بوستان غريب\r\nبر سرو و بيد صلصل و بلبل دو شاعرند * گويد يكى مديح و سرايد يكى نسيب\r\nبتخانه گشت باغ و در و گلبنان صنم * منبر شد است سرو و بر او فاخته خطيب\r\nاز لعل كرده پود و ز پيروزه كرده تار * ديبا طراز باد و طرازيدنش عجيب\r\nاندر كنار سبزه شقايق نهاده سر * چونان كه در كنار حبيبى سر حبيب\r\nبگرفته سبزه لالهء سيراب را به بر * نرگس ميان باغ به نظاره چون رقيب\r\nبارد عبير باد بهشتى سپيده‌دم * دارد ز خوى مهتر آزادگان نصيب\r\nوالاگهر امامقلى ميرزا كه اوست * شهزاده مؤيد و آزادهء اديب\r\nفرخ عماد دولت مير ستوده‌خوى * در بزمگه شكفته و در رزمگه مهيب \r\n\r\nهم در منقبت حضرت شاه اوليا على و تخلص به مدح سلطان ناصر الدّين شاه\r\n همىجهد سر زلفين آن صنم ز طرب * همىخورد مى سورى از آن عقيقين لب\r\nخطش به گرد بناگوش چون شبه بر ماه * رخش به زير سر زلف چون ستاره به شب\r\nبدين لطافت او را جز اين چه دانم گفت * نگار سيم‌زنخدان و ياسمين غبغب\r\nدو عارضش به چه ماند به مشترى و به ماه * كه ديد مشترى و ماه را ز مشك سلب\r\nشدند چيره‌رخ و زلف او به رنگ و به بوى * يكى به لاله و ديگر به عنبر اشهب\r\nهمان كنند خم ابروانش با دل من * كه ذو الفقار على كرده بود با مرحب\r\nپراكنندهء كفار حيدر كرار * به خيبر اندر شمشير او فكنده شغب\r\nنه بديده هيچ مبارز قفاى او به گريز * نه در قفاى گريزنده تاخته مركب\r\nرسول كرده مر او را وصى خويش خطاب * خداى داده مر او را ولى خويش لقب\r\nبسا كسا كه بدين شبهت اندر افتادند * كه اوست رب جهان يا كه آفريدهء رب \r\n\r\n","description":"","footnote":"","page_name":" 592 ","page_number":592},
  {"content":"\r\n\r\n مگوى رب و بگوى آنچه اندرو خواهى * ستوده‌تر نبود در جهان ازين مذهب\r\nنبات شيرين رويد ازو به شورستان * اگر به حبش در شوره برفشانى حب\r\nدرخت طوبى اندر بهشت رشك برد * ز منبرى كه به نامش بر او كند خطب\r\nنشانده جاهش جبريل را بدربانى * همىبنازد تا جاودان بدين منصب\r\nهرآنچه خواهد گردون همىنهد گردن * هرآنچه گويد فرمان همىبرد كوكب\r\nوجود آدميان را وجود اوست مدد * بقاى عالميان را بقاى اوست سبب\r\nگشاده روزه به نان جوين تمامت عمر * به راه يزدان داده خزينه‌هاى ذهب\r\nبه كعبه زاد و بتان را ز كعبه كرد نگون * فكنده در جگر مشركان به تيغ لهب\r\nنشسته از قبل شادى خلافت او * بزرگوار ملك خسرو بزرگ‌نسب\r\nسر ملوك عجم پادشاه ناصر دين * كه استوار به شمشير اوست دين عرب\r\nهماى دولت او را به زير پر گردون * عقاب رايت او را ستاره در مخلب\r\nايا شهنشه دولت‌فزاى دين‌افروز * چو آفتاب در ايوان چو بدر در موكب\r\nخداى بادت يار و رسول بادت پشت * خجسته عيد وصى بر تو باد و ماه رجب \r\n\r\nدر صفت بهار و مدح حضرت شاهنشاه كامكار سلطان ناصر الدّين شاه\r\n بهار تازه درآمد ز خلد خندان‌لب * بريده خازن خلدش به دست خويش سلب\r\nسرود بلبل آيد ز گلستان همه روز * خروش صلصل آيد ز بوستان همه‌شب\r\nبه گوش لاله كشيدند قرطهاى عقيق * به دوش كوه فكندند كرتهاى قصب\r\nشكوفه را نشناسى ز لالهء خوشاب * بنفشه را نشناسى ز عنبر اشهب\r\nمرا بهار دلاويز و عشق شورانگيز * به عاشقى و به مستى شدند هر دو سبب\r\nدرخت منبر مينا و بلبلان همه روز * بنام خسرو عادل بر او كنند خطب\r\nسر ملوك جهان پادشاه ناصر دين * ابو المظفر شاهنشه بزرگ‌نسب\r\nمؤيدى كه بر او تازه گشت رسم عجم * موفقى كه بر او شد عزيز دين عرب\r\nچو ابر و دريا هنگام بخشش است و عطا * چو آب و آتش هنگام رحمت است و غضب\r\nبروز بخشش چون مشترى است در ماهى * به روز كوشش مريخ‌وار در عقرب\r\nكف ملك به چه ماند به بحر موج‌انگيز * وليك بحرى كش موج گوهرست و ذهب \r\n\r\n","description":"","footnote":"","page_name":" 593 ","page_number":593},
  {"content":"\r\n\r\n زمين كه باد خلافش بر او و زنده شود * درو شرنگ به بار آورد درخت رطب\r\nنه به ز حضرت او بهر ز ايران مقصود * نه به ز مدحت او بهر شاعران مكسب\r\nايا تو سايهء رب دولت تو فر هماى * به زير فر هماى از توايم و سايهء رب\r\nدهد مطاوع امر ترا ستاره مراد * كند مخالف حكم ترا زمانه ادب\r\nز خسروان توئى امروز خسرو اسلام * روا نباشد بر تو بر اين ستوده لقب\r\nهمان كنى تو به روز نبرد با شمشير * كه شير با چنگال و عقاب با مخلب \r\n\r\nو له\r\n بامداد آمد به پيشم لعبت بيجاده‌لب * عارضش تابان چو روز و در سرش مستى ز شب\r\nسرو را بر ساق سيمينش همىآمد حسد * ماه را از نور رخسارش همىآمد عجب\r\nگفتمش سروى به قامت ننگش آمد زين صفت * گفتمش ماهى به صورت خشمش آمد زين لقب\r\nگفت ماه آسمانى كى چو من نوشد قدح * گفت سرو بوستانى كى چو من پوشد قصب\r\nحجرهء من گلستان كرد از رخ رنگين خويش * چون گل سورى برون آمد پس آنگه از سلب\r\nبامدادان باده خوردم بر رخش تا شامگاه * شامگه تا بامدادان مىنخفتم از طرب\r\nاز سر زلفين مشكين و لب نوشين او * گاه بوييدم عبير و گاه خاييدم رطب\r\nبوسه هرچ از وى طلب كردم نكرد از من دريغ * آفرين مير در هر بوسه كرد از من طلب \r\n\r\n","description":"","footnote":"","page_name":" 594 ","page_number":594},
  {"content":"\r\n\r\n زايد از تيغش ظفر چونان كه آهن از شرار * خيزد از طبعش هنر چونان كه از آتش لهب\r\nروى هامون گردد از سير سمندش پرهلال * كوه آهن گردد از زخم خدنگش پرثقب\r\nابر نيسان است پندارى به هنگام نوال * شير غضبان است پندارى به هنگام غضب\r\nگويى از باد شمالى اسب او دارد نژاد * گويى از برق يمانى تيغ او دارد نسب\r\nحاسد او كى شود اندر هنر با او قرين * شاخ حنظل كى شيندستى كه بار آرد عنب \r\n\r\nدر تهنيت عيد نوروز فيروز و مدح شاهنشاه اعظم خلد الله سلطانه\r\n نوروز نوآيين‌تر امروز ز پار است * اى ترك بده باده كه عيد است و بهار است\r\nگلبن چو يكى حور به بر كرده حرير است * هامون چو يكى حلهء پرنقش‌ونگار است\r\nچون برشكفد گل به چه ماند به عروسى * كز جامه برون آمده از بهر كنار است\r\nگرنه ز سر زلف به خم خيزد هر شب * باد سحرى از چه سبب غاليه‌بار است\r\nباران سحرگاهى بر لالهء نعمان * چون در قدح از مى قدرى مانده عقار است\r\nچون لشكر سلطان كه رود بر سر دشمن * بر روى هوا ابر خرامان به قطار است\r\nسلطان سلاطين جهان ناصر دين شاه * شاهى كه بدانديش‌كش و شيرشكار است \r\n\r\nهم از تغزلات قصايد مدايح اوست\r\n بالاى تو اى مهربتان سرو روان است * نه نه كه بلاى دل و آشوب روان است\r\nرخسار تو برگ سمن است و گل سيراب * نه نه كه پر از لاله يكى لاله‌ستان است \r\n\r\n","description":"","footnote":"","page_name":" 595 ","page_number":595},
  {"content":"\r\n\r\n زلفين گره‌گير تو آويخته تا دوش * نه نه گرهش باز كنى تا بميان است\r\nنوشين‌دهنى دارى چون غاليه‌دان تنگ * نه نه دهنت تنگ‌تر از غاليه‌دان است\r\nروى تو درخشنده چو ماه است و چو خورشيد * نه نه چو دل صدر زمين است و زمان است\r\nخوانند مر او را به لقب خواجهء اقليم * نه نه لقبش خواجهء اقليم‌ستان است\r\nبنمود هنرها ز پى تقويت ملك * نه نه كه هنرهايش يك‌نيمه نهان است \r\n\r\nدر تهنيت عيد سعيد صيام و مدح صدر اعظم گويد\r\n عيد مبارك رسيد در مه خرداد * خوردن بايد نبيد و داد طرب داد\r\nشكر خداوند را كه گل به‌تمامى * بار نبست و نبرد ما را از ياد\r\nبلبل بر شاخ گل هنوز غزل‌گوى * فاخته در بوستان هنوز به فرياد\r\nبودم يك ماه پارساى زمانه * عيد مرا داد پارسايى بر باد\r\nتاختن آورد روزه بر به سر من * از گل سورى هنوز ناستده داد \r\n\r\nدر مدح حضرت سلطان اوليا و مفخر اوصيا امير المؤمنين\r\n عاشقى بر من امسال به از پار بود * كه يكى دلبر خوش‌خوى مرا يار بود\r\nعلم عشق مرا كرد نگونسار بتى * كه خداوند سر زلف نگونسار بود\r\nدر كنار من از آن روى شكفته چو بهار * گل به خرمن بود و لاله به خروار بود\r\nحور را ماند و دل شيفته دارد بر من * حور دل‌شيفته هرچند كه دشوار بود\r\nگر بود شيفته‌اش حور بهشتى نه عجب * هركه او مدح‌گر حيدر كرار بود\r\nدست حق نايب مطلق اسد اللّه على * كه به حق وارث پيغمبر مختار بود \r\n\r\n","description":"","footnote":"","page_name":" 596 ","page_number":596},
  {"content":"\r\n\r\n آنكه بشناخت بن گوهر او را به درست * به يقين دان كه شناسندهء دادار بود \r\n\r\nدر جواب قصيدهء حكيم لامعى به مدح نواب اميرزادهء امير آخور\r\n وقت صبوح مرغ چو آوا برآورد * خورشيد نيكوان بر من ساغر آورد\r\nگويد مرا كه وقت صبوح آمد است خيز * ترسم كنون خمارت دردسر آورد\r\nچون دركشم قدح دهدم بوسه زان لبان * خوش‌خوش پس از شراب مرا شكر آورد\r\nداند كه يك قدح نستاند خمار من * خيزد به چابكى قدح ديگر آورد\r\nامروز مجلسى به نو آرايدم چو دى * نقل و نبيد و مطرب و رامشگر آورد\r\nگه رود و گه سرود و گهى بوس و گاه نوش * گرد من از نشاط يكى لشكر آورد\r\nچون روز را گذارم خوش تاب گاه شب * از نو يكى بساط نو آيين برآورد\r\nخادم درآيد از در و شمع آرد و شراب * زان پس بخور خادمه با مجمر آورد\r\nاز شب دو بهره چون سپرى شد ز بهر خواب * از پرنيان ساده يكى بستر آورد\r\nآراسته درآيد سرخوش به خوابگاه * زان پس كه جامه از تن چون گل برآورد\r\nبندد گره به زلف كه سودن به زير بر * آسيب ترسدش به خم و چنبر آورد\r\nطوق گرانبها بگشايد وزان سپس * دست مرا چو طوق به گردن درآورد\r\nخسبيم هر دو مست در آغوش يكدگر * چونان كه رشك بر ما دو پيكر آورد\r\nمن سير ساعتى نشوم از كنار او * سيرى كجا كنار چنو دلبر آورد\r\nاز خانه‌ام برون ز كنار نگار خويش * حرص لقاى مير رهىپرور آورد\r\nشهزاده محسن آنكه به اقبال شهريار * بهرام را به رايضى اشقر آورد \r\n\r\nو له\r\n در همه چين چو تو يك دلبر زيبا نبود * چون بناگوش و رخ تو گل و ديبا نبود\r\nسلسله دارى از عنبر سارا بر ماه * ماه را سلسله از عنبر سارا نبود\r\nلاله رنگين نبود پيش دو رخسارهء تو * غاليه پيش سر زلف تو بويا نبود\r\nدل من بردى و گفتى مخروش و به شكيب * هركه را دل رود از دست شكيبا نبود \r\n\r\n","description":"","footnote":"","page_name":" 597 ","page_number":597},
  {"content":"\r\n\r\n من ز بيداد تو فردا به در شاه روم * مگر امروز مرا در پى فردا نبود\r\nناصر الدّين شه غازى ملك روى زمين * كه چنو هيچ ملك مملكت‌آرا نبود\r\nدر همه گيتى اندر خور لشكرگه او * گر ملك عرضه دهد لشكر صحرا نبود \r\n\r\nايضا و له فى المديحه\r\n ز سيم بر زنخ آن دلرباى چاهى كند * دلم ربود و به سيمين چهش فروافكند\r\nخطش به مشك سر چاه را فروپوشيد * دلم بماند در آن چاه جاودان در بند\r\nگريست خواهم بهر دل فتاده به چاه * چنان كه يعقوب از بهر گم‌شده فرزند\r\nپرند ساده به روى لطيف بود و نبشت * ز مشك سوده خطى خوش به روى ساده پرند\r\nنبشته گويى گرد پرند بر تعويذ * كه چشم بد نرساند به نيكوييش گزند\r\nچگونه چشم بد اكنون رسد بدان بت‌روى * كه خط مشكين تعويذ كرد و خال سپند\r\nچو مرد سحر بر او دست يافته همه روز * خرد بشوردم آن چشمكان سحر آكند\r\nنزار كرده مرا عشق آن ميان نزار * نژند كرده مرا ياد آن دو چشم نژند\r\nخجسته روزى كان قند لب نگارين را * به بر نشانم و كام از لبش كنم پرقند\r\nگرفته حلقهء زلفش به دست خويش چنانك * ركاب خسرو گيرد امير دانشمند\r\nبلند راى ملكزاده محسن آنكه خداى * نهاده در سر او همتى چو چرخ بلند \r\n\r\nو له\r\n پيراسته زلف تو و آراسته رخسار * بردند دل و دين مرا هر دو به يك‌بار\r\nبستى تو مرا دل به دو پيراسته سنبل * بردى تو مرا دين به دو آراسته گلنار\r\nانگيختى از عنبر و آويختى از مشگ * بر لاله دو زنجير و ز گلبرگ دو زنار\r\nبا غير همه مهرى و با من همه كينه * با خلق همه صلحى و با من همه پيكار \r\n\r\nدر صفت ورود ماه صيام و ايام قعود و قيام و تخلص بمدح ناصر الدّين شاه بن محمد شاه\r\n ماه رمضان است به پيش اى رخ فرخار * برخيز و گرانى مكن و باده به پيش آر \r\n\r\n","description":"","footnote":"","page_name":" 598 ","page_number":598},
  {"content":"\r\n\r\n تا هفتهء ديگر كه درآيد مه روزه * باللّه كه حرام است دمى بودن هشيار\r\nتا اول روزه بخورم باده از امروز * يك‌ماهه كنم زان پس از باده ستغفار\r\nكس از چو منى توبهء همواره نخواهد * نه قاضى اسلامم و نه مفتى ديندار\r\nافسوس كه در روزه فروخواهدپژمرد * مهروى مرا بىمى سورى لب و رخسار\r\nيك هفته كه از آب جدا ماند گلبن * پژمرده شود برگ گل سورى ناچار\r\nسى روز كه بىباده بماند بت مه‌روى * يا رب گل رخسارش گردد به چه كردار\r\nتو نازكى و روزه گرفتن نتوانى * هركس كه چو تو باشد روزه است بر او بار\r\nهرگز كه شنيده است كه گل گيرد روزه * يا سرو كه سجده برد اندر صف ابرار\r\nگر روزه به بازار كسى مى بفروشد * تازم بر مفتى بكنم چارهء اين كار\r\nروزه چه بود دين بخرم بهر تو زيشان * كاين طايفه دين نيز فروشند به دينار\r\nديباى يتيمان تن ايشان را جامه است * كالاى ضعيفان سر ايشان را دستار\r\nخون همه خوردندى گر زان كه نبودى * عدل ملك عادل تاج سر احرار\r\nبو نصر ملك ناصر دين ابن محمد * شاهنشه دين‌پرور سلطان جهاندار \r\n\r\nدر تهنيت مژدهء تسخير شهر هرات و مدح شاهنشاه خجسته‌صفات گويد\r\n شهر هرى مسخر شاه و ستاره يار * اى غيرت ستاره بدين مژده مى بيار\r\nكرد است چرخ عهد كه هرساله آورد * از بهر شاه مژدهء فتحى بزرگوار\r\nامسال داد مژدهء فتح هرى به دو * چونان كه مژدهء سر خوارزمشاه پار\r\nهر هفته پيك نصرت و هر مه نويد فتح * گويى در فتوح بود عهد شهريار\r\nتاج ملوك ناصر دين شاه دادگر * شاهنشه مظفر منصور بختيار \r\n\r\nدر تهنيت عيد سعيد ولادت باسعادت شاهنشاه ايران كه در 6 شهر صفر بود\r\n صفر را مظفر از آن خواند داور * كه اندر صفر زاد شاه مظفر\r\nشهنشاه گيتى ملك ناصر الدّين * سر شهرياران هر هفت كشور \r\n\r\n","description":"","footnote":"","page_name":" 599 ","page_number":599},
  {"content":"\r\n\r\n در اين ماه شاه جهان را ولادت * دليلى بود آشكارا نه مضمر\r\nدليل آنكه دادار كيهان مر او را * مظفر كند بر شهان مشهر\r\nبدانديش بندد به‌سان فريدون * ولايت گشايد به‌سان سكندر\r\nز خاور فرستد سپه سوى مغرب * ز مغرب فرستد سپه سوى خاور \r\n\r\nدر مدح و منقبت حضرت خاتم الانبياء صلى الله عليه و آله\r\n چو ماه دوهفته است بت من به دو رخسار * بر ماه دوهفته دو شب تيره نگونسار\r\nاز غاليه بر لاله فروهشته دو چنبر * و آويخته از قير دو زنجير به گلنار\r\nدر زير خم جعدش و در چين سر زلف * گلبرگ به خرمن بود و لاله به خروار\r\nنرخ شكر و قيمت ياقوت شكسته است * آن سرو سمنبر به دو ياقوت شكربار\r\nبوسى اگر آن لعل دل‌افروزش يك‌ره * كاوى اگر آن جعد دلاويزش يك‌بار\r\nشكر به لب و كام همىيابى هر روز * عنبر ز سر انگشت همىبويى هموار\r\nدير آمد و آراسته آمد به بر من * بر چهره سر زلف شكسته چگلىوار\r\nگر ديرتر آمد بر من خوب‌تر آمد * دير آمد و خوب آمد پيغمبر مختار\r\nتاج رسل و خواجهء معراج محمد * آن بر همه هستى بسزا سيد و سالار\r\nتا تيرگى كفر ز عالم بزدايد * آمد سوى اين عالم از عالم انوار \r\n\r\nدر تهنيت نوروز و مدحت حضرت شاه اوليا على مرتضى ( ع )\r\n گشود بار به گلزار كاروان بهار * چه بود بارش نسرين و سوسن و گلنار\r\nبه كوه و دشت ببستند رشتهء گوهر * به باغ و راغ شكستند طبلهء عطار\r\nحرير سبز بود هرچه بگذرى هامون * عقيق سرخ بود هرچه بنگرى كهسار\r\nاز اين درخت به ديگر درخت پرد مرغ * سمن گرفته به چنگ و شكوفه در منقار\r\nسمن شكفته و گل تازه و جهان خرم * گهر كند به سر گلستان سحاب نثار\r\nجهان گرفت جوانى ز سر از آنكه نشست * به جاى خويشتن امروز حيدر كرار\r\nمجاهد صف بدر و مبارز صفين * ابو الحسن اسد اللّه قاهر كفار \r\n\r\n","description":"","footnote":"","page_name":" 600 ","page_number":600},
  {"content":"\r\n\r\n\r\nهم در مدح حضرت اسد الله الغالب على بن ابى طالب ( ع )\r\n نهاد سر به لبش زلف آن بت كشمير * نه شيرخواره بود ميل او چراست به شير\r\nبود به خلد و خورد شير و شكر از لب حور * چو روى دوزخيان از چه شد سياه چو قير\r\nبه شير خوردن باليده‌تر شود همه‌روزه * غنودنش به پرند و غژيدنش به حرير\r\nتو خواهى او را زنجير گوى و خواه زره * رها كنى زره است و فروكشى زنجير\r\nيكى نگاه در او كن اگر نديدستى * شب سياه ز روز سپيد كرده سرير\r\nگهى ز مشك زند گرد مشترى خرمن * گهى ز قير كشد پرده پيش بدر منير\r\nشكسته‌بند و شكنجش ز ارغوان و سمن * سرشته حلقه و چينش ز عنبر است و عبير\r\nهزار بند و به هر بند صدهزار گره * هزار دام و به هر دام صدهزار اسير\r\nاسير كرد نيارد دل مرا هرگز * از آنكه بر دل من حب حيدر است امير\r\nابو الحسن اسد اللّه قاهر الكفار * سوار بدر و حنين و امير روز غدير\r\nدو راه باشد حب وى و عداوت وى * يكى به‌سوى نعيم و يكى به‌سوى سعير\r\nثواب اگر همه كاهى است با هواش گران * گناه اگر همه كوهى است با ولاش حقير \r\n\r\nدر مدح حضرت وليعهد فقفور و تهنيت فتوح چناران اميرآباد و سرخس و تربت حيدريه\r\n به توفيق يزدان و تأييد اختر * به اقبال شاهنشه دادگستر\r\nوليعهد فتحعلى شاه غازى * ابو النصر عباس شاه مظفر\r\nيكى لشكر آراست سوى خراسان * چو موجى كه خيزد ز درياى اخضر\r\nهمه راه گشت از سوار و پياده * چو راه مجره ز رى تا به خاور\r\nده و دو هزارش پياده به موكب * رده بر رده همچو سد سكندر\r\nتو گويى كه از جنبش توب رويين * به جنبش درآمد همىگوى اغبر\r\nنه تنين و تندر و ليكن به ميدان * خروشان چو تنين غريوان چو تندر\r\nنگون كرد بس قصرهاى مشيد * فروكوفت بس حصنهاى مشهر\r\nفتادند مانند موران جنگى * سپاه شه و دشمنان يك به ديگر\r\nهنوز است خاك حصار چناران * سراسر ز خون چنارانيان تر \r\n\r\n","description":"","footnote":"","page_name":" 601 ","page_number":601},
  {"content":"\r\n\r\n تو گفتى همى مرگ بارد ز گردون * تو گفتى همى مرد رويد ز كردر\r\nبه‌سوى سرخس آنكه افراخت رايت * سر رايتش بر سپهر مدور\r\nز گرد سواران و نعل ستوران * هوا شد مقير زمين شد مقمر\r\nپى باره بنهاده بر پشت ماهى * سر باره سوده به روى دو پيكر\r\nگروهى در آن باره از خيل تركان * ز طغيان سرشته ز عصيان مخمر\r\nگشادند آن بارهء آهنين را * به اقبال سلطان و توفيق داور \r\n\r\nدر مدح اميرزاده مرحوم ميرزا احمد خان ساعد الملك خلف ميرزا تقى خان امير نظام\r\n اى هواى تو بر دل من مير * لعبت خلخ و بت كشمير\r\nپيش رخسار و قد تو خجلند * سرو نازان و آفتاب منير\r\nكرد رويت بنفشه‌اى سيراب * وز بنفشه دميده عود و عبير\r\nزلفت آميخته به عنبر و مشك * لب رنگين به مى سرشته و شير\r\nعارض تو به لاله ماند و گل * چهرهء من به زعفران و زرير\r\nجز سر زلف پر ز حلقهء تو * كه شنيد است از شبه زنجير\r\nطرفه باغى است باغ عارض تو * بر گل تو شكفته در مه تير\r\nحلقه دارى هزار در سر زلف * زير هر حلقه صد هزار اسير\r\nمر مرا از تو و سعادت را * از خداوندزاده نيست گزير\r\nسر آزادگان و روى گهر * ساعد الملك احمد بن امير\r\nمير ماضى به خلد ازو خوشنود * كه نكرد است در هنر تقصير\r\nپدرت بوده آيت مردى * تو از آن آيتى مهين تفسير \r\n\r\nدر صفت علم و عمل و صنعت تلگراف كه در دولت ابد مدت شاهنشاهى خلد الله ملكه برقرار شده\r\n منت ايزد را كه آسان كرد بر عشاق كار * زين همايون كارگه كاندر جهان شد آشكار \r\n\r\n","description":"","footnote":"","page_name":" 602 ","page_number":602},
  {"content":"\r\n\r\n عاشقان بىپيك و نامه در سؤال و در جواب * با نگارين در ميان فرسنگ اگر باشد هزار\r\nدر يكى لحظه برد پيغام و پاسخ آورد * عاشق ار در قيروان معشوق اگر در قندهار\r\nكارها در روزگار شهريار آسان شد است * آفرين بر روزگار شهريار كامگار\r\nكرد اين فرخنده خدمت اعتضاد السلطنه * يافت از شاهنشه گيتى نشان افتخار \r\n\r\nدر بيان شكارگاه و تيراندازى حضرت شاهنشاه به شكار كوهى و افتادن از كمرگاه\r\n آفرين بر ملك شيردل شير شكر * كه نه از صيد شود سير و نه رنجه ز سفر\r\nبامدادان ز پى صيد بود تا گه شام * از گه شام دهد نظم جهان تا به سحر\r\nنعرهء كوس درآمد ز در پرده‌سراى * سوى نخجير خراميد شه نيك‌اختر\r\nچند نخجير شه غازى افكند به تير * كه يكى غرم كهن‌سال درآمد به كمر\r\nخسرو گيتى دو تير بر او برد به كار * با چنان زخم گران بود به تك چون صرصر\r\nتير ديگر ملك غازى افكند به دو * سرنگون شد چو درخت كهن از زخم تبر\r\nاثر خون به سر برف بر از زخمى شاه * همچو بر سيماب از سودهء شنگرف اثر\r\nناصر الدّين شه غازى كه بر او شيفته‌اند * نصرت و دولت و پيروزى و اقبال و ظفر \r\n\r\nدر مدح شاهنشاه اسلام‌پناه ناصر الدّين شاه و تعريف سپهسالار مرحوم\r\n ماهرويى كه نداند كسى از ماه هماش * مستى و بيخودى آورد سوى مجلس ماش\r\nبندهء مستيم و بيخوديم از پى آنك * سوى من بيخودى و مستى شد راهنماش\r\nتهمت بىخوردى و مستى بر وى چه نهم * كه من سوخته‌دل خواسته بودم به دعاش\r\nسر همىسودم چون زلف دوتايش به قدم * بر سر همسريم با سر زلفين دوتاش\r\nبا چنين حسن دل‌فروز چه گويم گويم * صنم زهره بناگوش بت ماه لقاش\r\nبا چنين روى دلاراى چه خوانم خوانم * زينت مجلس مداح امير الامراش\r\nلشكرآراى شهنشاه محمد كه بود * چون محمد به رسل فخر و شرف بر ابناش\r\nبىسبب نيست كه بر حشمت و اجلال افزود * ناصر الدّين شه غازى كه فزون باد بقاش \r\n\r\n","description":"","footnote":"","page_name":" 603 ","page_number":603},
  {"content":"\r\n\r\n\r\nدر مدح حضرت اقدس شاهنشاه و تغزلات\r\n ازبس‌كه پر از چين بود آن زلف شبه رنگ * كرد است به رخسارهء تو جاى نگه تنگ\r\nمن بندهء آن عارض وان لب كه تو گويى * گل داده به دو خوى و مى داده به دو رنگ\r\nاز عنبر و از مشك به دو گام رود بوى * بوى سر زلف تو رود تا به دو فرسنگ\r\nسنگين‌دل و سيمين‌برى و نرمى و سختى * از سينهء تو سيم ستد از دل تو سنگ\r\nتا ماند تهى چنگ من از زلف چو عودت * نالنده‌تر از عودم و خميده‌تر از چنگ \r\n\r\nو له در مدح حضرت شاهنشاه فلك جاه سلطان السلاطين ناصر الدّين شاه\r\n نيك است به ديدارش فال من امسال * ارجو كه همه‌ساله چنين باد مرا فال\r\nاز صحبت آن ماه دلاراى دل‌فروز * خرم به همه وجهم و خوش‌دل به همه حال\r\nرفت آنكه گزيدم دو لب خويش به دندان * رفت آنكه شخودم دو رخ خويش به چنگال\r\nاينك رخ من بر رخ آن ماه سيه‌چشم * اينك لب من بر لب آن سرو سيه‌خال\r\nچون جيم خم جعدش و چون دال سر زلف * هم شيفتهء جيمم و هم سوختهء دال\r\nبنگر خم زلفينش بر گرد بناگوش * گر دال نديدستى دام دل ابدال\r\nآذر نتراشيده بدين نغزى لعبت * مانى ننگاريده بدين خوبى تمثال\r\nبر من شكر از بوسه همىبارد و من در * بر وى ز مديح ملك فرخ اقبال\r\nخورشيد سلاطين جهان ناصر دين شاه * آن مايهء پيروزى و پيرايهء اقبال \r\n\r\nايضا در تهنيت جلوس ميمنت مأنوس شاهنشاه ناصر الدّين شاه\r\n به تخت شاهى بنشست شاه نيك‌اقبال * خجسته‌طالع و فرخنده‌روز و فرخ‌فال\r\nسر ملوك ابو النصر ناصر الدّين شاه * بر آسمان خداوندى آفتاب كمال\r\nمظفرى كه ز عدل وى و مروت وى * شگفت نيست كه گيتى شود بهشت مثال\r\nخجسته دولت او طاير همايون است * ز فتح دارد پر و ز نصر دارد بال \r\n\r\n","description":"","footnote":"","page_name":" 604 ","page_number":604},
  {"content":"\r\n\r\n\r\nو له\r\n چند روز است كه بىروى بت سيم‌اندام * ندهم گوش به مطرب نبرم دست به جام\r\nمر دل خود را تا دور شدم از بر دوست * تجربت كردم بىدوست نگيرد آرام\r\nتن من در سفر است و دل من در حضر است * پيش يارى كه تنى دارد از نقرهء خام\r\nگر ببوسى لب او را و بكاوى زلفش * عنبرين‌سازى دست و شكرين دارى كام\r\nزلف پرحلقه و پرچينش نه مشك است ولى * بوى مشك آيد از حلقه و چينش مادام\r\nعارض او را از شوق چنان بوسه دهم * كه نشان ماند بر عارض آن ماه تمام\r\nاز گه شام لبش بوسم تا نوبت صبح * وز گه صبح رخش بينم تا نوبت شام\r\nبر من از بوسه شكر بارد و من بر وى در * در مديح ملك عادل خورشيد انام \r\n\r\nدر مدح اعتضاد السلطنه وزير علوم\r\n گداخت عشق بت انگبين لبم چون موم * گداخته شدم از عشق و كاسته ز غموم\r\nبتى كه هست سر زلفكان عارض او * به بوى نافهءچين و به رنگ ديبه روم\r\nكه ديد ديبا جز روى آن بت زيبا * ز مشك نابش نقش و ز ارغوانش بوم\r\nملول دارد جان مرا ملامت خصم * همىندانم تا كى زيم ملول و ملوم\r\nچرا ملول نشينم چرا ملوم زيم * مرا كه هست به لب مدحت وزير علوم\r\nعماد مملكت و اعتضاد سلطنت است * بحرى به كريمى و مردمى موسوم\r\nميانهء همه آزادگان به فضل و هنر * پديدتر بود از ماه در ميان نجوم \r\n\r\nدر تهنيت عيد سعيد مولود مسعود ابو النصر ناصر الدّين شاه خلد الله ملكه و سلطانه\r\n خوش و فرخنده فراز آمد از چرخ برين * عيد مولود ابو النصر ملك ناصر دين\r\nپادشاهى كه همه پادشهان در بر او * چو خبر پيش عيانند و گمان پيش يقين\r\nحشمش بر در گرگان و فزع در خوارزم * علمش بر لب جيحون و جزع در سقسين\r\nصد هزاران سپه او را بود آماده به كار * همه پوشيده سلاح و همه بنشسته به زين \r\n\r\n","description":"","footnote":"","page_name":" 605 ","page_number":605},
  {"content":"\r\n\r\n گرم كن خرگه و مىخواه كه آمد تشرين * از رخ ساقى گه لاله‌ستان گه نسرين\r\nخرگه گرم به اكنون كه نسيم آيد سرد * بادهء لعل به اكنون كه چمن شد زرين\r\nماه نيسان ز در بتگرى آيد بيرون * شاخ چون بت كند و باغ چو بتخانهء چين \r\n\r\nدر فتح سرخس و قتل خوارزمشاه و آوردن سر او به خاكپاى مبارك\r\n افسر خوارزمشاه كه سود به كيوان * با سرش آمد در اين مبارك ايوان\r\nاز پى كوشش كشيده بود سپاهى * بيش ز برگ درخت و ريگ بيابان\r\nلشكر خسرو بتاخت بر زبرتل * آخته شمشير همچو برق درخشان\r\nتاج و كمربند خويش كيش فدا ساخت * تا كه ز شمشير هندويى ببرد جان\r\nكشتند او را و لشكرش بشكستند * لشكر شاهنشه مظفر ايران\r\nشمس ملوك زمانه ناصر دين شاه * بر سر خلق خداى سايهء يزدان\r\nگفتم او را دلى است پاك چو فردوس * از پس گفتن شدم ز گفته پشيمان\r\nراه به فردوس يافت شيطان يك‌بار * در دل او هيچ ره نيافته شيطان\r\nيك سرخس در همه سرخس نيابى * ناشده از خونشان چو لالهء نعمان \r\n\r\nهم در مدح سلطان السلاطين ناصر الدّين شاه قاجار غازى گفته\r\n آمد نوروز ماه از پس تشرين * دشت پر از لاله كرد و سوسن و نسرين\r\nنرگس بشكفته شش ستارهء پرويز * گمشده گويى يكى ستارهء پروين\r\nبوى رياحين گه صبوح بود خوش * خوشا وقت صبوح و بوى رياحين\r\nطرف بساتين ز گونهء گونه جواهر * گشت چو طرف بساط تاج سلاطين\r\nخسرو پرويز بخت ناصر دين شاه * آنكه ز خورشيد برفراشت سر دين \r\n\r\nو له\r\n گفتم كه چيست روى تو اى ترك دل‌ستان * گفتا گل است گفتم لا بلكه گلستان\r\nگفتم دو زلف پرگره و پرخم تو چيست * گفتا كمند گفتم لا بلكه صولجان \r\n\r\n","description":"","footnote":"","page_name":" 606 ","page_number":606},
  {"content":"\r\n\r\n گفتم كه در چه ماه به روى تو سوسن است * گفتا به تير گفتم لا بلكه در خزان\r\nگفتم چه سرخى از لب تو عاريت گرفت * گفتا عقيق گفتم لا بلكه ناردان\r\nگفتم مرا بده ز لب خويش بوسه‌اى * گفتا به سيم گفتم لا بلكه رايگان \r\n\r\nدر مدحت حضرت امير المؤمنين على بن ابى طالب ( ع ) گفته\r\n گر همىخواهى كه از عرش برين سر بركنى * بايدت مدح امير المؤمنين حيدر كنى\r\nبا تولاى على گر پا گذارى در زمين * خاك را در زير پا مانندهء عنبر كنى\r\nدست بر زقّوم اگر با حب او آرى فراز * چشمهء زقّوم را چون چشمهء كوثر كنى\r\nدر جهان جان ولايش بىنهايت كشورى است * جهد كن تا خويش را سالار آن كشور كنى \r\n\r\nدر مدح امير معظم نواب قهرمان ميرزا گفته\r\n لاله به صحرا چو در خورنق نعمان * كوه به سبزه چو در ستبرق رضوان\r\nگل همه گيتى به نيم هفته گرفته * بوده مگر سرخ‌گل نگين سليمان\r\nمخزن لؤلؤ شد است و معدن ياقوت * از گل سرخ و گل سپيد گلستان\r\nزاد شكوفه پرير و خنديد امروز * طرفه بود زادهء پريرى خندان\r\nگل همه‌شب تا سحر غنوده و بلبل * شب همه‌شب نغنود چو مرد نگهبان\r\nگويى نخچير را ز بس‌كه چرد گل * بادهء سرخ است جاى شير به پستان\r\nبچهء نخچير هر گهى كه مزد شير * بادهء سورى چكدش از لب‌ودندان\r\nباد كه گويى بتى به صحبت عاشق * جنبش زيور ز خصم دارد پنهان\r\nغلطان غلطان به سبزه باده همىخور * باده همىخور به سبزه غلطان غلطان\r\nكرد مرا دى به باغ دهقان دعوت * تا به در باغ با من آمد دهقان\r\nگفت كه بىموزه شو به باغ ازيراك * بر گل سورى است پى نهادن مهمان\r\nشب همه‌شب عندليب شعر سرايد * ليك نه چون شاعر برادر سلطان\r\nمير هنرمند قهرمان عدو بند * آن سر احرار و دست خسرو ايران \r\n\r\n","description":"","footnote":"","page_name":" 607 ","page_number":607},
  {"content":"\r\n\r\n\r\nدر مدح مكرم محمد خان زنگنه امير نظام ايران گفته\r\n بدان و آگه باش اى چراغ تركستان * كه هفتهء دگر آيم نزد تو مهمان\r\nبه مهر هيچ بتى ناسپرده‌ام دل خويش * چنان كه بردم باز آرمش بر تو چنان\r\nبه بوى تر كن با نافه گيسوى چو كمند * سياه‌تر كن با وسمه ابروى چو كمان\r\nبتاب گيسوى و از پس فروهمىآويز * به پيش نيز دو زلف سياه مشك‌افشان\r\nز سوى پس همه شو دام و سلسله تا ساق * ز سوى پيش زره باش و حلقه تا بميان\r\nفروگذار از آن موى بر جبين كه كنى * به زير غاليه نيمى از آن جبين پنهان\r\nچنان بنه سر آن مويها بر آن جبهت * كه هيچ‌يك نپذيرد ز هيچ‌يك نقصان\r\nسپيد و گرد بود گوى عاج و نيست لطيف * سپيد و گرد و لطيف است مر تو را پستان\r\nبر تو با بر من به كه نو كند پيوند * لب تو با لب من به كه نو كند پيمان\r\nبر آن لبان چو مرجان چنان زنم بوسه * كه رنگ مى ببرد زان لبان چون مرجان\r\nچو در ميانهء دندان لبت فروگيرم * گرفته گويى نخچير لاله بر دندان\r\nز كار بوسه سپس با كنار پردازم * حجاب كار ترا با درم كنم درمان\r\nروم به زرگر و بهر تو طوق و ياره كنم * از آن زر ستده از خزانهء سلطان\r\nسر ملوك ابو النصر ناصر الدّين شاه * جهانگشا و جهانگير خسرو ايران\r\nبه خوى چون ملك است و به طبع چون فلك است * بزرگ چون خرد است و عزيز چون ايمان \r\n\r\nو له\r\n سرو سيمين من آن شمسهء خوبان سپاه * بامدادان بر من آمد با روى چو ماه\r\nمشك چين داشت فروريخته تا بر سر دوش * تا كمرگاه فروريخت چو برداشت كلاه\r\nچشم من گشت از آن چهره پر از لالهء سرخ * دست من گشت از آن طره پر از مشك سياه\r\nغيرت شمس و قمر بود به رخ آن دلبر * خجلت شهد و شكر بود به لب آن دلخواه\r\nهيچ‌چيزى نتوان يافت بدان شيرينى * جز لب من كه گذر كرده بر آن مدحت شاه\r\nناصر الدّين شه غازى ملك دوست‌نواز * ناصر الدّين شه غازى ملك دشمن كاه \r\n\r\n","description":"","footnote":"","page_name":" 608 ","page_number":608},
  {"content":"\r\n\r\n\r\nدر مدح نواب حسام السلطنه سلطان مراد ميرزا\r\n تا آمد آفتاب ز ماهى سوى بره * سنبل دميد و سبزه به هر دشت و هر دره\r\nنقاش گشت باد و به هامون فرونگاشت * چندين هزار نقش نو آيين نادره\r\nلاله به‌سان مجمره‌اى از عقيق سرخ * وز دود عود سوخته لختى به مجمره\r\nبلبل همىنوازد طنبور در گلوى * صلصل همىسرايد بربط ز حنجره\r\nخواند هزاردستان هر روز بامداد * مدح امير مشرق آن مهتر سره\r\nطبعش ز كودكى به هنرها گرفته خوى * نه گوش او به هزل و نه چشمش به مسخره\r\nاز ديگران هنر نشود چون وى آشكار * كار حسام نايد هرگز ز استره\r\nپيراستم قلم پى مدح حسام او * خون شد مداد از فزع او به محبره \r\n\r\nدر ستايش حضرت اقدس شاهنشاه ناصر الدّين شاه\r\n اى روى تو به‌گونهء ديباى ششترى * بر ماه لاله دارى و بر سرو مشترى\r\nخواهم گرم دهى به يكى مشت زر ستد * مشتى از آن بنفشه بر آن لالهء طرى\r\nمشتى بنفشه را به يكى مشت زر كنون * جز من ز عاشقان جهان كيست مشترى\r\nابروى تو كمان و مژه تير و خط زره * گويى سلاح‌دار شهنشاه صفدرى\r\nتاج ملوك ناصر دين شه كه ذوالجلال * دادش جلال كسرى و تاج سكندرى \r\n\r\nو له ايضا\r\n نگارينا ز تار پرنيان تار ميان كردى * تن من در هواى خود چو تار پرنيان كردى\r\nچو با من گفتگو كردى يقين كردم كه دارى لب * چو لب بربستى از گفتن يقين من گمان كردى\r\nچو نار كفته دارم دل به نار تفته دارم جان * كه قد چون نارون دارى و لب چون ناردان كردى \r\n\r\n","description":"","footnote":"","page_name":" 609 ","page_number":609},
  {"content":"\r\n\r\n نگارين من ار آراستى رخساره چون باغى * در آن باغ نو آيين هندويى را پاسبان كردى \r\n\r\nايضا در مدح حضرت اقدس شهريار سلطان ناصر الدّين شاه قاجار\r\n چون بت من زلف مشكين را بپيرايد همى * هرچه از شب كم كند بر روز بفزايد همى\r\nتا به چشم عاشقان هر روز آيد خوب‌تر * بامدادان خويش را عمدا بيارايد همى\r\nمشك ناب و عنبر سارا ربايد از هوا * چون سر زلفين او را باد بربايد همى\r\nتا نبوسيدم سر زلفش نديدم اى عجب * حلقهء زنجير كز وى بوى مشك آيد همى\r\nگرنه نقاش است زلفش چون كند بر لاله نقش * ور نه عطار است جعدش عطر چون سايد همى\r\nعقد مرواريد پيدا گردد از درج عقيق * چون عقيقين لب به گاه خنده بگشايد همى\r\nهست با خصمان همه در صلح و با من در عتاب * خاصه آن ساعت كه لب از مى بيالايد همى\r\nنيست مست و نغنود عمدا چو مستان تا به خصم * خوش ببخشد بوسه‌يى بر ما نبخشايد همى\r\nمن چو خواهم بوسه دادن بر لب‌ودندان او * خوش برآشوبد به دندان لب فروخايد همى\r\nزو به ديوان مظالم رفت خواهم دادخواه * تا وليعهد شه غازى چه فرمايد همى \r\n\r\n","description":"","footnote":"","page_name":" 610 ","page_number":610},
  {"content":"\r\n\r\n بو المظفر ناصر الدّين شه كه با شمشير تيز * رنگ كفر از روى گيتى پاك بزدايد همى \r\n\r\nدر تهنيت مولود مسعود حضرت شاهزاده ناصر الدّين ميرزا قبل از وليعهدى عرض كرده\r\n چو حلقه باز از آن زلف مشكبار كنى * سراى و كوى مرا تبت و تتار كنى\r\nبدان دو عارض آراسته چو باغ بهار * اگر بهار نباشد جهان بهار كنى\r\nبدين سپاس كه دادت خداى روى چو گل * روا نباشد ما را به ديده خوار كنى\r\nبدين صفت كه تويى دست‌پرور رضوان * سزد كه خدمت سلطان كامگار كنى\r\nسر ملوك ابو النصر شاه ناصر دين * كه بر ستاره ز فر وى افتخار كنى\r\nايا مظفر شاهى كه ابر و دريا را * گه سخا و گه جود شرمسار كنى\r\nبه يك عبارت گيتى كنى پر از دانش * به يك اشارت هامون پر از سوار كنى\r\nسر ملوكى و بر فرق تاج چون خورشيد * چو برنهى مه و خورشيد را چهار كنى\r\nكنند تا شب و روز از قفاى هم گردش * تو شاه باشى و شاهى به روزگار كنى\r\nفراز تخت نشينى به خرمى و خوشى * پى ولادت خود جشن بىشمار كنى \r\n\r\n638 ساقى خراسانى\r\nو هو فخر السالكين و زين العارفين كهف الحاج حاجى محمد زمان بن كلب‌على خان جلاير كلاتى سلسلهء عليهء جلاير از نجباى اتراك و بعضى از آنان در ايران و آذربايگان و بغداد سلطنت و شهريارى كرده‌اند مانند سلطان اويس و سلطان احمد كه حافظ در مدحت او گفته :\r\n احمد اللّه على معدلة السلطانى * احمد شيخ اويس حسن ايلكانى \r\nو آبا و اجداد حاجى مذكور از اولاد و احفاد ايشان در كلات حكمرانى موروثى داشته‌اند و در\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nجميع خوانين خراسان با حشمتى ممتاز و شوكتى شايان مىزيسته الحاصل فطرت پاك وى از جوانى رغبت به تكميل علوم و تحصيل طريق يقين و سلوك مسلك دين كرده به طاعات و عبادات و رياضات و زيارات پرداخت به مكه و مدينهء مكرمه و مشرفه شرفياب شده به ملاقات و مقالات همهء علما و فضلا و حكما و عرفا توفيق يافت و به جناب مولانا محمد اسماعيل ازغدى مشهدى رحمه اللّه عليه كه از اكابر كملين زمان و مشايخ اوان بوده نسبت ارادت درست كرده سالها به مسلك طريقت بوده تا به مقام اعلى فايز شده غالب اوقات بعد از اداى فرائض و نوافل و مواظبت اوراد و مراقبت اذكار به تلاوت قرآن مجيد و مطالعهء احاديث و اخبار و ملاحظهء رسائل و كتب اخيار و ابرار مشغولى نموده‌اند و بسيارى هم به خط خويش مرقوم داشته سبب حصول علم و وصول فيض به اصحاب و احباب گرديده از آن جمله تأليف كتاب موسوم به نفحات غيبيه است كه مشتمل و مجتمع است بر مطالب خوب و معارف مرغوب ، ديگر سفينهء جامعهء نافعه از حالات و مقالات ارباب طريقت و اصحاب حقيقت محتوى بر منظومات و منثورات وافى و منطوى به رسالات و مقالات كافى كه در حقيقت درجى است پر از گوهر حقايق و برجى پر از اختر دقايق و به درج اللآلى و برج المعالى مسمى شده ديگر ديوان منقبت بنيان كه تماما در مدايح و مناقب حضرت خير البشر صلى اللّه عليه و آله و حضرات ائمهء اثنى عشر صلوات اللّه عليهم اجمعين و مشتمل بر قصايد و غزليات و مثنوى الهىنامه و ساقىنامه و مراثى و تراجيع مىباشد . پس از توطن در شهر تهران مكرر سعادت خدمت و صحبتش دست مىداد و ابواب توجه و التفات بر وجنات حال فقير مىگشاد تا بعد از مضاى هشتاد و شش سال خيريت مآل در شش ساعتى از شب دوشنبه 21 شهر رجب سنهء 1286 دعوت حق را لبيك اجابت گفته درگذشت چنان كه گفته :\r\n جذبه‌يى كارگر آمد كه من از كار شدم * جايى اندر نظر آمد كه من از جا رفتم\r\nموج درياى وجودم تهى از خود چو حباب * نفسى آمدم و باز به دريا رفتم \r\nتيمنا اين ابيات از ديوان آن مرحوم در اينجا مرقوم شد :\r\n\r\nدر مدحت حضرت امام بن امام على بن موسى ابن جعفر عليهم السلام عرض نموده است\r\n به مهر و ماه و نجوم آنچه آن ضيا فكن است * فروغ قبهء سلطان دين ابو الحسن است \r\n\r\n","description":"","footnote":"","page_name":" 612 ","page_number":612},
  {"content":"\r\n\r\n تبارك اللّه از آن بارگاه عرش مثال * كه هر عريشهء آن رشك جنت عدن است\r\nمدار مشرق دين آفتاب اهل يقين * كه نوربخش زمين در مشارق زمن است\r\nامام عالم و آدم على بن موسى * حيات روح جهانها چو جان كه در بدن است\r\nدر آن صحيفه كه ذكر الرضا نگاشته‌اند * رضاى دوست به ترك رضاى خويشتن است\r\nامام جان جهان است و روح عالميان * كه آسمان و زمينش مثال پيرهن است\r\nبه غير بيت نبى و ولى تمام جهان * اساس نقش بر آب است و سبزهء دمن است\r\nولاى آل على زمرهء موالى را * لطيفه‌يى است كه اندر نهاد مرد و زن است\r\nامانتى است كه قبل الفتوح در جسد است * وديعتى است كه با نفح روح در بدن است\r\nنفوس زاكيه را همت تو در جان است * قلوب صافيه را مدحت تو در دهن است\r\nتويى حبيب الهى تويى خليل خدا * بلى خليل بود هركه چون تو بت‌شكن است\r\nمخالفين ترا ادعاى ديندارى * شمار دانهء تسبيح و دست اهرمن است\r\nولاى اهل ولا رهنماست در هر حال * به غير اهل ولا هركه هست راهزن است\r\nبناى اهل مقامات نفى خودبينى است * نشان مردم آزاد ترك ما و من است\r\nمناقب تو و تمجيد ساقى مسكين * بهاى يوسف مصر و كلاف پيرزن است \r\n\r\nدر حكمة و موعظه و ترغيب به عبادت و معرفت\r\n بشتاب كه عمر رايگان رفت * درياب كه فرصت از ميان رفت\r\nگلهاى بهار زندگانى * در باغ به غارت خزان رفت\r\nدل رفت و قرار رخت بربست * از جان جهان جهان جان رفت\r\nاز منظر جلوه‌گاه خوبان * آن سخت كمان سبك عنان رفت\r\nجان در پى كاروان روان شد * دل همره آرزوى جان رفت\r\nبىدوست دمى نمىتوان بود * بىدوست رهى نمىتوان رفت\r\nبا حسن و جمال جلوهء دوست * بس طاير دل ز آشيان رفت\r\nدر باديهء خيال حيران * آواره شديم و كاروان رفت\r\nپرواز گرفت طاير دل * با حسرت و غم ز بوستان رفت\r\nافسوس كه روزگار عشرت * با حسرت و درد توأمان رفت \r\n\r\n","description":"","footnote":"","page_name":" 613 ","page_number":613},
  {"content":"\r\n\r\n\r\nدر نعت و مدح حضرت امام والامقام على بن ابى طالب ( ع )\r\n على مهر جهان‌آرا على ماه فلك‌پيما * على بدر و على بيضا على نجم و على اختر\r\nعلى در ملك دين حاكم امير قاعد و قائم * قضا بزم و قدر خادم ملك عبد و فلك چاكر\r\nعلى درياى بىساحل على غواص بحر دل * على شاهنشه عادل على سلطان بحر و بر\r\nسفيران نبوت را على پير و على مرشد * نكوكاران امت را على يار و على ياور\r\nعلى اول على آخر على باطن على ظاهر * على طيب على طاهر على سيد على سرور\r\nولايت را على والى نبوت را على تالى * امامت را على مخزن كرامت را على گوهر\r\nهمه لا و على الا همه عبد و على مولى * همه اسم و على معنا همه جسم و على جوهر\r\nعلى لولاك را ثانى على افلاك را بانى * على نه طاق را مركز على آفاق را محور \r\n\r\nهم در مدح و مناقب حضرت مظهر العجائب و مظهر الغرائب على بن ابى طالب صلوات الله و سلامه عليه و على اولاده اجمعين\r\n تعالى داستانى را كه ما اوحى است بنيانش * تعالى اللّه شانى را كه قرآن است در شانش\r\nبنايى را كه بنيانش ندارد اول و آخر * بنا فرموده غيب الغيب و قبل القبل در شانش\r\nستايش آفتابى را كه ذراتند مشتاقش * نيايش مر جنابى را كه آفاقند حيرانش\r\nولى مطلق و الا على عالى اعلا * كه جاى جلوه‌گاه آمد برون از حد امكانش\r\nكه را ياراى وصف او كه قرآن است وصافش * كه را القاى مدح او كه مداح است يزدانش\r\nخدا را دست او دست خدا مشكل گشادستى * چنان دستى كه دست حق بود دست و گريبانش \r\n\r\n","description":"","footnote":"","page_name":" 614 ","page_number":614},
  {"content":"\r\n\r\n يد اللّه العلاء دستش وصى مصطفى وصفش * على المرتضى نامش فكان اللّه له كانش\r\nجهان جاودان بىجستجو منقاد اكرامش * زمين و آسمان بىگفتگو مأمور فرمانش\r\nتمام انبيا و اوصيا شرمندهء دادش * جميع اصفيا و اوليا پروردهء خوانش\r\nقضا مقرون امر او قدر مأمور تدبيرش * ملك محكوم حكم او فلك مقهور دورانش\r\nدر اين وادى ايمن چشم بگشا تا عيان بينى * صفاى آسمان در آستان عرش بنيانش\r\nسرى سوداى او دارد كه ميثاق است ميثاقش * دلى پرواى او دارد كه ايمان است ايمانش\r\nبه جنات خيالى عقل و هوشت مىرود از سر * ز جنات وصالى غافلى وز روح و ريحانش\r\nمنم واثق به حب او كه پيوند است پيوندش * مرا پيمان به مهر او كه ايمان است پيمانش\r\nبه هركس هرچه مىخواهد دهد هنگام بخشايش * بهشت عدن و جنات العلاء با حور و غلمانش\r\nچه گويى بارگاهى را كه تمجيد است بنيادش * چه خوانى دستگاهى را كه توحيد است اركانش\r\nبه خدمت ايستاده خادم جنات و خدامش * به امرش سر نهاده ساكن فردوس و رضوانش\r\nنديده هيچ چشمى جلوهء آغاز و انجامش * نبوده هيچ قرنى در قرون دهر اقرانش \r\n\r\n","description":"","footnote":"","page_name":" 615 ","page_number":615},
  {"content":"\r\n\r\n حديث جبرئيل و جلوهء كوكب چنين گفتا * كه در پيشانى مولاى خود ديدم نمايانش\r\nسنين عمر جبرائيل را پرسيد پيغمبر * بگفتا نيست معلومم حساب چون و چندانش\r\nو ليكن كوكبى طالع شود از مطلع عزت * كه بعد از سى هزاران سال مىبينند يك آتش\r\nمن آن را سى هزاران بارها ديدم كه شد طالع * نمىبينم دگر تا مدت معلوم و پايانش\r\nنبى فرمود اگر بينىشناسى يا اخى آن را * بگفتا گر ببينم مىشناسم با دل‌وجانش\r\nنبى مصطفى فرمود اينك با تو بنمايم * كه آيد در برابر تا ببينى سهل و آسانش\r\nاشارت كرد سلطان رسل شاه ولايت را * كه بنمايد عيان اندر مقابل سر سبحانش\r\nبراى امتثال امر شاه اوليا از سر * عمامه برگرفت و شد ز پيشانى نمايانش\r\nبه حيرت ماند جبريل امين از ديدن كوكب * كه در پيشانى شاه ولايت ديد تابانش\r\nهمان نحوى كه مىگرديد كوكب از افق طالع * بعينه ديد اندر شيروان شير يزدانش\r\nنباشد اول و آخر معين آن امامى را * كه تا حق بوده با حق بوده در پيدا و پنهانش\r\nبهشت جاودان منزلگه احباب و اصحابش * فضاى آسمان جولانگه ميدان يكرانش \r\n\r\n","description":"","footnote":"","page_name":" 616 ","page_number":616},
  {"content":"\r\n\r\n توسل جوى در صحراى قدسش عيسى مريم * تجلى خواه در سيناى حق موسى عمرانش \r\n\r\nهم اين قصيدهء فريده را كه از قيود تقليد مجرد مطلق است و مطالب و حقايق بلند دارد قلندرنامه نام كرده\r\n چه حاجت آن قلندر را كه كيوان است ايوانش * چه آفت آن سمندر را كه نيران است بستانش\r\nنشان آن قلندر با كسى باشد كه در عالم * نباشد هيچ امرى از امور خلق پنهانش\r\nقلندر آنكه اندر وصل باشد متصل نرمش * قلندر آنكه فوق الفوق باشد رتبه و شانش\r\nقلندر آنكه در تجريد تنها باشد و فارغ * مهيا در سماء عالم تفريد سامانش\r\nقلندر با شهود كبريا محو است در وحدت * مكان و منبع توحيد باشد منبع و كانش\r\nقلندر را چو مرغ جان و دل در اهتزاز آيد * مدام اندر فضاى عالم قدس است طيرانش\r\nبه كوى حضرت جانان سفيرى ره برد اى جان * كه بىپيوند تن پيوند جان باشد به جانانش\r\nدلا از آشيان پرواز كن تا مقصد اقصى * كه يا بى آشيانى بهر مسكن فوق كيوانش\r\nپى دل مىرود عارف نخواهد بهره‌اى از تن * خلاصى خواهد از تن زان كه تن بند است و زندانش\r\nبه جانان است دل مايل و ليكن دل نگردد دل * مگر آنگاه كز جانان نخواهد غير جانانش \r\n\r\n","description":"","footnote":"","page_name":" 617 ","page_number":617},
  {"content":"\r\n\r\n اگر از تنگناى تودهء خاكى برون آيى * روى تا منظر اعلى كه گردون است گردانش\r\nرسى جايى كه آنجا را نباشد هر دلى محرم * ببينى بارگاهى را كه بردن نام نتوانش\r\nز خود وارستگان را ترك تجريد است آسايش * كه التوحيد اسقاط الاضافات است دستانش\r\nابو الغازى سوارى دان كه چون از جاى برخيزد * بود در بارگاه قدس اعلى جاى جولانش\r\nچو افشاند به فرق خاكدان و خاكيان دامن * نمايد گنبد افلاك گويى پيش چوگانش\r\nچو دل جولانگه آرد باد پاى ماه‌پيما را * فضاى عالم توحيد باشد فرش ميدانش\r\nتويى گنجور گنج حق كه جسم آمد طلسم تو * طلسم جسم را بشكن كه هستى گنج پنهانش\r\nسراپا چشم شو تا گنج پنهان را عيان بينى * كه با اين چشم ظلمانى عيانى ديد نتوانش\r\nچو حسن او تمنا كرد در خود جلوهء خود را * هزاران جلوه‌ها افتاد در مرآت اعيانش\r\nتو چشمى باز كن اندر ظهور آفتاب دل * كه تابان است يكسر تاب بر آباد و ويرانش\r\nتويى آن آيت مشكل كه يك حرف است تفسيرش * تويى درياى بىساحل كه يك قطره است عمانش\r\nتو آن سروى كه بنشاند به طرف باغ طراحش * تو آن تخمى كه افشاند به دست خويش دهقانش \r\n\r\n","description":"","footnote":"","page_name":" 618 ","page_number":618},
  {"content":"\r\n\r\n روان پاك گردد پاك‌تر ز آميزش پاكان * دل آلودهء ناپاك نبود ميل پاكانش\r\nاگر اسباب دنيا سربه‌سر باشد فقيرى را * چو دل در آن نمىبندد نباشد هيچ نقصانش\r\nبه قدر بستگى جان مىكند هركس ولى مسكين * بود در مسكنت دشوارى جان كندن آسانش\r\nاگر خواهى به مقصد راه يا بى اى جوان اول * به پيرى عهد و پيمان كن كه با حق است پيمانش\r\nنشان رهروى آن است كاندر پاس دل كوشد * رساند پاس دل اندر شهود حق به پايانش\r\nهرآن دل را كه نسيان است و خالى مىزيد از حق * نسوا اللّه فانسيهم نهد بر طاق ايوانش\r\nهرآن نادان كه با پاكان ستيزد بازى دوران * به زودى بشكند با سنگ غيرت دست و دندانش\r\nكسى او صاحب ديده است در منزلگه هستى * كه از صبح ازل شام ابد باشد نمايانش\r\nخدا گويد خدا جويد خدا خواهد خدا خواند * نه سوداى تن و جانش نه پرواى رفيقانش\r\nموحد را مقام آنجا رسد از پرتو جانان * كه از خورشيد وحدت مقتبس باشند اركانش\r\nسزاوار كرامت باشد آن صاحب كرم مردى * كه باشد در نظر بود و نبود خلق يكسانش\r\nغم آبادى دل خور كه آزادى است آبادش * ره ويرانى تن جو كه آبادى است ويرانش \r\n\r\n","description":"","footnote":"","page_name":" 619 ","page_number":619},
  {"content":"\r\n\r\n ابو الوقتى كه جنات‌الوصالش آرزو باشد * نباشد آرزومند بهشت و حور و غلمانش\r\nعزيز مصر خوبى باشد آن وارسته كو او را * نباشد خطره‌اى در انقلاب چرخ و دورانش\r\nابو الفيضى كه آسود است اندر سايهء رحمت * هواى دولت دنيا چسان سازد پريشانش\r\nكسى قدسى سرشت آمد درين بيداء ظلمانى * كه با ارواح قدسى متصل شد جوهر جانش\r\nچو باقى با بقاى حق شوى آنگاه مىدانى * كه يوما عند ربك الف عام چيست پايانش\r\nسلوك راه دشوار است آسان كى توان رفتن * كه باشد راهزن افزونتر از ريگ بيابانش\r\nبه بال همت مردان بود پرواز سالك را * كه قاع صف‌صف آمد پيش و پيدا نيست پايانش\r\nحياتى با بقاى حق بود پيوسته و دايم * كه مىنامند سرّ روح و روح السّر حكيمانش\r\nز عبدا من عبادى بس بشارتها به جان آمد * اديب علم القرآن دهد تعليم قرآنش\r\nچو از خود فارغ آيى برخورى اى آيت مشكل * كه علمناه علما من لدنا چيست تبيانش\r\nبه جانان جانفشانى كار آن باشد در اين عالم * كه از آلايش اين جان و تن آزاد شد جانش\r\nمسلم شد ارادت آن عزيزى را كه در دوران * نيايد در نظر سلطانى دوران و دورانش \r\n\r\n","description":"","footnote":"","page_name":" 620 ","page_number":620},
  {"content":"\r\n\r\n درون صاف و جان پاك و دل در محضر پاكان * مقاماتى است بس مشكل كه نتوان يافت آسانش\r\nاگر با دل شدى محرم اميرى بر همه عالم * امين عالم و آدم كه نبود نسخ و بطلانش\r\nمقام پارسايى شد مسلم پارسايى را * كه با دنيا و اهل آن نباشد ميل چندانش\r\nبه واجب چون رسد ممكن مگر آنگاه ره يابد * كه اول نفس كافر كيش را سازد مسلمانش\r\nاگر غم چهره بنمايد ترش‌رويى نفرمايد * هرآن مشكل كه پيش آيد به همت سازد آسانش\r\nفقير صاحب استغنا كسى باشد كه از همت * نيايد در نظر آرايش ملك سليمانش\r\nنشد جمع از كمال غفلت و تمهيد نادانى * تمنيهاى يوسف با تعديهاى اخوانش\r\nبه كوى يوسف مصرى حريفى راه برد آرد * كه باشد در دل‌وجان آرزوى ماه كنعانش\r\nطريقت راه تجريد است و منزل عالم وحدت * موحد راست منزل وحدت و توحيد وحدانش\r\nچو در جولانگه آيد رخش همت اهل وحدت را * فضاى عالم توحيد و تجريد است ميدانش\r\nكسى كو متصف شد با صفات حق به حق باقى * فاحياه حياتا طيبا فرمود يزدانش\r\nبه امر اهل دل مىبايد اندر پاس دل كوشى * رسانى پاس دل را در شهود حق به پايانش \r\n\r\n","description":"","footnote":"","page_name":" 621 ","page_number":621},
  {"content":"\r\n\r\n ز خود فانى به حق باقى سزاوارست و شايسته * كه وجه اللّه باقى اوست اما نام انسانش\r\nخوشا آن دل كه شد آزاد از پيرايهء هستى * هم از آلايش اين جان و تن آزاد شد جانش\r\nنهايات المحبين ابتداء العشق گويندش * براى آنكه بر بنگاه عشاق است پايانش\r\nدل اندر بند دلدارى است شهرآشوب و بىپروا * كه پنهان است پيداييش و پيداييست پنهانش\r\nبه خاك افكند سرها را خرام قد دلجويش * به دام انداخت دلها را خم زلف پريشانش\r\nغم دوران مخور اى دل كه قابل نيست مقدارش * وفا از تن مجو اى جان كه در خاك است سامانش\r\nفغان از دعوى نادان كه زنجير است تدبيرش * امان از درد بىدرمان كه شمشير است درمانش\r\nاگر خوبى كنى ور بد كنى بهر تو مىماند * هرآن بذرى كه كارى پيشت آيد تخم نوقانش\r\nهواى باغ دنيا عاقبت ضعف دماغ آرد * برآور ريشه‌اش از بيخ و بشكن شاخ و اغصانش\r\nعروس عشوهء دنياست خصم جانت اى جاهل * از آن بگريز و بگسل يا طلاقى گوى آسانش\r\nتنعمهاى منعم راه او را زد نمىداند * كه آخر مىكشد اين خوان نعمت سوى حرمانش\r\nهرآن‌كس را كه دندان طمع تيز است در دنيا * همه سعيش در آن باشد كه گردد بند دندانش \r\n\r\n","description":"","footnote":"","page_name":" 622 ","page_number":622},
  {"content":"\r\n\r\n چو دل با غصه همدم شد نگردد گرد آسايش * چو تن با درد عادت كرد نبود ميل درمانش\r\nدلا بر دادهء رزاق بىمنت قناعت كن * براى نان مكش منت ز دور چرخ و دورانش\r\nنبينى خواجه را شام و سحر در مسجد جامع * تن اندر مسجد و دل در پى بازار و دكانش\r\nجناب مولوى بهر ضيافت مىرود هر سو * نمىبينى ز پر خوردن گران‌بار است انبانش\r\nنماند در شكم جاى نفس باقى و مىخواهد * كه برخوان كسان باقى نماند لقمهء نانش\r\nپى تحصيل دنيا سخت زحمت مىكشد عمرى * كه يكسر دولت دنيا نمىارزد به يك آنش\r\nهمه تلبيس و تدليس است كارش با همه مردم * كه اهل علم خواند مردم دانا و نادانش\r\nجزاى مردم‌آزارى نداند عاقبت كاخر * به دردى مبتلا گردد كه نبود هيچ درمانش\r\nمدام اندر پى آزار مردان خدا باشد * نه فكر انتقام منتقم نه بيم يزدانش\r\nمرا پيرى در اقصاى خراسان است آسوده * كه آمد با ذبيح اللّه نام و كنيه يكسانش\r\nخراسانيست اندر اصل و ازغد موطن و مسكن * وجودى را كه از وى فخرها باشد خراسانش\r\nنوشته نام آن مرحوم در ديباچهء رحمت * ذبيح اللّه و اسماعيل اندر متن و عنوانش \r\n\r\n","description":"","footnote":"","page_name":" 623 ","page_number":623},
  {"content":"\r\n\r\n چو او در حكمت ربانى و تاييد سبحانى * نه در ما قبل و نه ما بعد در امثال و اقرانش\r\nبه تمكين و وقار و اعتبار و رفعت و همت * نبىقدر و ولى صدر و ملك‌سان و فلك‌شانس\r\nتخلص وجدى و منظومه در توحيد و تمجيدش * صفات اوليا و اصفيا در عرض ايوانش\r\nپس از سى و دو در سال هزار و دو صد هجرى * شده مستغرق بحر لقاء اللّه غفرانش\r\nقلندرنامه‌ام آب حيات جاودان دارد * كه باشد با حيات جاودانى آب حيوانش\r\nبراى نزهت ياران جانى باشد اين بستان * ندارد بهره آن جانى كه بستان است زندانش \r\n\r\nدر مدح حضرت امير المؤمنين عليه السلام\r\n جوهر فردم نه آسمان نه زمينم * بزمگه ديگرم نه آن و نه اينم\r\nهم‌نفس قدسيان عالم قدسم * همدم روحانيان سدره‌نشينم\r\nعالم تجريد را جريده سفيرم * خاتم تفريد را گزيده نگينم\r\nبندهء حرم نه عبد نفس لئيمم * حامل دينم نه دام ديو لعينم\r\nبا همه طامات و ترهات كه گفتم * بنده‌اى از بندگان سرور دينم\r\nشاه ولايت على عالى اعلا * شافع امروز و روز بازپسينم\r\nاز كرم اوست آنكه با كرم او * صاحب راز يقين و راى رزينم\r\nقنبر او را غلام حلقه‌به‌گوشم * چاكر او را به جان كمينه كمينم \r\n\r\nدر خطاب به انسان كامل گويد\r\n اى شده در مرحلهء داد و دين * مرحله‌پيماى سپهر برين \r\n\r\n","description":"","footnote":"","page_name":" 624 ","page_number":624},
  {"content":"\r\n\r\n مزرع جاويد تو را دانه‌خوار * خرمن خورشيد ترا خوشه‌چين\r\nهمدم تقديس تو روح القدس * همره تشريف تو روح الامين\r\nقابل معراج سماوات شو * چند شوى سخرهء مهد زمين\r\nبوم و بر توست نه اين آب و خاك * ما حضر توست نه اين ماء و طين\r\nخوبى و زشتى به كنارى گذار * فارغ و آزاد شو از مهر و كين\r\nحيف كه از مخزن اسرار دل * آنچه گزين بود نكردى گزين\r\nتا نشوى غرقهء درياى دل * دل نشود ساحل در ثمين\r\nدفتر دل باش كه تفسير آن * عرش مجيد است و كتاب مبين\r\nديدهء دل باز كن اى دل‌نواز * بر دل‌وجان ناز كن اى نازنين\r\nعمر بسى يافتى و مانده‌اى * در رحم نفس چو طفلى جنين\r\nجذبه كه گاهى به نگاهى رسد * كى رسد از داشتن اربعين\r\nعشق به هركس ننمايد جمال * عشق به هر رخ نگشايد جبين\r\nحب على و نبى معا * قد فرض اللّه على العالمين\r\nهر دو مثال آمده از بىمثال * هر دو قرين آمده از بىقرين \r\n\r\nدر نعت و منقبت حضرت امير المؤمنين و فخر الوصيين على بن ابى طالب سلام الله عليه و اولاده اجمعين\r\n داراى كارگاه قضا مرتضى على است * وز انتظام اوست قدر ناظم نظام\r\nشب را به روز آورد و روز را به شب * تا كار اقتضاى قضا گيرد انتظام\r\nافلاك را به جنبش انگشت او مدار * آفاق را به قائمهء مشت او قيام\r\nدر قبضه‌اش مواكب ايام را مهار * در پنجه‌اش مراكب اعوام را لجام\r\nدر مشت اوست دورهء دوار را عنان * در دست اوست توسن ادوار را زمام\r\nشاه نجف امير ولايت ولى حق * سلطان دين امام زمان قدوهء انام\r\nاى كام جان و دل نشود هيچ كم اگر * ناكامى از عنايت عامت رسد به كام\r\nآنان كه بر ولاى تو دارند اعتماد * آنان كه در هواى تو دارند اهتمام \r\n\r\n","description":"","footnote":"","page_name":" 625 ","page_number":625},
  {"content":"\r\n\r\n طوبى لهم لقائك فى احسن الوجوه * سقيا لهم ولائك فى اشرب المقام\r\nقانع شدند عام به نامى ز هريكى * خوش‌دل شدند خاص به يادى ز هركدام\r\nلكننى رايتك جهرا بلا حجاب * مستور چون كند فلق نور را ظلام\r\nبيت الحرام كعبهء دل جلوه‌گاه توست * انت الذى مقامك فى كعبة الحرام\r\nانجام كار و مبدا و آغاز چون تويى * آغاز را عبيدم و انجام را غلام\r\nوصف صفات تو نتوانند اهل قال * در وصف خاص حق نرسد فكرت عوام \r\n\r\nو له ايضا\r\n چند پيمايد فلك فكر فلك‌پيماى من * يا بيارايد جهان كلك جهان‌آراى من\r\nاندر آغازم به كام دل شدم مجنون خويش * تا در انجامم به كام دل بود ليلاى من\r\nفوق عليين بود جايم كه آنجا بوده‌ام * كى قرين گردد به ادنى عالم اعلاى من\r\nسر مكتومم كه جان و دل بود مفتون او * درّ مكنونم كه عقل و جان بود جوياى من\r\nمحرم سوداييانم هيچ‌كس آگاه نيست * كيستم معشوق و در سر چيست اين سوداى من\r\nاندرين پيرانه سر يا رب چه آيد بر سرم * از دل شيداى غم‌فرساى بىپرواى من\r\nقدر اين مستى ندانى يافتن اى هوشيار * تا ننوشى جرعه‌اى از ساغر صهباى من\r\nطبع من بحريست بىساحل كه چون جنبش كند * موجها خيزد ازين درياى طوفان‌زاى من \r\n\r\n","description":"","footnote":"","page_name":" 626 ","page_number":626},
  {"content":"\r\n\r\n حاجت انديشه و فكرت نباشد تا كند * حمل اطفال معانى خاطر عذراى من\r\nتا نگويم حال دل با هيچ‌كس در هيچ حال * قفل خاموشيست دايم بر لب گوياى من\r\nكمترين مملوك شاهم هرچه خواهد او كند * حكم او جاريست در دين من و دنياى من \r\n\r\nو له\r\n دلا سرمايهء تمكين متاع جسم و جان بينى * فروغ ديدهء حق بين فراغ از اين و آن بينى\r\nچو مردان آرزومندى كه مرد ره شوى چندى * و ليكن باز در بندى كه خود را در ميان بينى\r\nاگر از تن برآسايى به جان خود را بيارايى * و گر از جان برون آيى جمال جان جان بينى\r\nز پاس نفس و آلايش كنى آنگاه آسايش * كه خود را در حريم دل مقيم و پاسبان بينى\r\nمبارك بادت آن روزى كه راز وحدت آموزى * خودى را ديده بردوزى خدا را جاودان بينى\r\nز سوداى دويى بگذر برآر از جيب وحدت سر * متاع فقر پيش آور كه گنج شايگان بينى\r\nچو سر بر آستان دل نشينى پاسبان دل * همه در داستان دل ظهور دل‌ستان بينى\r\nنشان از بىنشان خواهى بجو از خويش آگاهى * كه ملك ماه تا ماهى نشان بىنشان بينى \r\n\r\n","description":"","footnote":"","page_name":" 627 ","page_number":627},
  {"content":"\r\n\r\n چو بسپارى درين مستى به هشيارى ره هستى * به بام چرخ زين پستى نهاده نردبان بينى\r\nز تاب آفتاب دل چو برخيزد حجاب دل * فلك را در قباب دل كمينه پاسبان بينى\r\nاگر با نفس بستيزى به جان جان درآميزى * ز خاك تيره برخيزى صفاى آسمان بينى\r\nنظر بر قاصرات الطرف دل افكن كه از هر سو * تجلىهاى گوناگون همه فاش و عيان بينى\r\nرهى از رنج آب و گل كنى در عرش دل منزل * مكان كبرياى دل وراى لامكان بينى\r\nازين تركيب آب و گل مجرد شو به جان و دل * كه آنجا جان و جانان را قرين و توأمان بينى\r\nدرآمد در سحرگاهى ز در آن ماه خرگاهى * كه ساقى آنچه مىخواهى ز خود جو تا همان بينى \r\n\r\nدر مدح و نعت حضرت امير المؤمنين على بن ابى طالب ( ع )\r\n اگر نشئه حسن خوبان نبودى * در اين نشئه آسايش جان نبودى\r\nنبودى اگر حسن با عشق توأم * وجودى در ايجاد امكان نبودى\r\nنبودى اگر داستان محبت * در اين داستان جاى دستان نبودى\r\nنمىبود اگر حسن بانى جان را * جهان را بنايى ز بنيان نبودى\r\nز ذرات جانها نبودى نشانى * اگر مهر او با دل‌وجان نبودى\r\nنبودى اگر عشق معمار و بانى * در اين خاكدان جاى انسان نبودى\r\nاگر تابش مهر رويش نمىشد * فروغى ز خورشيد تابان نبودى\r\nاگر جلوهء حسن در دل نماندى * حياتى براى دل‌وجان نبودى\r\nاگر چهرهء گل نمىزد ره دل * هوس را سرباغ و بستان نبودى \r\n\r\n","description":"","footnote":"","page_name":" 628 ","page_number":628},
  {"content":"\r\n\r\n نمىبود اگر حسن در خودنمايى * جهانى در او محو و حيران نبودى\r\nنمىكرد گل در چمن دلربايى * اگر گل‌رخى در گلستان نبودى\r\nچسان فتنه مىكرد مفتون جهان را * اگر فتنهء چشم فتان نبودى\r\nاگر آيت‌اللّه در پرده ماندى * جنود الهى فراوان نبودى\r\nموحد گل از باغ وحدت نچيدى * گرش يار و اغيار يكسان نبودى\r\nبجز انس حق در جميع مراحل * اگر داشتى انس انسان نبودى\r\nمرا بار دل كى رسيدى به منزل * اگر سرعت توسن جان نبودى\r\nولاى على گر نبودى مسلم * سلامت در اركان ايمان نبودى\r\nمقيم خرابات اگر راه دادى * سفير مناجات چندان نبودى\r\nاگر صاحب عهد عهدش نبستى * ازل تا ابد عهد و پيمان نبودى\r\nنبودى اگر رحمت بيكرانش * گناهى سزاوار غفران نبودى\r\nنبودى اگر آفتاب ولايت * نمودى ز ذرات امكان نبودى\r\nقدر را اثر آشكارا نمىشد * اگر قدرت او نمايان نبودى\r\nنبودى در ارباب انواع فيضى * اگر شغل او فيض و احسان نبودى\r\nاگر التفاتى از ايشان نمىشد * سراغ از بنى نوع انسان نبودى\r\nنمىشد اگر حكم او اتفاقى * توافق در امثال و اقران نبودى\r\nاگر التفاتش نبودى پياپى * ز ساقى نشانى به دوران نبودى \r\n\r\nدر خطاب به انسان و ترغيب او به تحصيل حقيقت انسانيت معنوى\r\n اى اصل و فرع عالى و سافل سراغ كن * خود را كه از كدام متاعى چه جوهرى\r\nكورى اگر به قيد دوبينى مقيدى * نورى اگر به وحدت هستى منورى\r\nاى مالك الرقاب اگر يك‌جهت شوى * مالك رقاب شش‌جهت و هفت پيكرى\r\nنوباوهء حديقهء وحدت بجز تو كيست * اى نورسيده‌اى كه درين باغ نوبرى\r\nنسبت ترا به احسن تقويم داده‌اند * كز هرچه خوش‌تر است همانا تو خوش‌ترى\r\nپاك آفريدت آنكه تواش آفرينشى * خوش پروريدت آنكه تواش دست پرورى \r\n\r\n","description":"","footnote":"","page_name":" 629 ","page_number":629},
  {"content":"\r\n\r\n اى آنكه در دواير افلاك مركزى * اى آنكه در مراكز آفاق محورى\r\nاز غير دوست قطع نظر كن كه سال و ماه * با يار در كنارى و با دوست در برى\r\nدرياى جود را به كرامت تو منبعى * بحر وجود را به عزيمت تو لنگرى\r\nدر مشرب و داد اگر داد دل دهى * سقاى سلسبيلى و صهباى كوثرى\r\nاى نادر الوجود چنان زى كه در اثر * غير از وجود خويش نيابى مؤثرى\r\nاى ذو شرر شرارهء سوزنده آتشى * اى شعله‌ور فروغ فروزنده اخگرى\r\nچون خود مقيم ورطهء وهمى عجب مدار * كاهل مقام را به مقامات منكرى\r\nهان اى همام فتح و ظفر در نيام توست * گر بر خديو نفس امير و مظفرى\r\nروشنگرا به حلقهء روشندلان دراى * تا چند همچو حلقهء درمانده بردرى\r\nعزم طواف كعبهء دل كن كه تا ابد * بىسعى پاى در سفر حج اكبرى\r\nبر شرق دل بتاب كه تابنده نيّرى * در غرب تن مپاى كه پاينده‌گوهرى\r\nدرياى وحدتى چو ازين ورطه وارهى * بحر ولايتى چو ازين قطره بگذرى\r\nشهباز دولتى كه به نيروى دست شاه * بگرفته آسمان و زمين زير شهپرى\r\nچون دم نمىزنى ز محبت كه در سرشت * سر تا قدم بخمر محبت مخمرى\r\nگر ره برى به طرح جسد آفتاب‌وار * تركيب شمس و معنى گوگرد احمرى\r\nچون از مس وجود رهيدى به اختيار * پيرايهء وجودى و اكسير اكبرى\r\nمقدار وزن خويش بدان اكثر و اقل * ميزان كل تويى نه اقلى نه اكثرى\r\nيكتايى ار به زينت وحدت مزينى * والايى ار به طيب ولايت معطرى\r\nدر امتثال امر گريزان و عاجزى * در انقياد نفس امير و دلاورى\r\nبنيان كارخانهء حق مرتضى على است * ايمان اگر نياورى البتّه كافرى\r\nهم مظهر جمالى و هم مصدر جلال * آيينهء صفات خداوند اكبرى \r\n\r\nهم در ساقىنامه گفته\r\n دل بىقراران نگيرد قرار * مگر در شكنج سر زلف يار\r\nدر اين دامگه زلفش افكنده دام * به دام اندرش طاير دل مدام\r\nسر زلف او دامگاهيست خاص * كه از دام آن نيست دل را خلاص \r\n\r\n","description":"","footnote":"","page_name":" 630 ","page_number":630},
  {"content":"\r\n\r\n تو اى طاير دل قرارى بگير * در اين دامگه زلف يارى بگير\r\nتو را با سر زلف يار است كار * چو زلفش نگيرى نگيرى قرار\r\nمده پندم اى زاهد روزگار * خراباتيان را به زاهد چه كار\r\nكنون ساقيا دارم از خود فراغ * مى نيستى ريزم اندر اياغ\r\nبيا ساقى از ساغر التفات * بر افسردگان ريز آب حيات\r\nمئى ده كه ترويح روح آورد * به هر قطره چندين فتوح آورد\r\nدل اندر خم طرهء سركشى است * كه شوريده و بىقرارش بسى است\r\nنه او راست از ناز پرواى كس * نه غيرى كه با او شود هم‌نفس\r\nز غيرت سر غير برداشته * درين دير ديّار نگذاشته\r\nمنى و تويى را در او بار نيست * به حق حرف ناحق ناسزاوار نيست\r\nمن و تو خياليست بىاعتبار * كه هرگز ندارد ثبات و قرار\r\nازين وحشت‌آباد آشوب‌خيز * بيا در جهان تجردگريز\r\nنهان باش چون سايه در آفتاب * تو نيز آفتابى ز خود رخ متاب\r\nمزن خيمه بر طرف اين كهنه فرش * سراپردهء توست بالاى عرش \r\n\r\nو له ايضا\r\n چو از معبر دل نمايى عبور * درآيى به صحراى اللّه نور\r\nببينى در آن دشت و صحرا همه * نگارندهء لا و الا همه\r\nكتاب صنايع كه بس تو به توست * ورق بر ورق دفتر حسن اوست\r\nهمه التفاتيست غيب و حضور * كه دارد در آفاق و انفس ظهور\r\nچو برهم زند ديدهء التفات * شود ياوه كاشانهء كاينات\r\nبه هوش آى در كسوت آن و اين * كران تا كران جلوهء دوست بين\r\nتو اندر پى جلوهء دوست باش * ز خود درگذر من نىام اوست باش\r\nز انديشهء غير انديشه كن * ز هر پيشه وارستگى پيشه كن\r\nز ذرات اين آشكار و نهان * ببين آفتاب حقيقت عيان \r\n\r\n","description":"","footnote":"","page_name":" 631 ","page_number":631},
  {"content":"\r\n\r\n در دل گشا در جهان و ببين * جمال و جلال جهان‌آفرين\r\nچو در عالم وحدت آرى گذر * ز كفر و ز ايمان نيابى اثر\r\nچو در پرده راهت دهد پرده‌دار * نبينى دگر پرده بر روى كار\r\nهمىدار بر منظر دل نظر * ز هر منظرى منظر او نگر\r\nاگر در ره دل قدم سر كنى * اشارات گوينده باور كنى\r\nكسى در سراپردهء دل رسيد * كه اين پردهء ما و من بردريد\r\nبده ساقى آن بادهء خوشگوار * كه از هستى من برآرد دمار\r\nكله گوشه بر فرق فرقد زنم * دم از مهر بىحصر و بىحد زنم\r\nدلا چند گردى به گرد سراب * تويى قلزم آب و جوياى آب\r\nدر اين آب و گل مدتى زيستى * چه حاصل ندانسته‌يى كيستى\r\nاگر خواهى آزادى از خويشتن * برون آى از پردهء ما و من\r\nجهان همچو آيينه و اندر آن * تجلىكنان است حق جاودان\r\nعيان است در پردهء ماء و طين * جهانيست نامش جهان‌آفرين\r\nبده ساقى آن بادهء لاله‌گون * كه جام دلم گشت لبريز خون\r\nدر اين پرده‌ها پردگى روى اوست * در اين نغمه‌ها بانگ ياهوى اوست\r\nحروفات عالم ز يا تا الف * مسمى يكى اسمها مختلف\r\nعددهاى او جز يكى بيش نيست * دويى جز خيال بدانديش نيست\r\nشربنا مداما بكاس الكرام * مدامى كه دارد قرار و دوام\r\nدر اين كارگه كار دارد دو كار * حضور دل و ذكر بىاختيار\r\nسلوك ره فقر دشوار نيست * ز تن تا به دل راه بسيار نيست\r\nدر اين راه چالاك و آزاد باش * خرابى برانداز و آباد باش\r\nرياضت بود پاس دل داشتن * به دل خطره‌ى غير نگذاشتن\r\nدل از ما سوى اللّه پرداختن * به آزادى خويش در ساختن \r\n\r\n","description":"","footnote":"","page_name":" 632 ","page_number":632},
  {"content":"\r\n\r\n\r\nسئل سيد الموحدين و امير المؤمنين بم نلت ما نلت\r\n سرافرازى از زمرهء اتقيا * چنين گفت با سيد اوليا\r\nكه اى دست تو دست پروردگار * ز روى تو روى خدا آشكار\r\nتويى نقشبند قضا و قدر * مرا ده ز مشغولى خود خبر \r\n\r\nقال ( ص ) بالقعود على باب القلب\r\n بفرمود آن شاه گردون اساس * كه اى مردم ديدهء حق‌شناس\r\nمرا شغل دربانى دل بود * ز دربانيم وصل حاصل بود\r\nنشين بر در دل پى فتح باب * در دل بزن تا دهد حق جواب\r\nز اسرار دل هركس آگاه نيست * بجز راهبر را در آن راه نيست\r\nاگر حول او نيست لا حول چيست * و گر اوست اين ناسزا قول چيست\r\nدلا ترك سررشته و بند كن * به پيوند پاينده پيوند كن\r\nدر اين باغ بىآب منزل مگير * تو جان دلى جاى در گل مگير\r\nازين بستگى رستگى خوب‌تر * ازين سركشى عجز مرغوب‌تر\r\nدر اين بحر هستى تويى چون حباب * تو خود عين آبى فرورو به آب\r\nكجا ذره از مهر تابان جداست * كه هر ذره‌يى مظهر كبرياست\r\nبه هوش آى اى غافل خودپرست * درستى گزين تا نيابى شكست\r\nكه اين محنت‌آباد غفلت نهاد * بسى همچو ما و تو دارد به ياد\r\nشبى بر سر چرخ سودى سرم * درآمد عيان آفتاب از درم\r\nبرافكنده از روى دلكش نقاب * شده برج دل مطلع آفتاب\r\nچنان كرد نور تجلى ظهور * كه بى خود شدم غرق درياى نور\r\nزمانى در اوقات فتح و گشاد * فتوحات منصوريم دست داد\r\nبه او گفتم اى شيخ كامل‌عيار * كه دم از أنا الحق زدى آشكار\r\nچو بشنيد آن مرد عالىنهاد * جوابى به تمجيد و تحقيق داد\r\nكه اى ساده‌دل در مجال نفس * به غير از خدا كيست گوينده كس \r\n\r\n","description":"","footnote":"","page_name":" 633 ","page_number":633},
  {"content":"\r\n\r\n چو گويايى آيد در اين مغز و پوست * تو نشناسى او را كه گوينده اوست\r\nنواى أنا الحق صلاييست عام * كه گويند اجزاى عالم تمام\r\nدر اين هفت پيمانه و نه طبق * پذيرنده حق است و گوينده حق\r\nبر اورنگ هستى برازنده اوست * نوازندهء هر نوازنده اوست\r\nمدام است مشهود اهل شهود * كه غير از خدا نيست كس را وجود\r\nفهذا هو الحق فى كل حين * كما قاله فى كتاب المبين\r\nهو الاولم من هو الآخرم * هوالباطنم بل هوالظاهرم\r\nمنم بىجهت در جميع جهات * منم اول و آخر كاينات\r\nبسى ماند ناپخته سوداى خام * سخن ختم كن ساقيا و السلام \r\n\r\nمنتخب موسوم به الهىنامهء آن جناب است\r\n يا غنى الذات عن وصف الصفات * فانيا فى ذاته كل الذوات\r\nيا غنيا عن نعوت الواصفين * عاليا عما يقول العارفين\r\nناظرا من عين ارباب النظر * شاهدا فى كل معنى و الصور\r\nرب حول بالهدى احوالنا * رب بلغ بالعلى آمالنا\r\nقد علمتم من اشارات البشير * انه قد جاء فى خطب خطير\r\nقال قومى اكثر و اذكر الحبيب * جاءكم فى الحب سهم او نصيب\r\nعجلوا بالذكر و الفكر المديد * هيّئوا للودّ و الحب الشديد\r\nدر ميانه زحمت پندار نى * وحدت اندر وحدت و اغيار نى\r\nخار و گل را باغبان مىپرورد * وز عدم سوى چمن مىآورد\r\nآب يك آب است و گلها رنگ‌رنگ * بىسبب با يكدگر در صلح و جنگ\r\nبا حقايق نيست يك‌ذره خلاف * وز صور باشد نزاع و اختلاف\r\nاين تنازع بهر رو پوشيدن است * در خفاى حسن خود كوشيدن است\r\nمختفى هرگز نمىماند جمال * گر بپوشد خط رخش پيداست خال\r\nكل عالم در ظهور و در بطون * جمله سوى خال وحدت رهنمون \r\n\r\n","description":"","footnote":"","page_name":" 634 ","page_number":634},
  {"content":"\r\n\r\n مىشناسد ديدهء صاحب‌نظر * يك حقيقت در مظاهر جلوه‌گر\r\nيا جوادا بالعطايا و النوال * معطيا من جوده قبل السؤال\r\nاز كرم ما را سؤال آموختى * شمع بينش در رهت افروختى\r\nلطف فرما لطف خود را وا مگير * دستگيرى كن مرا اى دستگير\r\nسخرهء مشغولى غيرم مكن * پايبند حالت و سيرم مكن\r\nذكر حق جان است اندر جان و دل * ذكر كن تا وارهى از آب و گل\r\nذكر و مذكور جز حق نيست كس * ذكر استغراق در اللّه و بس\r\nسر فرو بر اندرين دريا چو غوك * ذاكر حق باش چون اهل سلوك\r\nآب آن از چشمهء كوثر بود * ساقى آن حيدر صفدر بود\r\nذكر چون از روى آگاهى بود * فكرش از فيض يداللهى بود\r\nآينه در آهن و آهن به كان * روى ننمايد به هركس رايگان\r\nمر ترا دل كان و تن از آهن است * آهنت از صيقل دل روشن است\r\nرغبت سالك به ابقاء شهود * رغبت عارف به افناء وجود \r\n\r\nهم اين قطعه در اقتضاى ناصر خسرو است\r\n بار خدايا به محض لطف و عنايت * طينت ما را به دست خويش سرشتى\r\nبا يد قدرت بر اين صحيفهء هستى * احسن تقويم را تمام نوشتى\r\nبندهء كويت چه مسجدى چه كليسا * عاشق رويت چه دوزخى چه بهشتى\r\nاز سر تعظيم بر سجود تو سايد * جبههء محرابى و جبين كنشتى\r\nنيست غم از خوب و زشت چون به تو دارند * قاطبهء زشت و خوب خوبى و زشتى\r\nفيض تو هر قطره راست دريا دريا * جود تو هر ذره راست كشتى كشتى\r\nبا همه و بىهمه تو بودى و هستى * ساقى بزم شهود خويش تو گشتى \r\n\r\n","description":"","footnote":"","page_name":" 635 ","page_number":635},
  {"content":"\r\n\r\n\r\n639 سامانى شيرازى\r\nنامش ميرزا حسن و خلف الصدق ميرزا حبيب اللّه معروف به حكيم قاآنى رحمه اللّه است . ولادتش به شيراز بوده ازآن‌پس كه ميرزا قاآنى به توقف و سكونت دارالخلافهء رى رأى كرد عيال خود را به رى خواند و در آن ايام سلطان محمد شاه قاجار نور اللّه مرقده بر ملك جهان دامن برافشاند و من بنده به حكم شاهنشاه عصر ناصر الدّين شاه مأمور به سفارت شدم و چون بازآمدم به رياست مدرسهء نظاميهء دار الفنون منصوب شدم حكيم قاآنى به نزد من آمد و گفت محمد حسن فرزندم از شيراز آمده و حفظى قوى و ذهنى دراك دارد و بر آن سرم كه او را به مدرسه آورم و به تعليم حساب و هندسه بسپارم او را ترغيب كردم . پس از چندى درگذشت و فرزندش به مدرسه آمد و تحصيل كرد و در اندك مدتى ترقى كلى نمود . اكنون در دانش لغت فرانسه و حكمت طبيعى و بعضى صنايع مرتبتى رفيع دارد . جوانيست در عين شباب رشيق القد لطيف الخلد با رويى دلجوى و خويى نيكوى و اخلاقى ستوده و اوصافى گزيده و حفظى قوى و طبعى مستعد و سليقه‌اى مستقيم در شعر و شاعرى قادر و روى در ترقى و كمال دارد و در سنهء 1286 در عين شباب به باغ جنان شتاب كرد . ازوست :\r\n\r\nمن قصائده\r\n به گاه صبح چو خورشيد سر زد از خاور * مه‌ام به حجره خراميد با فروغ قمر\r\nبدان رسيد كه جانم ز تن برون آيد * بدان خوشى كه نگار اندر آمدم از در\r\nبه آفتاب درخشنده مشتبه گشتى * بر آسمان بدى ار جايگاه آن دلبر\r\nبدان رسيد كه آن حجره آسمان گردد * ز بس درخشيد آن چهر چون مه انور\r\nدو طره پرگره و خم نهفته زير كلاه * دو زلف پرشكن و چين فكنده تا به كمر\r\nبدان رسيد كه از چين زلف مشكينش * به چين فرستم من بارها ز مشك تتر\r\nز دو عقيقش تابنده لؤلؤ دندانش * چنان به حقهء ياقوت سلكى از گوهر\r\nبدان رسيد كه از آن لب و از آن دندان * كساد گردد بازار بر عقيق و درر \r\n\r\n","description":"","footnote":"","page_name":" 636 ","page_number":636},
  {"content":"\r\n\r\n چسان بر آتش رو مانده عنبرين مويش * اگر بر آتش سوزد چو برنهى عنبر\r\nبدان رسيد كه از تاب آذر رخ او * به خويش تابم و سوزم چو موى بر آذر\r\nاگرنه مژدهء او رستم است و من سهراب * چرا به سينهء من هر زمان زند خنجر\r\nبدان رسيد كه فصاد خوانم آن مژه را * بدين دليل كه بر دل همىزند نشتر\r\nچو باد زلف پريشيده‌اش برافشاند * گمان برى تو كه طاوس نر گشايد پر\r\nبدان رسيد كه با فر آن غراب سياه * ز خصم زاغ‌وش پادشا كشم كيفر\r\nثمر نمىدهد الا ز ابر دستش شاخ * كه بىبهار درختان نمىدهند ثمر\r\nبدان رسيد كزين پس ز يمن همت او * ز شاخ خشك خلايق خورند ميوهء تر \r\n\r\nو له ايضا\r\n دارم نگارى ماه‌رو سيمين‌بر و زرين‌كمر * با موى چون مشكين‌زره با روى چون روشن‌قمر\r\nزلف سيه‌فامش دژم چين‌چين پريشان خم به خم * جادوصفت هندوشيم افعىروش كژدم‌سير\r\nچشمانش مست خواب بين لعل لبش سيراب بين * و آن طرهء پرتاب بين از دوشش افشان تا كمر\r\nدوشينه ناگه دلبرم غافل درآمد از درم * روشن شد آن‌سان منظرم كز پرتو خور بوم و بر\r\nاز مى بطى اندر كفش كز سر برون جوشد كفش * زان آتشين مى كز تفش بر كهكشان خيزد شرر\r\nزان مى كه گر ريزى به خس گردد گلى مشكين‌نفس * نو شد گرش قطره مگس ريزد ز شاهين بال‌وپر\r\nصدر زمان بدر امم كان سخا ابر كرم * پاشندهء سيم و درم بخشندهء گنج گهر \r\n\r\n","description":"","footnote":"","page_name":" 637 ","page_number":637},
  {"content":"\r\n\r\n آن جامع مجد و علا آن قامع ظلم و جفا * آن معدن جود و سخا آن منبع فضل و هنر\r\nهم‌پايه با قدرش سما هم‌پويه با عزمش صبا * همراه با قهرش قضا همراز با حكمش قدر \r\n\r\nدر صنعت جمع و تقسيم و مدح نواب و الا گويد\r\n لب آن پرى پسر رخ آن نكونگار * بر آن سمن سرين قد آن خجسته‌يار\r\nيكى برگ ارغوان يكى شاخ سرخ‌گل * يكى تل نسترن يكى سرو جويبار\r\nخدش بر فراز قد قدش در نشيب خد * لبش بر فرود خط خطش گرد آن عذار\r\nيكى ماه فوق سرو يكى سرو تحت ماه * يكى نار زير مور يكى مور گرد نار\r\nخوش آن قامت بلند خوش آن طلعت منير * خوش آن چشم نيم‌خواب خوش آن زلف بىقرار\r\nيكى سرو كاشمر يكى ماه شهر كش * يكى آهوى ختن يكى نافهء تتار\r\nفرى سرخ گونه‌اش فرى راست قامتش * فرى خوب طلعتش فرى جعد تابدار\r\nيكى رشك ناردان يكى شرم نارون * يكى ماه نيمه ماه يكى ابر مشك‌بار\r\nچو آن طره در نظر چو آن غره جلوه‌گر * چو آن لعل در سخن چو آن جزع در خمار\r\nيكى ميغ مشك‌ساى يكى مهر نورزاى * يكى دزد هش‌رباى يكى مست هوشيار\r\nلبان عقيق‌گون سيه‌زلف سرنگون * سر مژه‌يى چو قير خم ابرويى چو قار\r\nيكى چون نگين جم يكى چون روان ديو * يكى چون سنان‌گيو يكى تيغ شهريار\r\nبر برز شه فلك بر گرز شه سپهر * بر رمح شه سپاه بر تير شه حصار\r\nيكى پشه پيش پيل يكى شيشه پيش سنگ * يكى مور پيش مار يكى موم پيش تار \r\n\r\nدر اقتفا به حكيم ناصر خسرو علوى گفته\r\n ياريست مرا ترك كه آغاز جوانيش * چون ماه درخشانى و چون سرو نوانيش\r\nنيك است و جوان است هلا بار خدايا * ز آفات مصون بادا نيكى و جوانيش\r\nابروش بيك سخت كمان ماند و در عشق * بس پاى كه سست آمده از سخت‌كمانيش \r\n\r\n","description":"","footnote":"","page_name":" 638 ","page_number":638},
  {"content":"\r\n\r\n زلفين سيه‌فامش بر عارض گلگون * چون دستهء سنبل كه بر لاله نشانيش\r\nدندانش منظم بنگر يك پس ديگر * همچون گهر سفته كه در رشته كشانيش\r\nبر گوشهء بام ار به شب تار برآيد * حقا ز مه چارده تشخيص ندانيش\r\nمانندهء حربا كه ببيند رخ خورشيد * گر طلعت رخشان نگرى مات بمانيش\r\nيك‌لحظه فريبد همه اصحاب خرد را * آن گرم فراپرسى و آن چرب‌زبانيش\r\nحيفا ز چنين قامت گر سرو بگوييش * شرما ز چنين طلعت گر ماه بخوانيش\r\nكس ماه شنيد است كه در بر بنشينيش * كس سرو بديدست كه در بر بنشانيش\r\nبس مشك فشاند سر گيسويش ماند * بر كلك مهين صدر جهان مشك‌فشانيش\r\nتاج الوزرا خواجهء پاكيزه نسب آنك * در رتبه كهين پايه بود چرخ كيانيش\r\nگويند كه مر قارون بس گنج گران بود * هم از در عمانى و هم از زر كانيش\r\nدر خاك نهان گشت ولى تا نگرستيم * اندر كف خواجه گه بخشش به عيانيش\r\nاى صدر فلك قدر كه اين چرخ دونده * در پهنهء جاهت نرسد هرچه دوانيش\r\nآنى تو كه از يك اثر كلك گهر سلك * آن كار كه گردون نتواند بتوانيش\r\nآنى تو كه با راى رزين بىمدد جيش * آن قلعه كه جيشى نستاند بستانيش\r\nآنى تو كه با حزم متين از سخنى چند * آن فتنه كه گردون ننشاند بنشانيش\r\nاز كلك تو ملك ملك عهد قوى گشت * تا ننگردى كس به نزارى و نوانيش\r\nگر حكم روان تو بر برق نهد كس * بر برق بسى سبقت جويد ز روانيش\r\nبر كوه اگر ذره‌اى از حلم تو بنهند * تا گردن در خاك نشيند ز گرانيش\r\nاين بود جواب سخن ناصر خسرو * چون گشت جهان را دگر احوال نهانيش \r\n\r\nدر تهنيت عيد رمضان و مدح صدر عهد گويد\r\n خجسته باد به دستور شاه عيد صيام * فلك متابع و دولت رهى زمانه به كام\r\nايا كمال تو افزون ز پايهء ادراك * و يا جلال تو بيرون ز مايهء افهام\r\nنفاذ عزم تو آموخت باد را جنبش * وقار حزم تو بخشيد خاك را آرام\r\nز رشك روى تو گلزار يار طعنهء خار * ز شرم راى تو خورشيد زير تيره غمام \r\n\r\n","description":"","footnote":"","page_name":" 639 ","page_number":639},
  {"content":"\r\n\r\n گرفته كلك تو صد قلعه را به يك نامه * گشاده راى تو صد بسته را به يك پيغام\r\nز نوك كلك تو بس فتحها نموده ظهور * كه قرنها نشود ظاهر از سنان و حسام\r\nچو عقل باشد و تدبير و راى و حزم وزير * چه حاجت است ملك را به لشكر و صمصام\r\nبه علم و راى چو نگذشت كارهاى بزرگ * دلاوران بدرآرند تيغها ز نيام\r\nمسلم است كه ارباب راى و دانش را * بر اهل سيف بود برترى به جاه و مقام\r\nكه از دو روى فلك تير و مشترى هر دو * مقدمند ز روى شماره بر بهرام\r\nاگر عدوى ترا شيوه حيلهء روباه * چه غم كه حزم ترا هست حملهء ضرغام\r\nهزار گونه حيل با تو گر به كار برند * و بال جانشان گردد خيالشان انجام\r\nچنان كه خورد همه سحرها عصاى كليم * فروخورد سر كلك تو سحرهاى تمام\r\nجهان ريمن با شخص امرت اينك بار * سپهر توسن در زير حكمت اينك رام \r\n\r\nدر تهنيت عيد مولود حضرت صاحب الامر كه به حكم شاهنشاه عهد مقرر است\r\n باز شد مانى صفت در باغ فر فرودين * باغ شد از فر فروردين نگارستان چين\r\nآنچه برد از طيش باد مهرگان از بوستان * با هزاران عيش بازآورد فر فرودين\r\nباغ مانا گلشن فردوس و جويش كوثر است * كايد از باد بهارى بوى زلف حور عين\r\nابر آزارى طريق دايگى تا پيشه كرد * سر برآوردند اطفال رياحين از زمين\r\nملك عالم شد ز باد فرودين خرم وليك * عالمى را دل ز مولود شه دنيا و دين\r\nمهدى هادى ابو القاسم محمد كز خداى * حجت باهر به خلق اولين و آخرين\r\nذره‌يى از آفرينش تا ابد نايد به دست * گر فشاندى فى المثل بر آفرينش آستين\r\nاى خداوندى كه بىعلم تو كى ممكن بود * در شب تارى اگر مورى بجنبد بر زمين \r\n\r\nاقتفا به قصيدهء حكيم ابو النجم احمد منوچهرى دامغانى\r\n نوروز آمد وز پىاش عيش و ايمنى * وقت است تا بساط نشاط اندر افكنى\r\nگردآورى اساس به آيين دوستى * وز هم پراكنى همه اسباب دشمنى \r\n\r\n","description":"","footnote":"","page_name":" 640 ","page_number":640},
  {"content":"\r\n\r\n مىآورى كه داروى روح است و زندگى * ساغر دهى كه مايهء عيش است و ايمنى\r\nبر روى سبزه غلطى و جامى همىكشى * بر پاى گل نشينى و رطلى همىزنى\r\nبا ياد چشم مستى در راغ مىكشى * با روى گل‌عذارى در باغ گل چنى\r\nچون رستم است دشت و سويش سيل افكند * ايدون ز كوه سنگ به آيين بهمنى\r\nماند كنون به بوقلمون ديبه صحن باغ * ازبس‌كه سبز و سرخ و سپيد است و سوسنى\r\nدرهم تنيده شاخ گل و ياس و ارغوان * چون اطلس فرنگ به ديباى ارمنى\r\nبررسته لاله از وسط سبزه در چمن * چون از ميان زمرد ياقوت معدنى\r\nماند به دم روبهكى شاخ مشك بيد * كش توبه توبه نافهء آهو بياكنى\r\nوان لاله همچو غاليه دانى ز بسد است * چون يك‌دو پاره مشك درونش پراكنى\r\nنرگس چو بوته‌يى است مضرس ز سيم ناب * چون در ميانش زر مكلس درافكنى\r\nسنبل بود درست چو بشكسته زلف يار * وان باد شانه‌يى كه بدان زلف برزنى\r\nامروز روز عيش شراب است و شاديست * ويژه به ياد راد ملك‌زادهء هنى\r\nداد اعتضاد سلطنهء شه عليقلى * كز راى اوست هرچه در آفاق روشنى\r\nگشتند تازه از كرمش خلق روزگار * چونان كه روزگار به باران بهمنى\r\nعزمش به قلب دشمن تيريست آتشين * حزمش به روى اعدا سدى است آهنى\r\nگردون توسن از اثر لطف و رحمتش * رامى گرفت عادت و بگذاشت توسنى\r\nخود دشمنى نكرد ز رحمت به هيچ‌كس * الا بر آن كسى كه به دو كرد دشمنى\r\nاى آنكه از مهابت بأست به روزگار * آشوب و فتنه خفت و بپاخاست ايمنى\r\nحاشا منى نكردى با خلق و كبر نيز * گرچه سزا بود ز تو هم كبر و هم منى\r\nهرگز رواج زر و گهر هيچ نشكند * الا تواش به كف گهربار بشكنى\r\nخود چشم شير كس نتواند كه بركند * الا تواش به تير جگر دوز بركنى\r\nخود پيل را ز پاى كسى باز نفكند * الا به پيل پاى تو كز پاش بفكنى\r\nتا هر بهار هر شجرى برگ و بركند * تو نيز خود ز مجد و شرف برگ و بركنى \r\n\r\nاز مسمط بهاريه كه درين روزگار رواج يافته مىگويد\r\n باز سوى گلستان باد بهار مىرسد * نفخهء نافه تبت يا ز تتار مىرسد \r\n\r\n","description":"","footnote":"","page_name":" 641 ","page_number":641},
  {"content":"\r\n\r\n باد بهار گوئى از طره يار مىرسد * لخلخه‌ساى مىوزد غاليه‌بار مىرسد\r\nاز بر شاخسارها نغمهء سار مىرسد * وز سر سرو دم‌به‌دم صوت هزار مىرسد\r\nهمچو به عشق خوش‌قدان نالهء زارزار من * سيل چو از فراز كه سوى نشيب آيدا\r\nطرفه مهول خيزدا سخت مهيب آيدا * در نظر من اين بس‌كه غريب آيدا\r\nگويى غول غردا گويى ديب آيدا * شب سوى كوفه گوييا جيش شبيب آيدا\r\nيا به سر عنيم با فر و نهيب آيدا * با او لشكرى گران با وى عسگرى كشن\r\nبلبلكان به گلستان نغمه‌سراى آمده * نغمه‌شان ز لوح دل زنگ‌زداى آمده\r\nطوطيكان به باغ در سبز قباى آمده * صلصلكان به راغ در گرم نواى آمده\r\nدر گوش از نوايشان نالهء ناى آمده * قمريكان چو مطربان ناى به ناى آمده\r\nگاه شده كمانه‌كش گاه شده چغانه‌زن * اشتر بر قطار را ماند ابر در هوا\r\nلؤلؤ شاهوار را ماند ژاله در بها * كوس فراسياب را ماند رعد در هوا\r\nتيغ سپند يار را قوس قزح بهين گوا * با قد نارون‌قدان نسبت نارون روا\r\nطرهء ناب داده را ماند سنبل از صفا * طوطى پرگشاده را ماند به سبزه در چمن\r\nترك من اى بت چگل شاه بتان خرگهى * اى چو قدت به جلوه‌يى سروى كان بود سهى\r\nاينك عيد و جام ما حيف بود ز مى بهى * خيز و بيا به گلستان با ما جوى همرهى\r\nتا بكشيم ساغرى چند به عيش و فرهى * نظم دهيم چامه در تهنيت شهنشهى\r\nناصر دين شه جهان تا جور سپه‌شكن * پادشهى كه خسروان جمله به جاى چاكرش\r\nتاجورى كه سركشان ناصيه‌ساى بر درش * گاه به بوم روم در ويله ز سهم خنجرش\r\nگاه به مرز روس در لرزه ز بيم اخترش * ساحت خلد هركجا زمزمه‌يى ز كشورش\r\nعرصهء حشر هركجا همهمه‌يى ز لشگرش * جيشش كوه آهنين فوجش بحر موج‌زن\r\nروز وغا كه سنگ را سنبنداد همان بسم * گاه جدل كه خاك را توفند اشقران به دم\r\nجوشد خون به مغزها چون مى اندرون خم * خوشد گامها ز تف همچو كوير راه قم \r\n\r\n","description":"","footnote":"","page_name":" 642 ","page_number":642},
  {"content":"\r\n\r\n ازبس گرد و صاعقه كرده ستاره راه گم * شه بدرآيد از كمين در كف رمح كوه سم\r\nلشكر بشكرد به هم چون‌كه شهاب اهرمن * دست ملك به بزمگه غارت بحر و كان بود\r\nتيغ ملك به رزمگه منبت ارغوان بود * ملك ملك چو عمر او باقى و جاودان بود\r\nعمر ملك چو ملك او ثابت تا جهان بود * ناصر شاه و حافظش پاك خداى ذو المنن \r\n\r\nمسمط ديگر در مدح وزير ايران\r\n در فضاى چمن امروز صفايى دگر است * صوت مرغان خوش‌الحان به نوايى دگر است\r\nگوييا آب‌وهوا آب و هوايى دگر است * در چمن رونق و در سبزه بهايى دگر است\r\nكه مرا عيد ز راه آمد و شد ماه صيام * اى بت خلخيم خيز و مى خلر ده\r\nفصل گل مى چو دهى همچو گل احمر ده * خيز و مى ريز و به من از همه افزونتر ده\r\nنقل مى بوسه‌يى از آن لب چون شكر ده * گاه آن است كه در گردش آرى مى و جام\r\nرفت روزى كه ز من روزه برد تاب‌وتوان * يا كند موعظهء شيخ مرا رخنه به جان\r\nوى ز حق روزى و من جويم از روزه امان * او ز ميخانه من از مسجد ترسم كه در آن\r\nهى ركوع است و سجود است و قعود است و قيام * در مه روزه نهانى به‌سوى ميكده روى\r\nمىنهادم كه مگر به شودم حال به بوى * گه ز حسرت به خمم بود نظر گه به سبوى\r\nتو ز من بشنو با هيچ‌كس اين قصه مگوى * كه همه خلق عوامند ولى كالانعام\r\nصنما روز نشاط آمد و گاه طرب است * زان كه اين عيد ز اعياد بزرگ عرب است\r\nشد دو ماه ارچه ز نوروز يكى در عقب است * هر گياهى كه به نوروز نجنبد حطب است\r\nگاه آن نيست كه در خانه‌نشينى آرام * در چنين روز مرا يك‌دو بط باده خوش است\r\nچون مهيا شودم باده بت ساده خوش است * نقل مى از پس اين هرچه شد آماده خوش است\r\nدولت آرى چو كند روى خدا داده خوش است * كه ميسر شود اين هر سه و باشد به دوام \r\n\r\n","description":"","footnote":"","page_name":" 643 ","page_number":643},
  {"content":"\r\n\r\n رمضان رفت و كنون اول خرداد مه است * ساقيا ترك طرب در به چنين مه گنه است\r\nرفته ما ناز كفت هرچه سپيد و سيه است * گر ترا برگ طرب نيست مرا ساز ره است\r\nتا كجا تا بدر صدر جهان به در كرام * يافت از فضل خدا دولت ايران آن‌قدر\r\nكه در ايوان قضا شخص تو را يافت به صدر * از سعادت فلكى گشت و رخت رخشان بدر\r\nسگ‌منش دشمن با بدر چسان جويد غدر * كه به گردون بر مه سگ نشود از لب بام \r\n\r\nمسمط ديگر هم در صفت بهار و مدح وزير\r\n آمد بهار و باد صبا مشكبار گشت * نىنى بهشت آمد و نامش بهار گشت\r\nگل برشكفت از اثر باد نوبهار * نىنى ز شاخ آتش طور آشكار گشت\r\nخط بنفشه رايحهء مشك تر گرفت * نىنى به رنگ و بوى خط و زلف يار گشت\r\nدست زمانه در چمن اسباب تازه چيد * نىنى چمن به رونق پيرار و پار گشت\r\nبا نكهت عبير بود شاخ مشك بيد * نىنى غلط كه غيرت مشك تتار گشت\r\nزى جويبار بين كه ز كوثر دهد نشان * نىنى نشانه كوثر از جويبار گشت\r\nباد صباست اينكه ز طرف چمن وزيد * نىنى نسيم جنت گيتى سپار گشت\r\nاز دولت بهار جوان گشت روزگار * نىنى ز بخت خواجه جوان روزگار گشت\r\nآن خواجهء ستوده كه دوران غلام اوست * دور سپهر و گردش اختر به كام اوست \r\n\r\nو له ايضا\r\n ساقى دميد لاله به بستان شتاب كن * زان لاله رنگ باده به جام شراب كن\r\nانجام كار چون به خرابى مسلم است * آن جام باده در ده و ما را خراب كن\r\nچون لعل خويش تا خط بغداد و خط جور * خون در دل پياله ز لعل مذاب كن\r\nباشد ثواب تشنه كه سيراب مىكنند * ما تشنه مييم تو فكر ثواب كن\r\nگلشن نگر كه زنده شد از رشحهء بهار * با ما هرآنچه كرد به گلشن سحاب كن\r\nبفروزد آفتاب رخ از آفتاب مى * بفروز چهر و خون به دل آفتاب كن \r\n\r\n","description":"","footnote":"","page_name":" 644 ","page_number":644},
  {"content":"\r\n\r\n مطرب بيا تو نيز علىرغم روزگار * آهنگ چنگ و بربط و رود و رباب كن\r\nخوانى چو شعر از غزلكهاى من بخوان * وز جزو مدح صدر جهان انتخاب كن\r\nصدر زمين و بدر زمان افتخار ملك * كز كلك و راى اوست نظام و قرار ملك \r\n\r\nاز مسمط ديگر اوست\r\n ساقى بيا كه مهوش و مشكين كلاله‌يى * آهو به چشم و از رخ رخشان غزاله‌يى\r\nعيد است تو به شادى و عشرت حوالىيى * و اندر لباس شادى مانند لاله‌يى\r\nبا خم بيار مى چو به فكر پياله‌يى * خم ده پياله چيست بر مرد مىگسار\r\nامروز جاى آب ببايد شراب خورد * آرى چو هست باده چرا بايد آب خورد\r\nبايد شراب خورد و به بانگ رباب خورد * با شاهدى معاينه چون آفتاب خورد\r\nپس از لب و دهانش قند و گلاب خورد * قند و گلاب باشد مىخواره را به كار\r\nعيد است و صبحدم صنما گر توانيا * برگ صبوح كن ز مى ارغوانيا\r\nزان مى كه گر به چهرهء زنگى فشانيا * گردد به روشنى چو سهيل يمانيا\r\nوز بوى خار خشك كند ضيمرانيا * گر نفحه‌يى ازو گذرد بر به خشك خار\r\nاى شوخ خلخى بده آن خلرى شراب * چون چهر خويش خيره كن چشم آفتاب\r\nاز رنگ و بو همه گل و تلخى همه گلاب * معجون تلخ و شيرين تركيب نار و آب\r\nرخشان‌تر از ستاره و سوزانتر از شهاب * چون روى مهرپرور و چون قهر شهريار \r\n\r\nاين بهاريه هم از مسمطهاى اوست كه در مدح گفته\r\n خلعت و تشريف عيدى باغ را دربر نگر * شاخ و شخ را پا و سر در ديبهء اخضر نگر\r\nمرغكان را آشيان در گنبد خضرا ببين * آهوان را خوابگه بر بستر اخضر نگر \r\n\r\n","description":"","footnote":"","page_name":" 645 ","page_number":645},
  {"content":"\r\n\r\n هركجا افتد نظر بر باغ و راغ و كوه و دشت * سوسن و نسرين و سورى سنبل و عبهر نگر\r\nلالهء نعمان و عكسش را نگه كن در شمر * آتش موسى در آب خضر پيغمبر نگر\r\nياسمين را خرمنى از لؤلؤ ناسفته بين * سرخ‌گل را مجمرى پرتودهء اخگر نگر\r\nزى چمن بخرام و بنگر بر لب جو سرو را * در بهشت عدن طوبى بر لب كوثر نگر\r\nور نديدى طرهء حورى و غلمان بر عذار * بربر برگ سمن ريحان و سيسنبر نگر \r\n\r\nغزليات\r\n نه عجب گر بشكست اين دل چون شيشهء من * دل سنگين تو كز سنگ بسى سخت‌تر است\r\nسنگ گويند چو بگداخت شود آينه ليك * سينه بلور ترا باز دلت چون حجر است \r\n\r\nو له\r\n ز چشمت آن‌چنان مست و خرابم * كه سرمستى نمىبخشد شرابم\r\nبدين حجت كه بر روى تو ماند * نباشد ديده جز بر آفتابم \r\n* * *\r\n بر ياد لب و رويت شب تا به سحر مستم * نى مست مى تلخم كز شير و شكر مستم\r\nمردم به نظر از مى سرمست نمىگردند * اين طرفه كه از چشمت من خود به نظر مستم\r\nجمعى ز جلال و جاه قومى ز مى و معشوق * مستند و ليكن من از چيز دگر مستم \r\n\r\nو له\r\n بر طره گره بفزا بر جبهه گره كم زن * چندانكه گره خواهى بر طرهء پرخم زن\r\nبرهم زدن ار خواهى يك‌لحظه دوعالم را * آن طرهء پرچين را دستى زن و برهم زن \r\n\r\nو له\r\n امشب چو گيسوان را آن ماه باز كرده * بر من چو روز محشر شب را دراز كرده \r\n* * *\r\n\r\n","description":"","footnote":"","page_name":" 646 ","page_number":646},
  {"content":"\r\n\r\n چنانم دل ز عشقت گشته معدوم * كه از آتش نمىگردد چنان موم\r\nبه‌جز رويت نبينم هيچ منظور * به‌جز مويت نبويم هيچ مشموم\r\nهمه دستت به خون خلق مخضوب * همه تيغت به قتل دوست مدموم \r\n* * *\r\n تلخ كم گو پى آزار دل همچو منى * همه‌كس راست مسلم كه تو شيرين‌سخنى \r\n* * *\r\n سرفراز است پيش هر نظرى * هركه در پاى دوست داد سرى\r\nجلوه‌اى كرد آتش رخ يار * به دو گيتى نماند خشك و ترى \r\n\r\n640 سحاب اصفهانى\r\nاسم شريفش ميرزا سيد محمد و خلف الصدق آقا سيد احمد متخلص به هاتف بوده و اكتساب كمالات و حالات نيكو نموده در حضرت شاهنشاه گيتىستان خاقان مغفور صاحبقران كمال اعتبار و احترام داشته و تذكرهء رشحات سحاب به نام نامى و اسم سامى صاحبقرانى نگاشته در سنهء 1222 وفات يافت و نعشش را به اشارهء شاهنشاهى به مشاهد منوره نقل كردند . ديوان آن جناب در نظر است . قريب پنج هزار بيت مىشود . از غزليات عاشقانه و قصايد ايشان قدرى منتخب خواهد شد :\r\n\r\nافراد غزليات\r\n دانى چه اثر داشت دعاى سحر ما * اين بود كه نگذاشت به عالم اثر ما\r\nبگشاى پاى ما كه كمند وفاى ما * محكم‌تر است از همه بندى به پاى ما\r\nخواهيم مرگ مدعى و خويش تا شود * هم مطلب تو حاصل و هم مدعاى ما\r\nندارد تا دل ما هست غم در هيچ دل راهى * روا باشد كه داند هر دلى قدر دل ما را \r\n\r\n","description":"","footnote":"","page_name":" 647 ","page_number":647},
  {"content":"\r\n\r\n آن چشم كه چون آهوى وحشى رمد از ما * اى غير ندانم به چه افسون به تو رام است\r\nاى دل به چه ره منتظر صبح وصالى * كى بود كه از پى شب هجران اثرى داشت \r\n\r\nو له\r\n گرچه خواهند از او داد من اما نتوان * بىسبب كشته شد امروز كه فردايى هست \r\n* * *\r\n حاجتى نيست كه پرسى ز كسى در همه شهر * خانه‌اى را كه ندانى تو همان خانهء ماست \r\n\r\nو له\r\n گر تير جفاى تو نمىبود كه مىكرد * در عهد تو دلجويى ما خسته‌دلى چند\r\nگاهى از وارستگى حرفى براى مصلحت * با رقيبان گويم و ترسم كه او باور كند\r\nبا مدعيان يك نظرت ديدم و مردم * تشريف وصال توام آخر كفنى بود\r\nچه باده‌ها كه به شوق تو از سبو به قدح * كنند و از قدحش باز در سبو ريزند \r\n* * *\r\n شب وصل است و مىنالم كه شايد چرخ پندارد * كه باز امشب شب هجر است و دير آرد به پايانش\r\nخطت دميد و آمدى اى غمگسار دل * وقتى نيامدى كه بيايى به كار دل \r\n* * *\r\n شادم كه گرت چنين بود عهد * هر لحظه به دست توست دستم\r\nقوت بازويت اى صياد كمتر بود كاش * تا ز پيكان تو بر دل يادگارى داشتم \r\n* * *\r\n از دل ديوانه‌ام ديوانه‌تر دانى كه كيست * من كه دايم در علاج اين دل ديوانه‌ام\r\nنيست افسوسى گرم در راه عشقت رفت سر * ليك صد افسوس شورى كه در سر داشتم \r\n* * *\r\n سخت پرخون گشته دل در سينه‌ام اى ديده باز * چاره‌يى از گريه در كار دل بيچاره كن \r\n\r\n","description":"","footnote":"","page_name":" 648 ","page_number":648},
  {"content":"\r\n\r\n يك نظر بنماى آن چاك گريبان را به خلق * ور گريبانى بيابى تا به دامن پاره كن \r\n* * *\r\n گريهء خلق از تو ولى آب چشم * خاك مرا مىبرد از كوى تو\r\nتيغ به روى تو كشيد است ليك * خون مرا ريخته ابروى تو \r\n* * *\r\n به چشم قطره بارم مردم چشم * چو در دريا يكى نيلوفرستى\r\nصدف پروردن از دريا عجب نيست * صدف بنگر كه درياپرورستى \r\n* * *\r\n يار من يار كسى گشته و دلدار كسى * چه شدى گر نشدى يار كسى يار كسى\r\nكرد مشكل به سر كوى كسى رشك رقيب * كار ما را كه به ناكس نفتد كار كسى \r\n* * *\r\n به ياد افسانهء مهر و وفا دارم بسى اما * ترا اى بىوفا گوشى بدين افسانه بايستى\r\nبه ترك باده پيمان بسته‌ام با زاهد و اكنون * براى امتحان من يكى پيمانه بايستى \r\n\r\nدر صفت جشن عروسى و چراغان و آتش‌بازى\r\n چه شد كه چرخ جفاپيشه كرد ميل وفا * هزار گونه اساس نشاط كرده به پا\r\nسپهر محفل عيشى به دهر چيده كزان * شد است بزم جهان رشك جنت المأوى\r\nهزار دست ضيا دارد از هزاران شمع * كف كليم ضيا داشت گر ز يك بيضا\r\nبه جسم مرده‌دلان مطرب آورد صد روح * اگر مسيح ز يك روح مرده كرد احيا\r\nهوا ز نور مشاغل زمين ز عكس شموع * چو كان گوهر ناب است و لؤلؤ لالا\r\nرياض دهر مزين چو روضهء مينو * بساط خاك پراختر چو گنبد مينا\r\nبه تن محيط هوا بست زرفشان اكسون * به بر بسيط زمين كرد آتشين ديبا\r\nز بس‌كه پرشرر آمد سواد شب‌گويى * كه منبت گل سورى است عنبر سارا\r\nسپهروار به گردش ز هر طرف چرخى * چه چرخ چون كرهء نار آتشين اجزا\r\nبهشت برج مرتب ولى ز هر برجى * ستاره بار به سطح زمين و روى هوا \r\n\r\n","description":"","footnote":"","page_name":" 649 ","page_number":649},
  {"content":"\r\n\r\n ز هر طرف شجرى آتشين كه گر خوانند * نظير سدره و طوبيش هست محض خطا\r\nكجا دماند اوراق زرفشان سدره * كجا برآرد نارنج آتشين طوبى\r\nدميده ز آذر نمرود گلستان خليل * نموده از شجر طور آتش موسى\r\nپديد گشته ز هر بام صد هزاران ماه * كه قرص مهر بود در برش چو جرم سها\r\nاگر ز چاهى وقتى نمود برهمنى * مهى كه ساحت نخشب ازو گرفت ضيا\r\nز كاسه‌هاى سفالين نگر كنون صد ماه * كه هريكى به جهانى بود فروغ‌افزا \r\n\r\nدر صفت بهار و مدح امير كامكار\r\n ز نكهت گل و فيض صبا و رشح سحاب * جهان پير دگرباره يافت عهد شباب\r\nگرفتم اينكه ز سيماب ساخت كه شنگرف * چمن چه كرد كه زنگار ساخت از سيماب\r\nكنون كه فضل كتان است و توزى از چه سبب * درخت كرده به بر قاقم و هوا سنجاب\r\nزيان نكرد اگر ابر ريخت در به زمين * كه اين زمرد شاداب داد و لعل خوشاب\r\nچو دست ساقى بزم يگانهء دوران * ز لاله باغ به كف برگرفت جام شراب\r\nسپهر خنگى رستم دلى كه رخشش را * ز آفتاب سزد زين و از هلال ركاب\r\nبه روز كين چو نشيند به باره‌يى كه برش * ز تك بماند خنگ فلك چو خر به خلاب\r\nاگر ز شرق به غرب آيد و رود گويى * كه بيشتر ز زمان ذهاب اوست اياب\r\nدر آن زمان كرهء آسمان ز نوك رماح * شود مشبك چون عنكبوت اسطرلاب\r\nزمين معركه از بر تيغ خود سازد * چو بحر خون و سركشتگان در آن چو حباب\r\nقراب تيغ تو دايم بود ز سينهء خصم * چه حاجت است كه تيغ آورى برون ز قراب\r\nبود حسام تو چون عابدى كه سجده‌گهش * تن عدو بود و طاق ابرويش محراب \r\n\r\nلغز به اسم زر و تخلص به مدح معتمد الدوله ميرزا عبد الوهاب متخلص به نشاط\r\n چيست آن لعبت كه زيبا شكل و نيكومنظر است * منظرش چون وصل زيبامنظران جان‌پرور است \r\n\r\n","description":"","footnote":"","page_name":" 650 ","page_number":650},
  {"content":"\r\n\r\n نقش نام پادشاهان شوق گنج خسروان * بر جبينش ثبت و اندر خاطر او مضمر است\r\nعهد آن از بىثباتى همچو عهد روزگار * طبع او در دون‌نوازى همچو طبع اختر است\r\nيك نظر هركس كه بر لوح ضميرش بنگرد * مىشناسد كز چه شهر و در كدامين كشور است\r\nجرم آن سيار و تابان همچو جرم كوكب است * پيكر او مستدير و زرد چون قرص خور است\r\nانتقالش از كف نودولتان اين زمان * ممتنع مانند اعراض عرض از جوهر است\r\nوصل او كمتر به كام حضرت مخدوم ماست * ور بود در بىثباتى همچو عهد دلبر است\r\nمفخر گيتى نشاط آن كو به بزم اهل فضل * صحبت او هم نشاطافزاى و هم جان‌پرور است \r\n\r\nلغز در صفت شمشير\r\n چيست آن لعبت كه قدش خم بود پيكر نزار * وسمه‌اش گاهى بر ابرو غازه‌اش گه بر عذار\r\nگاه گيرد پيكرش زينت به ز نگارى پرند * گاه يابد فرقش آرايش به شنگرفى خمار\r\nچون نمايد جلوه باشد جلوه‌گاهش از يمين * چون بيارامد بود آرامگاهش در يار\r\nگه بود الماس‌پيكر گه بود ياقوت‌رنگ * گاه باشد گوهرآگين گاه باشد لعل‌بار\r\nگاه چشمش غمزه‌زن چون شاهدان سيم‌بر * گاه اشكش لاله‌گون چون عاشقان دل‌فگار \r\n\r\nدر صفات عمارت و مدح خاقان صاحبقران مغفور انار الله مضجعه\r\n حبذا اى كاخ كيوان‌رفعت گردون‌اساس * شمسى از مقياس تابان‌شمسه‌ات در اقتباس \r\n\r\n","description":"","footnote":"","page_name":" 651 ","page_number":651},
  {"content":"\r\n\r\n شمعهاى محفل توست اينكه خوانندش نجوم * زان كه سطح بارگاهت كرده با گردون مماس\r\nگوهرآگين مسندت را فرش زيرين است از آن * اطلس افلاك ماند ايمن ز نقص اندراس\r\nصورت زيرين اشكال تو باشند اين صور * كه اندرين زنگارگون مرآت دارند انعكاس\r\nكبك و بازت سال و مه انباز هم در يك كنام * گور و شيرت روز و شب دمساز هم در يك كناس\r\nنه غزالان ترا از حملهء گرگان گريز * نه گوزنان ترا از هيبت شيران هراس\r\nشاهدانت بر خلاف خوبرويان زمان * با يكى دارند دايم بادهء عشرت به كاس\r\nمايهء ماهيت هفتم سپهر آمد پديد * دود شمعت يافت تا در زير سقف احتباس\r\nگرنه شبها تا سحر از بهر پاست نغنوند * ازچه در هر صبح باشد چشم انجم را نعاس\r\nبا وجود گرد راهت ايمن است از سكته چرخ * كه آسمان را بر دماغ از اين عطوس آمد عطاس\r\nرنگ زنگار تو چون صيقل زدايد زنگ غم * عكس شنگرف تو چون روناس دارد روى ناس\r\nبر سپهر ساكنى هم مشرق و هم مغرب است * درگهت زامد شد شاهنشه گردون‌اساس\r\nمظهر انوار حق فتحعلى شه آنكه كرد * آفتاب از آفتاب چتر او نور اقتباس \r\n\r\n","description":"","footnote":"","page_name":" 652 ","page_number":652},
  {"content":"\r\n\r\n كرده وقت سعى و كوشش برده گاه قهر و بيم * جذب ادراك از عقول و فعل احساس از حواس\r\nره ز شش‌سو بسته مىخواهند بر خصمش از آن * شد مسدس چون سراى نحل اين دير سداس\r\nآن زمان كز برق تيغ لعل‌گون سيم سپهر * سرخ گردد آن‌چنان كز تابش آتش نحاس\r\nچهر مهر از گرد گيرد برقعى تاريك‌رنگ * پشت دشت از كشته يابد پشتهء گردون مساس\r\nپيكر مردان به نيلى كله گردد مختفى * خنجر گردان به لعلى جامه يابد التباس\r\nپاك خواهد رخ ز گرد كينه زان پس تيغ او * زان بجا آرد به خون خصم رسم ارتماس\r\nالغرض چون يافت اين عالى بنا اتمام خواند * عرش بر فرشش درود و خلد بر خانش سپاس\r\nاز پى تاريخ سالش زد رقم كلك سحاب * سجده‌گاه پادشاهان است اين عالىاساس \r\n\r\nهم در صفت بهار و مدح حضرت شهريار گفته\r\n چو شد مشاطهء خورشيد سوى بزم حمل * عروس دهر محلى شد از حلى و حلل\r\nزمين چو كان زمرد ز سبزه شد به قياس * چمن چو معدن بسد ز لاله شد به مثل\r\nجبل ز رنگ شقايق چنان كه پندارى * فكنده‌اند حلى لعل‌گون به پشت جمل\r\nسحاب شمع فلك تيره كرد و در عوضش * ز شاخ گل به زمين برفروخت بس مشعل\r\nتو گويى اطلس شنگرف‌گون فكنده بهار * به جاى خرقهء كافورگون به دوش جبل\r\nرسيد موكب ارديبهشت و بهر نثار * همى سحاب نشاند گهر ز جيب و بغل\r\nكنون به منقل و كانون چه احتياج بود * مر اين دو را ببهاران گل است و لاله بدل \r\n\r\n","description":"","footnote":"","page_name":" 653 ","page_number":653},
  {"content":"\r\n\r\n گه اين ز شاخ درخشد چو لمعه در كانون * گه آن به باغ فروزد چو شعله در منقل\r\nمحيط ابر گهربار شد به راغ و به باغ * بسيط خاك گهرزاى شد چه دشت و چه تل \r\n\r\nدر صفت باغ و عمارت گفته\r\n عيان شد چو خورشيد از اين سبز طارم * منور شد از طلعتش چشم عالم\r\nكنار افق از شفق آن‌چنان شد * كه پهلوى سهراب از زخم رستم\r\nبرون رفتم از كلبهء خود كه شايد * زمانى بياسايدم خاطر از غم\r\nفتادم گذر ناگه از بخت ميمون * به باغ خديو زمان خان اعظم\r\nفضايش ز رنگين شقايق ملون * زمينش به سيمين جداول معلم\r\nيكى قصر محكم در آن باغ دلكش * يكى حوض دلكش در آن قصر محكم\r\nبه زينت چو گردون به رفعت چو كيوان * به صافى چو كوثر به پاكى چو زمزم\r\nبر آن مكدر نجوم منور * بر اين محقر سپهر معظم\r\nچو خوى بر گل عارض لاله‌رويان * هويداش بر عارض لاله شبنم \r\n\r\nدر خفاى هلال عيد صيام و مدح خاقان گردون احتشام مغفور\r\n شرم از ابروى آن ابروكمان كرد آسمان * زان هلال عيد را امشب نهان كرد آسمان\r\nساقى از بهر صبوح عيد مى در جا خواست * خون به جام ميگساران آسمان كرد آسمان\r\nدختر رز را كه ساقى برقع از رخ برگرفت * باز پنهان در بلورين پرنيان كرد آسمان\r\nنيم درهم سود كرد اما به بزم جشن عيد * صد هزاران در ز بذل شه زيان كرد آمان\r\nازچه ننمايد مگر از روزه جرم ماه را * همچو جسم ما نزار و ناتوان كرد آسمان\r\nماه نو در ابر پنهان گشت كاو را شرمسار * از ركاب خسرو صاحبقران كرد آسمان\r\nجم نشان فتحعلى شه آنكه جيش فتح را * با سمند برق سيرش هم عنان كرد آسمان \r\n\r\nدر صفت عزيمت موكب فيروزى كوكب خاقانى به جانب سارى و آمل\r\n صبحگاهان حلهء سيمين به تن بست آسمان * گوى زرينى به چاك پيرهن بست آسمان \r\n\r\n","description":"","footnote":"","page_name":" 654 ","page_number":654},
  {"content":"\r\n\r\n از تباشير سحر بهر حنوط صبحگاه * سودهء كافور بر كحلى كفن بست آسمان\r\nگلستانى بوالعجب بين كز شق در اختران * لالهء حمرا به دور نسترن بست آسمان\r\nاشك شد وز فرقت خورشيد از چشمش چكيد * هرچه بر تن رشتهء در عدن بست آسمان\r\nيوسفش از چاه مغرب چون برآمد از سرشك * ديدگان چون ساكن بيت الحزن بست آسمان\r\nبر سپهر اين مهر نبود ز آرزوى بزم شاه * شمع زرينى است بر سيمين لگن بست آسمان\r\nدر چنين روز دل‌فروزى كه از عيش و نشاط * راه آمد شد بر اندوه و محن بست آسمان\r\nاشهب شه را به عزم كشور مازندران * زرنشان بر گستوان ز اختر به تن بست آسمان\r\nبلبل و سارى گل خوشبوى سارى ديد و گفت * عنبر سارا به سورى و سمن بست آسمان\r\nبا وجود جلوهء شمشاد او راه خرام * بر صنوبرقامتان سيم‌تن بست آسمان\r\nهمچو زلف خوب‌رويانش هر سو طره‌ايست * كش دل عشاق را در هر شكن بست آسمان\r\nلوحش اللّه باغ اشرف كز مطرا شبنمش * بر رياحين معدن در عدن بست آسمان\r\nحبذا فرخنده كاخ آن كز آن عالىاساس * آسمانى بر فراز خويشتن بست آسمان\r\nبر درختان زمردگونش نارنج و ترنج * از سهيل شام و شعراى يمن بست آسمان\r\nاز هجوم بلبل و سارى در آن فرخنده‌باغ * عرصهء پرواز بر زاغ و زغن بست آسمان\r\nرشك گردون شد فضايش تا سپهرى پرحليش * بر زمين از خرگه شاه زمن بست آسمان\r\nآن شهنشاهى كه برانداز گردانش به رزم * آهنين جوشن ز حزم خويشتن بست آسمان\r\nبر سنان او به‌هنگام شكار گاو چرخ * سيمگون غژغاو از عقد پرن بست آسمان\r\nبر ثناى او زبان بگشاد اطفال ثلاث * پيش از آن روزى كه لبشان از لبن بست آسمان \r\n\r\nو له ايضا\r\n شاها بقاى عهد شباب از شراب خواه * بهر درنگ عمر ز ساقى شتاب خواه\r\nخواهى اگر مفرح روح و غذاى جان * از جام گوهرين مى چون لعل ناب خواه\r\nبزم تو چون سپهر و سپهريست با سكون * خورشيد آن ز ساغر چون آفتاب خواه\r\nاين قصه را كه باده كند طى حساب عقل * افسانه چون عقوبت روز حساب خواه\r\nسرچشمهء حيات بجز لعل يار نيست * بىمنت سكندر ازين چشمه آب خواه \r\n\r\n","description":"","footnote":"","page_name":" 655 ","page_number":655},
  {"content":"\r\n\r\n هر در كه بست دست قضا بر جهانيان * مفتاح رمح توست ازو فتح باب خواه\r\nكان گر شد از نوال تو خالى ز زر ناب * از جرم اختران فلك سيم ناب خواه \r\n\r\nهم در تهنيت عيد صيام و ستايش خاقان صاحبقران فردوس‌مقام\r\n سلطان چرخ از ماه نو بر فرق افسر يافته * وز موكب عيد صيام آفاق زيور يافته\r\nبگرفته بر كف جام مى ساقى به بانگ چنگ و نى * بر آب حيوان برده پى هر لب كه ساغر يافته\r\nساغر چو آبى با صفا مى آتشى بيضا ضيا * وين طرفه‌تر بنگر كه جا در آب آذر يافته\r\nروى صراحى جلوه‌گر از عكس آبى شعله‌ور * اين ماهى سيمين‌نگر طبع سمندر يافته\r\nساقى ز جام بزم شه سرويست بار آورده مه * يا ماه نخشب جايگه بر سرو كشمر يافته\r\nدر بزم شاه بحر و بر جام مىآمد جلوه‌گر * يا آنكه گردون دگر خورشيد ديگر يافته\r\nبازيگر طناز بين سار معلق‌ساز بين * طاوس خنجر بازبين طرز كبوتر يافته\r\nيك‌سو رسن‌بازى به پا چون لعبتى كشتىنما * كشتى كه ديد اندر هوا از رشته معبر يافته\r\nاز بادبان آمد روان هر كشتى و بنگر چه‌سان * اين كشتى بىبادبان جنبش ز لنگر يافته\r\nآمد سپهرى خنگ شه بر چار برجش چار مه * اين چار ماه چارده هريك شش اختر يافته \r\n\r\n","description":"","footnote":"","page_name":" 656 ","page_number":656},
  {"content":"\r\n\r\n از نعل رخشش گاه تك‌پر ماه نو پشت سمك * وز مهر چتر او ملك خورشيد ديگر يافته\r\nدر باغ كين آمد مگر رمحش نهالى پرثمر * كز قلب خصم كينه‌ور بار صنوبر يافته\r\nآن خطبش ثعبان وشى افكنده در دهر آتشى * بر دستش از هر جنبشى ملكى مسخر يافته \r\n\r\nدر تهنيت عيد سعيد نوروز سلطانى و مدايح حضرت خاقانى نور الله مرقده\r\n جا بر ايوان حمل زينت ده خاور گرفته * يا مكان بر تخت جم شاه فريدون‌فر گرفته\r\nبزمگاه جشن عيد شه ز دست درفشانش * همچو گردون گوييا پيرايه از اختر گرفته\r\nمحفل‌آراى قدر در بارگاه خسروى جا * تا پى آرايش آن قصر جان‌پرور گرفته\r\nاز شفق مى و ز فلك ساقى ز خور ساغر گزيده * از پرن نقل از زحل عود از قمر مجمر گرفته\r\nصره‌هاى زر به هر سيمين‌طبق در پيشگاهش * يا سپهرى بر زمين برجى پر از اختر گرفته\r\nتا چو سيم و زر نثار بارگاه او كنندش * قرص مهر و مه صفاى سيم و رنگ زر گرفته\r\nصد غريوان توپ از لب‌ش عله چون تنين كشيده * صد خروشان كوس از دل نعره چون تندر گرفته\r\nاز فغان آن سينهء افلاك را پررخنه كرده * وز دخان اين گردن خورشيد در چنبر گرفته \r\n\r\n","description":"","footnote":"","page_name":" 657 ","page_number":657},
  {"content":"\r\n\r\n سوى گردون خاست از هر سو دخان پرشرارى * يا هزاران شاخ سنبل ديدهء عبهر گرفته \r\n\r\nمطلع ثانى به طريق لغز در صفت آفتاب و مدح خاقان هلال در ركاب\r\n چيست آن لعبت كه دهر از منظرش زيور گرفته * گرچه برقع از سه نيلىپرده بر منظر گرفته\r\nروز چون آئينه صيقل داده روى خويشتن را * شب ز عكس آن فروغ آيينهء ديگر گرفته\r\nگه نظيرش گشته از كتف پيمبر آشكارا * گه طريق رجعت از ايماى پيغمبر گرفته\r\nگاه ديدن بس‌كه آب از ديده مىبارد لقايش * آستين نظارگان وى به چشم تر گرفته\r\nپنجهء موساى عمران از ضيايش زيب جسته * محفل عيساى مريم از فروغش فر گرفته\r\nاين شكوه و قدر و رفعت وين فروغ و فر و زيور * ز آفتاب چتر شاهنشاه مهرافسر گرفته\r\nخسرو گيتىستان فتحعلى شه آنكه از وى * زال گيتى نوبت عهد شباب از سر گرفته\r\nفلك گردون و زمين از عزم و از حلم وى اينك * بر خلاف هم يكى جنبش يكى لنگر گرفته\r\nآهنين گرزش بهر ضربت بسى لشكر شكسته * آتشين رمحش بهر جنبش بسى كشور گرفته\r\nهركه پران ناوكش در روز هيجا ديد گفتا * در هواى رزمگه سيمرغ نصرت پر گرفته \r\n\r\n","description":"","footnote":"","page_name":" 658 ","page_number":658},
  {"content":"\r\n\r\n خصم او هرگه ز شش‌سو راه بر خود بسته ديده * از خدنگ شه سوى ملك عدم رهبر گرفته \r\n\r\nدر تهنيت عيد نوروز و ستايش صاحبقران فيروز نور الله مرقده\r\n عيد است و بر كاخ حمل زد تكيه شاه خاورى * چون خسرو كيوان محل بر صدر تخت گوهرى\r\nاز بيم بانگ گاودم گاو فلك ره كردم گم * وز غرش رويينه‌خم خاك از سكون آمد برى\r\nخرطوم هر پيلى دمان كوهى معلق ز آسمان * ثعبان موسى بين عيان از فرق گاو سامرى\r\nهندى بتى رشك ملك به روى چو هندوى فلك * شوخى كش از رويين كجك شد ديو محكوم پرى\r\nصحن بساطش از محل ز اجرام انجم پرخلل * كرده در آن جرم زحل عودى و گردون مجمرى\r\nدرياچهء پهناورش بحرى زلال از كوثرش * يك برگ از نيلوفرش اين گنبد نيلوفرى\r\nعيدى چنين در ملك رى بنشست بر اورنگ كى * شاهى كه فرش تخت وى بر عرش جويد برترى\r\nدريا نوال ابر كف فتحعلى شه كز شرف * زيبد به شاهان سلف دربان او را مفخرى\r\nتيغش گه دشمن‌كشى رخشش گه لشكركشى * آبيست شغلش آتشى برقيست فعلش صرصرى \r\n\r\nو له هم در تهنيت جشن سلطانى و محفل خاقانى به طرز تركيب‌بند\r\n خورشيد ديگر جلوه‌گر بر طارم اخضر شده * يا تكيه زن بر تخت زر شاه فريدون‌فر شده \r\n\r\n","description":"","footnote":"","page_name":" 659 ","page_number":659},
  {"content":"\r\n\r\n زيبا و شاقان هر طرف بر نظم مجلس بسته صف * زرين طبقهاشان به كف بدريست پراختر شده\r\nشاهان هند و روم و چين رخ سوده ازبس بر زمين * درگاهش از نقش جبين چون چرخ پراختر شده\r\nجام از مى افروخته محفل منور ساخته * مجمر ز عود سوخته عالم معطر ساخته\r\nرامشگران زهره‌وش رامش‌گزين پيمانه‌كش * روى از شراب لعل‌فش از زهره از هر ساخته\r\nدستان‌سرايان كف‌زنان مستان به محفل صف‌زنان * وز نالهء دف دف‌زنان گوش فلك كر ساخته\r\nبر اقتضاى طبع اگر از نى پديد آيد شكر * سحر لب نايى نگر گويى ز شكر ساخته\r\nدلها به زلف آويخته وز شيشه صهبا ريخته * آذر بر آب آميخته وز آب آذر ساخته\r\nبر آتشين دستش عيان آن ساغر سيماب‌سان * سيماب را بنگر چه‌سان ساكن بر اخگر ساخته \r\n\r\nو له ايضا\r\n از جرعه جام گوهرى لؤلوئى لالا ريخته * يا دست ساقى بر ثرى عقد ثريا ريخته\r\nريزد خم از جوش شراب از حلق ياقوت مذاب * اين بحر جوشان بين كز آب آتش بر اعضا ريخته\r\nآن لعبت ترسا نگر از لب مسيح‌آسا نگر * وان آب آتش‌سا نگر آب مسيحا ريخته \r\n\r\n","description":"","footnote":"","page_name":" 660 ","page_number":660},
  {"content":"\r\n\r\n از خوى نگار سيم‌تن دارد به مه عقد پرن * وز طره بر برگ سمن مشك مطرا ريخته \r\n\r\nهم از تركيبات اوست كه در دفع غرور و كبر شعراى متكبر نادان گفته\r\n كس را جمال نقش بجز حسن حال نيست * وان را كه حسن حال نباشد كمال نيست\r\nشعر است هيچ و شاعرى از هيچ هيچ‌تر * در حيرتم كه بر سر هيچ اين جدال چيست\r\nيك‌تن نپرسد از پى ترتيب چند لفظ * اى ابلهان بىهنر اين قيل و قال چيست\r\nاز بهر مصرعى دو كه مضمون ديگرى است * چندين خيال جاه و تمناى مال چيست\r\nشعر اصلش از خيال بود حسنش از محال * تا از خيال اين‌همه فكر محال چيست\r\nاز چند لفظ ياوه نزد لاف برترى * هركس كه يافت شرم چه و انفعال چيست\r\nصد نوع از اين كمال بر اهل رأى و هوش * با حسن ذات عامى نيكوخصال چيست\r\nگيرم كه نظم بحر درو كان گوهر است * با نثر كلك داور دريانوال چيست \r\n\r\nقطعه در تاريخ سرير گردون نظير حضرت خاقان صاحبقران كبير انار الله مضجعه\r\n به فرمان شاهى كز او زيب ديد * نگين جم و تخت افراسياب\r\nشهنشاه قاجار فتحعلى * كه فتحش عنان است و نصرت ركاب\r\nمرتب شد اين گوهرآگين سرير * به الماس رخشان و ياقوت ناب\r\nچو بر اين سرير مرصع چو مهر * نشست آن جهاندار مالك رقاب\r\nسحاب از پى سال تاريخ گفت * برآمد به روى سپهر آفتاب \r\n\r\nهم از رباعيات اوست\r\n شبها كه ز هجران توام در تب‌وتاب * يك‌دم نرود به خواب اين چشم پرآب\r\nنه بيدارى ز ديده آموزد بخت * نه ديده ز بخت خفته آموزد خواب \r\n* * *\r\n گيرم دايم به دوستى دل را خوست * او را و مرا چه سودى از عادت اوست \r\n\r\n","description":"","footnote":"","page_name":" 661 ","page_number":661},
  {"content":"\r\n\r\n با طايفه‌اى دوست شود دل كايشان * هم دوست به دشمنند و هم دشمن دوست \r\n* * *\r\n اى . . . ندانم از چه در كيش تو راح * گرديده حرام و مال ايتام مباح\r\nاين است اگر صلاح ارباب فلاح * حقا كه صلاح ماست در ترك صلاح \r\n* * *\r\n مانند شمايلت شمايل نشود * دل نيست كه بر رخ تو مايل نشود\r\nتا سال دگر دلى نماند به جهان * امسال اگر حسن تو زايل نشود \r\n\r\n641 سالك اصفهانى\r\nنامش ميرزا محمد حسين و از خوشنويسان معروف زمان ماست و در اخلاق حميده و صفات پسنديده وحيد روزگار است در طرز شاعرى طبعى پخته دارد نمونه‌اى از اشعار اوست :\r\n رخسار چو گلنار تو اى لعبت فرخار * گلنار همىريزدم از ديده به رخسار\r\nجز خط كه پديد آمد زان لعل نديدم * كز معدن شنگرف پديد آيد زنگار\r\nبا لعل لب و زلف تو دايم به كنارم * ياقوت به خرمن بود و مشك به خروار\r\nگر طره و جزعت ز ره حيله و دستان * باهم نبودشان سر جنگ و دل پيكار\r\nاين از چه همىباشد با ناوك خونريز * وان از چه همىگردد با عقرب جرار\r\nجز قامت چون سرو تو اى ماه دل‌آشوب * جز عارض چون ماه تو اى سرو دل‌آزار\r\nمن سرو نديدم بسر از مشك سيه‌پوش * من ماه نديدم برخ از لعل شكربار\r\nبالاى تو سرويست كه عنبر بودش بر * رخسار تو ماهيست كه شكر بودش بار\r\nبر روى تو آن سبزهء خط است نمايان * يا شسته بر آن گرد ره سرور احرار\r\nاى بار خدايى كه به قدر و شرف آمد * جاه تو بسى افزون از ثابت و سيار\r\nبر جان ولى عفو تو بخشنده‌تر از نور * بر جسم عدو خشم تو سوزنده‌تر از نار \r\n\r\n","description":"","footnote":"","page_name":" 662 ","page_number":662},
  {"content":"\r\n\r\n هم كلك تو از سر سپهر است مترجم * هم رأى تو از راز جهان است خبردار\r\nبحرى گه بخشايش و ابرى گه ريزش * گر بحر گهرسنج بود ابر گهربار\r\nمنسوج وجود تو خود آن پاك نسيج است * كز فخر بود پودش وز جود بود تار \r\n\r\n642 سرور خوانسارى\r\nهم نامش ميرزا محمد حسين بن ميرزا على الخوانسارى است و از به دو دولت شاهنشاهى محمد شاه مغفور قاجار طاب ثراه به دارالخلافهء تهران آمد و به مدحت‌گزارى آن پادشاه بلندهمت اشتغال ورزيد و آن حضرت را با وى توجهى خاص بود پس از رحلت خاقان مغفور هم در دار الخلافه ساكن شد . اكنون نيز از مداحان شاهنشاه عصر است همانا صاحب ديوان گرديده ولى اكنون جز اين ابياتش حاصل نگشته :\r\n اى آفت چين و چگل اى لعبت فرخار * خوبان چگل پيش گل روى تو چون خار\r\nصد خلخ و فرخار ز رخسار تو يك تاب * صد تبت و تاتار ز گيسوى تو يك تار\r\nتا تار سر طرهء طرار تو ديدم * روزم شده تاريك‌تر از نافهء تاتار\r\nگر مشك ز خون جگر آهوى چين است * پس مشك پر از چين تو از چيست جگرخوار \r\n* * *\r\n آه رندان خرابات نگر كز دل‌تنگ * روزه را برد به يك‌ساله ره از صد فرسنگ\r\nمژده از شش‌جهت آمد سوى مىخواران دوش * كه لب جام نمودار شد از هفت اورنگ\r\nزاهد و شيخ كه پيش از مه نو در مسجد * شدى از رنگ عبادت رخشان رنگ‌به‌رنگ\r\nكرده امروز به مى سبحه و سجاده گرو * بر در ميكده افتاده همه مست و ملنگ \r\n\r\n","description":"","footnote":"","page_name":" 663 ","page_number":663},
  {"content":"\r\n\r\n در ده آن مى كه اگر بر سر خارا ريزند * لاله‌ها رويد از آن غيرت نقش ارژنگ\r\nدركش آن مى كه اگر در گلوى نى پاشند * بار بدسان كشد از شور نكيسا آهنگ \r\n* * *\r\n سخن خوانيست گوناگون و من زيبنده مهمانش * سخن ملكيست بىپايان و من پاينده سلطانش\r\nسخن درياى عمان است و من لؤلوئى لالايش * سخن كوه بدخشان است و من لعل درخشانش\r\nسخن بنياد بىبنا و من بناى بنيادش * سخن بنيان بىمعمار و من معمار بنيانش\r\nسخن چون قبهء مينا و من مهر جهان‌تابش * سخن چون سينهء سينا و من موساى عمرانش\r\nسخن را همچو اسماعيل بستم دست و پا اينك * كه در اين عيد پيش خواجه آرم بهر قربانش \r\n* * *\r\n اى در دلت ولاى نبى احسن الخصال * جان و تنت ز طينت پيغمبر است و آل\r\nپروردگار ديد كه دادت ز فضل خويش * فهرست آفرينش و ديباچهء كمال\r\nسربسته كرد عالم ايجاد و داد و گفت * برگير اين كليد كه هستى تو كوتوال\r\nدر دست همت تو بود سيم چون نسيم * در جنب نعمت تو بود مال چون رمال\r\nآن چارده مهى كه بتابد به تيره‌شب * وان ابر رحمتى كه ببارد به خشك سال\r\nدوران شوكت تو برون باد از حساب * خورشيد دولت تو مصون باد از زوال \r\n\r\n","description":"","footnote":"","page_name":" 664 ","page_number":664},
  {"content":"\r\n\r\n\r\n643 شمس ادبا ميرزا سيد محمد « 1 »\r\nو هو شمس قلادة الادب و نجم سعادة الحسب و النسب الذى جمع بين لسانى العجم و العرب السيد الاديب الفاضل و السند المجيد فى ايراد المسائل جيد الطريقة حسن السليقه از جمله صاحبان طبع سليم و ذوق مستقيم در شعر عربى و فارسى اين عصر خجسته است كه فصاحت لسان را با ملاحت بيان جمع نموده و در فنون سخن منظوم رقت لفظ را با دقت عنى ايراد نمايد\r\nدر شعر پارسى اغراق زياده را معتقد نيست و به اسلوب متقدمين مايل و در نظم عربى به اغلاق وافر راغب نى و به سبك شعراى جاهليت قايل فضائل وى چون شمايل صورت و مخايل سيرتش مطبوع شعر را پيشه نساخته است ولى گاه‌گاهى كه در طبعش وجدى درآيد مىگويد و درست انديشه و محكم مىبندد . پدر بزرگوارش مرحوم مبرور حاجى سيد رضى لاريجانى طاب ثراه از حكماى نمره اول روزگار معروف در مراتب فضل و زهد و عرفان و تهجد و تشرع و تقدس و مقامات باطنيه و كمالات نفسانيه موصوف است فنون حكمت را با علوم غريبه كاملا دارا بوده شرح حالات آن سيد جليل و آن حكيم نبيل در جاى خود و كتب تواريخ اين عهد ثبت است و اين كتاب زياده بر اين را گنجايش ندارد بالجمله ولادت شمس الادباء در سنهء هزار و دويست و پنجاه و سه هجرى و مولدش تا به سن چهارده‌سالگى از ايام نشو و نمايش در دار السلطنه اصفهان بعد از آن تاكنون دار الخلافه را مسكن نموده بعد از فوت پدر جليل به شرف مصاهرت جناب مستطاب قدوة الحكماء و المتألهين و زبدة العرفاء و المدققين وحيد العصر و فريد الدهر فيلسوف كامل حكيم الهى زيد افضاله فايز شده و در ظل مرحمت آن جناب تربيت گشته و به تحصيل علوم و كمال كوشيده تا در علوم ادبيه و فنون عربيه خريج شده مراتب فضايلش در پيشگاه اقدس همايون ظل‌اللهى مقبول افتاده به لقب نبيل شمس الادبايى و مقررى مفتخر گشته چون بناى اين كتاب فرخنده در بيان احوال شعراى پارسىزبان است و ايراد شعر پارسى ايشان از شعرهاى عربى به مشاراليه با اينكه خيلى تعريف دارد هيچ ثبت نگشت . برخى از قصايد و مسمطها و غزلهاى وى به‌طور نمونه با قصيدهء غرايى كه در توصيف مؤلف اين\r\n\r\n\r\n","description":"","footnote":"\r\n( 1 ) . ترجمهء شمس الادباء و شعرهاى او بعد از مؤلف به كتاب افزوده شده است . ( م - م )\r\n","page_name":" 665 ","page_number":665},
  {"content":"\r\n\r\nكتاب و تاريخ طبع آن انشاء كرده ايراد شد . قوت طبع و رتبهء نظمش بر مطالعه‌كنندگان اين تذكرهء فرخنده واضح خواهد گشت . قصيدهء توحيديه كه به لفظ و لغت فارسى صرف انشاء كرده براى تيمن و حفظ مراتب وجود اول ثبت افتاد و هى هذا .\r\n\r\nمن قصائده\r\n پديدآرندهء هستى و آرايشگر كيهان * كه بودش را نخستى نى چنان كش نيستش پايان\r\nنه بر بخرد بود پيدا كه چون گسترد اين پهنا * نه بر دانا هويدا آنكه چون افراخت اين ايوان\r\nكجا انديشه يا بدره ز چون‌وچند اين بنگه * كه چون آراست مهر و مه گهى پيدا گهى پنهان\r\nدرين دشت و درين هامون چو پرگارند سرگردان * ارسطاليس و افلاطون و بطلميوس و بو ريحان\r\nكه چون بر يك روش آرد هماره چنبر گردون * چسان يك كالبد بسرشته از اين چار اخشيجان\r\nز چار اخشيج سازد گونه گونه آفرينش را * ز هريك رسته ديگر خو به هريك بسته ديگر جان\r\nز ديگر گونه‌ها بگزيده گونه زندهء پويا * به هريك داده يك جنبش به هريك داده يك سامان\r\nوز آنها برترى بخشيده بر اين زندهء گويا * به گردنشان سپس بنهاده زين يك چنبر فرمان\r\nهم او اندر بهار آرد مر اين باد جهان‌آرا * عبيرآميز و عنبربيز و جان‌پرورد و مشك‌افشان\r\nبروياند از آن اندر چمن گلهاى گوناگون * ز ياس و ياسمين و سورى و اسپرغم و ريحان \r\n\r\n","description":"","footnote":"","page_name":" 666 ","page_number":666},
  {"content":"\r\n\r\n گهى از ابر آرايد چمن چون دامن مينو * گهى از باد پيرايد سمن چون زلف مه‌رويان\r\nگهى دوشيزگان آرد زمام شاخ بىپرده * گهى نوباوگان سازد ز دخت شاخ رخ تابان \r\n\r\nو له مسمط فى ميلاد النبى صلى الله عليه و آله\r\n مه ربيع و فصل وى چو مه منور آمده * دوباره عيد ملك كى چو جان به پيكر آمده\r\nسه عيد بس خجسته پى بديع منظر آمده * ز خلد تا به ملك رى نسيم يكسر آمده\r\nچو زلف شاهدان حى سمن معنبر آمده * صبا چو كاروان چين ز مشك بار آورد\r\nبساط مينوى برين به مرغزار آورد * هزار عيسى از زمين دم بهار آورد\r\nز لعبتان مه‌جبين درخت بار آورد * جهان ز فر فرودين چو روى دلبر آمده\r\nبه بزم نورسان سمن به پاى همچو ميزبان * به صدر محفل چمن نشسته لاله ميهمان\r\nفراز شاخ نارون هزار بركشد فغان * كه ربع لاله را دمن نموده تازه ارغوان\r\nزمان هجر خانه كن ز وصل گل سر آمده * مشاطهء بهار بين ز ارغوان تازه‌اش\r\nنموده چون نگار چين به روى باغ غازه‌اش * به مرغ بوستان‌نشين چه حجله بسته كاره‌اش\r\nبتان پيكر آتشين برسته از مفازه‌اش * كه مهر چهره آذرين ز خاك بتگر آمده\r\nچه شد ز بنگه سمك غزاله در بر بره * به صحن بوستان به يك‌دواسبه رانده شب‌پره\r\nبنفشه كشته چون يزگ به جيش لاله يكسره * چو روى صافى ملك شد است وجه ساهره\r\nچو سطح هشتمين فلك زمين پراختر آمده * چو آبگينه كو پله بر آبها حبابها\r\nفكنده شور و غلغله به شاخ شيخ و شابها * به دختران رز هله ز برگ گل نقابها\r\nبه مهر بچه حامله ز مهرگان بر آبها * براى خاك قابله چمن سمن برآمده\r\nچمن ز زمردين قصب كشيده روى آب پل * زد است چادر طرب به بوستان شكوفه گل \r\n\r\n","description":"","footnote":"","page_name":" 667 ","page_number":667},
  {"content":"\r\n\r\n درين ربيع مه نسب ز گلستان عقل كل * ز گلبن بهين عرب شكفت خاتم رسل\r\nز بوى گل‌رخش عجب جهان معطر آمده * زمين مكه را شرف مقدمش فزوده شد\r\nبه فر وى ز ما سلف ملل ز كف ربوده شد * ز روى ماه دين كلف به دست حق زدوده شد\r\nكه دين ايزدى كنف چو نام وى ستوده شد * ز يمن اين بهين خلف صفا به مشعر آمده\r\nشهى كه بر به نام وى عرب بلند كوس زد * چو رايت كلام وى به بام آبنوس زد\r\nسپهر از مقام وى به خاك مكه بوس زد * سپاه حق نظام وى به كشور مجوس زد\r\nمهى كه از سلام وى ميان چو شكر آمده * چو ماه اوج عزتش در اين جهان پست شد\r\nجهان ز فر ملتش گزيده حق‌پرست شد * به كاخ كى ز حشمتش چهارده شكست شد\r\nدوازده خليفتش به جاى جا نشست شد * ز دست و تيغ صولتش به كفر كيفر آمده\r\nز آتشين‌كدهء مغان فسرده شد شرارها * به ساوه بحر بيكران نشست چشمه‌سارها\r\nسماوه شد يم كران ز جوشش كنارها * به جن بريد ز آسمان طريق گوش‌دارها\r\nبه خواب ديد مؤبدان عرب مظفر آمده * به عيد مولدش طرب به جان هستى آيدا\r\nز رفعتش ابر عرب فراز دستى آيدا * ز يمن مقدمش عجب ملك به پستى آيدا\r\nچو شمس فاطمىنسب به ذوق و مستى آيدا * كه از سحاب فيض رب گلش مخمر آمده \r\n\r\nدر صفت روز غدير و مدح سرور اوليا عليه السلام\r\n رسم سالك نيست در يك در دو رهبر داشتن * جز به يك شه ملك دل نتوان مقرر داشتن\r\nاز پى خضرى به حيوان راه جوى و گام زن * كاب حيوان بىخضر نتوان ميسر داشتن\r\nدل منه بر مهر اين مه‌طلعتان زهره‌خوى * همچو ابراهيم بايد ديده برتر داشتن\r\nسوى معنى راه مىپويى نه آخر تا به چند * ديده بر نقش و نگار خط دلبر داشتن\r\nگوهر دل را تو بر استاد صاحبدل سپار * تا به كى دل را در آب و گل مخمر داشتن\r\nراه مىبايد سپردن با دليلى ره‌شناس * تا توانى ربع سلمى را مسخر داشتن \r\n\r\n","description":"","footnote":"","page_name":" 668 ","page_number":668},
  {"content":"\r\n\r\n از ره طاعات عرفان جوى نى طامات گوى * خويشتن را در به هر محفل مصدر داشتن\r\nزشت باشد سالكان را در طريقت وز قياس * خويشتن‌بينى و حق بينى برابر داشتن\r\nگر همىهستى خداجو در طريق بندگى * زهد سلمان بايدت با صدق بوذر داشتن\r\nزين هواجويان خود رايان ببر تا چند ازين * بر فرشته عقل خود از ديو مهتر داشتن\r\nاى گرفته دامنت دست هوا دستى برآر * در هواى نفس تا كى عقل مضطر داشتن\r\nبگسل اين بند هوا از پاى تا زيبد تو را * همچو روح القدس عالم زير شهپر داشتن\r\nگر صراطالمستقيمى بايدت در راه دين * چاره نبود مر تو را جز مهر حيدر داشتن\r\nنفس اول عقل دويم شخص سيم در وجود * آنكه دل را جز به وى نتوان منور داشتن\r\nشير يزدان پير مردان طريقت مرتضى * آنكه با مهرش نشايد بيم ز آذر داشتن\r\nروح ايمان مظهر حق كارساز هر دو كون * بىولايش كى توان جان ايمن از شر داشتن\r\nبانى ايجاد و اصل دين وصى مصطفى * جز به وى نتوان ز ميزان چشم معبر داشتن\r\nاى كه بگزينى بر او غيرى نه انصاف است اين * صعوه را با باز عنقاگير هم پر داشتن\r\nعقل كى باور كند اين داستان ز افسانه سنج * روبهان فرمانروايى بر غضنفر داشتن\r\nاى مر اين امت جهودان چون روا دارند چون * ترك هارون گفتن و گوساله رهبر داشتن\r\nعاقلان دانند اين معنى كه نازيبا بود * خارجى را بهتر از نفس پيمبر داشتن\r\nچون همىدانى كه حيدر را برادر خواند وى * پس خلافت را نشايد جز برادر داشتن\r\nآنكه دين آورد و زحمت برد در اجراى آن * باورم نايد وصايت را مستر داشتن\r\nبارها آورد اين فرمان ز يزدان جبرئيل * تا كه وى را در غدير خم مقرر داشتن \r\n\r\nو له ايضا در مراجعت موكب اقدس همايون از فرنگستان\r\n شاد زى اى دل كه روز وصل جانان آمده * شام هجران منت ايزد را به پايان آمده\r\nچند روزى جان برون شد از تن ايرانيان * باز اينك در تن ايرانيان جان آمده\r\nسوى كاخ سلطنت با صد هزاران زيب و فر * شهريار جم خدم چون مهر رخشان آمده\r\nبارهء گيتى نورد خسرو گيتى سپار * زير مهر سلطنت چون شير غران آمده\r\nشه سليمان بود و اقليم اروپا چون بسا * باز زى صرح ممرد چون سليمان آمده \r\n\r\n","description":"","footnote":"","page_name":" 669 ","page_number":669},
  {"content":"\r\n\r\n هيچ‌كس ندهد نشان از پادشاهان جهان * ميهمان اندر فرنگستان بدين‌سان آمده\r\nاز پى دعوت ز شاهان اروپا بس سفير * حضرتش را بارها در پيش ايوان آمده\r\nتا ز راى آفتاب‌آراى اعليحضرتش * مر اجابت را بسيج راه فرمان آمده\r\nفر يزدان بدرقهء راه و توكل قايدش * در اروپا ميهمان با فر يزدان آمده\r\nباد پايان جهان‌پيمايش اندر آب و خاك * آتشين‌دل و آهنين‌تن خنگ و يكران آمده\r\nاز ملوك روم و پاريس و پروس و انگليس * روس و ديگر ملكها اكرام شايان آمده\r\nميزبانانش ملوك و تاج‌داران بزرگ * بر سر ميزش به هرجا صف سلطان آمده\r\nمر اروپا را سزد كز فخر سر بر آسمان * بربسايد چون شه ايرانش مهمان آمده\r\nاز پس چندين سياحت شكر يزدان را كه باز * اين سكندر بارگه با آب حيوان آمده\r\nخسرو پاكيزه‌جان و پاك‌دين و پاك‌دل * رفت با پاكى جيب و پاكدامان آمده \r\n\r\nو له ايضا در مدح شاهنشاه‌زادهء اعظم حضرت وليعهد\r\n آن ترك شكر خند من آن لعبت فرخار * كش ماه به خرمن بود و مشك به خروار\r\nعيسىدم و موسىكف و داود به مزمار * از جزع فروريزد چون لؤلؤ شهوار\r\nرى را چو خوزستان كند از لعل شكربار * از عمر گرانمايهء وى رفته ده و پنج\r\nشكرلب و شيرين‌سخن و رند و غزل‌سنج * وز گفته موزونش دلال آورد و غنج\r\nدو مار سياهش زده حلقه به سر گنج * وان در سر هر مار يكى عقرب جرار\r\nآيينهء اسكندرش اندر ظلمات است * پيش خضرش چشمه‌يى از آب حيات است\r\nسنجيده و موزون قد و با فر و ثبات است * در عرصهء حسنش شه عقل همه مات است\r\nعاشق‌كش و جان‌پرور و غم‌گستر و دلدار * از زير سحابش دو مه يك‌شبه پيدا\r\nدر زير شب طرهء وى صبح هويدا * خورشيد رخش گشته نهان در شب يلدا\r\nخلقى به دلارامى وى واله و شيدا * غارتگر دلهاست از آن طرهء طرار\r\nاعجوبه نگاريست بدين شوكت و اين شان * جمعى ز سرحلقهء زلفينش پريشان \r\n\r\n","description":"","footnote":"","page_name":" 670 ","page_number":670},
  {"content":"\r\n\r\n جمعيت خاطر ندهد دست بديشان * چون باز كند باد شود غاليه‌افشان\r\nخوشبوتر از آن نافه كه آرند ز تاتار * طبعش چو يكى لجهء بس ژرف‌گهرخيز\r\nلعلش چو يكى ابر بهاريست گهرريز * خوشبخت‌تر از رند رى و زاهد تبريز\r\nخرسند و فرح‌بخش و دلارام و دلاويز * بس فتنه كه افكنده از آن هندوى سحار\r\nبيجاده‌لب و گل‌رخ و مه‌روى و سمن‌بوى * سيمين‌بدن و سروقد و خرم و خوش‌خوى\r\nآهوصفت از من شده يك هفته به يك‌سوى * دوشينه‌ام آمد چو گل تازه به مشكوى\r\nكاشانه‌ام از نكهت وى گشت چو گلزار * گفتا كه ترا رتبت شمس الادبايى\r\nزيبد كه وليعهد ابد مهد ستايى * بازار ادب از كرمش يافت روايى\r\nباشد كه حق نعمت والاش بپايى * چون حضرت وى فضل و هنر راست خريدار\r\nشيرين به مذاق خردم آمد چون شهد * اين نكته كه سنجيد مرا يار نكو جهد\r\nدر مدحت اوصاف وليعهد ابد مهد * نور بصر ناصر دين شه ملك عهد\r\nآن خسرو جم‌جاه جوان‌بخت جهاندار * نوباوهء بستان شهنشاه زمانه\r\nگلبرگ گلستان جهاندار يگانه * آن كش هنر و فضل برش چنگ و چغانه\r\nعلم و ادب و مكرمتش گنج و خزانه * نى رود و سرود و گهر و درهم و دينار\r\nاز پرتو شه ناصر دين ظل الهى * زينت ده اورنگ جم و افسر شاهى\r\nصيت كرمش برشده تا ماه ز ماهى * وز مرحمتش تيغ و قلم هر دو مباهى\r\nاوصاف معاليش برون است ز گفتار \r\n\r\nاين تغزل را در مدح حضرت شاهزادهء اكرم اميركبير نايب‌السلطنه گويد\r\n باغيست روى يار من كو شاخ ريحان پرورد * وان سرو قد دلكشش مهر درخشان پرورد\r\nدر بزم چون بسرايدى ناهيد در رقص آيدى * صد كوه غم بزد ايدى در هر روش جان پرورد \r\n\r\n","description":"","footnote":"","page_name":" 671 ","page_number":671},
  {"content":"\r\n\r\n من خود بنازم شست وى وان نرگسين مست وى * كش يك جهان پا بست وى صد باغ فتان پرورد\r\nاز طوق سيمين غبغبش يك شهر در تاب‌وتبش * وان لعل شاداب لبش لؤلؤ مرجان پرورد\r\nرخشنده مهر عارضش روزيست كو شب بشكرد * وان طرهء مشكين وى كفريست كايمان پرورد\r\nآن ماه تابانش نگر لعل بدخشانش نگر * مهر درخشانش نگر مهر سليمان پرورد\r\nسيمين‌تن و جراره‌مو شكرلب و طراره‌خو * چون بر خرامد كو به كو در شهر صد كان پرورد\r\nشيرين لبش چون نيشكر حوريست در جلد بشر * رزمش ز بزمش خوب‌تر كز غمزه پيكان پرورد\r\nآيينهء اسكندرش عكسى ز ظلمات آورد * وان چشمهء خضرش به لب خود آب حيوان پرورد\r\nچونان كه از تأييد شه داراى ماهى تا به مه * مير كبير جيش شه ساحات طهران پرورد\r\nمنت مر ايزد را كه وى شد حكمران ملك رى * آمد بهار و رفت دى كافسرده كيهان پرورد\r\nغوث امم غيث كرم با فر افريدون و جم * همچون نسيم صبحدم دلهاى پژمان پرورد\r\nشهزادهء برجيس‌خو كيوان‌مقام و مهرجو * هنگام فضل و گفتگو طبع سخندان‌پرورد\r\nبسپرد شاه دادگر اين خلق بىسامان و بر * بر راى اين شه تا مگر جمع پريشان پرورد \r\n\r\n","description":"","footnote":"","page_name":" 672 ","page_number":672},
  {"content":"\r\n\r\n خلقش نكو خلقش حسن دانش‌فروز انجمن * چونان كه در فن سخن صابى و سحبان پرورد \r\n\r\nو له ايضا قطعه در وصف سماور به‌طور معما گفته\r\n حبذا طلعت آن مايهء شادى و سرور * مجلس‌آرا چو نديمان و فرح‌بخش چو حور\r\nروح‌بخشاى كه از نفخهء خود همچو مسيح * نورافروز كه از مدرعه چون صاحب طور\r\nگاه مىآيدش از سينه برون شعلهء نار * گاه مىتابدش از جيب درون لمعهء نور\r\nتكيه‌گاهست ورا طاقهء زربفت و حرير * خادمانند ورا شش صفه چينى و بلور\r\nشمع جمع است همو خادم اخوان صفاست * دم گرمش به دمى انجمن‌آراى حضور\r\nپيش آتشكده‌اش جمع همه مغبچگان * گرد در ميكده‌اش حلقهء اصحاب خمور\r\nبرق رخشنده گه و گاه خروشند چو رعد * ابر بارنده گه و گاه فروزنده چو هور\r\nابر ريزنده كه باشد قطراتش همه لعل * بحر بخشنده كه باشد رشحاتش گل سور\r\nگاه مشهود و گهى شاهد و گه غاليه بيز * مرحل و مجمره گاهى ز بخار و ز بخور\r\nمطرب و ساقى و راقى و حريف و دمساز * عاشق و زائق و معمار و ظريف و معمور\r\nدل او بحرى و در نافگهش چشمهء خضر * بر سرش ابر كه برگيرد و بدهد به مرور\r\nگه چو زردشت به آتش رود آن بىآسيب * گاه عجل جسد كان من الحلق تخور\r\nداعى شرك و به افيون‌زدگان است شريك * دعوت وى به ثلاث است و به دامش سه كرور\r\nچهره‌اش زد چو عاشق به صفا چون معشوق * از دلش هست پديد آيت طوفان و تنور \r\n\r\nمن غزلياته\r\n دو شوخ نرگست اى ترك روز و شب مستند * دو ساحرند و مشعبد كه هر دو همدستند\r\nدو رستمند كمانشان به پشت و تير به پيش * براى خستن دلها بسى قوىدستند\r\nبدان كمان و بدين تير آن دو تهمتنت * هزار مرد چو افراسياب بشكستند\r\nبه باغ حسن چو سروت به دلبرى برخاست * به جاى خويش صنوبرقدانش بنشستند\r\nبه دفع چشم حسودت دونقطهء مشكينت * بر آتشين‌رخ تو چون سپند برجستند \r\n\r\n","description":"","footnote":"","page_name":" 673 ","page_number":673},
  {"content":"\r\n\r\n بتان شهر نهادند سر به فرمانت * كه با وجود رخت دلبرى نيارستند\r\nز بستگان كمندت هرآنچه رشتهء دل * به بند زلف بتى بسته بود بگسستند\r\nتبارك اللّه از آن حسن روزافزونت * كه پيش جلوهء شمس تو مهر و مه پستند \r\n\r\nو له ايضا\r\n نقل تر بارد از آن لعل ترت * انگبين مىچكد از نيشكرت\r\nآبت از جوى عسل داده مگر * باغبانى كه نشاندى شجرت\r\nميوه شيرين شدت اى نخل اميد * حيف باشد كه بچينم ثمرت\r\nلؤلؤ از جزع فرومىريزى * همچو كز حقه مرجان دررت\r\nگلبن حسن نياورده گلى * چون گل عارض بهجت اثرت\r\nآدميزاده بدين لطف كجاست * باللّه ار عقل بخواند بشرت\r\nپيش از آن كت برود دولت حسن * ميهمان جوى بر آن ما حضرت\r\nتو مگر مهر درخشانى كت * هيچ‌كس جلوه نبيند سحرت\r\nداروى عشق به فتواى طبيب * نيست جز شربت حب‌المطرت\r\nواعظ شهر كه پندم مىداد * مشترى گشت چو ديدى قمرت \r\n\r\nاين قصيده را در ذكر محامد مرحمت و جنت مآب هدايت مؤلف اين كتاب مستطاب و مدايح جناب جلالت نصاب مخبر الدوله دام اجلاله عرض كرده و ماده تاريخ چاپ آن\r\n بسى سپرده ره اندر مدار ليل و نهار * به قبض و بسط بر اين سخت‌گير سست‌گذار\r\nبسى نتاج كه از ازدواج هفت پدر * چهار مادر پرزاى برنهادى بار\r\nبسى برست نهال از گلشن درين بستان * بسى شكفت گل از گلبنش درين گلزار\r\nبسى نمود پديدار خاك راز نهانش * بسى نمود نهان در درون خود اسرار\r\nهزار گونه طبيعت سرشت ز آب و گلش * كه هر يكش را نارد پديد ديگر بار\r\nز امتزاج چهار آخشيج پست‌نهاد * چه نقشها كه زد از كلك صنع نغزنگار\r\nوزين سه زاده آن چار بانوى كيهان * گزيد گونهء جاندار صاحب گفتار \r\n\r\n","description":"","footnote":"","page_name":" 674 ","page_number":674},
  {"content":"\r\n\r\n وز آن گزيده نتيجه در اين سراى سپنج * كه از شرف دودگر برويند خدمتگار\r\nپديد گشت بس آزاده مرد دانش و هوش * كه شد ز هريك روشن درون اين دوار\r\nبه عهد خويش ازين پيش تا به عشر دهم * نديده چشم خرد ناشنيده از هشيار\r\nچو ذات پاك هدايت يگانه شخص كمال * عميد فضل و عماد هنر جهان وقار\r\nسپهر مجد و كرامت سحاب جود و سخا * محيط گوهر افضال و مطلع انوار\r\nمحيط دانش و بينش كه بر روانش باد * ز فضل و رحمت يزدان برون ز حد شمار\r\nخجسته اصل معانى كز او دو شاخ اميد * بلند رسته به بستان مكرمت پرباد\r\nرواج يافته از كلك وى فنون علوم * چو جلوه‌ها كه بتابد ز شمس بىتكرار\r\nدرخت خير كه از وى دوشاخ بابركت * چو شاخ طوبى پرسايه رسته سخت قرار\r\nامير سيف و امين كتاب كش قلمش * به نظم و نثر درى بود ابر گوهربار\r\nرسايلش همه بهتر ز صحف انگليون * قصايدش همه خوش‌تر ز صفحهء گلزار\r\nبه گونه‌گونه هنر همچو صاحب يك فن * به هر دو گونه سخن يكه‌تاز سست‌مهار\r\nبه گاه عرفان شبلى با يزيد روش * به گاه فضل چو ابن عميد و بهمن يار\r\nگواه فضلش فرهنگ انجمن‌آراى * كه برده رونق برهان و هرچه زين گفتار\r\nرسائل و كتب نظم و نثر تأليفش * فزون ز بيست و هريك به فن خود ستوار\r\nچو بوالعلاء و غزالى و خواجه‌اش تحرير * چو فرخى و معزى و انورى اشعار\r\nبه روزگار ز علمش بسى خجسته اثر * به جاى مانده و ليكن بزرگتر آثار\r\nبود يگانهء آفاق مخبر الدوله * كه آن مقدمه را اين نتيجه باشد يار\r\nبه زير خط اطاعتش سطح خطهء ارض * گرفته ربقه توقيش كوه و دشت و بحار\r\nبه فضل بود هدايت چو بحر پهناور * برون فتاده از آن يم دو لؤلؤ شهوار\r\nدو گوهرند به جاى دو گوش و چشم جهان * به راست‌گفتارى و با درستى كردار\r\nيكى امير تلگراف خانهء ايران * يكى رئيس به دار الفنون دانش‌زار\r\nيكى است مژده رساننده ملك را ز ملوك * كه هست حاوى اسرار و راوى اخبار\r\nيكى است جمع نمايندهء متاع علوم * كه علم را ز وى آمد روايى بازار\r\nيكى به دانش اين بقعه را كند معمور * يكى به بينش اين ملك را بود معمار \r\n\r\n","description":"","footnote":"","page_name":" 675 ","page_number":675},
  {"content":"\r\n\r\n به روز علم از آن يك وزان ظهور عمل * چه اين شير عمل گشت وان به علم مشاتر\r\nحقوق تربيت نيك آن خجسته پدر * سپاس نعمت توليد آن گزيده‌تبار\r\nبه جاى آورد اين يك ز طبع تصنيفش * كه بر نفوذ هنرهاى وى بود معيار\r\nاز آن مايه يكى اين كتاب تذكره است * كه شاعران جهان راست راست‌تر تذكار\r\nنگار داد و مصحح نمود و مطبوعش * چو بوستان مزين ز طبع فصل بهار\r\nهرآن قريحه كه آگاه و خالى از غرض است * كند به جودت طبع بلند وى اقرار\r\nنوشت از پى تاريخ طبع خامه ثمن * به فرخى و سعادت چو يافت زيب و نگار\r\nبه سال قرن همايون ناصر الدّين شه ( 1294 ) * شد از هدايت پيروز ياد چامه‌نگار ( 1292 ) \r\n\r\n644 شباهنگ رازى\r\nنام شريفش ميرزا سيد على و از نجباى سادات تهران است . چندى در به دو حال كسب [ علم 
  ] مىنموده پس از آن ترك فرموده كسب كمال و اخلاق و حال را بر هركسى رجحان ديده از همه كارى آن را برگزيده به حكم ذوق فطرى طبعش بنظم مايل آمده در اندك زمانى به واسطهء استعداد در اين فن كامل شده اكنون يكى از فحول شعراى فصيح البيان زمان است و اشعارش غالب بل اغلب در مدايح ائمهء طاهرين و به مدحتگزارى سلاطين ميلى ندارد و طريقهء عزلت كه مايهء عزت است غنيمت مىشمارد و مردى است خوش‌اخلاق و در نيكى ذات از امثال طاق در گلستان سخن شباهنگ است و بر تخت هنر هوشنگ سخن را به طرزى مرغوب و بنيانى خوب مىگويد و غالبا طريقهء قصيده‌سرايى را مىپويد با منش لطفى بىحساب است و اين اشعار آبدار از آن جناب است :\r\n\r\nدر صفت فصل زمستان و مدح حضرت سلطان گويد\r\n هواى ماه آبان باز بستد آب بستان را * فروبست از تغنى ناى مرغان خوش‌الحان را \r\n\r\n","description":"","footnote":"","page_name":" 676 ","page_number":676},
  {"content":"\r\n\r\n صبا آراست چندين خوان الوان در مه نيستان * مه آبان به يغما برد چندى خوان الوان را\r\nنخست از گلستان بستد شكوه پر طاوسى * پر از پر حواصل كرد در پايان گلستان را\r\nز زر شش سرى آكند گه كانون و مجمر را * ز سيم ده‌دهى اندود گه البرز و ثهلان را\r\nهواى كيمياگر بر مس برگ درختان زد * جوى اكسير و آنگه كرد زر برگ درختان را\r\nجهان را كرد ديگرگون مشعبد بادى از يك‌دم * ندانم از كجا آموخت اين نيرنگ و دستان را\r\nز كين نمرود كيهان گشت آذرماه و از گردون * هجوم آورد سيمين پشگان نمرود كيهان را\r\nالا اى مهربان ساقى به ياران بادهء صافى * به فروردين و نيسان كن مبدل ماه آبان را\r\nبه گردش آور از آن موسوىكف موسوىآتش * طراز طور سينا ساز گردشگاه ايوان را\r\nمريزان دير دير اندر قدح مى در مه شعبان * كه زود آرد به پايان دور گردون ماه شعبان را\r\nپس از اين مه پديد آيد مهى كز غلغل زاهد * بيابى در تزلزل پنج نوبت چاراركان را\r\nهمه اندر ستايش پاك يزدان را ولى زين ره * كه بخشايد بر ايشان پاك يزدان باغ رضوان را\r\nهمىبينى سجود او ز بهر جنت و كوثر * مهين داراى دين شاهنشه اقليم ايمان را\r\nدر آن درياى خونى كز نهنگ رستم سگزى * هراسان بنگرد چشم زره تركان توران را\r\nبه تورانى سپه اسپهبدان لشكر ايران * ز چشم تنگ تركان تنگ‌تر آرند ميدان را\r\nچو با خفتان خود آيى به ميدان از پى چالش * يلان از خود فرود آرند يكسر خود و خفتان را \r\n\r\nدر مذمت ابناى زمان گويد\r\n دردا كه در زمانه يكى مرد كار نيست * مردى شعار مردم اين روزگار نيست\r\nدر بزم هركه از پى پيمان نهى قدم * بندد هزار عهد و يكى پايدار نيست\r\nاين پردهء سپيد و سياهى كه نام او * ليل و نهار آمده ليل و نهار نيست\r\nگيتى كند هماره دورنگى به كار خلق * وان در تمام خلق يكى هوشيار نيست\r\nگيتى است سومنات و خلايق صنم ستاى * در كعبه كس به طاعت پروردگار نيست\r\nاين رهروان شادى عشق مجاز را * در شاهراه ملك حقيقت گذار نيست \r\n\r\nخطاب بمعشوق\r\n چشمى چو چشم خوب تو اندر خمار نيست * مشكى چو مشك موى تو اندر تتار نيست \r\n\r\n","description":"","footnote":"","page_name":" 677 ","page_number":677},
  {"content":"\r\n\r\n در هر صفت به زلف تو شب را شباهتى است * الا كه تار طرهء شب مشكبار نيست\r\nجز زلف پرخم تو كه چرخى است مه‌سپار * چرخى دگر به كون و مكان مه‌سپار نيست\r\nدر بيهشى تباه شود سحر جادوان * وين قصه پيش راى مهان استوار نيست\r\nزيرا ز سحر چشم تو زلف تو شد چو مار * اين جانگزا هماره و آن هوشيار نيست \r\n\r\nدر فلكيات و كواكب و اجرام\r\n چو شد زر خورشيد ازين سبز مرقد * عيان گوى سيمين شد از جرم فرقد\r\nعيان نيرى كاو بردى رياحين * دهد لون ياقوت و رنگ زبرجد\r\nنمايان دبيرى كه بس راز غيبى * نگارد نه كلكش هويدا نه كاغذ\r\nعيان مطربى كز نوا چنگ و عودش * طرب زاير از بادهء سرخ سرخد\r\nپديدار تركى كه با تركتازى * نراند سخن جز ز تيغ مهند\r\nهويدا خداوند فضلى كه نزدش * سرايند دانشوران درس ابجد\r\nنمايان يكى جرم اسود كه قايم * به دو آمد اندر جهان رنگ اسود\r\nدر اقطاع اين كارگاه سپنجى * ز تأثير اين هفت جرم مشعبد\r\nكنار گروهى چو رنگ طبرخون * دهان جهانى چو تنگ طبرزد\r\nبه راز هفت سياره بس نقش ثابت * پديدار از خامهء صنع ايزد\r\nيكى طرفه افعى كه بينندگانش * نبيند زيان از خواص زمرد\r\nيكى نسر بگشاده پر مىندانم * كه از پر گشادن مر او را چه مقصد\r\nز پرواز نسرى فرومانده گويى * كه در منطقه گشته پايش مقيد\r\nدرون مجره ز حنا يكى كف * همى رشك ياقوت و آزرم بسد\r\nيكى نغز چاچى كمانى كه جفتش * نيابند جز طاق ابروى احمد \r\n\r\nدر صفت معشوق و محبوب خود گويد\r\n آن روى تابناك از آن زلف تابدار * بگرفته مار در يد بيضا كليم‌وار\r\nاز خال زنگبارى و از روى روميش * رومى به روم نازد و زنگى به زنگبار \r\n\r\n","description":"","footnote":"","page_name":" 678 ","page_number":678},
  {"content":"\r\n\r\n دانى بر آفتاب تو اى آفتاب‌چهر * از چيست بىقرارى آن زلف تابدار\r\nتا شد قرارگاه دل بىقرار من * همواره گشت چون دلم آن زلف بىقرار\r\nگيسوى عنبرين تو اى شوخ مشك‌موى * چندان معطر آمده بر روى روزگار\r\nگويى گشاده‌اند دو صد كاروان مشك * يكباره بار در خم آن زلف مشكبار\r\nگويند مردمان كه سپاه بهار زد * چندين هزار خيمهء الوان به جويبار\r\nما را چه احتياج بود بر بهار از آنك * رخسار چون بهار تو ما را بود بهار \r\n\r\nدر صفت فصل و بدائع روزگار گويد\r\n آمد پديد باز ز نيرنگ نوبهار * طاوس نر ز بيضهء كافور كوهسار\r\nگويى صبا ز جانب خوارزم شد وزان * كاقطاع باغ گشت پر از نقش قندهار\r\nشنگرفت پروريد همى كوه در ميان * زنگار گستريد همىرود در كنار\r\nكيمخت خاك گشت پر از گنج شايگان * ابر از هوا فشاند ز بس در شاهوار\r\nاز عكس لعبتان رياحين پرفروغ * گويى تمام گنج روان است جويبار\r\nاز شعله‌هاى لالهء نعمان به باغ و راغ * سوزان شرار آذر برزين شد آشكار\r\nاز شعله‌هاى آتش ارديبهشت باز * كيش مجوس كرده به پا زرد هشت‌وار\r\nشنگرفت و نيل باز ز اقطاع بوستان * چندان دميد از اثر باد نوبهار\r\nگويى گشاده‌اند همه كاروانيان * يكباره بار اطلس و اكسون به جويبار\r\nبخرام نرم نرم ز مشكو به بوستان * مشكين مشام جان كن از آن باد مشكبار\r\nگاه صبوح بربگشا ناى بلبله * بربند ناى بلبل نالان به شاخسار\r\nبر خاك مىكشان بفشان نيم‌جرعه‌يى * زان پيش كز غنينه كشى آتشين عقار\r\nصورت بتاب از گل سورى كه گفته‌اند * با خارمايگان نتوان برد روزگار\r\nلختى فرونشين و فرا دار گوش هوش * بر نغمه‌هاى صلصل و آهنگهاى سار\r\nزان پس به پاى سرو و به انبازى تذرو * بر خوان به روى آب روان شعر آبدار\r\nاز شعرهاى نغز شباهنگ نكته‌سنج * اندر ثناى عالم رى شيخ كامكار \r\n\r\n","description":"","footnote":"","page_name":" 679 ","page_number":679},
  {"content":"\r\n\r\n\r\nدر مواعظ و نصايح\r\n نامردمى است شيوهء ابناى روزگار * اى نفس الفرار از اين قوم ديوسار\r\nعنقاى مغرب‌آسا عزلت گزين همى * زين خيره كركسان جفاكيش جيفه‌خوار\r\nبر كارگاه گلشن گيتى مبين كه هست * خاراى آن چو خاره و گلهاى اين چو خار\r\nمنگر به‌سوى عالم و جاهل بپوش چشم * از اين ملك شعور و از آن اهرمن شعار\r\nزيراكه در حقيقت اگر بنگرى بود * آن جانگزا چو عقرب و اين جان‌ستان چو مار\r\nبر گرد اين هواىپرستان مگرد از آنك * اين آفرينشند برى ز افريدگار\r\nبا خواجگان به بزم مكش جام دوستى * كاينان ز خمر كبر و غرورند در خمار\r\nتا كى به دام عالم جسمانى اندرى * يك‌چند سر ز عالم روحانيان برآر\r\nتا بنگرى به ديدهء دل در سراى قدس * ذات مقدسى كه نه پنهان نه آشكار \r\n\r\nهم در صفت فصل بهار گويد\r\n چون نگارستان جنت شد زمين ز ارديبهشت * چون بهارستان تبت شد هوا از نوبهار\r\nلالگان چون چهر تركان طراز اندر طراز * نرگسان چون چشم خوبان خمار اندر خمار\r\nدر فروغ اندر شقايق همچو مهر اندر تموز * در خروش اندر چكاوك همچو ابر اندر ايار\r\nباد تاتارى نسيم و خاك فر خارى شميم * باغ ار تنگى طراز و راغ ارژنگى نگار\r\nدشت خرخيرى هواى و ابر سنجابى ردا * كوه شنگرفى ميان و رود زنگارى كنار\r\nآب مرواريد رنگ و خاك مرواريد سنگ * خاك مرواريد سنگ و ابر مرواريد بار\r\nروى زنگارى زمين ز اشكال شنگرفى ميان * همچو اندر فرش ديبا نقشهاى قندهار\r\nتا صبا آرد پديد از خامه نقش مانوى * در قدح شنگرف و نيل افكنده اندر جويبار\r\nسبزه‌جوشان از زمين چون از زمين جوشنده مور * آب غلطان بر فراز سبزه چون كوشنده مار \r\n\r\nو له ايضا\r\n صبا فكند چو در بوستان بساط بهار * پديد شد ز چكاوك نواى موسيقار\r\nشكفت لاله و شد بوستان پر از شنگرف * دميد سبزه و شد گلستان پر از زنگار \r\n\r\n","description":"","footnote":"","page_name":" 680 ","page_number":680},
  {"content":"\r\n\r\n چمن چو روضهء رضوان شد از بهار و در او * طيور در طيران همچو جعفر طيار\r\nبنفشه ز آب شمر شكل مار ديد و ز خوف * فكند سربه‌گريبان به‌سان بوتيمار\r\nبه روى بركه صبا از پى كشيش چمن * صليب كرد گهى آشكار و گه زنار\r\nپديد شد ز شقايق به كوه آتش و رنگ * به كار خوردن آتش چو مرغ آتش‌خوار\r\nنسوخت ز آتش گل ازچه‌رو اگر كه نكرد * حلول جان خداوند زند اندر خار\r\nكمر ببست همانا خديو فروردين * به جنگ بهمن دارا وشى سكندروار\r\nبه روى بركه ز موج و حباب خود و زره * بساخت از چه اگر نيست با كسش پيكار \r\n\r\nدر صفت مهرگان و ايام خزان گويد\r\n تا سحاب مهرگان زد خيمه اندر كوهسار * آب بىبرگى فروباريد اندر جويبار\r\nآب ابر آذر و آبان فكند از آب و رنگ * مانى نيسان هرآن نقشى كه بست اندر بهار\r\nدر ترازو تا شد اين تابنده زر شش سرى * پر ز سيم ده‌دهى گشت اين سپنجى روزگار\r\nيافت كيهان را طبيب ابر محرورى مزاج * كرد بر سر صد هزاران كيل كافورش نثار\r\nمنجمد آب شمر گشت از دم آب خزان * همچو از افسون مارافسايگان اعضاى مار\r\nهم پر از افسرده مار و هم پر از پژمرده مور * شد ز باد ماه آبان جويبار و مرغزار\r\nگل بشد از گلستان اى ساقى گلزار چهر * گلستان كن كاخ را از تابش گلگون‌عقار\r\nهم به كانون در مه قشرين برافروزان بخور * بر بخارى گنبد گردون برانگيزان بخار\r\nاى همايون مطرب از عنقا برانگيزان خروش * چون شد از گلشن نواى صلصل و آهنگ سار\r\nگر كه عنقا شاه مرغان است و ما بىبرگ و ساز * ساز كن عنقا به ياد قادر گردون‌وقار \r\n\r\nايضا در مدح جناب فضائل مآب حاجى ميرزا فضل الله ساوجى گفته\r\n چشمم همه شد عاج و سرشكم همه شد خون * تا روى تو آميخت به هم عاج و طبر خون\r\nنورت به صنوبر بر و نارت به سهى سرو * مورت به طبرزد بر و مارت به طبر خون\r\nرويت چو يكى تافته كانون به تشرين * تشرين چو تموز از تف آن تافته كانون\r\nخطت چو يكى دايرهء نون و دهانت * يك نقطهء شنگرف در آن دايرهء نون\r\nزلفت چو يكى چنبر گردون و به حيرت * از چنبر گردون تو نه چنبر گردون \r\n\r\n","description":"","footnote":"","page_name":" 681 ","page_number":681},
  {"content":"\r\n\r\n لعلت همه شكر شد و گفتت همه پرويز * رويت همه ليلى شد و مويت همه مجنون\r\nبر شكر و پرويز تو گردون شده عاشق * بر ليلى و مجنون تو گيتى شده مفتون\r\nچون درع تهمتن بودت طرهء شبرنگ * چون گنج فريدون بودت چهرهء گلگون\r\nهم حيلهء دستانت در درع تهمتن * هم افعى ضحاكت در گنج فريدون\r\nرويت همه چون راى حكيمى كه ز دانش * تشوير ارسطو بود و رشك فلاطون\r\nفخر الفضلا حاجى فضل اللّه كآمد * فالش همه فرخنده و بختش همه ميمون\r\nدست و قلمش آمده چون يونس و ماهى * جان و خردش آمده چون موسى و هارون \r\n\r\nدر صفت فصل ربيع نيسانى و مدح دربار رفيع سلطانى\r\n باز به گلشن گشود خازن نيسان * قفل ز گنجينهء جواهر الوان\r\nشاخ درختان شد از شكوفهء نوخيز * بر صنفت طفل نو برآمده دندان\r\nسود صبا زعفران به هاون نرگس * غنچه چو آن ديد گشت خوش‌خوش خندان\r\nخواهد لؤلؤ بپرورد چو صدف گل * كرده دهان باز تا ربايد باران\r\nپيكر نيلوفر اندر آب همانا * كشتى افكنده لنگريست به عمان\r\nتا ز رخ افروخت لاله آذر زردشت * زند سرودند مرغكان خوش‌الحان\r\nشاخ مرصع گرفت خشيت فرعون * ز آب شمر تا بديد جنبش ثعبان\r\nنقش شمرها چو بود شكل افاعى * رنگ زمرد نمود برگ درختان\r\nدر مه ارديبهشت گشت صنوبر * آدم پيش از وقوع فتنهء شيطان\r\nباد به عوران باغ جامه ببخشود * آرى بخشد كريم جامه به عريان\r\nعرضهء كالاى خويش كرد به گلشن * قافله سالار كاروان بدخشان\r\nصف زده بس مرغكان طاير و واقع * بود همانا چمن بساط سليمان\r\nلؤلؤ لالا فشاند ابر و شد از وى * درياوش كوهسار منبت مرجان\r\nراغ ز ارديبهشت گشت همانا * باغ نعيم از وفور لالهء نعمان\r\nبلبل مدحت‌سرا همىشد و خواهد * گردد مدحت‌سراى خسرو ايران\r\nصولت و انصاف و عدل داور گيتى * از زبر چرخ و زير گنبد گردان\r\nآب خصومت چنان برد كه به گردون * ماه چو جولاهگان ببافد كتان \r\n\r\n","description":"","footnote":"","page_name":" 682 ","page_number":682},
  {"content":"\r\n\r\n كشتى نوح نجى است فلك وجودش * نيست غمى گر دوباره خيزد طوفان \r\n\r\nو له ايضا فى المدح الحاج ميرزا فضل الله\r\n كبك نكو خرام من آن سرو راستين * دارد نهفته آيت موسى در آستين\r\nبر سرو لاله دارد و در لاله ضيمران * بر ماه لعل دارد و در لعل انگبين\r\nدارد ز قند بر يمنى لب هزار مصر * دارد ز مشك بر ختنى رخ هزار چين\r\nمروش به گرد شكر و درش به جوف لعل * نورش به زير ظلمت و كفرش به روى دين\r\nماند به ياسمين رخ آن سرو سيم‌بر * گر بشكفد بنفشه ز اطراف ياسمين\r\nبنهد به چهره زلف چو آن ماه راستان * بندد لب از حديث چو آن سرو راستين\r\nبر پر زاغ بيضهء كند نهان * بر لعل ناب لؤلؤ لالا كند دفين\r\nميم دهان و نون نگونسار ابروانش * بر پاى داشت آيت خمسين و اربعين\r\nيك‌ره بر آن سلالهء طين كاش بنگرد * مستكبرى كه گفت بود نار به ز طين\r\nلاش طوبى ايست كه دارد شكوفه‌اش * بر صفحه نقش چهرهء غلمان و حورعين\r\nآيد به دل ز يك ارنى صد خطاب كن * زان مه كه نور طور به ديدارش از جبين\r\nتير ز ره درش پى جانهاست در كمان * زلف ز عه‌گ‌عش پى دلهاست در كمين\r\nقدش به‌سان همت داراى ملك جود * رويش به‌سان راى خداوند ملك دين\r\nداراى فضل حضرت فضل اللّه آنكه هست * در ملك جود ابر كفش آيت مبين \r\n\r\n645 شهاب اصفهانى\r\nنام شريفش ميرزا نصر اللّه و آبا و اجدادش همه از فاضلان آگاه به منصب قضاوت عساكر مقربان درگاه هر شاه بوده‌اند او نيز به حكم پدر مهرپرور هم ره بىخردى بهشت و پى پيشروان خردمند برگرفت و به تحصيل كمالات كمر همت بست و در پس زانوى طلب نشست تا از علوم ضروريه\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nو كمالات متداوله به‌قدر امكان اكتساب و اقتباس نمود در سنهء 1254 بدار الخلافهء رى و پيشگاه حضرت كى درآمد به واسطهء همراهى عم مكرم نخست شرف مجلس عالى فخر الفضلا دستور الوزرا حاجى ميرزا آقاسى ايروانى را دريافت و عرض مدايح كرد و ملحى سزاوار جست و موظف و منعم و مشرف و مكرم شد از آن خجسته آستان لقب تاج الشعرائى يافت . اقطاعى در وجه مقررى وى معين آمد و هر به مدتى چند از موطن و مسكن بدار الخلافه آمدى و مدحت گفتى و مقضى الوطر بازگشتى تا چنان كه عادت روزگار بسر رفت و حضرت سلطان السلاطين شاهنشاه عهد ملك ناصر الدّين پادشاه غازى بر تخت موروثى ملك برآمد به خاكپاى مبارك رسيد و تهنيتها گفته و انعامها گرفته به نظم مجلس چند مراثى در تعزيهء سيد الشهداء عليه السلام مأمور شد و منظوم كرد . على الجمله از شعراى مقرر معين كثير الفضل بديع النظم اين دولت همايون است . اشعار بسيار وزن تقارب و قطعات و قصايد منظوم نموده كه همه در نهايت متانت است و كمال رزانت اگرچه ديوانش به تمامه حاضر نيست اين اشعارش در اين كتاب مرقوم مىشود :\r\n\r\nقصيده\r\n اى خد دل‌فريب تو بر قد دلربا * چون ماه چارده شبه بر خط استوا\r\nمهر سپه فتنهء آن خد دل‌فريب * مرد بهشت والهء آن قد دلربا\r\nيك پرتو از دو عارض ماهت صد آفتاب * يك حلقه از دو زلف سياهت صد اژدها\r\nحرفى ز خاك كويت و صد قبلهء اميد * نامى ز عيد رويت و صد كعبهء صفا\r\nهم لعل جانفزاى تو سرچشمهء حيات * هم زلف دلپذير تو سرحلقهء بلا\r\nپيدا كف كليم از آن زلف دلپذير * پنهان دم مسيح در آن لعل جانفزا\r\nروى تو و دل من آن ماه و اين كتان * عشق تو و من من آن برق و اين گيا\r\nروى چو ارغوانم شد چون زرير زرد * بالاى همچو تيرم شد چون كمان دوتا\r\nاز مهر تو مرا نه از آن خوب‌تر دليل * بر عشق تو مرا نه ازين راست‌تر گوا\r\nميرى كه خواجگان زمين را زمان زمان * بر بندگيش منهى گردون زند صلا\r\nسرمايهء مروت و سرچشمهء كرم * سردفتر فتوت و سرحلقهء وفا \r\n\r\n","description":"","footnote":"","page_name":" 684 ","page_number":684},
  {"content":"\r\n\r\n از او يكى عبادت و منهاج صد حيات * از او يكى اشارت و قانون صد شفا\r\nبر آستين بذلش خورشيد بوسه زن * بر آستان فضلش برجيس جبهه‌سا\r\nاى بر زمين گماشته فرمان احتشام * اى بر فلك فراشته ايوان كبريا\r\nقادر تويى كنون به همه كار چون قدر * نافذ تويى كنون به همه كار چون قضا\r\nگر آسياى چرخ چو گندم بسايدم * يك جو ز جا نجنبم چون قطب آسيا\r\nتا نفحهء بهار دهد شاخ را بهى * تا صرصر خزان شكند باغ را بها\r\nسرسبز شاخ قدر تو از نفخهء مراد * ايمن بهار عمر تو از صرصر فنا \r\n\r\nدر مدح شاهنشاه كامكار ناصر الدّين شاه قاجار\r\n زرفشان سوى كمان آمد ز عقرب آفتاب * بادهء باقى بنوش و طرهء ساقى بتاب\r\nاى به گيسو همچو عقرب اى به ابرو چون كمان * خيز كز عقرب كمان شد جلوه‌گاه آفتاب\r\nساده شد دشتى كه بد چون پر طاوس و تذرو * باده ده اى بر سر سروت دو مشكين پر غراب\r\nاى به رخ آب خزان اى از نفس باد بهار * بزم ما را كن بهار از آن خزان پرورد آب\r\nظل حق شمس سلاطين ناصر الدّين شه كه هست * پاى تا سر جوهرى از نور عقل مستطاب\r\nپايه‌يى از تخت شاه است اينكه اسمش آسمان * سايه‌يى از تاج شاه است آنكه نامش آفتاب\r\nترك گردون را چه تاب پنجهء اقبال اوست * بخت كيخسرو بتابد پنجهء افراسياب\r\nجان ز پولاد ار بود يا تن ز آهن خصم را * كاهد از تاب پرندش چون قصب از ماهتاب \r\n\r\n","description":"","footnote":"","page_name":" 685 ","page_number":685},
  {"content":"\r\n\r\n باد در چاهش كه را سوى فلك روى اميد * خشك مغز آن‌كس كه از دريا رود سوى سراب \r\n\r\nو له\r\n باز اين چه جوانيست كه با عالم پير است * وين عيش كه زير علم شاه و وزير است\r\nخيز اى چو خورنق رخ پدرام تو خرم * بخرام كه جشن شه بهرام سرير است\r\nمى ده كه به مهمانى نعمان شده بهرام * اى آنكه شقايق ز رخت رنگ‌پذير است\r\nبا شاه جوان همچو قمر دربر خورشيد * بهرام به نام ار چه بزرگ است حقير است\r\nمى سرخ‌تر از شاخ بقم خواهم كامروز * رخسارهء غم زردتر از برگ زرير است\r\nگلگون مىانگيز و بزن هى ره شبديز * در چنگ و نى آويز كه گاه بم و زير است\r\nبر قصر خورنق شده بهرام نگويم * بر اوج شرف گويم خورشيد منير است\r\nخورشيد يكى بر فلك اين است كه بينى * خورشيد زمين ظل خداوند بصير است \r\n\r\nدر عيد ولادت حضرت على بن ابى طالب ( ع )\r\n العيد و الصبوح كه گرديد آشكار * خورشيد حق ز مشرق تأييد كردگار\r\nعيد ولادت شه عمرانى است خيز * اى طلعت تو را كف موسى طليعه‌دار\r\nسر خداى جل‌جلاله ظهور كرد * بر خلق همچو نور تجلى به كوهسار\r\nامروز شد پديد پس پرده هرچه بود * ساقى بيا و پرده برافكن ز روى كار\r\nامروز زاد و فرش زمينت به فرش داد * آن عرش را دو نور دو چشمش دو گوشوار\r\nاى ماه چارده شبه جامم ده و دوده * روز ولادت پدر پاك هشت و چار\r\nعيد ولادت على اغصان فيض راست * هم اولين شكوفه و هم آخرين بهار\r\nمنصور روزگار شد اين عيد دل‌فروز * در روزگار ناصر دين شاه روزگار\r\nاينك فزون گذشته هزار و دويست سال * زين روز خوش كه شمس ولايت شد آشكار\r\nبس خسروان كه كوس بزرگى زند پيش * در ملت ده و دو امام بزرگوار\r\nرفتند و آمدند و نشستند و خاستند * شاهان دين‌پرست و سلاطين حق‌گذار \r\n\r\n","description":"","footnote":"","page_name":" 686 ","page_number":686},
  {"content":"\r\n\r\n اين روز را نكرد كس از بيم خصم عيد * كس را نشد سعادت جاويد آشكار\r\nسلطان ما كه ناصر دين پيمبر است * اين روز كرد عيد و ببخشيدش اعتبار\r\nبر شادكامى ولى و كورى عدو * زين عيد كرد ساعد اسلام را سوار\r\nشه نزل عيد را همه زر بذل كرد و عيد * آورد نزل شه سر خصم ستيزه‌كار\r\nخوارزم شه كز آتش سوداى خام داشت * چون ديگ مغز خيره به جوش و دم و بخار\r\nاز بهر تركتاز خراسان سوى سرخس * لشكر كشيده بود فزون از چهل هزار\r\nاز حملهء مقدمة الجيش ناصرى * بشكست قلب و ساقهء اعداى نابكار\r\nگرگان شكار شيران گشتند پيش از آنك * اندر رسد فريدون با گرز گاوسار\r\nاينك سر بريدهء خوارزمشاه و رى * اى سركشان دهر بگيريد اعتبار\r\nامسال بر سنان سر خوارزمشاه زد * سال دگر زند تن فغفور چين به دار\r\nرضوان بر آن پسر كه محمد شهش پدر * طوبى بر آن شجر كه چنينش خجسته بار \r\n\r\nو له ايضا\r\n خيز اى بهشت روى تو آرايش بهار * ارديبهشت دولت شاه است مى بيار\r\nگيتى به فر شاه در ارديبهشت‌ماه * خرم‌تر از بهشت بود خوش‌تر از بهار\r\nبر گاو شد خور از بره مىده ز پاى پيل * اى آهوان مست ترا شير نر شكار\r\nپوشيده شنبليد ز زربفت پيرهن * وز پرنيان سبز بياراست گل ازار\r\nخرم همىخرامد در جويبار سرو * سرخوش همىسرايد بر شاخسار سار\r\nمى باز كن چو خون كبوتر ز حلق بط * اى سبزخط كه چون پر طوطى است شاخسار\r\nمار از چهره گنج و ز لب مار مهره‌بخش * كز خاك سبز سر زد همچون زبان مار\r\nمىده غزال‌چشما كاينك چو چشم شير * لاله همىدرخشد ز اطراف مرغزار \r\n\r\nدر تهنيت عيد غدير خم و مديح شاه اوليا ( ع )\r\n بهار عيد غدير است به ز فروردين * كز او فروخت چو باغ بهشت گلشن دين\r\nبكوب پاى و برافكن كله بيفشان دست * كه صاحب كله هل اتى است صدرنشين \r\n\r\n","description":"","footnote":"","page_name":" 687 ","page_number":687},
  {"content":"\r\n\r\n بيار بادهء كوثر سرشت طوبى لك * كه ره ز عيد غدير است تا بهشت برين\r\nخليفهء حق و داماد احمد مرسل * ولى مطلق و استاد جبرئيل امين\r\nامام اول و آخر زمان كه در كف اوست * زمام روز و شب و رشتهء شهور و سنين\r\nسپهر يازده اختر كه چار بالش حكم * نهاده بر مه و خورشيد و زهره و پروين\r\nكى آسمان و زمين ثانى على زايند * كه اوست بانى و معمار آسمان و زمين\r\nز بندگى است به جايى كه در خدايى او * جماعتى به گمانند و فرقه‌اى به يقين\r\nخداش مىنتوان گفت ليك هم ز خدا * جداش مىنتوان ديد جز به چشم دوبين\r\nخدا مگوى على را و هرچه خواهى گوى * هزار نامش غير خداى كن تعيين\r\nعلى است نفس پيمبر على است سر خدا * كه بر ولى و عدويش ستايش و نفرين \r\n\r\nدر نعت حضرت خاتم النبيين صلى الله عليه و آله\r\n تبارك اللّه عيد ولادت احمد * كه بر براق سعادت همىكند جولان\r\nسواد شامش از و چين طرهء دلبر * بياض صبحش از نور طلعت جانان\r\nز خاك بطحى بر مه شهى فراخت علم * كه اوست علت غايى به عالم امكان\r\nامير نه فلك و حكمران هفت اختر * خديو شش‌جهت و مرزبان چاراركان\r\nرسالتش را شق‌القمر يكى آيت * جلالش را روح القدس يكى برهان\r\nز كاخ حشمت او يك رواق كهنه سپهر * ز شاخ رحمت او يك بهار تازه جنان\r\nز مهر روشن جودش فرشتگان پرتو * ز ابر پاك وجودش پيمبران باران\r\nنبود گوى فلك در ميان فتاده هنوز * كه بود بر كف آن شهسوار را چوگان\r\nنداشت سايه و از ابر سايبان بودش * به هر زمين كه شدى همچو آفتاب روان \r\n\r\nهم در مدحت شاه ولايت عليه السلام\r\n صبوح عيد طوبى ز فردوس است پيغامش * مى آريد از غدير خم چو مى كوثر نم جامش \r\n\r\n","description":"","footnote":"","page_name":" 688 ","page_number":688},
  {"content":"\r\n\r\n زهى عيد غدير خم سروش رهبر مردم * كه سر بر افسر انجم قدم در چشم ايامش\r\nبدار العدل شرع مصطفى شد داورى حاكم * كه نافذ بر حدود ما سو اللّه است احكامش\r\nعلى عرش معالى آن جهان شرع را والى * كه خواهند افسر عالى شها از نعل خدامش\r\nوصى و حجت مطلق كه حق در عالم معنى * يد خود خواند و عين خويش و سيف خويش و ضرغامش\r\nصفاى مروه مولود حرم آب رخ زمزم * كه اركان قبله از حرمت حجر مسجود از اكرامش\r\nرواق عرش سقفى از سراى حشمت خاصش * بسيط فرش طرفى از بساط نعمت عامش\r\nگروهى ايزدش دانند و خلقى بندهء ايزد * من اين دانم كه حد معرفت بيرون ز اوهامش\r\nصريح ار گويمش ايزد رود سر بر سر اين سر * نگويم بگذرم زين سر و بگذارم به ابهامش\r\nبه ذات او بود قايم سپهر و آفتاب او * مه و كيوان و تير و زهره و برجيس و بهرامش\r\nسر دوش نبى معراج او شد شاهد دعوى * حديث كعبه و شرح نگونسارى اصنامش \r\n\r\nفى المسمط\r\n نوروز فراز آمد با اختر فيروز * با اختر فيروز فراز آمد نوروز\r\nگشتند به رفتار يك اندازه شب و روز * شد مهر به بيت الشرف اى ماه شب‌افروز\r\nوقت است كه گيرى ره بستان و گلستان \r\n\r\n","description":"","footnote":"","page_name":" 689 ","page_number":689},
  {"content":"\r\n\r\n عيد آمد و زيبا شد باغ از پس زشتى * پوشيد چمن بر تن ديباى بهشتى\r\nگلشن چو رخ خورشيد از خوب سرشتى * مى ده به من اى ترك پسر كشتى كشتى\r\nتا زايدم از طبع گهر عمان عمان * سبزه به خط غاليه آلاى تو ماند\r\nسرو لب جو بر قد و بالاى تو ماند * لاله به رخ نغز دلاراى تو ماند\r\nسنبل به سر زلف سمن‌ساى تو ماند * به خرام كه خرم شد باغ از گل و ريحان\r\nغنچه چو لبت خنده‌زداى ترك حصارى * بگريست چو دو ديدهء من ابر بهارى\r\nچون طره‌ات افشاند صبا مشك تتارى * عيد است فروسوز هلا عود قمارى\r\nدر كاسه فكن آبى چون آتش سوزان * اى عشق تو انداخته از بام مرا طشت\r\nايام دگرگون شد و دوران فلك گشت * چون باغ ارم خرم و آراسته شد دشت\r\nبخرام و بزن جام و ميارام ز گلگشت * از اول فروردين تا آخر نيسان\r\nتا آخر نيسان نه كه تا آخر خرداد * مىبايد اى ترك قدح خورد و قدح داد\r\nبل باده ببايد زد چه تير و چه مرداد * كه ايام به كام است و جهان پردهش و داد\r\nدر عهد ملك ناصر دين خسرو ايران * هر روز ز عهد شه عيد است نكوتر\r\nهر صبح بود گيتى افروخته‌روتر * هر نيمهء شب مرغ طرب قافيه‌گوتر\r\nاى كبك خرامنده بده خون كبوتر * كز فر هما به علم دولت سلطان\r\nپرصورت چين شد همه جا خاصه حدرى * چون خلخيان در شه بست كمر نى\r\nاى كاشمرى سرو قباپوش هلا هى * ما را ز خط بصره و بغداد بده مى\r\nبر راه نهاوند و بر آهنگ سپاهان * سلطان بهار آمد با مكنت و مايه\r\nگسترده لوايش به همه گيتى سايه * امسال به از پار و ز پيرارش پايه\r\nاين خيل رياحين زو بستند طلايه * صف همچو نظام شه بربسته به ميدان\r\nدر دشت صف ناميه اسپر به سر دوش * چون لشكر كيخسرو ايران هله در جوش \r\n\r\n","description":"","footnote":"","page_name":" 690 ","page_number":690},
  {"content":"\r\n\r\n خيز اى ختنى ترك كماندار زره‌پوش * پر ساز من از آن خون سياووش\r\nتا رخش طرب رانم چون رستم دستان * بر لشكر كانون زد آزار شبيخون\r\nدامان زمين شد ز شبيخونش پر از خون * عيد آمد همچون علم كاوه همايون\r\nبلبل به سرير گل برشد چو فريدون * بگريخت چو ضحاك سيه‌زاغ ز بستان\r\nدر خانهء بهرام خور افروخته رخسار * بنشست و صبا آمد با صنع سنمار\r\nرونق‌شكن قصر خورنق شد گلزار * رو كهنه رحيقى چو عقيق يمنى آر\r\nاى داغ ز رويت به دل لالهء نعمان * اى لعبت شيرين كه دو مرجانت شكرريز\r\nگلگون مى شش مه ران بر ره شبديز * كه آراسته شد باغ چو رامشگه پرويز\r\nزد فاخته چون باربد الحان دلاويز * سارى چو نكيسا شد سرگرم به دستان\r\nآن مرغ شب‌آويز به دو پاى معلق * از شب زده تا صبح چو منصور انا الحق\r\nبيجاده‌لبا بادهء ديرين مروق * درده به من ساده ضمير از خط ازرق\r\nتا ساغر زرين به كف نرگس فتان * آن بلبلكان بين زده ناقوس به تعجيل\r\nوان لالهء روشن چو به دير اندر قنديل * وان قمريكان بين كه همىخوانند انجيل\r\nوان باد صبا كه آمد همچون دم جبريل * وان غنچه كه شد حامله چون دختر عمران\r\nكن لعل از آن عيسى نه‌ماهه رخ زرد * زان مى كه سه پيمانهء او عيسى هر درد\r\nكه آيد چو دم عيسى بوى سمن و درد * عيد آمد و شستند ز دامان چمن گرد\r\nشد زنده زمين از دم باد و نم باران * خواهى خبر يك‌مههء مهر كما هى\r\nاز دلو برون آمد چون يوسف چاهى * افتاد چو ذو النون سپس اندر دم ماهى\r\nامروز فراز آمد بر مسند شاهى * افروخته شد مصر شرف از مه كنعان\r\nاى مور رخت گرد نگين صف زده بىحد * تو چون پرى و جعد تو چون ديو مشعبد \r\n\r\n","description":"","footnote":"","page_name":" 691 ","page_number":691},
  {"content":"\r\n\r\n برخيز كه گل شست چو بلقيس به مسند * از سبزه شد اطراف شمر صرح ممرد\r\nاز باد سحر شاخ شجر تخت سليمان * با فر سليمانى نغز و خوش و مسعود\r\nعيد آمد و شد گيتى چون جنت موعود * بنهاد بر آتش به رهش باد صبا عود\r\nزان سان كه مزامير همىخواندى داود * گشتند نواخوان همه مرغان خوش‌الحان\r\nاى از رخ زيباى دلاراى خجسته * مرآت سكندر را بازار شكسته\r\nمى ده كه ز ظلمات زمين گل شد رسته * بر طرف شمر سبزهء نوخيز نشسته\r\nچون خضر پيمبر به لب چشمهء حيوان * فروردين مه رايت فيروزى در مشت\r\nانگشترى دولت و اقبال در انگشت * باز آمد و دادند صف بهمن و دى پشت\r\nافروخت ز گل باد صبا آتش زردشت * زان زند همىخواند بلبل به گلستان\r\nاى عكس سرشك من در روى تو از دور * پيدا چو مى صافى در ساغر بلور\r\nمى ده كه قدح ناشده نرگس شد مخمور * شخ گشت ز نيلوفر چون كان نشابور\r\nصحرا ز گل سورى چون كوه بدخشان * در حجلهء باغ اينك مشاطه نسيم است\r\nابروى عروسانش زين روى وسيم است * بر گرز نشان مرسله از در يتيم است\r\nدر دست يكى ياره ز ناكاسته سيم است * در گوش يكى حلقه ز نو خاسته مرجان\r\nآن عقد گهربين كه هوا راست ز ژاله * وان جام عقيقين كه به كف دارد لاله\r\nاى سبزخط گل‌رخ شمشاد كلاله * وقت است كه در سر مى و در دست پياله\r\nخوش پاى فروكوبى چون سرو خرامان * شد دشت نگارا چو رخ تو به نكويى\r\nآن به كه به گلگشت چو آهو به چه پويى * چون كبك خرامى و گل سنبل بويى\r\nتا مرغ چمن قافيه پردازد گويى * در بارگه شاه شهاب است ثناخوان\r\nصد شكر كه گرديد به كام دل ما دهر * در رى شكر مصرى ديديم پس از زهر\r\nلطف آمد و بنشست بر آرامگه قهر * شد رشتهء آسايش آراسته در شهر\r\nبر خلق نظر كرد ببخشايش يزدان \r\n\r\n","description":"","footnote":"","page_name":" 692 ","page_number":692},
  {"content":"\r\n\r\n\r\nو له ايضا\r\n باد فروردين چو فرشه جهان‌افروز شد * روزگار ميگساران فرخ و فيروز شد\r\nاى بهار تازه‌چهر من هلا نوروز شد * تازه كن جان حريفان زان مى صاف كهن\r\nبرد در بيت الشرف خورشيد زرين‌جامه رخت * زير تشريف زمرد رنگ پنهان شد درخت\r\nشاه گل با افسر بيجاده‌گون برشد به تخت * جام سيمين ده كه صف بستند شمشاد و سمن\r\nدرشكست از لشكر آزارمه قلب شتا * بشكن اى ترك حصارى زلف پرچين دوتا\r\nكز نسيم باد بستان شد همه مشك ختا * وز سرشك ابر صحرا شد همه در عدن\r\nنرگس شهلاست مى ناخورده چون چشم تو مست * لاله را همرنگ لعلت جام يا قوتين به دست\r\nخيز اى سرو چمن با قد موزون تو پست * تا كه بنشينيم خوش در سايهء سرو چمن\r\nباد چون زلف تو سنبل را گره برزد به مو * سبزه همچون خط دلجويت دميد از طرف جو\r\nاز گل و از ياسمن گلزار شد پررنگ و بو * اى رخت همرنگ گل مى ده به بوى ياسمن\r\nابر چون صورتگران چين به صحراى وسيع * هر زمان برمىنگارد صورتى نغز و بديع\r\nبادهء گلگون بپيما كز دم باد ربيع * نيك سرسبز است و خرم دامن ربع و دمن\r\nفرودين با لشكرى آراسته آمد فراز * كشور گلزار را آراست چون چين و طراز\r\nزان ركاب باده ده بر لشكر غم تركتاز * اى ز خيل غمزه‌ات بر كشور دل تاختن\r\nدشت خرم شد سبك به خرام با رطل گران * بنگر آن گلهاى گوناگون كه رست از هر كران\r\nچون سيه‌زلف تو پيچان ضيمران در ضيمران * چون بناگوش تو غلطان نسترن بر نسترن \r\n\r\n","description":"","footnote":"","page_name":" 693 ","page_number":693},
  {"content":"\r\n\r\n دشت چون بال تذروان گشت پرنيرنگ و خط * بوستان شد چون پر طاوس پرنقش و نقط\r\nبر نواى ناى بلبل ريز خون از حلق بط * اى خطت چون بال طوطى زلف چون پرزغن\r\nبوى گل هردم به قلب غم شكست آرد همى * هوشمندان را نواى مرغ مست آرد همى\r\nاى خوش آن مستى كه در بستان به دست آرد همى * نار پستان و ترنج غبغب و سيب ذقن\r\nسر برآور اى پرىروى پرىپيكر ز كاخ * راست چون صرح ممرد بين همه دشت فراخ\r\nباده ده كز باد چون تخت سليمان گشت شاخ * اى خطت مور و دهانت خاتم و زلف اهرمن\r\nدشت پوشيد از سپر غم اى صنم چينى زره * گل چو فرخارى رخت افروخت با فرى فره\r\nباده زن تركانه اى زلفت همه چين و گره * بوسه ده مستانه اى جعدت همه چين و شكن \r\n\r\nالمسمط الثالث\r\n عيد بزرگ است و فرودين جلالى * مهر به بيت الشرف نهاده نهالى\r\nبركه و در ابر برفشانده لآلى * باغ به نغزى چنان كه مجلس عالى\r\nگوئى آراسته است داور ايران * باز به چشم خروس شخ شد مشحون\r\nساخت نى و ارغنون چكا و به هامون * چنگ شباهنگ راست گشت به قانون\r\nخون كبوتر ده اى همان همايون * پردهء قمرى زن اى تذرو خرامان\r\nگشت ز ابيات گل چو طبع تر من * دفتر گلزار قطعه‌قطعه مدون\r\nسود صبا لاله را عبير بهاون * كارگه دشت پرحرير ملون\r\nدامن كهسار پرجواهر الوان * ناميه آراست شاه آيين لشكر\r\nلشكر شاهينش غرق جوشن و مغفر * طبل و درفش است كوه و صحرا يكسر\r\nبيد كشيد است از يكى سو خنجر * غنچه گشاد است از دگر سو پيكان \r\n\r\n","description":"","footnote":"","page_name":" 694 ","page_number":694},
  {"content":"\r\n\r\n اين همه را به اعدوى شاه ستيز است * خصم ملك از ستيزشان بگريزد است\r\nابر بر اعداى ملك حادثه‌ريز است * تيغ بهار اين‌چنين به خون كه تيز است\r\nخون بدانديش شاه و حاسد سلطان * صاف كهن ده كه نوبهار برآمد\r\nسبزه چو خطت ز جويبار برآمد * غنچه چو لعلت ز شاخسار برآمد\r\nلاله ز خاراى و گل ز خار برآمد * چون دل عشاق از شكنجهء هجران \r\n\r\nمسمط الرابع\r\n عيد مظفر آمد فرخنده چون هما * چون كبك دل‌فريب و چو طاوس دلربا\r\nاز تيغ كوه ناخن شاهين دميد ها * بگشاى خون ز حلق بط اندر بساط ما\r\nاى زلف زاغ پيكرت از پنجهء جفا * بر قلب عاشقان زده چون باز بر حمام\r\nسى روزه و دوروزه شد از بزم عمر طى * در سر مرا هزار دوار از خمار مى\r\nمست است هفت عضوم و افسرده چار پى * اى ماه چارده شبه ماه نو است هى\r\nبر كام من بپيما از آن دوساله مى * دفع خمار روزهء سى روزه را سه جام\r\nاى رستمى كمندت از آن زلف خورده تاب * چشمت به تركتازى و جادو فراسياب\r\nدل در چه ذقنت چو بيژن به رنج و تاب * كيخسرو اختر آمد عيد ظفرمآب\r\nخون سياوش افكن در خسروى ركاب * كز تيغ كوه سر زد ابروى زال سام\r\nاى سيم سادهء تو ز خط لاجوردپوش * سى و سه لؤلؤت به دو مرجان باده‌نوش\r\nدر جزع مستت آفت سيصد هزار هوش * مى لعل ده كه در رگ شادى است خون به جوش\r\nعيد است و كرده حلقهء زرين فلك به گوش * تا شاه خسروان زمين خواندش غلام \r\n\r\n","description":"","footnote":"","page_name":" 695 ","page_number":695},
  {"content":"\r\n\r\n\r\nمسمط الخامس\r\n آمد آن ترك فروهشته ز گيسو زنجير * ابرويش خم چو كمان و مژگان راست چو تير\r\nدل او سخت حديد و بر او نرم حرير * شيرافكن دو غزالش دهن آلوده به شير\r\nتاخت چالاك و سبك بر من مهجور اسير * همچو صياد كمر بسته به قصد نخچير\r\nيا چو خونخواره پدر گشته به آهنگ قصاص * لب چون نوشش ز هر غم دل را ترياق\r\nپر ز بوى گل اسپرغم پوشش آفاق * شاخ مرزنگوش انداخته از دوش بساق\r\nمن دل‌باخته را تاخته آمد به وثاق * مست و خونخوار چو تركان تتار و قبچاق\r\nتركتازى نگاهش به قلوب عشاق * همچو بر خيل عجم حملهء سعد وقاص\r\nچون ملك جلوه‌كنان بر فلك محبوبى * به بطينت ز پرى چون ز پرى كروبى\r\nلب و رخساره و قد كوثر و خلد و طوبى * طره‌اش يكسره طرارى و شهرآشوبى\r\nحسن او يوسفى و كلبهء من يعقوبى * او چو خورشيد فروزنده به اوج خوبى\r\nذره‌آساى دل من به هوايش رقاص * آمد القصه عتابى چو بر آتش انگشت\r\nدر وثاقم ز رخ و زلف گل و سنبل كشت * گفت برنامهء حسنم خط عشقت كه نوشت\r\nچه كسى بىرخ زيباى من اى عاشق زشت * گفتمش وصل تو طوبى لك اگر چند بهشت\r\nدوستر دارم از وصل تو اى حور سرشت * مدح دستور جهان آن ز مهان خاص الخاص\r\nاى گهر چون تو كم افتاده به جيب ايجاد * اين مسمط بين كه آراستم از رشتهء صاد\r\nجودت و لفظ و معانى نگر اى مير جواد * وزرا و شعرا عمدهء آنان و عماد\r\nبا تو و من چو بر آدميانند جماد * تويى از آنان چون عنبر سار از رماد\r\nمنم از اينان چون نقرهء خالص ز رصاص * چون تو يك تخم شرف گنبد دوار نديد\r\nعقل نورى چو تو در عالم انوار نديد * داورى همچو تو انديشه به ادوار نديد\r\nخانهء ملك حصارى چو تو استوار نديد * چرخ الا به تو اين جاه سزاوار نديد\r\nپربهاتر ز تو يك گوهر شهوار نديد * اندرين بىسر و بن دريا و هم غواص \r\n\r\n\r\n","description":"","footnote":"","page_name":" 696 ","page_number":696}
  ]