[
  {"content":"\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد پنجم\r\nترجمهء\r\nابوالقاسم پاينده\r\nانتشارات اساطير\r\n8\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد پنجم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ سوم : 1368 ه‍ ش\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد پنجم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nآبان ماه 1352\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\n\r\nعمرو گويد : مردم سواد به يزدگرد پسر شهريار بناليدند و كس پيش او فرستادند كه عربان در قادسيه فرود آمده‌اند و پيداست كه سر جنگ دارند و از هنگامى كه به قادسيه آمده‌اند هر چه را ميان آنها و فرات بوده ويران كرده‌اند و جز در قلعه ها مردم نمانده و چهار پا و آذوقه كه در قلعه ها جا نگرفته از دست برفته و چيزى نمانده كه ما را نيز از قلعه ها فرود آرند ، اگر كمك به ما نرسد به ناچار تسليم آنها مىشويم .\r\nشاهانى كه در طف ، املاك داشتند نيز به يزدگرد چنين نوشتند و مردم را تأييد كردند و شاه را برانگيختند كه رستم را بفرستد ، و چون به اين كار مصمم شد كس فرستاد و رستم را پيش خواند و چون بيامد به دو گفت : « مىخواهم ترا سوى سواد فرستم ، براى هر كارى آمادگى در خور آن بايد . اكنون تو مرد پارسيانى و مىبينى كه اين بليه كه به آنها رخ نموده از آغاز شاهى خاندان اردشير همانند نداشته » رستم چنان وانمود كه راى شاه را پذيرفته و ثناى او گفت ، شاه گفت :\r\n« مىخواهم نظر ترا بدانم و از انديشه ات آگاه شوم ، عربان را و رفتارشان را از هنگامى كه در قادسيه فرود آمده‌اند براى من وصف كن و بگوى كه عجمان از آنها چه مىكشند . » رستم گفت : « عربان چون گرگانند كه از غفلت چوپان فرصتى يافته‌اند و به تباهى پرداخته‌اند »\r\n","description":"","footnote":"","page_name":" 1671 ","page_number":4},
  {"content":"\r\nشاه گفت : « چنين نيست . من از تو پرسيدم تا وصف آنها را آشكار بگويى و ترا نيرودهم كه به ترتيب آن كار كنى اما صواب نگفتى . اينك سخن من بشنو كه مثال عربان و فارسيان چونان عقابى است كه بر كوهى فرود آمده كه پرندگان ، شبانگاه آنجا رود ، در دامن كوه در آشيانه هاى خود آرام گيرد\r\nو چون صبح شود عقاب را در كمين خويش بيند و اگر پرنده اى جدا افتد عقابش بربايد و چون پرندگان چنين بيند از بيم مقاومت نيارد و هر پرنده اى كه جدا ماند بچنگ عقاب افتد اگر پرندگان يك جا هجوم آرد عقاب را براند و چنان شود كه همه نجات يابد جز يكى اما اگر پراكنده شود هر گروه كه به مقاومت آيد نابود شود . مثال عربان و عجمان چنين است ، به اين ترتيب كار كن » رستم گفت : « اى پادشاه ! مرا بگذار كه عربان تا وقتى مرا به مقابلهء آنها واندارى پيوسته از عجمان بيمناك باشند ، شايد سياست اين باشد كه مرا نگهدارى و خدا كار را كفايت كند و خدعه و تدبير جنگ به كار برده باشيم كه تدبير و خدعه در جنگ از پيروزى مختصر سودمندتر است » اما شاه نپذيرفت و گفت : « ديگر چه ؟ » رستم گفت : « در جنگ تأمل از شتاب بهتر است و اينك تأمل بايد كه جنگ سپاهى از پس سپاهى ديگر از هزيمت يك جا درستتر مىنمايد و براى دشمن سختتر است . » اما شاه اصرار كرد و نپذيرفت ، رستم برون شد و در ساباط اردو زد و پيوسته كسان به نزد شاه مىفرستاد مگر وى را از اين كار معاف دارد و ديگرى را بفرستد .\r\nدر اين اثنا كسان به دور رستم فراهم مىشدند و خبرگيران از جانب حيره و بنى صلوبا براى سعد خبر آوردند و او قضيه را براى عمر نوشت .\r\nچون استغاثهء مردم سواد بوسيلهء آزاد مرد پسر آزاد به نزد يزدگرد مكرر شد به\r\n","description":"","footnote":"","page_name":" 1672 ","page_number":5},
  {"content":"\r\nهيجان آمده و مصمم شد كه رستم را به جنگ وادارد و از تدبير چشم پوشيد كه مردى كوته بين و لجوج بود و به رستم تأكيد كرد و او همان سخنان را تكرار كرد و گفت :\r\n« اى پادشاه ! خلاف تدبير ، مرا ناچار مىكند از حد خود برتر روم و مسئوليت از خويش بردارم . اگر چاره داشتم اين سخنان را نمىگفتم ، ترا به خدا قسم مىدهم كه به خاطر خودت و كسانت و پادشاهيت بگذارى من در اردوگاهم بمانم و جالنوس را بفرستم ، اگر ظفر بود چه بهتر و گر نه من آماده‌ام و ديگرى را مىفرستم تا وقتى كه چاره نماند و مفر نباشد به مقابلهء آنها رويم كه خسته و ضعيفشان كرده‌ايم و ما تازه نفسيم . » اما يزدگرد نپذيرفت و او را به رفتن وادار كرد .\r\nابن رفيل به نقل از پدرش گويد : وقتى رستم در ساباط فرود آمد و لوازم جنگ فراهم آورد ، جالنوس را با چهل هزار كس پيش فرستاد و گفت : « حمله اى ببر اما درگير مشو تا فرمان دهم » هرمزان را به پهلوى راست سپاه وى گماشت و مهران پسر بهرام رازى را به پهلوى چپ گماشت و پيرزان دنباله دار سپاه شد .\r\nرستم براى تشجيع سپاه گفت : « اگر خدا ما را بر اين قوم ظفر داد راه به ديار آنها مىبريم و در آنجا جنگ مىكنيم تا به صلح آيند و به وضعى كه داشته‌اند رضايت دهند . » و چون فرستادگان سعد پيش شاه شدند و باز گشتند ، رستم خوابى ناخوشايند ديد و احساس خطر كرد ، از حركت و مقابلهء عربان باك داشت و به ترديد افتاد و آشفته شد و از شاه خواست كه جالينوس برود و او بماند تا ببيند چه مىكنند ، گفت : « ظفر جالنوس چون ظفر منست اگر چه نام من پيش آنها معتبرتر است ، اگر ظفر يافت همانست كه مىخواهيم ، و اگر نه كس ديگر فرستم و اين قوم را تا وقتى معين نگهداريم كه اميدوارم تا وقتى كه من شكست نخورده باشم پارسيان از كوشش نمانند و همچنان در دل عربان مهابت داشته باشم . تا وقتى من به جنگ آنها نرفته ام\r\n","description":"","footnote":"","page_name":" 1673 ","page_number":6},
  {"content":"\r\nجرئت حمله نيارند ، اگر شخصا به جنگ روم يكباره جرى شوند و پارسيان كاملا بشكنند . » آنگاه رستم مقدمه سپاه را كه چهل هزار كس بود بفرستاد و خود با شصت هزار كس حركت كرد ، دنبالهء سپاه بيست هزار كس بود .\r\nعمرو گويد : رستم با يكصد و بيست هزار كس حركت كرد كه همه متبوع بودند و با تبعه بيشتر از دويست هزار كس بودند ، از مداين با شصت هزار كس درآمده بود كه همه متبوع بودند . » عايشه گويد : رستم با شصت هزار كس كه همه متبوع بودند به سعد كه در قادسيه اردو زده بود حمله برد .\r\nعمرو گويد : وقتى شاه رستم را به حركت وادار كرد ، وى به برادرش و سران پارسى چنين نوشت : از رستم به بندوان مرزبان در ، و تير پارسيان كه با هر حادثه مقابله مىكرد و خدا هر سپاه بزرگى را به دست وى مىشكست\r\nو هر قلعهء استوارى را مىگشود و به كسانى همانند وى ، قلعه هاى خويش را استوار كنيد و آماده شويد و لوازم فراهم آريد كه زود باشد كه عربان به ديار شما آيند و مزاحم سرزمين و كسانتان شوند . رأى من اين بود كه آنها را نگهداريم و تعلل كنيم تا طالع سعدشان به نحوست گرايد ، اما شاه نپذيرفت .\r\nصلت بن بهرام گويد : وقتى يزدگرد فرمان داد كه رستم از ساباط حركت كند وى نامه اى همانند نامه پيش به برادر خويش نوشت و چنين افزود كه ماهى آب را گل آلود كرده و شتر مرغان نكو شده و گل رونق گرفته و ميزان باعتدال آمده و بهرام برفته و چنان دانم كه اين قوم بر ما چيره شوند و بر ملك مجاور ما تسلط يابند .\r\nسختترين چيزى كه ديدم اين بود كه شاه گفت : « يا تو سوى آنها مىروى يا من خودم مىروم . » من سوى آنها روانم .\r\nابن رفيل به نقل از پدرش گويد : كسى كه يزدگرد را به فرستادن رستم\r\n","description":"","footnote":"","page_name":" 1674 ","page_number":7},
  {"content":"\r\nواداشت غلام جاپان منجم كسرى بود ، وى از مردم فرات بادقلى بود ، يزدگرد كس به طلب او فرستاد و گفت كه در بارهء رفتن رستم و جنگ عربان چه نظر دارى ؟\r\nو او از راست گفتن بيم كرد و سخن به دروغ گفت .\r\nو چنان بود كه رستم نيز دانشى مانند دانش وى داشت و به سبب دانش خويش ، رفتن را خوش نداشت اما شاه به رفتن وى مصر بود كه غلام جاپان فريبش داد . شاه به دو گفت : « مىخواهم كه مرا در بارهء اين راى كه دارم خبر دهى كه از گفتهء تو اطمينان يابم . » غلام به زرناى هندى گفت : « وى را خبر ده . » گفت : « از من بپرس » و چون بپرسيد گفت : « اى پادشاه مرغى بيايد و بر ايوان تو افتد و چيزى كه به دهان وى باشد اينجا افتد » و دايره اى بكشيد . غلام گفت : « راست ميگويد ، مرغ كلاغ باشد و در دهان وى درهمى باشد . » وقتى جاپان خبر يافت كه شاه او را خواسته پيش وى آمد و شاه در بارهء سخن غلام از او پرسيد كه محاسبه كرد و گفت : « راست گفت اما خطا كرد كه مرغ ، كلاغ زنگى است و درهمى به دهان دارد كه اينجا مىافتد . » زربابه دروغ گفت كه درهم مىجهد و اينجا ميافتد و دايرهء ديگر كشيد . از جاى برنخاسته بودند كه يك كلاغ زنگى بر كنگره ها نشست و درهمى از او در خط اول افتاد و برجست و در خط ديگر جاى گرفت\r\nو هندى به جاپان كه او را تخطئه كرده بود سخن به تعرض گفت . آنگاه گاوى آبستن بياوردند . هندى گفت : « گوسالهء آن سياه رنگ است و سپيد پيشانى . » جاپان گفت : « دروغ مىگويى سياه است و دم آن سپيد است . » گاو را بكشتند و گوساله را در آوردند كه دم آن ميان پيشانى بود .\r\nجاپان گفت : « خطاى زرنا از اينجا بود . » و شاه را دل دادند كه رستم را روان كند و او چنان كرد .\r\n","description":"","footnote":"","page_name":" 1675 ","page_number":8},
  {"content":"\r\nجاپان به جشنسماه نوشت كه كار پارسيان به زوال افتاد و دشمنان بر آنها چيره شوند ، ملك گبران برفت و ملك عربان پاگرفت و دينشان تسلط يابد . با آنها پيمان كن و فريب اوضاع را مخور ، شتاب كن ! شتاب كن ! پيش از آنكه به دست آنها افتى .\r\nو چون نامه به جشنسماه رسيد سوى عربان روان شد و پيش معنى رفت كه با سپاه خود در عتيق بود كه وى را پيش سعد فرستاد و از او براى خودش و خاندانش و پيروانش پيمان گرفت و خبر گير آنها شد و پالوده به معنى پيشكش كرد و معنى از زن خود پرسيد اين چيست ؟\r\nگفت : « بگمانم زن بيچاره اش مىخواسته كاچى بپزد و نتوانسته . » معنى گفت : « بيچاره . » عمرو گويد : « وقتى رستم از ساباط حركت كرد جاپان بر پل او را بديد و گله كرد و گفت : مگر با رأى من هماهنگ نيستى ؟ » رستم گفت : « عنان كار به دست ديگرى است و من به ناچار اطاعت مىكنم » رستم جالنوس را پيش فرستاد كه تا حيره رفت و در نجف خيمه زد . رستم نيز برفت تا در كوثى فرود آمد و به جالنوس و آزاد مرد نوشت كه يكى از عربان را از سپاه سعد براى من بگيريد ، آنها برفتند و يكى را بگرفتند و پيش رستم فرستادند كه در كوثى بود و از او خبر پرسيد سپس او را بكشت .\r\nابن رفيل به نقل از پدرش گويد : وقتى رستم حركت كرد و فرمان داد كه جالنوس سوى حبره پيش رود به دو گفت يكى از عربان را براى او بگيرد و او به همراه آزاد مرد\r\nبا يكصد كس تا قادسيه برفتند و نزديك پل قادسيه به مردى رسيدند و او را بربودند و عربان به حركت آمدند اما به آنها نرسيدند ، فقط كسانى از عقبماندگانشان به دست مسلمانان افتادند و چون به نجف رسيدند مرد بربوده را پيش رستم فرستادند كه در كوثى بود .\r\n","description":"","footnote":"","page_name":" 1676 ","page_number":9},
  {"content":"\r\nرستم به دو گفت : « براى چه آمده‌ايد و چه مىخواهيد ؟ » گفت : « به جستجوى موعود خدا آمده‌ايم » گفت : « موعود خدا چيست ؟ » گفت : « اگر از مسلمان شدن دريغ كنيد ، زمين و فرزندان و جانهاى شما » رستم گفت : « و اگر پيش از اين كشته شويد ؟ » گفت : « وعده خدا چنين است كه هر كس از ما پيش از اين كشته شود او را به بهشت در آورد و آنچه را با تو گفتيم به باقيماندگان ما دهد و ما به اين يقين داريم . » رستم گفت : « پس ما را به دست شما داده‌اند ؟ » گفت : « اى رستم ! واى بر تو اعمالتان شما را بدست ما داده و خدا به سبب آن تسليمتان كرده ، از آنچه اطراف خود مىبينى فريب مخور كه تو با انسانها طرف نيستى بلكه با قضا و قدر پنجه افكنده اى » رستم خشمگين شد و بگفت تا گردن او را بزدند .\r\nآنگاه رستم به آهنگ برس از كوثى در آمد و ياران وى اموال كسان را به زور گرفتند و با زنان در آميختند و ميخوارگى كردند و بوميان فرياد پيش رستم آوردند و از رفتارى كه با اموال و فرزندانشان مىشد شكايت كردند ، رستم در ميان جمع به سخن ايستاد و گفت : « اى گروه پارسيان ! به خدا آن مرد عرب راست مىگفت . به خدا اعمال ما سبب زبونى ما شده ، به خدا رفتار عربان كه با ما و مردم در حال جنگند از رفتار شما بهتر است ، خدا به سبب رفتار نكو و عدالت و پيماندارى و نيكى ، شما را بر دشمنان فيروز مىكرد و بر بلاد تسلط مىداد اكنون كه از آن رفتار بگشته‌ايد و اين كارها را پيش گرفته‌ايد ، خدا كار شما را دگر مىكند و بيم هست كه قدرت خويش را از شما بگيرد . » آنگاه رستم كسان بفرستاد كه تنى چند از آنها را كه مايهء شكايت مردم شده بودند بياوردند و گردنشان را بزد . پس از آن بر نشست و نداى رحيل داد و برون شد\r\n","description":"","footnote":"","page_name":" 1677 ","page_number":10},
  {"content":"\r\nو نزديك دير الاعور فرود آمد و از آنجا سوى ملطاط رفت و روبروى نجف بر كنارهء فرات و نزديك خورنق تا غريين اردو زد و مردم حيره را خواست و تهديدشان كرد و مىخواست خونشان بريزد .\r\nابن بقيله به دو گفت : « دو بليه را بر ما بار مكن كه يارى ما نتوانى و ملامتمان كنى كه چرا به حفظ خويشتن پرداخته‌ايم » و او خاموش ماند .\r\nمقدام حارثى گويد : رستم مردم حيره را پيش خواند ، خيمه گاه او بر كنار دير بود ، به آنها گفت : « اى دشمنان خدا ! خوشدل شده‌ايد كه عربان به ديار ما آمده‌اند و خبر گير آنها شده‌ايد و با مال خويش قوتشان داده‌ايد . » كسان ، ابن بقيله را پيش انداختند\r\nو گفتند : « تو با او سخن كن » ابن بقيله پيش رفت و گفت : « اينكه گفتى از آمدن عربان خوشدل شده‌ايم ، چه كرده‌اند كه خوشدل باشيم ، به پندار آنها ما بندگانشان هستيم ، بر دين ما نيستند و ما را جهنمى مىشمارند . اينكه گفتى خبر گيران آنها بوده‌ايم آنها را چه حاجت كه ما خبرگيرشان باشيم ، ياران تو از مقابل آنها گريخته و دهكده ها را خالى كرده‌اند و هر كجا به چپ و راست خواهند روند و كس مانعشان نيست . اينكه گفتى با مال خويش قوتشان داده‌ايم با مالمان جانهايمان را از آنها محفوظ داشته‌ايم كه شما از ما دفاع نكرديد و بيم داشتيم كه اسيرمان كنند و جنگ اندازند و جنگاورانمان را بكشند . كسانى از شما كه با آنها مقابل شدند مقاومت نيارستند و ما از آنها زبونتريم ، بجان خودم كه شما را بيشتر از آنها دوست داريم و رفتارتان را بهتر مىپسنديم ، ما را در مقابل عربان حفظ كنيد تا يار شما باشيم كه ما چون بوميان سواد ، بندگان غالبيم . » رستم گفت « اين مرد سخن راست آورد . » ابن رفيل به نقل از پدرش گويد : رستم در دير به خواب ديد كه فرشته اى به اردوى پارسيان آمد و همه سلاحها را مهر زد\r\n","description":"","footnote":"","page_name":" 1678 ","page_number":11},
  {"content":"\r\nنضر گويد : « وقتى رستم اطمينان يافت جالنوس را از نجف روان كرد و او با پيشاهنگان سپاه برفت و ما بين نجف و سليحين اردو زد آنگاه رستم حركت كرد و در نجف فرود آمد ، از آن وقت كه رستم از مداين در آمد و در ساباط اردو زد تا وقتى كه از آنجا در آمد و با سعد مقابل شد چهار ماه بود كه پيش نمىرفت و جنگ نمىكرد به اين اميد كه عربان از ماندن خسته شوند و بروند كه جنگ با آنها را خوش نداشت و بيم داشت به دو نيز آن رسد كه به پيشينيان وى رسيده بود . همچنان تعلل مىكرد اما شاه وى را به شتاب و حركت و پيش روى واداشت تا دل به جنگ داد .\r\nو چون رستم در نجف فرود آمد ، خوابش تجديد شد و همان فرشته را به خواب ديد كه پيمبر خدا صلى الله عليه و سلم و عمر با وى بودند و فرشته سلاح پارسيان را بگرفت\r\nو مهر زد و به پيمبر خدا داد و او نيز همه را به عمر داد . صبحگاهان رستم سخت غمگين بود و چون رفيل اين را بديد به اسلام راغب شد و همين قضيه سبب مسلمانى وى شد .\r\nو چون عمر بدانست كه پارسيان تن به جنگ نمىدهند به سعد و مسلمانان دستور داد كه به حدود سرزمين آنها فرود آيند و همچنان بمانند و مزاحم آنها باشند .\r\nعربان در قادسيه فرود آمدند و مصمم بودند صبورى كنند و بجاى بمانند كه خدا مىخواست نور خويش را كامل كند ، بماندند و اطمينان يافتند و در سواد به غارت پرداختند و اطراف خويش را به ويرانى دادند و به تصرف آوردند و براى اقامت طولانى آماده شدند ، مصمم بودند بدين حال بمانند تا خداى فيروزشان كند و عمر در اين گونه كارها تأييدشان مىكرد .\r\nو چون شاه و رستم اين بديدند و حال عربان را بدانستند و از كارشان خبر يافتند بدانستند كه اين قوم دست برداشتنى نيستند و شاه بدانست كه اگر ساكت بماند او را نخواهند گذاشت و لازم ديد كه رستم را بفرستد و رستم چنان ديد كه ميان عتيق و نجف\r\n","description":"","footnote":"","page_name":" 1679 ","page_number":12},
  {"content":"\r\nفرود آيد و ضمن زد و خورد وقت بدست آورد كه به نظر وى اين كار مناسبتر بود تا به گذشت زمان به مقصود برسند و اقبالشان بيدار شود .\r\nطلحه گويد : دسته هاى عربان بهر سو روان بود ، رستم در نجف بود و جالنوس ما بين نجف و سليحين بود و ذو الحاجب ما بين رستم و جالنوس مقر داشت ، هرمزان و مهران بر دو پهلوى سپاه وى بودند و پيرزان دنباله دار بود ، زاد بن بهيش حاكم فرات سريا ، سالار پيادگان بود و كنارى سالار تك سواران بود . سپاه يكصد و ده هزار بود ، شصت هزار متبوع با خدمه و از شصت هزار ده هزار كس متبوع شريف بودند . كسانرا به زنجير بسته بودند و با هم بودند كه آسياى جنگ بر آنها بگردد .\r\nموسى بن ظريف گويد : كسان به سعد گفتند : « در اينجا به تنگناييم پيش بروم ، » اما سعد آنها را كه اين سخن گفته بودند توبيخ كرد و گفت : « وقتى راى از شما نخواسته‌اند تكلف نكنيد كه ما به راى صاحبان رأى پيش مىرويم و مادام كه با شما سخن نداريم خاموش بمانيد »\r\nآنگاه سعد طليحه و عمرو را بىسپاه بعنوان پيشتاز فرستاد و سواد و حميضه هر يك با صد كس روان شدند و در نهرين تاخت و تاز كردند . سعد گفته بود چندان پيش نروند ، رستم خبر يافت و گروهى را سوى آنها فرستاد و سعد خبر يافت كه سواران وى دور رفته‌اند و عاصم بن عمرو و جابر اسدى را پيش خواند و آنها را به دنبال سواد و حميضه فرستاد كه از همان راه رفتند . به عاصم گفت : « اگر جنگ پيش آيد تو سالار جمعى . » عاصم ما بين نهرين و اصطيميا به آنها رسيد كه سواران پارسى اطرافشان را گرفته بودند و مىخواستند غنايم را بگيرند . سواد به حميضه گفت : « يكى را برگزين : يا با آنها مقابله كن و من غنيمت را مىبرم يا من مقابله مىكنم و تو غنيمت را ببر . » حميضه گفت : « آنها را از من بدار و من غنيمت را مىبرم » سواد به مقابلهء دشمنان پرداخت و حميضه به راه افتاد ، عاصم بن عمرو به او\r\n","description":"","footnote":"","page_name":" 1680 ","page_number":13},
  {"content":"\r\nبرخورد و حميضه پنداشت كه گروهى ديگر از عجمانند و راه كج كرد ، اما چون آشنايى دادند عاصم راه سواد گرفت و غنيمت را براند كه مردم پارسى قسمتى از آن را گرفته بودند . و چون عجمان عاصم را بديدند گريزان شدند و سواد آنچه را گرفته بودند پس گرفت و با پيروزى و غنيمت و سلامت پيش سعد بازگشتند .\r\nطليحه و عمرو كه رفته بودند ، طليحه مأمور اردوى رستم بود و عمرو مأمور اردوى جالنوس بود ، طليحه تنها رفت و عمرو با جمعى همراه بود .\r\nآنگاه سعد قيس بن هبيره را به دنبال آنها فرستاد و گفت : « اگر جنگى رخ داد تو سالار جمعى ، كه مىخواست طليحه را به سبب نافرمانىاى كه كرده بود خوار كند ولى عمرو اطاعت كرده بود .\r\nقيس برفت تا به عمرو رسيد و سراغ طليحه را گرفت كه گفت : « من از او خبر ندارم . » و چون از طرف جوف به نجف رسيدند قيس به دو گفت : « چه خواهى كرد ؟ » عمرو گفت : « مىخواهم به كنار اردوى آنها دست اندازى كنم » گفت : « با همين عده ؟ » گفت : « آرى » قيس گفت : « به خدا نمىگذارم ، ميخواهى مسلمانان را به كارى وادارى كه تاب آن ندارند ؟ » گفت : « اين به تو مربوط نيست » گفت : « مرا سالار تو كرده‌اند ، اگر هم سالار نبودم ترا از اين كار باز مىداشتم . » آنگاه اسود بن يزيد و تنى چند شهادت دادند كه سعد قيس را بر عمرو و طليحه سالارى داده است .\r\nعمرو گفت : « به خدا اى قيس ! روزگارى كه تو سالار من باشى بد روزگارى است ،\r\n","description":"","footnote":"","page_name":" 1681 ","page_number":14},
  {"content":"\r\nاگر از دين شما به دين سابق خويش بگردم و در راه آن بجنگم تا جان بدهم بهتر از آنست كه بار ديگر تو سالار من باشى » و نيز گفت : « اگر يار تو كه ترا فرستاده بار ديگر چنين كند از او جدا مىشوم » قيس گفت : « از اين بار كه گذشت خود دانى » عمرو گفتار او را رد كرد ،\r\nو هر دو با خبر و تعدادى كافر و اسب ، پيش سعد باز گشتند و هر كدام از ديگرى شكايت كردند ، قيس از نافرمانى عمرو شكايت كرد و عمرو از خشونت قيس شكايت كرد .\r\nسعد گفت : « اى عمرو خبر و سلامت به نزد من بهتر از آنست كه صد نفر در جنگ هزار كس كشته شود ، چگونه ميخواستى به جنگ پارسيان روى و با صد كس با آنها تلاقى كنى ؟ پنداشتم كه در كار جنگ مجربتر از اينى كه مىبينم . » گفت : « كار چنانست كه گفتى . » طليحه برفت تا شبى مهتابى وارد اردوگاه پارسيان شد و نظر كرد و طنابهاى خيمهء مردى را ببريد و اسب او را براند و برفت تا بر اردوى ذو الحاجب گذشت و باز خيمهء ديگرى را ببريد ، و اسب او را بگشود . پس از آن به اردوگاه جالنوس رفت و خيمهء ديگرى را ببريد و اسب او را بگشود و برفت تا به خراره رسيد و آن مرد كه در نجف بود و آنكه در اردوى ذو الحاجب بود برون آمدند ، آنكه در اردوى ذو الحاجب بود وى را تعقيب كرد و جالنوسى زودتر بر او رسيد پس از آن حاجبى رسيد ، پس از آن نجفى رسيد كه دو تن اولى را كشت و آخرى را اسير كرد و پيش سعد آورد و قضيه را با وى بگفت ، پارسى مسلمان شد و سعد او را مسلم نام كرد و ملازم طليحه شد و در همهء جنگها با وى بود .\r\nابن عثمان نهدى گويد : وقتى عمر ، سعد را سوى ديار پارسيان مىفرستاد به دو گفته بود بر هر يك از آبگاهها به مردى نيرومند و شجاع برخورد او را همراه ببرد و اگر نرفت برگزيند تا عمر به او فرمان دهد . سعد با دوازده هزار كس به قادسيه\r\n","description":"","footnote":"","page_name":" 1682 ","page_number":15},
  {"content":"\r\nرسيد كه جنگاوران ايام پيش بودند و نيز مردم باديه كه دعوت مسلمانان را پذيرفته بودند و به كمكشان آمده بودند و بعضيشان پيش از جنگ مسلمان شدند و بعضى ديگر پس از جنگ مسلمان شدند و در غنيمت شريك بودند و مانند جنگاوران قادسيه دو هزار دو هزار سهم گرفتند .\r\nگويد : مسلمانان سراغ نيرومندترين قبايل را گرفتند و تميميان را به خويش پيوستند ، چون رستم نزديك شد و در نجف فرود آمد ، سعد پيشتازان فرستاد و گفت يكى را بگيرند و بيارند تا در بارهء مردم پارسى از او چيز بپرسد .\r\nپيشتازان روان شدند و پس از اختلافى كه بود كسان همسخن شدند كه پيشتاز از يك تا ده كس باشد ، اما تساهل كردند و سعد طليحه را با پانزده كس فرستاد و عمرو ابن معديكرب را با پنج كس فرستاد و اين به صبحگاهى بود كه رستم جالنوس و ذو الحاجب را فرستاده بود و نمىدانستند كه آنها از نجف حركت كرده‌اند و يك فرسخ و كمى بيشتر نرفته بودند\r\nكه به اردوگاه و چهار پايان آنها برخوردند كه دشت طفوف را پر كرده بود .\r\nبعضى شان گفتند : « پيش سالار خويش باز رويد و خبر را بگوييد ، كه او وقتى شما را فرستاد پنداشت كه پارسيان در نجف مقر دارند » بعضى ديگر گفتند : « باز گرديد كه دشمن از وجود شما خبر دار نشود » عمرو به ياران خويش گفت : « راست گفتيد » طليحه به ياران خود گفت : « ناروا گفتند ، شما را فرستاده‌اند كه از قوم خبر گيريد . » گفتند : « مىخواهى چه كنى ؟ » گفت : « مىخواهم به اردوگاه قوم درآيم يا جان بدهم » گفتند : « تو دل با خيانت دارى و از پس آنكه عكاشة بن محصن را كشتى رستگار نخواهى شد ما را باز گردان »\r\n","description":"","footnote":"","page_name":" 1683 ","page_number":16},
  {"content":"\r\nاما عمرو از بازگشتن دريغ كرد .\r\nو چون سعد از حركت آنها خبر يافت قيس بن هبيرهء اسدى را با صد كس فرستاد كه اگر به آن جمع برخورد سالار آنها نيز باشد . قيس هنگامى كه جماعت راهى شده بودند به آنها رسيد . و چون عمرو او را بديد گفت : « شجاعت نمايى كنيد و چنان وانمودند كه قصد تاخت و تاز دارند » كه به آنها اعتراض كرد . طليحه از آنها جدا شده بود و قيس اين گروه را پس آورد كه پيش سعد آمدند و نزديكى پارسيان را با وى بگفتند .\r\nطليحه برفت و از آبهاى طفوف گذشت و وارد اردوگاه رستم شد و شب را در آنجا به جستجو پرداخت ، و چون شب به سر رفت برون شد و بر كنار اردوگاه بهترين چيزى را كه ديده بود در نظر گفت ، اسبى بود كه در اسبان قوم مانند آن نبود و خيمه اى سپيد كه همانند آن نديده بود .\r\nشمشير كشيد و عنان اسب را ببريد و آن را به عنان اسب خود پيوست و اسب خويش را براند و با شتاب برفت ، مردم و صاحب اسب خبر شدند و بانگ برداشتند و بر هر چه دست يافتند سوار شدند و بعضى شان از فرط شتاب مركوب بى زين داشتند و به تعقيب وى آمدند .\r\nصبحگاهان سوارى از سپاه پارسيان به دو رسيد و چون نزديك شد و نيزهء خويش را حاضر كرده بود كه ضربت زند ، طليحه اسب خود را برگردانيد و پارسى روى از او بگردانيد ، طليحه حمله برد و پشت وى را با نيزه در هم شكست .\r\nآنگاه يكى ديگر آمد كه با وى نيز چنان كرد . آنگاه ديگرى آمد و هلاكت دو يار خويش را كه هر دو عموزادهء وى بودند بديد . و چون به طليحه رسيد و نيزه را آماده كرد طليحه اسب خويش را سوى او بگردانيد و فارسى پشت كرد و طليحه حمله برد و گفت كه تن به اسارت دهد ، پارسى كه ديد كشته مىشود به اسارت تن داد .\r\nطليحه گفت كه پيش روى او بدود ، و او چنان كرد . پارسيان در رسيدند و دو سوار را كشته ديدند و سومى را اسير ، طليحه نزديك اردوگاهشان بود\r\nاما به دو حمله\r\n","description":"","footnote":"","page_name":" 1684 ","page_number":17},
  {"content":"\r\nنبردند و باز گشتند . طليحه بيامد تا به اردوگاه رسيد كه به حال آماده باش بود و كسان را خبر كرد كه او را به نزد سعد عبور دادند و چون پيش او رسيد گفت : « واى بر تو چه خبر ؟ » گفت : « ديشب وارد اردوگاهشان شدم و بگشتم و بهترينشان را گرفتم نمىدانم كار صواب كرده‌ام يا خطا ، اينك حاضر است از او بپرس . » و ترجمان ميان سعد و پارسى جاى گرفت .\r\nپارسى گفت : « اگر راست بگويم مرا به جان امان مىدهى ؟ » گفت : « آرى بنزد ما راستى در كار جنگ از دروغ بهتر است » گفت : « از اين پيش كه در بارهء كسان خودم چيزى بگويم در بارهء اين يارتان سخن مىكنم كه من از نوسالى تا به اين سن كه مىبينى جنگها ديده‌ام و جنگها كرده‌ام و از دليران چيزها شنيده‌ام و ديده‌ام ، اما نشنيده‌ام و نديده‌ام كه يكى دو اردوگاه را كه دليران جرات نزديكى آن نيارند طى كند و به اردوگاهى رسد كه هفتاد هزار كس در آن باشد كه يكيشان پنج و ده كس و كمتر را به خدمت دارد و به اين بس نكند كه چنان كه رفته در آيد و مال يكه سوار سپاه را ببرد و طنابهاى خيمهء او را ببرد و او خبر شود و ما خبر شويم و تعقيبش كنيم و اولى كه يكه سوار قوم است و برابر هزار سوار ، به او برسد و كشته شود و دومى كه همانند اوست برسد و كشته شود و من برسم و در قوم من كس همانند من نباشد و از مرگ دو مقتول به هيجان باشم كه عموزادگان من بوده‌اند و مرگ را ببينم و تن به اسارت دهم . » آنگاه از مردم پارسى خبر داد كه سپاه يكصد و بيست هزار است و تبعه و خدمه همانند آنست ، پس از آن اسلام آورد و سعد نام او را مسلم كرد و به طليحه پيوست و گفت : « به خدا تا چنين به وفا و راستى و صلاح و اعانت مستمند دلبسته‌ايد ، شكست نمىخوريد ، مرا به مصاحبت پارسيان چه حاجت . » و در آن جنگ از مردم سخت كوش بود .\r\n","description":"","footnote":"","page_name":" 1685 ","page_number":18},
  {"content":"\r\nموسى بن طريف گويد : سعد به قيس بن هبيره اسدى گفت : « اى خردمند ! برو و به هيچ كار ديگر مپرداز تا از اين قوم براى من خبر به يارى » عمرو بن معديكرب و طليحه را نيز بفرستاد . قيس برفت تا مقابل پل رسيد و چندان راهى نرفته بود كه گروه بزرگى از پارسيان را آن سوى پل ديد كه از اردوگاه مىآمدند ، رستم از نجف حركت كرده بود و ذو الحاجب در محل او جاى گرفته بود\r\nو جالوس كه قصد طيزناباد داشت آنجا فرود آمده بود و اين گروه را پيش فرستاده بود .\r\nگويد : سبب آنكه سعد ، عمرو و طليحه را با قيس فرستاد سخنى بود كه از عمرو به دو رسيده بود و سخنى كه سابقا به قيس بن هبيره گفته بود . به آنها گفت :\r\n« اى مسلمانان ، با دشمن خود بجنگيد ، جنگ انداز و ساعتى به آنها در آويز » و چنان شد كه قيس به آنها حمله برد كه هزيمت شدند و دوازده كس از آنها بكشت و سه اسير گرفت با مقدارى غنيمت كه آن را پيش سعد آوردند و خبر را با او بگفتند .\r\nسعد گفت : « إن شاء الله اين خبر خوش است و همين كه با جمع و نيروى عمدهء آنها مقابل شويد حوادثى نظير اين رخ مىدهد » آنگاه عمرو و طليحه را پيش خواند و گفت : « قيس را چگونه ديديد » طليحه گفت : « از ما دليرتر بود » عمرو گفت : « امير ، مردان را نيكتر از ما مىشناسد . » سعد گفت : « خدا ما را به اسلام زنده كرد و دلهايى را كه مرده بود بدان زندگى بخشيد و دلهايى را كه زنده بود بدان بميرانيد ، مبادا كار جاهليت را بر اسلام گزينيد كه دلهايتان بميرد و شما زنده باشيد . به اطاعت گراييد و حق كسان را بشناسيد كه هيچكس با اقوامى كه خدا به اسلام عزتشان داده همانند نيست » سعيد بن مرزبان گويد : يك روز پس از آنكه رستم در سليحين فرود آمد جالنوس و ذو الحاجب را روان كرد . جالنوس حركت كرد و نرسيده به پل مقابل\r\n","description":"","footnote":"","page_name":" 1686 ","page_number":19},
  {"content":"\r\nزهره جاى گرفت و به جاى طليعه دار فرود آمد و ذو الحاجب در طيزناباد جا گرفت و رستم در خراره كه ذو الحاجب مقر داشته بود جا گرفت ، پس از آن ذو الحاجب پيش آمد و چون به عتيق رسيد راه چپ گرفت و چون مقابل قديس رسيد خندق زد و جالينوس نيز پيش وى آمد .\r\nگويد : زهرة بن حويه طليعه دار سپاه سعد بود ، دو پهلوى سپاه به عبد الله بن معتم و شرحبيل بن سمط كندى سپرده بود ، سالار تك سواران عاصم بن عمرو بود ، سالار تيراندازان فلان بود ، سالار پيادگان فلان بود ، سالار پيشتازان سواد بن مالك بود .\r\nطليعه دار سپاه رستم جالنوس بود و دو پهلوى ان به هرم . ان و مهران سپرده بود ، يكه سواران سپاه به ذو الحاجب سپرده بود ، پيرزان سالار پيشتازان بود و زاد بن مهيش سالار پيادگان بود . و چون رستم به عتيق رسيد\r\nدر مقابل اردوگاه سعد فرود آمده و مردم را فرود آورد و پيوسته مىآمدند و آنها را فرود مىآورد ، از بس بسيار بودند همه جا را گرفتند ، شب را آنجا به سر بردند و مسلمانان از آنها دست بداشته بودند .\r\nگويد و چون شب را در كنار عتيق به زور آوردند منجم رستم خوابى را كه ديده بود براى او نقل كرد : « دلوى در آسمان ديدم ، دلوى بود كه آب آن خالى شده بود ، و ماهىاى ديدم ، ماهىاى كه در آبى تنگ لرزان بود و شتر مرغام را ديدم و گل كه مىشكفت . » رستم گفت : « واى بر تو اين را با كسى گفته اى ؟ » گفت : « نه » گفت : « پس آن را مكتومدار » شعبى گويد : رستم منجم بود و از آنچه به خواب مىديد و رخ مىداد گريه مىكرد و چون بيرون كوفه رسيد به خواب ديد كه عمر به اردوگاه پارسيان در آمد ، فرشته اى با وى همراه بود كه سلاحها را مهر زد و دسته كرد و به عمر داد .\r\n","description":"","footnote":"","page_name":" 1687 ","page_number":20},
  {"content":"\r\nقيس بن ابى حازم كه در قادسيه حضور داشته بود گويد : رستم هيجده فيل داشت و جالنوس پانزده فيل داشت .\r\nشعبى گويد : به روز قادسيه سى فيل همراه رستم بود .\r\nسعيد بن مرزبان گويد : در قادسيه سى و سه فيل همراه رستم بود و از آن جمله فيل سپيد شاپور و فيل دست آموز رستم بود كه از همه بزرگتر و كهنسالتر بود .\r\nابن رفيل به نقل از پدرش گويد : سى و سه فيل همراه رستم بود كه هيجده فيل در قلب سپاه بود و پانزده فيل در دو پهلو بود .\r\nزياد گويد : صبحگاه آن شب كه رستم در عتيق به سر برد با سواران خود برنشست و مسلمانان را بديد ، آنگاه سوى پل رفت و جمعشان را تخمين زد و آن سوى پل روبروى آنها بايستاد و كس فرستاد و پيغام داد كه يكى را پيش ما فرستيد كه با وى سخن كنيم و با ما سخن كند ، و برفت .\r\nزهره پيغام را براى سعد فرستاد و او مغيرة بن شعبه را پيش زهره فرستاد كه او را پيش جالنوس فرستاد و جالنوس او را پيش رستم فرستاد .\r\nابن رفيل به نقل از پدرش گويد : وقتى رستم بر كنار عتيق فرود آمد و شب را آنجا گذرانيد صبحگاهان به كنجكاوى و تخمين پرداخت و در امتداد عتيق به طرف خفان تا انتهاى اردوگاه مسلمانان رفت آنگاه راه بالا گرفت تا به پل رسيد و قوم را نگريست و به جايى رسيد كه بر آنها مشرف بود و چون بر پل بايستاد كس پيش زهره فرستاد كه بيامد و مقابل وى جاى گرفت . رستم مىخواست صلح كند و چيزى بدهد كه باز گردند از جمله چنين مىگفت : « شما همسايگان ماييد ، يك دسته از شما در قلمرو ما بودند كه رعايتشان مىكرديم و از آزار بر كنار مىداشتيم ، همه جور كمك مىكرديم و در جمع باديه نشينان حفاظتشان مىكرديم ، در مراتع ما به چرا مىآمدند و از ديار خودمان آذوقه به آنها مىداديم ، در قلمرو خودمان از تجارت بازشان نمىداشتيم و كار معاش آنها مرتب بود . »\r\n","description":"","footnote":"","page_name":" 1688 ","page_number":21},
  {"content":"\r\nبدين سان به صلح اشاره مىكرد و از رفتار پارسيان سخن داشت كه صلح مىخواست اما صريح نمىگفت .\r\nزهره به دو گفت : « راست مىگويى چنين بود كه گفتى ، اما كار ما چون آنها نيست و مقصود ما چون مقصود آنها نيست ، ما به طلب دنيا سوى شما نيامده‌ايم ، هدف و مقصد ما آخرت است . ما چنان بوديم كه گفتى و هر كس از ما پيش شما مىآمد زير منت شما بود و چيزهايى را كه در تصرف شما بود بلابه مىخواست .\r\nپس از آن خداى تبارك و تعالى پيمبرى سوى ما فرستاد كه ما را به پروردگار خويش خواند و دعوت او را اجابت كرديم ، خداى به پيمبر خويش گفت : « من اين گروه را بر كسانى كه به دين من نگراييده‌اند تسلط مىدهم و بوسيلهء اينان از آنها انتقام مىگيرم و مادام كه به دين من معترف باشند غلبه با آنهاست كه دين من حق است و هر كه از آن بگردد زبون شود و هر كه بدان چنگ زند عزت يابد . » رستم گفت : « دين شما چيست ؟ » زهره گفت : « ستون آنكه جز بدان پاى نگيرد\r\nاينست كه شهادت دهند كه خدايى جز خداى يگانه نيست و محمد فرستاده خداست و به آنچه از پيش خدا آورده مقر باشند . » گفت : « چه نيكوست و ديگر چيست ؟ » گفت : « اينكه بندگان را از عبادت بندگان به عبادت خداى تعالى برند » گفت : « نيكوست ، ديگر چه ؟ » گفت : « اينكه مردمان ، فرزندان آدمند و حوا ، برادرانند و از يك پدر و مادر » گفت : « چه نيكوست » آنگاه رستم گفت : « اگر بدين كار رضايت دهم و من و قومم دين شما را بپذيريم چه خواهيد كرد آيا باز مىگرديد ؟ » گفت : « بله به خدا و هرگز به ديار شما نزديك نمىشويم مگر براى تجارت\r\n","description":"","footnote":"","page_name":" 1689 ","page_number":22},
  {"content":"\r\nيا حاجت . » گفت : « به خدا راست گفتى اما پارسيان از هنگام شاهى اردشير نگذاشته‌اند كسى از مردم زبون از كار خود برون شود و مىگفته‌اند كه اگر از كار خويش برون شوند از حد خويش تجاوز كنند و با اشراف خويش دشمنى كنند . » زهره گفت : « ما از همهء مردم براى مردم بهتريم و نمىتوانيم چنان باشيم كه شما مىگوييد ، در بارهء مردم زبون ، فرمان خدا را اطاعت مىكنيم و هر كه در بارهء ما نافرمانى خدا كند زيانمان نزند . » گويد : رستم برفت و مردمان پارسى را پيش خواند و با آنها سخن كرد كه نپذيرفتند و گردنفرازى كردند .\r\nرستم گفت : « خدايشان دور كند و در هم شكند و آنكه را ترسانتر و نالانتر است زبون كند » گويد : و چون رستم برفت من پيش زهره شدم ، مسلمانى من از آنجا بود و همراه وى بودم و چون جنگاوران قادسيه سهم گرفتم . » زياد نيز روايتى چون اين دارد و گويد : سعد ، مغيرة بن شعبه و بسرة بن ابى رهم و عرفجة بن هرثمه و حذيفة بن محصن و ربعى بن عامر و فرقة بن زاهر تيمى وائلى و مذعور بن عدى عجلى و مضارب بن يزيد عجلى را با معد بن مره عجلى كه از زيركان عرب بود ، پيش خواند و گفت : « من شما را پيش اين قوم خواهم فرستاد راى شما چيست ؟ » گفتند : « همگى پيرو فرمان توايم و بدان بس مىكنيم و اگر كارى پيش آيد كه در بارهء آن نظر نداده باشى در آن بنگريم و بطوريكه براى مردم ، شايسته تر و سودمندتر باشد با پارسيان سخن كنيم » سعد گفت : « كار دور انديشان چنين باشد برويد و همگى آماده شويد . » ربعى بن عامر گفت : « عجمان نظرها و رسمها دارند ،\r\nاگر همگى پيش آنها\r\n","description":"","footnote":"","page_name":" 1690 ","page_number":23},
  {"content":"\r\nرويم پندارند كه سخت اهميتشان داده‌ايم بيش از يكى نفرست » همه در اين باب موافق او بودند ، گفت : « مرا بفرستيد » و سعد او را روانه كرد .\r\nربعى روان شد كه در اردوگاه رستم پيش وى رود و آنها كه بر پل بودند او را بداشتند و كس پيش رستم فرستادند و آمدن او را خبر دادند . رستم با بزرگان پارسى مشورت كرد و گفت : « راى شما چيست ؟ آيا تفاخر كنيم يا بىاعتنايى كنيم ؟ » همگان موافق بى اعتنايى بودند آنگاه اسباب زينت بياوردند و فرشها و ديباها بگستردند و چيزى كم نبود . براى رستم تخت طلا نهادند و آن را بياراستند و فرشها و مخده هاى زربفت نهادند .\r\nربعى بيامد كه بر اسب كم جثهء خود سوار بود و شمشيرى بران و صيقلى داشت كه نيام آن پاره جامه اى كهنه بود ، نيزهء وى شكستگى داشت سپرى از پوست گاو داشت كه روى آن چرمى سرخ بود همانند نان . كمان و تير خود را نيز همراه داشت و چون به نزديك شاه رسيد و جايى كه فرش بود ، گفتند فرود آى و او اسب را روى فرش راند آنگاه فرود آمد و آن را به دو مخده بست كه مخده ها را دريد و ريسمان را از آن گذرانيد كه نتوانستند او را باز دارند و بىاعتنايى كردند ، وى نيز قصد آنها را بدانست و خواست آشفته شان كند ، زره اى به تن داشت كه گويى موى بافته بود . قباى وى جل شترش بود كه پاره كرده بود و به تن كرده بود و كمر آن را با پوست درختى بسته بود .\r\nسر خود را به سر بند بسته بود كه از همه عربان پر موىتر بود ، سربند وى طناب شترش بود . سرش چهار رشته مىداشت كه ايستاده بود و گويى شاخ گوزن بود .\r\nبه دو گفتند : « سلاح بگذار » گفت : « من به فرمان شما نيامده‌ام كه سلاح بگذارم ، شما مرا خوانده‌ايد ، اگر نخواهيد چنان كه مىخواهم پيش شما بيايم باز مىگردم » به رستم خبر دادند ، گفت : « بگذاريد بيايد ، مگر يكى بيشتر است » ربعى برفت و بر نيزهء خويش تكيه داده بود كه پيكانى بر سر آن بود ،\r\nقدمها را كوتاه\r\n","description":"","footnote":"","page_name":" 1691 ","page_number":24},
  {"content":"\r\nبرمىداشت و ديباها و فرشها را سوراخ مىكرد و ديبا و فرشى نماند كه تباه نكرد و پاره نشد و چون نزديك رستم رسيد ، نگهبانان در او آويختند كه بر زمين نشست و نيزه را در فرش فرو كرد .\r\nگفتند : « چرا چنين كردى ؟ » گفت : « ما دوست نداريم بر تجمل شما بنشينيم » رستم با وى سخن كرد و گفت : « چرا آمده‌ايد ؟ » گفت : « خدا ما را برانگيخته و خدا ما را آورده تا هر كه را خواهد از پرستش بندگان به پرستش او ببريم و از مضيقهء دنيا به وسعت آن بريم و از ستم دينها به عدل اسلام برسانيم ، ما را با دين خويش سوى خلق فرستاده تا آنها را به دين خداى بخوانيم ، هر كه از ما بپذيرد از او بپذيريم و از او بازگرديم و او را با سرزمينش واگذاريم كه عهده دار آن باشد و هر كه انكار ورزد پيوسته با وى پيكار كنيم تا به وعدهء خدا برسيم . » گفت : « وعدهء خدا چيست ؟ » گفت : « بهشت براى كسى كه در جنگ منكران كشته شود و فيروزى براى هر كه بماند . » رستم گفت : « سخن شما را شنيدم ، مىتوانيد اين كار را پس اندازيد تا در آن بنگريم و شما نيز بنگريد . » گفت : « آرى ، چه مدت مىخواهيد ؟ يك روز يا دو روز ؟ » گفت : « نه ، مدتى كه با صاحبنظران و سران قوم خويش نامه نويسيم . » كه مىخواست او را جلب و دفع كند .\r\nگفت : « پيمبر خدا صلى الله عليه و سلم مقرر داشته و پيشوايان عمل كرده‌اند كه گوش به دشمنان فراندهيم و هنگام تلاقى بيش از سه روز مهلتشان ندهيم ، ما سه روز صبر مىكنيم در كار خويش و قومت بنگر و در اين مدت يكى از سه چيز را برگزين :\r\n","description":"","footnote":"","page_name":" 1692 ","page_number":25},
  {"content":"\r\nاسلام را برگزين و ما ترا و زمينت را وامىگذاريم ، يا جزيه بده كه مىپذيريم و از تو مىگذريم ، اگر از يارى ما بىنيازى مىرويم و اگر به يارى ما حاجت دارى از تو دفاع مىكنيم و گر نه به روز چهارم ، جنگ است و تا روز چهارم ، جنگ آغاز نمىكنيم ، مگر تو آغاز كنى . من اين را از طرف يارانم و همه سپاهيان تعهد مىكنم » گفت : « مگر سالار قومى ؟ » گفت : « نه ، ولى مسلمانان نسبت به هم چون يك پيكرند و پايينترشان از جانب بالاترشان تعهد مىكند . » آنگاه رستم با سران پارسى خلوت كرد و گفت : « رأى شما چيست آيا سخنى واضحتر و قوىتر از سخن اين مرد شنيده‌ايد ؟ » گفتند : « خدا نكند به چيزى از اين مايل شوى و دين خويش را به سبب اين سگ واگذارى ، مگر لباس او را نديدى ؟ »\r\nگفت : « واى بر شما ، لباس را نبينيد ، رأى و سخن و رفتار را ببينيد ، عربان به لباس و خوراك اعتنا ندارند و شرف را حفظ مىكنند ، لباسشان مانند شما نيست و نظرشان در بارهء لباس همانند شما نيست . » پارسيان سوى ربعى رفتند و سلاح او را دست مىزدند و او را تحقير مىكردند .\r\nربعى گفت : « مىخواهيد مرا ببينيد كه خودم را به شما بنمايم ؟ » و شمشير خويش را از پارچه در آورد كه گويى شعلهء آتش بود .\r\nپارسيان گفتند : « شمشير را در غلاف كن » و او بكرد ، آنگاه سپرى بينداختند و سپر چرمى او را بينداختند كه سپر آنها دريد و سپر وى سالم ماند .\r\nآنگاه ربعى گفت : « اى پارسيان ، شما غذا و لباس و پوشيدنى را بزرگ مىداريد و ما آن را حقير مىشماريم » سپس بازگشت تا در مدت معين در كار خويش بنگرند .\r\n","description":"","footnote":"","page_name":" 1693 ","page_number":26},
  {"content":"\r\nروز ديگر پارسيان پيغام دادند كه اين مرد را پيش ما فرست ، اما سعد حذيفة بن محصن را سوى آنها فرستاد كه با سر و لباسى همانند ربعى بيامد و چون نزديك فرش رسيد گفتند : « فرودآى » گفت : « اين در صورتى بود كه من به حاجت خويش پيش شما آمده باشم به شاهتان بگوييد آيا به سبب حاجت او آمده‌ام يا حاجت خودم ، اگر گويد ، به سبب حاجت خودم آمده‌ام دروغ مىگويد و باز مىگردم و با شما كارى ندارم ، اگر گويد به سبب حاجت اوست پيش شما همانجور كه دلم مىخواهد رفتار مىكنم » رستم گفت : « بگذاريد بيايد » حذيفه تا نزديك وى رفت ، رستم بر تخت بود و به دو گفت : « فرود آى » حذيفه گفت : « فرود نيايم » و چون از فرود آمدن دريغ كرد رستم گفت : « چرا تو آمدى و رفيق ديروزى ما نيامد ؟ » گفت : « اميرمان دوست دارد كه در سختى و سستى ميان ما عدالت كند اينك نوبت من است » گفت : « براى چه آمده‌ايد ؟ » گفت : « خداى عز و جل با دين خويش بر ما منت نهاد و آيات خويش را به ما نمود تا او را شناختيم كه از پيش منكر او بوديم ، آنگاه به ما فرمان داد كه مردم را به يكى از سه چيز بخوانيم و هر يك را پذيرفتند بپذيريم يكى اسلام كه اگر بپذيريد از ديار شما برويم ، يا جزيه كه اگر بدهيد ، اگر حاجت داشته باشيد از شما دفاع مىكنيم و يا جنگ » رستم گفت : « و يا صلح تا مدتى » گفت : « آرى ، سه روز از امشب » و چون رستم جز اين چيزى پيش او نيافت وى را پس فرستاد و به ياران خود\r\n","description":"","footnote":"","page_name":" 1694 ","page_number":27},
  {"content":"\r\nگفت واى بر شما مگر آنچه را من مىبينم نمىبينيد ، اولى ديروز آمد و بر زمين ما چيره شد و آنچه را بزرگ مىشماريم تحقير كرد و اسب خويش را بر زيور ما بداشت و بدان بست و با فال نيك و عقل كامل خويش زمين ما را با آنچه در آن هست ببرد و امروز اين يكى آمد و پيش ما ايستاد و به فال نيك بر زمين ما به جاى ما ايستاد . » و چندان بگفت تا پارسيان را خشمگين كرد و آنها نيز وى را خشمگين كردند .\r\nچون روز ديگر شد رستم پيغام داد يكى را پيش ما فرستيد و مغيرة بن شعبه را سوى پارسيان فرستادند .\r\nابو عثمان نهدى گويد : وقتى مغيره از پل گذشت و پيش پارسيان رسيد او را بداشتند و از رستم براى عبور وى اجازه خواستند\r\nو چيزى از سر و لباس خويش را تغيير ندادند كه بيشتر بىاعتنايى كرده باشند . وقتى مغيره بيامد پارسيان در لباس معمولى خود بودند ، تاجها و لباسهاى زربفت داشتند ، به اندازهء يك تير رس فرش گسترده بود كه مىبايد از آن گذشت تا به رستم رسيد .\r\nمغيره چهار رشته موى بافته داشت و برفت و با رستم بر تخت و مخدهء او نشست ، پارسيان بر او جستند و بكشيدند و از تخت به زير آوردند و بكوفتند .\r\nمغيره گفت : « از خردمندى شما سخنها شنيده بودم ، اما كسى را از شما سفيه تر نمىبينم ، ما مردم عرب همه برابريم و كسى از ما ديگرى را به بندگى نمىگيرد مگر آنكه اسير جنگ باشد ، پنداشتم كه شما نيز با قوم خويش برابريد چنان كه ما عربان برابريم ، بهتر بود به من مىگفتيد كه بعضىتان خداى بعضى ديگريد و كار من به نظر شما نارواست تا نكنم ، من خود نيامدم ، مرا دعوت كرديد ، اكنون بدانستم كه كارتان رو به زوال است و رو به مغلوب شدن داريد كه پادشاهى با اين روش و چنين عقلها نمىماند » زبونان قوم گفتند : « به خدا مرد عرب راست گفت » اما دهقانان گفتند : « به خدا سخنى گفت كه بندگان ما پيوسته بدان متمايل\r\n","description":"","footnote":"","page_name":" 1695 ","page_number":28},
  {"content":"\r\nخواهند بود ، خدا پيشينيان ما را بكشد چه احمق بودند كه قوم عرب را دست كم مىگرفتند » رستم با مغيره شوخى كرد تا اثر رفتار پارسيان را ببرد ، گفت : « اى مرد عرب گاه باشد كه اطرافيان كارى كنند كه شاه موافق آن نباشد اما چشم پوشد از بيم آنكه وقتى بايد كارى كرد نكنند ، كار چنانست كه خواهى و ما بر سر وفا و قبول حقيم ، اين دوكها چيست كه دارى ؟ » مغيره گفت : « شعله را چه زيان اگر دراز نباشد » آنگاه تيرى بينداخت .\r\nرستم گفت : « چرا شمشيرت كهنه است ؟ » گفت : « پوشش آن كهنه است اما ضربت آن تيز است » اين بگفت و شمشير خويش را به دو داد .\r\nپس از آن رستم گفت : « تو سخن مىكنى يا من سخن كنم ؟ » مغيره گفت : « تو كس پيش ما فرستادى پس تو سخن كن » ترجمان ميان رستم و مغيره بايستاد ، رستم سخن كرد و از ستايش قوم خويش سخن آورد و كارشان را معتبر و مستمر شمرد و گفت : « ما همچنان بر بلاد تسلط داريم و بر دشمنان غالبيم و اشراف امتهاييم و هيچكس از پادشاهان عزت و شرف و قدرت ما ندارد ، بر كسان فيروزى داريم و كسان بر ما فيروزى ندارند ، مگر يك روز يا دو روز يا يك ماه و دو ماه و اين به سبب گناهان است و چون خدا انتقام خويش بگرفت عزت ما را پس آورد و براى دشمنان خويش روزگارى فراهم آريم كه بدتر از آن نديده باشند .\r\nبه نظر ما از همه مردم قومى حقيرتر از شما نبوده كه مردمى فقيريد با معاش بد كه شما را چيزى ندانيم و به حساب نياريم . چنان بود كه وقتى سرزمين شما قحطى مىشد و بىآذوقه مىمانديد از حدود سرزمين ما كمك مىخواستيد و ما مىگفتيم كه چيزى از خرما و جو به شما بدهند و پستان مىفرستاديم ، دانم كه آمدن شما به سبب فقر و بىچيزى است ، فرمان مىدهم كه سالار شما را جامه اى دهند\r\n","description":"","footnote":"","page_name":" 1696 ","page_number":29},
  {"content":"\r\nو استرى با هزار درم و نيز فرمان مىدهم كه به هر يك از شما يك بار خرما و دو جامه دهند كه از سرزمين ما برويد كه نمىخواهم شما را بكشم يا اسير كنم » آنگاه مغيرة بن شعبه سخن كرد و حمد و ثناى خدا عز و جل به زبان آورد و گفت :\r\n« خدا خالق همه چيز است و روزى رسان همه چيز هر كه كارى مىكند خدا صانع وى و كار اوست ، اما آنچه در بارهء خودت و مردم ديارت گفتى كه بر دشمنان مسلط بوده‌ايد و بر بلاد غلبه داشته‌ايد و در جهان مقتدر بوده‌ايد ، ما اين را دانسته‌ايم و منكر آن نيستيم كه خدا چنين كرده و اين را به شما داده كه قدرت از خداست و از شما نيست . اينكه از فقر و تنگدستى و اختلاف دلهاى ما گفتى اين را دانسته‌ايم و انكار نداريم كه خدا اين بليه به ما داد و ما را بدان دچار كرد ، دنيا به نوبت است و مبتلايان سختى پيوسته در انتظار گشايشند تا بدان برسند و اهل رفاه رو به سختى مىروند تا بدان دچار شوند . اگر در بارهء نعمتها كه خدا به شما داده شكر گزار بوده‌ايد شكرتان به قدر نعمت نبوده و قصور در كار شكر مايه تغيير حال شما شده و اگر ما به بليه كفر مبتلا بوده‌ايم حادثهء بزرگى رخ داده كه رحمت خدا بوده و مايهء رفاه ما شده ، اكنون كار بجز آنست كه پنداشته‌ايد و ما را بدان شناخته‌ايد كه خداى تبارك و تعالى پيمبرى ميان ما برانگيخته . » آنگاه سخنان فرستادهء اولى را ياد كرد تا آنجا كه گفت : « اگر حاجت دارى كه از تو دفاع كنيم ، بندهء ما باش كه جزيه دهى و تبعه باشى و اگر نپذيرى شمشير در ميان است . » رستم بغريد و سخت خشمگين شد و به خورشيد سوگند ياد كرد كه صبح فردا بر نيايد مگر آنكه همه تان را كشته باشم . » مغيره برفت ، رستم بار ديگر با پارسيان خلوت كرد و گفت : « اينان را با شما تفاوت بسيار است و پس از اين ديگر سخن نيست ، دو تن اولى آمدند و شما را تحقير كردند و به زحمت انداختند\r\nآنگاه اين يكى آمد و اختلاف در ميان نبود و يك روش\r\n","description":"","footnote":"","page_name":" 1697 ","page_number":30},
  {"content":"\r\nداشتند و يك كار كردند ، به خدا اينان راستگو باشند يا دروغگو ، مردانند . به خدا اگر تدبير و رازدارى آنها چنين باشد كه همه با هم متفق باشند هيچكس چون آنها به مقصود نخواهد رسيد و اگر راست مىگويند مقاومت با آنها ميسر نيست » اما پارسيان لج كردند و جرئت نمودند .\r\nرستم گفت : « مىدانم كه گفتار مرا باور داشته‌ايد اما تظاهر مىكنيد . » لجاجتشان بيفزود .\r\nابن رفيل به نقل از پدرش گويد : آنگاه رستم مردى را همراه مغيره فرستاد و گفت : « وقتى از پل گذشت و به نزديك ياران خود رسيد بانگ بزن كه شاه منجم است و درباره تو محاسبه كرده و در كارت نظر كرده و گفته كه فردا يك چشم تو كور مىشود . » مغيره گفت : « بشارت خير و پاداش دادى ، اگر نمىخواستم از اين پس با كسانى همانند شما پيكار كنم آرزو مىكردم آن يكى نيز كور شود . » فرستاده ديد كه عربان از گفتار مغيره مىخندند و از بصيرت وى شگفتى مىكنند و بازگشت و قضيه را با شاه گفت .\r\nرستم گفت : « اى مردم پارسى مرا اطاعت كنيد ، مىبينم كه خدا بليه اى داده كه به دفع آن قادر نيستيد » و چنان بود كه سواران عرب و پارسى بر پل تلاقى مىكردند و جاى ديگر تلاقى نبود و هميشه پارسيان با مسلمانان تصادم آغاز مىكردند . مسلمانان مدت سه روز دست بداشته بودند و وقتى تصادم از طرف پارسيان آغاز مىشد مقابله مىكردند و آنها را دفع مىكردند .\r\nنافع بن ابى عمرو گويد : ترجمان رستم از مردم حيره بود و عبود نام داشت .\r\nسعيد بن مرزبان گويد : رستم مغيره را پيش خواند كه بيامد و بر تخت وى نشست ، رستم ترجمان خويش را كه عربى از مردم حيره بود و عبود نام داشت پيش خواند و مغيره به دو گفت : « اى عبود تو مردى عربى وقتى من سخن كردم ، سخنان\r\n","description":"","footnote":"","page_name":" 1698 ","page_number":31},
  {"content":"\r\nمرا به او بگو چنان كه سخنان وى را با من مىگويى » رستم نيز با وى چنين گفت .\r\nآنگاه مغيره سخنان خويش بگفت و او را به سه چيز دعوت كرد\r\nكه اسلام بياريد و تكاليف شما همانند ما است و تفاوتى در ميان نخواهد بود يا جزيه بدهيد و حقير باشيد . » گفت : « حقير بودند چيست ؟ » گفت : « اينكه يكىتان به نزد يكى از ما بايستد و سپاس او گويد كه جزيه اش را بپذيرد ، تا آخر گفتگو ، سپس گفت كه مسلمانى شما را از جزيه و جنگ بيشتر دوست داريم . » شقيق گويد : بالغ شده بودم و در قادسيه حضور داشتم ، سعد با دوازده هزار كس به قادسيه آمد كه جنگاوران ايام پيش جزو آنها بودند ، پيشتازان سپاه رستم بيامدند پس از آن با شصت هزار كس بيامد و چون نزديك اردوى عربان رسيد گفت :\r\n« اى گروه عربان يكى را پيش ما فرستيد كه با ما سخن كند و با وى سخن كنيم . » مغيرة بن شعبه را با چند نفر ديگر سوى او فرستادند كه چون پيش رستم رسيدند مغيره بر تخت نشست و برادر رستم بغريد .\r\nمغيره گفت : « غرش مكن كه اين شرف مرا نيفزود و از برادر تو نكاست » آنگاه رستم گفت : « اى مغيره ، شما مردمى تيره روز بوديد . . . » تا آنجا كه گفت :\r\n« اگر كارى جز اين داريد بما بگوييد » گويد : آنگاه رستم تيرى از تيردان مغير بگرفت و گفت : « تصور نكنيد كه اين دوكها كارى براى شما تواند ساخت » مغيره به جواب او پرداخت و از پيمبر صلى الله عليه و سلم سخن آورد و گفت :\r\n« از جمله چيزها كه خدا عز و جل بوسيلهء وى روزى ما كرد دانه ايست كه در سرزمين شما مىرويد كه چون آن را به نانخوران خويش خورانيديم گفتند از اين صبر نتوانيم كرد و آمده‌ايم كه آن دانه را به آنها بخورانيم يا جان بدهيم . » رستم گفت : « در اين صورت جان مىدهيد و كشته مىشويد »\r\n","description":"","footnote":"","page_name":" 1699 ","page_number":32},
  {"content":"\r\nمغيره گفت : « هر كس از ما كشته شود به بهشت مىرود و هر كس از شما را بكشيم به جهنم ميرود و هر كس از ما بماند بر هر كس از شما بماند ظفر مىيابد ، ما ترا ميان سه چيز مخير مىكنيم » تا آخر سخن .\r\nرستم گفت : « ميان ما و شما صلح نيست » زياد گويد : سعد بقيه مردم صاحب راى را يك جا پيش پارسيان فرستاد و آن سه تن را نگهداشت ، جمع برفتند تا پيش رستم رسيدند كه او را بيشتر تقبيح كنند و به دو گفتند : « امير ما به تو مىگويد كه همزيستى مايهء بقاى فرمانروايان است . ترا به چيزى مىخوانم كه براى تو و ما بهتر است و سلامت تو در آنست كه دعوت خدا را بپذيرى\r\nو ما سوى سرزمين خويش رويم و تو به سرزمين خودت بازگردى و با همديگر دوست باشيم ، خانهء شما از شما باشد و كارتان به دست خودتان باشد و هر چه از سرزمينهاى ديگر به دست آورديد از آن شما باشد نه ما ، و اگر كسى قصد شما كرد يا بر شما چيره شد ما ياران شما باشيم . اى رستم ، از خدا بترس مبادا هلاك قوم تو به دست تو باشد ، ميان تو و بهره ورى از اسلام حايلى نيست جز اينكه بدان گرايى و شيطان را از خويش برانى » رستم گفت : « با چند تن از شما سخن كرده‌ام ، اگر آنها سخن مرا فهميده بودند اميد داشتم كه شما نيز بفهميد ، امثال از سخنان مفصل ، روشنتر است . اكنون مثل شما را مىگويم : به ياد آريد كه مردمى فقير و نابسامان بوديد ، نه نيروى دفاع داشتيد و نه كس با شما انصاف مىكرد ، ما حق همسايگى بداشتيم و از كمك شما دريغ نداشتيم ، پيوسته به سرزمين ما ميريختيد كه آذوقه مىداديم و پس مىفرستاديم . به مزدورى و بازرگانى پيش ما مىآمديد و با شما نيكى مىكرديم و چون غذاى ما را بخورديد و نوشيدنى ما را بنوشيديد و در سايهء ديار ما بيارميديد وصف آن با قوم خويش گفتيد و دعوتشان كرديد و با آنها آمديد . مثال شما و ما چون مرديست كه تاكستانى داشت و شغالى در آن ديد و گفت از يك شغال چه زيان ، اما\r\n","description":"","footnote":"","page_name":" 1700 ","page_number":33},
  {"content":"\r\nشغال برفت و شغالان را سوى تاكستان خواند و چون فراهم آمدند صاحب تاكستان سوراخى را كه از آنجا بدرون مىشدند بست و آنها را كشت . مىدانم كه حرص و طمع و ندارى شما را به اين كار واداشته ، امسال بازگرديد و به قدر حاجت آذوقه بگيريد و هر وقت حاجت داشتيد باز بياييد كه من نمىخواهم شما را بكشم » ابن قعقاع ضبى به نقل از يكى از مردم بنى يربوع كه در قادسيه حضور داشته گويد : رستم گفت : « بسيارى از شما آنچه خواستند از زمين ما ربودند اما سر انجام كشته شدند يا گريختند . كسى كه اين روش را درباره شما مقرر داشته بهتر و نيرومندتر از شماست ، شما ديده‌ايد كه هر وقت چيزى ربوده‌اند بعضىشان كشته شده‌اند و بعضى جان برده‌اند و و آنچه را ربوده‌اند از دست داده‌اند . مثل شما در اين رفتار كه مىكنيد چون موشانى است كه بظرفى رسيده‌اند كه دانه در آنست و ظرف سوراخ است موش اولى وارد شده و آنجا مانده و ديگران از آن دانه برده‌اند و باز گشته‌اند و به او گويند كه باز گردد و او دريغ كند . آنگاه موش ظرف بكمال چاقى رسيده و خواسته پيش كسان خود رود و حالت نكوى خود را به آنها بنماياند\r\nاما سوراخ تنگ بوده و برون شدن نتوانسته و آشفتگى خويش را با ياران بگفته و راه خروج جسته اما گفته‌اند كه برون شدن نتوانى تا چنان شوى كه پيش از ورود بوده اى ، و او از خوردن بمانده و گرسنگى كشيده و با ترس سر كرده تا چنان شده كه پيش از ورود به ظرف بوده آنگاه صاحب ظرف بيامده و او را بكشته ، پس شما برويد و چنين مشويد » ابن رفيل به نقل از پدرش گويد : رستم به جمع فرستادگان گفت : « خدا مخلوقى حريصتر و زيان انگيزتر از مگس نيافريد ، شما اى عربان هلاكت را مىبينيد و طمع شما را سوى آن مىكشاند . اينك مثل شما را مىگويم : مگس چون عسل بيند به پرواز آيد و گويد كى مرا به عسل مىرساند و دو درم بگيرد و آنگاه داخل عسل شود و هر كه خواهد او را دور كند فرمان نبرد و چون افتاد و غرق شد گويد كى مرا برون مىكشد و چهار درم بگيرد »\r\n","description":"","footnote":"","page_name":" 1701 ","page_number":34},
  {"content":"\r\nگويد : و نيز رستم گفت : « مثال شما چون شغالى است كه لاغر و ناتوان بود و او سوراخى به تاكستان درآمد و در آنجا هر چه مىخواست مىخورد و خداوند تاكستان او را بديد و رحمت آورد و چون دير در تاكستان بماند و چاق شد و حالش نكو شد و لاغريش برفت طغيان آورد و در تاكستان شلوغ كرد كه بيشتر از آنچه مىخورد تباه مىكرد و كار بر خداوند تاك سخت شد و گفت بر اين كار صبر نتوانم كرد و چوبى برگرفت و از كسان خود كمك خواست كه به تعقيب شغال آمدند و از آنها در تاكستان گريخت و چون ديد از تعاقب او دست بر نمىدارند برفت تا از سوراخى كه در آمده بود به در رود اما گير افتاد كه به وقت لاغرى از سوراخ آمده بود اما به وقت چاقى تنگ بود ، در اين حال بود كه خداوند تاك بيامد و چندان او را بزد كه جان داد . شما نيز وقتى آمديد كه لاغر بوديد و اكنون چاق شده‌ايد ببينيد چگونه برون مىشويد ؟ » و نيز گفت : « مردى سبدى نهاد و غذاى خويش را در آن جا داد ، موشان بيامد و سبد را سوراخ كرد و وارد آن شد و خواست سوراخ را ببندد اما گفتند چنين مكن پهلوى آن نقبى بزن و نى مجوفى در آن نه كه چون موشان بيامد از نى در آيد و از آن برون شود و چون موشى نمودار شود آن را بكشيد . من راه را بسته‌ام مبادا وارد نى شويد كه هر كه از آن در آيد كشته شود . شما كه نه عده داريد نه لوازم چرا آمده‌ايد ؟ »\r\nزياد گويد : آنگاه قوم سخن آوردند و گفتند آنچه از بد حالى و آشفتگى ما در گذشته گفتى به كنه آن نرسيدى كه هر كه از ما ميمرد به جهنم مىرفت و هر كه ميماند در سختى بود ، هنگامى كه بر اين حال بوديم خدا عز و جل پيمبرى را از ما بسوى انس و جن برانگيخت كه رحمتى بود و هر كه را مىخواست مشمول رحمت خويش كند بوسيلهء او مىكرد و نقمتى بود كه بوسيلهء او از هر كه منكر كرامت او بود انتقام مىگرفت ، قبايل را يكايك دعوت كرد و قوم وى بيشتر از همه با وى سخنى كردند و\r\n","description":"","footnote":"","page_name":" 1702 ","page_number":35},
  {"content":"\r\nمنكر دعوت وى شدند و براى كشتن او كوشيدند و دين او را رد كردند . قبايل ديگر نيز چون آنها بودند ، همه ما بر اين قصه همسخن شديم و بر ضد وى بوديم ، او تنها بود و جز خداى تعالى كس با وى نبود كه او را بر ما فيروزى داد و بعضى از ما به دلخواه و بعضى ديگر نا به دلخواه به دين وى در آمديم و همگى حقانيت و راستى را بشناختيم كه نشانه هاى معجز سوى ما آورده بود . از جمله چيزها كه از پيش پروردگار ما آورده بود پيكار با اقوام نزديك بود كه اين كار را ميان خودمان انجام داديم از آن رو كه دانستيم كه آنچه به ما گفته و وعده داده مسلم است و خلاف ندارد و چنان شد كه عربان بر اين كار همسخن شدند در صورتى كه اختلاف ايشان چنان بود كه مخلوق به ايجاد الفت ميانشان قادر نبود . ما به فرمان پروردگارمان سوى شما آمده‌ايم كه در راه وى پيكار كنيم و فرمان او را به كار بنديم و وعدهء او را محقق كنيم و شما را به اسلام و به حكم خدا بخوانيم كه اگر پذيرفتيد شما را مىگذاريم و باز مىگرديم و كتاب خدا را ميانتان وامىگذاريم و اگر نپذيريد بر ما واجب است كه با شما پيكار كنيم مگر آنكه جزيه دهيد كه اگر ندهيد ، خداوند سرزمين و فرزندان و اموال شما را به ما دهد . پس نصيحت ما را بپذيريد كه به خدا اسلام آوردن شما براى ما از غنيمتان خوشتر است و اگر چنين نشود پيكار با شما از صلحتان خوشتر است . اما آنچه دربارهء فرسودگى و كمى ما گفتى ابزار كار ما اطاعت است و جنگ ما فيروزى ما است . اما آن مثلها كه براى ما زديد ، براى مردان و كارهاى بزرگ و معتبر مثل مضحك زديد ، ولى ما مثل شما را مىگوييم كه مثل شما چون مرديست كه زمينى را كشته و درخت و دانهء نخبه نشانده و جويها سوى آن روان كرده و به قصرها آراسته و كشاورزان در آن جا نشانده كه در قصورش سكونت كنند و باغهاى آن را مراقبت كنند اما كشاورزان در قصرها چنان رفتار كنند كه نبايد و در باغهاى ان را مراقبت كنند اما كشاورزان در قصرها چنان رفتار كنند كه نبايد و در باغها همانند آن كنند و مدتى دراز مهلتشان دهد و چون به دل شرم نيارند ملامتشان كند و مكابره كنند\r\nآنگاه كسان ديگر را بخواند و آنها را بيرون كند كه اگر بروند مردم آنها را بربايند اگر بمانند زير\r\n","description":"","footnote":"","page_name":" 1703 ","page_number":36},
  {"content":"\r\nدست آنها شوند كه مملوك باشند نه مالك و پيوسته به زحمت اندر باشند . به خدا اگر آنچه به تو مىگوييم حق نبود و جز كار دنيا نبود از اين معيشت مرفه شما كه چشيده‌ايم و اين تجمل كه ديده‌ايم صبر نيارستيم و شما را مىكوفتيم تا آن را به چنگ آريم . » رستم گفت : « شما به طرف ما عبور مىكنيد يا ما به طرف شما عبور كنيم » گفتند : « شما به طرف ما عبور كنيد » شبانگاه فرستادگان از پيش رستم برون شدند و سعد به كسان پيام داد كه به جاى خويش باشند و كس پيش پارسيان فرستاد كه ميتوانيد عبور كنيد . خواستند از پل بگذرند اما سعد پيغام داد كه اين كار نشدنى است ، چيزى را كه از شما گرفته‌ايم به شما پس نمىدهيم ، معبرى جز پلها بجوييد و آنها تا صبحگاه با وسايل خويش بر عتيق بند ميزدند .\r\n\r\nجنگ ارماث\r\nحكم گويد : وقتى رستم خواست عبور كند بگفت تا در مقابل قديس بر عتيق بند زنند . در آن هنگام قديس پايينتر از آنجا بود كه اكنون هست و نزديك عين الشمس بود شبانگاه تا صبح بر عتيق با خاك و نى و پالانها بند مىزدند و راهى بوجود آوردند كه تا وقتى كه روز ديگر بر آمد كامل شد .\r\nزياد گويد : رستم آن شب به خواب ديد كه فرشته اى از آسمان فرود آمد و كمانهاى پارسيان را بگرفت و پر زد و آن را به آسمان برد ، افسرده و غمگين بيدار شد و خواص خويش را پيش خواند و خواب را براى آنها نقل كرد و گفت : « خدا به ما اندرز مىدهد اگر پارسيان بگذارند اندرز گيرم . مگر نمىبينيد كه فيروزى را از ما گرفته‌اند و باد موافق دشمن ماست و ما در كار و سخن با آنها بر آمدن نتوانيم كه غلبه مقدر مىجويند ؟ »\r\n","description":"","footnote":"","page_name":" 1704 ","page_number":37},
  {"content":"\r\nآنگاه پارسيان با بارهاى خويش عبور كردند و بر كنار عتيق فرود آمدند .\r\nاعمش گويد : به روز بند ، رستم دو زره پوشيد و زره بسر كرد و سلاح بر - گرفت و بگفت تا اسب وى را زين كنند و بيارند و برجست و بر اسب نشست بىآنكه دست به اسب بزند يا پاى در ركاب كند آنگاه گفت : « فردا درهمشان مىكوبيم » يكى گفت : « اگر خدا بخواهد » رستم گفت : « و اگر هم نخواهد » زياد گويد : رستم گفت : « وقتى شير بمرد شغال بانگ برآورد . » به مرگ خسرو اشاره مىكرد آنگاه به ياران خويش گفت : « بيم دارم كه اين سال سال ميمونها باشد . » و چون پارسيان عبور كردند وصف آراستند رستم بر تخت نشست و بر او سايبان زدند قلب سپاه را با هيجده فيل بياراست كه صندوقها و مردان بر آن بود . بر دو پهلو نيز هفت و هشت فيل نهاد كه صندوقها و مردان بر آن بود . جالنوس ميان او و پهلوى راست سپاه جاى گرفت و پل ميان سپاه مسلمانان و مشركان بود .\r\nو چنان بود كه وقتى يزدگرد رستم را فرستاد مردى را بر در ايوان نهاد و گفت آنجا بماند و خبر بدهد و ديگرى را گفت كه از خانه خبر بشنود و ديگرى از بيرون خانه بشنود و بدينسان هر جا براى گفتن مردى گماشت .\r\nو چون رستم فرود آمد آنكه در ساباط بود گفت : « فرود آمد » و ديگرى آن را تكرار كرد تا آنكه بر در ايوان بود و ميان هر دو مرحله براى هر گفتنى يكى را نهاد .\r\nهر وقت رستم فرود مىآمد يا حركت مىكرد يا كارى رخ ميداد ، او مىگفت و آنكه پس از وى بود تكرار مىكرد تا آنكه بر در ايوان بود تكرار كند .\r\nبدينسان ميان عتيق و مداين مردانى مرتب كرد و از بريد چشم پوشيد كه رسم اين بود .\r\n","description":"","footnote":"","page_name":" 1705 ","page_number":38},
  {"content":"\r\nآنگاه مسلمانان صف آراستند و زهره و عاصم ما بين عبد الله و شرحبيل جاى گرفتند ، طليعه دار را به تعقيب فراريان گماشت و كسان را در قلب و دو پهلو در هم آميخت و منادى وى ندا داد كه حسد روانيست مگر در كار جهاد در راه خدا . اى مردم در كار جهاد حسودى كنيد و غيرت بريد .\r\nو چنان بود كه سعد آن روز قدرت سوارى و نشستن نداشت چند دمل چركى داشت كه بر رو افتاده بود و متكايى زير سينه داشت و از قصر مراقب كسان بود و رقعه ها به مضمون امر و نهى خويش\r\nپيش خالد بن عرفطه مىافكند كه پايينتر از او جاى داشت صف بر كنار قصر بود و خالد در باره چيزهايى كه سعد نمىديد همانند جانشين وى بود .\r\nابن نمران گويد : « وقتى رستم عبور كرد جاى زهره و جالنوس تغيير كرد سعد زهره را بجاى ابن السمط گماشت و رستم جالنوس را به جاى هرمزان نهاد ، سعد عرق النسا داشت با چند دمل و برو افتاده بود و خالد بن عرفطه را جانشين خويش كرد اما كسان فرمان او را نبردند سعد گفت : « مرا ببريد كه مردم را توانم ديد » او را بالا بردند و همچنانكه افتاده بود مردم را ميديد كه صف ، پهلوى ديوار قديس بود و به خالد فرمان ميداد و خالد به مردم فرمان ميداد .\r\nاز جمله آنها كه بر خالد شوريده بودند كسانى از سران قوم بودند كه سعد به آنها ناسزا گفت و افزود : « به خدا اگر دشمن اينجا نبود شما را مايهء عبرت ديگران مىكردم . » و آنها را بداشت و در قصر به بند كرد ابو محجن ثقفى از آن جمله بود .\r\nجرير گفت : « من با پيمبر خدا صلى الله عليه و سلم بيعت كرده‌ام كه از كسى كه خدا كار را به دست او ميدهد اطاعت كنم اگر چه يك بندهء حبشى باشد . » سعد گفت : « به خدا هر كه از اين پس كارى كند كه مسلمانان از مقابلهء دشمن باز مانند و محبوس شوند با او رفتارى كنم كه آيندگان از آن تقليد كنند » زياد گويد : آن روز سعد پس از آنكه معترضان خالد بن عرفطه را در هم شكست\r\n","description":"","footnote":"","page_name":" 1706 ","page_number":39},
  {"content":"\r\nبراى كسانى كه نزديك وى بودند سخن كرد و اين به روز دوشنبه محرم سال چهاردهم بود نخست حمد خداى گفت و ثناى او كرد و گفت : « خدا حق است و در ملك خويش شريك ندارد و گفتار او بى تخلف است ، خدا جل ثنائه گويد :\r\n« * ( وَلَقَدْ كَتَبْنا في الزَّبُورِ من بَعْدِ الذِّكْرِ أَنَّ الأَرْضَ يَرِثُها عِبادِيَ الصَّالِحُونَ 21 : 105 ) * [ 1 
  ] » يعنى : از پى آن كتاب در زبور نوشتيم كه زمين را بندگان شايستهء من بميراث مىبرند .\r\n« اين ميراث شماست و وعدهء پروردگار شماست كه آن را از سه سال پيش به شما روا كرده و تاكنون از آن مىخوريد و مىگيريد و مردمش را مىكشيد و از آنها باج مىگيريد و اسيرشان مىكنيد\r\nو اين به سبب كار جنگاوران شماست . اينكه اين جمع پارسيان سوى شما آمده و شما سران و بزرگان عربيد و نخبگان هر قبيله و نيروى آنها كه به جا مانده‌اند اگر به دنيا بى رغبت باشيد و به آخرت علاقمند باشيد خدا دنيا و آخرت را به شما مىدهد و اين كسى را به اجل نزديك نخواهد كرد و اگر فرو مانيد و سستى كنيد و ضعف نشان دهيد ، نيرويتان برود و آخرتتان تباه شود . » عاصم بن عمر در ميان تك سواران سخن كرد و گفت : « اين دياريست كه خدا مردم آن را به شما حلال كرده و سه سال است كه شما از آنها بهره ها مىگيريد كه آنها از شما نمىگيرند و شما برتريد و خدا با شماست اگر پايمردى كنيد و چنان كه بايد ضربت بزنيد اموال و زنان و فرزندان و ديارشان از آن شماست و اگر سستى كنيد و فرومانيد ، و خدا شما را از اين بليه نگهدارد ، اين قوم يكى از شما را باقى نگذارند كه بيم دارند مايهء هلاكت آنها شويد . خدا را ، خدا را ، جنگهاى پيشين را با آن نعمتها كه خدا به شما داد به ياد آوريد مگر نمىبينيد كه سرزمين شما بيابان و لم يزرع است ، نه جنگل هست و نه كوه كه بدان پناه توان برد ، آخرت را هدف خود كنيد . »\r\n\r\n","description":"","footnote":"\r\n[ 1 
  ] - انبياء 105\r\n","page_name":" 1707 ","page_number":40},
  {"content":"\r\nسعد به گروههاى سپاه نوشت كه من خالد بن عرفطه را جانشين خويش كردم و مانع من از اينكه به جاى وى باشم دردى است كه مرا مىگيرد و دملهايى كه دارم و برو افتاده‌ام اما پيش شمايم ، از خالد اطاعت كنيد كه آنچه مىگويد از زبان من است و به رأى من كار مىكند . اين نوشته را براى كسان خواندند و نيكى افزود و به رأى وى تسليم شدند و پذيرفتند و به اطاعت آمدند و همگان كار سعد را پذيرفتند و بدانچه كرده بود رضايت دادند .\r\nمسعود گويد : « سالار هر گروه با ياران خويش سخن كرد و كس فرستاد و همديگر را به اطاعت و ثبات ترغيب كردند و هر يك از سران با ياران خويش كه در جنگهاى ديگر با وى همدلى داشته بودند فراهم آمدند . منادى سعد نداى نماز ظهر داد . و رستم ندا داد كه پادشهان مرندر [ 1 
  ] ، عمر جگر مرا خورد خدا جگرش را بسوزد كه به عربان چيز ياد داد .\r\nابن رفيل گويد : وقتى رستم در نجف فرود آمد خبر گيرى به اردوگاه مسلمانان فرستاد كه مانند يكى از عربان با آنها پيوست و ديد كه موقع هر نماز مسواك مىكنند\r\nو نماز مىكنند و به جاهاى خويش مىروند و بازگشت و خبر و رفتار آنها را با رستم بگفت كه از او پرسيد : « خوراكشان چيست ؟ » گفت : « شبى در ميان آنها بودم و نديدم كسى چيزى بخورد چوبهائى دارند كه هنگام شب و بوقت خفتن آن را مىمكند » گويد : و چون رستم ميان قلعه و عتيق فرود آمد وقتى بود كه مؤذن سعد نداى نماز داده بود و ديد كه عربان به حركت آمدند و در ميان پارسيان ندا داد كه سوار شوند . به دو گفتند : « سوارى براى چيست ؟ » گفت « مگر نمىبينيد كه در ميان دشمن ندا دادند و براى مقابلهء شما به حركت آمدند ؟ » خبرگير او گفت : « حركت آنها براى نماز است »\r\n\r\n","description":"","footnote":"\r\n[ 1 
  ] - در متن بپارسى است\r\n","page_name":" 1708 ","page_number":41},
  {"content":"\r\nرستم گفت : « صبحگاه صدايى آمد ، اين عمر بود كه باسكان سخن مىكرد و تعليم عقل مىداد . » و چون عبور كردند و مقابل هم شدند و مؤذن سعد نداى نماز داد رستم گفت :\r\n« عمر جگرم را خورد » زياد گويد : سعد كسانى را كه به اصابت راى شهره بودند و آنها را كه به دليرى معروف بودند و ديگر صاحبان فضايل را ميان سپاه فرستاد . از جمله صاحبان راى كه سوى رستم نيز رفته بودند مغيره بود و حذيفه و عاصم و يارانشان و از دليران ، طليحه بود و قيس اسدى و غالب و عمرو بن معديكرب و امثالشان و از شاعران شماخ بود و حطيئه و اوس بن مغراء و عبدة بن طبيب و از ديگر گروهها كسانى امثال آنها . پيش از آنكه آنها را بفرستد گفت : « برويد و با مردم در بارهء آنچه به هنگام پيكار شايستهء شما و سزاوار آنهاست سخن كنيد كه شما در ميان عربان مقامى داريد و شاعران و سخنوران و صاحبان راى و شجاعت و سران قوميد ، ميان مردم رويد و تذكارشان دهيد و به جنگ ترغيب كنيد » آن گروه برفتند ، قيس بن هبيرهء اسدى گفت : « اى مردم بر اين هدايت كه خدا به شما داده و آنچه پيش آورده حمد او گوييد تا فزونتان دهد . نعمتهاى خدا را به ياد آريد و به عطاياى وى اميدوار باشيد كه بهشت يا غنيمت را در پيش داريد . پشت سر شما كه اين قصر را در پيش داريد جز بيابان\r\nو زمين لميزرع و سنگستان سخت و صحراهاى صعب العبور نيست » غالب گفت : « اى مردم ! خدا را بر آنچه داده حمد گوييد و بخواهيد تا فزونتان دهد و بخوانيد تا اجابت كند .\r\n« اى گروه معديان شما را چه باك كه اكنون در قلعه هاى خويش هستيد يعنى اسب ، و كسى را كه نافرمانى شما نمىكند همراه داريد ، يعنى شمشير ، سخنان مردم را به ياد آريد كه فردا سخن از شما آغاز كنند و سپس از ديگران سخن آرند »\r\n","description":"","footnote":"","page_name":" 1709 ","page_number":42},
  {"content":"\r\nابن هذيل اسدى گفت : « اى گروه معديان شمشيرها را حصار خويش كنيد و در مقابل پارسيان چون شيران بيشه باشيد و چون پيران خشمگين رفتار كنيد ، گرد و غبار را پناهگاه كنيد و به خدا تكيه كنيد و چشمها را ببنديد وقتى شمشيرها كه كار بفرمان مىكند كند شد سنگ سوى پارسيان افكنيد كه كارى از آن ساخته است كه از آهن ساخته نيست » بسر بن ابى رهم جهنى گفت : « حمد گوييد و گفتهء خود را به عمل تاييد كنيد كه خدا را به سبب آنكه هدايتتان كرده حمد گفته‌ايد و يگانه دانسته‌ايد كه خدايى جز او نيست و تكبير او گفته‌ايد و به پيمبرش و فرستادگانش ايمان آورده‌ايد . جز بر مسلمانى نميريد و دنيا را سبك گيريد كه هر كه به دنيا بىاعتنايى كند به دو رو مىكند . به دنيا متمايل نباشيد كه از شما بگريزد ، خدا را يارى كنيد تا شما را يارى كند . » عاصم بن عمرو گفت : « اى گروه عربان شما سران عربيد كه با سران عجم مقابل شده‌ايد ، شما بهشت مىخواهيد و آنها دنيا مىخواهند مبادا كه آنها به دنياى خويش دلبسته تر از شما به آخرت باشند . امروز كارى نكنيد كه فردا مايهء ننگ عربان باشد . » ربيع بن بلاد سعدى گفت : « براى دين و دنيا پيكار كنيد و سوى مغفرت پروردگارتان بشتابيد و بهشتى كه به پهناى آسمانها و زمين است و براى پرهيز كاران آماده كرده‌اند اگر شيطان كار را بر شما سخت وانمود به ياد آريد كه مادام كه اهل خبر باشند خبر به شما در موسمها گويند »\r\nربعى بن عامر گفت : « خدا شما را به اسلام هدايت كرد و در سايهء آن فراهم آورد و فزونى بخشيد . صبورى مايهء آسايش است . به صبر خو كنيد و از اضطراب دورى كنيد » هر كدام سخنانى از اين گونه گفتند و مردم عهد و پيمان كردند و با هيجان براى آنچه بايد ، آماده شدند . پارسيان نيز ميان خودشان چنين كردند و پيمان كردند و به\r\n","description":"","footnote":"","page_name":" 1710 ","page_number":43},
  {"content":"\r\nهمديگر دل دادند و به زنجيرها بسته شدند ، به هم بستگان سى هزار كس بودند .\r\nشعبى گويد : پارسيان يكصد و بيست هزار كس بودند و سى فيل داشتند كه با هر فيل چهار هزار كس بود .\r\nمسعود بن خراش گويد : صف مشركان بر كنار عتيق بود و صف مسلمانان كنار ديوار قديس بود و خندق را پشت سر داشتند ، مسلمانان و مشركان ميان خندق و عتيق بودند و سىهزار بسته به زنجير داشتند و سى فيل جنگى و يك فيل كه شاهان بر آن مىنشستند و جنگ نميكرد . سعد بگفت تا سورهء جهاد را براى مردم بخوانند كه آن را تعليم مىگرفته بودند .\r\nزياد گويد : سعد گفت : « به جاى خويش باشيد و به كارى دست مزنيد تا نماز ظهر بجاى آريد و چون نماز ظهر بكرديد من تكبير مىگويم شما نيز تكبير گوييد ، بدانيد كه تكبير را پيش از شما به كسى عطا نكرده‌اند و به شما عطا كرده‌اند كه مايه قوت شما باشد . و چون تكبير دوم را شنيديد تكبير گوييد و سوارانتان مردم را به حمله تشويق كنند و چون تكبير چهارم بگفتم همگى حمله كنيد و با دشمن در آويزيد و بگوييد لا حول و لا قوة الا بالله » ابو اسحاق گويد : به روز قادسيه به كسان پيغام داد كه وقتى تكبير را شنيديد\r\nبند پاپوشهاى خود را محكم كنيد و چون تكبير دوم بگفتم آماده شويد و چون تكبير سوم بگفتم دندانها را به هم فشاريد و حمله كنيد . » زياد گويد : وقتى سعد نماز ظهر بكرد به جوانى كه عمر همراه وى كرده بود و از جملهء قاريان بود بگفت تا سورهء جهاد را بخواند كه همه مسلمانان آن را تعليم مىگرفته بودند و او سورهء جهاد را بر گروهى كه نزديك وى بود بخواند كه در همه گروهها خوانده شد و دلها به وجد آمد و چشمها روشن شد و كسان از قرائت آن اطمينان يافتند .\r\nگويد : وقتى قاريان فراغت يافتند سعد تكبير گفت و آنها كه مجاور وى بودند\r\n","description":"","footnote":"","page_name":" 1711 ","page_number":44},
  {"content":"\r\nتكبير گفتند و كسان پياپى تكبير گفتند و به جنبش آمدند . آنگاه تكبير ديگر بگفت و مردم آماده شدند آنگاه تكبير سوم بگفت و دليران قوم حمله بردند و جنگ آغاز كردند و دليران فارس پيش آمدند و ضربت زدن آغاز كردند .\r\nغالب بن عبد الله اسدى در حالى كه رجز مىخواند به نبردگاه آمد و هرمز به مقابلهء وى آمد . هرمز از شاهان در بود و تاج داشت . غالب او را اسير كرد و پيش سعد آورد كه بداشتند و غالب به نبردگاه رفت . عاصم بن عمرو نيز رجزخوانان به نبردگاه آمد\r\nو يكى از پارسيان را دنبال كرد كه بگريخت و به تعقيب وى رفت و چون به صف دشمن رسيد سوارى را ديد كه استرى همراه داشت و آن را رها كرد و به ياران خود پناه برد كه به حمايت او آمدند و عاصم استر را با بار براند و چون به صف مسلمانان رسيد معلوم شد وى نانواى شاه بود و بار خاصهء شاه ، نان خوب و بستهء عسل بود كه آن را پيش سعد آورد و به جاى خويش بازگشت و چون سعد آن را بديد گفت : « پيش هماوردان عاصم بريد و بگوييد كه امير اين را به شما بخشيده بخوريد .\r\nگويد : در آن هنگام كه كسان در انتظار تكبر چهارم بودند قيس بن حديم سالار پيادگان بنى نهد سخن كرد و گفت : « اى مردم بنى نهد حمله كنيد كه شما را نهد گفته‌اند كه حمله كنيد ( كه نهد بمعنى حمله است ) خالد بن عرفطه به او پيغام داد كه اگر بس نكنى ديگرى را به كار تو مىگمارم و او بس كرد .\r\nو چون سواران در هم آويختند يكى از پارسيان بيامد و بانگ ميزد : مرد ، مرد ! عمرو بن معديكرب به مقابلهء وى رفت و با او در آويخت و به زمينش كوفت و سرش را ببريد ، آنگاه رو به كسان كرد و گفت : « پارسى وقتى كمان خود را از دست بدهد ، بز است . » پس از آن گروههاى پارسى و عرب فراهم آمدند قيس بن ابى حازم گويد :\r\nعمرو بن معديكرب بر ما گذشت و كسان را به جنگ ترغيب مىكرد و مىگفت : « مرد عجم وقتى نيزهء كوتاه خود را بيندازد بز است » در اين اثنا كه ما را ترغيب مىكرد\r\n","description":"","footnote":"","page_name":" 1712 ","page_number":45},
  {"content":"\r\nيكى از عجمان به مقابلهء وى آمد و ميان دو صف بايستاد و تير انداخت ، كمان خود را به شانه آويخته بود و تير او خطا نكرد . عمرو بن معديكرب به دو حمله برد و در او آويخت و كمربندش را بگرفت و بلند كرد و پيش اسب خود نهاد و بياورد و چون نزديك ما رسيد گردنش را بشكست آنگاه شمشير خويش را بر حلق وى نهاد و سرش را ببريد و گفت : « چنين كنيد » گفتم : « اى ابو ثور ، كى مىتواند مثل تو عمل كند . » به روايت ديگر عمرو دو طوق و كمربند و قبادى ديباى او را بگرفت .\r\nو نيز قيس بن ابى حازم گويد : عجمان سيزده فيل به ناحيه اى فرستادند كه طايفهء بجيله آنجا بودند .\r\nاسماعيل بن ابى خالد گويد : جنگ قادسيه در محرم سال چهاردهم هجرت بود و در اول ماه بود و چنان بود كه يكى از عربان سوى پارسيان رفته بود و به دو گفتند :\r\n« جايى را به ما نشان بده » و او طايفهء بجيله را نشان داد كه شانزده فيل سوى آنها فرستادند .\r\nزياد گويد : وقتى پس از نخستين درگيريها گروهها فراهم آمدند فيلداران به آنها حمله بردند و ميان گروهها تفرقه انداختند و اسبان بترسيد و نزديك بود مردم بجيله نابود شوند كه اسبان آنها و همه همراهانشان فرار كرده بود و تنها پيادگان به جاى مانده بودند . سعد به مردم اسد پيغام داد كه از مردم بجيله و همراهانشان دفاع كنند و طلحة بن خويلد و حمال بن مالك و غالب بن عبد الله و زبيل بن عمر و با گروههاى خود به مقابلهء فيلان آمدند و فيل سواران فيلها را پس بردند كه بر هر فيل بيست سوار بود .\r\nموسى بن طريف گويد : وقتى سعد از قوم بنى اسد كمك خواست ، طليحه با آنها سخن كرد و گفت : « عشيره را دريابيد كه وقتى كسى را نام مىبرند كه مورد اعتماد باشد ، اگر سعد ميدانست كه كسى بهتر از شما مىتواند اين گروه را نجات دهد از آنها كمك مىخواست ، حمله آغاز كنيد و چون شيران جسور به پارسيان بتازيد\r\n","description":"","footnote":"","page_name":" 1713 ","page_number":46},
  {"content":"\r\nكه شما را اسد ناميده‌اند كه كار شيران كنيد ، حمله كنيد و پس نرويد پيش رويد و رو نگردانيد . آفرين بر ربيعه چه هنرها خواهند نمود و بكجا رو خواهند كرد ! مگر كس به جاى آنها تواند رسيد . جاهاى خود را رها كنيد خدايتان كمك كند به نام خداى به پارسيان حمله بريد . » مغرور بن سويد و شفيق گويند : « بنى اسديان حمله آغاز كردند و پيوسته ضربت زدند تا فيل را از مردم بجيله بداشتيم كه پس رفت و طليحه با يكى از بزرگان پارسى رو به رو شد و با وى بجنگيد و امانش نداد و خونش بريخت . » زياد گويد : اشعث بن قيس سخن كرد و گفت : « اى گروه كنده آفرين بر بنى اسد كه چه هنرنمايىها مىكنند و چه شتابان پيش مىروند ! هر جمعى به كمك مجاوران خود شتافتند و شما انتظار داريد كه كسى بار جنگ از شما بردارد ! حقا كه همانند قوم خويش ، عربان نيستيد ، آنها كشته ميشوند و پيكار مىكنند و شما بىحركت بر اسبان منتظر نشسته‌ايد . » گويد : ده كس از ايشان سوى او دويدند و گفتند : « ما از همه مردم جنگ آورتريم ، چگونه مىگويى كه قوم خويش عربان را يارى نكرده‌ايم و همانند آنها نبوده‌ايم اينك ما با توايم . » آنگاه اشعث حمله برد و آنها نيز حمله بردند و پارسيان مقابل خويش را عقب راندند .\r\nو چون پارسيان عقبنشينى فيل را در مقابل گروه بنى اسد بديدند آنها را تيرباران كردند و به سالارى ذو الحاجب و جالنوس حمله به مسلمانان آغاز كردند . اما مسلمانان در انتظار تكبير چهارم سعد بودند و عمدهء نيروى پارسيان بهمراه فيل بر ضد بنى اسد به كار افتاد . وقتى سعد تكبير چهارم بگفت\r\nو مسلمانان حمله آغاز كردند آسياى جنگ بر بنى اسد مىگشت و فيلان در ميمنه و ميسره به اسبان حمله برد و آن را عقب راند ، سواران از پيادگان مىخواستند كه پيلان را برانند و سعد كس پيش عاصم بن\r\n","description":"","footnote":"","page_name":" 1714 ","page_number":47},
  {"content":"\r\nعمرو فرستاد و پيغام داد كه اى گروه بنى تميم ، شما كه شتر دار و اسبدار بوده‌ايد چارهء اين فيلان را نمىتوانيد كرد ؟\r\nگفتند : « چرا ، به خدا » عاصم گروهى از تيراندازان قوم خويش را با جمعى مردم مجرب بخواند و گفت : « اى گروه تيراندازان ! فيل سواران را با تير بزنيد . و شما اى مردم مجرب ، فيلان را پس برانيد و تنگ آن را ببريد . » و به تشجيع آنها برخاست آسياى جنگ بر بنى اسد مىگشت و ميمنه و ميسره به جولان آمده بود . ياران عاصم سوى فيلان رفتند و دم فيل و دنبالهء صندوقها را گرفتند و تنگ فيلان را ببريدند كه نعرهء آن برخاست و فيلى نماند كه نعره برنياورد و فيل سواران كشته شدند و دو سپاه روبرو شد و فشار از طايفهء اسد برخاست و پارسيان را از خويش عقب راندند و جنگ كردند تا آفتاب فرو رفت و جنگ تا پاسى از شب . دوام داشت . آنگاه دو سپاه باز گشتند .\r\nدر آن شب پانصد كس از اسديان كشته شد كه محور جنگ بودند و عاصم پيشتاز و دلير قوم بود . اين روز اول جنگ قادسيه بود كه آن را جنگ ارماث گفتند .\r\nقاسم بنقل از يكى از مردم بنى كنانه گويد : به روز ارماث پهلوهاى سپاه پارسيان بر ضد بنى اسد به جولان آمد و در آن شب پانصد كس از آنها كشته شد .\r\n\r\nجنگ اغواث\r\nطلحه گويد پيش از آن سعد ، سلمى دختر خصفه زن مثنى بن حارثه را در شراف به زنى گرفته بود و او را به قادسيه آورده بود و چون در جنگ ارماث عربان بجولان آمدند سعد تاب نشستن نداشت مگر يك لحظه و روى شكم افتاده بود و چون سلمى حملهء پارسيان را بديد گفت : « دريغ از مثنى كه اكنون سپاه ، مثنى ندارد . » و اين سخن را هنگامى گفت كه سعد از رفتار ياران و هم از حال خويش سخت دلتنگ بود و سيلى به صورت زن زد و گفت : « مثنى ، كجا چنين گروهى داشت كه آسياى جنگ\r\n","description":"","footnote":"","page_name":" 1715 ","page_number":48},
  {"content":"\r\nبر آن ميگردد » مقصودش بنى اسد و عاصم و گروه وى بود .\r\nسلمى گفت : « غيرت ميبرى و ترس دارى ؟ » گفت : « به خدا اگر تو مرا معذور ندارى هيچكس مرا معذور نخواهد داشت وقتى تو كه حال مرا مىبينى چنين مىگويى مردم حق دارند كه مرا معذور ندارند . » كسان اين سخن را بخاطر گرفتند و چون عربان فيروز شدند شاعران سخن وى را تكرار كردند كه نه ترسو بودند و نه در خور ملامت .\r\nگويد : صبحگاه روز بعد عربان آرايش جنگ گرفتند و سعد كسانى را بر گماشته بود كه شهيدان را سوى عذيب برند و زخميان را جابه جا كند ، زخميان را به زنان سپردند كه به آنها پردازند تا خدا عز و جل دربارهء آنها فرمان كند و شهيدان را در وادى ميان عذيب و عين شمس به خاك كردند ، عربان براى آغاز جنگ در انتظار بردن كشتگان و زخميان بودند و چون همه را بر شتران نهادند كه راه عذيب گرفت ، طليعهء سپاه از جانب شام نمودار شد .\r\nو چنان بود كه فتح دمشق يك ماه پيش از قادسيه رخ نموده بود و چون نامهء عمر به ابو عبيده رسيد كه سپاهيان عراق را كه ياران خالد بود سوى عراق فرستد و از خالد نام نبرده بود\r\nابو عبيده خالد را نگه داشت و سپاه را فرستاد كه ششهزار كس بودند ، پنجهزار كس از ربيعه و مضر و هفت هزار كس از مردم يمن و حجاز و سالارى قوم را به هاشم بن عتبة بن ابى وقاص داد مقدمه داروى قعقاع بن عمرو بود كه با شتاب از پيش مىرفت .\r\nيكى از دو پهلوى سپاه را به قيس بن هبيرة بن عبد يغوث مرادى سپرده بود و پهلوى ديگر را به هزهاز بن عمرو عجلى داده بود ، دنباله را به انس بن عباس داده بود .\r\n","description":"","footnote":"","page_name":" 1716 ","page_number":49},
  {"content":"\r\nقعقاع بن شتاب راه سپرد و صبحگاه روز اغواث به قادسيه رسيد . به ياران خويش گفته بود كه دسته هاى ده نفرى شوند ، جمعشان هزار بود و چون يك دسته ده نفرى از ديد چشم برون مىشد دستهء ديگر روان مىشد .\r\nقعقاع با يارانش كه ده نفر بودند در رسيد و به كسان سلام كرد و رسيدن سپاه را مژده داد و گفت : « اى مردم با قومى سوى شما آمده‌ام كه اگر اينجا بودند و شما كشته مىشديد ، از اين توفيق بر شما حسد مىبردند و علاقه داشتند به بجاى شما باشند ، شما نيز چنان كنيد كه من مىكنم . » آنگاه پيش رفت و بانگ برداشت و هماورد خواست و عربان سخن ابو بكر را دربارهء او به زبان آوردند كه گفته بود : « سپاهى كه چون اويى در ميان داشته باشد شكست نمىخورد » و از حضور او آرام خاطر يافتند .\r\nذو الحاجب به هماوردى قعقاع آمد كه از او پرسيد : « كيستى ؟ » گفت : « من بهمن جاذويه هستم » قعقاع بانگ برآورد كه اى انتقام ابى عبيد و سليط و كشتگان جنگ جسر ! و با هم بجنگيدند و قعقاع او را بكشت .\r\nسپاه قعقاع دسته دسته ميرسيد و تا شب در كار آمدن بود و عربان خوشدل شدند گويى ديروز بليه اى نديده بودند و جنگ از قتل حاجبى و آمدن دسته هاى قعقاع آغاز شده بود و عجمان از آمدن آنها شكسته خاطر شدند .\r\nباز قعقاع بانگ زد و هماورد خواست ، دو تن به مقابلهء وى آمدند كه يكى پيرزان بود و ديگرى بندوان بود ، حارث بن ظبيان بن حارث كه از طايفهء بنى تيم الات بود به قعقاع پيوست قعقاع با پيرزان مقابل شد و ضربتى بزد و سر او را بينداخت ابن طبيبان نيز با بندوان مقابل نشد و ضربتى بزد و سرش را بينداخت سواران مسلمان سوى پارسيان رفتند و قعقاع بانگ ميزد : « اى گروه مسلمانان با شمشير به سراغ آنها رويد كه مردم را با شمشير دور مىكنند » عربان همديگر را دل دادند\r\nو حمله بردند و تا شبانگاه جنگ كردند و پارسيان آن روز حادثهء دلخواهى نداشتند و مسلمانان بسيار\r\n","description":"","footnote":"","page_name":" 1717 ","page_number":50},
  {"content":"\r\nكس از آنها بكشتند .\r\nدر اين روز پارسيان بر فيل جنگ نكردند كه روز پيش صندوق پيلان شكسته بود و صبحگاهان به ترميم آن پرداخته بودند و تا روز بعد بر پيلان بالا نرفت .\r\nشعبى گويد : زنى از طايفهء نخع چهار پسر داشت كه در قادسيه حضور داشتند به پسران خويش گفت : « اسلام آوريد و ديگر نشديد ، هجرت كرديد و كار زشتى از شما سر نزد ، به ديار دور نرفتيد و به سختى نيفتاديد و اينك مادرتان را كه پيرى فرتوت است بياوريد و پيش روى مردم پارسى نهاديد ، به خدا شما پسران يك مرديد چنان كه فرزندان يك زنيد ، من به پدرتان خيانت نكردم و دايى شما را رسوا نكردم ، برويد و در آغاز و ختم جنگ حاضر باشيد » پسران شتابان برفتند و چون از چشم وى دور شدند دست به آسمان برداشت و مىگفت : « خدايا پسران مرا حفظ كن » گويد : پسران پيش مادر باز آمدند و نيك جنگيده بودند و هيچ كدامشان زخمدار نشده بود . پس از آن ديدمشان كه دو هزار دو هزار سهم مىگرفتند و پيش مادر مىآوردند و كنار او مىنهادند و مادر به آنها پس ميداد و ميانشان بوضعى شايسته كه مورد رضاى آنها نيز بود تقسيم مىكرد .\r\nزياد گويد : در آن روز سه تن از رياحيان بنى يربوع با قعقاع همكارى داشتند ، و چون يكى از دسته هاى ده نفرى سپاه نمودار مىشد قعقاع تكبير مىگفت و مسلمانان تكبير مىگفتند قعقاع حمله مىبرد و مسلمانان نيز حمله مىبردند . يربوعيان نعيم بن عمرو بن عتاب و عتاب بن نعيم بن عتبا و عمرو بن شبيب بن ربياع بودند .\r\nدر همين روز فرستادهء عمر با چهار اسب و چهار شمشير بيامد كه اگر جنگى رخ داده سعد آن را ميان سخت كوشان سپاه تقسيم كند و او حمال بن مالك و ربيل بن عمرو بن ربيعه ، هردوان والبى ، و طليحة بن خويلد فقعسى را كه هر سه از بنى اسد بودند با عاصم بن عمرو تميمى پيش خواند و شمشيرها را به آنها داد و قعقاع بن عمرو و يربوعيان\r\n","description":"","footnote":"","page_name":" 1718 ","page_number":51},
  {"content":"\r\nرا پيش خواند و اسبان را به آنها داد كه سه تن از بين يربوع\r\nسه چهارم اسبان و سه تن از بنى اسد سه چهارم شمشيرها را گرفتند .\r\nسليم بن عبد الرحمن سعدى به نقل از پدرش گويد : مرحلهء اول پيكار در همه روزها جنگ و گريز بود . و چون قعقاع بيامد گفت : « اى مردم چنين كنيد كه من مىكنم » و بانگ زد و هماورد خواست كه ذو الحاجب به هماوردى آمد و او را بكشت .\r\nآنگاه كسان از هر سو بيامدند و جنگ و ضربت زدن آغاز شد . عموزادگان قعقاع ده تن از پيادگان را سوار شتران جل پوشيده كردند كه برقع به صورت داشت و بوسيله سواران حفاظت ميشد و بگفت تا شتران را چون فيلان ميان دو صف سوى سواران پارسى برانند . به روز اغواث عربان بوسيلهء شتران چنان كردند كه پارسيان بروز ارماث با فيلان كرده بودند . شتران از چيزى باك نداشت و اسبان را رم ميداد و سواران مسلمان حمله مىبردند كسان ديگر نيز از اين كار آنها تقليد كردند و به روز اغواث پارسيان از شتران بيشتر از آن سختى و بليه ديدند كه مسلمانان بروز ارماث از فيلان ديده بودند .\r\nگويد : يكى از تميميان كه محافظ شتر سواران بود و سواد نام داشت طالب شهادت بود و مدتى بجنگيد و كشته نشد و عاقبت وقتى سوى رستم رفت و قصد او داشت در مقابل او كشته شد .\r\nقاسم بن سليم به نقل از پدرش گويد : يكى از مردم پارسى بيامد و بانگ زد و هماورد خواست ، علباء بن جحش عجلى به مقابلهء او رفت و ضربتى بزد و سينه اش بدريد ، پارسى نيز ضربتى زد و امعاء او را برون ريخت و هر دو بيفتادند . پارسى هماندم بمرد و علباء كه امعاء وى پراكنده بود و توان برخاستن نداشت كوشيد تا آن را بجاى برد و نتوانست و به يكى از مسلمانان كه بر او مىگذشت گفت : « فلانى بيا به من كمك كن » و او امعاء را بجاى خود برد و علبا شكم خود را گرفت و سوى صف پارسيان دويد و سوى مسلمانان ننگريست و سى ذراع برفت و نزديك صف پارسيان از پاى\r\n","description":"","footnote":"","page_name":" 1719 ","page_number":52},
  {"content":"\r\nدرآمد .\r\nقاسم به نقل از پدرش گويد : يكى از پارسيان بيامد و هماورد خواست كه اعرف بن اعلام عقيلى به مقابلهء او رفت و خونش بريخت آنگاه يكى ديگر بمقابله آمد كه او را نيز بكشت ، چند سوار پارسى وى را در ميان گرفتند كه به زمين افتاد و سلاحش از دست برفت كه آن را برگفتند و اعرف خاك به صورت آنها پاشيد تا به صف ياران خود باز گشت .\r\nگويد : در آن روز قعقاع سى بار حمله برد و هر وقت گروهى از كمكيان نمودار ميشدند حمله ميبرد .\r\nزياد گويد : قعقاع به روز اغواث سى كس را در سى حمله بكشت در هر حمله يكى را مىكشت كه آخرشان بزرگمهر همدانى بود . اعور بن قطيه با شهر براز سيستان مقابل شد و هر يك ديگرى را بكشت .\r\nاين مخراق گويد : از صبحگاه تا نيمروز ، سواران بجنگيدند و چون روز بگشت دو سپاه حمله بردند و جنگ همگانى تا نيمه شب دوام داشت .\r\nگويد : و چنان بود كه شب ارماث را آرامش نام داده بودند و شب اغواث سواد نام گرفت ، نصف اول آن سواد ناميده شد . بروز اغواث مسلمانان پيوسته فيروز بودند و بيش بزرگان پارسى را كشتند سواران قلب پارسيان بحولان آمدند اما پيادگان بجاى بودند اگر حملهء سواران نبود رستم دستگير شده بود .\r\nو چون نيمهء شب برفت مسلمانان چون شب ارماث آرام گرفتند ، از شامگاه تا بهنگام بازگشت ، مسلمانان پيوسته به بانگ بلند نام و نسب خويش را مىگفتند و چون سعد اين را شنيد بخفت و به يكى از كسانى كه پيش وى بودند گفت : « اگر كسان پيوسته نام و نسب خويش گفتند مرا بيدار مكن كه بر دشمن چيره‌اند و اگر خاموش شدند و پارسيان نام و نسب خويش نگفتند مرا بيدار مكن كه با دشمن برابرند\r\nاما اگر پارسيان نام و نسب گفتند بيدارم كن كه نشانهء خوشى نيست . »\r\n","description":"","footnote":"","page_name":" 1720 ","page_number":53},
  {"content":"\r\nگويد : و چون كار جنگ بالا گرفت ابو محجن كه در قصر محبوس و مقيد بود بالا رفت و از سعد بخشش خواست اما سعد با او تندى كرد و پس فرستاد و او پيش سلمى دختر خصفه رفت و گفت : « سلمى ! دختر آل خصفه ، ميتوانى كار نيكى انجام دهى ؟ » گفت : « چه كارى ؟ » گفت : « مرا رها كنى و اسب بلقا را به من دهى ، خدا را متعهدم كه اگر بسلامت ماندم پيش تو باز گردم و پاى در قيد نهم » سلمى گفت : « اين كار از من ساخته نيست » ابو محجن همچنان پاى در قيد برفت و شعرى مىخواند به اين مضمون :\r\n« اين غم بس كه سواران با نيزه هلاك شوند » « و من اينجا بسته باشم و قيد بر پاى .\r\n« وقتى برخيزم آهن مرا بدارد » « و درها به روى من بسته باشد » « مال بسيار و ياران داشتم » « و مرا رها كردند كه هيچكس را ندارم » « خدا را متعهدم كه اگر مرا رها كنند » « هرگز ره ميخانه نگيرم » سلمى گفت : « استخاره كردم و به تعهد تو رضا مىدهم » و او را بگشود و گفت :\r\n« اسب را به تو نمىدهم » و بجاى خود رفت .\r\nابو محجن اسب را براند و از آن در قصر كه مجاور خندق بود برون برد و بر آن نشست و بتاخت تا نزديك ميمنه رسيد و تكبير گفت . آنگاه به ميسرهء پارسيان حمله برد و ميان دو صف با نيزه و سلاح خود شيرينكارى ميكرد ، بقولى اسب زين داشت و بگفتهء قاسم لخت بود . آنگاه از پشت صف مسلمانان سوى ميسره تاخت و\r\n","description":"","footnote":"","page_name":" 1721 ","page_number":54},
  {"content":"\r\nتكبير گفت و به ميمنهء پارسيان حمله برد . آنگاه از پشت صف مسلمانان سوى قلب رفت و در مقابل مسلمانان جولان داد و بپارسيان حمله برد و ميان دو صف با نيزه و سلاح خويش شيرينكارى ميكرد و دشمن را به سختى مىكوفت ،\r\nكسان در كار وى به شگفت بودند كه او را نمىشناختند و هنگام روز وى را نديده بودند » .\r\nبعضىها گفتند : « از نخستين رسيدگان ياران هاشم است ، يا خود هاشم است . » سعد كه برو در افتاده بود و از بالاى قصر مردم را مينگريست ميگفت :\r\n« به خدا اگر ابو محجن محبوس نبود ميگفتم اين ابو محجن است و اين بلقاست . » بعضىها گفتند : « خضر در جنگها حضور مىيابد و پنداريم كه سوار بلقا خضر است . » بعضى ديگر گفتند : « اگر نبود كه فرشتگان جنگ نمىكنند ميگفتيم ، اين فرشته ايست كه بتأييد ما آمده است . » از محجن نامى نبود و به دو توجه نداشتند كه وى را محبوس مىپنداشتند .\r\nچون نيمه شب در آمد پارسيان از جنگ كناره گرفتند و مسلمانان بازگشتند ، ابو محجن بيامد و از همان در كه رفته بود وارد شد و شب و سلاح خويش و زين اسب را بگذاشت و دو پاى در قيد نهاد و شعرى گفت كه مضمون آن چنين بود :\r\n« ثقفيان دانند و اين تفاخر نيست » « كه ما از همه شان شمشير و زره بيشتر داريم » « و وقتى آنها ثبات نخواهند » « بيشتر از همه پايمردى ميكنيم » « من همه جا نمايندهء آنها هستم » « و اگر ندانند از عريف بپرسيد » « شب قادس مرا نشناختند »\r\n","description":"","footnote":"","page_name":" 1722 ","page_number":55},
  {"content":"\r\n« و جمع برون شدن مرا ندانستند » « اگر محبوسم بدارند اين بليهء من است » « و اگر رهايم كنند مرگ را بحريفان بچشانم » سلمى به دو گفت : « اى ابو محجن چرا اين مرد ترا محبوس كرده است ؟ » گفت : « به خدا حبس من بسبب حرامى نبود كه خورده‌ام يا نوشيده‌ام . در ايام جاهليت ميخواره بوده‌ام و مردى شاعرم كه شعر بر زبانم ميرود و احيانا بلب ميرسد و بد نام ميشوم از اين رو مرا محبوس كرده كه گفته‌ام :\r\n« وقتى بميرم » « مرا پاى تا كى به خاك سپار » « كه پس از مرگ ريشه هاى آن » « استخوانهايم را سيراب كند » « در بيابان بخاكم مسپار » « كه بيم دارم پس از مرگ شراب نچشم » « گور مرا از شراب سيراب كن » « كه من پيوسته در بند آنم »\r\nو چنان بود كه سلمى شب ارماث و شب آرامش و شب سواد با سعد قهر بود و چون صبح شد پيش وى رفت و آشتى كرد و قصهء خويش و ابو محجن را بگفت .\r\nسعد ابو محجن را پيش خواند و آزاد كرد و گفت : « بروكه ترا به سبب سخنى كه گويى ، تا به عمل نيارى ، مواخذه نمىكنم » گفت : « به خدا هرگز سخن زشت بر زبان نيارم »\r\n\r\nروز عماس\r\nابن مخراق گويد : به روز سوم صبحگاهان مسلمانان و عجمان به جاى خويش\r\n","description":"","footnote":"","page_name":" 1723 ","page_number":56},
  {"content":"\r\nبودند ، عرصهء فيما بين به اندازهء يك ميل سرخ مىنمود ، دو هزار كس از مسلمانان كشته و زخمى بود و از عجمان ده هزار كشته و زخمى بود .\r\nسعد گفت : « هر كه خواهد شهيدان را غسل دهد و هر كه خواهد همچنان خون آلود ، به خاكشان كند . » مسلمانان كشتگان خويش را بر گرفتند و پشت صف جاى دادند و آنها كه به كار كشتگان مىپرداختند بيامدند و آنها را براى خاك كردن بردند و زخميان را به زنان سپردند . حاجب بن زيد عهده دار كار شهيدان بود ، زنان و كودكان مدت دو روز ، روز اغواث و روز ارماث ، بر تپه هاى مشرق گور مىكندند و دو هزار و پانصد كس از جنگاوران قادسيه را به خاك سپردند .\r\nو چنان بود كه حاجب و كسان شهيدان ما بين قادسيه و عذيب پاى نخلى گذشتند كه در آن روزگار آنجا به جز آن نخلى نبود و چون زخميان را به آنجا مىرسانيدند و يكى از ايشان به هوش بود مىخواست كه او را زير نخل بدارند تا از سايهء آن بياسايد ، يكى از زخميان كه بجير نام داشت در سايهء نخل شعرى بدين مضمون گفت :\r\n« سلامت باش اى نخل كه » « ميان قادس و عذيبى » « و پهلوى تو نخل ديگر نيست »\r\nو تنى چند از زخميان ديگر اشعارى نزديك به همين مضمون در بارهء اين تك نخل دشت گفتند .\r\nزياد گويد : همه شب قعقاع ياران خويش را به جايى كه هنگام رسيدن از آنها جدا شده بود مىبرد و سپس به آنها گفت : « وقتى آفتاب بر آيد صد تن صد تن بياييد كه چون يك گروه از ديد شما برون شد گروه ديگر به دنبال آن بيايد ، اگر هاشم رسيد كه چه بهتر و گر نه اميد و همت كسان را افزوده‌ايد »\r\n","description":"","footnote":"","page_name":" 1724 ","page_number":57},
  {"content":"\r\nو چنان كردند و كس اين را ندانست .\r\nصبحگاهان مسلمانان به جاى خويش بودند كه كشتگان را فراهم آورده بودند و به حاجب بن زيد سپرده بودند . كشتگان مشركان ميان دو صف بود و به تباهى مىرفت كه آنها به كشتگان خود توجه نداشتند و اين از جمله الطاف خدا بود كه مسلمانان را به وسيلهء آن تأييد مىكرد .\r\nوقتى آفتاب برآمد قعقاع نگران سواران بود كه پديدار شدند و تكبير گفت مسلمانان نيز تكبير گفتند و گفتند : « مدد آمد » عاصم بن عمرو نيز گفته بود كه چنان كنند و از جانب خفان آمدند .\r\nدر اين هنگام سواران مسلمان پيش رفتند و گروهها به جنبش آمدند و ضربت زدن آغاز كردند . مدد پيوسته مىرسيد و هنوز آخرين ياران قعقاع نيامده بودند كه هاشم در رسيد كه هفتصد كس همراه داشت و چون كار قعقاع را با وى بگفتند كه در آن دو روز چه كرده بود ،\r\nاو نيز ياران خود را هفتاد هفتاد مرتب كرد و چون آخرين ياران قعقاع بيامدند هاشم با هفتاد كس بيامد كه قيس بن هبيرهء بن عبد يغوث از آن جمله بود . وى از جنگاوران روزهاى پيش نبود ، از يمن سوى يرموك رفته بود و همراه هاشم آمده بود .\r\nهاشم پيش رفت و به قلب سپاه مسلمانان پيوست و تكبير گفت مسلمانان نيز تكبير گفتند و صف آراستند .\r\nهاشم گفت : « نخستين مرحلهء جنگ ، جنگ و گريز است و پس از آن تيراندازى است . » اين بگفت و كمان خويش را برگرفت و تيرى در دل كمان نهاد و زه را كشيد و اسب وى سربلند كرد كه گوشش بدريد . هاشم بخنديد و گفت : « چه تيراندازى زشتى بود از كسى كه همه مراقب اويند ! پنداريد تير من به كجا مىرسيد ؟ » گفتند : « به عتيق مىرسيد » هاشم اسب راهى كرد و تير را از كمان برداشت ، و باز اسب راهى كرد تا به عتيق\r\n","description":"","footnote":"","page_name":" 1725 ","page_number":58},
  {"content":"\r\nرسيد ، پس از آن اسب راهى كرد و صف دشمن را شكافت و به جاى خويش برگشت ، گروههاى وى پيوسته مىرسيد .\r\nمشركان شبانه به اصلاح صندوق فيلان پرداخته بودند و صبحگاه صف آراستند . فيلان بيامد و پيادگان همراه آن بود كه تنگها را نبرند ، همراه پيادگان سواران بود كه پيادگان را حفظ كنند و چون قصد گروهى داشتند فيل و همراهان آن را سوى آن گروه مىراندند كه اسبانشان را رم دهند ، اما كار فيلان چون روز پيش نبود كه فيل وقتى تنها باشد و كسى با آن نباشد ترس انگيزتر است و چون كسان اطراف آن باشند مأنوستر است ، جنگ چنين بود تا روز بگشت .\r\nروز عماس از اول تا به آخر سخت بود و عربان و عجمان به يكسان دچار سختى بودند . هر حادثه اى كه در ميانه مىرفت مردان پياپى بانك ميزدند . تا به يزدگرد مىرسيد و از سپاهى كه پيش وى بود ، كمك مىفرستاد كه نيرو مىگرفتند .\r\nبه سبب حادثهء روز پيش كمكها پيوسته بود و اگر لطف خداى نبود كه آن دو روز به قعقاع چنان الهام كرد و هاشم از راه نرسيده بود مسلمانان به شكست افتاده بودند ، شعبى گويد : پس از فتح يرموك و گشودن دمشق هاشم بن عتبه از شام بيامد ، قيس بن مكشوح مرادى با هفتصد كس همراه وى بود و سعيد بن غران\r\nهمدانى با هفتاد كس از آنها با شتاب در رسيد .\r\nمجالد گويد : قيس بن ابى حازم با قعقاع جزو مقدمهء سپاه هاشم بود .\r\nعصمهء وائلى كه در قادسيه حضور داشته بود گويد : هاشم با مردم عراق از شام بيامد ، و با گروهى اندك ، شتابان پيش افتاد كه ابن مكشوح از آن جمله بود و چون نزديك قادسيه رسيد با سيصد نفر همراه بود . وقتى رسيدند كه عربان آماده جنگ بودند و به صفوف آنها پيوستند .\r\nشعبى گويد : روز سوم روز عماس بود و هيچيك از ايام قادسيه چنان نبود و هر دو طرف يكسان بودند و از تلفات خويش نمىناليدند كه چندانكه كافران از مسلمانان\r\n","description":"","footnote":"","page_name":" 1726 ","page_number":59},
  {"content":"\r\nكشته بودند ، مسلمانان نيز از كافران كشته بودند .\r\nاسماعيل بن محمد بن سعد گويد : هاشم بن عتبه به روز عماس به قادسيه رسيد .\r\nوى هميشه بر اسب ماده جنگ مىكرد و بر اسب نر جنگ نمىكرد و چون در صف بايستاد تيرى بينداخت كه به گوش اسب وى خورد و گفت : « چه زشت بود ، تصور مىكنيد اگر اين تير به گوش اسبم نخورده بود به كجا مىرسيد ؟ » گفتند : به فلان و به همان جا آنگاه وى از اسب فرود آمد و به دشمن حمله برد و ضربت همى زد تا به جايى رسيد كه گفته بودند .\r\nزياد گويد : وى در ميمنهء سپاه بود .\r\nاسماعيل بن محمد گويد : مىديدم كه هاشم بر ميمنه بود و بيشتر كسان به جاى سپر جلهاى اسب داشتند كه شاخ خرما بدان بسته بودند ، و آنها كه حفاظى نداشتند ، طناب به سرهاى خود پيچيده بودند .\r\nابو كبران بن حسن بن عقبه گويد : وقتى قيس بن مكشوح با هاشم از شام بيامد به سخن ايستاد و گفت : « اى گروه عربان ، خدا يا اسلام بر شما منت نهاد و به وسيلهء محمد صلى الله عليه و سلم كرامت داد كه به نعمت خداى برادران شديد ، و از آن پس كه چون شير به همديگر مىپريديد و چون گرگان يك ديگر را مىربوديد ، دعوتتان يكيست و كارتان يكيست ، خدا را يارى كنيد تا شما را يارى كند . فتح ديار پارسيان را از خدا بخواهيد كه خداى عز و جل شام را براى برادران شما كه در آنجا بودند گشود و قصرهاى سرخ و قلعه هاى سرخ را تصرف كردند . » شعبى گويد : عمرو بن معديكرب گفت : « من به اين فيل كه مقابل ماست حمله مىبرم ، بيشتر از مدت كشتن يك شتر مرا رها نكنيد ، اگر تأخير كنيد ابو ثور را از دست داده‌ايد كه من براى شما همانند ابو ثورم ، اگر به من برسيد مرا بينيد كه شمشير به دست دارم »\r\n","description":"","footnote":"","page_name":" 1727 ","page_number":60},
  {"content":"\r\nآنگاه حمله برد و توقف نكرد تا در صف دشمن فرو رفت و در دل غبار نهان شد .\r\nياران عمرو گفتند : « منتظر چيستيد ، به او نخواهيد رسيد و اگر او را از دست بدهيد چابكسوار مسلمانان از دست رفته است . » اين بگفتند و حمله بردند .\r\nمشركان عمرو را به زمين افكنده بودند و ضربت زده بودند و او شمشير به دست داشت و ضربت مىزد ، اسب وى از پاى درآمده بود ، و چون عربان حمله آوردند دشمن از او كناره گرفت و چون ياران خود را بديد و پارسيان از او كناره گرفتند ، پاى اسب يكى از پارسيان را بگرفت ، پارسى خواست اسب را براند اما اسب رفتن نتوانست ، پارسى متوجه عمرو شد و قصد او كرد و مسلمانان بديدند و به دور وى ريختند و پارسى از اسب به زير آمد و سوى ياران خويش گريخت ، عمرو گفت : « لگام اسب را به من دهيد . » و چون لگام را به دو دادند بر نشست .\r\nاسود بن قيس به نقل از كسانى كه در قادسيه حضور داشته بودند گويد : به روز عماس يكى از عجمان بيامد و چون ميان دو صف رسيد بغريد و بانگ برآورد و هماورد خواست . يكى از ما شبر نام ، پسر علقمه ، كه مردى كوتاه قد و كم جثه و بد منظر بود بيامد و گفت : « اى گروه مسلمانان ! اين مرد انصاف آورد اما كس جواب وى نداد و كس به هماوردى وى نرفت به خدا اگر تحقيرم نكنيد به هماوردى وى مىروم »\r\nو چون ديد كه كس مانع وى نيست ، شمشير و سپر خويش را بر گرفت و سوى او رفت و چون مرد پارسى او را بديد بغريد و از اسب فرود آمد و او را به زمين زد و بر سينه اش نشست كه خونش بريزد . عنان اسب پارسى به كمرش بسته بود و چون شمشير كشيد اسب پس رفت و عنان را بكشيد و پارسى را از روى علقمه بينداخت و علقمه در آن حال كه پارسى به زمين كشيده مىشد بر او جست و ياران وى بانگ برداشتند ، علقمه گفت : « هر چه مىخواهيد بانگ زنيد من از او دست برندارم تا\r\n","description":"","footnote":"","page_name":" 1728 ","page_number":61},
  {"content":"\r\nخونش بريزم و ساز و برگش را بگيرم » و او را بكشت و ساز و برگش بگرفت و پيش سعد آورد كه به دو گفت : « وقتى ظهر شد پيش من آى » هنگام ظهر ساز و برگ پارسى را پيش سعد آورد و او حمد و ثناى خداى بر زبان راند و گفت : « راى من اينست كه ساز و برگ را به او ببخشم كه هر كه در جنگ ساز و برگ دشمن را بگيرد از آن اوست » و علقمه آن را به دوازده هزار فروخت .\r\nزياد گويد : به روز ارماث وقتى سعد ديد كه فيل گروهها را پراكنده مىكند و كار خويش را از سر گرفته ، كس پيش ضخم و مسلم و رافع و عشق و ديگر ياران پارسى آنها كه مسلمان شده بودند فرستاد كه بيامدند و از آنها پرسيد : « جاى حساس فيل كجاست ؟ » گفتند : « خرطوم و چشمها كه وقتى آسيب بيند ديگر كارى از فيل ساخته نيست . » سعد كس پيش قعقاع و عاصم هردوان پسران عمرو فرستاد كه كار فيل سپيد را بسازند كه با فيل مانوس بودند و فيل مقابل آنها بود و كس پيش حمال و ربيل فرستاد كه كار فيل سياه را بسازند كه با فيل سياه مانوس بودند و فيل مقابل آنها بود .\r\nقعقاع و عاصم دو نيزهء كوتاه و نرم برگرفتند و با سواران و پيادگان برفتند و گفتند پيل را در ميان گيريد كه آن را گيج كنيد ، خودشان نيز با آنها بودند . حمال و ربيل نيز چنين كردند و چون به نزديك پيلان رسيدند آن را در ميان گرفتند و هر يك از پيلان به چپ و راست نگريستن گرفت كه مىخواست حمله كند . قعقاع و عاصم در آن حال كه فيل به اطراف خويش نگران بود نيزه هاى خويش را در چشمان فيل سفيد فرو كردند كه سر خود را پس كشيد و سخت بجنبانيد و فيلبان را بيفكند و خرطوم بياويخت كه قعقاع ضربتى زد و آن را بيفكند و فيل به پهلو در افتاد و همه فيل سواران را كشتند .\r\nحمال نيز برفت و بربيل گفت : « يكى را انتخاب كن يا خرطوم را بزن و\r\n","description":"","footnote":"","page_name":" 1729 ","page_number":62},
  {"content":"\r\nمن به چشمان فيل ضربه مىزنم ، يا به چشمان ضربه بزن و من خرطوم را مىزنم . » ربيل خرطوم را انتخاب كرد . حمال به فيل\r\nكه به ديدن كسان اطراف خود مشغول بود حمله برد فيلبان فقط از بريدن تنگ فيل نگران بود و اين دو تن به پيل پرداختند ، حمال با نيزه به چشمان آن زد كه به زانو در آمد و باز برخاست و ربيل ضربتى بزد و خرطوم را بيفكند و فيلبان او را بديد و با تبر بينى و پيشانيش را بشكافت .\r\nشعبى گويد : دو تن از مردم بنى اسد به نام ربيل و حمال گفتند : « اى گروه مسلمانان ، چه مرگى از همه سختتر است . » گفتند : « اينكه به فيل حمله برند » آنها اسبان خويش را بر جهانيدند و چون روى پا بلند شد سوى فيل كه مقابل آنها بود تاختند و يكيشان به چشمان فيل ضربه زد كه از عقب بيفتاد و ديگرى خرطوم آن را بزد ، فيلبان با تبرزين ضربتى سخت به صورت وى زد اما حمال و ربيل فيل را از پاى درآوردند .\r\nگويد : قعقاع و برادرش نيز به فيلى كه مقابلشان بود حمله بردند و چشمان آن را كور كردند و خرطومش را ببريدند كه ميان دو صف مىدويد و چون به صف مسلمانان مىرسيد با نيزه به آن ميزدند و چون به صف مشركان مىرسيدند آن را پس ميراندند .\r\nو هم شعبى در روايت ديگر گويد : در ميان فيلان دو فيل بود كه فيلان ديگر را تعليم ميداد و به روز قادسيه آن دو را در قلب سپاه پارسيان نهادند و سعد ، قعقاع و عاصم تميمى و حمال و ربيل اسدى را سوى آن فرستاد .\r\nدنبالهء روايت چون روايت اول است جز اينكه گويد و فيلان زنده بود و چون گراز بانگ ميزد . آنگاه فيلى كه كور بود بدويد تا در عتيق افتاد و فيل ديگر به دنبال\r\n","description":"","footnote":"","page_name":" 1730 ","page_number":63},
  {"content":"\r\nآن رفت و صف عجمان را بشكافت و به دنبال فيل اول از عتيق گذشت . و فيلان با صندوقها كه بر آن بود سوى مداين رفت و همه كسان كه در صندوقها بودند تلف شدند .\r\nزياد گويد : وقتى فيلان برفت و مسلمانان سوى پارسيان راه يافتند و سايه بگشت ، مسلمانان حمله بردند و سواران كه آغاز روز جنگيده بودند به حمايت آنها پرداختند و شجاعت نمودند و تا شبانگاه جنگ شمشير روان بود\r\nو دو طرف تلفات مساوى داشتند ، زيرا وقتى با فيلان چنان كردند شتران زره دار را به گروه كردند كه با فيلان بر آمد و آن را عقب زد .\r\nزياد گويد : و چون شبانگاه رسيد و هنگام شب نيز جنگ بود ، جنگ بسيار سخت شد و دو طرف پايمردى كردند و مساوى در آمدند و از هر دو سو بانگ و غوغا بود و آن را ليلةالهرير ناميدند كه پس از آن در قادسيه هنگام شب جنگ نبود .\r\nعبد الرحمن بن جيش گويد : در ليلةالهرير سعد ، طليحه و عمرو را سوى گدارى كه زير اردوگاه بود فرستاد كه مراقب باشند مبادا دشمن از آنجا بيايد و گفت : « اگر دشمن پيش از شما آنجا رسيد مقابل آنها جاى گيريد و اگر ديديد كه از آن خبر دار نشده همانجا بمانيد تا دستور من بيايد . » عمر به سعد دستور داده بود كه سران اهل ارتداد را به صد كس نگمارد و چون عمرو و طليحه به گدار رسيدند و كس را آنجا نديدند طليحه گفت : « خوبست از آب بگذريم و از پشت سر عجمان درآييم » عمرو گفت : « نه ، از پايينتر عبور مىكنيم » طليحه گفت : « آنچه من مىگويم براى مردم ما سودمندتر است » عمرو گفت : « مرا به كارى مىخوانى كه تاب آن ندارم » آنگاه از هم جدا شدند و طليحه از ماوراى عتيق به تنهايى راه اردوگاه گرفت و عمرو با همه كسانى كه هردوان همراه برده بودند پايين رفت كه به دشمن تاختند\r\n","description":"","footnote":"","page_name":" 1731 ","page_number":64},
  {"content":"\r\nو عجمان به جنبش آمدند .\r\nسعد كه از اختلاف آنها بيمناك بود قيس بن مكشوح را با هفتاد كس به دنبالشان فرستاد ، قيس از جملهء آن سران بود كه سالاريشان بر صد كس روا نبود اما سعد به دو گفت : « اگر به آنها رسيدى سالارشان هستى » گويد : قيس سوى آنها رفت و هنگامى به نزد گدار رسيد كه دشمن به عمرو و ياران وى حمله برده بود و آنها را عقب زد و قيس به نزديك عمرو رفت و وى را به ملامت گرفت و سخنان ناروا به هم گفتند و ياران قيس گفت : « وى را بر تو سالارى داده‌اند » عمرو خاموش شد و گفت : « كسى را بر من سالارى مىدهند كه در جاهليت به اندازهء يك عمر با وى جنگيده‌ام ؟ » اين بگفت و سوى اردوگاه بازگشت .\r\nطليحه نيز برفت و چون مقابل بند رسيد سه بار تكبير گفت و برفت و پارسيان به طلب وى برآمدند و ندانستند از كدام سو رفته است و او پايين رفت و از كدار گذشت آنگاه سوى اردوگاه بازگشت و پيش سعد آمد و خبر خويش را با وى بگفت و اين كار براى مشركان ناخوشايند بود و مسلمانان خرسند شدند و ندانستند كه چيست ؟\r\nقدامهء كاهلى گويد : ده برادر از فرزندان كاهل بن اسد بودند كه آنها را بنى حرب مىگفتند ، در ليلةالهرير يكيشان در نبردگاه رجز مىخواند و يكى از آن ده برادر عفاق نام داشت و چون ران مرد رجز خوان قطع شد شعرى به اين مضمون خواند :\r\n« عفاق صبر كن كه اينان چابكسوارانند « صبر كن و يك پاى از دست رفته ترا نگران نكند » و همان روز از اين ضربت بمرد حميد بن ابى شجار گويد : سعد طليحه را به كارى فرستاد اما او كار را رها كرد و\r\n","description":"","footnote":"","page_name":" 1732 ","page_number":65},
  {"content":"\r\nاز عتيق گذشت و سوى اردوگاه پارسيان رفت و چون به محل بند رسيد سه بار تكبير گفت و پارسيان بهراسيدند و مسلمانان شگفتى كردند\r\nو دست از همديگر بداشتند تا بدانند اين چيست و عجمان كس براى تحقيق فرستادند و مسلمانان در اين باب پرسش كردند و عجمان تعبيه خويش را ديگر كردند و به صورتى در آوردند كه در سه روز پيش نبود . مسلمانان همچنان بر تعبيهء خويش بودند و طليحه مىگفت : « كاش هميشه يكى براى آشفته كردن پارسيان وجود داشته باشد » آنگاه مسعود بن مالك اسدى و عاصم بن عمرو تميمى و ابن ذى البردين هلالى و ابن ذى السهمين و قيس بن هبيره اسدى و كسانى امثال آنها به مقابله پارسيان رفتند و جنگ انداختند و پارسيان فراهم بودند و پرواى آنها نداشتند كه مىخواستند حمله آغازند و صفى پيش فرستادند كه دو گوش ( ؟ ) داشت و صف ديگر به دنبال آن بود و صف ديگر و صف ديگر تا سيزده صف در قلب و دو پهلو كامل شد . و چون سواران عرب سوى آنها رفتند تيرانداختند و تيراندازيشان پارسيان را از سوار شدن باز نداشت . آنگاه گروههاى پارسيان سوى سواران عرب تاختند .\r\nدر آن شب خالد بن يعمر تميمى كشته شد و قعقاع به جايى كه از آنجا تير سوى خالد انداخته بودند حمله برد و جنگى سخت در گرفت و عربان همچنان با پرچمهاى خويش بودند . قعقاع از سعد اجازه نگرفته بود سعد گفت : « خدايا اين خطا را بر او ببخش و و او را يارى كن اگر از من اجازه نخواسته من به او اجازه دادم . » مسلمانان بجز گروهى كه جنگ انداخته بودند و سوى دشمن رفته بودند همچنان به جاى خويش بودند .\r\nسه صف بودند : يك صف پيادگان بودند كه نيزه و شمشير داشتند ، يك صف تيراندازان بودند و يك صف سواران بودند كه پيش روى پيادگان جاى داشتند .\r\nپهلوى راست و پهلوى چپ سپاه نيز چنين بود سعد گفت : « كار چنان بود كه قعقاع كرد و چون من سه تكبير گفتم حمله آغاز\r\n","description":"","footnote":"","page_name":" 1733 ","page_number":66},
  {"content":"\r\nكنيد » كسان آماده شدند كه با گفتهء وى همداستان بودند\r\nو آسياى جنگ بر قعقاع و ياران وى مىگشت .\r\nعمرو بن مره گويد : قيس بن هبيره مرادى كه روزهاى پيش در جنگ قادسيه شركت نداشته بود به كسانى كه اطراف وى بودند گفت : « دشمن شما سر حمله دارد و راى ، راى سالار سپاه است ، نبايد سپاهيان حمله برند و پيادگان همراه نباشند كه وقتى حمله برند و دشمن بر اسب پيش آيد و پياده همراه نباشد ، راهشان را به بندد و پيش رفتن نتوانند ، براى حمله آماده شويد و منتظر تكبير باشيد و يك جا حمله كنيد . » و چنان بود كه تيرهاى عجمان به صف مسلمانان مىرسيد .\r\nمستنير بن يزيد گويد : زيد بن كعب نخعى كه پرچم قبيلهء نخع را به دست داشت گفت : « مسلمانان براى حمله آماده شده‌اند ، امشب از ديگران سوى خدا و جهاد سبق گيريد كه هر كه امشب سبق گيرد به اندازهء آن ثواب يابد . در كار شهادت با ديگران هم چشمى كنيد و دل به مرگ نهيد كه اگر زندگى را دوست داريد راه زنده ماندن همين است و اگر آخرت خواهيد بدان مىرسيد . » اجلح گويد : اشعث بن قيس گفت : « اى گروه عربان ! روا نيست كه اين قوم از شما در مقابل مرگ جسورتر باشند و آسانتر از جان گذرند . از همسران و فرزندان بگذريد و از كشته شدن بيم مكنيد كه آرزوى كريمان و سرنوشت شهيدان است » اين بگفت و از اسب پياده شد .\r\nعمرو بن محمد گويد : حنظلة بن ربيع و سران گروههاى ده نفرى گفتند : « اى گروه كسان فرود آييد و چنان كنيد كه ما مىكنيم و از مرگ بيم مداريد ، كه پايمردى بهترين وسيله رهايى از بيم است » گويد : طليحه و غالب و حمال و دليران همه قبايل سخنانى از اين گونه گفتند\r\nنضر بن سرى گويد : ضرار بن خطاب قرشى از اسب فرود آمد و عربان در اثناى\r\n","description":"","footnote":"","page_name":" 1734 ","page_number":67},
  {"content":"\r\nتكبيرهاى سعد و انتظار تكبير ديگر سوى پارسيان پيش رفتند و چون تكبير دوم بگفت عاصم بن عمرو حمله برد و به قعقاع پيوست . قوم نخع نيز حمله بردند و همه كسان نافرمانى سعد كردند و جز سران قوم كس در انتظار تكبير سوم نماند و چون تكبير سوم بگفت همگان حمله بردند و به ياران خويش پيوستند و با پارسيان در آميختند و از آن پس كه نماز عشا كرده بودند جنگ شبانه آغاز شد .\r\nابى طيبه گويد : در ليلةالهرير همه عربان حمله كردند و در انتظار سعد نماندند نخستين كس كه حمله كرد قعقاع بود كه سعد گفت : « خدايا اين را بر او ببخش و ياريش كن « و باقى شب پيوسته مىگفت : « اى دريغ تميميان » سپس گفت : « بنظرم كار چنانست كه اين مىكند وقتى سه تكبير گفتم حمله بريد . » آنگاه سعد يك تكبير گفت و بنى اسديان به حمله كنان پيوستند .\r\nبه دو گفتند : « بنى اسديان حمله بردند » گفت : « خدايا اين را بر آنها ببخش و ياريشان كن . » و بقيهء شب مىگفت « اى دريغ از بنى اسديان . » آنگاه گفتند : « طايفهء نخع حمله بردند » گفت : « خدايا اين را بر آنها ببخش و ياريشان كن . » و بقيهء شب مىگفت : « اى دريغ از نخع » پس از آن گفتند : « بجيله حمله برد » گفت : « خدايا اين را ببخش اى دريغ از بجيله » پس از آن كنديان حمله بردند » .\r\nگفت : « اى دريغ از كنده » آنگاه سران قوم و كسانى كه منتظر تكبير مانده بودند حمله كردند و جنگ سخت تا صبحگاهان دوام داشت و اين ليلةالهرير بود .\r\n","description":"","footnote":"","page_name":" 1735 ","page_number":68},
  {"content":"\r\nانس بن جليس گويد : در ليلةالهرير حضور داشتم و تا صبحگاه صداى برخورد آهن چون چكش آهنگران بود ، سخت پايمردى كردند و سعد شبى داشت كه هرگز نداشته بود و عربان و عجمان وضعى ديدند كه هرگز نديده بود ، خبر از رستم و سعد بريده بود و سعد به دعا پرداخت\r\nو چون صبح شد عربان دست از جنگ بداشتند و از اين بدانست كه برترند و غلبه از آنهاست .\r\nمحمد بن اعور گويد : نخستين چيزى كه سعد آن شب شنيد و نشان فتح بود ، صداى قعقاع بن عمرو بود كه در نيمهء دوم شب به گوش وى رسيد كه رجزى بدين مضمون مىخواند :\r\n« ما يك گروه و بيشتر را بكشتيم » « چهار و پنج و يك » « كه برتر از شيران بودند » « و چون بمردند خداى خويش را » « خواندم و سخت بكوشيدم » ابن رفيل گويد : آن شب از اول شب تا صبحگاه جنگيدند ، سخن نمىكردند بانگ مىزدند و اين را ليلةالهرير ناميدند . كه هرير بانگ باشد .\r\nمصعب بن سعد گويد : در آن شب سعد ، بجاد را كه نوخاسته بود سوى صف جنگ فرستاد كه فرستاده اى نيافت و به دو گفت : « ببين وضع آنها چگونه است ؟ » و چون بجاد بازگشت به دو گفت : « پسركم چه ديدى ؟ » گفت : « ديدمشان كه بازى مىكردند . » گفت : « يا جدى ميكردند . » عابس بن جعفر به نقل از پدرش گويد : به روز عماس جعفى در ميان گروهى از عجمان بود كه سلاح كامل داشتند ، نزديك آنها شدند و با شمشير ضربت زدند و ديدند كه شمشير در آهن كارگر نيست و پس آمدند . »\r\n","description":"","footnote":"","page_name":" 1736 ","page_number":69},
  {"content":"\r\nحميضه گفت : « چه شد ؟ » گفتند : « سلاح در آنها كارگر نيست » گفت : « باشيد تا من به شما نشان بدهم ، نگاه كنيد . » آنگاه به يكى از پارسيان حمله برد و پشت وى را با نيزه بشكست و به ياران خود نگريست\r\nو گفت : « مىبينيد كه آنها را مىشود كشت » و عربان حمله بردند و آنها را سوى صفشان عقب راندند .\r\nشعبى گويد : به خدا در قادسيه از قبيله كنده بيشتر از هفتصد كس نبود و ترك طبرى در مقابل آنها بود .\r\nاشعث گفت : « اى قوم حمله بريد و با هفتصد كس حمله برد و ترك كشته شد . »\r\n\r\nشب قادسيه\r\nزياد گويد : شب قادسيه صبحگاه ليلةالهرير بود و از اين روزهاى جنگ آن را شب قادسيه ناميده‌اند و چنان بود كه كسان خسته بودند و همه شب چشم بر هم ننهاده بودند و قعقاع ميان سپاه به راه افتاد و گفت : « سپاهى كه اكنون جنگ اندازد پس از ساعتى ظفر بيند ساعتى پايمردى كنيد و حمله بريد كه ظفر نتيجهء پايمردى است .\r\nپايمردى كنيد و سستى مكنيد » جمعى از سران سپاه بر اشعث گرد آمدند و سوى رستم حمله بردند و صبحدم با گروهى كه پيش روى وى بود در آميختند .\r\nو چون مردم قبايل اين بديدند كسانى ميان آنها به سخن ايستادند . قيس بن عبد يغوث و اشعث بن قيس و عمرو بن معديكرب و ابن ذى السهمين خثعمى و ابن ذى البردين هلالى سخن كردند و گفتند : « مبادا اينان در كار خدا از شما كوشاتر باشند و مبادا اينان ، يعنى پارسيان ، از شما به مرگ بى اعتناتر و در جانبازى بىباكتر باشند در اين كار سبق گيريد »\r\n","description":"","footnote":"","page_name":" 1737 ","page_number":70},
  {"content":"\r\nگروههاى عرب به جمع مقابل خود حمله بردند و با آنها در آميختند . در ميان قوم ربيعه نيز كسانى سخن كردند و گفتند : « شما در گذشته ، پارسيان را بهتر از همه مىشناخته‌ايد و نسبت به آنها جسورتر بوده‌ايد چرا اكنون از آنچه بوده‌ايد جسورتر نباشيد . » هنگام نيمروز نخستين كسانى كه عقب نشستند هرمزان و پيرزان بودند كه عقب رفتند و باز موضع گرفتند\r\nهنگام نيمروز قلب سپاه پارسيان بشكافت و غبار بر آنها ريخت و بادى سخت وزيدن گرفت و سايبان رستم از تخت وى كنده شد و در عتيق افتاد و اين باد دبور بود و غبار رو به پارسيان داشت . قعقاع و همراهان وى به نزديك تخت رسيدند و تخت را خالى يافتند كه رستم وقتى باد سايبان را كنده بود از آنجا به پناه استرانى رفته بود كه آن روز بارى آورده بود و همانجا توقف كرده بود بود و در سايهء يك استر و بار آن بود .\r\nهلال بن علفه بارى را كه رستم زير آن بود بزد و طنابهاى آن را ببريد و يكى از لنگه ها بر رستم افتاد كه هلال او را نمىديد و از حضورش خبر نداشت . مهره هاى پشت رستم شكست آنگاه هلال ضربتى بدوزد كه بوى مشك برخاست و رستم سوى عتيق رفت و خود را در آن افكند ، هلال به دنبال او جست كه در آب فرو رفته بود و بگرفتش هلال ايستاده بود و پاى او را بگرفت و بيرون كشيد و با شمشير به پيش سر او زد تا جان داد ، آنگاه جثهء او را بياورد و زير پاى استران افكند و روى تخت رفت و بانگ برداشت كه رستم كشته شد شما را به خداى كعبه سوى من آييد .\r\nكسان به دور وى فراهم آمدند چندانكه تخت معلوم نبود و او را نمىديدند و تكبير گفتند و بانگ برداشتند .\r\nدر اين هنگام قلب سپاه مشركان پراكنده شد و هزيمت شدند .\r\nآنگاه جالنوس بر بند بايستاد و ندا داد كه پارسيان عبور كنند و غبار از ميان برخاست . آنها كه به هم بسته بودند شتاب كردند و در عتيق ريختند و مسلمانان با نيزه\r\n","description":"","footnote":"","page_name":" 1738 ","page_number":71},
  {"content":"\r\nآنها را بزدند و كس از ايشان جان به در نبرد و جمله سى هزار كس بودند .\r\nضرار بن خطاب در فش كابيان را بگرفت كه سى هزار در عوض آن گرفت . قيمت درفش يك هزار هزار و دويست هزار بود . در نبردگاه ده هزار كس از پارسيان كشته شد بجز آنها كه روزهاى پيش كشته شده بودند .\r\nعمرو بن سلمه گويد : به روز قادسيه هلال بن علفه رستم را بكشت .\r\nابو كعب طائى به نقل از پدرش گويد : پيش از ليلةالهرير و هزار و پانصد كس از مسلمانان كشته شد و در ليلةالهرير و روز قادسيه ششهزار كس از آنها كشته شد كه در خندق رو به روى مشرق به خاكشان كردند .\r\nزياد گويد : وقتى پارسيان از جاى برفتند و ميان قديس و عتيق كس از آنها نماند و ما بين خندق و عتيق از كشته پوشيده بود سعد به زهره فرمان داد كه پارسيان را تعقيب كند و او بانگ زد و پيشتازان را بخواند و قعقاع را گفت دنبال آنها رود كه راه پايين گرفته بودند و شرحبيل را گفت به دنبال آنها رود كه بالا گرفته بودند .\r\nخالد بن عرفطه را گفت كه ساز و برگ كشتگان را برگيرد و شهيدان را به خاك كند .\r\nدو هزار و پانصد تن شهيدان ليلةالهرير و روز قادسيه در اطراف قديس آن سوى عتيق مقابل مشرق مدفون شدند و شهيدان پيش از ليلةالهرير بر مشرق دفن شدند .\r\nآنگاه ساز و برگ و اموال فراهم آمد و چندان بود كه هرگز مانند آن فراهم نيامده بود و پس از آن نيز فراهم نيامد .\r\nسعد هلال را پيش خواند و براى وى دعا كرد و گفت : « رفيقت چه شد ؟ » گفت : « وى را زير استران افكندم » گفت : « برو او را بيار » هلال برفت و رستم را بياورد سعد گفت : « برهنه اش كن و هر چه خواستى به تنش واگذار » هلال ساز و برگ وى را برگرفت و چيزى به تنش نگذاشت .\r\n","description":"","footnote":"","page_name":" 1739 ","page_number":72},
  {"content":"\r\nو چون قعقاع و شرحبيل بيامدند هر كدام را به سويى كه ديگرى رفته بود مأمور كرد قعقاع را ، بالا گرفت و شرحبيل راه پايين گرفت و تا خراره قادسيه رفتند .\r\nزهرة بن حويه به تعقيب پارسيان رفت تا به بند رسيد كه آن را شكسته بودند تا عربان را از تعاقب باز دارند .\r\nزهره گفت : « بكير ! پيش برو » ، و او اسب خود را هى كرد و چنان بود كه وى بر اسب ماده جنگ مىكرد و گفت : « اطلال بپر » و اسب دست و پا فراهم آورد . آنگاه گفت : « به حق سورهء بقره بپر » زهره نيز كه بر اسب نر بود اسب خويش را بجهانيد و ديگر سواران نيز اسب بجهانيدند و به آب زدند و سيصد سوار چنين كردند .\r\nزهره به سواران ديگر كه مانده بودند گفت : « سوى پل رويد و بما برسيد . » و برفت . كسان سوى پل رفتند و به دنبال وى آمدند كه به پارسيان رسيد كه جالنوس دنبالهء آنها را حفاظت مىكرد . زهره با وى در آويخت و ضربتى در ميانه رد و بدل شد كه زهره او را بكشت و ساز و برگش را بگرفت .\r\nعربان همه كسانى را كه از خراره تا سليحين و نجف بودند بكشتند و شبانگاه باز آمدند و شب را در قادسيه به سر كردند .\r\nشقيق گويد : آغاز روز در قادسيه پيروى كرديم وقتى باز آمديم هنگام نماز بود ، مؤذن كشته شده بود و مردم در بارهء اذان گفتن رقابت كردند چندان كه نزديك بود دست به شمشير برند . سعد در ميانه قرعه زد كه به نام يكى افتاد كه اذان گفت .\r\nگويد : و باز چنان شد و آنها كه به تعقيب فراريان بالا و پايين قادسيه رفته بودند بيامدند و وقت نماز بود و چون مؤذن كشته شده بود در كار اذان گفتن رقابت كردند و سعد در ميانشان قرعه زد و بقيه روز و شب را به سر بردند تا زهره باز گشت .\r\nصبحگاهان همه فراهم بودند و در انتظار كس نبودند ، سعد خبر فتح را با\r\n","description":"","footnote":"","page_name":" 1740 ","page_number":73},
  {"content":"\r\nشمار مقتولان پارسى و مقتولان مسلمان بنوشت و يكى از معاريف را با سعد بن عميله فزارى سوى عمر فرستاد .\r\nابن رفيل به نقل از پدرش گويد : سعد مرا خواست و فرستاد كه كشتگان را ببينم و سران را براى او نام ببرم ، بازگشتم و به او خبر دادم . اما رستم را در جاى خود نديده بودم . سعد كس فرستاد و يكى از مردم تيم را كه هلال نام داشت پيش خواند و گفت : « مگر نگفتى كه رستم را كشته اى ؟ » گفت : « چرا » گفت : « پس او را چه كردى ؟ » گفت : « زير پاى استران افكندم » گفت : « او را چگونه كشتى ؟ » هلال طرز كشتن رستم را به سعد خبر داد تا آنجا كه گفت : « به پيش سر و بينى او ضربت زدم » گفت ، « او را بيار » گويد : « و چون جثهء رستم را بياورد ساز و برگ را به دو بخشيد » و چنان بود كه وقتى در آب ميافتاده بود خويشتن را سبك كرده بود و ساز و برگ را به هفتاد هزار فروخت . اگر كلاه رستم را به دست آورده بود قيمت آن يكصد هزار بود .\r\nگويد : تنى چند از عباديان پيش سعد آمدند و گفتند : « اى امير پيكر رستم را بر در قصر تو ديديم كه سر ديگرى بر آن بود و از ضربت درهم كوفته بود » و سعد بخنديد .\r\nزياد گويد : ديلميان و سران پادگانها كه دعوت مسلمانان را پذيرفته بودند و بى آنكه مسلمان باشند به كمك آنها جنگيده بودند گفتند : « برادران ما كه از آغاز كار به مسلمانى گرويدند بهتر و صايب تر از ما بودند به خدا پارسيان پس از رستم توفيق\r\n","description":"","footnote":"","page_name":" 1741 ","page_number":74},
  {"content":"\r\nنيابند جز آنها كه مسلمان شوند »\r\nو مسلمان شدند .\r\nآنگاه كودكان اردو بيامدند و قمقمهء چرمين همراه داشتند و به مسلمانانى كه رمقى داشتند آب مىدادند و مشركانى را كه رمقى داشتند مىكشتند و شبانگاه از عذيب سرازير شدند .\r\nگويد : زهره به تعقيب جالنوس رفت و قعقاع و برادرش شرحبيل به تعقيب آنها كه راه بالا يا راه پايين گرفته بودند رفتند و در دهكده ها و بيشه ها و كنار نهرها آنها را بكشتند و باز گشتند و هنگام نماز ظهر رسيدند و سعد به كسان خوشباش گفت و هر طايفه را ثنا گفت و به نيكى ياد كرد .\r\nسعيد بن مرزبان گويد : زهره برفت و ميان خراره و سليحين به جالنوس رسيد كه يكى از شاهان پارسى بود و طوق و دو دست بند و دو گوشوار داشت و اسبش وامانده بود و خونش بريخت .\r\nگويد : به خدا زهره در آن روز بر اسبى بود كه عنان آن طنابى بافته بود چون افسار و تنگ آن نيز موى بافته بود و ساز و برگ جالنوس را پيش سعد آورد و اسيرانى كه به نزد سعد بودند آن را شناختند و گفتند : « اين ساز و برگ جالنوس است . » سعد گفت : « آيا كسى در كشتن وى با تو كمك كرد ؟ » گفت : « آرى » گفت : « كى ؟ » گفت : « خدا » و سعد ساز و برگ را به دو داد .\r\nابراهيم گويد : سعد ساز و برگ را براى زهره زياد دانست و عمر در اين باره به او نوشت كه من گفته‌ام هر كه كسى را بكشد ساز و برگش غنيمت اوست و سعد ساز و برگ را به وى داد كه به هفتاد هزار فروخت .\r\n","description":"","footnote":"","page_name":" 1742 ","page_number":75},
  {"content":"\r\nشعبى گويد : زهره به جالنوس رسيد و به دو حمله برد و تير انداخت كه به هدف رسيد و چون رو به رو شدند ضربتى زد و او را از پاى در آورد .\r\nزهره آن روز موهاى بافته داشت . وى در جاهليت اعتبارى يافته بود و در اسلام سخت كوشا بود و سابقهء نكو داشت در آن وقت جوان بود و آنچه را جالنوس بتن داشت بپوشيد كه هفتاد و چند هزار ميارزيد\r\nو چون پيش سعد آمد « ساز و برگ را از او بگرفت و گفت : « چرا منتظر اجازهء من نماندى ؟ » و به عمر نامه نوشت و عمر به سعد نوشت : « با زهره چنين مىكنى كه چنان شجاعت نمود و هنوز جنگ در پيش دارى كه مىخواهى شاخش را بشكنى و قلبش را تباه كنى ، ساز و برگ وى را بده و هنگام عطا از كسان ديگر پانصد بيشتر به او بده » عصمه گويد : عمر به سعد نوشت : « من زهره را بهتر از تو مىشناسم زهره چيزى از ساز و برگى را كه گرفته نهان نكرده اگر آنكه دربارهء او سعايت كرد دروغگو باشد خدا وى را با دو طوق در بازوان دچار يكى چون زهره كند . من گفته‌ام هر كه مردى را بكشد ، ساز و برگ وى از آن او باشد . » سعد ساز و برگ را به زهره داد كه آن را به هفتاد هزار بفروخت .\r\nعامر گويد : آنها كه در روز قادسيه سخت كوشيده بودند و از عطاى عادى پانصد بيشتر گرفتند بيست و پنج كس بودند كه زهره و عصمه ضبى و كلج از آن جمله بودند و جنگاوران ايام پيش سه هزار گرفتند كه از اهل قادسيه برتر بودند .\r\nيزيد ضخم گويد : به عمر گفتند : « چه شود اگر اهل قادسيه را نيز چون جنگاوران ايام پيش عطا دهى ؟ » گفت : « كسانى را كه در آن روزها نبوده‌اند به آنها ملحق نمىكنم » گويد : و هم دربارهء اهل قادسيه به عمر گفتند : « چه شود اگر كسانى را كه خانه و ديارشان دور بوده بر كسانى كه نزديك خانهء خويش جنگيده‌اند امتياز دهى ؟ » گفت : چگونه آنها را به سبب دورى ديارشان بر جماعت نزديك كه به دشمن\r\n","description":"","footnote":"","page_name":" 1743 ","page_number":76},
  {"content":"\r\nپيوسته بودند امتياز دهم ؟ آنها را برابر نهادم كه خواستم به نيكى گرايند چرا مهاجران با انصاريان كه نزديك خانهء خويش مىجنگيدند چنين نكردند ؟ » سعيد بن مرزبان گويد : وقتى رستم از جاى برفت بر استرى نشست و چون هلال به وى نزديك شد تيرى بينداخت كه به پايش خورد و ابر را بركاب دوخت كه گفت :\r\n« بپايه » [ 1 
  ] آنگاه هلال به وى نزديك شد و رستم فرود آمد و زير استر رفت و چون هلال به دو دست نيافت ريسمان را بريد كه بار بر او افتاد آنگاه فرود آمد و سرش را در هم كوفت .\r\nشقيق گويد : به روز قادسيه كه يكباره به عجمان حمله برديم خدا هزيمتشان كرد و چنان شد كه من به يكى از چابكسواران پارسى اشاره كردم\r\nكه با سلاح كامل سوى من آمد و گردنش بزدم و ساز و برگش را بگرفتم .\r\nسعيد بن مرزبان گويد : در آن روز پارسيان پس از هزيمت چنان شدند كه هزيمتشدگان مىشده‌اند ، كشته شدند و كار بدانجا رسيد كه يكى از مسلمانان يكيشان را پيش مىخواند كه مىآمد و جلو روى او مىايستاد كه گردنش را ميزد و چنان ميشد كه وى را با سلاح خودش مىكشت و چنان مىشد كه دو مرد بودند و مىگفت يكى رفيقش را بكشد و اين بسيار بود .\r\nيونس بن ابى اسحاق گويد : سلمان بن ربيعهء باهلى گروهى از عجمان را ديد كه زير پرچم خويش بودند كه آن را به زمين كوفته بودند و گفته بودند از اينجا نرويم تا بميريم و حمله برد و همه كسانى را كه زير پرچم بودند بكشت و ساز و برگشان را بگرفت .\r\nگويد : سلمان به روز قادسيه يكه سوار مسلمانان بود و از جمله كسانى بود كه پس از هزيمت پارسيان بر آنها كه پايمردى مىكردند حمله برد . يكى ديگر\r\n\r\n","description":"","footnote":"\r\n[ 1 
  ] - در متن كلمه پارسى است و نسخه بدل چنين است : « بيايه »\r\n","page_name":" 1744 ","page_number":77},
  {"content":"\r\nگويد : پس از آن سعد ، قعقاع و شرحبيل را به دنبال فراريانى فرستاد كه راه عبد الرحمن بن ربيعهء ذو النور بود كه بر گروهى از پارسيان كه بر ضد مسلمانان فراهم بودند حمله برد و با سواران خويش درهمشان كوفت .\r\nشعبى گويد : سلمان بندهاى كسان را بهتر از آن ميشناخت كه سلاح بندهاى حيوان كشتنى را مىشناسد . جايى كه اكنون زندان است خانهء عبد الرحمن بن ربيعه بود و جايى كه ميان آن و خانهء مختار است خانهء سلمان بود و اشعث بن قيس محوطه اى را كه جلو آن بود و اكنون در خانهء مختار افتاد به تيول خواست كه باور دادند و سلمان به دو گفت : « اى اشعث ، نسبت به من سخت جسور شده اى ، به خدا اگر زمين را بگيرى ترا به شمشير مىزنم ، ببين از تو چه ميماند ؟ » و اشعث از زمين چشم پوشيد و متعرض آن نشد .\r\nطلحه گويد : پس از هزيمت سى و چند گروه پايمردى كردند و تن بمرگ دادند و از فرار شرم داشتند و خدايشان نابود كرد كه سى و چند كس از سران مسلمانان به آنها پرداختند و دنبال فراريان نرفتند . سلمان بن ربيعه به گروهى پرداخت و عبدالرحمن بن ربيعهء ذو النور به گروه ديگر پرداخت و كسانى از سران مسلمانان به گروههاى ديگر پرداختند .\r\nجنگ اين گروهها\r\nبه دو صورت بود ، بعضى تاب نياوردند و گريزان شدند و بعضى ديگر پايمردى كردند تا كشته شدند .\r\nاز جمله سران فرارى اين گروهها هرمزان بود كه در مقابل عطار بود و اهو كه در مقابل حنظلة بن ربيع كاتب پيمبر صلى الله عليه و سلم بود و زاد بن بهيش كه در مقابل عاصم بن عمرو بود و قارن كه در مقابل قعقاع بن عمرو بود .\r\nگويد : از جمله كسانى كه دل به مرگ داده بودند شهريار پسر كنارا بود كه در مقابل سلمان بود و پسر هربذ كه در مقابل عبد الرحمن بود و فرخان اهوازى كه در مقابل بسر بن ابى رهم جهنى بود و خسرو شنوم همدانى كه در مقابل ابن هذيل كاهلى بود .\r\n","description":"","footnote":"","page_name":" 1745 ","page_number":78},
  {"content":"\r\nبالا و زير گرفته بودند و زهرة بن حويه را به تعقيب جالنوس فرستاد .\r\nابو جعفر طبرى گويد : حديث ابن اسحاق چنين است كه گويد : مثنى بن حارثه بمرد و سعد بن ابى وقاص سلمى دختر خصفه را كه زن وى بوده بود ، به زنى گرفت و اين بسال چهاردهم هجرت بود . آن سال عمر بن خطاب سالار حج بود .\r\nگويد : در همين سال ابو عبيدة بن جراح وارد دمشق شد و زمستان را آنجا گذرانيد .\r\nدر تابستان هرقل بارو ميان به انطاكيه آمد و از مستعربان از قبيلهء لخم و جذام و بلقين و بلى و عامله و قبائل قضاعه و غسان ، بسيار كس با وى بود و از مردم ارمينيه نيز بسيار كس بود .\r\nهرقل در انطاكيه بماند و صقلار را كه از خواجگان بود بفرستاد با يكصد هزار كس كه دوازده هزار كس از مردم ارمينيه بودند و سالارشان جرجه بود و دوازده هزار كس از مستعربان از غسان و قبايل قضاعه كه سالارشان جبلة بن ايهم غسانى بود و بقيه از روميان بودند و صقلار خواجهء هرقل سالار همگان بود .\r\nگويد : مسلمانان با بيست و چهار هزار كس كه سالارشان ابو عبيده جراح بود برون شدند و در رجب سال پانزدهم در يرموك تلاقى شد و جنگى سخت شد كه روميان به اردوگاه مسلمانان در آمدند و كسانى از زنان قريش به وقت درآمدن روميان به اردوگاه مسلمانان شمشير گرفتند و مردانه جنگيدند كه ام حكيم دختر حارث بن هشام از آن جمله بود .\r\nگويد : و چنان بود كه وقتى مسلمانان به مقابلهء روميان مىرفتند كسانى از قبيلهء لخم و جذام به آنها پيوسته بودند و چون شدت جنگ را بديدند گريزان شدند و به دهكده هاى نزديك رفتند و مسلمانان را رها كردند .\r\nعروة بن زبير گويد : يكى از مسلمانان دربارهء رفتار مردم لخم و جذام شعرى گفت بدين مضمون :\r\n","description":"","footnote":"","page_name":" 1746 ","page_number":79},
  {"content":"\r\n« مردم لخم و جذام در كار گريز بودند » « و ما و روميان در مرج به كشاكش بوديم » « اگر پس از اين بيايند با آنها كارى نداريم » عبد الله بن زبير گويد : به سال يرموك با پدرم بودم و چون مسلمانان آرايش جنگ گرفتند ، زبير زره پوشيد و بر اسب نشست و به دو تن از غلامان خويش گفت :\r\n« عبد الله را پيش بار نگهداريد كه نوسال است » گويد : پس از آن برفت و به سپاه پيوست و چون مسلمانان و روميان جنگ انداختند جمعى را ديدم كه بر تپه اى ايستاده بودند و جنگ نمىكردند . من اسبى را كه زبير پيش بار نهاده بود بگرفتم و بر نشستم و سوى آن جمع رفتم و با آنها ايستادم و با خود گفتم : « ببينم چه مىكنند » و ديدم كه ابو سفيان بن حرب با تنى چند از پيران قريش از مهاجران فتح مكه ايستاده بودند و جنگ نمىكردند و چون مرا ديدند كه نوسال بودم به من توجه نكردند .\r\nگويد : « به خدا چنان بود كه وقتى مسلمانان عقب مىرفتند و كار روميان بهتر ميشد مىگفتند : « زردها ، بيشتر ، بيشتر » و چون روميان عقب مىرفتند و مسلمانان تفوق مىيافتند مىگفتند : « اى دريغ از زردها » .\r\nو من از گفتار آنها در شگفت بودم و چون خداوند رويمان را هزيمت كرد و زبير باز آمد قصهء آن جمع را با وى بگفتم\r\nكه خنديد و گفت : « خدايشان بكشد كه از كينه دست بر نمىدارند ، اگر روميان بر ما غلبه يابند به آنها چه مىرسيد ؟ ما كه براى آنها از روميان بهتريم » ابن اسحاق گويد : آنگاه خداى تبارك و تعالى نصرت آورد و روميان و سپاهى كه هرقل فراهم آورده بود هزيمت شدند و از سپاه روم از مردم ارمينيه و مستعربان هفتاد هزار كس كشته شد و خدا صقلار و باهان را كه هرقل همراه وى فرستاده بود بكشت .\r\nو چون هرقل ماجرا را بشنيد كس فرستاد كه مردان جنگى و مردم ملطيه را\r\n","description":"","footnote":"","page_name":" 1747 ","page_number":80},
  {"content":"\r\nپيش وى آوردند و بگفت تا شهر را آتش زدند .\r\nگويد : در جنگ يرموك از مسلمانان از طايفهء بنى اميه ، عمرو بن سعيد بن عاص و ابان بن سعيد بن عاص و از بنى مخزوم ، عبد الله بن سفيان بن عبد الاسد و از بنى سهم ، سعيد بن حارث بن قيس كشته شدند .\r\nگويد : در آخر سال پانزدهم هجرت ، خداوند در عراق رستم را بكشت و سپاهيان يرموك پس از فراغت از جنگ آنجا به كمك سعد در قادسيه پيكار كردند .\r\nو چنان بود كه وقتى زمستان برفت سعد از شراف سوى قادسيه روان شد و رستم خبر يافت و به آهنگ وى برون شد و چون سعد از حركت وى خبردار شد توقف كرد و به عمر نامه نوشت و كمك خواست ، عمر مغيرة بن شعبهء ثقفى را با چهار صد كس از مدينه سوى وى فرستاد ، قيس بن مكشوح مرادى را نيز با هفتصد كس فرستاد و به ابو عبيده نوشت كه هزار كس از مردان خويش را به كمك سعد بن ابى - وقاص سالار عراق فرست و ابو عبيده چنان كرد و عياض بن غنم فهرى را سالار آن گروه كرد .\r\nگويد : آن سال كه سال پانزدهم بود ، عمر بن خطاب با سالار حج بود و چنان بود كه كسرى در قصر بنى مقاتل پادگانى داشت كه نعمان بن قبيصه سالارشان بود .\r\nنعمان پسر حيه طايى و پسر عموى قبيصة بن اياس طايى فرمانرواى حيره ، در قصر خويش بود و چون از سعد بن ابى وقاص خبر يافت از عبد الله بن سنان اسدى صدا وى دربارهء وى پرسيد كه گفت : « يكى از مردم قريش است . »\r\nنعمان گفت : « به خدا اگر قرشى باشد چيزى نيست به خدا با او جنگ مىكنم كه قرشيان بندگان كسى هستند كه غالب شود ، به خدا از محافظ حمايت نكنند و به محافظ از ديار خويش بيرون نشوند . » عبد الله بن سنان از اين سخن خشمگين شد و صبر كرد تا وقتى بخفت بر او درآمد و نيزه را به پشتش فرو كرد و او را بكشت آنگاه پيش سعد رفت و مسلمان\r\n","description":"","footnote":"","page_name":" 1748 ","page_number":81},
  {"content":"\r\nشد .\r\nگويد : و چون مغيرة بن شعبه و قيس بن مكشوح با همراهان خويش به سعد بن ابى وقاص پيوستند ، سوى رستم روان شد و در قادس كه دهكده اى مجاور عذيب بود فرود آمد و مردم ، آنجا مقام گرفتند و سعد در قصر عذيب جا گرفت و رستم با سپاه پارسيان در قادسيه فرود آمد . سپاه وى چنان كه در ديوان وى به شمار آمده بجز تبعه و غلامان شصت هزار كس بود . ميان رستم و سپاه مسلمانان عتيق ، پل قادسيه ، فاصله بود .\r\nو چنان بود كه سعد در منزل خويش بيمار بود و قرحه اى سخت داشت و ابو مححن بن حبيب ثقفى در قصر وى محبوس بود كه به سبب شرابخوارى او را حبس كرده بود .\r\nو چون رستم بيامد كس فرستاد كه مردى هوشيار را پيش من فرستيد كه با وى سخن كنم كه مغيرة بن شعبه را سوى او فرستادند . مغيره كه موهاى خود را به چهار دشته تابيده بود و پشت سر و بالاى گوش افكنده بود و بردى به تن داشت برفت تا پيش رستم كه آن سوى پل عتيق در سمت عراق جاى داشت\r\nو مسلمانان بر سوى ديگر در سمت حجاز ميان قادسيه و عذيب بودند .\r\nرستم با مغيره سخن كرد و گفت : « شما عربان مردمى تيره روز و مستمند بوديد كه به بازرگانى يا مزدورى يا سفر پيش ما مىآمديد و از غذاى ما مىخورديد و از آبمان مىنوشيديد و در سايه هاى ما مىآرمديد و برفتيد و ياران خويش را خوانديد و آنها را نيز بياورديد ، مثال شما چون مردى است كه باغ انگورى داشت و شغالى در آن ديد و با خود گفت يك شغال چيزى نيست اما شغال برفت و شغالان را به باغ خواند و چون فراهم آمدند صاحب باغ بيامد و سوراخى را كه شغالان از آن آمده بودند بگرفت و همه را بكشت .\r\n« مىدانيم كه مستمندى شما عربان را به اين كار واداشته ، امسال بر گرديد\r\n","description":"","footnote":"","page_name":" 1749 ","page_number":82},
  {"content":"\r\nكه ما را از آبادانى ديارمان و مقابلهء دشمنانمان باز داشته‌ايد و ما شترانتان را گندم و خرما بار مىكنيم و جامه به شما مىدهيم ، از ديار ما برويد كه خدايتان بسلامت دارد . » مغيره گفت : « چنان كه گفتى مستمند بوديم و بدتر از اين بوديم ، مرفه ترين ما آن كس بود كه پسر عموى خويش را مىكشت و مال وى را مىگرفت و مىخورد ، مردار و خون و استخوان مىخورديم ، چنين بوديم تا خدا پيغمبرى ميان ما برانگيخت و كتاب به دو فرستاد كه ما را سوى خدا و دين وى خواند ، يكى تصديق او كرد و ديگرى تكذيب او كرد و آنكه تصديق كرده بود با آنكه تكذيب كرده بود بجنگيد تا همه از روى يقين يا به ضرورت به دين وى گرويديم كه معلوم شد كه وى صادق است و فرستادهء خداست و او به ما فرمان داد كه با مخالفان خود بجنگيم و به ما گفت كه هر كس از ما بر دين وى بميرد به بهشت مىرود و هر كه بماند بملك مىرسد و بر مخالف خويش غلبه مىيابد . ما ترا دعوت مىكنيم كه به خدا و پيمبر او ايمان به يارى و به دين ما در آيى ، اگر چنين كنى ديارت از آن تست و كس جز به رضاى تو وارد آن نشود و بايد زكات و خمس بدهى و اگر نپذيرى بايد جزيه بدهى و اگر نپذيرى با تو مىجنگيم تا خدا ميان ما و تو داورى كند . » رستم گفت : « گمان نداشتم در عمر خويش از شما عربان چنين سخنانى بشنوم ، فردا كارتان را يكسره مىكنم و همه تان را مىكشم . » آنگاه بگفت تا بر عتيق بند زدند و همه شب تا صبحگاه با علف و خاك و نى ، بند مىزدند و راه آماده شد .\r\nگويد : مسلمانان آرايش جنگ گرفتند ، سعد سالارى قوم را به خالد بن عرفطه\r\nهم پيمان بنى اميه سپرد ، ميمنهء سپاه را به جرير بن عبد الله بجلى داد و ميسره را به قيس بن مكشوح سپرد . آنگاه رستم حمله آورد و مسلمانان نيز حمله بردند . بيشتر آنها جز جل بارها ، سپرى نداشتند كه چوب بدان بسته بودند و سپر محافظ خويش\r\n","description":"","footnote":"","page_name":" 1750 ","page_number":83},
  {"content":"\r\nكرده بودند و غالب سرپوش آنها طناب بارها بود كه هر كس طناب بار خود را به سر مىپيچيد تا آن را محفوظ دارد ، پارسيان آهن پوش و قباپوش بودند و جنگى سخت كردند . سعد در قصر بود و جنگ را مىنگريست و سلمه دختر خصفه كه از آن پيش زن مثنى بن حارثه بوده بود با وى بود و چون سپاهيان به جولان آمدند گفت :\r\nسعد در قصر بود و جنگ را مىنگريست و سلمه دختر خصفه كه از آن پيش زن مثنى بن حارثه بوده بود با وى بود و چون سپاهيان به جولان آمدند گفت :\r\n« اى دريغ از مثنى كه امروز مثنى ندارم . » و سعد سيلى بر چهرهء او زد .\r\nسلمى گفت : « اين كار را از روى غيرت و ترس كردى » و چون ابو محجن كه در قصر عذيب بود حركت و جولان سپاه را بديد ، با زبراء كنيز سعد كه به نزد وى محبوس بود گفت : « اى زبراء ! مرا رها كن و به قيد سوگند خدا تعهد مىكنم كه اگر كشته نشدم بازگردم كه بند آهنين به پاى من نهى . » زبراء وى را رها كرد و بلقا اسب سعد را به دو داد ، ابو محجن به دشمن حمله برد سعد از بالاى حصار مىنگريست و اسب خويش را مىشناخت و نمىشناخت .\r\nوقتى جنگ به سر رفت و خدا جمع پارسيان را هزيمت كرد ، ابو محجن پيش زبراء بازگشت و پاى خويش را در بند وى كرد و چون سعد از بالاى حصار بيامد اسب خويش را ديد كه عرق كرده بود و بدانست كه سوار آن شده‌اند و از زبراء پرسيد و او قصهء ابو محجن را بگفت و سعد آزادش كرد .\r\nمحمد بن اسحاق گويد : عمرو بن معديكرب با مسلمانان در قادسيه بود .\r\nاسود نخعى گويد : در قادسيه حضور داشتم و ديدم كه نوجوانى از مردم نخع شصت تا هشتاد تن از فرزندان آزادگان را پيش مىراند و گفتم : « خداوند فرزندان آزادگان را زبون كرد . » قيس بن ابى حازم بجلى كه در قادسيه با مسلمانان بود گويد : در جنگ قادسيه يكى از ثقفيان با ما بود و از دين بگشت و پيش پارسيان رفت و به آنها گفت كه محل مقاومت عربان جايى است كه بجيله آنجاست .\r\nگويد : ما يك چهارم سپاه بوديم و شانزده فيل سوى ما فرستادند و دو فيل\r\n","description":"","footnote":"","page_name":" 1751 ","page_number":84},
  {"content":"\r\nسوى باقى سپاه فرستادند و خار آهنين زير پاى اسبان ما مىريختند و تير سوى ما مىانداختند چندان كه گفتى باران است و اسبان خويش را به هم بسته بودند كه فرار نكند .\r\nگويد : عمرو بن معديكرب به ما مىگذشت و مىگفت : « اى گروه مهاجران ، شيران باشيد كه هر كه نيك بكوشد شير باشد و پارسى چون نيزهء خويش را بيندازد بز باشد . » گويد : يكى از چابكسواران پارسى بود كه تيرش خطا نمىكرد به عمرو گفتيم : « اى ابو ثور ، اين سوار را دفع كن كه تير وى خطا نمىكند . » عمرو سوى او رفت و پارسى تيرى بزد كه به كمان وى خورد و عمرو حمله برد و با وى درآويخت و خونش بريخت و دو طوق و يك كمر بند طلا و يك قباى ديبا از او بگرفت .\r\nگويد : آنگاه خدا رستم را بكشت و اردوگاه وى را با هر چه در آن بود غنيمت مسلمانان كرد . مسلمانان شش يا هفت هزار كس بودند . آنكه رستم را بكشت هلال ابن علفهء تميمى بود كه وى را بديد و سوى او رفت و در آن حال كه به تعقيب رستم بود تيرى بينداخت كه به پاى او خورد و پايش را به ركاب زين دوخت و رستم به پارسى مىگفت\r\n« بپايه » يعنى چنين كه آمد يا چنين كه هستى .\r\nآنگاه هلال بن علفه به رستم حمله برد و خونش بريخت و سرش را ببريد و بياويخت و پارسيان عقب نشستند و مسلمانان به تعقيبشان رفتند و از آنها همى كشتند .\r\nو چون پارسيان به خراره رسيدند فرود آمدند و شراب نوشيدند و غذا خوردند ، آنگاه برون آمدند و در عجب بودند كه تيرهايشان در عربان كارگر نبود . جالنوس بيامد و كره اى برداشتند كه او تيرى زد و آن را سوراخ كرد و در آنجا بودند كه سواران مسلمان در رسيدند و زهرة بن حويه تميمى به جالنوس حمله برد و او را بكشت و پارسيان هزيمت شدند و سوى دير قره و آن سوى دير رفتند و سعد با مسلمانان بيامد و مقابل پارسيانى كه آنجا بودند موضع گرفت ، در آنجا عياض بن غنم با كمكيان شام\r\n","description":"","footnote":"","page_name":" 1752 ","page_number":85},
  {"content":"\r\nكه يك هزار بودند در رسيد و سعد از غنايم قادسيه به او و همراهانش سهم داد . سعد از دمل خويش درد مىكشيد و جرير بن عبد الله شعرى گفت بدين مضمون :\r\n« من جريرم و كنيهء ابو عمرو دارم » « سعد در قصر بود كه خدا فيروزى داد » و نيز يكى از مسلمانان شعرى به اين مضمون گفت :\r\n« جنگيديم تا خدا فيروزى داد » « و سعد در قادسيه به در قصر پناه برده بود » « از جنگ آمديم و بسيار زنان بيوه شده بودند » « اما در ميان زنان سعد كس بيوه نبود » گويد : و چون اين سخنان به سعد رسيد به نزد كسان آمد و عذر خويش بگفت و دملهايى را كه در ران و كفل خويش داشت به آنها بنمود و مسلمانان وى را معذور داشتند ، كه سعد ترسو نبود . سعد به جواب گفتهء جرير شعرى به اين مضمون گفت :\r\n« دربارهء بجيله آرزوئى ندارم » « جز اينكه به روز شمار پاداش يابند » « كه سوارانشان با سواران رو به رو شدند » « و سواران پيكار كردند » « و فيلان به نبردگاهشان آمدند » « كه گويى به رونق شتران تندرو بود »\r\nپس از آن پارسيان از دير قره سوى مداين گريختند و آهنگ نهاوند داشتند طلا و نقره و ديبا و پرند و حرير و سلاح و جامه هاى كسرى و دختران وى را ببردند و جز اين هر چه بود به جا نهادند و سعد كسان از مسلمانان به تعقيب آنها فرستاد :\r\nخالد بن عرفطه هم پيمان بنى اميه را روانه كرد ، عياض بن غنم و ياران وى را همراه خالد كرد ، هاشم بن عتبة بن ابى وقاص را پيشدار سپاه وى كرد ، جرير بن عبد الله بجلى را\r\n","description":"","footnote":"","page_name":" 1753 ","page_number":86},
  {"content":"\r\nبه ميمنه گماشت و زهرة بن حويهء تميمى را به ميسره گماشت خود سعد به سبب دردى كه داشت بجا ماند و چون درد وى برفت با بقيهء مسلمانان به دنبال آن گروه روان شد و در بهر سير نرسيده به دجله به آنها رسيد و چون بر ساحل دجله اردو زدند و بار نهادند به جستجوى گدار بودند اما نيافتند تا كافرى از مردم مداين پيش سعد آمد و گفت :\r\n« راهى به شما مىنمايم كه پيش از آنكه پارسيان چندان راهى طى كرده باشند به آنها برسيد » و آنها را از گدارى نزديك قطربل ببرد . نخستين كس كه به گدار زد هاشم بن عتبه بود كه به پاى رفت و چون عبور كرد سوارانش به دنبال وى رفتند . آنگاه خالد ابن عرفطه با سواران خود عبور كرد پس از آن عياض بن غنم با سواران خود عبور كرد . پس از آن جماعت پياپى بيامدند و به گدار زدند و عبور كردند . گويند : پس از آن كس اين گدار را پيدا نكرد .\r\nآنگاه برفتند تا به سياهچال ساباط رسيدند و بيم كردند كمين دشمن آنجا باشد و به ترديد افتادند و بيمناك شدند و نخستين كس كه با سپاه خويش به آنجا در آمد هاشم بن عتبه بود و چون گذشت شمشير خود را براى مسلمانان تكان داد و بدانستند كه چيزى كه مايهء ترس باشد اينجا نيست و خالد بن عرفطه آنها را عبور داد .\r\nآنگاه سعد به مسلمانان پيوست و به جلولا رسيدند كه جماعتى از پارسيان آنجا بودند و جنگ جلولا رخ داد كه خدا پارسيان را هزيمت كرد و مسلمانان بيش از آنچه در قادسيه گرفته بودند ، غنيمت به دست آوردند و يكى از دختران كسرى و به قولى دختر پسر او بنام منجانه كشته شد و يكى از شاعران مسلمان شعرى بدين مضمون گفت :\r\n« چه بسيار كره اسبان نيكوى چاق » « كه بار جوان مسلمان را مىبرد » « كه در راه رحمان از جهنم رهايى يافته بود » « و اين به روز جلولا بود و روز رستم »\r\n","description":"","footnote":"","page_name":" 1754 ","page_number":87},
  {"content":"\r\n« و روز حملهء كوفه » « و روزى كه دين كافران به رو در افتاد . »\r\nآنگاه سعد فتحى را كه خداوند نصيب مسلمانان كرده بود به عمر نوشت ، و عمر نوشت كه به جاى خود باش و جز اين چيزى مجوييد .\r\nسعد به دو نوشت كه اينك چيزى نزديك به دست آورده‌ايم و زمين جلو روى ما گشاده است .\r\nعمر نوشت : بجاى خود باش و پارسيان را تعقيب مكن و براى مسلمانان خانهء هجرت و منزلگاه جهادى درست كن و شط را ميان من و مسلمانان فاصله مكن .\r\nسعد مسلمانان را در انبار فرود آورد كه در آنجا بماندند و به تب مبتلا شدند و به آنها نساخت .\r\nسعد نامه نوشت و ماجرا را به عمر خبر داد .\r\nعمر نوشت : جز آنجا كه شتر و گوسفند را نكو دارد و علفزار باشد عربان را نكو نباشد . در مجاورت شط بيابانى پيدا كن و براى مسلمانان منزلى آنجا بجوى .\r\nگويد : سعد روان شد تا به محل كويفه عمر بن سعد رسيد كه پشه و تب داشت و با كسان سازگار نبود . آنگاه سعد حارث بن مسلمه و بقولى عثمان حنيف بنى عمرى را كه يكى از مردم انصار بود فرستاد كه جايى را كه اكنون كوفه آنجاست بيافت و سعد با مسلمانان آنجا فرود آمدند و محل مسجد كوفه را معين كردند و براى مردم محله ها معين شد .\r\nو چنان بود كه عمر بن خطاب آن سال سوى شام آمده بود و در جابيه فرود آمد و ايليا شهر بيت المقدس گشوده شد .\r\nو هم در اين سال ابو عبيدة بن جراح حنظلة بن طفيل سلمى را سوى حمص فرستاد كه خدا شهر را به دست وى بگشود .\r\nسعد بن ابى وقاص شرحبيل بن سمط را كه يكى از مردم كنده بود به فرمانروايى\r\n","description":"","footnote":"","page_name":" 1755 ","page_number":88},
  {"content":"\r\nمداين گماشت .\r\n\r\nذكر احوال مردم سواد\r\nقبيصة بن جابر گويد : به روز قادسيه وقتى فتح شد\r\nيكى از ما شعرى گفت و سعد را از اينكه در قصر مانده بود ملامت كرد ، شعرى وى در دهانها افتاد و به گوش رسيد و گفت : « خدايا اگر دروغگوست يا اين سخن را به ريا و طلب شهرت گفته زبان و دست وى را از من ببر » قبيصه گويد : به خدا گويندهء شعر ميان دو صف بود كه به سبب دعاى سعد تيرى بيامد و به زبان وى خورد و يك نيمه تن وى بخشكيد و هرگز كلمه اى نتوانست گفت تا به خدا پيوست .\r\nعثمان بن رجاى سعد گويد : سعد بن مالك از همه كس جسورتر و دليرتر بود و در قصرى نا استوار جا گرفته بود كه ميان دو صف بود و از آنجا سپاهيان را مىنگريست . »\r\nام كثير زن همان بن حارث نخعى گويد : ما با شوهران خود در قادسيه بوديم و چون خبر آمد كه جنگ به سر رسيد ، لباس به خود پيچيديم و قمقمه هاى آب بر - گرفتيم و سوى زخميان رفتيم و هر كه از مسلمانان بود آب به او داديم و از جا برداشتيم و هر كه از مشركان بود خلاصش كرديم . كودكان نيز به دنبال ما آمدند كه اين كار را به دست آنها داديم .\r\nسيف بن عطيه گويد : در جنگ قادسيه هيچيك از قبايل عرب بيشتر از بجيله و نخع زن همراه نداشت . نخعيان هفتصد زن بىشوهر داشتند و بجيله هزار زن داشتند و اينان به هزار كس از قبايل عرب شوهر كردند و آنان به هفتصد كس شوهر كردند .\r\nنخعيان و بجيليان را خويشاوند مهاجران مىگفتند آنها در كار انتقال بار و اثاث\r\n","description":"","footnote":"","page_name":" 1756 ","page_number":89},
  {"content":"\r\nبىپروا بودند كه خالد زمينه را فراهم كرده بود و مثنى پس از خالد و ابى عبيد پس از مثنى . و نيز جنگاوران پيش از قادسيه زمينه فراهم آورده بودند و از آن پس سختى بسيار بود .\r\nطلحه گويد : بكير بن عبد الله ليثى و عتبة بن فرقد سهى و سماك بن خرشهء انصارى - اين سماك بجز ابو دجانهء معروف بود در جنگ قادسيه از زنى خواستگارى كردند كه عربان كه زنان خويش را همراه آورده بودند . نخعيان ، هفتصد زن بىشوهر داشتند و آنها را خويشاوند مهاجران مىناميدند . در اثناى جنگ پيش از فتح و پس از فتح مهاجران آنها را به زنى گرفتند و هفتصد كس از مردم قبايل شوهرشان شدند و چون كارها به سر رفت اين سه كس از اين زن خواستگارى كردند ، وى اروى دختر عامر هلالى ، هلال نخع ، بود و خواهرش هنيده زن قعقاع بن عمرو تميمى بود . اروى به خواهر خويش گفت : « با شوهر خويش مشورت كن كه كدام يك را مناسب ما مىداند . » و اين پس از جنگ بود كه هنوز در قادسيه بودند . قعقاع گفت آنها را در شعر وصف مىكنم و تو براى خواهر خويش نظر بده و شعرى بدين مضمون گفت :\r\n« اگر درهمها را مىخواهى » « به سماك انصارى يا ابن فرقد » « شوهر كن » « و اگر شجاعت به هنگام جنگ مىخواهى » « رو سوى بكير كن » « و همه شان در اوج بزرگيند » « نيكو بنگريد كه اين سخن دربارهء فرد است . »\r\nگويد : از عذيب تا عدن ابين و ازابله تا ايله عربان در انتظار جنگ قادسيه بودند و چنان مىديدند كه ثبات و زوال ملك پارسيان وابسته به آنست و در هر كجا\r\n","description":"","footnote":"","page_name":" 1757 ","page_number":90},
  {"content":"\r\nگوش فرا داشته بودند به بينند سرانجام آن چه مىشود تا آنجا كه يكى كارى در پيش داشت و مىگفت : « صبر كنيم ببينيم كار قادسيه چه مىشود ؟ » و چون جنگ قادسيه رخ داد جنيان برفتند و خبر را با كسانى از آدميان بگفتند و خبر به همه جا رسيد .\r\nگويد : شبانگاه زنى كه ندانستند كيست بر كوهى در صنعا شعرى دربارهء جنگ قادسيه خواند و جنگاوران را ستود . مردم يمامه نيز شنيدند كه يك رهگذر اشعارى دربارهء جنگ قادسيه زمزمه مىكرد\r\nو در همهء ديار عرب اشعارى در اين باره به گوش مىرسيد .\r\nطلحه گويد : سعد خبر فتح و شمار كشتگان پارسى و مقتولان مسلمان را با ذكر نام معاريف نوشت و همراه سعد بن عميله فزارى براى عمر فرستاد .\r\nاين سخن در روايت ابن رفيل بن ميسور نيز هست ، نامهء سعد چنين بود :\r\n« اما بعد از پس جنگى دراز و اضطرابى سخت خدا ما را » « بر پارسيان فيروزى داد و روشهايى را كه اسلافشان داشته بودند از آنها » « بگرفت . با جمعى به تلاقى مسلمانان آمده بودند كه كس به شكوه آن » « نديده بود ، اما سودشان نداد و خدا شكوه آنها را بگرفت و به مسلمانان » « داد و مسلمانان پارسيان را بر رودها و دل بيشه ها و دره ها تعقيب كردند . از » « مسلمانان سعد بن عبيد قارى و فلان و فلان ، و كسانى كه نمىدانيم و خدا بهتر » « داند ، كشته شدند كه هنگام شب قرآن همى خواندند و سران قوم بودند » « و شيران همانندشان نبود و آنها كه رفته‌اند بر آنها كه مانده‌اند جز به » « شهادت برترى ندارند كه شهادت بر اينان مقرر نشده بود . » مجالد بن سعيد گويد : وقتى عمر از آمدن رستم به قادسيه خبر يافت از صبحدم تا نيمروز از كاروانيان دربارهء مردم قادسيه خبر مىجست آنگاه به خانهء خويش مىرفت .\r\nگويد : و چون بشارت آور را بديد گفت : « از كجا ؟ » و او بگفت\r\n","description":"","footnote":"","page_name":" 1758 ","page_number":91},
  {"content":"\r\nعمر گفت : « اى بندهء خدا با من سخن كن » گفت : « خدا دشمن را هزيمت كرد » عمر با وى پياده مىرفت و خبر مىپرسيد و مرد بر شتر خويش مىرفت و عمر را نمىشناخت تا وقتى به مدينه در آمد و كسان به عمر به عنوان امير مؤمنان سلام مىكردند ، گفت : « خدايت بيامرزاد چرا به من نگفتى كه امير مؤمنانى » عمر مىگفت : « برادرم باك نداشته باش . »\r\nزياد گويد : مسلمانان در انتظار وصول مژده و فرمان عمر ، غنايم خود را وارسى مىكردند و به باقيماندهء سپاه مىرسيدند و كارهاى خود را سان مىدادند .\r\nگويد : مردم عراق از جنگاوران پيشين كه در يرموك و دمشق حضور داشته بودند براى كمك سپاه قادسيه پيوسته آمدند و فردا و پس فردا نيز رسيدند . نخستين گروه آنها روز اغواث آمدند و آخرينشان پس فرداى فتح رسيدند . . . در جمع كمكيان از مردم مراد و همدان و پراكندگان قبايل ، كس بود و به عمر نوشتند كه دربارهء آنها چه بايد كرد ؟ و اين نامهء دوم پس از فتح بود كه با نذير بن عمرو فرستاده شد .\r\nو چون خبر فتح به عمر رسيد ميان كسان به سخن ايستاد و نامهء فتح را خواند و گفت : « علاقه دارم كه احتياج را از ميان ببرم در صورتى كه رفاه همه ميسر باشد .\r\nو گر نه بايد در كار معاش همانند يك ديگر شويم تا هر كس چيزى داشته باشد . دوست دارم آنچه را دربارهء شما به دل دارم بدانيد و آن را به عمل خواهيد دانست . به خدا من شاه نيستم كه شما را بندهء خويش كنم ، بندهء خدايم كه امانت را به او سپرده‌اند ، اگر آن را نگيرم و به شما پس دهم و دنباله رو باشم و در خانه هاى خويش سير و سيراب باشيد ، نيكروز باشم و اگر آن را عهده كنم و شما را به خانهء خويش بكشانم و كناره نگيرم كه معذور باشم و همچنان بمانم ، تيره روز شوم كه اندكى خرسند باشم و بسيار مدت غمگين باشم . »\r\n","description":"","footnote":"","page_name":" 1759 ","page_number":92},
  {"content":"\r\nگويد : همراه انس بن حليس به عمر نوشتند كه گروههايى از مردم سواد دعوى پيمان دارند و چنان كه دانيم هيچكس جز مردم بانقيا و بسما و مردم اليس پايين به پيمانهاى پيش از قادسيه وفا نكرده . مردم سواد ادعا دارند كه پارسيان مجبورشان كرده‌اند و فراهمشان آورده‌اند اما مخالفت ما نكرده‌اند و به جنگ نيامده‌اند . سعد بوسيلهء ابو الهياج اسدى نوشت كه مردم سواد برفته‌اند و آنها كه به پيمان خويش وفا كرده‌اند و بر ضد ما برنخاسته‌اند پيش ما آمده‌اند و ترتيباتى را كه پيش از ما ميان آنها و مسلمانان بوده عمل كرده‌ايم و مىگويند كه مردم سواد سوى مداين رفته‌اند تكليف آنها را كه رفته‌اند و آنها كه دعوى دارند به اجبار آمده‌اند\r\nو گريخته‌اند و جنگ نكرده‌اند و آنها را كه پيمان نگهداشته‌اند يا تسليم شده‌اند تكليف همه را معين كن كه در سرزمينى وسيع افتاده‌ايم و زمين از مردم خالى شده و شمار ما اندك است و آنها كه با ما به صلح آمده‌اند بسيارند و جلب قلوب آنها مايهء آبادى زمين و ضعف دشمن است .\r\nعمر ميان كسان به سخن ايستاد و گفت : « هر كه به هوس و گناه كار كند نصيب وى نابود شود و جز خويشتن را زيان نزند و هر كه به طلب پاداشى كه براى اهل طاعت پيش خداوند هست پيرو سنت شود و به شريعت پاى بند باشد و به راه راست رود كارش سامان گيرد و به نصيب خويش دست يابد زيرا خداوند عز و جل گويد :\r\n« * ( وَوَجَدُوا ما عَمِلُوا حاضِراً وَلا يَظْلِمُ رَبُّكَ أَحَداً 18 : 49 ) * » [ 1 
  ] يعنى : هر چه كرده‌اند حاضر يابند كه پروردگارت به هيچ كس ستم نمىكند .\r\nجنگاوران پيش و پيكارجويان قادسيه به جمع مقابل خود ظفر يافته‌اند و مردم آنجا رفته‌اند ، و آنها كه بر پيمان بوده‌اند پيش مسلمانان آمده‌اند ، در بارهء آنها كه ادعا دارند به اجبار به جنگشان آورده‌اند و آنها كه چنين ادعا ندارند و نمانده‌اند و رفته‌اند و آنها كه مانده‌اند و ادعايى نكرده‌اند و نرفته‌اند و آنها كه تسليم شده‌اند چه\r\n\r\n","description":"","footnote":"\r\n[ 1 
  ] - سوره 18 ، آيه 48 .\r\n","page_name":" 1760 ","page_number":93},
  {"content":"\r\nراى داريد ؟ » قوم همسخن شدند بر اينكه رعايت پيمان آنها كه مانده‌اند و كارى نكرده‌اند ، خير افزاى اوست و هر كه دعوى كند و راستگو به شمار آيد چون گروه اول است و اگر دروغگو به شمار آيند پيمانشان لغو شود و صلحشان تجديد شود و آنها كه سوى پارسيان رفته‌اند مخير شوند : اگر خواهند به صلح آيند و در پناه مسلمانان باشند و اگر خواهند همچنان بمانند اما از زمينشان باز مانند و با مسلمانان به جنگ باشند و آنها كه مانده‌اند و تسليم شده‌اند مخير شوند يا جزيه بدهند يا بروند ، كشاورز نيز چنين باشد .\r\nعمر جواب نامهء انس بن حليس را چنين نوشت :\r\n« اما بعد : خداوند جل و علا در هر چيز در بعضى موارد تساهلى » « آورده بجز در مورد عدالت و تذكار كه دربارهء تذكار به هيچ حال تساهل » « نيست و جز به بسيار آن رضايت ندهد ، در عدالت نيز در بارهء نزديك و » « دور و در سختى و سستى تساهل نيست كه عدالت اگر چه نرم نمايد براى » « محو ستم و ازالهء باطل از ستم قويتر است و اگر سخت نمايد به محو كفر » « رساتر است ، هر كس از مردم سواد كه بر پيمان خويش بمانده و بر ضد » « شما كمك نكرده در پناه شماست و بايد جزيه دهد و هر كه دعوى اجبار » « دارد اما همراه پارسيان سوى شما نيامده و جنگ نكرده و بجاى خويش » « مانده تصديقشان نكنيد مگر آنكه بخواهيد و اگر نخواستيد پيمانشان را » « لغو كنيد و آنها را به امانگاهشان برسانيد . »\r\nدر بارهء نامهء ابو الهياج چنين جواب نوشت :\r\n« اما هر كه بمانده و نرفته و پيمان ندارد ، چون اهل پيمان است » « كه با شما مانده و مخالفت نكرده ، كشاورزان نيز اگر چنين كرده باشند » « چنينند و همه كسانى كه دعوى دارند كه چنين كرده‌اند و سخنشان تصديق »\r\n","description":"","footnote":"","page_name":" 1761 ","page_number":94},
  {"content":"\r\n« شود ، ذمى بمانند و اگر تكذيب شوند پيمانشان لغو شود و هر كه با دشمن » « كمك كرده و برفته خدا كار وى را با شما گذاشته اگر خواستيد دعوتشان » « كنيد كه براى شما در زمينشان كار كنند و در پناه شما باشند و جزيه » « دهند و اگر نخواستيد هر چه را از آنها به غنيمت گرفته‌ايد تقسيم كنيد . » وقتى نامهء عمر به سعد بن مالك و مسلمانان رسيد به آنها كه رفته بودند و از سواد دور شده بودند پيشنهاد كردند كه باز گردند و ذمى باشند و جزيه دهند و آنها باز آمدند و همانند آنها كه بر پيمان مانده بودند ، ذمى شدند ولى خراج آنها سنگينتر بود و آنها را كه دعوى اجبار داشتند و گريخته بودند به صف آنها بردند و پيمان دادند و آنها را كه مانده بودند ، و نيز كشاورزان را ، به صف پيمانداران بردند . اموال خاندان كسرى و نيز اموال كسانى را كه با پارسيان رفته بودند و به اسلام يا جزيه گردن ننهاده بودند مشمول صلح ندانستند و غنيمت مسلمانان شد و با اموالى كه از پيش مصادره شده بود غنيمت كسان شد و باقى سواد مشمول ذمه بود و خراجى كه كسرى از آن مىگرفته بود گرفتند . خراج كسرى از سر كسان به نسبت اموال و داراييشان بود . از جمله چيزها كه خدا غنيمت مسلمانان كرد اموال خاندان كسرى بود و كسانى كه با آنها رفته بودند و زن و فرزند و مال كسانى كه به كمك آنها جنگيده بودند و اموال آتشكده ها و بيشه ها و مردابها و گذرها و متعلقات خاندان كسرى .\r\nاما تقسيم غنيمتى كه از اموال كسرى بود يا كسانى كه همراهشان رفته بودند ميسر نشد كه در همه سواد پراكنده بود و كسان معتمد و منتخب ، آن را براى غنيمت گيران اداره مىكردند و غنيمت گيران در بارهء همين قسمت سخن داشتند نه همه سواد و ولايتداران هنگام تنازع كسان در كار تقسيم آن تعلل مىكردند از اين رو غافلان در كار اراضى سواد به خطا افتاده‌اند ، اگر خردمندان قوم با سبك عقلان كه تقسيم اين گونه غنايم را مىخواستند همسخن شده بودند ، تقسيم ميشد ولى خردمندان رضا ندادند و متصديان از راى خردمندان تبعيت كردند و گفتهء سبك عقلان بى اثر ماند ، على\r\n","description":"","footnote":"","page_name":" 1762 ","page_number":95},
  {"content":"\r\nرحمه الله تيز چنين كرد و همه كسانى كه به معرض تقاضاى تقسيم آن بودند تابع راى\r\nخردمندان بودند و گفتار سبك عقلان را نديده گرفتند و گفتند : « مبادا در ميانه اختلاف افتد . » محمد بن قيس گويد : از عامر شعبى پرسيدم : « وضع سواد چيست ؟ » گفت : « به جنگ گرفته شد ، همهء زمينها چنين بود ، بجز قلعه ها ، و مردمش برفتند ، آنگاه به صلح و ذمه دعوت شدند كه پذيرفتند و بيامدند و ذمى شدند و جزيه بر آنها مقرر شد و در حمايت مسلمانان قرار گرفتند ، و رويه چنين بود ، پيمبر خداى صلى الله عليه و سلم نيز در دومه چنين كرد ، و اموال خاندان كسرى و كسانى كه همراه آنها رفته بودند غنيمت مسلمانان شد . » ماهان گويد : خدا سواد را به جنگ گشود و همه زمينهاى ميان آنجا و نهر بلخ چنين بود ، مگر قلعه ها ، صاحبان زمينها به صلح دعوت شدند و ذمى شدند و زمينها به آنها تعلق گرفت ، اما اموال خاندان كسرى و كسانى كه پيرو آنها شده بودند چنين نبود و غنيمت مسلمانان شد . زمينهاى مفتوح غنيمت نبود تا تقسيم شود ، خداى عز و جل فرموده : هر چه غنيمت شما شد ، يعنى تقسيم كرديد .\r\nحسن بن ابى الحسن گويد : همه سواد به جنگ گرفته شد و كسان را دعوت كردند كه بيايند و ذمى شوند و جزيه بدهند آنها نيز پذيرفتند و به حمايت مسلمانان آمدند .\r\nعمرو بن محمد گويد : به شعبى گفتم : « بعضىها پنداشته‌اند كه مردم سواد بندگانند . » گفت : « پس چرا از بندگان جزيه مىگيريد ، سواد و همه زمينهايى كه مىدانى به جنگ گرفته شد مگر قلعه اى بر كوهى و امثال آن . آنگاه كسان را به بازگشت خواندند كه بازگشتند و سرانه از آنها پذيرفته شد و ذمى شدند . از گرفته ها آنچه غنيمت به حساب آيد تقسيم شود اما آنچه غنيمت به حساب نيايد و پيش از آنكه\r\n","description":"","footnote":"","page_name":" 1763 ","page_number":96},
  {"content":"\r\nتقسيم شود صاحبانش جزيه دادن را بپذيرند به خودشان تعلق دارد ، رويه چنين بوده است . » محمد بن سيرين گويد : همه ولايتها به جنگ گرفته شد مگر بعضى قلعه ها كه پيش از تسليم پيمان بستند و آنها كه اموالشان به جنگ گرفته شده بود دعوت شدند كه باز آيند و جزيه بدهند و همهء مردم سواد و جبل ذمى شدند\r\nدربارهء غنيمتيان چنين عمل مىشود ، عمرو مسلمانان در كار سرانه و ذمه طبق آخرين عمل پيمبر خداى صلى الله عليه و سلم عمل كرده‌اند .\r\nو چنان شد كه پيمبر خالد بن وليد را از تبوك به دومة الجندل فرستاد كه آنجا را به جنگ گرفت و پادشاه دومه اكيدر بن عبد الملك را اسير كرد و او را دعوت كرد كه ذمى شود و جزيه بدهد كه ديار وى به جنگ گرفته شده بود و اسير شده بود . با دو پسر عريض نيز چنين كرد كه گرفته شده بودند و گفتند كه سوى وى مىآمده‌اند و با آنها قرار جزيه و ذمه نهاد .\r\nكار يحنة بن روبه فرمانرواى ايله نيز چنين بود . رويه معمول چون روايت خاص نيست و هر كه چيزى جز عمل پيشوايان عادل و مسلمان روايت كند دروغ آورده و مخالفت آنها كرده است .\r\nمسلم وابستهء حذيفه گويد : مهاجران و انصار از مردم سواد كه اهل كتاب بودند زن گرفتند اگر برده بودند اين را روا نميدانستند و روا نبود كه كنيزان اهل كتاب را به زنى بگيرند كه خداى تعالى مىگويد :\r\n« * ( وَمن لَمْ يَسْتَطِعْ مِنْكُمْ طَوْلًا أَنْ يَنْكِحَ الْمُحْصَناتِ الْمُؤْمِناتِ فَمِنْ ما مَلَكَتْ أَيْمانُكُمْ من فَتَياتِكُمُ الْمُؤْمِناتِ 4 : 25 ) * [ 1 
  ] » يعنى : و هر كس از شما كه از جهت مكنت نتواند زنان عفيف مؤمن بنكاح آورد از\r\n\r\n","description":"","footnote":"\r\n[ 1 
  ] سوره 4 آيه 24\r\n","page_name":" 1764 ","page_number":97},
  {"content":"\r\nآنچه مالك آن شده‌ايد از كنيزان مؤمنتان گيرد . » و نگفته دختران اهل كتاب .\r\nسعيد بن جبير گويد : عمر بن خطاب از آن پس كه حذيفه را فرمانرواى مداين كرد و زنان مسلمانان بسيار شدند به او نوشت : شنيده‌ام زنى از مردم مداين را كه اهل كتاب است به زنى گرفته اى ، طلاقش بده .\r\nحذيفه به عمر نوشت : چنين نكنم تا به من بگويى حلال است يا حرام و مقصودت چيست ؟\r\nعمر نوشت : حلال است ولى زنان عجم دل انگيزند و اگر به آنها رو كنيد شما را از زنان عرب باز دارند .\r\nحذيفه گفت : « هم اكنون . » و آن زن را طلاق داد .\r\nجابر گويد : با سعد در قادسيه بوديم و زنان كتابى را به زنى گرفتيم كه زن مسلمان به قدر كافى نمىيافتيم و چون بازگشتيم بعضيها طلاقشان دادند و بعضيها نگهداشتند .\r\nسعيد بن جبير گويد : سواد به جنگ گرفته شد و آنها را دعوت كردند كه باز آيند و جزيه بدهند كه پذيرفتند و ذمى شدند ، مگر اموال خاندان كسرى و پيروانشان كه غنيمت مسلمانان شد و همين است كه مردم كوفه از آن سخن دادند و مطلب مجهول مانده و پنداشته‌اند كه همه سواد چنين بود اما غالب اهل سواد چنان بودند .\r\nابراهيم بن يزيد نخعى گويد : سواد به جنگ گرفته شد و دعوت شدند كه پس آيند و هر كه پذيرفت جزيه بر او مقرر شد و ذمى شد و هر كه نپذيرفت مال وى غنيمت شد . خريد و فروش چيزى از اين غنيمت ، از زمينهاى سواد ، ما بين جبل تا عذيب و نيز زمين جبل روانيست .\r\nشعبى نيز گويد : خريد و فروش چيزى از اين غنيمت ما بين جبل و عذيب روا نيست .\r\n","description":"","footnote":"","page_name":" 1765 ","page_number":98},
  {"content":"\r\nعامر گويد : زبير و خباب و ابن مسعود و ابن ياسر و ابن هبار در زمان عثمان ( از زمينهاى سواد ) تيول گرفتند ، اگر عثمان خطا كرد ، آنها كه از وى پذيرفته‌اند خطا كارترند و همينها بودند كه دين خويش را از آنها گرفته‌ايم . عمر نيز به طلحه و جرير بن عبد الله و ربيل بن عمرو تيول داد . دار الفيل را نيز به تيول ابا مفزر داد و به كسان ديگر نيز كه از آنها تعليم گرفته‌ايم تيول داد ، تيولها به صورت بخشش از خمس غنيمت بود .\r\nگويد : عمر بوسيله جرير به عثمان بن حنيف نوشت :\r\n« اما بعد به جرير بن عبد الله تيول بده به اندازهء قوتش نه كمتر و نه بيشتر . » عثمان بن حنيف به عمر نوشت كه جرير نامه اى از تو آورد كه به اندازه قوتش به او تيول داده شود و من نخواستم اين را به كار بندم تا از تو بپرسم .\r\nعمر به دو نوشت : جرير راست مىگويد ، چنين كن و نكو كردى كه به من مراجعه كردى .\r\nگويد : ابو موسى نيز تيول داد ، على رحمه الله نيز كرد و سيه را به كردوس بن هانى به تيول داد ، به سويد بن غفله جعفى نيز تيول داد .\r\nسويد بن غفله گويد : از على رحمه الله تيول خواستم . گفت : « بنويس اين نامه ايست كه على زمين داد و به ما بين كجا و كجا ، و آنچه خدا خواهد ، تيول سويد مىكند . »\r\nابراهيم بن يزيد گويد : عمر مىگفت : « وقتى با قومى پيمان مىكنيد خرابى سپاهيان را به عهده مگيريد . » و مسلمانان در نامه صلح كسانى كه با آنها پيمان مىكردند مىنوشتند كه خرابى سپاهيان به عهده ما نيست .\r\nواقدى گويد : جنگ و فتح قادسيه به سال شانزدهم هجرت بود ، بعضى مردم كوفه نيز گفته‌اند جنگ قادسيه به سال پانزدهم بود ولى به نظر ما درست اين است كه به سال چهاردهم بود .\r\n","description":"","footnote":"","page_name":" 1766 ","page_number":99},
  {"content":"\r\nمحمد بن اسحاق گويد : به سال پانزدهم بود و روايت وى را از پيش آورده‌ايم .\r\n\r\nسخن از بنيان بصره\r\nابو جعفر گويد : به پندار واقدى به سال چهاردهم عمر بن خطاب رضى الله عنه به مردم مدينه گفت كه ماه رمضان را در مسجدها باشند و به ولايتها نوشت كه مسلمانان چنين كنند .\r\nگويد : به روايت مداينى و در همين سال ، يعنى سال چهاردهم ، عمر بن خطاب عتبة بن غزوان را سوى بصره فرستاد و گفت با همراهان خويش آنجا مقيم شود و ارتباط پارسيان مداين و اطراف را از آنجا ببرد .\r\nبه پندار سيف ، بصره در ماه ربيع سال شانزدهم بنيان گرفت و از آن پس كه سعد از جلولا و تكريت و حصنين فراغت يافت عتبة بن غزوان از مداين سوى بصره رفت كه سعد به فرمان عمر وى را آنجا فرستاد .\r\nشعبى گويد : مهران به سال چهاردهم در ماه صفر كشته شد و عمر به عتبه يعنى ابن غزوان گفت : « خدا عز و جل حيره و اطراف آن را براى برادران شما گشود و يكى از بزرگان آنها كشته شده\r\nو بيم دارم كه برادران پارسيشان به كمك آنها آيند مىخواهم تو را به سرزمين هند بفرستم كه نگذارى مردم حيره از برادرانشان بر ضد برادران شما كمك گيرند و با آنها بجنگى ، شايد خداوند فتحى نصيب شما كند . به بركت خداوند روان شو و تا آنجا كه توانى از خدا بترس و به عدالت حكم كن و به وقت نماز كن و ذكر خدا بسيار گوى . » عتبه با سيصد و چند كس روان شد و جمعى از اعراب و باديه نشينان به دو پيوستند و با پانصد كس ، كمى بيشتر يا كمتر ، به بصره رسيد و در ماه ربيع الأول ، يا ربيع الآخر\r\n","description":"","footnote":"","page_name":" 1767 ","page_number":100},
  {"content":"\r\nسال چهاردهم آنجا فرود آمد . در آن هنگام بصره را سرزمين هند مىخواندند و سنگهاى سفيد سخت داشت .\r\nعتبه در خريبه فرود آمد . در حدود خريبه و رابوقه و محل بنى تميم و ازد بيش از هفت بنا نبود كه : دو تا دو تا در خريبه بود و دو تا در محل ازد بود و دو تا در محل بنى تميم بود و يكى در رابوقه بود .\r\nعتبه به عمر نامه نوشت و محل خويش را براى وى وصف كرد . عمر به دو جواب داد كه مردم را به يك جا فراهم كن و پراكنده مكن . عتبه چند ماه آنجا بود كه جنگى نكرد و با كسى روبرو نشد .\r\nخالد بن عمير گويد : عمر بن خطاب عتبة بن غزوان را فرستاد و گفت : « با همراهان خود برو و چون به نهايت سرزمين عرب رسيديد و نزديك ديار عجم شديد آنجا بمانيد . » گويد : عتبه و همراهان برفتند تا بمربد رسيدند و آن دو سنگ را بديدند و گفتند اين بصره نيست و برفتند تا مقابل پل كوچك رسيدند كه در آنجا نى روييده بود و گفتند : « بايد اين جا بمانيد . » و نزديك فرمانرواى فرات فرود آمدند و كسان برفتند و به فرمانرواى فرات گفتند : « اين جا قومى آمده‌اند كه پرچمى دارند و آهنگ تو دارند . » فرمانرواى فرات با چهار هزار چابكسوار بيامد و گفت : « همينها را مىخواستم طناب به گردنشان اندازيد و پيش من آريد . » عتبه رجز خواندن آغاز كرد و مىگفت : « من همراه پيمبر خدا در جنگها حضور داشته‌ام . » و چون آفتاب فرو شد عتبه گفت : « حمله بريد » و قوم حمله كردند و همه را بكشتند و از آنها جز فرمانرواى فرات كس جان نبرد كه او را اسير گرفتند .\r\nآنگاه عتبة بن غزوان گفت : « منزلگاهى پاكيزه تر از اين بجوييد . »\r\n","description":"","footnote":"","page_name":" 1768 ","page_number":101},
  {"content":"\r\nروزى سخت گرم بود و نسيمى نبود . منبرى براى عتبه برآوردند و او به سخن ايستاد و گفت : « دنيا بسر رسيده و از آن چيزى همانند سر ريز طرف بمانده ، شما از اينجا به دار القرار ميرويد ، با اعمال نيك آنجا رويد ، به من گفته‌اند كه اگر از لب جهنم سنگى فرو افكنند هفتاد پاييز همچنان فرو رود و آن را پر مىكند ، آيا تعجب مىكنيد ؟\r\n« به من گفته‌اند كه ميان دو لنگه از درهاى بهشت چهل سال راه است و روزى بيايد كه آنجا پر شود ، روزى بود كه من هفتمين يار پيمبر صلى الله عليه و سلم بودم و غذايى جز برگ درخت بيابانى نداشتيم چندان كه لبهاى ما متورم شد و من بردى برگرفتم و پاره كردم و با سعد تقسيم كرديم . هر يك از اين هفت كس امير يكى از ولايتهاست . پس از ما كسان را تجربه خواهيد كرد . » عمرو گويد : وقتى عتبة بن غزوان مازنى ، از بنى مازن منصور ، از مداين سوى دروازهء هند رفت ، بر ساحل مقابل جزيرة العرب فرود آمد و اندكى آنجا بماند . آنگاه منزل عوض كرد و كسان شكايت همى كردند . عمر به دو فرمان داد كه در سنگستان منزلگاه گيرد ، پيش از آن سه جا كه عوض كرده بودند كه جاى گلى را خوش نداشتند ، منزلگاه چهارم بصره بود ، بصره سرزمينى است كه همه سنگ آن گچ است . به آنها دستور داده شد نهرى از دجله روان كنند و نهرى براى آب خوردن كشيدند . و اسكان مردم بصره در بصره و اسكان مردم كوفه در كوفه كنونى ، در يك ماه بود ، مردم كوفه پيش از آنكه در آنجا منزلگاه گيرند در مداين بودند تا در كوفه اقامت گرفتند ، مردم بصره در ساحل دجله بودند و چند بار جا عوض كردند تا آنجا مقيم شدند . در آغاز يك فرسخ برفتند و نهرى كشيدند آنگاه فرسخى برفتند و نهر را كشيدند ، پس از آن باز فرسخى برفتند و نهر را كشيدند ،\r\nپس از آن به سنگستان رسيدند و نهر را كشيدند .\r\nطرح محلات بصره را همانند كوفه ريختند . كار اسكان بصره با ابو الجربا عاصم بن دلف بود كه از مردم بنى عيلان تميم بود .\r\n","description":"","footnote":"","page_name":" 1769 ","page_number":102},
  {"content":"\r\nنصر بن اسحاق سلمى گويد : چنان بود كه قطبة بن قتاده سدوسى به ناحيه خريبه بصره هجوم مىبرد چنان كه مثنى بن حارثه شيبانى به ناحيه حيره هجوم مىبرد ، قطبه به عمر نامه نوشت و وضع خويش را خبر داد و گفت كه اگر عده كمى داشته باشد بر عجمان آنجا ظفر مىيابد و آنها را از ديارشان بيرون مىكند و چنان بود كه پس از جنگ خالد در رود زن عجمان اين ناحيه از قطبه بيمناك بودند .\r\nعمر به دو نوشت : نامه تو به من رسيد كه نوشته بودى بر عجمان مجاور خود هجوم مىبرى ، نكو كرده اى و توفيق يا بى ، به جاى خويش باش و ياران خويش را مراقبت كن تا فرمان من به تو رسيد .\r\nگويد : آنگاه عمر ، شريح بن عامر بنى سعدى را سوى بصره فرستاد و گفت : « در آنجا عقبدار مسلمانان باش . » و او به سوى بصره آمد و قطبه را آنجا نهاد و سوى اهواز رفت تا به دارس رسيد كه پادگانى از عجمان آنجا بود كه آن را بكشتند ، آنگاه عمر عتبة بن غزوان را فرستاد .\r\nعبد الملك بن عمير گويد : وقتى عمر عتبة بن غزوان را سوى بصره مىفرستاد به دو گفت : « اى عتبه ! ترا به سرزمين هند مىگمارم كه يكى از نواحى دشمن است و اميدوارم خدايت كمك كند و بر اطراف آن تسلط يا بى ، به علاء بن حضرمى نوشته‌ام كه عرفجة بن هرثمه را كه در خدعه و در جنگ دشمن ورزيده است ، به كمك تو فرستد ، وقتى آمد با او مشورت كن و حرمت كن و كسان را سوى خداى دعوت كن هر كه پذيرفت از او بپذير و هر كه دريغ كرد با ذلت و حقارت جزيه دهد و گر نه بى تأمل شمشير به كار است . در كارى كه به تو سپرده‌اند از خدا بترس ، مبادا دلت به تكبر گرايد و يارانت را با تو بد دل كند . تو صحبت پيمبر داشته اى و به سبب وى از پس ذلت ، عزت يافته اى و از پس ضعف نيرو گرفته اى و امير صاحب قدرت و شاه مطاع شده اى كه مىگويى و مىشنوند و فرمان مىدهى و فرمانت را اطاعت مىكنند ، چه نعمتى است اگر ترا بالاتر از آنچه هستى نبرد و با زير دستان گردنفراز نكند ، از نعمت نيز چون\r\n","description":"","footnote":"","page_name":" 1770 ","page_number":103},
  {"content":"\r\nگناه بپرهيز كه به نزد من از گناه بيم انگيزتر است ،\r\nمبادا كه نعمت ترا بكشاند و فريب دهد و خطايى كنى كه به سبب آن به جهنم روى كه خدا ترا و مرا از اين خطر مصون دارد ، مردم وقتى دنيا به آنها رخ نمود سوى خدا شتافتند كه منظورشان دنيا بود خدا را منظور دار و دنيا را منظور مدار و از سقوط ستمگران بيمناك باشد . » شعبى گويد : عتبة بن غزوان با سيصد كس به بصره رسيد و چون نيزارها را بديد و صداى قورباغه ها را بشنيد گفت : « امير مؤمنان به من فرمان داده در اقصاى سرزمين عرب و روستاى نزديك بديار عجمان منزلگاه گيرم كه اين جاست و اطاعت پيشوايمان بر ما واجب است . » و در خريبه فرود آمد .\r\nو چنان بود كه پانصد تن از چابكسواران در ابله بودند و حفاظت آن مىكردند كه ابله بندرگاه كشتىهايى بود كه از چين و جاهاى ديگر مىرسيد . عتبه برفت و نزديك اجانه منزلگاه گرفت و در حدود يك ماه بماند ، آنگاه مردم ابله سوى وى آمدند كه به مقابله برخاست و قطبه بن قتاده سدوسى و قسامهء بن زهير مازنى را با ده سوار معين كرد و گفت پشت سر ما باشيد و فرارى را باز پس رانيد و هر كس را از پشت سر آهنگ ما كند برانيد .\r\nوقتى تلاقى شد به اندازه كشتن و تقسيم كردن يك شتر جنگ نكردند كه عربان غلبه يافتند و عجمان به هزيمت رفتند تا وارد شهر شدند و عتبه به اردوگاه خويش بازگشت . و عجمان چند روز در شهر بماندند و خدا ترس در دلهاشان افكند كه برفتند و چيزهاى سبك وزن را ببردند و از فرات گذشتند و شهر را رها كردند و مسلمانان وارد آنجا شدند و مقدارى كالا و سلاح و اسير و نقد به دست آوردند و نقد را تقسيم كردند كه به هر يك دو درم رسيد .\r\nعتبه ، نافع بن حارث را به ضبط ابله گماشت و خمس را برگرفت و باقى را ميان جنگجويان تقسيم كرد و ما وقع را به وسيله نافع بن حارث براى عمر نوشت .\r\nداود بن ابى هند گويد : مسلمانان در ابله ششصد درم به دست آوردند و هر كس\r\n","description":"","footnote":"","page_name":" 1771 ","page_number":104},
  {"content":"\r\nدو درم گرفت و عمر براى هر كدام از دو درم گرفتگان فتح ابله ، كه سيصد كس بودند ، دو هزار درم عطا مقرر كرد .\r\nفتح ابله در رجب يا شعبان همين سال بود .\r\nشعبى گويد : در فتح ابله دويست و هفتاد كس حضور داشتند كه ابو بكره و نافع بن حارث و شبل بن معبد و مغيرة بن شعبه و مجاشع بن مسعود و ابو مريم بلوى و ربيعة ابن كلدة بن ابى الصلت ثقفى و حجاج از آن جمله بودند .\r\nعباية بن عبد عمرو گويد ، با عتبه در فتح ابله بودم ، نافع بن حارث را با خبر فتح سوى عمر فرستاد ، آنگاه مردم دشت ميشان بر ضد ما فراهم شدند ، عتبه گفت :\r\n« راى من اينست كه سوى آنها رويم » و برفتيم و با مرزبان دشت ميشان روبرو شديم و با وى جنگ كرديم كه يارانش هزيمت شدند و او را اسير گرفتيم و قبا و كمرش گرفته شد كه عتبه آن را همراه انس بن حجيه يشكرى فرستاد .\r\nابو مليح هذلى گويد : عتبه انس بن حجيه را با كمر بند مرزبان دشت ميشان پيش عمر فرستاد و عمر به دو گفت : « اى مسلمانان چطور بودند . » گفت : « دنيا به آنها رو كرده و از بسيارى طلا و نقره در زحمتند » به همين سبب كسان به بصره راغب شدند و رو سوى آن كردند .\r\nعلى بن زيد گويد : وقتى عتبه از ابله فراغت يافت مرزبان دشت ميشان كسان را بر ضد وى فراهم آورد و عتبه از ابله سوى وى رفت و او را بكشت ، آنگاه مجاشع ابن مسعود را سوى فرات فرستاد كه شهرى آنجا بود و عتبه سوى عمر رفت و به مغيرة بن شعبه گفت كه پيشواى نماز باشد تا مجاشع باز آيد و چون بيامد سالار قوم اوست . » گويد : مجاشع بر مردم فرات ظفر يافت و سوى بصره بازگشت . فيلكان يكى از بزرگان ابن قباد جمعى را بر ضد مسلمانان فراهم آورد و مغيرة بن شعبه سوى او رفت و در مرغاب تلاقى شد كه مغيره ظفر يافت و خبر فتح را براى عمر نوشت .\r\n","description":"","footnote":"","page_name":" 1772 ","page_number":105},
  {"content":"\r\nو چون خبر ، رسيد ، عمر به عتبه گفت : « كى را بر بصره گماشته اى ؟ » گفت : « مجاشع بن مسعود را » عمر گفت : « چگونه يك مرد باديه نشين را سالار مردم شهرنشين مىكنى ؟\r\nمىدانى چه شده ؟ » گفت : « نه » .\r\nعمر كار مغيره را به دو خبر داد و فرمان داد كه بر سر كار خويش بازگردد . اما عتبه در راه بمرد\r\nو عمر ، مغيرة بن شعبه را سالار كرد .\r\nقتاده گويد : مردم ميشان بر ضد مسلمانان فراهم آمدند و مغيره سوى آنها رفت و بارهاى سنگين را پشت سر گذاشت و نرسيده به دجله با دشمن روبرو شد . ارده دختر حارث بن كلده گفت : « خوب است به مسلمانان بپيونديم و با آنها باشيم . » آنگاه با سرپوش خود پرچمى بست و زنان سر پوشهاى خويش را پرچمها كردند و به آهنگ مسلمانان برون شدند و وقتى به آنها رسيدند كه با مشركان به جنگ بودند كه چون پرچمها را بديدند پنداشتند كه براى مسلمانان كمك رسيد و عقب نشستند و مسلمانان تعقيبشان كردند و تعدادى از آنها را بكشتند .\r\nحارثة بن مضرب گويد : ابله به جنگ گشوده شد و عتبه ميان مسلمانان ككه ، يعنى نان سفيد ، تقسيم كرد .\r\nطبرى گويد : از جمله كسانى كه در ميشان اسير شدند يسار بود كه ابو الحسن بصرى كنيه يافت و ارطبان جد عبد الله بن عون بن ارطبان .\r\nسلمه گويد : در فتح ابله حضور داشتم و يك ديگ مسين جزو سهم من شد ، چون نيك نگريستم طلا بود و هشتاد هزار مثقال طلا در آن بود . در اين باره به عمر نامه نوشتند كه به جواب نوشت : « سلمه به خدا قسم ياد كند كه وقتى ديگ را مىگرفته بنظرش مسين بوده . اگر قسم ياد كرد به دو تسليم كنيد و گر نه ميان مسلمانان تقسيم شود . »\r\n","description":"","footnote":"","page_name":" 1773 ","page_number":106},
  {"content":"\r\nگويد : پس من قسم ياد كردم و ديگ را به من تسليم كردند و ريشه اموال ما از آنجاست .\r\nعمره دختر قيس گويد : وقتى كسان براى جنگ مردم ابله برون شدند شوهر و پسر من نيز با آنها برفتند و دو درم و پيمانه پيمانه مويز گرفتند .\r\nو چون برفتند و مقابل ابله رسيدند به دشمن گفتند : « ما به طرف شما عبور كنيم ؟\r\nيا شما به طرف ما عبور مىكنيد ؟ » گفتند : « شما به طرف ما عبور كنيد . » مسلمانان چوب درختان را بگرفتند و به هم بستند و سوى دشمن عبور كردند ، مشركان گفتند : « با اوليشان كارى نداشته باشيد تا آخريشان عبور كند . » و چون به زمين رسيدند تكبيرى گفتند . آنگاه تكبير دوم گفتند و مركبهايشان روى پا بلند شد ، آنگاه تكبير سوم گفتند و چهار پايان بنا كرد راكب خويش را به زمين افكند و ما سرها را مىديديم كه روى زمين مىافتاد اما نمىديديم كه به آن ضربت مىزند و خدا فتح نصيب مسلمانان كرد .\r\nمداينى گويد : صفيه دختر حارث بن كلده زن عتبة بن غزوان بود و خواهر وى ارده دختر حارث ، زن شبل بن معبد بجلى بود و چون عتبه سالارى بصره يافت خويشاوندان وى ابو بكر و نافع و شبل بن معبد با وى آمدند و زياد نيز با آنها بود و چون ابله را بگشودند كس نبود كه ميان آنها تقسيم كند و زياد قسمتگرشان شد ، در اين وقت چهارده ساله بود و گيسوى آويخته داشت و هر روز دو درم به او مىدادند .\r\nگويند سالارى عتبه بر بصره به سال پانزدهم و به قولى به سال شانزدهم بود و گفتار اول درستتر است . مدت سالارى عتبه بر بصره شش ماه بود پس از آن عمر مغيرة بن شعبه ثقفى را سالار بصره كرد و دو سال در اين كار بود و دربارهء وى گفتند آنچه گفتند و عمر ابو موسى را سالار بصره كرد ، بقولى عمر پس از عتبه ابو موسى و\r\n","description":"","footnote":"","page_name":" 1774 ","page_number":107},
  {"content":"\r\nپس از او مغيره را سالار كرد .\r\nو هم در اين سال ، يعنى سال چهاردهم ، عمر پسر خويش عبيد الله و ياران وى را به سبب شرابى كه نوشيده بودند حد زد و ابو محجن را نيز حد زد .\r\nدر اين سال عمر بن خطاب سالار حج بود . بقولى سالار مكه عتاب بن اسيد بود و سالار يمن يعلى بن منيه بود و سالار كوفه سعد بن ابى وقاص بود و سالار شام ابو عبيدة ابن جراح و سالار بحرين عثمان بن ابى العاص و بقولى علاء بن حضرمى بود و سالار عمان حذيفة بن محصن بود .\r\n\r\nآنگاه سال پانزدهم هجرت در آمد\r\nابن جرير گويد : به گفتهء بعضيها در اين سال سعد بن ابى وقاص كوفه را شهر كرد .\r\nابن بقيله مسلمانان را به محل كوفه رهنمايى كرد و به سعد گفت : « ترا به سرزمينى رهبرى كنم كه پشه ندارد و از فلات پايينتر است . » و جايى را كه اكنون كوفه است به آنها نشان داد .\r\n\r\nسخن از جنگ مرج الروم\r\nدر اين سال جنگ مرج الروم رخ داد و ماجرا چنان بود كه ابو عبيده با خالد ابن وليد از دمشق آهنگ حمص كرد و با كسانى كه از يرموك به آنها پيوسته بودند برفت و همگى در مقابل ذو الكلاع اردو زدند و خبر به هرقل رسيد و توذراى بطريق را بفرستاد كه در سبزه زار ( مرج ) دمشق در غرب شهر اردو زد و ابو عبيده به مرج الروم و جمع آنجا پرداخت و چنان بود كه زمستان به مسلمانان تاخته بود و بسيار كس زخمى بود و چون ابو عبيده در مرج الروم اردو زد همان روز شنس رومى با سپاهى\r\n","description":"","footnote":"","page_name":" 1775 ","page_number":108},
  {"content":"\r\nهمانند سپاه توذرا به كمك وى و حفاظت مردم حمص رسيد و جداگانه اردو زد و چون شب در آمد اردوگاه توذرا كه خالد مقابل آن بود خالى شد ، اردوگاه ابو عبيده در مقابل شنس بود . خالد خبر يافت كه توذرا سوى دمشق مىرود و راى وى و ابو عبيده چنان شد كه خالد او را تعقيب كند ، همان شب خالد با گروهى سوار به دنبال توذرا رفت و چون يزيد بن ابى سفيان از كار خالد خبر يافت به مقابله توذرا شتافت و جنگ درگير شد و وقتى خالد رسيد كه جنگ بود و از پشت سر به روميان حمله برد و از پيش رو و پشت سر كشته همىشدند تا همه از پاى در آمدند و معدودى از ايشان جان بدر بردند ، و مسلمانان از مركب و لوازم و خانه هر چه مىخواستند گرفتند\r\nكه يزيد بن ابى سفيان آن را بر ياران خود و ياران خالد تقسيم كرد ، آنگاه يزيد سوى دمشق رفت و خالد سوى ابو عبيده بازگشت . خالد كه توذرا را كشته بود شعرى بدين مضمون گفت :\r\n« ما توذرا و شوذرا را بكشتيم » « و پيش از او نيز حيدر را بكشتيم » « و اكيدر را » از آن پس كه خالد به تعقيب توذرا رفت ابو عبيده به شنس حمله برد و در مرج الروم جنگ كردند و بسيار كس از روميان كشته شد و ابو عبيده شنس را بكشت و مرج از كشتگان رومى پر شد و زمين از آن بو گرفت و بسيار كس فرارى شدند كه جان بدر نبردند و كنانشان تا حمص برفتند .\r\n\r\nسخن از فتح حمص\r\nسيف در كتابى كه درباره ابى عثمان دارد گويد : وقتى هرقل از كشتار مردم مرج خبر يافت ، امير حمص را فرمان داد كه حركت كند و سوى حمص رود و گفت :\r\n","description":"","footnote":"","page_name":" 1776 ","page_number":109},
  {"content":"\r\n« شنيده‌ام كه غذاى عربان گوشت شتر است و نوشيدنيشان شير شتر ، اكنون زمستان است ، فقط در روزهاى سرد با آنها بجنگيد كه تا تابستان يكى از جماعتى كه بيشتر غذا و نوشيدنيشان چنين است زنده نخواهند ماند . » آنگاه از اردوگاه خويش سوى رها رفت و عامل وى حمص را بگرفت . آنگاه ابو عبيده بيامد و مقابل حمص اردو زد و خالد از پس وى به آهنگ حمص آمد .\r\nو چنان بود كه روميان در روزهاى سرد ، صبح و شب به مسلمانان حمله مىبردند و مسلمانان از سرماى سخت و روميان از طول محاصره به زحمت بودند ، اما مسلمانان پايمردى كردند و همچنان بماندند و خدا تحملشان داد و فيروزى به تاخير افتاد تا زمستان برفت و روميان حصارى بودند به اين اميد كه زمستان مسلمانان را را نابود كند .\r\nابى الزهراى قشيرى گويد : مردم حمص\r\nبه همديگر مىگفتند : « در حصار بمانيد كه اينان پا برهنه‌اند و چون سرما بدانها رسيد با اين خوردنى و نوشيدنى كه دارند پاهايشان ببرد . » گويد : و چنان بود كه وقتى روميان از جنگ باز مىرفتند با وجود خوردنى و نوشيدنى كه داشتند پاى بعضىشان در پاپوشها مىافتاد و مسلمانان كه پاپوش سبك داشتند يك انگشتشان آسيب نديده بود .\r\nهمين كه زمستان برفت يكى از پيران قوم با ايشان سخن كرد و گفت كه : « با مسلمانان صلح كنيد . » گفتند : « چرا صلح كنيم كه شاه در قدرت و قوت خويش بجاست و ميان ما و مسلمانان حادثه اى رخ نداده » و پير آنها را رها كرد .\r\nپس از آن يكى ديگر از آنها سخن كرد و گفت : « زمستان برفت و اميد نماند .\r\nدر انتظار چيستيد ؟ » گفتند : « انتظار مىبريم بيمارى برسام بيايد كه در زمستان نيست و تابستان\r\n","description":"","footnote":"","page_name":" 1777 ","page_number":110},
  {"content":"\r\nمىآيد . » گفت : « اينان مردمى پرتحملند . اگر با آنها پيمانى داشته باشيد بهتر از آنست كه شما را بجنگ بگيرند . راى مرا به دلخواه بپذيريد پيش از آنكه به ضرورت تسليم شويد . » گفتند : « پيرى خرف است و از جنگ بىخبر . » بعضى پيران غسان و بلقين گفته‌اند : « خدا صبورى مسلمانان را در ايام حمص پاداش داد و مردم حمص را دچار زلزله كرد و چنان بود كه مسلمانان به آنها حمله كردند و تكبير گفتند كه روميان در شهر دچار زلزله شدند و ديوارها فرو ريخت و هراسان پيش سران و صاحبنظران خويش رفتند كه از پيش راى به صلح داشته بودند اما آنها پاسخ ندادند و قوم را تحقير كردند . آنگاه مسلمانان تكبير ديگر گفتند و خانه هاى بسيار در شهر فرو ريخت و باز قوم هراسان پيش سران و صاحبنظران خويش رفتند و گفتند : « مگر عذاب خدا را نمىبينيد . » گفتند : « شما را بايد تقاضاى صلح كنيد . » قوم از بالاى حصار ندا دادند : صلح ! صلح ! مسلمانان از ماجرا خبر نداشتند و پذيرفتند و بويگ نيمه خانه هاشان صلح كردند به شرط آنكه املاك و بناهاى روميان را رها كنند و در آنجا منزل نگيرند و به خودشان واگذارند ، بعضىشان به ترتيب صلح دمشق صلح كردند كه يك دينار بدهند و غله اى از حاصل هر جريب بطور دايم ، در گشايش و سختى . بعضى ديگر به اندازه توان صلح كردند كه اگر حاصل بيشتر شد بيشتر دهند و اگر كمتر شد بكاهند .\r\nصلح دمشق و اردن چنين بود كه بعضى تعهد چيزى كرده بودند چه در گشايش باشند و چه در سختى و بعضى به اندازهء توان صلح كرده بودند ، اداره املاكى را كه شاهان قوم واگذاشته بودند به خود آنها سپردند .\r\nابو عبيده ، سمط بن اسود را با بنى معاويه و اشعث بن مئناس را با مردم سكون و\r\n","description":"","footnote":"","page_name":" 1778 ","page_number":111},
  {"content":"\r\nابن عابس و مقداد را با مردم بلى و بلال و خالد و صباح بن شبير\r\nو ذهيل بن عطيه و ذو الشمستان را با سپاه بفرستاد كه در مركز ولايت مقيم شدند و او خود در اردوگاه بماند و خبر فتح را براى عمر نوشت و خمسها را همراه عبد الله بن مسعود فرستاد .\r\nو چون ابن مسعود را فرستاد خبر آمد كه هرقل از آب گذشته و سوى جزيره رفته و در رها مقيم شده كه گاهى نهان مىشود و گاهى نمودار . وقتى ابن مسعود پيش عمر رسيد او را پس فرستاد ، پس از آن وى را سوى كوفه به نزد سعد فرستاد .\r\nآنگاه به ابو عبيده نوشت در شهر خويش بمان و مردم نيرومند و دلير از عربان شام را بخوان . من نيز ان شاء الله از فرستادن كسانى كه كمك تو باشند باز نمىمانم .\r\n\r\nسخن از قنسرين\r\nابن عثمان گويد : از پس فتح حمص ابو عبيده خالد بن وليد را سوى قنسرين فرستاد و چون به حاضر رسيد ، روميان بسالارى ميناس كه پس از هرقل سر روميان و بزرگ ايشان بود سوى او تاختند و در حاضر تلاقى شد و ميناس كشته شد و از همراهان وى چندان كشته شد كه نظير آن ديده نشده بود و روميان به پاى كشته وى جانفشانى كردند و كس از آنها نماند و مردم حاضر نيز كس سوى خالد فرستادند كه عربانند و آنها را به اجبار به جنگ كشانيده‌اند و سر جنگ وى نداشته‌اند و خالد از آنها پذيرفت و آنها را واگذاشت .\r\nو چون عمر از ماجرا خبر يافت گفت : « خالد خودش را سالار كرد خدا ابو بكر را بيامرزد كه مردان را مهتر از من مىشناخت . » زيرا وقتى به خلافت رسيده بود خالد و مثنى را عزل كرده بود گفت :\r\n« عزلشان به سبب تخلف نبود ولى مردم آنها را بزرگ مىشمردند و بيم داشتم به\r\n","description":"","footnote":"","page_name":" 1779 ","page_number":112},
  {"content":"\r\nآنها تكيه كنند . » و چون خالد در قنسرين چنان كرد ، نظر عمر درباره او تغيير كرد .\r\nآنگاه خالد برفت تا بدر قنسرين فرود آمد و مردم شهر حصارى شدند ، خالد گفت : « اگر در ابر باشيد خدا ما را سوى شما برآرد ، يا شما را سوى ما فرود آرد . » گويد : « مردم قنسرين در كار خويش نگريستند و سرگذشت اهل حمص را به ياد آوردند و با خالد به ترتيب صلح حمص صلح كردند اما نپذيرفت مگر آنكه شهر را ويران كند و آن را ويران كرد و چون حمص و قنسرين گشوده شد هرقل واپس رفت .\r\nسبب واپس رفتن وى آن بود كه وقتى خالد ميناس را بكشت و روميان به پاى كشته وى جان باختند و با مردم حاضر پيمان كرد و قنسرين را رها كرد\r\nعمرو بن مالك از كوفه از راه قرقيسيا بيامد و وليد بن عقبه از ديار بنى تغلب با تغلبيان و عربان جزيره آمد و شهرهاى جزيره را از توجه به هرقل منصرف كردند ، مردم جزيره در حران ورقه و نصيبين و امثال آن به روميان نپيوسته بودند كه با كردند ولى وليد را در جزيره بجا گذاشتند كه از پشت سر در امان باشند و خالد و عياض از حدود شام و عمرو عبد الله از حدود جزيره بسرزمين روم ، تاختند و بازگشتند ، پيش از آن به سرزمين روم نتاخته بودند و اين نخستين تاخت و تازى بود كه بدوران اسلام در خاك روم رخ داد و به سال شانزدهم بود و چون خالد سوى قنسرين آمد و آنجا منزلگاه كرد امارت يافت و چون معزول شد گفت : « عمر مرا به امارت شام گماشت و چون كار شام رونق گرفت معزولم كرد . » ابو جعفر طبرى گويد : آنگاه هرقل سوى قسطنطنيه رفت . در وقت رفتن وى و رها كردن ولايت شام خلاف است . ابن اسحاق گويد بسال پانزدهم بود و سيف گويد بسال شانزدهم بود .\r\n","description":"","footnote":"","page_name":" 1780 ","page_number":113},
  {"content":"\r\n\r\nسخن از رفتن هرقل سوى قسطنطنيه\r\nابو الزهراى قشيرى گويد : وقتى هرقل از رها برفت و خواست مردم آنجا را همراه ببرد ، گفتند : « اين جا باشيم بهتريم تا همراه تو باشيم . » و از همراهى وى دريغ كردند و از او و از مسلمانان كناره گرفتند و نخستين كس از مسلمانان كه آنجا رسيد زياد بن حنظله بود كه صحابى بود و با عمرو بن مالك در امارت شريك بود و هم پيمان بنى عبد قصى بود .\r\nو چنان بود كه پيش از آن هرقل تا شمشاط عقب نرفته بود و چون عربان به رها آمدند آماده باش داد و راه قسطنطنيه گرفت و يكى از روميان كه به دست مسلمانان اسير بود و جسته بود پيش وى آمد كه گفت : « مرا از اين قوم خبر بده » .\r\nگفت : « با تو چنان سخن كنم كه گويى آنها را مىنگرى به روز سوارانند و به شب راهبان ، در قلمرو خويش چيزى نگيرند جز به بها و در نيايند جز با سلام\r\nو هر كه با آنها بجنگد چندان در مقابل وى بمانند كه از ميانش بردارند . » هرقل گفت : « اگر راست گفته باشى اين جا را كه اكنون زير پاى من است به تصرف خواهند آورد . » عباده گويد : هرقل هر وقت به زيارت بيت المقدس مىآمد و سوريه را ترك مىكرد سوى روم باز مىگشت ، مىگريست و مىگفت : « درود بر تو اى سوريه ، درود كسى كه از تو سير نشده و باز خواهد آمد . » و چون مسلمانان سوى حمص آمدند از آب گذشت و رها را منزلگاه كرد و آنجا بود تا مردم كوفه بيامدند و قنسرين سقوط كرد و ميناس كشته شد و هرقل سوى شمشاط واپس رفت و چون از آنجا به آهنگ روم در آمد بر تپه اى بالا رفت و سوى سوريه نگريست و گفت : « درود بر تو اى سوريه ! درود وداع آخرين كه پس از اين\r\n","description":"","footnote":"","page_name":" 1781 ","page_number":114},
  {"content":"\r\nرومى سوى تو نيايد مگر با ترس ، تا وقتى كه مولود شوم تولد يابد و اى كاش تولد نيابد كه كار وى براى روميان شيرين است اما سرانجام تلخ دارد . » عمرو بن ميمون گويد : وقتى هرقل از شمشاط در آمد و وارد روم شد سوى سوريه نگريست و گفت : « پيش از اين درود مسافر به تو مىگفتم اما اينك درود بر تو اى سوريه ، درود جدايى ، كه هرگز رومى سوى تو نيايد جز با ترس ، تا مولود شوم تولد يابد و ايكاش تولد نيابد . » اين بگفت و برفت تا به قسطنطنيه رسيد و مردم قلعه هاى ميان اسكندريه و طرسوس را با خود ببرد تا مسلمانان ما بين انطاكيه و ديار روم در آبادى عبور نكنند و قلعه ها را خالى كرد كه مسلمانان كسى را آنجا نمىيافتند و بسا مىشد كه روميان نزديك آن كمين داشتند و پسماندگان سپاه را غافلگير مىكردند بدين جهت مسلمانان محتاط بودند .\r\n\r\nسخن از فتح قيساريه و محاصره غزه\r\nعباده گويد : وقتى ابو عبيده و خالد از فحل سوى حمص رفتند عمرو و شرحبيل به نزد بيسان فرود آمدند و آنجا را تصرف كردند و مردم اردن با آنها به صلح آمدند و سپاه روم در اجنادين\r\nو بيسان و غزه فراهم آمد ، پراكندگى آنها را به عمر نوشتند و او به يزيد بن ابو سفيان نوشت كه پشت مسلمانان را فرستادگان كسان گرم كند و معاويه را سوى قيساريه فرستاد و به عمرو نوشت كه با ارطبون مقابله كند و به علقمه نوشت كه با رفيقان تلاقى كند .\r\nنامه عمر به معاويه چنين بود :\r\n« اما بعد : من ترا به قيساريه گماشتم ، سوى آنجا رو و از خدا بر روميان نصرت بخواه و پيوسته بگوى لا حول و لا قوة الا بالله ، الله ربنا و ثقتنا و رجاؤنا ، و مولانا ، نعم المولى و نعم النصير . »\r\n","description":"","footnote":"","page_name":" 1782 ","page_number":115},
  {"content":"\r\nعمرو و علقمه سوى مأموريت خويش رفتند و معاويه با سپاه برفت تا مقابل سپاه قيساريه فرود آمد ، كه سالارشان ابنى بود و او را هزيمت كرد كه در قيساريه حصارى شد ، آنگاه مردم قيساريه هجوم به معاويه را آغاز كردند ولى هر بار هجوم مىبردند ، هزيمتشان مىكرد و سوى قلعه پس مىراند .\r\nآنگاه براى آخرين بار حمله آوردند و از قلعه هاى خويش برون شدند و سخت بجنگيدند كه در اثناى معركه هشتاد هزار كس از آنها كشته شد و در اثناى هزيمت به صد هزار رسيد . معاويه خبر فتح را همراه دو كس از بنى ضبيب بفرستاد ، سپس از ضعف آنها بيمناك شد و عبد الله بن علقمه فراسى و زهير بن جلاب خثعمى را را فرستاد و گفت بدنبال آن دو تن بروند و از آنها پيشى گيرند . فرستادگان بعدى برفتند و به آن دو تن رسيدند كه خفته بودند و از آنها گذشتند .\r\nعلقمة بن محرز برفت و فيقار را در غزه محاصره كرد و با وى مكاتبه آغاز كرد اما سودمند نيفتاد . آنگاه خود او سوى فيقار رفت به صورتى كه گويى فرستاده علقمه بود فيقار يكى را گفت كه در راه وى بنشيند و چون بيامد خونش بريزد ، علقمه اين را حدس زد و گفت : « چند نفر همراه من هستند كه در راى من شريكند بروم آنها را بيارم . » فيقار به آن مرد پيغام داد متعرض علقمه نشود و او از پيش فيقار برون شد و بازنگشت و چنان كرد كه عمرو با ارطبون كرده بود .\r\nفرستاده معاويه خبر را به عمر رسانيد و او شبانه مردم را فراهم آورد و خبر خوش را بگفت و حمد خدا كرد و گفت : « براى فتح قيساريه حمد خدا گوييد . » و چنان بود كه معاويه پيش از فتح و پس از آن اسيران را پيش خود نگاه ميداشت و مىگفت : « هر چه ميخائيل با اسيران ما كند ، با اسيران رومى چنان كنيم . » و او را از بدرفتارى با اسراى مسلمانان بازداشت ، تا قيساريه گشوده شد .\r\n","description":"","footnote":"","page_name":" 1783 ","page_number":116},
  {"content":"\r\n\r\nسخن از فتح بيسان و جنگ اجنادين\r\nو چون علقمه سوى غزه رفت و معاويه سوى قيساريه رفت ، عمرو بن عاص به مقابله ارطبون رفت ، شرحبيل بن حسنه بر مقدمه وى بود ، أبو الأعور را در اردن جانشين خويش كرد و دو پهلوى سپاه را به عبد الله بن عمرو و جنادة بن تميمى مالكى سپرد و برفت تا در مقابل اجنادين فرود آمد . روميان در قلعه ها و خندقهاى خويش بودند و سالارشان ارطبون بود كه از همه روميان عميقتر و دليرتر و مدبرتر بود و سپاهى بزرگ در رمله و سپاهى بزرگ در ايليا نهاده بود .\r\nعمرو خبر را براى عمر نوشت و چون نامه به عمر رسيد گفت : « ارطبون عرب را به مقابله ارطبون روم فرستاده‌ايم . بنگريد نتيجه چه مىشود . » و چنان بود كه عمر وقتى سالاران شام را فرستاد براى هر يك از سالاران سپاه كمك مىفرستاد ، و چون نامه عمرو آمد كه سپاه روم پراكنده شده به يزيد بن ابى سفيان نوشت كه معاويه را با سپاهش سوى قيساريه فرستند و به معاويه نوشت كه سالارى جنگ با مردم قيساريه را به دو مىدهد كه آنها را از عمرو مشغول دارد .\r\nو چنان بود كه عمرو ، علقمة بن حكيم فراسى و مسروق بن فلان عكى را به جنگ مردم ايليا فرستاد بود كه با مردم آنجا مقابله كردند از عمرو مشغولشان داشتند و هم ابو ابو ايوب مالكى را سوى رمله فرستاد كه سالار آن تذارق بود . و چون براى عمرو پيوسته كمك مىرسيد محمد بن عمرو را به كمك علقمه و مسروق فرستاد و عمارة بن عمرو بن اميه ضمرى را به كمك ابى ايوب فرستاد .\r\nعمرو در مقابل اجنادين بود اما بر ارطبون دست نمىيافت و از فرستادگان كارى ساخته نبود و خود او اين كار را به عهده گرفت و به صورت فرستاده پيش وى رفت و\r\n","description":"","footnote":"","page_name":" 1784 ","page_number":117},
  {"content":"\r\nآنچه را مىخواست با وى بگفت و سخن وى را بشنيد و قلعه هاى وى را بديد و آنچه را مىخواست بدانست . ارطبون با خود گفت به خدا اين عمرو است يا كسى است كه عمرو به راى وى كار مىكند و براى مسلمانان بليه اى بزرگتر از كشتن وى نيست . آنگاه نگهبانى را بخواست و قتل عمرو را با وى در ميان نهاد و گفت :\r\n« برو و در فلان جا بمان و چون بر تو گذشت او را بكش . » عمرو اين را حدس زد و گفت : « سخن مرا شنيدى و سخن ترا شنيدم . آنچه گفتى در من اثر كرد\r\nو من يكى از ده نفرم كه عمر بن خطاب ما را با اين ولايتدار فرستاده كه با وى همكارى كنيم و ناظر كارهاى وى باشيم ، من مىروم و آنها را پيش تو مىآورم اگر راى آنها نيز در باره گفتار تو همانند راى من باشد ، راى مردم سپاه و سالار نيز چنين است و اگر راى آنها چون من نبود آنها را به امانگاهشان باز مىفرستى و بر سر كار خويش هستى . » ارطبون گفت : « چنين باشد » و مردى را بخواست و با وى سخن كرد و گفت :\r\n« پيش فلانى رو و او را پيش من آر . » و آن مرد پيش ارطبون باز آمد آنگاه به عمرو گفت : « برو ياران خود را بياور . » عمرو برفت و در نظر گرفت ديگر چنان كارى نكند و رومى بدانست كه فريب خورده و گفت : « اين مرد مرا فريب داد وى از همه مردم مدبرتر است . » و چون اين سخن به عمر رسيد گفت : « عمرو بر او چيره شد . آفرين بر عمرو . » آنگاه عمرو كه از وضع ارطبون آگاه شده بود سوى وى حمله برد و تلاقى شد كه از اين كار چاره نبود ، در اجنادين مقابل شدند و جنگى سخت كردند كه چون جنگ يرموك بود و بسيار كس از دو طرف كشته شد و ارطبون و سپاهش هزيمت شدند و او سوى ايليا رفت و عمرو در اجنادين منزل گرفت .\r\nو چون ارطبون به ايليا رسيد مسلمانان راه دادند كه وارد آنجا شد و آنها را سوى اجنادين عقب راند و علقمه و مسروق و محمد بن عمرو و ابو ايوب در اجنادين به\r\n","description":"","footnote":"","page_name":" 1785 ","page_number":118},
  {"content":"\r\nعمرو پيوستند . ارطبون به عمرو نامه نوشت كه تو دوست و همانند منى . تو در قوم خويش چنانى كه من در قوم خودم . به خدا پس از اجنادين در فلسطين جايى را نخواهى گشود ، بازگرد و مغرور مشو كه تو نيز مانند كسانى كه پيش از تو بوده‌اند هزيمت شوى .\r\nعمرو يكى را كه به رومى سخن مىكرد پيش خواند و او را سوى ارطبون فرستاد و دستور داد كه به زبان رومى آشنايى نكند . گفت : « سخنان وى را بشنو كه ان شاء الله وقتى بازگشتى به من بگويى » و به ارطبون نوشت كه نامهء تو به من رسيد تو در ميان قوم خويش چنانى كه من در قوم خودم ، اگر چيزى كم و كاست داشتى فضيلت مرا نميشناختى . تو مىدانى كه من فاتح اين شهرم اما فلان و فلان و فلان ، وزيران او را نام برد ، بر تو تسلط يافته‌اند ، نامه مرا بر آنها بخوان كه در كار ميان من و تو بنگرند .\r\nفرستاده با دستور عمرو برفت و چون پيش ارطبون رسيد نامه را در حضور كسان به دو داد كه آن را دروغ ناميد و آنها بخنديدند و شگفتى كردند و به ارطبون گفتند : « از كجا مىدانى كه وى فاتح اين شهر نيست . » گفت : « فاتح شهر مردى است كه عمر نام دارد و سه حرف است . » فرستاده پيش عمرو باز گشت و او بدانست كه مقصود عمر است\r\nو نامه نوشت و از او كمك خواست .\r\nنوشت : « من در مقابل شهرى كه بنام تو ذخيره شده به جنگى سخت دست زده‌ام ببين راى تو چيست ؟ » و چون نامهء عمرو به عمر رسيد بدانست كه وى اين سخن بيهوده نگفته و مردم را خبر كرد و با آنها روان شد تا به جابيه رسيد . عمر چهار بار راه سفر شام گرفته بود . بار اول سوار اسب بود ، بار دوم بر شتر بود ، سفر سوم بسر نرسيد كه طاعون در كار بود . سفر چهارم بر خرى سوار بود و وارد شام شد و كس در آنجا\r\n","description":"","footnote":"","page_name":" 1786 ","page_number":119},
  {"content":"\r\nگماشت و بازگشت .\r\nوقتى مىخواست سفر كند به سالاران سپاهها نوشت كه به روز معين با - يكه سواران در جابيه پيش وى آيند و كس را به كار خويش گمارند . و آنها چنان كه گفته بود در جابيه بديدار وى آمدند ، نخستين كس كه او را بديد يزدى بود پس از آن خالد بو كه سوار اسبان بودند و ديبا و حرير پوشيده بودند ، عمر فرود آمد و سنگ بر گرفت و به آنها زد و گفت : « چه زود از راه خويش بگشته‌ايد . شما كه از دا سال پيش سير شده‌ايد مرا با اين لباس استقبالى مىكنيد ! چه زود از پرخورى خودتان را گم كرده‌ايد . به خدا اگر سالار دويست كس بوديد و چنين رفتار كرده بوديد كسان ديگر را به جاى شما مىنهادم . » گفتند : « اى امير مؤمنان ، اين قباست كه پوشيده‌ايم و سلاح بتن داريم . » گفت : « در اين صورت بسيار خوب » .\r\nآنگاه سوار شد و وارد جابيه شد ، عمرو و شرحبيل در اجنادين بودند و از جاى خود تكان نخوردند .\r\n\r\nسخن از فتح بيت المقدس\r\nسالم بن عبد الله گويد : وقتى عمر رحمه الله به جابيه آمد يك مرد يهودى به او گفت : « اى امير مومنان سوى ديار خويش باز نگرد تا خدا ايليا را براى تو بگشايد . » در آن اثنا كه عمر در جابيه بود يك دسته سوار را ديد كه مىآمدند و همين كه نزديك او رسيدند شمشيرها را از نيام در آوردند .\r\nعمر گفت : « اين گروه امان مىخواهند » و چون پيش آمدند معلوم شد از مردم ايليا هستند و با عمر صلح كردند كه جزيه\r\n","description":"","footnote":"","page_name":" 1787 ","page_number":120},
  {"content":"\r\nبدهند و شهر را بر او گشودند . و چون شهر گشوده شد يهودى را پيش خواند كه به دو گفته بودند دانشى به نزد او هست .\r\nگويد : عمر از يهودى درباره دجال پرسيد كه در اين باره بسيار پرس و جو مىكرد .\r\nيهودى گفت : « اى امير مومنان دربارهء او چه مىپرسى كه به خدا شما عربان در فاصله ده و چند ذراع از دروازه لد او را مىكشيد . »\r\nسالم گويد : وقتى عمر وارد شام شد يكى از يهودان دمشق وى را بديد كه گفت :\r\n« سلام بر تو اى فاروق كه فاتح ايليايى ، به خدا از اينجا نروى تا خدا ايليا را براى تو بگشايد . » و چنان بود كه مردم ايليا عمرو را به زحمت انداخته بودند و از وى به زحمت بودند و گشودن آن نتوانسته بود ، رمله را نيز نگشوده بود .\r\nگويد : در آن اثنا كه عمر در جامه اردو زده بود ، كسان دست به سلاح بردند .\r\nعمر گفت : « چه شده ؟ » گفتند : « مگر سواران و شمشيرها را نمىبينى ؟ » و چون نيك نگريست گروهى سوار ديد كه شمشيرها را تكان مىدادند و گفت : « اينان امان مىخواهند ، بيم مكنيد و امانشان بدهيد .\r\nبه آنها امان دادند و معلوم شد مردم ايليا بودند كه مطيع وى شدند و نامه اى دربارهء ايليا و اطراف و رمله و اطراف آن گرفتند و مردم فلسطين دو گروه شدند : گروهى با مردم ايليا بودند و گروه ديگر با مردم رمله بودند كه جمله ده ولايت بود و فلسطين به اندازهء همهء شام بود و آن يهودى شاهد صلح شد .\r\nآنگاه عمر از يهودى در بارهء دجال پرسيد .\r\nگفت : « وى از فرزندان بنيامين است ، به خدا شما عربان در فاصله ده و چند\r\n","description":"","footnote":"","page_name":" 1788 ","page_number":121},
  {"content":"\r\nزراع از دروازه لد او را مىكشيد . » عباده گويد : مردم فلسطين درباره ايليا و رمله صلح كردند و چون عمر به جابيه آمد ارطبون و تذارق سوى مصر رفتند و پس از آن در يكى از جنگهاى تابستانى كشته شدند .\r\nگويد : سبب رفتن عمر به شام آن بود كه ابو عبيده بيت المقدس را محاصره كرده بود و مردم آنجا از او خواستند كه با شرايط شهرهاى شام با آنها صلح كند و پيمان صلح به وسيله عمر بن خطاب بسته شود ، ابو عبيده قضيه را براى عمر نوشت كه از مدينه حركت كرد .\r\nعدى بن سهل گويد : وقتى سپاه شام از عمر در بارهء فلسطين كمك خواست على را جانشين خود كرد و به كمك آنها برون شد .\r\nعلى گفت : « چرا خودت مىروى كه سوى دشمنى سرسخت مىروى . » گفت : « مىخواهم با جهاد و دشمن مرگ عباس را پس اندازم كه اگر عباس را از دست بدهيد شر بدور شما جمع شود چنان كه سر طناب جمع مىشود . » عباده گويد : عمر در جابيه با مردم ايليات صلح كرد و براى آنها نامه صلح نوشت ،\r\nبجز مردم ايليا براى هر ولايت نامه اى جداگانه نوشت به اين مضمون :\r\n« اين نامه امانى است كه عمر امير مومنان به مردم ايليا مىدهد ، « خودشان و اموالشان و كليساهايشان و صليبهايشان ، سالم بو بيمارشان و ديگر « مردمشان را امان مىدهد كه كليساهايشان مسكون نشود و ويران نشود و از « آن نكاهند و حدود آن را كم نكنند ، از صليب و اموالشان نيز ، و در كار « ديشان مزاحمت نبينند . و كسىشان زيان نبيند و كسى از يهوديان در ايليا « با آنها مقيم نشود .\r\n« مردم ايليا بايد جزيه دهند چنان كه مردم شهرها مىدهند و بايد « روميان و دزدان را از آنجا بيرون كنند . كسانى كه بروند جان و مالشان در\r\n","description":"","footnote":"","page_name":" 1789 ","page_number":122},
  {"content":"\r\n« امان است تا به اما نگاهشان برسند و هر كه بماند در امان است و او نيز بايد « چون مردم ايليا جزيه بدهد و كسانى از مردم ايليا كه بخواهند با اموال خود « همراه روميان بروند و كليساها و صليبها را رها كنند جان و كليساها و « صليبهايشان در امان است ، تا به امانگاهشان برسند . زميندارانى كه پيش « از كشته شدن فلان در آنجا بوده‌اند ، هر كس از آنها كه بخواهد ، بماند و « بايد چون مردم ايليا جزيه دهد و هر كه خواهد با روميان برود و هر كه « خواهد سوى زمين خود باز گردد و از آنها چيزى نگيرند تا وقت درو برسد . تا « وقتى كه جزيه مقرر را بدهند پيمان خدا و تعهد پيمبر خدا و تعهد خليفگان « و تعهد مؤمنان ، ضامن اين مكتوب است . خالد بن وليد و عمرو بن عاص و « عبد الرحمن بن عوف و معاويه بن ابى سفيان شاهد شدند و به سال پانزدهم « نوشته و آماده شد .\r\nاز نامه هاى ديگر ، نامهء لد چنين بود :\r\nبسم الله الرحمن الرحيم . اين امانيست كه بندهء خدا عمر ، امير مومنان ، « به مردم لد مىدهد و كسانى از مردم فلسطين كه به آنها پيوسته‌اند . امانشان « مىدهد بر جانهاشان و اموالشان و كليساهاشان و صليبهاشان ، بيمارشان و « سالمشان و ديگر مردمشان كه كليساهايشان مسكون نشود و ويران نشود و « از آن نكاهند و حدود و مردم آن را كم نكنند ، و از صليبها و اموالشان نيز ، و در « كار دينشان مزاحمت نبيند .\r\n« مردم لد و كسانى از مردم فلسطين كه به آنها پيوسته باشند بايد جزيه « بدهند چنان كه مردم ديگر شهرهاى شام مىدهند و اگر بروند ، ترتيب همان « است . . . تا آخر نامه .\r\nآنگاه عمر كس سوى آنها فرستاد : فلسطين را ميان دو كس تقسيم كرد ، علقمة ابن حكيم را سالار يك نيمه كرد و او را در رمله مقر داد و علقمة بن مجزز را سالار نيمه\r\n","description":"","footnote":"","page_name":" 1790 ","page_number":123},
  {"content":"\r\nديگر كرد و او را در ايليا مقر داد و هر كدام با سپاهى كه همراه داشتند در قلمرو عمل خويش جاى گرفتند .\r\nسالم گويد : عمر علقمة بن مجزز را به كار ايليا گماشت و علقمة بن حكيم را به كار رمله و سپاه عمرو گماشت و عمرو و شرحبيل را در جابيه به حضور خواند و چون به جابيه رسيدند عمر سوار شده بود ، زانوى وى را ببوسيدند و عمر هر يك از آنها را به بر گرفت .\r\nعباده گويد : وقتى عمر نامهء امان مردم ايليا را فرستاد و سپاه ، آنجا مقيم شد از جابيه آهنگ بيت المقدس كرد و اسب خويش را لنگان ديد و از آن پياده شد ، يابويى بياوردند كه بر آن نشست اما عمر را سخت تكان داد كه فرود آمد و با عباى خويش به صورت آن زد و گفت : « خدا زشت كند آنكه اين را به تو آموخت . » آنگاه چند روز اسب خود را استراحت داد و سم آن را علاج كرد و بر آن نشست و برفت تا به بيت - المقدس رسيد .\r\nابى صفيه يكى از مشايخ بنى شيبان گويد : وقتى عمر به شام آمد يابويى براى وى آوردند كه بر نشست و چون به راه افتاد او را سخت تكان مىداد كه از آن فرود آمد و به صورتش زد و گفت : « خدا به كسى كه اين خود نمايى را به تو آموخت چيزى نياموزد » پيش از آن بر يابويى سوار نشده بود پس از آن نيز سواد نشد .\r\nگويد : ايليا و همه سرزمين آن به دست عمر گشوده بجز جنادين كه به دست گشوده شد .\r\nابى مريم وابسته سلامه گويد : در ابو حارثه گويد ايليا و سرزمين آن در ربيع الاخر سال شانزدهم به دست عمر گشوده شد .\r\nابى مريم وابسته سلامه گويد : در فتح ايليا با عمر بودم وى از جابيه به ايليا رفت و وارد مسجد شد . آنگاه سوى محراب داود رفت ، ما با وى بوديم ،\r\nسجده داود را قرائت كرد سجده كرد ، ما نيز با وى سجده كرديم .\r\n","description":"","footnote":"","page_name":" 1791 ","page_number":124},
  {"content":"\r\nرجاء بن حيوه به نقل از كسى كه حضور داشته گويد : وقتى عمر از جابيه با ايليا آمد و نزديك در مسجد رسيد ، گفت « كعب را پيش من آريد . » و چون بدر رسد گفت :\r\n« آماده‌ام ، خدايا آماده‌ام . براى هر چه بيشتر دوست دارى . » آنگاه سوى محراب داود عليه السلام رفت ، و اين هنگام شب بود ، آنجا نماز كرد و چيزى نگذشت كه صبح دميد و مؤذن را گفت تا اقامه گويد و بيامد و با كسان نماز كرد و سورهء ص را در نماز خواند و ضمن آن سجده كرد ، آنگاه برخاست و در ركعت دوم قسمت اول سورهء بنى - اسرائيل را خواند . پس از آن ركوع كرد و نماز را به سر برد و گفت : « كعب را پيش من آريد . » و چون كعب را بياوردند به دو گفت : « به نظر تو نمازگاه را كجا قرار دهيم ؟ » گفت : « پاى صخره » گفت : « اى كعب ! به خدا ، روش يهودى پيش گرفتى ، ديدمت كه هر دو پاپوش از پاى درآوردى . » گفت : « مىخواستم با پايم زمين را لمس كنم . » گفت : « ديدمت ، ما بالاى مسجد را قبله گاه مىكنيم كه پيمبر خدا صلى الله - عليه و سلم قبله مسجدهاى ما را چنين كرده است . اين سخن را واگذار كه در باره صخره امرى نداريم ، اما درباره كعبة امر داريم » و بالاى مسجد را قبله گاه كرد .\r\nآنگاه از نمازگاه خويش به خاكدانى رفت كه روميان به روزگار بنى اسرائيل بيت المقدس را زير خاك كرده بودند و چون به باز بدستشان افتاد قسمتى از آن را از خاك برآوردند و قسمتى را همچنان رها كردند ، گفت : « اى مردم چنين كنيد كه من مىكنم . » اين بگفت و زانو زد و يكى از شكافهاى قباى خود را از خاك پر كرد . در اين وقت از پشت سر تكبير شنيد و چنان بود كه بىترتيبى را خوش نداشت گفت : « اين\r\n","description":"","footnote":"","page_name":" 1792 ","page_number":125},
  {"content":"\r\nچيست ؟ » گفتند : « كعب تكبير گفت و مردم به تبعيت او تكبير گفتند . » گفت : « او را بياريد . » كعب گفت : « اى امير مومنان ، يكى از پيمبران ، پانصد سال ، پيش كارى را كه امروز كردى پيش بينى كرده است . » گفت : « چطور ؟ » گفت : « روميان به بنى اسرائيل هجوم آوردند و بر آنها غلبه يافتند و بيت المقدس را زير خاك كردند و بار ديگر كه غلبه يافتند ، بدان نپرداختند تا وقتى كه پارسيان بر آنها هجوم آوردند و بر بنى اسرائيل تسلط يافتند ، آنگاه روميان تا بروزگار تو بر آنها غلبه داشتند و خدا پيمبرى را سوى اين خاكدان فرستاد كه گفت : « اورىشلم بشارت كه فاروق ترا از آنچه در تو هست پاكيزه مىكند . » پيمبرى نيز به قسطنطنيه فرستاد كه بر تپه آن ايستاد و گفت : « اى قسطنطنيه ، مردم تو با خانهء من چه كردند ، آن را ويران كردند و ترا همانند عرض من شمردند و تاويل آوردند . مقدر كردم كه روزى بدست بنى قاذرسباو ودان ويرانت كه كس سويت نيايد و كس در سايه است ننشيند\r\nو شب نيايد مگر چيزى از آن به جاى نماند . » ربيعه شامى روايتى چون اين دارد با اين اضافه كه فاروق با سپاه مطيع من سويت آيد و انتقام مردمت را از روميان بگيرد . و در باره قسطنطنيه گفت : « ويرانت كنم كه كس سويت نيايد و بر كسى سايه نكنى . » انس بن مالك گويد : با عمر در ايليا بودم ، يك روز كه آنجا كسان را غذا مىداد راهب ايليا بيامد ، نمىدانست كه شراب حرام است و گفت : « مىخواهى نوشيدنىاى براى تو بياورم كه در كتابهاى ما آمده كه وقتى شراب حرام شود ، همچنان حلال است ؟ » گفت بيارد و پرسيد اين از چيست ؟\r\n","description":"","footnote":"","page_name":" 1793 ","page_number":126},
  {"content":"\r\nگفت : « جوشيده فشردهء انگور است كه دو ثلث آن برفته » عمر انگشت در آن فرو برد و گفت : « اينكه روغن ماليدنى است . « عين آن را به قطرات تشبيه كرد و از آن بخورد و به سالاران سپاه شام گفت و بولايات نوشت كه نوشيدنىاى براى من آورده‌اند كه از فشردهء انگور پخته‌اند تا دو ثلث آن برفته و يك ثلث بمانده . شما نيز بپزيد و روزى مسلمانان كنيد .\r\nابو عثمان گويد : وقتى عمر به جابيه آمد ارطبون به مصر رفت و آنها كه به صلح گردن ننهاده بودند به وى پيوستند و چون با مردم مصر صلح شد و روميان مغلوب شدند به دريا رفت و مدتها ببود و سالار جنگهاى تابستانى روم بود و با سالار جنگ تابستانى مسلمانان تلاقى كرد و با مردى از قبيله قيس به نام ضريس دراويخت و دست او را قطع كرد و قيسى او را بكشت .\r\n\r\nسخن از تعيين مقررى و ترتيب ديوان\r\nدر اين سال عمر براى مسلمانان مقررى معين كرد و ديوانها ترتيب داد و مقررى را به ترتيب سابقه معين كرد ، صفوان بن اميه و حارث بن هشام و سهيل و كسانى را كه در فتح مكه مسلمان شده بودند مقررى از مسلمانان پيشين كمتر داد كه از گرفتن آن خوددارى كردند و گفتند : « قبول نداريم كه كسى از ما گراميتر باشد . » عمر گفت : « مقررى به ترتيب سابقه در اسلام مىدهم ، نه اعتبار » گفتند : « چنين باشد . » و گرفتند .\r\nآنگاه حارث و سهيل با كسان خويش سوى شام رفتند و جهاد كردند تا در يكى از حمله ها به سرزمين دشمن كشته شدند و به قولى از طاعون عمواس مردند .\r\nو چون عمر خواست ديوان را مرتب كند على و عبد الرحمن بن عوف گفتند :\r\n","description":"","footnote":"","page_name":" 1794 ","page_number":127},
  {"content":"\r\n« از خويشتن آغاز كن » .\r\nگفت : « نه ، از عموى پيمبر خدا صلى الله عليه و سلم آغاز مىكنم ، آنگاه هر كه به او نزديكتر است . » براى عباس مقررى معين كرد و از او آغاز كرد . آنگاه براى جنگاوران بدر پنجهزار پنجهزار مقرر كرد ، براى مسلمانان پس از بدر تا حديبيه چهار هزار چهار هزار مقرر كرد ، براى مسلمانان پس از حديبيه تا وقتى كه ابو بكر از مرتدشدگان دست بداشت ، سه هزار سه هزار مقرر كرد . آنها كه در فتح مكه حضور داشته بودند يا در ايام ابو بكر جنگيده بودند و جنگاوران پيش از قادسيه همگان سه هزار سه هزار گرفتند . براى جنگاوران قادسيه و جنگاوران شام دو هزار دو هزار مقرر كرد و براى آنها كه سخت كوشيده بودند و هزار و پانصد دو هزار و پانصد مقرر كرد .\r\nبه دو گفتند : « چه شود اگر جنگاوران قادسيه را به جنگاوران پيشين ملحق كنى . » گفت : « آنها را به مرحله اى كه نيافته‌اند ملحق نمىكنم . » گفتند : « چرا ، آنها را كه ديارشان دور بود با كسانى كه ديارشان نزديك بوده و از خانه خود دفاع كرده‌اند برابر گرفته اى ؟ » گفت : « كسانى كه ديارشان نزديك بوده حق بيشتر دارند كه در معرض خطر و رحمت دشمن بوده‌اند . چرا مهاجران كه سابقه دارانشان را با انصار برابر گرفتيم چنين نگفتند ، كه انصار نيز در خانهء خود نصرت اسلام كرده‌اند و مهاجران از راه دور سوى آنها آمده‌اند . » براى جنگاوران پس از قادسيه و يرموك هزار ، هزار مقرر كرد . براى طبقه دوم پانصد پانصد مقرر كرد و براى طبقه سوم سيصد سيصد مقرر كرد . مقررى همه افراد طبقه را از قوى و ضعيف و عرب و عجم برابر گرفت . طبقه چهارم دويست و پنجاه مقرر كرد و براى طبقه بعدى كه مردم هجر و عباديان بودند دويست مقرر كرد . چهار تن از\r\n","description":"","footnote":"","page_name":" 1795 ","page_number":128},
  {"content":"\r\nغير بدريان يعنى حسن و حسين و ابو ذر و سلمان را ببدريان پيوست ، مقررى عباس بيست و پنجهزار و بقولى دوازده هزار بود . به زنان پيمبر ده هزار ده هزار مقررى داد مگر آنها كه سابقه بردگى داشتند ، زنان پيمبر گفتند : « پيمبر نصيب ما را بيشتر از آنها نمىداد ، ما را برابر كنيد . » و چنان كرد . قصورى عايشه را دو هزار بيشتر كرد كه پيمبر او را دوست مىداشته بود اما نگرفت .\r\nزنان جنگاوران بدر را جزو پانصد پانصدىها آورد .\r\nزنان طبقه بعد را تا حديبيه چهار صد چهار صد داد و زنان بعدىها را تا جنگهاى پيش از قادسيه سيصد سيصد داد ، زنان جنگاوران قادسيه را دويست دويست داد و پس از آن همه زنهاى ديگر را برابر گرفت . كودكان را يك نواخت صد صد داد آنگاه شصت مستمند را فراهم آورد و نان به آنها خورانيد و مقدار آن را حساب كردند كه دو انبان شد و براى هر يك از آنها و عيالش ماهانه دو انبان مقرر كرد .\r\nعمر پيش از مرگ گفته بود : « مىخواهم مقررى را چهار هزار چهار هزار كنم كه مرد يك هزار را به نزد كسان خود نهد ، يك هزار را توشه كند ، يك هزار را خرج سلاح كند و يك هزار را خرج رفاه كند . » اما پيش از آنكه چنين كند در گذشت .\r\nابى سلمه گويد : عمر مقررى را براى غنيمت گيران كه خدا غنيمت را به آنها داده بود معين كرد كه سپاه مداين بودند و بعد به كوفه راه يافتند و از مداين به كوفه و بصره و دمشق و حمص و اردن و فلسطين و مصر انتقال يافتند عمر گفت : « غنيمت از مردم اين شهرهاست و هر كه به آنها ملحق شود و كمكشان كند و از آن ديگران نيست ، كه به وسيله آنها شهرها و دهكده ها مسكون شده و صلح با آنها انجام گرفته و جزيه به آنها پرداخت شده و مرزها به وسيله آنها بسته شده و دشمن به كمك آنها در هم شكسته است . » آنگاه نوشت كه مقررى سال پانزدهم هجرت را يك جا بدهند .\r\n","description":"","footnote":"","page_name":" 1796 ","page_number":129},
  {"content":"\r\nيكى گفت : « اى امير مومنان ، چه شود اگر براى حادثه محتمل ذخيره اى در بيت المالها بجاى گذارى . » گفت : اين سخن را شيطان به دهان تو نهاده ، خدا مرا از شر آن مصون دارد كه فتنه آيندگان خواهد شد ، براى آنها چيزى را كه خدا و پيمبر وى فرمان داده‌اند ذخيره مىكنم ، يعنى اطاعت خدا و پيمبر را كه بهترين ذخيره ماست و به كمك آن به اينجا رسيده‌ايم كه مىبينى . اگر اين مال بهاى دين يكى از شما شود به هلاكت افتيد . »\r\nسعيد گويد : وقتى خدا فتح نصيب مسلمانان كرد و رستم كشته شد و خبر فيروزيهاى شام به عمر رسيد مسلمانان را فراهم آورد و گفت : « براى خليفه از اين مال چه مقدار رواست . » گفتند : « براى مصرف خاص او ، قوت خودش و قوت عيالش نه كمتر و نه بيشتر و پوشش آنها و پوشش خودش براى زمستان و تابستان و دو مركب براى جهاد و حوايج و سوارى راه حج و عمره ، و تقسيم برابر آنست كه مردم كوشا را به اندازهء كوشش دهد و كارهاى مردم را سامان دهد و به هنگام سختى و بليه امورشان را به عهده گيرد تا بسر رود و از اهل غنيمت آغاز كند . » ابن عمر گويد : وقتى خبر فتح قادسيه و دمشق به عمر رسيد كسان را فراهم آورد و گفت : « من مردى بازرگان بودم كه خدا عيال مرا به سبب بازرگانيم بىنياز مىداشت ، شما مرا به كار خودتان مشغول داشته‌ايد ، به نظر شما از اين مال چه مقدار بر من حلال است ؟ » قوم بسيار سخن كردند و على خاموش بود .\r\nعمر گفت : « اى على ، تو چه مىگويى . » گفت : « چندان كه ترا و عيال ترا به طور معمول كفايت كند ، و از اين مال جز آن حق ندارى . » قوم گفتند : « سخن ، سخن پسر ابو طالب است . »\r\n","description":"","footnote":"","page_name":" 1797 ","page_number":130},
  {"content":"\r\nاسلم گويد : يكى پيش عمر ايستاد و گفت : « از اين مال چه مقدار بر تو رواست ؟ » گفت : « چندانكه براى من و عيالم به اندازهء معمول كفايت كند و حله زمستان و حله تابستان و مركبى براى عمر كه حج و عمره كند و مركبى براى حوايج او و جهاد . » سالم بن عبد الله گويد : وقتى عمر به خلافت رسيد همان مقررى را كه براى ابو بكر معين شده بود مىگرفت ، چنين بود تا سخت محتاج شد و جمعى از مهاجران و از جمله عثمان و على و طلحه و زبير فراهم آمدند ، زبير گفت : « چه شود اگر به عمر بگوييم كه چيزى بر مقررى وى بيفزاييم . » على گفت : « چه خوش بود اين كار را زودتر كرده بوديم ، بياييد برويم . »\r\nعثمان گفت : « عمر را مىشناسيد ، بياييد ، نظر وى را از راه ديگر كشف كنيم ، پيش حفصه رويم و از او به پرسيم و گوييم مكتوم دارد . » آنگاه پيش حفصه رفتند و گفتند از جانب گروه از عمر بپرسد و كسى را نام نبرد ، مگر در صورتى كه افزايش را بپذيرد . « اين بگفتند و از پيش وى بيرون آمدند .\r\nحفصه عمر را بديد و با وى سخن كرد كه آثار خشم در چهره اش نمودار شد و گفت : « اينان كيانند . » گفت : « تا راى تو را ندانم نخواهم گفت . » گفت : « اگر مىدانستم كيانند روسياهشان مىكردم تو كه ميان من و آنهايى ترا به خدا بهترين لباسى كه پيمبر در خانهء تو داشت چه بود ؟ » گفت : « دو جامهء خط دار كه در حضور واردان و بوقت سخن براى جماعت به تن مىكرد . » گفت : « غذايى كه پيش تو مىخورد چه بود ؟ بگو ؟ » گفت : « نان ما نان جو بود و وقتى گرم بود ته مانده ظرف روغن را روى آن\r\n","description":"","footnote":"","page_name":" 1798 ","page_number":131},
  {"content":"\r\nمىريختيم كه چرب و نرم مىشد و از آن مىخورد و آن را خوشمزه مىيافت . » گفت : « به نزد تو روى چه فرشى مىنشست كه از همه نرمتر بود ؟ » گفت : « پارچهء خشنى داشتيم كه در تابستان آن را تا مىكرديم و زير خودمان مىانداختيم و چون زمستان مىشد نصف آن را پهن مىكرديم و نصف آن را روى خودمان مىكشيديم . » گفت : « اى حفصه ، از جانب من به اين كسان بگوى كه پيمبر خدا صلى الله عليه - و سلم تمكن يافت و زوايد را رها كرد و به كفاف قناعت كرد ، من نيز تمكن يافته‌ام و زوايد را رها مىكنم و به كفاف قناعت مىكنم ، كه مثال من و دو يارم مانند سه كس است كه راهى را پيمودند اولى برفت و توشه اى برگرفت و به منزل رسيد . آنگاه دومى به دنبال وى رفت و راه خود را سپرد و به دو رسيد و سومى از دنبال او برفت ، اگر به راه آنها رود و به توشهء آنها رضايت دهد به آنها ملحق شود و با آنها باشد و اگر براهى ديگر رود به آنها نرسد . » ابن عباس گويد : وقتى قادسيه گشوده شد و مردم سواد صلح كردند و دمشق گشوده شد و مردم دمشق صلح كردند ، عمر بكسان گفت : « فراهم آييد و دانستهء خويش را درباره غنايمى كه خداوند به جنگاوران قادسيه و جنگاوران شام داد با من بگوييد . »\r\nعمر و على و عثمان همسخن شدند كه از قرآن بگيرند گفتند : « طبق گفتهء قرآن هر چه خدا از اموال اين دهكده ها عايد پيمبر خويش كرده خاص خدا و پيمبر است ، ( يعنى مربوط به خدا و پيمبر است كه خدا فرمان دهد و پيمبر تقسيم كند ) و خويشاوندان پيمبر و يتيمان و مسكينان و براهمانده [ 1 
  ] و اين را به آيهء دنبال آن توضيح كردند كه گويد : و خاص فقراى مهاجران كه از ديارشان و اموالشان بيرون شده‌اند [ 2 
  ] چهار خمس غنايم را براى مستحقان آن نهادند ، خمس از آن طبقه اول و دوم و سوم شد و چهار خمس خاص\r\n\r\n","description":"","footnote":"\r\n[ 1 
  ] - سورة الحشر آيهء 7\r\n[ 2 
  ] - همان سوره آيهء 8\r\n","page_name":" 1799 ","page_number":132},
  {"content":"\r\nگيرندگان غنيمت بود و آيهء ديگر را شاهد اين معنى گرفتند كه گويد هر چه غنيمت گيريد خمس آن از خداست [ 1 
  ] و خمسها را بدين ترتيب تقسيم كردند و عمر و على بر اين همسخن شدند و مسلمانان بدان عمل كردند .\r\nبراى تقسيم از مهاجران آغاز كردند ، پس از آن انصار بودند سپس تابعان كه با آنها بوده بودند و كمكشان كرده بودند ، آنگاه از حاصل جزيه براى كسانى كه صلح كرده بودند يا به صلح دعوت شده بودند ، مقررى معين كردند كه به درستى داده مىشد ، جزيه خمس نداشت و حاصل آن از آن كسانى بود كه حمايت ذميان مىكردند و عهده دار انجام پيمان بودند و كسانى كه اعانت آنها مىكردند ، مگر كه اينان به دلخواه به كسانى كه سهمى نداشتند از مازاد آن بخشش كنند .\r\nطبرى گويد : به گفتهء سيف بن عمرو در اين سال يعنى سال پانزدهم ، جنگها بود اما به گفتهء ابن اسحاق اين جنگها به سال شانزدهم بود و روايت وى را در اين باب از پيش آورده‌ايم و نيز گفتهء واقدى را نقل كرده‌ايم .\r\nاكنون خبر حوادثى را كه در فاصلهء جنگها بود تا انقضاى سالى كه چنان كه گفتيم دربارهء حوادث آن اختلاف بود ياد مىكنيم .\r\nسعيد گويد : وقتى عمر به سعد فرمان داد كه سوى مداين رود ، به او گفت زنان و نانخوران را در عتيق واگذارد و گروهى سپاه نزد آنها بجاى گذارد و سعد چنان كرد . و هم به او گفت كه اين گروه را كه با عيال مسلمانان آنجا مانده‌اند در همه غنيمتها شريك كند .\r\nگويد : سعد از پس فتح ، دو ماه در قادسيه بماند و با عمر دربارهء آنچه بايد كرد نامه نوشت و زهره را سوى زبانه فرستاد . زبانه قسمتى از دشت بود كه در روستا پيش رفته بود و كوفهء كنونى آنجاست و حيرهء سابق آنجا بود . تخير جان آنجا اردو زده بود و چون از آمدن عربان خبر يافت برفت و بجاى نماند و به ياران خود\r\n\r\n","description":"","footnote":"\r\n[ 1 
  ] - سورة الانفال آيه 42\r\n","page_name":" 1800 ","page_number":133},
  {"content":"\r\nپيوست .\r\nگويد : از جمله سخنانى كه كودكان در اردوگاه به بازى مىگفتند و زنان وقتى بر ساحل عتيق بودند به آنها ياد مىدادند كلماتى بود كه زنان در زرود و ذى قار و آن نواحى به بازى مىگفته بودند از آن رو كه در ماه جمادى دستور رسيده بود كه سوى قادسيه حركت كنند و اين از جمله اشعار عاميانه بود كه بر زبانها مىرفت زيرا ميان جمادى و رجب حادثه اى نبوده بود مىگفتند :\r\n« عجب است و بسيار عجب « ميان جمادى و رجب « كار قضاى مقرر است « و آنكه در غبار و همهمه دليران « به هلاكت رسيده « از آن خبر مىدهد . »\r\n\r\nسخن از جنگ برس\r\nگويد : وقتى سعد از كار قادسيه فراغت يافت چند روز از ماه شوال مانده بود كه زهرة بن حويه را با مقدمهء سپاه سوى زبانه فرستاد آنگاه عبد الله بن معتم را به دنبال وى فرستاد ، آنگاه شرحبيل بن سمط را به دنبال عبد الله فرستاد ، آنگاه هاشم بن عتبه را به دنبال آنها فرستاد . هاشم را به نيابت خود گماشته بود و كار خالد بن عرفطه را به او سپرده بود و خالد را به دنباله روان سپاه گماشت ، آنگاه خود از دنبال آنها رفت ، همه مسلمانان سوار و سنگين بار بودند كه خداوند همه سلاح و مركب و مال اردوگاه پارسيان را به آنها داده بود .\r\nزهره برفت تا در كوفه جاى گرفت . كوفه به معنى ريگزار و دشت سرخگون\r\n","description":"","footnote":"","page_name":" 1801 ","page_number":134},
  {"content":"\r\nدر هم آميخته است ، پس از آن عبد الله و شرحبيل آنجا فرود آمدند و زهره راه مداين گرفت و چون به برس رسيد با بصبهرى و جمع همراهان وى تلاقى كرد كه به جنگ وى آمدند و هزيمتشان كرد و بصبهرى سوى بابل گريخت كه باقيماندگان قادسيه و باقيماندهء سران پارسى نخيرجان و مهران رازى و هرمزان و امثالشان آنجا بودند . وقتى بصبهرى آنجا رسيد زخمدار بود و از آن زخم جان داد .\r\nابن رفيل گويد : زهره در جنگ برس زخمى به بصبهرى زد كه در رود افتاد و از آن پس كه به بابل رسيد از آن زخم بمرد . و چون بصبهرى هزيمت شد بسطام دهقان برس بيامد و با زهره پيمان كرد و براى او پلها بست و خبر فراهم آمدگان بابل را براى وى آورد .\r\nجنگ بابل گويد : و چون بسطام براى زهره خبر آورد كه باقيماندگان قادسيه در بابل فراهم آمده‌اند وى بماند و خبر را براى سعد نوشت و چون سعد بنزد هاشم بن عتبه رسيد كه ياران وى در كوفه جاى گرفته بودند از زهره خبر رسيد كه پارسيان در بابل بدور فيرزان اجتماع كرده‌اند و عبد الله را پيش فرستاد و شرحبيل و هاشم را از دنبال وى روانه كرد . آنگاه با سپاه روان شد و چون به برس رسيد زهره را از پيش فرستاد و عبد الله و شرحبيل و هاشم را از دنبال وى روانه كرد و خود را از دنبالشان حركت كرد و در بابل مقابل فيرزان فرود آمدند كه همراهانش گفته بودند : « پيش از آنكه پراكنده شويم به اتفاق با آنها جنگ مىكنيم . » در بابل جنگ انداختند و پارسيان را زودتر از آنكه عبايى در هم پيچيده شود ، هزيمت كردند كه هر كدام به راه خود رفتند و هدفى جز جدا شدن نداشتند .\r\nهرمزان سوى اهواز رفت و بر آنجا و مهرگانقذق تسلط يافت . فيرزان نيز با وى برفت و چون به نهاوند رسيد گنجهاى خسرو را كه آنجا بود بگرفت و ولايت\r\n","description":"","footnote":"","page_name":" 1802 ","page_number":135},
  {"content":"\r\nرا به تصرف آورد . نخيرجان و مهران رازى كه آهنگ دفاع از مداين داشتند . از بهر سير به آن سوى دجله گذشتند و پل را بريدند .\r\nسعد چند روزى در بابل بود و خبر يافت كه نخيرجان ، شهريار را كه يكى از دهقانان در بود با جمعى در كوثى نهاده و زهره را از پيش فرستاد آنگاه سپاهها را از دنبال وى روان كرد و زهره برفت و از آن پس كه ميان سورا و دير ، فيومان و فرخان را بكشت در كوثى مقابل شهريار فرود آمد .\r\nابن رفيل گويد : سعد از قادسيه زهره را پيش فرستاد كه جنگهاى مكرر داشت و با هر گروهى تلاقى كرد هزيمتشان كرد و تعقيب كرد و بهر كه رسيدند خونش بريختند و چون زهره را از بابل پيش فرستاد زهره پس از آنكه از صراة عبور كرد بكير بن عبد الله ليثى و كثير بن شهاب سعدى را فرستاد كه به باقيماندهء قوم حمله بردند كه فيومان و فرخان يكى ميشانى و ديگرى اهوازى ، جزو آنها بودند . نزديك سورا بكير ، فرخان را كشت و كثير فيومان را كشت ، آنگاه زهره روان شد و از سورا گذشت و آنجا فرود آمد و هاشم نيز پيش وى آمد و سعد نيز آنجا رسيد و زهره را پيش فرستاد كه سوى پارسيانى رفت كه ما بين دير و كوثى براى مقابله وى فراهم آمده بودند .\r\nگويد : و چنان بود كه نخيرجان و مهران ، شهريار ، دهقان در را بر سپاهيان خويش گماشته بودند و سوى مداين رفته بودند و شهريار ميان دير وكوثى اقامت گرفته بود و چون در اطراف كوثى ميان سپاه شهريار با مقدمهء سپاه عربان تلاقى شد ، شهريار پيش آمد و بانگ زد كه يكى از سواران دلير و نيرومند شما بيايد تا به خاكش افكنم .\r\nزهره گفت : « مىخواستم به مقابلهء تو آيم اما اكنون كه سخنت را شنيدم غلامى را سوى تو مىفرستم كه اگر بجاى مانى ان شاء الله تو را به گناه طغيان بكشد و اگر فرار كنى از غلامى گريخته باشى . » گويد : اما با وى خدعه كرد و ابو نباته نائل بن جعشم اعرجى را كه از دليران\r\n","description":"","footnote":"","page_name":" 1803 ","page_number":136},
  {"content":"\r\nبنى تميم بود سوى او فرستاد هر دو نيزه داشتند و هر دو تنومند بودند اما شهريار چون شتر بود و چون نائل را بديد نيزه بينداخت كه با وى دست و گريبان شود . نائل نيز نيزهء خويش را بينداخت كه با وى دست و گريبان شود شمشير كشيدند و جنگ آغازيدند و درهم آويختند و هر دو از مركب بيفتادند و شهريار بر نائل افتاد گويى بنايى بود و باران خويش او را فشرد و خنجر برگرفت و به گشودن دكمه هاى زره او پرداخت .\r\nنائل انگشت وى را با دهان بگرفت و استخوان آن را بشكست و او را سست كرد و برجست و به زمينش انداخت و بر سينه اش نشست و خنجر برگرفت و زره از شكم وى پس زد و به شكم و پهلوى وى چندان ضربت زد كه جان داد و اسب و دو طوق و سلاح وى را برگرفت .\r\nياران شهريار هزيمت شدند و بهر سو رفتند ، زهره در كوثى بماند تا سعد بيامد و نائل را پيش وى برد كه سعد به دو گفت : « اى نائل بن جعشم برو طوقها و قباى وى را بتن كن و بر اسب وى بنشين . » و اين همه را غنيمت وى كرد .\r\nنائل برفت و جامهء شهريار را بتن كرد و با سلاح وى بر مركب او بيامد . سعد گفت : « طوقهاى وى را در آر مگر بوقت جنگ كه آن را برگير . » و او نخستين كس از مسلمانان بود كه در عراق طوق گرفت .\r\nسعيد گويد : سعد چند روز در كوثى ببود و به محلى كه ابراهيم عليه السلام در آنجا نشسته بود رفت و پيش كسانى كه مبشران ابراهيم بودند فرود آمد و به خانه اى كه ابراهيم در آنجا محبوس شده بود رفت و آنجا را بديد و بر پيمبر خدا و بر ابراهيم و پيمبران خدا عليهم السلام صلوات گفت و آيهء و * ( تِلْكَ الأَيَّامُ نُداوِلُها بَيْنَ النَّاسِ 3 : 140 ) * را بخواند .\r\n","description":"","footnote":"","page_name":" 1804 ","page_number":137},
  {"content":"\r\n\r\nسخن از واقعهء بهر سير كه به گفتهء سيف در ذى حجه سال پانزدهم بود\r\nابن رفيل گويد : آنگاه سعد زهره را سوى بهر سير فرستاد ، در ساباط ، شيرزاد به صلح و تعهد جزيه پيش وى آمد كه او را پيش سعد فرستاد كه با وى بيامد و يدك كشان همراه داشت .\r\nآنگاه هاشم بيامد و سعد از دنبال وى روان شد و چنان بود كه زهره در اطراف سياهچال ساباط بماند تا سعد به او رسيد و اين مقارن بازگشت مقرط بود كه از دليران خسرو بود كه با وى الفت داشت و از همه دليران سياهچال وى را برگزيده بود . سپاه خسرو توران در آنجا بودند و هر روز قسم ياد مىكردند كه تا زنده‌ايم ملك پارسيان زوال نيابد .\r\nو چون سعد در رسيد مقرط به مسلمانان حمله برد و هاشم به مقابلهء وى رفت و خونش بريخت و شمشير وى را متن ناميد . سعد سر هاشم را بوسيد و هاشم پاى سعد را بوسيد ، آنگاه سعد هاشم را سوى بهر سير فرستاد كه نزديك سياهچال فرود آمد و اين آيه را خواند كه : « * ( أَ وَلَمْ تَكُونُوا أَقْسَمْتُمْ من قَبْلُ ما لَكُمْ من زَوالٍ 14 : 44 ) * » [ 1 
  ] يعنى : مگر شما نبوديد كه پيش از اين قسم خورديد كه زوال نداريد .\r\nو چون پاسى از شب گذشت ، هاشم روان شد و پيش مسلمانان كه در بهرسير بودند فرود آمد .\r\nو چنان بود كه وقتى سپاهى به بهرسير مىرسيد مسلمانان به پا مىايستادند و تكبير مىگفتند و چنين بود تا آخرين كسانى كه همراه سعد بودند در رسيدند سعد و مسلمانان دو ماه در بهر سير مقيم بودند و ماه سوم از آنجا برفتند .\r\n\r\n","description":"","footnote":"\r\n[ 1 
  ] - سورهء 14 آيهء 46\r\n","page_name":" 1805 ","page_number":138},
  {"content":"\r\nدر اين سال عمر بن خطاب سالار حج بود ، عامل وى بر مكه عتاب بن اسيد بود ، عامل طايف يعلى بن منيه بود ، عامل يمامه و بحرين عثمان بن ابى العاص بود ، عامل عمان حذيفة بن محصن بود ، عامل ولايت شام ابو عبيدة بن جراح بود ، عامل كوفه و سرزمين آن سعد بن ابى وقاص بود و قضاى آن با ابو فروه بود ، عامل بصره و سرزمين آن مغيرة بن شعبه بود .\r\n\r\nآنگاه سال شانزدهم در آمد\r\nابو جعفر گويد : در اين سال مسلمانان وارد شهر بهر سير شدند و مداين را گشودند و يزدگرد پسر شهريار از آنجا گريخت .\r\n\r\nسخن از بقيهء اخبار و رود مسلمانان به شهر بهر سير\r\nمهلب گويد : وقتى سعد در بهر سير اقامت گرفت ، سپاهيان به هر سو فرستاد كه ما بين فرات كه مردمش پيمان داشتند تا حدود دجله بكسان تاختند و يكصد هزار از كشاورزان را بگرفتند و بداشتند چون شمار كردند به هر يك از مسلمانان يك كشاورز مىرسيد ، زيرا همهء آنها كه در بهر سير منزل گرفته بودند سوار بودند و سعد به دور آنها خندق زد .\r\nشيرزاد دهقان ساباط گفت : « اينان تبعهء پارسيانند و به جنگ شما نيامده‌اند ، رهاشان كن تا راى شما دربارهء آنها روشن شود . » سعد نام آنها را بنوشت و همه را به شيرزاد داد كه به آنها گفت : « به دهات خودتان باز گرديد . » سعد به عمر نوشت پس از آنچه ما بين قادسيه و بهر سير رخ داد به بهر سير\r\n","description":"","footnote":"","page_name":" 1806 ","page_number":139},
  {"content":"\r\nرسيديم و كس به جنگ ما نيامد اما سپاهيان فرستادم و كشاورزان را از دهكده ها و پيشه ها فراهم آوردم ، راى خويش را بگوى .\r\nعمر نوشت : كشاورزانى كه سوى شما آيند اگر مقيم باشند و بر ضد شما كمك نكرده باشند ، همين امان آنهاست و هر كه گريختند باشد و او را گرفته باشيد ، نگهداريد .\r\nو چون نامهء عمر رسيد سعد آنها را آزاد گذاشت .\r\nدهقانان به سعد نامه نوشتند و آنها را دعوت كرد كه باز آيند و اسلام بيارند يا جزيه دهند و ذمى شوند و در پناه باشند و آنها جزيه دادند و در پناه بودند را پذيرفتند و باز آمدند ، اما كسانى كه از خاندان خسرو بودند يا با آنها رفته بودند باينشمار نيامدند .\r\nدر مغرب دجله تا سرزمين عرب همه مردم سواد امان يافتند و از تسلط اسلام خوشدل بودند و خراجگزار شدند .\r\nمسلمانان دو ماه در بهر سير بودند كه با منجنيق شهر را مىكوفتند و دبابه ها به كار بود\r\nو با همهء وسايل جنگ مىكردند .\r\nمقدام بن شريح حارثى گويد : وقتى مسلمانان به بهرسير آمدند آنجا خندقها و نگهبانان و وسائل جنگ بود و آنها را با منجنيق و عراده بكوفتند ، سعد از شيرزاد خواست كه منجنيق بسازد كه بيست منجنيق در مقابل بهرسير نصب كر دو دشمن را بدان مشغول كرد .\r\nابن رفيل گويد : وقتى سعد در بهر سير فرود آمد عربان در آنجا روان بودند و عجمان قلعه كى بودند ، گاه مىشد كه عجمان برون مىشدند و به جماعت و سلاح جنگ بر بناهاى كنگره دار مشرف به دجله قدم مىزدند ، اما كس به مقابله نمىرفت و آخرين بار كه با پياده و تيرانداز در آمدند براى جنگ آماده شدند و پيمان كردند كه پايمردى كنند چون مسلمانان به جنگ آنها رفتند پايمردى نكردند كه دروغ گفته بودند و پشت بكردند .\r\n","description":"","footnote":"","page_name":" 1807 ","page_number":140},
  {"content":"\r\nو چنان بود كه زهرة بن حويه زره اى پاره داشت ، گفتندش بهتر است بگويى اين پاره را بگيرند .\r\nگفت : « براى چه ؟ » گفتند : « مبادا از آنجا آسيبى به تو رسد . » گفت : « حرمت من پيش خدا بيش از آن است كه تير پارسيان همه سپاه را بگذارد و از اين پاره بيايد و در من جاى گيرد . » وى نخستين كس از مسلمانان بود كه در آن روز تيرى به دو رسيد و در او جاى گرفت .\r\nگفتند : « تير را از تن او درآريد . » گفت : « بگذاريد بماند كه تا اين تير در من است جانم با من است ، شايد ضربتى به آنها بزنم و كارى بكنم . » اين بگفت و سوى دشمن رفت و با شمشير خود شهر براز را كه از مردم اصطخر بود بزد و بكشت ، آنگاه پارسيان وى را در ميان گرفتند كه كشته شد و پارسيان عقب نشستند .\r\nعايشه ام المؤمنين گويد : وقتى خدا عز و جل در قادسيه فيروزى داد و رستم و ياران وى كشته شدند و جمعشان پراكنده شد ،\r\nمسلمانان به تعقيب آنها تا مداين رفتند و جمع پارسيان پراكنده شد و به كوهستانها گريخت و گروهها و سواران پراكنده شدند اما شاه با جمعى از پارسيان كه به وى وفادار مانده بودند در شهر مقيم بود .\r\nانس بن حليس گويد : هنگامى كه از پس حمله و هزيمت پارسيان بهر سير را محاصره كرده بوديم ، فرستاده اى پيش ما آمد و گفت : « شاه مىگويد مىخواهيد صلح كنيد كه اين سوى دجله و كوهستان ما از آن ما باشد و آن سوى دجله تا كوهستان شما ، از آن شما باشد ؟ هنوز سير نشده‌ايد كه خدا شكمهاتان را سير نكند . » گويد : مردم ابو مفزر ، اسود بن قطبه ، را پيش انداختند و خدا سخنانى بر زبان\r\n","description":"","footnote":"","page_name":" 1808 ","page_number":141},
  {"content":"\r\nاو راند كه ندانست چيست و ما نيز ندانستيم . فرستاده بازگشت و ديدم كه پارسيان سوى مداين مىدوند ، گفتم : « اى ابو مفزر به او چه گفتى ؟ » گفت : « به خدايى كه محمد را به حق فرستاده ندانستم چه بود ، جز اينكه خلسه اى داشتم و اميدوارم سخنانى بر زبانم رفته باشد كه نكو باشد . » مردم پياپى از او مىپرسيدند ، تا سخن به سعد رسيد و پيش ما آمد و گفت : « اى ابو مفزر چه گفتى به خدا كه آنها به فرار مىروند . » ابو مفزر همان سخنانى را كه با ما گفته بود با وى بگفت .\r\nسعد نداى جنگ داد و حمله آورد و منجنيقهاى ما به كار افتاد اما هيچكس از شهر نمودار نشد و كس پيش ما نيامد مگر يكى كه امان مىخواست و امانش داديم و گفت : « هيچكس در شهر نمانده چرا نمىآييد ؟ » مردان از ديوارها بالا رفتند و شهر را گشوديم و چيزى در آنجا نبود و كس به جا نمانده بود بجز كسانى كه بيرون شهر به اسارت گرفتيم و از آنها و از آن مرد پرسيديم براى چه فرار كرده‌اند ؟\r\nگفتند : « شاه كس پيش شما فرستاد و صلح عرضه كرد و شما جواب داديد كه صلحى ميان ما و شما نخواهد بود تا عسل افريدين را با اترج كوثى بخوريم » .\r\nو شاه چون اين بشنيد گفت : « وا ويلا ! فرشتگان به زبان اينان سخن مىكنند و از جانب عربان به ما جواب مىدهند ، اگر چنين نبود اين چيزى نبود كه از دهان اين مرد در آيد ، بس كنيم » . آنگاه سوى شهر دور تر رفتند .\r\nسعيد گويد : وقتى سعد و مسلمانان وارد بهر سير شدند ، سعد مردم را آنجا منزل داد و سپاه آنجا رفت و مىخواست عبور كند معلوم شد پارسيان كشتىها را ميان هورها و تكريت برده‌اند . و چون مسلمانان وارد بهر سير شدند ، و اين در دل شب بود ، سپيد بر آنها نمودار شد و ضرار بن خطاب گفت : « الله اكبر اين سپيد خسرو است همين است كه خدا و پيمبر او وعده داده‌اند . » و همچنان تكبير گفتند تا صبح شد .\r\n","description":"","footnote":"","page_name":" 1809 ","page_number":142},
  {"content":"\r\nطلحه گويد : اين حادثه همان شب رخ داد كه وارد بهر سير شدند .\r\nابو مالك ، حبيب بن صهبان ، گويد : سوى مداين يعنى بهر سير رفتيم كه شهر نزديكتر ، بود و پادشاهشان را با يارانش محاصره كرديم تا سگها و گربه ها را خوردند .\r\nگويد : وارد شهر نشدند تا وقتى منادىاى ندا داد كه به خدا هيچكس آنجا نيست و چون وارد شدند هيچكس آنجا نبود .\r\n\r\nسخن از مداين دور تر كه جايگاه كسرى بود\r\nسيف گويد : واقعهء مداين دور در صفر سال شانزدهم بود .\r\nگويد : وقتى سعد در بهر سير فرود آمد كه شهر نزديك بود ، كشتى مىجست كه مردم را سوى شهر دور تر عبور دهد اما بدست نياورد\r\nو معلوم داشت كه پارسيان كشتىها را برده‌اند و چند روز از صفر را در بهر سير ماندند و ميخواستند عبور كنند اما سعد بخاطر حفظ مسلمانان مانع اين كار بود تا چند تن از كافران بيامدند و گدارى را به او نشان دادند كه مىشد از آن گذشت و به دل دره رفت ، اما دريغ كرد و مردد ماند و بخلاف انتظار آب بالا آمد .\r\nآنگاه سعد شبانگاه به خواب ديد كه سواران مسلمان به گدار زدند و عبور كردند و معجز آسا از ميان مد برون آمدند و تصميم گرفت براى تحقق رؤياى خويش عبور كند كه آن سال هواى خوب تابستان ، پيوسته بود .\r\nپس سعد مردم را فراهم آورد و حمد و ثناى خدا كرد و گفت : « دشمن شما به سبب اين شط از شما مصون مانده و با وجود شط به او دسترس نداريد اما آنها هر وقت بخواهند به شما دسترس مىيابند و از كشتىهاى خويش به شما تير اندازى مىكنند ، اكنون پشت سر شما چيزى نيست كه بيم داشته باشيد از آنجا به شما حمله كنند كه\r\n","description":"","footnote":"","page_name":" 1810 ","page_number":143},
  {"content":"\r\nجنگاوران خطر آنها را دفع كرده‌اند و گذرگاههايشان را بسته‌اند و چراگاههايشان را ويران كرده‌اند ، رأى من اينست كه از آن پيش كه دنيا شما را پاى بند كند آهنگ جهاد دشمن كنيد من قصد دارم از شط بگذرم و سوى دشمن روم . » همگان گفتند : « خدا براى ما و تو خير پيش آرد ، چنين كن » آنگاه سعد نداى عبور داد و گفت : « كى پيش مىرود تا كنارهء نهر را حفاظت كند كه وقتى مردم آنجا مىرسند پارسيان مانع خروج آنها نشوند ؟ » عاصم بن عمرو كه مردى دلير بود داوطلب شد و پس از او ششصد كس از مردم دلير داوطلب شدند و سعد عاصم را سالارشان كرد كه با آن جمع برفت و بر ساحل دجله بايستاد و گفت : « كى با من مىآيد كه كنارهء نهر را از دشمن حفظ كنيم و از شما حمايت كنيم تا بگذريد ؟ » شصت نفر داوطلب شدند كه اصم بنى ولاد و شرحبيل و امثالشان از آن جمله بودند كه آنها را دو نيمه كرد و بر اسبان ماده و نر سوار كرد كه شناى اسبان آسانتر باشد آنگاه به دجله زدند و بقيه ششصد نفر بدنبالشان آمدند ، از جمله شصت تن ، اصم تيم و كلج و ابو مفزر و شرحبيل و حجل عجلى و مالك بن كعب همدانى با نوجوانى از بنى الحارث بن كعب زودتر از همه به راه افتادند .\r\nو چون عجمان آنها را بديدند گروهى را براى مقابله با جمعى كه سعد پيش فرستاده بود آماده كردند و به دجله زدند و شناكنان سوى آنها آمدند و عاصم را ديدند كه جزو پيشتازان به كناره نزديك شده بود .\r\nعاصم گفت : « نيزه ها ، نيزه ها را بلند كنيد و چشمان را بزنيد . » دو گروه تلاقى كردند و ضربت زدن آغاز شد ، مسلمانان چشمان را مىزدند ، پارسيان سوى كناره گريختند و مسلمانان اسب سوى آنها راندند ، مردان پارسى تاب جلوگيرى نداشتند\r\nو مسلمانان در كناره به آنها رسيدند و همه را كشتند و آنها كه جان به در بردند برهنه بودند و سواران به دنبال آنها رفتند تا از كناره دور شدند ، آنگاه گروه\r\n","description":"","footnote":"","page_name":" 1811 ","page_number":144},
  {"content":"\r\nششصد نفرى بيدرنگ به پيشروان شصت نفرى پيوستند .\r\nو چون سعد عاصم را بر كناره ديد كه آنجا را حفظ مىكرد به كسان اجازه داد كه به آب بزنند و گفت : « بگوييد نستعين بالله و نتوكل عليه حسبنا الله و نعم الوكيل - لا حول و لا قوة الا بالله العلى العظيم . » عمدهء سپاه از پى هم روان شدند و در آب فرو رفتند ، دجله كف آلود بود و سياه ، و كسان كه در حال شنا با هم مىرفتند و با هم سخن مىكردند چنان كه در حال عبور از زمين سخن مىكرده بودند ، پارسيان را بوضعى نامنتظر غافلگير كردند و به آنها حمله بردند و بى تأمل غالب اموالشان را به تصرف آوردند .\r\nمسلمانان در صف سال شانزدهم وارد شهر شدند و اموال خزاين خسرو را كه باقيمانده سه هزار هزار هزار فراهم آورده شيرى و اختلاف وى بود گرفتند .\r\nعبد الله بن ابى طيبه گويد : وقتى سعد بر كنار دجله بود يكى از كافران پيش وى آمد و گفت : « چرا اينجا مانده اى اگر سه روز بگذرد يزدگرد هر چه را در مداين هست مىبرد » و اين سخن وى را ترغيب كرد كه كسان را به عبور خواند .\r\nابى عثمان نهدى نيز دربارهء سخن سعد با كسان و دعوتشان به عبور روايتى چنين دارد و در دنبال آن گويد : دجله را پر از اسب و مرد و چهار پا كرديم تا آنجا كه آب از كناره ديده نمىشد\r\nو اسبانمان كه آب از يال آن مىچكيد و شيهه مىزد ما را از آب سوى آنها كشيد ، پارسيان كه چنين ديدند گريختند و پروايى چيزى نداشتند ، برفتيم تا به قصر سپيد رفتيم كه جمعى در آنجا حصارى شده بودند و يكيشان از بالا سخن كرد و ما دعوتشان كرديم و گفتيم : « سه چيز است كه هر يك را مىخواهيد انتخاب كنيد . » گفتند « چيست ؟ » گفتيم : « يكى اسلام كه اگر اسلام بياريد حقوق و تكاليف شما همانند ماست و اگر نمىخواهيد جزيه بدهيد و اگر نمىخواهيد جنگ مىكنيم تا خدا ميان ما و شما\r\n","description":"","footnote":"","page_name":" 1812 ","page_number":145},
  {"content":"\r\nحكم كند » گويندهء قوم پاسخ داد به اولى و آخرى حاجت نداريم و ميانى را مىپذيريم .\r\nعطيه روايتى چون اين دارد و گويد : فرستاده سلمان بود .\r\nابن رفيل گويد : وقتى پارسيان را در آب هزيمت كردند و به كناره راندند و از كناره فرارى كردند همهء اموالشان را گرفتند مگر آنچه از پيش فرستاده بودند ، در خزاين خسرو سه هزار هزار هزار فراهم آمده بود كه يك نيمهء آن را به رستم داده بودند و نيمهء ديگر را در خزاين نهاده بودند .\r\nابو بكر بن حفص بن عمرو گويد : آن روز هنگامى كه هنوز مسلمانان به آب نزده بودند و محافظان براى تصرف كناره مىجنگيدند و سعد ايستاده بود و آنها را مىنگريست گفت : « به خدا فقط گروه خرساء يعنى گروه قعقاع بن عمرو و حمال بن مالك و ربيل بن عمرو مىتوانست مانند اين جماعت با دشمن بجنگد و كار را يكسره كند .\r\nگروه عاصم گروه اهوال بود و گروه اهوال را كه هنرنماييشان را در آب و بر كناره ديده بود به گروه خرساء همانند مىكرد .\r\nگويد : بعد از خرده حادثه ها كه به نفع و ضرر آنها رخ داد بانگ برآوردند و برفتند تا به گروه پيشرو پيوستند و چون با همهء گروه اهوال بر كناره جاى گرفتند سعد با مردم به آب زد . سلمان فارسى در آب همراه سعد بود و اسبانشان شنا كنان مىبرد .\r\nسعد مىگفت : « حسبنا الله و نعم الوكيل به خدا كه خداوند دوست خويش را يارى مىدهد و دين خويش را غالب مىكند و دشمن خويش را هزيمت مىكند به شرط آنكه در سپاه طغيان با گناهى نباشد كه نيكيها را محو كند » .\r\nسلمان به دو گفت : « اسلام نو ظهور است و درياها مطيع آنها شده و چنان كه دشتها مطيع آنها شده بود ، بخدايى كه جان سلمان به فرمان اوست از اسلام گروه گروه برون ميشوند چنان كه گروه گروه وارد آن شده‌اند . »\r\n","description":"","footnote":"","page_name":" 1813 ","page_number":146},
  {"content":"\r\nمسلمانان روى آب را گرفته بودند چنان كه آب در ساحل ديده نمىشد و در آب بيشتر از دشت سخن مىكردند تا از آب بيرون شدند و چنان كه سلمان گويد چيزى از دست نداده بودند و كسى از آنها غرق نشده بود .\r\nابو عثمان نهدى گويد : همگى سالم رسيدند فقط يكى از مردم بارق بنام غرقده از پشت اسب سرخموى خويش بيفتاد ، گويى اسب را مىبينيم كه از يالش آب مىچكيد و غريق غوطه مىخورد . قعقاع بن عمرو عنان اسب خويش را كشيد و سوى او رفت و دستش بگرفت و او را بكشيد تا عبور كرد .\r\nگويد : مرد بارقى كه مردى دلير بود گفت : « اى قعقاع خواهران از آوردن همانند تو عاجزند » اين سخن از آن رو مىگفت كه قعقاع با طايفهء بارق خويشاوندى داشت .\r\nسعيد گويد : آن روز در آب از مسلمانان چيزى از دست نرفت بجز كاسه اى كه بندش سست بود كه ببريد و آب آن را ببرد و كسى كه با صاحب كاسه شناور عبور مىكرد گفت : « تقدير رسيد و كاسه برفت » .\r\nصاحب جام گفت : « من يقين دارم كه خدا از ميان همهء مردم اردو كاسهء مرا نمىبرد » .\r\nگويد : و چون عبور كردند يكى از آنها كه كناره را حفظ مىكردند وقتى با نخستين رسيدگان نمودار شدند پايين رفت و كاسه را كه باد و موج سوى كناره كشيده بود با نيزهء خويش بگرفت و سوى اردوگاه آورد و صاحب كاسه آن را بشناخت و بگرفت و با آنكه همراه وى شنا كرده بود گفت : « مگر به تو نگفتم » .\r\nهمراه وى يكى از وابستگان قريش بود از طايفهء عنز بنام مالك پسر عامر و آنكه در آب افتاد عامر نام داشت پسر مالك .\r\nعمير صائدى گويد : وقتى سعد و كسان به دجله زدند هر كس همراهى داشت\r\nسلمان همراه سعد بود و با هم در آب مىرفتند . سعد گفت : « اين تقدير خداى\r\n","description":"","footnote":"","page_name":" 1814 ","page_number":147},
  {"content":"\r\nنيرومند داناست » و آب آنها را بالا مىبرد و هيچ اسبى بجايى قرار نداشت و چون خسته مىشد برجستگى اى پيش مىآمد كه بر آن آرام مىگرفت چنان كه گويى بر زمين بود و در مداين چيزى از اين عجيبتر نبود و اين زور آب بود كه آن را روز جرمها ناميدند .\r\nسعيد گويد : روزى را كه از دجله گذشتند روز جرمها ناميدند و هر كه خسته مىشد جرمى پديد مىشد كه بر آن آرام ميگرفت .\r\nقيس بن ابى حازم گويد : از دجله بر آب عبور كرديم و همين كه به جاى پر آب رسيديم سوار چنان بود كه آب به تنگ اسب وى نمىرسيد .\r\nابو مالك ، حبيب بن صهبان ، گويد : وقتى سعد به شهر نزديك ، در آمد و پارسيان پل را ببريدند و كشتىها را ببردند مسلمانان گفتند : « چرا به آب نگاه مىكنيد يكى به آب زد و همه به آب زدند و كس از آنها غرق نشد و چيزى از دست نرفت ، جز آنكه يكى از مسلمانان كاسه اى را از دست داد كه بند آن بريده بود و من كاسه را ديدم كه بر آب مىرفت » طلحه گويد : محافظان پارس بر ساحل دجله مىجنگيدند تا يكى بيامد و گفت :\r\n« براى چه خودتان را به كشتن مىدهيد ، به خدا هيچكس در مداين نيست . » سعيد گويد : وقتى مشركان ديدند كه مسلمانان آهنگ عبور دارند كس فرستادند كه مانع عبورشان شوند اما مسلمانان حمله آوردند و آنها فرارى شدند . پس از فتح بهر سير يزدگرد كسان خويش را به حلوان فرستاده بود آنگاه خود او نيز آهنگ حلوان كرد و به كسان خويش پيوست و مهران رازى و نخيرجان را كه عهده دار خزانهء نهروان بود بجاى گذاشت و آنها هر چه گرانبها و سبك بود با زن و فرزند همراه بردند\r\nو در خزانه ها از جامه و كالا و آبگينه و لوازم و تحفه ها و روغنها چندان بجاى نهادند كه كس بهاى آن ندانست و همه گاو و گوسفند و خوردنى و نوشيدنى را كه براى ايام محاصره فراهم كرده بودند بجا نهادند .\r\n","description":"","footnote":"","page_name":" 1815 ","page_number":148},
  {"content":"\r\nگويد : نخستين كسانى كه وارد مداين شدند گروه اهوال بودند . پس از آن گروه خرساء وارد شدند و در كوچه ها همى رفتند و به كس بر نمىخوردند كه كس نبود جز آنها كه در قصر سپيد بودند ، آنها را در ميان گرفتند و دعوتشان كردند و پذيرفتند كه جزيه دهند و ذمى شوند ، مردم مداين نيز به همين شرط باز آمدند بجز خاندان خسرو و كسانى كه با آنها رفته بودند كه مشمول آن نشدند .\r\nگويد : سعد در قصر سپيد منزل گرفت و زهره را با پيشتازان سپاه به دنبال پارسيان سوى نهروان فرستاد . زهره برفت تا به نهروان رسيد ، در جهتهاى ديگر نيز كسان به دنبال پارسيان فرستاد كه به همين مسافت رفتند .\r\nابو مالك ، حبيب بن صهبان ، گويد : وقتى در جنگ مداين مسلمانان از دجله مىگذشتند پارسيان به آنها مىنگريستند و مىگفتند : « ديوان آمد » [ 1 
  ] و بهمديگر مىگفتند :\r\n« به خدا با انسانها جنگ نمىكنيد ، با جنيان جنگ مىكنيد » ابى البخترى گويد : پيشتاز مسلمانان سلمان پارسى بود و مسلمانان وى را دعوتگر پارسيان كرده بودند .\r\nگويد : به دو گفته بودند مردم بهر سير را دعوت كند . بر در قصر سپيد نيز گفتند كه آنها را سه بار دعوت كرد و دعوت وى چنان بود كه مىگفت : « اصل من از شماست و دلم بحالتان ميسوزد شما را به سه چيز مىخوانم كه به صلاح شماست . اينكه مسلمان شويد و برادران ما باشيد و حقوق و تكاليف شما همانند ما باشد و گر نه جزيه دهيد و گر نه با شما منصفانه جنگ مىكنيم كه خدا جنايتكاران را دوست ندارد . » گويد : در بهر سير چون روز سوم رسيد و پاسخى نرسيد مسلمانان با آنها بجنگيدند . اما در مداين چون روز سوم رسيد مردم قصر سپيد پذيرفتند و برون آمدند و سعد در قصر سپيد منزل گرفت\r\nو ايوان را نمازگاه كرد و تصويرهاى گچى را كه آنجا بود بجاى نهاد .\r\n\r\n","description":"","footnote":"\r\n[ 1 
  ] - در متن به پارسى است .\r\n","page_name":" 1816 ","page_number":149},
  {"content":"\r\nسماك هجيمى گويد : به وقت سقوط بهر سير شاه كسان خود را به حلوان فرستاده بود و چون مسلمانان به آب زدند پارسيان بفرار بيرون شدن و سپاهشان بر ساحل ، مانع عبور مسلمانان و اسبان آنها شدند و جنگى سخت در ميانه رفت تا يكى ندا داد كه براى چه خودتان را به كشتن مىدهيد به خدا هيچكس در مداين نيست و پارسيان گريزان شدند و اسبان از دجله عبور كرد و سعد نيز با بقيهء سپاه گذشت .\r\nمهلب گويد : پيشتازان مسلمانان به دنباله هاى پارسيان رسيدند و يكى از مسلمانان بنام ثقيف از طايفهء بنى عدى بن شريف بيكى از پارسيان رسيد كه راهى را گرفته بود تا دنبالهء ياران خويش را حمايت كند . پارسى اسب خويش را بزد كه به مرد ثقفى حمله كند اما اسب پيش نرفت . آنگاه اسب را بزد كه فرار كند اما اسب فرمان نبرد تا مسلمان به دو رسيد و گردنش را بزد و ساز و برگش را بگرفت .\r\nابو عمر گويد : آن روز يكى از چابكسواران عجم در مداين در ناحيه جازر بود به دو گفتند : « عربان آمدند و پارسيان گريختند » اما بگفتهء كسان اعتنا نكرد كه به خويشتن اعتماد داشت و برفت و به خانهء مزدوران خود در آمد كه جامه هاى خويشتن را جابجا مىكردند .\r\nگفت : « چه مىكنيد ؟ » گفتند : « زنبوران ما را برون كرده و بر خانه هاى ما چيره شده » چابكسوار پارسى تفك و گل خواست و زنبوران را هدف كرد و به ديوارها كوفت و نابود كرد . آنگاه خبر حملهء عربان به دو رسيد كه برخاست و بگفت تا مركب او را زين كنند اما تنگ ببريد و با شتاب آن را ببست و بر نشست و بيرون شد و جايى توقف كرد و يكى بر او گذشت و ضربتى زد و گفت : « بگيرد كه من ابن مخارقم » و او را بكشت و برفت و به دو توجه نكرد .\r\nسعيد بن مرزبان نيز روايتى چون اين دارد و نام قاتل پارسى را اين مخارق پسر شهاب ياد مىكند .\r\n","description":"","footnote":"","page_name":" 1817 ","page_number":150},
  {"content":"\r\nابو عمرو گويد : يكى از مسلمانان يك پارسى را ديد كه گروهى با وى بودند و همديگر را ملامت مىكردند\r\nو مىگفتند : « از چه چيز فرار كرديم ؟ » يكيشان به ديگرى گفت : « گويى به من ده » و آن را بينداخت و به نشانه زد و چون اين بديد بازگشت و آنها كه با وى بودند بازگشتند و او پيشاپيش جمع بود و به آن مرد مسلمان رسيد و از فاصله اى نزديكتر از آنچه گوى را انداخته بود تيرى سوى وى انداخت كه به هدف نرسيد و مرد مسلمان به دو رسيد و كله اش را بشكافت و گفت :\r\n« من سنگ شكن زاده‌ام » و ياران پارسى از اطراف وى بگريختند .\r\nگويد : و چون سعد وارد مداين شد و شهر را خالى ديد و به ايوان كسرى رسيد و اين آيه را همى خواند :\r\n« * ( كَمْ تَرَكُوا من جَنَّاتٍ وَعُيُونٍ وَزُرُوعٍ وَمَقامٍ كَرِيمٍ . وَنَعْمَةٍ كانُوا فِيها فاكِهِينَ . كَذلِكَ وَأَوْرَثْناها قَوْماً آخَرِينَ 44 : 25 - 28 ) * » [ 1 
  ] يعنى : چه باغها و چشمه سارها و كشتزارها و جاهاى خوب و نعمتى كه در آن متنعم بودند واگذاشتند ، بدينسان و ما آن را بگروهى ديگر داديم .\r\nو در آنجا نماز فتح كرد كه به جماعت خوانده نمىشود ، و هشت ركعت بىفاصله كرد و ايوان را نمازگاه كرد ، در آنجا تصويرهاى گچى بود از مرد و اسب كه سعد و مسلمانان آن را ناخوش نداشتند و بجاى گذاشتند .\r\nگويد : روزى كه سعد وارد مداين شد نماز را تمام كرد به سبب آنكه قصد اقامت داشت و نخستين بار كه در عراق نماز جمعه به پا شد در مداين بود ، در ماه صفر سال شانزدهم .\r\n\r\n","description":"","footnote":"\r\n[ 1 
  ] - سوره 44 آيه هاى 24 تا 27\r\n","page_name":" 1818 ","page_number":151},
  {"content":"\r\n\r\nسخن از آنچه از غنايم مدائن فراهم آمد\r\n. سعيد گويد : سعد در ايوان كسرى مقام گرفت و زهره را فرستاد و گفت تا نهروان برود و از هر سو كسان را به همين مسافت فرستاد كه مشركان را برانند و غنيمت فراهم آرند و پس از سه روز به قصر رفت و عمرو بن عمرو بن مقرن را به ضبط گماشت و گفت آنچه در قصر و ايوان و خانه ها هست فراهم آورد و هر چه را تعاقب كنندگان ميآورند شمار كند .\r\nو چنان بود كه مردم مداين هنگام هزيمت دست به غارت برده بودند و به هر سو گريخته بودند ، اما از آنچه از اردوگاه مهران در نهروان ربوده بودند حتى يك نخ به در نبردند\r\nو ضمن تعاقب هر چه را به دست آنها بود پس گرفتند و هر چه گرفته بودند به ضبط سپردند كه به آنچه فراهم آمده بود ملحق شد نخستين چيزهايى كه فراهم آمد موجودى قصر سپيد و خانه هاى خسرو و ديگر خانه هاى مداين بود .\r\nحبيب بن صهبان گويد : وارد مداين شديم و به يك قلعه تركى رفتيم كه پر از سبدهايى بود كه مهر سربى داشت و پنداشتيم خوردنى است ولى ظرفهاى طلا و نقره بود كه پس از آن ميان كسان تقسيم شد .\r\nگويد : يكى را ديدم كه بهر سو مىرفت و مىگفت : « كى سفيد مىدهد كه زرد بگيرد ؟ » مقدار زيادى كافور گرفتيم و پنداشتيم نمك است و به خمير زديم و تلخى آن را در نان يافتيم .\r\nرفيل بن ميسور گويد : زهره با پيشتازان به تعاقب تا پل نهروان رفت كه پارسيان آنجا بودند ، بر پل ازدحام شد و استرى در آب افتاد كه با شتاب بدان پرداختند .\r\nزهره گفت : « قسم مىخورم كه اين استر اهميتى دارد كه اينان در اين تنگنا چنين به آن پرداخته‌اند و در مقابل شمشيرها پايمردى مىكنند » معلوم شد لوازم كسرى از\r\n","description":"","footnote":"","page_name":" 1819 ","page_number":152},
  {"content":"\r\nلباس و جواهر و شمشير و زره جواهرنشان كه در مراسم به تن مىكرد درباره آن بوده است .\r\nزهره پياده شد و چون پارسيان را پس زد به ياران خويش گفت كه استر را از آب در آوردند و بار آن را بياوردند كه به ضبط سپردند و نمىدانستند چيست .\r\nكلح گويد : من جزو تعاقب كنان بودم و دو استربان را ديدم كه سواران را به تير مىزدند و جز دو تير براى آنها نمانده بود . به سوى آنها رفتم كه فراهم آمدند و يكيشان به ديگرى گفت : « يا تو تير بزن و من ترا حفاظت مىكنم يا من تير مىزنم و تو مرا حفاظت كن . »\r\nو هر يك ديگرى را حفاظت كرد ، تا تيرها را بينداختند .\r\nآنگاه من حمله بردم و آنها را بكشتم و دو استر را بياوردم و نمىدانستم بار آن چيست تا پيش صاحب ضبط رسيدم كه آنچه را كسان مىآوردند و آنچه را در خزينه ها و خانه ها بود مىنوشت . گفت : « صبر كن تا ببينيم چه آورده اى و من بارها را فرود آوردم ، معلوم شد بار يكى دو جعبه است كه در آن تاج خسرو بود كه قطعه قطعه بود و آن را بر دو ستون مىآويختند و جواهرنشان بود و بار ديگرى جامه هاى خسرو بود كه به تن مىكرده بود ، از ديباى زربفت جواهرنشان و جواهرنشان غير ديبا .\r\nمهلب گويد : قعقاع بن عمرو به تعاقب رفت و به يك پارسى برخورد كه حفاظت پارسيان مىكرد و بجنگيدند و او را بكشت ، همراه مقتول اسبى بود كه دو صندوق بار داشت با دو غلاف كه در يكى پنج شمشير بود و در ديگرى شش شمشير بود و در صندوقها چند زره بود از آن جمله زره خسرو و زرهء سر با پوشش پا و دست ، و زره هرقل و زره خاقان و زره داهر و زره بهرام چوبين و زره سياوخش و زره نعمان كه آنچه را از پارسيان نبود در جنگهايى كه با خاقان و هرقل و داهر داشته بودند گرفته بودند .\r\nزرهء نعمان و بهرام از وقتى گريخته بودند و مخالفت خسرو كرده بودند بجا\r\n","description":"","footnote":"","page_name":" 1820 ","page_number":153},
  {"content":"\r\nمانده بود . در يكى از غلافها شمشير خسرو بود و هرمز و قباد و فيروز و شمشيرهاى ديگر شمشير هرقل و خاقان و داهر و بهرام و سياوخش و نعمان بود كه همه را پيش سعد آورد .\r\nسعد گفت : « يكى از اين شمشيرها را انتخاب كن » و او شمشير هرقل را انتخاب كرد ، سعد زرهء بهرام را نيز به او داد و بقيه را به گروه خرساء بخشيد ، اما شمشير خسرو و نعمان را نگهداشت كه پيش عمر فرستند ، تا عربان اين را بشنوند كه آن دو كس را مىشناخته بودند . دو شمشير را با زيور و تاج و جامهء خسرو جزو خمس نگهداشتند و پس از آن پيش عمر فرستادند تا مسلمانان ببينند و عربان بشنوند . به همين منظور بود كه خالد بن سعيد در جنگهاى ارتداد شمشير صمصامه را از عمرو بن معدى كرب گرفت كه عربان اين را مايهء ننگ مىدانستند .\r\nعصمة بن حارث ضبى گويد : جزو تعاقب كنندگان بودم و به راهى مىرفتم الاغبانى به راه مىرفت\r\nكه چون مرا ديد الاغ را براند و به الاغبان ديگر رسيد كه جلوتر از او بود كه از راه به در شدند و الاغها را براندند و به جويى رسيدند كه پل آن شكسته بود و بماندند تا من رسيدم ، آنگاه جدا شدند و يكيشان به من تير انداخت كه به دو حمله بردم و خونش بريختم و ديگرى بگريخت و من دو الاغ را پيش صاحب ضبط آوردم ، دو جعبه بود ، در يكى اسبى طلايى بود با زين نقره ، كه سينه بند و دم بند و زين ، ياقوت زمردنشان بود ، لگام اسب نيز چنين بود ، با سوارى از نقرهء جواهر نشان . در جعبهء ديگر شترى از نقره بود با دم بند و تنگ و افسار ، با پوزه بند طلاى ياقوت نشان كه يك مرد از طلاى جواهرنشان بر آن بود و خسرو آن را برد و ستون حامل تاج مينهاده بود .\r\nابو عبدهء عنبرى گويد : وقتى مسلمانان در مداين فرود آمدند و غنايم مضبوط فراهم آمد يكى بيامد و جعبه اى آورد و به صاحب ضبط داد و او و همراهانش گفتند :\r\n( هرگز چنين چيزى نديده‌ايم ، و چيزهايى كه پيش ماست همانند يا نزديك آن\r\n","description":"","footnote":"","page_name":" 1821 ","page_number":154},
  {"content":"\r\nنيست . » آنگاه گفتند : « آيا چيزى از آن برداشته اى ؟ » گفت : « به خدا اگر به رعايت خدا نبود آن را پيش شما نمىآوردم . » و بدانستند كه مردى نيك اعتقاد است و گفتند : « كيستى ؟ » گفت : « به شما نمىگويم كه ستايش من گوييد ، به ديگران نيز نمىگويم كه تمجيد من كنند ، خدا را ستايش مىكنم و به ثواب او خشنودم » يكى را فرستادند كه وى را تا پيش يارانش دنبال كرد و معلوم شد كه عامر بن عبد قيس بود .\r\nسعيد گويد : سعد مىگفت : « سپاه امين است اگر حرمت جنگاوران بدر نبود مىگفتم كه با وجود فضيلت بدريان بعضى از آنها در غنايمى كه گرفتند دست بردند كه در بارهء اين جماعت ندانستم و نشنيدم » جابر بن عبد الله گويد : به خدايى كه جز او خدايى نيست ، كسى از جنگاوران قادسيه را نديدم كه دنيا و آخرت را با هم خواهد ، سه نفر را متهم كرديم\r\nاما امانت و زهدشان را از خلل به دور ديديم : طليحة بن خويلد بود و عمرو بن معديكرب و قيس بن مكشوح .\r\nقيس عجلى گويد : وقتى شمشير خسرو و كمربند و زيور وى را پيش عمر آوردند گفت : « كسانى كه اين را تسليم كرده‌اند مؤتمن بوده‌اند » على گفت : « تو خويشتن دارى ، رعيت نيز خويشتندار شده » شعبى نيز گويد : عمر وقتى سلاح خسرو را بديد گفت : « كسانى كه اين را تسليم كرده‌اند مؤتمن بوده‌اند . »\r\n","description":"","footnote":"","page_name":" 1822 ","page_number":155},
  {"content":"\r\n\r\nسخن از تقسيم غنايم مداين ميان جنگاوران كه بگفته سيف شصت هزار كس بوده‌اند\r\n. مهلب گويد : وقتى سعد در مداين فرود آمد و كس به تعقيب عجمان فرستاد ، تعاقب كنندگان تا نهروان برفتند و بازگشتند و مشركان سوى حلوان رفتند . سعد غنايم را پس از برداشت خمس ميان كسان تقسيم كرد كه به سوار دوازده هزار رسيد ، همه سوار بودن و كسى پياده نبود و اسب يدك در مداين بسيار بود .\r\nشعبى گويد : سعد از خمس غنايم به مردم سخت كوش چيز داد اما افراط نكرد .\r\nو نيز گويد : سعد خانه هاى مداين را ميان كسان تقسيم كرد كه در آن سكونت گرفتند ، صاحب ضبط عمرو بن عمرو مزنى بود و مامور تقسيم سلمان بن ربيعه بود .\r\nفتح مداين در صفر سال شانزدهم بود .\r\nگويد : وقتى سعد وارد مداين شد ، نماز را تمام كرد و روزه گرفت و بگفت تا ايوان كسرى را نمازگاه ايام عيد كنند و منبرى در آن نهاد و آنجا نماز مىكرد و تصويرها همچنان بود و نماز جمعه نيز مىكرد و چون عيد فطر آمد\r\nگفتند : « به صحرا رويد كه سنت در نماز دو عيد چنين بوده است » سعد گفت : « همين جا نماز كنيد » گويد : سعد آنجا نماز كرد و گفت : « بيرون دهكده و داخل آن يكيست » گويد : وقتى سعد در مداين فرود آمد و منزلها را تقسيم كرد ، زن و فرزند كسان را بياورد و در خانه ها جاى داد كه وسايل داشت و در مداين اقامت داشتند تا از جنگ جلولا و تكريت و موصل فراغت يافتند ، آنگاه سوى كوفه رفتند .\r\nسعيد گويد : سعد خمس را فراهم آورد و هر چه را كه مىخواست عمر از آن\r\n","description":"","footnote":"","page_name":" 1823 ","page_number":156},
  {"content":"\r\nشگفتى كند از جامه ها و زيور و شمشير خسرو و امثال آن ، بر آن بيفزود با چيزها كه ديدن آن براى عربان خوشايند بود . از خمس به كسان چيز داد و پس از تقسيم ميان كسان و برداشت خمس ، فرش بجا ماند كه تقسيم آن ميسر نبود ، به مسلمانان گفت : « موافقيد كه چهار خمس آن را به دلخواه واگذاريم و آن را پيش عمر فرستيم كه هر چه خواهد كند كه تقسيم آن ميسر نيست و پيش ما اندك مىنمايد و در نظر مردم مدينه جلوه مىكند ؟ » گفتند : « آرى ، براى خدا چنين كن » سعد فرش را بر اين قرار فرستاد . فرش شصت ذراع در شصت ذراع بود .\r\nيكپارچه ، به اندازهء يك جريب كه در آن راههاى مصور بود و آب نماها چون نهرها ، و لا به لاى آن همانند مرواريد بود و حاشيه ها چون كشتزار و سبزه زار بهاران بود ، از حرير بر پودهاى طلا كه گلهاى طلا و نقره و امثال آن داشت .\r\nوقتى فرش را پيش عمر آوردند ، از خمس به كسان چيز داد و گفت : « از خمسها به همه جنگاورانى كه حضور داشته‌اند يا ميان حصول دو خمس كوشا بوده‌اند بايد داد و گمان ندارم از خمس بسيار داده باشند . آنگاه خمس را به مصارف آن تقسيم كرد و گفت : « در بارهء اين فرش چه راى مىدهيد ؟ » جماعت همسخن شدند و گفتند : « اين را به رأى تو واگذاشته‌اند رأى تو چيست ؟ » اما على گفت : « اى امير مؤمنان ، كار چنانست كه گفتند ، اما تأمل بايد كه اگر اكنون آن را بپذيرى فردا كسانى به دستاويز آن به ناحق چيزها بگيرند »\r\nعمر گفت : « راست گفتى و اندرز دادى » و آن را پاره پاره كرد و به كسان داد .\r\nعبد الملك بن عمير گويد : مسلمانان در جنگ مداين بهار كسرى را گرفتند كه سنگين بود و نتوانسته بودند ببرند ، آن را براى زمستان كرده بودند كه گل و سبزه نبود\r\n","description":"","footnote":"","page_name":" 1824 ","page_number":157},
  {"content":"\r\nو چون ميخواستند مىخوارى كنند ، بر آن مىنشستند كه گويى در باغى بودند ، فرشى بود شصت در شصت ، زمينه از طلا بود و زينت آن نگينها ، و ميوهء آن جواهر ابريشم و برگها از ابريشم و آب طلا بود و عرب آن را قطف مىگفتند .\r\nگويد : و چون سعد غنايم را تقسيم كرد فرش بماند كه تقسيم آن ميسر نبود ، پس مسلمانان را فراهم آورد و گفت : « خداوند دستهاى شما را پر كرد ، تقسيم اين فرش مشكل است و كس تاب خريدن آن ندارد ، رأى من اينست كه آن را به امير مؤمنان واگذاريد كه هر چه خواهد كند » و چنان كردند .\r\nگويد : و چون فرش را در مدينه پيش عمر بردند ، خوابى ديد و كسان را فراهم آورد و حمد و ثناى خدا كرد و در بارهء فرش رأى خواست و قصهء آن را بگفت ، بعضىها گفتند آن را بگيرد ، بعضى ديگر به نظر او واگذاشتند ، بعضى ديگر راى مشخص نداشتند . على كه سكوت عمر را ديد برخاست و نزديك او رفت و گفت : « چرا علم خود را جهل مىكنى و يقين خود را به مقام شك مىبرى ؟ از دنيا جز آن ندارى كه عطا كنى و از پيش بردارى يا بپوشى و پاره كنى يا بخورى و ناچيز كنى » گفت : « راست گفتى » و فرش را پاره كرد و ميان كسان تقسيم كرد . يك پارهء آن به على رسيد كه به بيست هزار فروخت و از پاره هاى ديگر بهتر نبود .\r\nسعيد گويد : آنكه خمس مداين را برد بشير بن خصاصيه بود و آنكه خبر فتح را برد حليس بن فلان اسدى بود ، متصدى ضبط عمرو بود و متصدى تقسيم سلمان بود .\r\nگويد : وقتى فرش را تقسيم كردند ، كسان در فضيلت جنگاوران قادسيه بسيار سخن كردند . عمر گفت : « اينان اعيان و برجستگان عربند كه دين و بزرگى را با هم دارند ، رزم آوران جنگهاى پيشند و جنگاوران قادسيه . » گويد : وقتى زيور و لباس بار ديگر لباسهاى خسرو را - كه لباسهاى متعدد داشت و براى هر مقام لباسى بود - پيش عمر آوردند گفت : « محلم را پيش من آريد . »\r\n","description":"","footnote":"","page_name":" 1825 ","page_number":158},
  {"content":"\r\nمحلم تنومندترين عرب مدينه بود ،\r\nتاج خسرو را برد و ستون چوبين بر او آويختند و قلاده و لباس زينت را به تن وى كردند و براى تماشاى مردم نشانيدند ، عمر در او نگريست و مردم در او نگريستند و از كار و رونق دنيا چيزى شگفت ديدند .\r\nآنگاه محلم لباس ديگر خسرو را پوشيد و باز چنان ديدند تا همه را به نوبت بپوشيد . آنگاه سلاح خسرو را به وى پوشانيد و شمشير وى را به دو آويخت كه وى را تماشا كردند . آنگاه شمشير و سلاح را بر گرفت و گفت : « به خدا كسانى كه اين چيزها را تسليم كرده‌اند مردمى امين بوده‌اند » آنگاه عمر شمشير خسرو را به محلم داد و گفت : « هر مسلمانى كه فريب دنيا خورد احمق است ، مغرور دنيا هر چه بدست آرد كم از اين يا همانند اينست . مسلمان را از چيزى كه خسرو در آن سبق برده و سودش ندهد و زيانش نكند چه فايده ؟\r\nخسرو به آنچه داشت از آخرت مشغول ماند و براى شوهر زنش با شوهر دخترش يا زن پسرش اندوخت و براى خويش از پيش نفرستاد ، آنچه مرد ار پيش فرستد و زوايد را به مصرف آن رساند به كار او مىخورد و گر نه به كار آن سه كس مىخورد ، چه احمق است كسى كه براى آنها فراهم آرد يا براى دشمنى ريشه برانداز . » نافع بن جبير گويد : وقتى خمسها رسيد و عمر سلاح و جامه ها و زيور خسرو را با شمشير نعمان بن منذر بديد گفت : « كسانى كه اين چيزها را تسليم كرده‌اند مردمى امين بوده‌اند . نسب نعمان را به كى مىرسانيديد ؟ » جبير گفت : « عربان نسب وى را به تيره هاى قنص مىرسانند و از بنى عجم ابن قنص بود » عمر گفت : « شمشير را بردار » و شمشير را به او بخشيد و مردم كه عجم را ندانستند بنى لخم گفتند .\r\nگويد : عمر ، سعد بن مالك را پيشواى نماز و سالار جنگ قلمرو متصرفيش كرد و خراج آبخوران فرات را به نعمان و سويد پسران عمرو بن مقرن سپرد و خراج\r\n","description":"","footnote":"","page_name":" 1826 ","page_number":159},
  {"content":"\r\nآبخوران دجله را به نعمان سپرد و اينان پلها زدند . آنگاه كنار رفتند و كار آنها را به حذيفة ابن اسيد و جابر بن عمرو مزنى دادند و پس از آن كارشان به حذيفة بن يمان و عثمان بن حنيف داده شد .\r\nطبرى گويد : چنان كه در روايت ابن اسحاق و سيف آمده ، جنگ جلولا در همين سال ، يعنى سال شانزدهم رخ داد .\r\n\r\nسخن از جنگ جلولا\r\nقيس بن ابى حازم گويد : وقتى در مداين اقامت گرفتيم و غنايم آن را تقسيم كرديم و خمسها را پيش عمر فرستاديم و آنجا ببوديم خبر آمد كه مهران در جلولا اردو زده و خندق كنده و مردم موصل در تكريت اردو زده‌اند .\r\nابو طيبهء بجلى روايتى همانند اين دارد با اين اضافه كه گويد : سعد اين خبر را براى عمر نوشت و عمر نوشت كه هاشم بن عتبه را با دوازده هزار كس سوى جلولا فرست و مقدمهء سپاه او را به قعقاع بن عمرو ده و ميمنه را به سعر بن مالك سپار و ميسره او را به عمرو بن مالك بن عتبه سپار و عمرو بن جهنى را به دنبالهء وى گمار .\r\nمهلب گويد : و نيز عمر به سعد نوشت كه اگر خدا دو سپاه سپاه مهران و سپاه انطاق را هزيمت كرد ، قعقاع را بفرست كه ما بين سواد و جبل در حدود سواد شما موضع گيرد .\r\nگويد : و قصهء سپاه جلولا چنان بود كه وقتى عجمان از مداين گريختند و به جلولا رسيدند كه راه مردم آذربيجان و باب و مردم جبال و فارس جدا مىشد ، يك ديگر را به ملامت گرفتند و گفتند : « اگر متفرق شويد هرگز فراهم نشويد . اينك جايى است كه ما را از همديگر جدا مىكند ، بياييد بر ضد عربان همسخن شويم و با آنها بجنگيم اگر ظفر يافتيم مطلوب بدست آمده و اگر كار صورت ديگر گرفت تلاش خويش را\r\n","description":"","footnote":"","page_name":" 1827 ","page_number":160},
  {"content":"\r\nكرده‌ايم و معذور باشيم . » آنگاه خندق زدند و آنجا به دور مهران رازى فراهم شدند .\r\nيزدگرد نيز به حلوان رسيد و آنجا فرود آمد و مردان فرستاد\r\nو مال داد و جماعت در پناه خندقشان بماندند كه اطراف آن بجز راهها خارهاى چوبين ريخته بودند .\r\nشعبى گويد : ابو بكر تا وقتى بمرد از مرتدشدگان كمك نمىگرفت ، عمر از آنها كمك گرفت اما بهيچكس از آنها جز بر ده نفر و كمتر سالارى نمىداد و تا وقتى در ميان صحابيان مرد با كفايت بود سالارى جنگها را به آنها ميداد و گر نه به تابعان ميداد و آنها كه در ايام ارتداد قيام كرده بودند اميد سالارى نداشتند و همه سران اهل ارتداد در حاشيه بودند تا اسلام بسط گرفت .\r\nسعد گويد : در صفر سال شانزدهم هاشم بن عتبه با دوازده هزار كس و از جمله سران مهاجر و انصار و بزرگان عرب از مرتدشدگان و مرتدنشدگان ، روان شد و چهار روزه از مداين به جلولا رسيد و سپاه پارسيان را محاصره كرد . پارسيان دفع - الوقت مىكردند و هر وقت مىخواستند بيرون مىشدند ، مسلمانان در جلولا هشتاد بار بر آنها حمله بردند و پيوسته خدا مسلمانان را ظفر ميداد ، مشركان از خارهاى چوبى نتيجه نبردند و خارهاى آهنى به كار بردند .\r\nبطان بن بشر گويد : وقتى هاشم در جلولا در مقابل مهران فرود آمد پارسيان را در محوطهء خندقشان محاصره كرد و آنها با سرگرانى و گردنفرازى بمقابلهء مسلمانان ميامدند . هاشم با كسان سخن مىكرد و مىگفت : « اين منزلگاهى است كه از پس آن منزلهاست » سعد پيوسته سوار به كمك او مىفرستاد . عاقبت فارسيان آمادهء جنگ مسلمانان شدند و برون شدند و هاشم با كسان سخن كرد و گفت : « در راه خدا نيك بكوشيد كه پاداش و غنيمت شما را كامل دهد ، براى خدا كار كنيد » به هنگام تلاقى ، پارسيان سخت بجنگيدند اما خدا بادى به آنها فرستاد كه همه\r\n","description":"","footnote":"","page_name":" 1828 ","page_number":161},
  {"content":"\r\nجا را تاريك كرد و چاره اى جز ترك نبردگاه نبود ، سواران پارسى در خندق افتادند و بناچار بر كنار خندق گذرگاهها كردند كه اسبان از آن بالا رود و بدينسان حصار خويش را تباه كردند و مسلمانان از ماجرا خبر يافتند و گفتند : « بار ديگر سوى آنها رويم و داخل حصار شويم\r\nيا جان بدهيم . » و چون بار ديگر مسلمانان حمله بردند پارسيان بيرون شدند و به دور خندق آنجا كه مسلمانان بودند خارهاى آهنين ريختند تا اسبان سوى آنها نرود و براى عبور جايى واگذاشتند و از آنجا سوى مسلمانان آمدند و سخت بجنگيدند كه هرگز نظير آن رخ نداده بود مگر در ليلةالهرير ، اما اين جنگ سريعتر و مجدانه تر بود .\r\nو چنان شد كه قعقاع بن عمرو در جهت حملهء خويش به مدخل خندق رسيد و آنجا را بگرفت و بگفت تا منادى ندا دهد كه اى گروه مسلمانان اينك سالار شما وارد خندق پارسيان شده و آنجا را گرفته سوى او رويد و پارسيانى كه ميان شما و سالارتان هستند مانع دخول خندق نشوند .\r\nقعقاع چنين گفته بود كه مسلمانان را دلگرم كند ، آنها نيز حمله بردند و ترديد نداشتند كه هاشم در خندق است و در مقابل حملهء آنها مقاومتى نشد تا به در خندق رسيدند كه قعقاع بن عمرو آنجا را گرفته بود و مشركان از راست و چپ از عرصه هاى مجاور خندق فرارى شدند و دچار بليه اى شدند كه براى مسلمانان فراهم كرده بودند و مركبهايشان لنگ شد و پياده گريزان شدند و مسلمانان تعقيبشان كردند و جز معدودى ناچيز از آنها جان به در نبردند ، خدا در آن روز يكصد هزار از آنها را بكشت و كشتگان همه عرصه را پوشانيده بود به اين جهت جلولا نام گرفت از بس كشته كه دست را پوشانيده بود كه نمودار جلال جنگ بود .\r\nعبيد الله بن محفز به نقل از پدرش گويد : من جزو نخستين دستهء سپاه بودم كه وارد ساباط و سياهچال آن شدند و جزو نخستين دسته سپاه بودم كه از دجله گذشتند و وارد مداين شدند . در آنجا تمثالى به دست من افتاد كه اگر بر مردم بكر بن وائل\r\n","description":"","footnote":"","page_name":" 1829 ","page_number":162},
  {"content":"\r\nتقسيم ميشد همه را به نوا مىرسانيد كه جواهر نشان بود و آن را تسليم كردم . اندكى در مداين مانده بوديم كه خبر آمد كه عجمان در جلولا گروهى بزرگ بر ضد ما فراهم آورده‌اند و زن و فرزند را به جبال فرستاده‌اند و اموال را نگهداشته‌اند .\r\nسعد ، عمرو بن مالك را سوى آنها فرستاد ، همه سپاه مسلمانان در جنگ جلولا دوازده هزار كس بود ، مقدمه دار سپاه قعقاع بن عمرو بود و سران سپاه و يكه سواران آمده بودند ، وقتى سپاه به بابل مهرود رسيد دهقان آنجا با عمرو صلح كرد كه يك جريب زمين را با درم فرش كند و چنين كرد و با او صلح كرد و از آنجا برفت تا به جلولا رسيد و ديد كه پارسيان خندق زده‌اند و در محوطهء خندق حصارى شده‌اند و اموالشان با آنهاست و پيمان كرده‌اند و به آتش قسم خورده‌اند كه فرار نكنند .\r\nگويد : مسلمانان نزديك آنها فرود آمدند . براى مشركان همه روزه از حلوان كمك مىرسيد و شاه همه مردم جبال را كه بكمك وى مىآمدند به كمك آنها مىفرستاد . مسلمانان از سعد كمك خواستند كه دويست سوار به كمكشان فرستاد ، پس از آن دويست سوار ديگر ، سپس دويست سوار ديگر .\r\nوقتى پارسيان متوجه شدند كه براى مسلمانان كمك مىرسد ، جنگ آغاز كردند سالار سواران مسلمان طليحة بن فلان بود ، از طايفهء بنى عبد الدار ، سالار سواران عجم خرزاد پسر خرهرمز بود . جنگى سخت شد كه هرگز مسلمانان نظير آن نديده بودند . تيرها را تمام كردند ، نيزه ها شكسته شد و به شمشيرها و تبرزينها متوسل شدند .\r\nاز آغاز روز تا ظهر چنين بود و چون وقت نماز رسيد مردم به اشاره نماز كردند و ميان دو نماز بودند كه گروهى از پارسيان عقب نشستند و گروه ديگر بيامد و جاى آن را گرفت .\r\nقعقاع بن عمرو رو به كسان كرد و گفت : « آيا از اين بيمناك شديد ؟ » گفتند : « آرى ، ما خسته‌ايم و آنها تازه نفسند و خسته ، در خطر ناتوانى است\r\n","description":"","footnote":"","page_name":" 1830 ","page_number":163},
  {"content":"\r\nمگر آنكه تأخير باشد . » قعقاع گفت : « ما حمله مىبريم و با آنها جنگ مىكنيم و دست بر نمىداريم و باز نمىمانيم تا خدا ميان ما حكم كند ، به يكباره بر آنها حمله كنيد و با آنها در آميزيد و هيچيك از شما كوتاهى نكند . » اين بگفت و حمله برد كه پارسيان عقب رفتند و تا در خندق توقف نكرد . در اين اثنا شب در آمد و پارسيان راه چپ و راست گرفتند . طليحه و قيس بن مكشوح و عمرو بن معدى كرب و حجر بن عدى همراه كمك آمده بودند ، و وقتى رسيدند كه به سبب رسيدن شب دست كشيده بودند ، اما منادى قعقاع بن عمرو ندا داد : شما از جنگ دست مىكشيد و سالارتان در خندق است . مشركان رو به فرار نهادند و مسلمانان حمله بردند .\r\nگويد : من وارد خندق مىشوم و به خيمه اى مىروم كه لوازم و جامه در آن است و فراشى ير كسى كشيده كه آن را پس مىزنم زنى است چون غزال به زيبايى خورشيد كه او را با جامه هايش گرفتم و جامه ها را تسليم كردم و در بارهء آن چندان كوشيدم تا از آن من شد و از او فرزند آوردم .\r\nحماد بن فلان بر جمى گويد : آن روز خارجة بن صلت شترى به دست آورد كه از طلا\r\nيا نقره مرواريد و ياقوت نشان بود همانند بزغاله و چون به زمين جاى مىگرفت مردى از طلاى مرصع بر آن نمودار ميشد و شتر و مرد را بياورد و تسليم كرد .\r\nعقبة بن مكرم گويد : هاشم ، قعقاع بن عمرو را به تعقيب فرستاد و او به تعقيب پارسيان تا خانقين رفت . و چون يزدگرد از هزيمت خبر يافت از حلوان سوى جبال رفت و قعقاع به حلوان رفت از آن رو كه عمر به سعد نوشته بود اگر خدا اين دو سپاه يعنى سپاه مهران و سپاه انطاق را هزيمت كرد قعقاع را بفرست تا ميان سواد و جبل در حدود سواد شما اقامت گيرد . و قعقاع با سپاهى از پراكندگان قبايل در حلوان اقامت گرفت و تا وقتى كه مسلمانان از مداين سوى كوفه رفتند آنجا بود . و چون\r\n","description":"","footnote":"","page_name":" 1831 ","page_number":164},
  {"content":"\r\nسعد از مداين به كوفه رفت قعقاع به دو پيوست و قباد را كه از عجمان بود و اصل وى از خراسان بود بر مرز گماشت و از غنايم آن به كسانى كه حضور داشتند و بعضى كسانى كه در مداين بودند چيز داد .\r\nگويد : در اين باب همسخن بودند و چون خبر فتح جلولا و اقامت قعقاع را در حلوان براى عمر نوشتند از او اجازه خواستند كه پارسيان را تعقيب كنند ، اما عمر دريغ كرد و گفت : « دلم مىخواست ميان سواد و جبل سدى بود كه آنها سوى ما نيايند و ما سوى آنها نرويم . از آن روستاها سواد براى ما بس ، سلامت مسلمانان را بر غنايم ترجيح مىدهيم . » گويد : وقتى هاشم قعقاع را به تعقيب پارسيان فرستاد در خانقين به مهران رسيد و او را بكشت ، به فيروزان نيز رسيد كه از اسب فرود آمد و به تپه ها پناه برد و اسب خود را رها كرد .\r\nقعقاع اسيرانى گرفت و پيش هاشم فرستاد كه آن را جزو غنايم تقسيم كردند كه بزنى گرفته شدند و براى مسلمانان فرزند آوردند . اين اسيران به جلولا انتساب يافتند ، و آنها را اسيران جلولا مىگفتند ، از جمله مادر شعبى بود كه به يكى از مردم بنى عبس رسيده بود و براى او فرزندى آورد و چون مرد عبسى بمرد ، به شراحيل رسيد و عامر را آورد كه در بنى عبس بزرگ شد .\r\nمهلب گويد : از تقسيم غنايم جلولا به سواران نه هزار نه هزار رسيد و هفت چهارپا . خمسها را هاشم پيش سعد برد .\r\nشعبى گويد : خداوند هر چه را در جلولا در اردوگاه پارسيان بود با ساز و برگشان و همهء چهار پايان بجز اندكى غنيمت مسلمانان كرد و از اموال خويش چيزى به در نبردند . تقسيم غنايم بوسيلهء سلمان بن ربيعه انجام شد كه ضبط و تقسيم به عهدهء او بود ، به همين جهت عربان او را سلمان خيل مىناميدند بسبب آنكه اسبان را تقسيم مىكرد و در تقسيم چيزهاى ديگر كوتاهى مىكرد . اسبان اصيل در نظر وى سه گروه\r\n","description":"","footnote":"","page_name":" 1832 ","page_number":165},
  {"content":"\r\nبود . سهم سوار از غنايم جلولا همانند سهم مداين بود .\r\nگويد : آنچه در جلولا تقسيم شد سى هزار هزار بود و خمس ، شش هزار هزار بود .\r\nسعيد گويد : سعد از خمسهاى جلولا به سخت كوشانى كه حضور داشتند و سخت كوشانى كه در مداين بودند چيز داد و طلا و نقره و آبگينه و جامه هاى خمس را با قضاعى بن عمرو دئلى فرستاد و اسيران را با ابو مفرز اسود فرستاد كه ببردند .\r\nمحمد بن عمرو گويد : خمسها را با قضاعى و ابو مفرز فرستاد و حساب را با زياد بن ابى سفيان فرستاد و او بود كه براى كسان مىنوشت و دفتر مىكرد و چون به نزد عمر رسيدند زياد با عمر دربارهء آنچه آورده بود سخن كرد و وصف آن بگفت .\r\nعمر گفت : « مىتوانى در ميان كسان به پا خيزى و آنچه با من گفتى بگويى . » گفت : « به خدا روى زمين براى من كسى پر مهابتتر از تو نيست ، چگونه نتوانم با ديگران سخن كنم »\r\nو با كسان دربارهء چيزها كه گرفته بودند و كارها كه كرده بودند و اينكه اجازه مىخواهند در ديار پارسيان پيش روند سخن كرد عمر گفت :\r\n« به خدا اين سخنور تواناست » آنگاه شعرى خواند كه مضمون آن چنين بود :\r\n« سپاه ما با اعمال خويش زبان ما را گشودند . » ابو سلمه گويد : وقتى خمسهاى جلولا را پيش عمر آوردند ، گفت : « به خدا زير سقفى نماند تا آن را تقسيم كنم » شبانگاه عبد الرحمن بن عوف و عبد الله بن ارقم ، آن را كه در صحن مسجد بود نگهبانى كردند و صبحگاهان عمرو كسان بيامدند ، عمر سرپوش را كه سفره هاى چرمين بود از روى آن بر كشيد و چون ياقوت و زمرد و جواهر را ديد گريه كرد .\r\nعبد الرحمن گفت : « اى امير مؤمنان ! چرا گريه مىكنى ؟ به خدا اين مقام شكر\r\n","description":"","footnote":"","page_name":" 1833 ","page_number":166},
  {"content":"\r\nاست . » عمر گفت : « به خدا بر اين نمىگريم ، اما به خدا اين چيزها را به قومى ندهد مگر آنكه حسودى آرند و دشمنى كنند و چون حسودى كنند به جان همديگر افتند . » گويد : عمر در بارهء خمسهاى قادسيه دچار اشكال شد آنگاه به اين نتيجه رسيد كه همه غنيمت خدا داده يعنى خمس را ميان مستحقانش تقسيم كند ، خمس جلولا را نيز با اطلاع و مشورت و اجماع مسلمانان ، چون خمس قادسيه كرد و به بعضى مردم مدينه از آن چيز داد .\r\nعمرو گويد : سعد مردمى را كه آن سوى مداين بودند فراهم آورد و بگفت تا شمار كنند كه همگى يكصد و سى و چند هزار بودند مسلمانان نيز سى و چند هزار خانوار بودند و چنان ديد كه هر سه تن از آنها به يكى مىرسد و در اين باب به عمر نوشت ، عمر به دو نوشت كه كشاورزان را به حال خويش گذار مگر آنها كه به جنگ آمده‌اند يا از طرف تو سوى دشمن گريخته‌اند و گيرشان آورده اى ، با آنها چنان كن كه پيش از اين با كشاورزان كرده اى و چون دربارهء گروهى چيزى نوشتم با امثالشان نيز همان كنيد .\r\nسعد به عمر در بارهء غير كشاورزان نامه نوشت و جواب آمد كه كار غير كشاورزان تا وقتى غنيمت نشده يعنى تقسيم نكرده‌ايد به نظر خودتان است جنگاورانى كه زمين خود را رها كرده و خالى گذاشته‌اند متعلق به شماست ، اگر دعوتشان كرديد و جزيه از آنها پذيرفتيد و پيش از تقسيم پسشان آورديد ، ذمى بشمار آيند . اگر دعوتشان نكرديد غنيمت است و به غنيمت گيران تعلق دارد .\r\nگويد : جنگاوران جلولا بيشتر از همه زمين به غنيمت بردند كه غنيمت ماوراى نهروان خاص آنها بود و با ديگران در غنايم پيش شريك بودند .\r\nبدينسان كشاورزان را به حال خويش گذاشتند جز آنها كه مصر بودند و نيامدند .\r\n","description":"","footnote":"","page_name":" 1834 ","page_number":167},
  {"content":"\r\nبر كشاورزان و همه كسانى كه باز آمدند و ذمى شدند خراج نهادند . اموال خاندان خسرو و كسانى را كه با آنها رفته بودند مصادره كردند و غنيمت غنيمت گيران شد فروش اراضى ما بين جبل تا جبل عرب را يكسان ، يعنى غير غنيمت گيران روا ندانستند و مسلمانان آن را چنان كه بود و گذاشتند و تقسيم نكردند كه تقسيم ميسر نشد بيشه ها و مردابها و آتشكده ها و راههاى بريد و اموال خسرو و كسانى كه با وى رفته بودند و اموال مقتولان و آسياها از آن جمله بود .\r\nبعدها ، بعضى مردم تنگدست از ولايتداران تقاضاى تقسيم آن را داشتند اما عامهء جماعت مانع آن بود كه به رأى آنها كار مىكردند و تقاضاى كسان را نمىپذيرفتند و مىگفتند : « اگر اختلاف در ميان نبود ، مىكرديم . » اگر در اين تقاضا همسخن بودند ميانشان تقسيم شده بود .\r\nماهان گويد : هيچيك از مردم سواد به پيمانى كه ميان آنها و جنگاوران پيش از قادسيه بود باقى نماندند مگر اهل چند دهكده كه به جنگ تصرف شده بود ، همگى جز اين چند دهكده پيمان شكستند و چون دعوت شدند و باز آمدند ذمى شدند كه جزيه دهند و در پناه باشند ، مگر خاندان خسرو و كسانى كه با آنها رفته بودند . زمينهاى ما بين حلوان تا عراق مصادره شده بود و عمر از همه روستا به سواد رضايت داد .\r\nگويد : دربارهء اراضى مصادره شده به عمر نوشتند كه نوشت اراضى مصادره شده را ميان غنيمت گيران تقسيم كنيد : چهار خمس براى سپاه و يك خمس براى مستحقان خمس ، اگر خواهند آنجا اقامت گيرند ، به آنها تعلق دارد .\r\nگويد : و چون كار را به رأى غنيمت گيران گذاشت چنان ديدند كه در ديار عجم پراكنده نشوند و آن را به همان حال نهادند و به كس كه مورد رضايت همگان بود مىسپردند و هر سال حاصل آن را تقسيم مىكردند و كار آن به عهدهء كسى بود كه مورد رضايت همگان بود و جز بر سالاران قوم همسخن نميشدند ، در مداين چنين بود ، در كوفه نيز وقتى آنجا رفتند چنين بود .\r\n","description":"","footnote":"","page_name":" 1835 ","page_number":168},
  {"content":"\r\nابو طيبه گويد : عمر نوشت : « با هم باشيد كه اگر چنين نكنيد با پيشرفت كار دچار مشكل شويد ، آنچه را بر عهده داشتم ادا كردم . خدايا ترا به شهادت مىگيرم ، شاهد من باش . » وليد بن عبد الله بنقل از پدرش گويد : كشاورزان به راهها و پلها و كشت و راهنمايى مىپرداختند و به اندازه توانشان جزيه مىدادند و دهقانان جزيه مىدادند و به كار آبادى مىپرداختند و همگى راهنمايى و ضيافت مهاجران مسافر را به عهده داشتند و ضيافت غنيمت گيران بخصوص موروثى بود .\r\nماهان گويد : فتح جلولا در اوايل ذى قعده سال شانزدهم بود و از قادسيه تا جلولا نه ماه بود .\r\nعمرو گويد : ترتيب صلح عمر با اهل ذمه چنين بود كه اگر به نفع دشمن با مسلمانان خيانت كردند حمايت از آنها برداشته شود و اگر به مسلمانى ناسزا گفتند عقوبت بينند و اگر با مسلمانى جنگ كردن كشته شوند ، حمايت آنها بعهدهء عمر است و عمر در مقابل پيمانداران براى خرابى سپاه تعهدى ندارد .\r\nماهان گويد : در جلولا مردم رى از همه پارسيان تيره روزتر بودند كه حفاظت پارسيان را به عهده داشتند\r\nمردم رى در جنگ جلولا نابود شدند .\r\nعمرو گويد : وقتى جنگاوران جلولا سوى مداين بازگشتند در تيولهايشان مقام گرفتند و سواد مشمول حمايت بود مگر اموال خاندان خسرو و كسانى كه به اصرار با آنها مانده بود .\r\nگويد : وقتى پارسيان گفتار عمر و رأى او را دربارهء سواد و آن سوى سواد بدانستند گفتند : « ما نيز بدين رضايت داريم ، بوميان هيچ محلى رضايت ندارند كه كس روستايشان را بگيرد . » ابراهيم بن يزيد گويد : فروش زمينهاى ما بين حلوان و قادسيه كه مصادره شده روانيست كه از آن غنيمت گيران است .\r\n","description":"","footnote":"","page_name":" 1836 ","page_number":169},
  {"content":"\r\nمغيرة بن شبل گويد : جرير از زمين مصادره شدهء سواد بر كنار فرات خريد و چون پيش عمر رفت به دو خبر داد و اين معامله را رد كرد و نپسنديد و از خريد چيزى كه ميان صاحبانش تقسيم نشده بود نهى كرد .\r\nمحمد بن قيس گويد : به شعبى گفتم : « سواد به جنگ گرفته شد ؟ » گفت : « آرى ، همهء سرزمين ، بجز بعضى قلعه ها و حصارها كه بعضى به صلح تسليم شد و بعضى به جنگ » گفتم : « آيا مردم سواد پيش از آنكه فرار كنند ذمى بودند ؟ » گفت : « نه ولى وقتى دعوت شدند و به پرداخت خراج رضايت دادند و از آنها گرفته شد ، ذمى شدند . » حبيب بن ابى ثابت گويد : هيچيك از مردم سواد پيمانى نداشتند مگر بنى صلوبا و مردم حيره و بعض دهكده هاى فرات ، آنگاه خيانت كردند و پس از خيانت دعوتشان كردند كه ذمى مىشوند .\r\nسعيد گويد : عمر رضى الله عنه به سعد نوشت : « اگر خداوند جلولا را براى شما گشود ، قعقاع بن عمرو را بدنبال پارسيان روان كن تا در حلوان مقام گيرد و حفاظ مسلمانان باشد كه خدا سواد را برايتان محفوظ دارد . قعقاع بن عمرو با سپاهى از پراكندگان قبايل و عجمان به تعقيب پارسيان تا خانقين رفت و اسير گرفت و از مردمان جنگى هر چه به دست آورد بكشت ، مهران كشته شد و فيزران جان برد .\r\nو چون يزدگرد از هزيمت سپاه جلولا و كشته شدن مهران خبر يافت از حلوان به آهنگ وى برون شد و در حلوان سپاهى به سالارى خسرو شنوم بجا نهاد .\r\nگويد : قعقاع پيش رفت تا به قصر شيرين رسيد كه يك فرسخى حلوان بود و خسروشنوم به آهنگ وى برون شد و زينبى ، دهقان حلوان را پيش فرستاد كه قعقاع با او تلافى كرد و جنگ انداختند و زينبى كشته شد و عميرة بن طارق و عبد الله دعوى قتل وى كردند و قعقاع ساز و برگ وى را ميان آنها تقسيم كرد و عميره اين را موجب تحقير دانست .\r\n","description":"","footnote":"","page_name":" 1837 ","page_number":170},
  {"content":"\r\nگويد : خسروشنوم فرارى شد و مسلمانان بر حلوان تسلط يافتند و قعقاع عجمان را آنجا فرود آورد و قباد را سالارشان كرد ، قعقاع رفتگان را دعوت كرد كه بيامدند و تعهد جزيه كردند و او همچنان سالار مرزو و جزيه بود تا وقتى كه سعد از مداين سوى كوفه رفت و قعقاع به دو پيوست و قباد را كه اصل وى از خراسان بود بمرز گماشت .\r\nبگفتهء سيف فتح تكريت در همين سال يعنى سال شانزدهم در ماه جمادى رخ داد .\r\n\r\nسخن از فتح تكريت\r\nوليد بن عبد الله گويد : سعد دربارهء اجتماع مردم موصل بر انطاق و آمدن وى به تكريت و خندق زدن آنجا براى حفظ سرزمين و هم دربارهء اجتماع سپاه جلولا بدور مهران نامه نوشته بود .\r\nعمر در باب جلولا چنان نوشت كه گفتيم و در بارهء تكريت و اجتماع اهل موصل به دور انطاق نوشت كه عبد الله بن معتم را سوى انطاق فرست ربعى بن افكل عنزى را بر مقدمهء وى گمار و ميمنه را به حارث بن حسان ذهلى سپار و ميسره را به فرات ابن حيان عجلى سپار ، دنباله دار وى هانى بن قيس باشد و سالار سواران عرفجة بن هرثمه باشد .\r\nگويد : عبد الله بن معتم با پنجهزار كس از مداين روان شد و چهار روزه تا تكريت رفت و در مقابل انطاق فرود آمد كه روميان و طايفهء اياد و تغلب و نمر و شهارجه با وى بودند و خندق زده بودند . عبد الله چهل روز آنها را محاصره كرد و بيست و - چهار تلاقى شد شوكت ايشان از مردم جلولا كمتر بود و كارشان زودتر به پايان رسيد .\r\nعبد الله بن معتم كسان بر گماشت كه عربان را دعوت كنند كه وى را بر ضد روميان يارى\r\n","description":"","footnote":"","page_name":" 1838 ","page_number":171},
  {"content":"\r\nدهند كه چيزى را از او نهان نمىداشتند .\r\nگويد : و چون روميان ديدند كه هر وقت تلاقى شود به ضرر آنهاست و در همهء حمله ها هزيمت مىشوند ، سران خويش را رها كردند و كالاى خود را به كشتىها بردند و خبر گيران تغلب و اياد و نمر عبد الله بن معتم را خبر كردند و براى عربان صلح خواستند و گفتند كه دعوت وى را مىپذيرند ، عبد الله كس فرستاد\r\nو پيغام داد كه اگر راست مىگوييد شهادت دهيد كه خدايى جز خداى يگانه نيست و محمد پيمبر خدا است و به آنچه از پيش خدا آورده اقرار كنيد ، آنگاه راى خويش را با ما بگوييد .\r\nخبرگيران برفتند و خبر مسلمانى آنها را آوردند ، عبد الله آنها را پس فرستاد و گفت : « وقتى تكبير ما را شنيديد بدانيد كه به گذرهاى مجاور خويش حمله برده‌ايم كه از آنجا به قوم درآييم ، شما نيز گذرهاى مجاور دجله را بگيريد و تكبير گوييد و هر كه را توانستيد بكشيد . » گويد : فرستادگان برفتند و قرار بر اين نهادند آنگاه عبد الله و مسلمانان از ناحيهء خود حمله بردند و گذرها را گرفتند و تكبير گفتند ، مردم تغلب و اياد و نمر نيز تكبير گفتند و گذرها را گرفتند و قوم پنداشتند كه مسلمانان از پشت سر آمده‌اند و از طرف دجله حمله آورده‌اند و سوى گذرهايى كه مسلمانان آنجا بودند دويدند و شمشيرها به كار افتاد : شمشيرهاى مسلمانان از پيش روى و شمشيرهاى ربعيان كه همان شب مسلمان شده بودند از پشت سر ، و از مردم خندق كس جان به در نبرد مگر مردم تغلب و اياد و نمر كه مسلمان شده بودند .\r\nگويد : و چنان بود كه عمر به سعد دستور داده بود اگر آنها هزيمت شدند عبد الله ابن معتم و ابن افكل عنزى را سوى حصنين فرستد . سعد عبد الله ابن افكل را سوى حصنين فرستاد و راه را بست و گفت : « شتابان برو كه خبر پيش از تو نرسد ، تا نيم روز راه سپار و شب در حركت باش . » مردم تغلب و اياد و نمر را نيز همراه وى كرد كه آنها را پيش فرستاد ، عتبة بن وعل يكى از بنى سعد بن حشم و ذو القرط و ابو وداعة بن ابى كرب\r\n","description":"","footnote":"","page_name":" 1839 ","page_number":172},
  {"content":"\r\nو ابن ذى السنينه قتيل الكلاب و ابن حجير ايادى و بشر بن ابى حوط با هم سالار جمع بودند و پيش از آنكه خبر رسد به حصنين رسيدند و چون نزديك آنجا رسيدند عتبة ابن وعل را پيش فرستادند كه از ظفر و غنيمت و بازگشت سخن آورد . پس از آن ذو القرط رسيد . پس از آن ذو السنينه رسيد پس از آن ابن حجير رسيد پس از آن بشر رسيد و بدرها ايستادند و آن را گرفتند و تندروان سپاه با ربعى بن افكل در رسيدند و به حصنين تاختند و آن را بگرفتند و نداى صلح دادند كه هر كه پذيرفت بماند و هر كه نپذيرفت فرارى شد . و چون عبد الله بن معتم در رسيد ، آنها را كه رفته بودند ، باز خواند و صلح آنها را كه مانده بودند معتبر دانست ، فراريان باز آمدند و ماندگان خوشدل شدند و همه ذمى شدند و مشمول حمايت شدند .\r\nگويد : در تكريت ضمن تقسيم ، به سوار سه هزار درهم دادند و پياده را هزار درهم دادند ، خمسها را با فرات بن حيان فرستادند\r\nو خبر فتح را با حارث بن حسان فرستادند ، امور جنگ موصل با ربعى بن افكل شد و كار خراج با عرفجة بن هرثمه بود .\r\nفتح ماسبذان نيز در همين سال يعنى سال شانزدهم بود .\r\n\r\nسخن از فتح ماسبذان\r\nسعد گويد : وقتى هاشم بن عتبه از جلولا به مداين بازگشت ، سعد خبر يافت كه آذين پسر هرمز جمعى را فراهم آورده و سوى دشت آمده و اين را براى عمر نوشت .\r\nعمر نوشت كه ضرار بن خطاب را با سپاهى سوى آنها فرست ، ابن هذيل اسدى را بر مقدمهء وى گمار و دو پهلو را به عبد الله بن وهب را اسبى وابستهء بجيله و مضارب بن فلان عجلى سپار ، ضرار بن خطاب كه از طايفهء بنى محارب بود با سپاه برفت و ابن هذيل را پيش فرستاد تا به دشت ماسبذان رسيد و در محلى كه آن را هندف مىگفتند\r\n","description":"","footnote":"","page_name":" 1840 ","page_number":173},
  {"content":"\r\nتلاقى شد و جنگ انداختند و مسلمانان به مشركان تاختند و ضرار بن خطاب سلم پسر هرمزان را بگرفت و اسير كرد ، سپاهش هزيمت شد و او را پيش آورد و گردنش بزد ، آنگاه به تعقيب هزيمتشدگان رفت تا به سيروان رسيد ، ماسبذان بجنگ گشوده شد و مردمش سوى كوهستان گريختند و آنها را بخواند كه باز آمدند و آنجا بود تا سعد از مداين برفت و كس به طلب او فرستاد كه به كوفه رفت و ابن هذيل را در ماسبذان جانشين خويش كرد و ماسبذان يكى از مرزهاى كوفه بود و هم در اين سال ، در ماه رجب جنگ قرقيسا رخ داد .\r\n\r\nسخن از جنگ قرقيسيا\r\nسعيد گويد : وقتى هاشم بن عتبه از جلولا سوى مداين بازگشت\r\nجمعى از مردم جزيره فراهم آمده بودند و هرقل را بر ضد اهل حمص كمك دادند و سپاهى سوى مردم هيت فرستادند و سعد اين را براى عمر نوشت عمر به دو نوشت كه عمرو بن مالك بن عتبه را با سپاهى سوى آنها فرست ، حارث بن يزيد عامرى را بر مقدمهء وى گمار و پهلوى وى را به ربعى بن عامر و مالك بن حبيب سپار .\r\nگويد : عمرو بن مالك با سپاهى آهنگ هيت كرد و حارث بن يزيد را پيش فرستاد كه در مقابل جماعت هيت فرود آمد كه خندق زده بودند ، و چون عمرو ديد كه قوم در محوطهء خندق حصارى شده‌اند ، كار را طولانى ديد و خيمه ها را چنان كه بود واگذاشت و خالد بن يزيد را به محاصرهء قوم آنجا نهاد و با يك نيمه سپاه راهى شد كه غافلگير سوى قرقيسيا باز گردد ، و آنجا را به جنگ گرفت و مردمش جزيه پذيرفتند .\r\nعمرو به حارث بن يزيد نوشت : اگر پذيرفتند به حال خودشان واگذار كه برون آيند و گر نه در مقابل خندقشان خندقى بزن كه گذرهاى آن مجاور تو باشد تا راى\r\n","description":"","footnote":"","page_name":" 1841 ","page_number":174},
  {"content":"\r\nخويش بگويم و چون قوم پذيرفتند ، سپاه پيش عمرو بازگشت و عجمان به مردم ديار خويش پيوستند .\r\nواقدى گويد : در اين سال عمر ، ابو محجن ثقفى را سوى باضع تبعيد كرد .\r\nگويد : و هم در اين سال ، ابن عمر ، صفيه دختر ابى عبيد را به زنى گرفت .\r\nگويد : و هم در اين سال در محرم ، ماريه كنيز فرزند آوردهء پيمبر صلى الله عليه و سلم ، مادر ابراهيم در گذشت و عمر بر او نماز كرد و در بقيع به خاكش سپرد .\r\nگويد : و هم در اين سال ، در ماه ربيع الاول تاريخ نهادند .\r\nابن مسيب گويد : نخستين كسى كه تاريخ نهاد عمر بود و اين ، دو سال و نيم گذشته از خلافت وى بود كه سال شانزدهم هجرت بود و اين كار را به مشورت على ابن ابى طالب كرد .\r\nگويد : عمر بن خطاب مردم را فراهم آورد و گفت : « تاريخ از چه روز نهيم ؟ » على گفت : « از روزى كه پيغمبر خدا صلى الله عليه و سلم هجرت كرد و سرزمين مشركان را ترك كرد » و عمر چنين كرد .\r\nابن عباس گويد : تاريخ از سالى بود كه پيمبر خدا صلى الله عليه و سلم به مدينه آمد و در آن سال عبد الله بن زبير تولد يافت .\r\nدر همين سال عمر بن خطاب سالار حج بود و به گفتهء واقدى زيد بن ثابت را در مدينه جانشين كرد .\r\nدر اين سال عامل عمر بر مكه عتاب بن اسيد بود .\r\nو عامل طايف عثمان بن ابى العاص بود .\r\nو عامل يمن يعلى بن اميه بود .\r\nو عامل يمامه و بحرين علاء بن حضرمى بود .\r\nو عامل عمان حذيفة بن محصن بود .\r\n","description":"","footnote":"","page_name":" 1842 ","page_number":175},
  {"content":"\r\nو عامل همهء شام ، ابو عبيدة بن جراح بود .\r\nو عامل كوفه سعد بن ابى وقاص بود .\r\nو عامل قضاى آنجا ابو قره بود .\r\nو عامل بصره و سرزمين آن مغيرة بن شعبه بود .\r\nو عامل جنگ موصل ، ربعى بن افكل بود .\r\nو عامل خراج آنجا به قولى عرفجة بن هرثمه بود و بقول ديگر عتبة بن فرقد بر جنگ و خراج هر دو بود و بقولى اين همه بعهدهء عبد الله بن معتم بود .\r\nو عامل جزيره عياض بن غنم اشعرى بود .\r\n\r\nآنگاه سال هفدهم در آمد\r\nبگفتهء سيف بن عمرو در اين سال كوفه بنياد شد و سعد با كسان از مداين به آنجا نقل مكان كرد .\r\n\r\nسخن از نقل مكان مسلمانان از مداين به كوفه و سبب بنياد آن به روايت سيف\r\nگويد : وقتى جلولا و حلوان فتح شد و قعقاع بن عمرو در حلوان مقام گرفت و فتح تكريت و حصنين رخ داد و عبد الله بن معتم و ابن افكل با همراهان خويش در حصنين جاى گرفتند و فرستادگان خبر آن را براى عمر آوردند ، وقتى عمر آنها را بديد گفت :\r\n« به خدا وضع شما چون وقتى كه آغاز كرده‌ايد نيست . فرستادگان قادسيه و مداين كه آمدند چنان بودند كه در آغاز بوده بودند شما سخت تكيده‌ايد سبب دگرگون شدنتان چيست ؟ »\r\n","description":"","footnote":"","page_name":" 1843 ","page_number":176},
  {"content":"\r\nگفتند : « از ناسازگارى آن ديار است » عمر در حوايج آنها نگريست و زود پسشان فرستاد .\r\nگويد : عتبة بن وعل و ذو القرط و ابن ذى السنينه و ابن حجير و بشر ، جزو فرستادگان عبدا لله بن معتم بودند و خواستند دربارهء بنى تغلب با عمر پيمان كنند پيمان كنند عمر پيمان چنان كرد كه هر كه از آنها مسلمان شود حقوق و تكاليف مسلمانان دارد و هر كه نشود جزيه دهد كه ضرورت مسلمان شدن براى عربان جزيرة العرب بود .\r\nگفتند : « در اين صورت فرار مىكنند و پراكنده مىشوند و عجم ميشوند كارى نكوتر بايد كه زكات دهند » گفت : « نه ، جز جزيه دادن راهى نيست » گفتند : « جزيهء آنها را همانند صدقه مقرر كن كه از حاصل كار خود بدهند » عمر چنان كرد به شرط آنكه مواليد پدران مسلمان را نصرانى نكنند .\r\nگفتند : « چنين باشد » اين تغلبيان و آن گروه از مردم اياد و نمر كه مطيع آنها بودند پيش سعد به مداين رفتند و پس از آن با وى در كوفه منزل گرفتند و بعضىشان نيز از مسلمان و ذمى مطابق پيمانى كه از عمر برايشان گرفته شده بود در ديار خويش بجا ماندند .\r\nشعبى گويد : حذيفه به عمر نوشت كه شكمهاى عربان افتاده\r\nو بازوهايشان لاغر شده و رنگشان دگرگون شده ، در آن هنگام حذيفه همراه سعد بود .\r\nطلحه گويد : عمر به سعد نوشت : « به من خبر بده چرا رنگ و گوشت عربان ديگر شده ؟ » سعد نوشت : « لاغرى عربان و تغيير رنگشان به سبب ناسازگارى مداين و دجله است . » عمر نوشت كه : « بلادى سازگار عربان است كه با شترانشان سازگار باشد ، سلمان و حذيفه را به جستجو بفرست كه جايى بجويند دشتى و دريايى كه ميان من\r\n","description":"","footnote":"","page_name":" 1844 ","page_number":177},
  {"content":"\r\nنه شطى حايل باشد نه پلى » .\r\nسلمان و حذيفه كشافان سپاه بودند كه عمر هر يك از كارهاى سپاه را به كسى سپرده بود . سعد آنها را فرستاد ، سلمان به آهنگ انبار رفت و از غرب فرات عبور كرد و بجايى را نپسنديد تا به كوفه رسيد ، حذيفه نيز از مشرق فرات رفت و جايى را نپسنديد تا بكوفه رسيد كه ريگزارى بود با شنهاى سرخ و آنجا را سهله مىگفتند ، و هر جا را كه ريگ و شن چنين در هم آميخته باشد كوفه نامند ، در آنجا سه دير بود : دير خرقه و دير ام عمرو و دير سلسله و ما بين آن خانه هاى نبين بود . محل را پسنديدند و فرود آمدند و نماز كردند و هر كدامشان چنين گفتند : « خدايا پروردگار آسمان و آنچه بر آن سايه كند و زمين و آنچه بر آن هست ، و باد و آنچه پراكنده كند ، و ستارگان و آنچه فرود آيد ، و درياها و آنچه روان كند ، و شيطانها و آنچه گمراه كند ، و خانه هاى نيين و آنچه نهان كند اين كوفه را بر ما مبارك كن و آنجا را منزلگاه قرار ما كن » و خبر را براى سعد نوشتند .\r\nحصين بن عبد الرحمن گويد : « وقتى پارسيان در جنگ جلولا هزيمت شدند ، سعد مردم را پس آورد و چون عمار بيامد كسان را سوى مداين برد كه آن را خوش نداشتند . عمر گفت : « آيا آنجا براى شتر سازگار است ؟ » گفتند : « نه آنجا پشه دارد » عمر گفت : « جايى كه براى شتر سازگار نباشد براى عربان سازگار نيست . » گويد : آنگاه عمار با مردم برفت و در كوفه فرود آمد .\r\nيسر بن ثور گويد : وقتى در مداين فرود آمديم مسلمانان آنجا را خوش نداشتند كه غبار و مگس آزارشان مىكرد ، عمر به سعد نوشت : « كسانى را بفرستد كه يك منزلگاه دشتى و دريايى بجويند ، زيرا بلادى به عربان سازگار است كه براى شتر و بز سازگار باشد . » از كسانى كه پيش وى بودند دربارهء جايى كه اين صفت داشته باشد پرسيد و از سران عرب آنها كه عراق را ديده بودند از زبانه سخن آوردند - محل كوفه را زبانه مىگفتند - كه ما بين نهرين تا چشمهء بين حدا بود ، عربان مىگفتند : « دشت\r\n","description":"","footnote":"","page_name":" 1845 ","page_number":178},
  {"content":"\r\nزبان خود را در روستا فرو برده است . » آنچه را كه مجاور فرات بود ملطاط مىگفتند ( يعنى ساحل ) و آنچه مجاور گل بود نجاف بود ( يعنى جاى بلند . ) آنگاه عمر به سعد نوشت و دربارهء آن دستور داد .\r\nسعيد گويد : وقتى سلمان و حذيفه پيش سعد آمدند و دربارهء كوفه خبر آوردند و نامهء عمر دربارهء آنچه گفته بودند رسيد ، سعد به قعقاع بن عمرو نوشت كه قباذ را با عجمانى كه پيرو شما شده‌اند و يا همراه وى آمده‌اند در جلولا واگذار ، قعقاع چنان كرد و با سپاه خويش پيش سعد آمد .\r\nو هم او به عبد الله بن معتم نوشت كه مسلم بن عبد الله را كه در ايام قادسيه اسير شده با كسانى از چابكسواران پارسى كه دعوتتان را پذيرفته‌اند يا همراه شما هستند در موصل واگذار ، عبد الله چنان كرد و با سپاه خويش پيش سعد آمد .\r\nآنگاه سعد با كسان از مداين در آمد و در محرم سال هفدهم در كوفه اردو زد . از جنگ مداين تا رفتن به كوفه يك سال و دو ماه بود و از وقت خلافت عمر تا طراحى كوفه سه سال و هشت ماه بود و كوفه به سال چهارم خلافت وى در محرم سال هفدهم مبدأ تاريخ ، طراحى شد .\r\nگويد : در محرم اين سال در مداين ، پيش از رحيل ، مقررى كسان را دادند و در بهرسير در محرم سال شانزدهم دادند . مردم بصره نيز از آن پس كه سه بار منزلگاه عوض كرده بودند ، در محرم سال هفدهم در جاى كنونى قرار گرفتند و اين كار در مدت يك ماه انجام گرفت .\r\nواقدى گويد : از قاسم بن معن شنيدم كه مردم در آخر سال هفدهم در كوفه فرود آمدند .\r\nگويد : ابن ابى الرقاد بنقل از پدرش مىگفت كه كوفه در آغاز سال هيجدهم منزلگاه شد .\r\nسعيد گويد : عمر به سعد بن مالك و عتبة بن غزوان نوشت كه با كسان در هر بهار\r\n","description":"","footnote":"","page_name":" 1846 ","page_number":179},
  {"content":"\r\nدر بهترين سرزمينها بهار كنند و دستور داد كه در بهار هر سال كمكها را بدهند و مقررى را در محرم هر سال دهند و غنيمت را هنگام طلوع شعرى بدهند كه غلبه به دست مىآيد و كسان پيش از آنكه در كوفه مقر گيرند ، دو مقررى گرفتند .\r\nمغرور كه يكى از مردم اسد بود ، گويد : وقتى سعد در كوفه اقامت گرفت به عمر نوشت در كوفه اى اقامت كرده‌ام كه ميان حيره و فرات است و دشتى و دريايى است و علف خوب ميرويد و در مداين مسلمانان را مخير كردم و هر كه را اقامت آنجا خوشايند بود آنجا به صورت پادگان نهادم و جمعى از پراكندگان قبايل آنجا ماندند كه بيشترشان از بنى عبسند .\r\nسعيد گويد : وقتى مردم كوفه در كوفه منزل گرفتند و مردم بصره در جاى خود استقرار يافتند دل گرفتند و آنچه را از دست داده بودند بازيافتند . آنگاه مردم كوفه اجازه خواستند بناهاى نيين بسازند ، مردم بصره نيز اجازه خواستند .\r\nعمر گفت : « اردوگاه براى جنگ و هم براى شما مناسبتر است اما نمىخواهم بخلاف شما سخن كنم ، نى چيست ؟ » گفتند : « علفى است كه آب خورده مايه گرفته و نى شده . » گفت : « خود دانيد . » و مردم دو شهر بناهاى نيين ساختند .\r\nپس از آن در كوفه و بصره حريق رخ داد ، حريق كوفه سختتر بود ،\r\nو هشتاد سايبان بسوخت و يك نى بجا نماند و اين به ماه شوال بود و مردم پيوسته از آن ياد مىكردند .\r\nآنگاه سعد كسانى از آنها را سوى عمر فرستاد تا اجازه بخواهند كه با خشت بنيان كنند كه هيچ كارى را بى دستور او نمىكردند . و چون خبر حريق و خسارات آن را گفتند ، گفت : « بسازيد اما هيچكس بيش از سه اطاق نسازد و در كار بنيان افراط نكنيد .\r\nاز سنت نگرديد تا دولت از شما نگردد . »\r\n","description":"","footnote":"","page_name":" 1847 ","page_number":180},
  {"content":"\r\nفرستادگان به كوفه بازگشتند و عمر به عتبه و مردم چنان نوشت و دستور داد كه جاهاى مردم كوفه را ابو الهياج بن مالك معين كند و جاهاى مردم بصره را ابو الجربا عاصم بن دلف معين كند .\r\nگويد و عمر به فرستادگان دستور داد و به كسان گفت كه هيچ بنايى را بيش از اندازه بالا نبرند .\r\nگفتند : « اندازه چيست ؟ » گفت : « چندانكه شما را به اسراف نزديك نكند و از اعتدال بيرون نبرد . » گويد : وقتى همسخن شدند كه كوفه را بنيان كنند سعد ، ابو الهياج را پيش خواند و نامهء عمر را دربارهء معابر بد و خبر داد كه گفته بود : معابر بزرگ چهل ذراع و معابر كم كماهميتتر سى ذراع و معابر متوسط بيست ذراع و كوچه ها هفت ذراع باشد و كمتر از اين نباشد . قطعه ها را شصت ذراع گفته بود مگر قطعه اى كه از آن بنى ضبه بود .\r\nمردم مطلع به مساحى پرداختند و چون چيزى را معلوم مىكردند ابو الهياج تقسيم مىكرد .\r\nاولين چيزى كه در كوفه خط كشى شد و بنيان گرفت مسجد بود كه آن را در محل بازار صابون فروشان و خرما فروشان نهادند . تيراندازى نيرومند در ميان آن ايستاد و تيرى به طرف راست انداخت و گفت هر كه خواهد آن سوى محل اين تيرها بنا سازد ، از روبرو و پشت سر خود نيز تير انداخت و گفت هر كه خواهد آن سوى محل تيرها بناسازد .\r\nمسجد در چهارگوشى بود كه از هر طرف كشيده بودند و در جلو آن رواقى ساخته شد كه مجنبه و موخره ها [ 1 
  ] نداشت و چهار گوش براى فراهم آمدن و مردم و جلوگيرى از\r\n\r\n","description":"","footnote":"\r\n[ 1 
  ] خوب پيداست كه اين دو كلمه عنوان واحد مشخص معماريست كه پهلو و دنباله قسمت مسقف مسجد مىساخته‌اند . با كنجكاوى و مراجعه به منابعى كه بدسترس بود كلمهء مناسبى براى ترجمه آن نيافتم و عين دو كلمه را در متن پارسى بجاى نهادم كه ابهام را بغلط گشودن بدتر از نگشودن است . م\r\n","page_name":" 1848 ","page_number":181},
  {"content":"\r\nازدحام بود .\r\nهمهء مسجدها چنين بود بجز مسجد الحرام كه به پاس حرمت ، مسجدها را همانند آن نمىكردند . رواق دويست ذراع بود و بر ستونهاى مرمر بنا شده بود كه از آن خسروان بوده بود و زير طاق آن همانند كليساهاى رومى بود . دور صحن خندقى كندند كه كس در داخل آن بنا نسازد .\r\nمجاور مسجد براى سعد خانه اى ساختند كه اكنون قصر كوفه است . و راه نقبى به طول دويست ذراع از آنجا به مسجد مىرسيد و خزينه ها را در آن جاى دادند بنا را روزبه از آجر بناى خسروان در حيره ساخت .\r\nپشت صحن مسجد پنج معبر بزرگ نهادند و طرف قبله چهار معتبر و سمت مشرق سه معبر و در سمت مغرب سه معبر .\r\nقبيلهء سليم و ثقيف را پشت صحن كنار دو معبر بزرگ جا دادند ، همدان كنار معبر ديگر و بجيله كنار معبر ديگر و تيم و تغلب كنار معبر آخرين جا گرفتند .\r\nدر جهت قبله صحن ، بنى اسد نزديك معبر جا گرفت ، ميان بنى اسد و نخع نيز معبرى بود ، ميان نخع و كنده نيز معبرى بود ، ميان كنده و ازد نيز معبرى بود . در مشرق صحن انصار و مزينه را بر يك معبر جا دادند و طايفهء تميم و محارب را بر يك معبر و اسد و عامر را بر يك معبر . در مغرب صحن بجاله و بجيله را بر يك معبر جا دادند و جديله و گروهى متفرق را بر يك معبر و جهينه و گروهى متفرق را بر يك معبر .\r\nاينان مجاوران صحن بودند و مردم ديگر در ميان آنها و ماوراى آنها بودند .\r\nجاها به ترتيب سهم تقسيم شد . اين معبرهاى بزرگ بود و معبرهاى ديگر مقابل آن ساختند كه به اين معبرها مىرسيد و معبرهاى ديگر كه موازى آن بود و وسعت كمتر داشت و محل آن پستتر بود .\r\nمحله ها ما بين معبرها بود . اين معبرها را بيرون صحن پديد آوردند و جنگاوران قادسيه و پيش از قادسيه را به ده گروه در آن جا دادند .\r\n","description":"","footnote":"","page_name":" 1849 ","page_number":182},
  {"content":"\r\nبراى سپاهيان مرزها و موصل محلى ذخيره كردند كه آنجا بيايند و چون دنبالگان طبقهء اول و طبقهء دوم بيامدند و بسيار شدند و محله ها بر كسان تنگ شد كسانى كه دنباله هاشان بسيار بود محلهء خود را رها كردند و نزد آنها رفتند و كسانى كه دنبالهء كمتر داشتند آنها را در محل كسانى كه پيش دنبالگان خود رفته بودند ، اگر در همسايگيشان بود ، جاى مىدادند و اگر نه بر خويشتن تنگ مىگرفتند كه دنبالگان را منزل دهند .\r\nگويد : صحن در ايام عمر به حال خود بود ، قبايل در آن طمع نمىكردند و بجز مسجد و قصر در آن نبود ، بازارها نيز بنيان و حد مشخص نداشت ، عمر گفته بود بازارها نيز همانند مسجدهاست هر كه زودتر\r\nبه نشيمنگاهى رسد از آن اوست تا به خانهء خود رود يا از فروش فراغت يابد .\r\nبراى دنبالگان توقفگاهى آماده بود كه هر كه مىآمد در آنجا مكان مىگرفت تا پيش ابو الهياج روند و در كارشان بنگرد و هر جا مىخواستند محلى بر ايشان تعيين كند ، توقفگاه اكنون خانه مردم بنى بكاست .\r\nگويد : سعد در مساحتى كه براى قصر معين شده بود جايى كه اكنون پهلوى محراب مسجد كوفه است قصرى برآورد و بنيان آن را محكم كرد و خزينه را در آن جا داد و يك طرف آن منزل گرفت و چنان شد كه به خزانه نقب زدند و از مال آن ببردند .\r\nسعد ماجرا را براى عمر نوشت و محل خانه و خزاين را نسبت به صحن كه پشت خانه بود به او خبر داد .\r\nعمر به دو نوشت : « مسجد را جابجا كن كه مجاور خانه باشد و خانه روبروى آن باشد كه شب و روز در مسجد كسانى هستند و مال خويش را حفظ مىكنند . » سعد مسجد را جابجا كرد و خواست بنيان كند ، دهقانى از مردم همدان بنام روز به پسر بزرگمهر گفت : « مسجد را ميسازم قصرى نيز ميسازم و مسجد\r\n","description":"","footnote":"","page_name":" 1850 ","page_number":183},
  {"content":"\r\nو قصر را بهم متصل مىكنم كه يك بنا باشد . » و قصر كوفه را طراحى كرد و او آن را به همان مساحت كه اكنون هست و دستكارى نشده از آجرهاى قصرى كه خسروان در حيره داشته بودند بساخت و مسجد را در مقابل خزانه هاى قصر بساخت كه تا انتهاى قصر كشيده بود . و سمت راست آن سوى قبله بود و از سمت راست خزانه ها تا انتهاى ميدان على بن ابى طالب عليه السلام كشيد كه قبلهء مسجد به سوى ميدان و سمت راست قصر بود .\r\nبناى قصر بر ستونهاى مرمرين بود كه خسرو در كليساها به كار برده بود استوار شد و مجنبه نداشت . و همچنان ببود تا در ايام معاوية بن ابى سفيان به دست زياد چنان كه اكنون هست بنيان گرفت .\r\nوقتى زياد مىخواست مسجد را بنيان كند تنى چند از بنايان ايام جاهليت را پيش خواند و محل مسجد و مساحت آن را با مقدار ارتفاعى كه مىخواست براى آنها توضيح داد و گفت : « دربارهء ارتفاع آن چيزى ميخواهم كه وصف آن را نيارم گفت . » يكى از بنايان خسرو بوده بود گفت : « اين كار بوسيلهء ستونهايى ميسر است كه بايد از كوههاى اهواز بيارند و با سرب و ميله هاى آهن پر كنند و سى ذراع در آسمان بالا برى ، آنگاه سقف بزنى و مجنبه ها و موخره ها بسازى كه محكمتر شود . » زياد گفت : « همين وصف بود كه خاطرم مرا سوى آن مىكشيد\r\nاما تعبير نمىكرد . » سعد در قصر را ببست ، بازارها بجاى خود بود و سرو صداى بازاريان مانع از گفتگوى سعد بود ، وقتى قصر را بنا كرده بود مردم سخنانى به سعد بستند كه نگفته بود . گفتند كه سعد گفته : « اين خرده صداها را خاموش كنيد . » اين سخن به عمر رسيد و شنيد كه قصر را قصر سعد مىنامند ، محمد بن مسلمه\r\n","description":"","footnote":"","page_name":" 1851 ","page_number":184},
  {"content":"\r\nرا بخواست و سوى كوفه فرستاد و گفت : « سوى قصر رو و در آن را بسوزان و چنان كه رفته اى باز گرد . » محمد بن مسلمه برفت تا به كوفه رسيد و مقدارى هيزم خريد و به در قصر برد و در را آتش زد ، و چون خبر را با سعد بگفتند گفت : « اين شخص را براى اين كار فرستاده‌اند » و فرستاد ببيند كيست . معلوم شد محمد بن مسلمه است و كس فرستاد كه به قصر درآى ، اما نيامد ، سعد پيش وى رفت و خواست بيايد و فرود آيد اما نپذيرفت .\r\nخواست خرجى به او دهد ، نگرفت . و نامهء عمر را به سعد داد كه نوشته بود : « شنيده‌ام كه قصرى ساخته اى و آن را حصارى كرده اى كه آن را قصر سعد مىنامند و ميان خودت و كسان درى نهاده اى ، اين قصر تو نيست قصر جنون است ، در منزلى مجاور خزينه ها سكونت گير و آن را ببند . اما براى قصر درى منه كه مردم را از دخول آن جلو گيرى كند و حقشان را كه وقتى از خانه ات در آمدى به مجلس تو آيند سلب كنى . » سعد قسم ياد كرد كه سخنى را كه به او نسبت داده‌اند نگفته است .\r\nمحمد بن مسلمه هماندم بازگشت و چون نزديك مدينه رسيد توشهء او تمام شد و پوست درخت خورد و چون پيش عمر رسيد ثقل كرده بود و همه خبر خويش را با عمر بگفت .\r\nعمر گفت : « چرا خرجى از سعد نگرفتى ؟ » گفت : « اگر مىخواستى بگيرم نوشته بودى يا اجازه داده بودى . » عمر گفت : « خردمند كامل آنست كه وقتى دستورى از يار خود ندارد دور - انديشانه عمل كند ، يا سخن كند و وانماند . » محمد بن مسلمه قسم سعد و گفتار او را با عمر بگفت . عمر گفتهء سعد را تصديق كرد و گفت : « وى از كسى كه بر ضد وى اين سخن گفته و آنكه به نزد من آورده راستگوتر است . » محمد آزاد شدهء اسحاق بن طلحه گويد : من در مسجد اعظم از آن پيش كه زياد آن را بنيان كند مىنشستم كه مجنبه و موخره نداشت و از آنجا دير هندو دروازهء پل را مىديدم .\r\n","description":"","footnote":"","page_name":" 1852 ","page_number":185},
  {"content":"\r\nشعبى گويد : كسى كه در مسجد مىنشست از آنجا دروازهء پل را مىديد .\r\nابو كثير گويد : روز به پسر بزرگمهر پسر ساسان اهل همدان بود و بر يكى از مرزهاى روم بود و سلاح بسيار به آنها رسانيد و خسروان بيمش دادند و پيش روميان رفت و ايمن نبود تا وقتى كه سعد بن مالك بيامد و قصر و مسجد را براى وى بساخت آنگاه همراه وى به عمر نامه نوشت و از حال وى خبر داد . روزبه مسلمان شد و عمر براى او مقررى تعيين كرد و عطا داد و او را با مكاريانش پس فرستاد .\r\nگويد : در آن روزگار مكاريان از فرقه عبادى بودند و چون به محلى رسيد كه آن را قبر عبادى گويند بمرد و گور او را بكندند ، آنگاه منتظر ماندند تا يكى بر آنها بگذرد و او را شاهد مرگ وى گيرند ، جمعى از بدويان آنجا گذشتند ، قبر روزبه را كنار راه كنده بودند و او را به بدويان نشان دادند تا از خون وى برى مانند و آنها را شاهد خويش كردند و بسبب حضور مكاريان گفتند قبر عبادى و بنام قبر عبادى شهره شد .\r\nابو كثير گويد : به خدا روزبه پدر من بود ، گفتند « نميخواهى خبر او را با مردم بگويى ؟ گفت : نه » سعيد گويد : بعضى گروههاى دهگانه از گروههاى ديگر بيشتر شد و سعد در بارهء تنظيم آنها به عمر نامه نوشت و عمر نوشت كه تنظيم كن .\r\nگويد : سعد گروهى از نسب شناسان و صاحبنظران و خردمندان عرب را و از آن جمله سعيد بن نمران و مشعلة بن نعيم را پيش خواند كه گروهها را به ترتيب هفت تنظيم كردند و هفت گروه شدند : كنانه و وابستگانش از حبشيان و ديگر كسان و جديله كه تيرهء بنى عمرو بن قيس عيلان بودن يك گروه شدند . قبيلهء قضاعه كه تيرهء غسان بن شام از آنها بود با بجيله و خثعم و كنده و حضر موت و ازد يك گروه شدند . مذحج و حمير و همدان و وابستگانشان يك گروه شدند . تميم و ديگر قوم رباب و هوازن يك گروه شدند . طايفهء اسد و غطفان و محارب و نمر و ضبيعه و تغلب يك گروه شدند ، اياد و عك و عبد القيس و مردم هجر و عجمان يك گروه شدند . در ايام عمرو عثمان و على و\r\n","description":"","footnote":"","page_name":" 1853 ","page_number":186},
  {"content":"\r\nبيشتر ايام معاويه چنين بودند تا زياد آنها را چهار گروه كرد .\r\n\r\nتنظيم كسان به ترتيب نوين\r\n: و اين گروهها را بر مبناى صد هزار درم تنظيم كردند ، هر گروه از جنگاوران قادسيه ، چهل و سه مرد و چهل و سه زن و پنجاه نانخور ، يكصد هزار درم . هر گروه از جنگاوران پيشين ، بيست مردم هر يك سه هزار ، و بيست زن و جمعى نانخور صد درمى ، يكصد هزار درم . گروه دنبالگان طبقهء اول ، شصت مرد و شصت زن و چهل نانخور كه مردانشان هزار و پانصدى بودند ، يكصد هزار درم و به همين ترتيب .\r\nعقبة بن حارث گويد : يكصد سر دسته مىشناختم ، مردم بصره نيز به همين ترتيب ، مقررى را به سران هفت گروه و پرچمداران مىدادند و آنها به سردستگان و نقيبان و امينان مىدادند كه در خانه ها به صاحبانش برسانند .\r\n\r\nفتوح مداين پيش از كوفه\r\n: سعيد گويد : فتوح مداين سواد و حلوان و ماسبذان و قرقيسيا بود . مرزهاى كوفه چهار بود : حلوان كه عامل آن قعقاع بن عمرو بود ، ماسبذان كه عامل آن ضرار ابن خطاب قهرى بود ، قرقيسيا كه عامل آن عمرو بن مالك يا عمرو بن عتبه بود و موصل كه عامل آن عبد الله بن معتم بود ، چنين بودند و از آن پس كه سعد به بنيانگزارى كوفه رفت هنوز مسلمانان در مداين مقيم بودند ، عاملان مرزها به كوفه پيوستند و جانشينانى معين كردند كه كار مرزها را سامان دهند : جانشين قعقاع بر حلوان ، قباد بن عبد الله بود .\r\nجانشين عبد الله بر موصل ، مسلم بن عبد الله بود . جانشين ضرار رافع بن عبد الله بود و جانشين عمر عشنق بن عبد الله بود .\r\n","description":"","footnote":"","page_name":" 1854 ","page_number":187},
  {"content":"\r\nعمر به عاملان مرزها نوشت كه كسانى كه از چابكسواران پارسى را كه بكارشان حاجت هست بكمك گيرند و جزيه از آنها بردارند و چنان كردند .\r\nوقتى كوفه طراحى شد و مردم اجازهء ساختمان يافتند ، مسلمانان درهاى خويش را از مداين به كوفه بردند\r\nو بر ساختمانهايى كه كرده بودند نصب كردند و در كوفه منزل گرفتند ، مرزهايشان همين بود و از روستا جز اين به دست آنها نبود .\r\nعامر گويد : كوفه و روستاها و مرزهاى آن حلوان و موصل و ماسبذان و قرقيسيا بود .\r\nدر روايت موسى بن عيسى همدانى هست كه عمر از بلاد ديگر منعشان كرد و اجازه نداد جاى ديگر روند .\r\nسعد گويد : از پس طراحى كوفه سعد بن مالك سه سال و نيم عامل آنجا بود ، بجز مدتى كه در مداين بوده بود ، و بر كوفه و حلوان و موصول و ماسبذان و قرقيسيا تا حدود بصره عاملان داشت .\r\nگويد : عتبة بن غزوان عامل بصره بود كه درگذشت ، سعد همچنان عامل كوفه بود ، عمر ابو سبره را به جاى عتبة بن غزوان گماشت ، پس از آن ابو سبره را از بصره معزول كرد و مغيره را عامل آنجا كرد ، پس از آن مغيره را معزول كرد و ابو موسى اشعرى را عامل كوفه كرد .\r\n\r\nسخن از حمص كه فرمانرواى روم آهنگ مسلمانان آنجا كرد\r\n. در اين سال روميان به آهنگ ابو عبيدة بن جراح و مسلمانان مقيم حمص آمدند و سر جنگ آنها داشتند . قصهء مسلمانان چنان كه در روايت سعيد آمده چنين است كه گويد : نخستين بار كه عمر اجازه داد سپاهيان مقيم كوفه به جاى ديگر روند ، از آنجا\r\n","description":"","footnote":"","page_name":" 1855 ","page_number":188},
  {"content":"\r\nبود كه روميان كه با مردم جزيره نامه ها نوشته بودند به آهنگ ابو عبيده و مسلمانان مقيم حمص آمدند ، ابو عبيده پادگانهاى خويش را فراهم آورد و در حمص اردو زدند ، خالد نيز از قنسرين بيامد و مانند اميران پادگانها به اردوگاه پيوست ، ابو عبيده با آنها مشورت كرد كه جنگ اندازد يا حصارى شود تا كمك برسد .\r\nخالد مىگفت جنگ كند ، ديگران مىگفتند حصارى شود و به عمر نامه نويسد ، ابو عبيده رأى خالد را نپذيرفت و به راى ديگران كار كرد و به عمر نوشت كه روميان آهنگ او كرده‌اند\r\nو سپاهيان شام را از او باز داشته‌اند .\r\nو چنان بود كه عمر در هر شهرى از مازاد اموال مسلمانان به اندازهء استعداد آنجا اسبانى نهاده بود كه اگر حادثه اى رخ داد آماده باشد ، از جمله چهار هزار اسب در كوفه بود ، وقتى خبر روميان به عمر رسيد به سعد بن مالك نوشت : « وقتى نامهء من به تو رسيد مردم را همراه قعقاع بن عمرو سوى حمص فرست كه ابو عبيده را در ميان گرفته‌اند و در كار كمك وى بكوش و كسان را ترغيب كن . » و هم عمر به سعد نوشت كه : « سهيل بن عدى را با سپاه سوى جزيره فرست كه تا رقه برود كه مردم جزيره بوده‌اند كه : « روميان را بر ضد مسلمانان مقيم حمص برانگيخته‌اند و مردم قرقيسيا پيش قدم آنها بوده‌اند ، عبد الله بن عتبان را سوى نصيبين فرست كه با مردم قرقيسيا همدستى كرده‌اند و از رقعه و نصيبين سوى حران و رها روند ، وليد بن عقبه را سوى عربان جزيره يعنى قوم ربيعه و تنوخ فرست ، عياض را نيز بفرست ، اگر جنگى بود عياض بن غنم سالار همگان است . » گويد : عياض از جمله مردم عراق بود كه همراه خالد به كمك سپاه شام رفته بود و هم از جمله عراقيانى بود كه از شام به كمك سپاه قادسيه باز آمدند و با ابو عبيده رفت و آمد داشت .\r\nگويد : همان روز كه نامه رسيد قعقاع با چهار هزار كس سوى حمص روان شد ، عياض بن غنم نيز با اميران مامور جزيره از ساحل و غير ساحل راه جزيره گرفتند . سهيل\r\n","description":"","footnote":"","page_name":" 1856 ","page_number":189},
  {"content":"\r\nسوى رقه رفت ، عمر از مدينه به قصد كمك ابو عبيده برون شد كه آهنگ حمص داشت و تا جابيه رفت .\r\nگويد : وقتى مردم جزيره كه روميان را بر ضد مسلمانان مقيم حمص تحريك كرده بودند و به كمكشان رفته بودند و با آنها بودند از گفته هاى مقيم جزيره بدانستند كه سپاهيان از كوفه روان شده‌اند و ندانستند كه آهنگ كوفه دارند يا حمص ، به قصد ديار و ياران خويش پراكنده شدند\r\nو روميان را رها كردند .\r\nو چون اين گروه پراكنده شدند ، ابو عبيده رأى ديگر پيدا كرد بجز راى اول ، و دربارهء برون شدن با خالد مشورت كرد .\r\nخالد گفت كه برون شود و خدا فيروزشان كرد ، قعقاع بن عمر با سپاه كوفه به روز سوم پس از جنگ رسيد ، عمر نيز به جابيه آمده بود ، خبر فتح را و اينكه كمك به روز سوم رسيده بود براى او نوشتند كه دربارهء آن حكم كند .\r\nگويد : عمر نوشت كه آنها را در غنيمت شريك كنيد ، خدا مردم كوفه را پاداش نيك دهد كه به حوزهء خويش مىرسند و به مردم شهرهاى ديگر نيز كمك مىكنند .\r\nرجاء بن حبوه گويد : هرقل از دريا به حمص تاخت ، مسلمانان پادگانها داشتند ، علقمة بن مجزز و علقمة بن حكيم در رمله و عسقلان و امثال آن بودند ، يزيد و شرحبيل نيز چنين كرده بودند ، هرقل از مردم جزيره كمك خواست و مردم حمص را برانگيخت كه پاسخ دادند كه ما پيمان كرده‌ايم و بيم داريم كه اگر مخالفت كنيم يارى نبينيم .\r\nوى با جمع بسيار روميان بر ضد ابو عبيده برون شد ، ابو عبيده از خالد كمك خواست و او با همه كسانى كه داشت بكمك ابو عبيده آمد و يكى را به جاى نگذاشت . پس از او مردم قنسرين كافر شدند و پيرو هرقل شدند ، بيشتر كسانى كه آنجا بودند تنوخيان شهرى بودند و چنان بود كه هر يك از اميران مسلمان ولايت را با سپاهى كه آنجا بودند نگه مىداشت .\r\nهرقل به حمص نزديك شد و اردو زد و كسان سوى حمص فرستاد ، مسلمانان\r\n","description":"","footnote":"","page_name":" 1857 ","page_number":190},
  {"content":"\r\nهمسخن شدند كه خندق بزنند و به عمر نامه نويسند ، مگر خالد كه نظر به جنگ داشت .\r\nپس ، اطراف حمص خندق زدند و به عمر نوشتند و استغاثه كردند . روميان و كمكهايشان بيامدند و مقابل حمص فرود آمدند و مسلمانان را محاصره كردند ، از جزيره سى هزار كس به كمك روميان آمده بود و اين بجز كمك قنسرين بود از تنوخ و غيره .\r\nكار بر مسلمانان سخت شد . نامه هنگامى به عمر رسيد كه آهنگ حج داشت و سوى حج رفت . به سعد نوشت كه ابو عبيده را در ميان گرفته‌اند و حصارى شده مسلمانان را سوى جزيره فرست تا مردم آنجا از كمك روميان اطراف حمص باز - مانند .\r\nگويد : قعقاع به كمك ابو عبيده برون شد و سواران سوى رقه و حران و نصيبين روان شدند كه چون به جزيره رسيدند آن گروه را از مردم جزيره كه با روميان در حمص بودند خبر يافتند و سوى ديار خويش بازگشتند و زودتر از مسلمانان آنجا رسيدند و حصارى شدند كه مسلمانان در مقابل آنها موضع گرفتند .\r\nگويد : وقتى قعقاع به حمص نزديك شد مردم بنى تنوخ كس پيش خالد فرستادند و او را مطلع كردند و خبرها را با وى بگفتند .\r\nخالد پيغام داد كه به خدا اگر من فرمانبر ديگرى نبودم از كمى و فزونى شما و اينكه بمانيد يا برويد باك نداشتم . اگر راست مىگوييد شما نيز چون مردم جزيره برويد .\r\nآنها با ديگر تنوخيان سخن كردند كه پذيرفتند و به خالد پيغام دادند كه رأى رأى تست ، اگر خواهى برويم و اگر خواهى سوى ما آيى و روميان را فرارى كنيم .\r\nخالد گفت : « بمانيد و وقتى آمديم روميان را فرارى كنيد . »\r\n","description":"","footnote":"","page_name":" 1858 ","page_number":191},
  {"content":"\r\nمسلمانان به ابو عبيده گفتند : « مردم جزيره متفرق شده‌اند و مردم قنسرين پشيمان شده‌اند و با مسلمانان فرار كرده‌اند كه آنها نيز عربانند ، ما را سوى دشمن ببر . » و خالد خاموش بود .\r\nابو عبيده گفت : « خالد ! چرا سخن نمىكنى ؟ » گفت : « راى مرا دانسته اى و سخن مرا گوش نكرده اى » گفت : « اكنون سخن كن كه بشنوم و كار بندم » گفت : « مسلمانان را بيرون ببر كه خداى تعالى شمار حريفان را بكاست ، آنها به كمك شما جنگ مىكنند ولى ما از وقتى به اسلام گرويده‌ايم به كمك ظفر جنگ مىكنيم ، از كثرت آنها نگران مباش . » علقمة بن نضر گويد : آنگاه ابو عبيده كسان را فراهم آورد و حمد و ثناى خدا كرد و گفت : « اى مردم ، اين روزيست كه روزها به دنبال دارد هر كس از شما بماند وضع و مقام وى بى دغدغه شود و هر كه بميرد شهيد باشد ، به خداوند گمان نكو داشته باشيد اگر كسى كمتر از شرك گناهى كرده مايهء بيزارى وى از مرگ نشود ، به پيشگاه خدا توبه بريد و به راه شهادت رويد ، شهادت مىدهم ، و اينك وقت دروغ گفتن نيست ، كه از پيمبر خدا صلى الله عليه و سلم شنيدم كه مىگفت : « هر كه بميرد و خدا را بى شريك داند وارد بهشت مىشود » .\r\nگويد : گويى كسان در بندى بودند كه گشوده شد ، ابو عبيده آنها را برون برد .\r\nميمنه با خالد بود ، ميسره با عباس بود ، ابو عبيده در قلب بود ، معاذ بن جبل به در شهر گماشته بود و سخت بجنگيدند .\r\nدر اين حال بودند كه قعقاع شتابان با يكصد كس بيامد ، مردم قنسرين روميان را فرارى كردند و قلب و ميمنهء مسلمانان بر قلب سپاه روميان فراهم آمد كه يكى از دو پهلوى سپاهشان شكسته بود . مدد پياپى رسيد و كس از آن جمله نماند و پهلوى چپ\r\n","description":"","footnote":"","page_name":" 1859 ","page_number":192},
  {"content":"\r\nتار و مار شد ، آخرين كس آنها در مرج الديباج كشته شد كه به آنجا رسيده بودند و سلاح بشكستند و پوشش بيفكندند كه سبكتر شوند كه كشته شدند و غنيمت باختند .\r\nگويد : وقتى مسلمانان ظفر يافتند ابو عبيده فراهمشان آورد و با آنها سخن كرد و گفت : « از دشمن باز نمانيد و به درجات بالا بى رغبت نباشيد كه اگر مىدانستم يكى از ما مىماند ، آن حديث را نمىگفتم . » و چنان شد كه آخرين گروه از سپاه كوفه به روز سوم جنگ پيش ابو عبيده رسيد .\r\nشعبى گويد : ابو عبيده از عمر كمك خواست كه روميان به مقابلهء وى آمده بودند ، عربان نصارى نيز همراهشان بودند و او را محاصره كرده بودند . پس عمر برون شد و به مردم نامه نوشت ، چهار هزار كس از آنها روان شدند كه همه بر استر بودند و اسبان را يدك مىكشيدند و روز سوم پس از جنگ پيش ابو عبيده رسيدند و دربارهء آنها به عمر كه به جابيه رسيده بود نامه نوشت . عمر به دو نوشت : « در غنيمت شريكشان كن كه آنها سوى شما آمده بودند كه دشمنتان پراكنده شد . » ماهان گويد : عمر چهار هزار اسب براى حوادث احتمالى داشت و هنگام زمستان آن را مقابل قصر كوفه و سمت چپ آن نگاه مىداشت . به همين جهت تاكنون آنجا را طويله گويند . هنگام بهار آن را ما بين فرات و خانه هاى كوفه در مجاورت دير عاقول ميبرد و عجمان آنجا را آخر ( آخور ؟ ) شاهجان ناميدند ، يعنى چراگاه اميران .\r\nعهده دار اسبان ، سلمان بن ربيعه باهلى و تنى چند از مردم كوفه بودند كه بدان مىرسيدند و هر ساله آن را مىدوانيدند . در بصره نيز همين تعداد اسب بود كه جزء بن معاويه بدان مىرسيد . در هر يك از هشت شهر چنين بود كه اگر حادثه اى رخ مىداد جمعى بر اسبان مىنشستند و از پيش مىرفتند تا مردم ديگر آماده شوند .\r\nشهر بن مالك گويد : و چون سپاه كوفه از آنجا فراغت يافتند بازگشتند .\r\n","description":"","footnote":"","page_name":" 1860 ","page_number":193},
  {"content":"\r\n\r\nدر همين سال جزيره گشوده شد\r\nاين مطابق روايت سيف است ، اما ابن اسحاق گويد كه به سال نوزدهم هجرت گشوده شد و قصهء فتح آن چنان بود كه عمر به سعد بن ابى وقاص نوشت اكنون كه خدا شام و عراق را براى مسلمانان گشود سپاهى سوى جزيره فرست و يكى از سه كس ، خالد بن عرفطه يا هاشم بن عتبه يا عياض بن غنم را سالارشان كن .\r\nوقتى نامهء عمر به سعد رسيد گفت : « امير مؤمنان عياض بن غنم را از آن رو آخر آورده كه دل با او دارد كه سالارش كنم ، او را سالار مىكنم . » پس او را فرستاد و سپاهى همراه وى كرد ، ابو موسى اشعرى را نيز همراه وى فرستاد ، با پسرش عمر كه نوسال بود و كارى به عهده نداشت . عثمان بن ابى العاص ثقفى را نيز فرستاد ، و اين به سال نوزدهم بود .\r\nگويد : عياض سوى جزيره روان شد و با سپاه خويش مقابل رها اردو زد .\r\nمردم آنجا با وى صلح كردند كه جزيه دهند ، حران نيز پس از رها صلح كرد و مردم آن عهده دار جزيه شدند . آنگاه ابو موسى اشعرى را سوى نصيبين فرستاد ، عمر بن سعد را نيز با گروهى سوى راس العين فرستاد كه عقبدار مسلمانان باشند و خود او با بقيهء سپاه سوى دارا رفت و آنجا را گشود .\r\nابو موسى نيز به سال نوزدهم نصيبين را گشود .\r\nگويد : آنگاه سعد عثمان بن ابى العاص را به غزاى چهارم ارمينيه فرستاد كه جنگى كرد و در اثناى آن صفوان بن معطل سلمى به شهادت رسيد . آنگاه مردم آنجا با عثمان بن ابى العاص صلح كردند كه جزيه بدهند ، هر خانه اى يك دينار ، پس از آن فتح قيساريه فلسطين رخ داد و هرقل فرارى شد .\r\nاما روايت سيف چنين است كه گويد : وقتى عياض بن غنم ، به دنبال قعقاع روان\r\n","description":"","footnote":"","page_name":" 1861 ","page_number":194},
  {"content":"\r\nشد - و اين به هنگامى بود كه عمر به سعد نوشته بود قعقاع را با چهار هزار كس از سپاه خويش به كمك ابو عبيده فرستد كه در حمص بود و روميان قصد وى كرده بودند - و سالاران ديگر برون شدند و از ساحل و غير ساحل راه جزيره گرفتند .\r\nسهيل ابن عدى با سپاه خود از راه ساحل تا رقه رفت ، و چنان بود كه مردم جزيره وقتى حركت سپاه كوفه را شنيده بودند سوى ولايت خويش بازآمده بودند . سهيل در مقابل آنها اردو زد و محاصره شان كرد تا به صلح آمدند ، زيرا با همديگر گفته بودند :\r\n« شما كه ما بين مردم عراق و شاميد از چه با آنها و اينها به جنگ مانده‌ايد ؟ » آنگاه كس پيش عياض فرستادند كه اردوگاه وى در ناحيهء وسطاى جزيره بود و مسلمانان نظر دادند كه تقاضاى صلحشان را بپذير كه بيعت كرد و از آنها پذيرفت .\r\nعدى بن سهيل به فرمان عياض كه سالار جنگ بود پيمان بست و آنچه را كه به جنگ گرفته بودند و مردمش پذيرفتار جزيه شده بودند ذمى به حساب آمدند .\r\nگويد : عبد الله بن عتبان نيز برفت تا به موصل رسيد و از راه بلد سوى نصيبين رفت كه به صلح آمدند كه مانند مردم رقه بيمناك شده بودند و مانند آنها صلح كردند و آنچه از پيش به جنگ گرفته شده بود ذمى به حساب آمد .\r\nگويد : وليد بن عقبه نيز برفت تا به محل بنى تغلب و عربان جزيره رسيد كه همگان از مسلمان و كافر همراه وى شدند بجز قوم اياد بن نزار كه كوچ كردند و به سرزمين روم رفتند و وليد ماجرا را براى عمر بن خطاب نوشت و چون مردم رقه و نصيبين به اطاعت آمدند ، عياض سهيل و عبد الله را به وى پيوست كه با سپاه سوى حران رفت و تا حران همه جا را گرفت . و چون آنجا رسيد مردم تعهد جزيه كردند كه از آنها پذيرفت و همه كسانى را كه پس از مغلوب شدن جزيه پذيرفته بودند ذمى به حساب آورد .\r\nگويد : پس از آن عياض ، سهيل و عبد الله را سوى رها فرستاد كه تعهد جزيه\r\n","description":"","footnote":"","page_name":" 1862 ","page_number":195},
  {"content":"\r\nكردند و ديگران نيز همانند آنها ذمى به حساب آمدند . بدينسان جزيره از همه ولايتها آسانتر گشوده شد و اين ، براى مردم آنجا و مسلمانانى كه آنجا مقيم شدند خفتى بود .\r\nگويد : وقتى عمر به جابيه آمد و سپاه حمص جنگ را به سر برد حبيب بن مسلمه را به كمك عياض فرستاد . چون عمر از جابيه برفت ابو عبيده نامه نوشت و خواست كه عياض بن غنم را به او ملحق كند كه خالد را سوى مدينه برده بود ، عمر عياض را پيش وى فرستاد و سهيل بن عدى و عبد الله بن عبد الله را سوى كوفه فرستاد كه روانهء مشرق كند حبيب بن مسلمه را نيز عامل عجمان جزيره و جنگ آنجا كرد و وليد بن عقبه را عامل عربان جزيره كرد كه در آنجا به كار خويش پرداختند .\r\nگويد : و چون نامهء وليد به عمر رسيد ، به شاه روم نوشت : « شنيده‌ام كه يكى از قبايل عرب ديار ما را رها كرده و سوى ديار تو آمده به خدا ، آنها را بيرون كن و گر نه همه نصارى را سوى ديار تو مىرانيم . » و شاه روم آنها را برون كرد ، چهار هزار كس از آنها با ابو عدى بن زياد باز آمدند و باقيمانده در ولايات روم ، مجاور شام و جزيره پراكنده شدند و همه اياديان ديار عرب از اين چهار هزار كس آمدند .\r\nگويد : وليد بن عقبه نخواست از مردم بنى تغلب بجز اسلام بپذيرد ، اما گفتند كسانى كه از طرف قوم خويش با سعد و اسلاف وى صلح كرده‌اند ، شما دانيد و آنها ، اما كسانى كه نكرده‌اند بر ضدشان دستاويزى ندارى .\r\nوليد دربارهء آنها به عمر نوشت كه جواب داد : « اين خاص جزيرة العرب است كه در آنجا جز اسلام پذيرفته نشود ، بگذارشان ، به شرط آنكه مولودى را نصرانى نكنند و هر كه خواهد مسلمان شود مانع وى نشوند ، بپذير . » وليد نيز پذيرفت كه مولودى را نصرانى نكنند و كسى را كه خواهد مسلمان شود منع نكنند . بعضىشان پذيرفتند و تسليم شدند ، بعضى ديگر گفتند : « جزيه مىدهيم . » و با آنها چنان كرد كه با عباديان و تنوخيان كرده بود .\r\n","description":"","footnote":"","page_name":" 1863 ","page_number":196},
  {"content":"\r\nابو سيف تغلبى گويد : پيمبر خدا صلى الله عليه و سلم با فرستادگان تغلب پيمان كرده بود\r\nكه مولودى را نصرانى نكنند و اين شرط بر فرستادگان و فرستندگان مقرر بود و بر غير اينها مقرر نبود . به روزگار عمر مسلمانان تغلب گفتند : « جزيه نخواهيد كه كوچ كنند و بروند ، زكاتى را كه از اموالشان مىگيريد دو برابر كنيد و آن را جزيه به حساب آريد كه از گفتگوى جزيه خشمگين مىشوند ، شرط كنيد كه مسلمان زاده را نصرانى نكنند . » گويد : فرستادگان قوم سوى عمر رفتند ، وليد نيز سران و دينداران نصارى را فرستاد ، عمر به آنها گفت : « جزيه بدهيد » گفتند : « ما را به ديارمان برسان ، به خدا اگر جزيه بر ما مقرر كنى به ديار روم مىرويم ، به خدا ما را ميان عربان رسوا مىكنى . » عمر گفت : « خودتان خودتان را رسوا كرده‌ايد و با آن جماعت از عربان اطراف كه مخالفت كرده‌اند و رسوا شده‌اند همانند شده‌ايد . به خدا بايد حقيرانه جزيه بدهيد . اگر سوى روم گريزان شويد دربارهء شما نامه نويسم ، آنگاه اسيرتان كنم . » گفتند : « چيزى از ما بگير و نام آن را جزيه مگذار . » گفت : « ما نام آن را جزيه مىگذاريم و شما هر چه مىخواهيد بناميد . » على بن ابى طالب گفت : « اى امير مؤمنان مگر سعد زكات را دو برابر از آنها نگرفته است ؟ » گفت : « چرا » و سخن على ع را شنيد و زكات را به جاى جزيه از آنها پذيرفت كه بر اين قرار بازگشتند .\r\nمردم بنى تغلب گردنفراز و با مناعت بودند پيوسته با وليد نزاع داشتند و وليد قصد آنها كرد . عمر خبر يافت و بيم كرد كه وليد را به زحمت اندازند و صبرش تمام شود و به آنها بتازد ، او را برداشت و فرات بن حيان و هند بن عمرو جملى را به جايش\r\n","description":"","footnote":"","page_name":" 1864 ","page_number":197},
  {"content":"\r\nگماشت .\r\nگويد : وليد برفت و يكصد شتر خويش را به حريث بن نعمان كنانى تغلبى سپرد كه پس از رفتن وليد در كار شتران وى خيانت كرد .\r\nگويد : فتح جزيره در ذىحجهء سال هفدهم بود .\r\nدر همين سال ، يعنى سال هفدهم ، عمر به آهنگ شام از مدينه برون شد\r\nو به گفتهء ابن اسحاق و واقدى تا سرغ رفت .\r\nمحمد بن اسحاق گويد : عمر به سال هفدهم آهنگ غزاى شام كرد و چون به سرغ رسيد سران سپاه ها پيش وى آمدند و گفتند : « ولايت وبايى است . » و او با كسان سوى مدينه بازگشت .\r\nعبد الله بن عباس گويد : عمر به آهنگ غزا برون شد ، مهاجران و انصار با وى بودند همه كسان آمده بودند و چون به سرغ رسيد سران سپاه ها ابو عبيدة بن جراح و يزيد بن ابى سفيان و شرحبيل بن حسنه پيش وى آمدند و گفتند : « ولايت وبايى است » عمر گفت : « مهاجران نخستين را به نزد من فراهم آر » گويد : و چون فراهمشان آوردم و با آنها مشورت كرد اختلاف كردند : بعضى - شان مىگفتند : « به قصد خداى و ثواب او سفر كرده اى ، روانيست كه به سبب بلايى كه رخ داده از سفر بازمانى » بعضى ديگر مىگفتند : « بلاست و نابودى كه نبايد سوى آن روى » و چون قوم اختلاف كردند گفت : « برويد » . آنگاه گفت : « انصاريانى را كه به اين ديار مهاجرت كرده‌اند پيش من فراهم آر » گويد : و چون فراهمشان آوردم با آنها مشورت كرد كه چون مهاجران بودند ، گويا سخنان آنها را شنيده بودند و همانند آن سخن آوردند و چون اختلاف كردند گفت : « برويد » آنگاه گفت : « قرشيانى را كه پس از فتح مكه مهاجرت كرده‌اند پيش من\r\n","description":"","footnote":"","page_name":" 1865 ","page_number":198},
  {"content":"\r\nفراهم آر » و چون فراهمشان آوردم با آنها مشورت كرد كه اختلاف نكردند و گفتند : « با كسان برگرد كه بلاست و فنا » گويد : عمر به من گفت : « ابن عباس ! ميان مردم بانگ بزن و بگو :\r\n« امير مؤمنان مىگويد كه من صبحگاهان سوار مىشوم ، شما نيز سوار شويد . » گويد : صبحگاهان عمر سوار شد كسان نيز سوار شدند و چون به دور وى فراهم آمدند گفت : « اى مردم ، من باز مىگردم ، شما نيز بازگرديد » ابو عبيدة بن جراح گفت : « از تقدير خدا مىگريزيد ؟ » گفت : « آرى ، از تقدير خدا سوى تقدير خدا مىگريزيم .\r\nاگر يكى به دره اى رود كه دو كناره دارد يكى سرسبز و ديگرى خشك ، آنكه بر كنارهء خشك مىچراند به تقدير خدا مىچراند و آنكه بر كنارهء سرسبز مىچراند به تقدير خدا مىچراند . » آنگاه گفت : « اى ابو عبيده بهتر بود اين سخن را كسى جز تو مىگفت » و او را از مردم به كنارى كشيد كه با وى سخن كند .\r\nگويد : « در اين هنگام عبد الرحمن بن عوف بيامد كه عقب مانده بود و شبانگاه با كسان حضور نداشته بود و گفت : « چه خبر است ؟ » و چون قصه را با او بگفتند گفت : « حديثى در اين باره به نزد من هست . » عمر گفت : « تو به نزد ما امين و راست گفتارى ، حديث چيست ؟ » گفت : « شنيدم كه پيمبر خدا صلى الله عليه و سلم مىگفت كه وقتى شنيديد در ديارى و با هست آنجا نرويد و اگر و با آمد و آنجا هستيد ، به فرار از و با برون مشويد ، يعنى تنها به قصد فرار برون مشويد » عمر گفت : « حمد خداى ، اى مردم به راه افتيد » و به راه افتاد .\r\nسالم بن عبد الله گويد : عمر به سبب حديث عبد الرحمن بن عوف با كسان بازگشت و چون عمر بازگشت ، عمال سپاهها به كار خويش بازگشتند .\r\n","description":"","footnote":"","page_name":" 1866 ","page_number":199},
  {"content":"\r\nاما روايت سيف چنين است كه گويد : در شام و مصر و عراق و با شد و در شام بماند . در محرم و صفر در همه شهرها كسان بمردند و و با برخاست كه به عمر نوشتند ، مگر از شام .\r\nگويد : عمر بيامد و چون نزديك شام رسيد ، شنيد كه و با سختتر شد .\r\nصحابيان گفتند : « پيمبر خدا صلى الله عليه و سلم فرمود كه وقتى به ديارى و با هست آنجا مرويد و چون به ديارى و با آمد و آنجا هستيد از آن بيرون مشويد . » پس عمر بازگشت و چون و با برفت به او نوشتند و از آنها كه به جا مانده بودند سخن آوردند و او در ماه جمادى الاول سال هفدهم كسان را فراهم آورد و دربارهء كار ولايات با آنها مشورت كرد و گفت : « در نظر دارم كه در ولايات بگردم و در - كارهاى مسلمانان بنگرم ، راى شما چيست ؟ »\r\nگويد : كعب الاحبار كه در ميان جمع بود و در همان سال اسلام آورده بود ، گفت : « اى امير مؤمنان مىخواهى از كدام ولايت آغاز كنى ؟ » گفت : « از عراق » گفت : « چنين مكن كه شر ده جزء است و خير ده جزء ، يك جزء خير در مشرق است و نه جزء در مغرب و يك جزء شر در مغرب است و نه جزء در مشرق ، شاخ شيطان آنجاست با هر بيمارى سخت » اصبح گويد : على برخاست و گفت : « اى امير مؤمنان ، كوفه هجرت پس از هجرت است و قبهء اسلام است ، روزى بيايد كه هر مؤمنى سوى آن رود يا مشتاق رفتن باشد ، به خدا بوسيلهء مردم آن نصرت رخ دهد چنان كه بوسيلهء سنگ بر قوم لوط نصرت رخ نمود . » قاسم بن ابى امامه گويد : عثمان گفت : « اى امير مؤمنان مغرب سرزمين شر است ، شر را ده قسمت كرده‌اند يك جزء در همهء مردم است و بقيه آنجاست . » ابو ماجد گويد عمر گفت : « كوفه نيزهء خداست و قبهء اسلام و جمجمهء عرب كه\r\n","description":"","footnote":"","page_name":" 1867 ","page_number":200},
  {"content":"\r\nمرزهاى عرب را نگهدارند و به شهرها كمك فرستند اما مواريث مردم عمواس رو به تباهى دارد ، از آنجا آغاز مىكنم » ربيع بن نعمان گويد : عمر گفت : « مواريث مردم در شام رو به تباهى دارد ، از آنجا آغاز مىكنم و مواريث را تقسيم مىكنم و آنچه را قصد دارم به انجام مىرسانم ، آنگاه باز مىگردم و در ولايات مىروم و فرمان خويش را به آنها مىدهم . » گويد : عمر چهار بار سوى شام رفت ، دو بار به سال شانزدهم و دو بار به سال هفدهم ، در سفر اول سال هفدهم وارد شام شد .\r\nمحمد بن مسلم گويد : پيمبر خدا صلى الله عليه و سلم گفت : « حفظ را به ده جزء تقسيم كردند كه نه جزء در تركان است و يك جزء در كسان ديگر . جزء تقسيم كرده‌اند نه جزء در فاسهاست و يك جز در كسان ديگر بخل را به ده جزء تقسيم كردند\r\nنه جزء در سياهان است و يك جزء در كسان ديگر . شرم را به ده جزء تقسيم كردند نه جزء در زنان است و يك جزء در كسان ديگر . حسد را به ده جزء تقسيم كردند نه جزء در عرب است و يك جزء در كسان ديگر . تكبر را به ده جزء تقسيم كردند نه جزء در روميان است و يك جزء در مردم ديگر . »\r\n\r\nاختلاف دربارهء طاعون عمواس كه در چه سال بود\r\nابن اسحاق گويد : و چون سال هيجدهم در آمد طاعون عمواس رخ داد كه مردم نابود شدند ، ابو عبيدة بن جراح كه سالار مردم بود در گذشت و نيز ، معاذ بن جبل و يزيد بن ابى سفيان و حارث بن هشام و سهيل بن عمرو و عتبة بن سهيل و بزرگان مردم .\r\nابو معشر نيز گويد : طاعون عمواس به سال هيجدهم بود .\r\nطارق بن شهاب بجلى گويد : سوى ابو موسى رفتم كه صحبت كنم ، او در خانهء خويش به كوفه بود ، چون نشستم گفت : « ميتوانيد زودتر برويد كه در اين\r\n","description":"","footnote":"","page_name":" 1868 ","page_number":201},
  {"content":"\r\nخانه يكى به اين بيمارى دچار شده ، ميتوانيد كه از اين دهكده دورى كنيد و به ولايات ديگر رويد تا اين و با برود ، اكنون به شما مىگويم كه كداميك از اقسام پرهيز از و با مكروه است : اينكه كسى برود و پندارد اگر مانده بود مىمرد ، يا آنكه مانده و نرفته پندارد كه اگر برون شده بود نمىگرفت . اگر مردم مسلمان چنين گمان نكند ميتواند كه برون شود و از و با دورى كند . به سال طاعون عمواس با ابو عبيدة ابن جراح بودم و چون كار بيمارى بالا گرفت و خبر به عمر رسيد\r\nبه ابو عبيده نامه نوشت كه او را از شام برون برد ، نوشته بود : « درود بر تو ، اما بعد مرا حاجتى پيش آمده كه مىخواهم رو به رو با تو بگويم ، دستور مىدهم كه وقتى در اين نامه نگريستى آن را به زمين نگذارى تا سوى من آيى » گويد : ابو عبيده بدانست كه عمر خواسته او را از و با دور كند و گفت : « خداى امير مؤمنان را ببخشد . » آنگاه به او نوشت كه اى امير مؤمنان ، حاجت تو را دانستم ، من با سپاه مسلمانانم و خويشتن را از اين جمع برى نمىبينم و نمىخواهم از آنها دور شوم تا خدا فرمان و قضاى خويش را بر من و آنها روان كند . اى امير مؤمنان مرا از دستور خويش معاف دار و در سپاهم واگذار » گويد : و چون عمر نامهء او را بخواند بگريست ، كسان گفتند : « اى امير مؤمنان مگر ابو عبيد در گذشته ؟ » گفت : « نه ، اما گويى چنين گفته » آنگاه به ابو عبيده نوشت : « درود بر تو ، اما بعد ، تو كسان را به سرزمينى پست منزل داده اى ، آنها را به سرزمينى بلند و دور ببر » گويد : و چون نامهء عمر به ابو عبيده رسيد مرا پيش خواند و گفت : « اى ابو موسى ، نامهء امير مؤمنان چنين مىگويد ، برو و براى مردم منزلگاهى بجوى تا آنها را از پى تو بيارم . »\r\n","description":"","footnote":"","page_name":" 1869 ","page_number":202},
  {"content":"\r\nگويد : و من به منزل خويش آمدم كه سفر آغاز كنم و ديدم كه همسرم مبتلا شده ، پيش ابو عبيده بازگشتم و گفتم : « به خدا در خانهء من اتفاقى افتاده . » گفت : « شايد همسرت مبتلا شده ؟ » گفتم : « آرى » گويد : بگفت تا شتر وى را بيارند و چون بياوردند و پا در ركاب نهاد طاعون گرفت و گفت : « به خدا مبتلا شدم » آنگاه با كسان تا جابيه رفت و و با از كسان برداشته شد .\r\nشهر بن حوشب اشعرى گويد : وقتى كار بيمارى بالا گرفت ، ابو عبيده به سخن ايستاد و گفت : « اى مردم ، اين بيمارى ، رحمت پروردگار شماست و خواستهء پيمبرتان محمد صلى الله عليه و سلم است و سبب مرگ پارسيايان سلف بوده است . ابو عبيده از خدا مىخواهد كه نصيب وى را بدهد » پس از آن طاعون گرفت و بمرد .\r\nو معاذ بن جبل جانشين وى شد .\r\nگويد : پس از مرگ وى معاذ به سخن ايستاد و گفت : « اى مردم ، اين بيمارى رحمت پروردگار شما است و خواستهء پيمبرتان است و سبب مرگ پارسيان سلف بوده است . معاذ از خدا مىخواهد كه نصيب خاندان وى را بدهد . » پس پسر وى عبد الرحمن طاعون گرفت و بمرد ، پس از آن به سخن ايستاد و براى خويش طلب كرد و طاعون به كف دستش افتاد . ديدمش كه بدان مىنگريست آنگاه بر پشت دست خويش بوسه مىزد و مىگفت : « دوست ندارم كه به عوض تو چيزى از اين دنيا داشته باشم » گويد : و چون بمرد عمرو بن عاص جانشين وى شد و به سخن ايستاد و گفت :\r\n« اى مردم ، اين بيمارى وقتى بيايد چون آتش شعله ور شود ، از آن به كوهستانها گريزيد » ابو واثله دئلى گفت : « نادرست گفتى ، به خدا من صحبت پيمبر خدا صلى الله عليه و سلم يافتم و تو از اين خرمن بدترى »\r\n","description":"","footnote":"","page_name":" 1870 ","page_number":203},
  {"content":"\r\nگفت : « به خدا جوابت نمىدهم ، به خدا قسم اينجا نمىمانيم آنگاه برون شد و كسان برون شدند و پراكنده شدند و خدا طاعون را از آنها برداشت » گويد : و چون عمر بن خطاب از راى عمرو بن عاص خبر يافت به خدا آن را ناخوش نداشت .\r\nعبد الله بن زيد جرمى ، ابو قلابه ، گويد : اين سخن از گفتار ابو عبيده و گفتار معاذ ابن جبل به من رسيد كه اين بيمارى رحمت پروردگار شماست و خواستهء پيمبرتان است و سبب مرگ پارسايان سلف بوده است و مىگفتم چگونه پيمبر خدا صلى الله عليه و سلم اين بيمارى را براى امت خويش خواسته تا يكى از مؤمنان گفت كه از پيمبر شنيده بود كه جبرئيل عليه السلام پيش وى آمد و گفت : « فناى امت تو به طعن است يا طاعون ؟ » و پيمبر خداى صلى الله عليه و سلم همى گفت : « خدايا فناى طاعون » و من بدانستم كه ابو عبيده و معاذ همين را منظور داشتند .\r\nمحمد بن اسحاق گويد : وقتى خبر درگذشت ابو عبيده و يزيد بن ابى سفيان به عمر رسيد معاوية بن ابى سفيان را سالار سپاه و خراج دمشق كرد و شرحبيل بن حسنه را به سپاه و خراج اردن گماشت .\r\nبه پندار سيف طاعون عمواس به سال هفدهم بود .\r\nابو عثمان گويد : اين طاعون ، يعنى طاعون عمواس ، چنان كشنده بود كه كس نظير آن نديده بود و به سبب آن دشمن در مسلمانان طمع آورد و دل مسلمانان بيمناك شد كه بسيار كس بكشت و مدت درازى ببود ، چند ماه طول كشيد و مردم از دوام آن شگفتى كردند .\r\nابو سعيد گويد : در بصره از طاعون ، مرگ و مير بسيار شد ، يكى از مردم بنى - غنم به غلام عجمى خويش گفت كه يگانه فرزند خردسال او را بر خرى بنشاند و سوى سفوان برد تا او نيز برسد . غلام آخر شبى برفت و او به دنبال وى روان شد و نزديك\r\n","description":"","footnote":"","page_name":" 1871 ","page_number":204},
  {"content":"\r\nسفوان رسيد كه نزديك فرزند و غلام خويش بود و غلام شعرى به اين مضمون همىخواند :\r\n« خدا از خرى باز نمىماند .\r\n« و نه از نوسالى گريزان « گاه باشد كه مرگ پيشاپيش رونده باشد » و به ترديد افتاد و چون به آنها رسيد خودشان بودند و به غلام خويش گفت :\r\n« واى بر تو ، چه مىگفتى ؟ » غلام گفت : « ندانم » گفت : « بازگرد » اين بگفت و با فرزند خويش بازگشت و بدانست كه آيتى شنيده و بديده است .\r\nگويد : يكى مىخواست سوى ديارى رود كه آنجا طاعون بود و پس از حركت به ترديد افتاد و غلام عجمى او شعرى به اين مضمون خواند :\r\n« اى كه غمگينى ، غم مخور « كه اگر تب بر تو مقدر باشد « تب مىكنى در همين سال ، يعنى سال هفدهم ، عمر براى آخرين بار سوى شام آمد و به گفتهء سيف ديگر آنجا نرفت .\r\nروايت ابن اسحاق را پيش از اين آورده‌ايم .\r\n\r\nسخن دربارهء اين سفر عمر و آنچه در بارهء مصالح مسلمانان كرد\r\nابو حارثه گويد : عمر روان شد و على عليه السلام را در مدينه جانشين كرد صحابيان را نيز همراه برد\r\nو شتابان برفتند ، از راه ايله عبور كرد و چون نزديك آنجا\r\n","description":"","footnote":"","page_name":" 1872 ","page_number":205},
  {"content":"\r\nرسيد از راه بگشت و غلامش به دنبال او بود . آنگاه پياده شد و زهراب كرد آنگاه بيامد و بر شتر غلام خويش نشست كه پوست وارونه اى بر آن بود و شتر خود را به غلام داد و چون پيشاهنگان مردم به دو رسيدند گفتند : « امير مؤمنان كجاست ؟ » گفت : « پيش روى شماست » از اين سخن خويش را مقصود داشت اما آنها پيش رفتند و از او گذشتند و او برفت تا به ايله رسيد و فرود آمد و به پيشوازيان گفتند : « امير مؤمنان وارد ايله شد و آنجا فرود آمد » و آنها پيش وى بازگشتند .\r\nهشام بن عروه بنقل از پدرش گويد : وقتى عمر بن خطاب با مهاجران و انصار سوى ايله آمد و پيراهن كرباسى خود را كه نشيمنگاه آن در طول راه پاره شده بود به اسقف داد و گفت : « اين را بشوى و وصله كن » گويد : اسقف پيراهن را ببرد و وصله زد و يكى ديگر همانند آن بدوخت و پيش عمر آورد كه به دو گفت : « اين چيست ؟ » اسقف گفت : « اين پيراهن تو است كه شستم و وصله زدم اما اين پوششى است كه از خودم به تو مىدهم » گويد : عمر آن را بديد و دست ماليد آنگاه پيراهن خويش را بپوشيد و پيراهن وى را پس داد و گفت : « اين عرق را بهتر مىگيرد » رافع بن عمر گويد : در جابيه شنيدم كه عباس به عمر مىگفت : « چهار چيز است كه هر كه بدان كار كند عدالت كرده است : امانت در مال و مساوات در قسمت و وفا به وعده و بركنارى از عيب ، خود و كسانت را پاكيزه دار » ابو حارثه گويد : عمر مقرريها را تقسيم كرد و قشلاق و ييلاقها را معين كرد و مرزها و پادگانهاى شام را استوار كرد و آنجا بگشت و در هر ولايت اين چيزها را معين كرد ، عبد الله بن قيس را بر سواحل ولايتها گماشت ، شرحبيل را معزول كرد و معاويه\r\n","description":"","footnote":"","page_name":" 1873 ","page_number":206},
  {"content":"\r\nرا به كار گماشت و ابو عبيده را سالارى داد و خالد را زير فرمان او نهاد . شرحبيل به دو گفت :\r\n« اى امير مؤمنان ، مرا به سبب نارضايى عزل كردى ؟ » گفت : « نه ، تو چنان بودى كه مىخواستم ، ولى مردى نيرومندتر مىخواستم . » گفت : « چنين باشد ، اما سبب را با مردم بگوى كه مايهء بدنامى من نشود . » گويد : عمر به سخن ايستاد و گفت : « اى گروه مردم به خدا من شرحبيل را بسبب نارضايى عزل نكردم ، بلكه مردى نيرومندتر مىخواستم » و هم او عمرو بن عبسه را بر انبارها گماشت و همه چيز را معين كرد آنگاه با مردم به وداع ايستاد .\r\nعدى بن سهيل گويد : وقتى عمر از مرزها و كارهاى خويش فراغت يافت مواريث را تقسيم كرد و سهم ورثه را نسبت به يك ديگر معين كرد و به وارثان زندهء هر كس داد .\r\nشعبى گويد : حارث بن هشام با هفتاد كس از خاندان خود به شام رفته بود و بيش از چهار كس از آنجا باز نيامد و مهاجر بن خالد بن وليد شعرى به اين مضمون گفت :\r\n« هر كه در شام ساكن شود « آنجا آرام گيرد « شام اگر ما را فنا نكند « غمگين شود « بيست سوار از بنى ريطه را « نابود كرد « كه سبيلشان چيده نشده بود « از بنى اعمامشان نيز\r\n","description":"","footnote":"","page_name":" 1874 ","page_number":207},
  {"content":"\r\n« به همين شمار نابود كرد « و اين مايهء شگفتى كسان است « مرگشان از طعن و طاعون بود « و اين را تقدير براى ما رقم زده بود . » گويد : عمر در ذى حجه از شام سوى مدينه بازگشت و هنگام رفتن به سخن ايستاد و حمد و ثناى خدا كرد و گفت :\r\n« مرا بر شما ولايت دادند ان شاء الله تعهد خود را دربارهء امور « شما به سر بردم ، إن شاء الله در غنيمت و منازل و مغازى با شما عدالت « كرديم و آنچه را پيش شماست سامان داديم ، سپاهيان آماده كرديم ، مرزها « را معين كرديم و شما را منزل داديم و چندان كه غنيمت و حاصل جنگهاى « شام اقتضا داشت ، شما را مرفه داشتيم ، مقررى معين كرديم و عطا و روزى « و كمك داديم ،\r\nهر كه چيزى داند كه بايد عمل شود و به ما بگويد « ان شاء الله بدان عمل كنيم و لا قوة الا بالله . » آنگاه وقت نماز رسيد ، كسان گفتند : « چه شود اگر به بلال گويى اذان گويد . » عمر به دو گفت كه اذان گويد ، و هنگام اذان بلال همه كسانى كه صحبت پيمبر خدا صلى الله عليه و سلم داشته بودند بگريستند تا ريششان تر شد و عمر از همه سختتر مىگريست ، آنها كه صحبت پيمبر نداشته بودند از گريهء صحابيان و ياد او صلى الله عليه و سلم گريستند .\r\nابو حارثه گويد : خالد همچنان عامل قنسرين بود تا به غزايى رفت كه غنيمت بسيار گرفت و سهم خويش را نيز قسمت كرد .\r\nابى المجالد نيز روايتى چون اين دارد با اين اضافه كه خالد به حمام شد و از پى نوره تن خويش را با جوشاندهء زعفران آميخته به شراب مالش داد .\r\nعمر به دو نوشت : « شنيده‌ام خويشتن را به شراب مالش داده اى ، خدا ظاهر\r\n","description":"","footnote":"","page_name":" 1875 ","page_number":208},
  {"content":"\r\nو باطن شراب را حرام كرده چنان كه ظاهر و باطن گناه را حرام كرده مسح شراب را نيز چون نوشيدن آن حرام كرده و بايد شسته شراب را به تنهاى خويش نماليد كه نجس است اگر كرده‌ايد ديگر نكنيد .\r\nخالد به دو نوشت ما شراب را كشتيم كه وسيلهء شست و شو شد و ديگر شراب نبود .\r\nعمر به دو نوشت : « به گمانم خاندان مغيره بليهء خشونت دارند ، خدا شما را بر اين صفت نميراند » . و قضيه به همين جا ختم شد .\r\nدر همين سال ، يعنى سال هفدهم به گفتهء سيف خالد بن وليد و عياض بن غنم ، به سرزمين روميان حمله بردند .\r\nگويد : به سال هفدهم خالد و عياض بن غنم سوى سرزمين روميان رفتند و اموال فراوان گرفتند ، آنها از جابيه رفته بودند . وقتى عمر سوى مدينه بازگشت ابو عبيده عامل حمص بود و خالد زير فرمان وى بود و عامل قنسرين بود . عامل دمشق يزيد بن ابى سفيان بود ، عامل اردن معاويه بود ، عامل فلسطين علقمة بن مجزز بود ، عامل انبارها عمرو بن عبسه بود ، عامل سواحل عبد الله بن قيس بود و بر هر عملى عاملى گماشته بود و پادگانهاى شام و مصر و عراق به همان صورت كه به سال هفدهم سامان گرفت تاكنون بجاست و هيچ قومى پادگان ديگرى پديد نياورد مگر اينكه كسانى كافر شوند كه بر آنها بتازند و پادگانى نهند .\r\nابو حارثه گويد : وقتى خالد باز آمد و مردم بدانستند در اين جنگ تابستانى غنايم فراوان گرفته كسانى از دور و نزديك از او چيز خواستند ، اشعث بن قيس از جمله كسانى بود كه در قنسرين از خالد چيز خواست كه ده هزار به او جايزه داد .\r\nگويد : و چنان بود كه چيزى از كارها از عمر نهان نمىماند ، از عراق به او نوشته بودند كه چه كسانى رفته‌اند و از شام نوشته بودند كه چه كسانى جايزه گرفته‌اند .\r\nعمر پيك را پيش خواند و همراه وى به ابو عبيده نوشت كه خالد را بدارد و عمامه اش\r\n","description":"","footnote":"","page_name":" 1876 ","page_number":209},
  {"content":"\r\nرا به گردنش اندازد و كلاهش را بردارد تا معلوم دارد جايزهء اشعث را از كجا داده از مال خويش يا از غنايمى كه گرفته است ؟ اگر گويد از غنيمت بود به خيانت اقرار كرده و اگر گويد از مال خويش داده اسراف كرده و به هر حال او را معزول كن و عمل وى را ضميمهء كار خويش كن .\r\nابو عبيده به خالد نوشت كه پيش وى آمد آنگاه مردم را فراهم آورد و بر منبر نشست و پيك برخاست و گفت : « اى خالد ، آيا از مال خويش ده هزار جايزه داده اى يا از غنايم ؟ » اما خالد جواب نداد تا سخن مكرر كرد و ابو عبيده همچنان خاموش بود و چيزى نمىگفت .\r\nآنگاه بلال برخاست و گفت : « امير مؤمنان دربارهء تو چنين و چنان فرمان داده و كلاه وى را برگرفت و عمامه به گردنش افكند و گفت : « چه مىگويى از مال خودت بود يا از غنيمت ؟ » گفت : « از مال خودم بود . » پس بلال او را رها كرد و كلاهش را بداد و به دست خود عمامهء او را بست و گفت : « از واليان خويش اطاعت مىكنيم و بزرگان خويش را حرمت و خدمت مىكنيم . » گويد : خالد متحير مانده بود و نمىدانست معزول است\r\nيا نه ؟ ابو عبيده نيز به او خبر نداد و چون عمر مدتى انتظار كشيد و خالد نرسيد ، حدس زد كه چه شده و به خالد نوشت كه برود .\r\nخالد پيش ابو عبيده آمد و گفت : « خدايت بيامرزاد منظورت از اين كار چه بود كه چيزى را كه دوست داشتم پيش از اين بدانم از من نهان داشتى ؟ » ابو عبيده گفت : « به خدا نمىخواستم ترا نگران كنم ، چاره نبود كه مىدانستم اين خبر ترا نگران مىكند . »\r\n","description":"","footnote":"","page_name":" 1877 ","page_number":210},
  {"content":"\r\nگويد : خالد به قنسرين بازگشت و با مردم آنجا سخن كرد و وداع گفت و بار ببست و سوى حمص آمد و سخن كرد و وداع گفت . آنگاه آهنگ مدينه كرد و پيش عمر رسيد و از او گله كرد و گفت : « به مسلمانان از تو گله كردم به خدا اى عمر دربارهء من خوب نكردى . » عمر گفت : « اين ثروت از كجا آمده ؟ » گفت : « از غنايم و سهم خودم ، هر چه بيشتر از شصت هزار باشد مال تو » پس عمر دارايى وى را تقويم كرد و بيست هزار به او رسيد كه به بيت المال داد . آنگاه گفت : « اى خالد به خدا تو پيش من محترمى و به نزد من محبوب ، پس از اين دربارهء چيزى از من گله نخواهى كرد . » عدى بن سهيل گويد : عمر به مردم ولايات نوشت كه خالد را به سبب نارضايى يا خيانت معزول نكردم ولى مردم مفتون وى شده بودند و بيم داشتم كه به دو اقبال كنند و دل در او بندند ، خواستم بدانند كه صانع خداست و در معرض فتنه نباشند .\r\nسالم گويد : وقتى خالد پيش عمر آمد ، عمر شعرى به تمثيل خواند كه مضمون آن چنين بود :\r\n« كارى كردى كه كس مانند تو نكرد .\r\n« اما هر چه مردمان كنند كار خداست . » و از او غرامت گرفت پس از آن عوض داد و اين نامه را دربارهء او به مردم نوشت كه حال وى معلوم شود و او را مبرا كرد .\r\nبه گفتهء واقدى در همين سال ، يعنى سال هفدهم ، عمر عمره كرد و مسجد الحرام را بساخت و وسعت بيفزود و بيست شب در مكه ببود و خانهء كسانى را كه نخواستند بفروشند به ويرانى داد و بهاى خانه ها را در بيت المال نهاد تا گرفتند .\r\nعمرهء عمر در ماه رجب بود و زيد بن ثابت را در مدينه جانشين كرد .\r\nگويد : در همين سفر عمره ، بگفت تا علايم حرم را تجديد كنند و مخرمة بن\r\n","description":"","footnote":"","page_name":" 1878 ","page_number":211},
  {"content":"\r\nنوفل و از هر بن عبد عوف و خويطب بن عبد العزى و سعيد بن يربوع را مامور اين كار كرد .\r\nكثير بن عبد الله مزنى بنقل از جدش گويد : به سال هفدهم در سفر عمره همراه عمر بوديم ، در راه مردم آبها با وى سخن كردند كه ميان مكه و مدينه منزلهايى بسازند كه پيش از آن بنا آنجا نبود . عمر اجازه داد و شرط كرد كه ابن سبيل را در سايه و آب مقدم دارند .\r\nواقدى گويد : در همين سال عمر بن خطاب ، ام كلثوم دختر على بن ابى طالب را كه از فاطمه دختر پيمبر خدا صلى الله عليه و سلم بود به زنى گرفت و در ذى - قعده به خانهء خود برد .\r\nگويد : در همين سال به ماه ربيع الاول عمر ولايت بصره را به ابو موسى داد و فرمان داد كه مغيره را پيش وى روانه كند و چنان كه در روايت زهرى هست ابو بكره و شبل بن معبد بجلى و نافع بن كلده و زياد بر ضد وى شهادت دادند .\r\nيعقوب بن عقبه گويد : مغيره پيشام جميل رفت و آمد داشت كه زنى از بنى - هلال بود و شوهرى از طايفهء ثقيف داشته بود ، بنام حجاج بن عبيد ، كه مرده بود . مغيره پيش وى مىرفت ، مردم بصره از اين خبر يافتند و آن را وحشت آور شمردند . يك روز كه مغيره پيش آن زن رفت مراقبان گماشته بودند و همه كسان كه حاضر بودند برفتند و پرده برداشتند و مغيره را ديدند كه با زن در آميخته بود .\r\nآنگاه ابو بكره پيش عمر رفت كه صداى او را شنيد و پرده اى در ميانه حايل بود و گفت : « ابو بكره ! » گفت : « بله » گفت : « براى شرى آمده اى » گفت : « مغيره مرا به راه انداخته است » آنگاه قصه را با وى بگفت .\r\n","description":"","footnote":"","page_name":" 1879 ","page_number":212},
  {"content":"\r\nگويد : عمر ابو موسى اشعرى را بعنوان عامل فرستاد و گفت\r\nكه مغيره را پيش وى فرستد . مغيره كنيزى به ابو موسى هديه داد و گفت : « او را براى تو پسنديده‌ام » و ابو موسى مغيره را پيش فرستاد .\r\nمالك بن اوس بن عدنان گويد : در حضور عمر بودم كه مغيره را پيش وى آوردند وى با زنى از بنى مره زناشويى كرده بود .\r\nگويد : عمر به دو گفت : « تو بى خيالى و پاى بند شهوت . » گويد : شنيدم كه در بارهء زن پرسش مىكرد .\r\nمغيره گفت : « رمطا نام دارد ، شوهرش از طايفهء ثقيف بوده و خودش از مردم بنى هلال است . » ابو جعفر گويد : سبب اختلاف مغيره و ابو بكره كه بر ضد وى شهادت داد مطابق روايت عمرو چنان بود كه مغيره با ابو بكره همچشمى داشت و ابو بكره بهر مناسبت با وى مفاخره مىكرد ، در بصره همسايه بودند و كوچه اى ميانشان فاصله بود و بالا خانه هايشان مقابل هم بود و روزنها رو به رو بود .\r\nگويد : و چنان شد كه تنى چند در بالاخانه ابو بكره فراهم آمده بودند و سخن مىكردند ، بادى وزيد و روزنه را بگشود ، ابو بكره برخاست كه آن را ببندد و مغيره را كه باد روزن بالاخانهء او را نيز گشوده بود ديد كه ميان دو پاى زنى نشسته بود و به حاضران گفت : « برخيزيد و بنگريد . » وقتى برخاستند و نگريستند گفت : « شاهد باشيد . » گفتند : « اين كيست ؟ » گفت : « ام جميل دختر افقم » گويد : ام جميل از طايفهء بنى عامر بن صعصعه بود و همدم مغيره بود و پيش اميران و بزرگان مىرفت كه به روزگار وى بعضى زنان چنين مىكردند .\r\nگفتند : « ما كفلهايى ديديم و ندانيم كه صورت كيست » و چون برخاست\r\n","description":"","footnote":"","page_name":" 1880 ","page_number":213},
  {"content":"\r\nترديدشان برفت و چون مغيره براى نماز رفت ابو بكره مانع نماز كردن وى شد و گفت : « پيشواى نماز ما مباش » گويد : قصه را براى عمر نوشتند و نامه ها در ميان رفت و عاقبت عمر ابو موسى را پيش خواند و گفت : « اى ابو موسى ، ترا عامل مىكنم و سوى سرزمينى مىفرستم كه شيطان در آنجا تخم نهاده و جوجه آورده هر چه را شناختى پابند آن باش و ديگر مكن كه خدا كار ترا ديگر كند . » ابو موسى گفت : « اى امير مؤمنان\r\nتنى چند از اصحاب پيمبر خداى را از مهاجر و انصار به كمك من فرست كه آنها را در اين امت و اين گونه كارها چون نمك يافته‌ام كه طعام جز بدان سامان نيابد » عمر گفت : « هر كه را خواهى به كمك گير » و او بيست و نه كس را به كمك گرفت كه انس بن مالك و عمران بن حصين و هشام بن عامر از آن جمله بودند .\r\nآنگاه ابو موسى با جماعت برفت تا در مربد بصره فرود آمد و چون مغيره خبر يافت كه ابو موسى در مربد فرود آمده گفت : « به خدا ابو موسى به زيارت يا تجارت نيامده بلكه به سالارى آمده » گويد : در اين سخن بودند كه ابو موسى وارد شد و نامهء عمر را به مغيره داد كه مختصرترين نامه اى بود كه ميشد نوشت . چهار جمله بود كه عزل كرده بود و عتاب كرده بود و ترغيب و دستور شتاب داده بود و سالار معين كرده بود . نوشته بود .\r\n« اما بعد ، خبرى وحشتزا در بارهء تو رسيد ، ابو موسى را به امارت فرستادم كار خود را به او تحويل كن و بشتاب » به مردم بصره نيز نوشته بود :\r\n« اما بعد ، ابو موسى را به امارت شما فرستادم كه حق ضعيف را از قوى بگيرد و همراه شما با دشمن پيكار كند و از دينتان دفاع كند و\r\n","description":"","footnote":"","page_name":" 1881 ","page_number":214},
  {"content":"\r\nغنيمت شما را بشمارد و ميانتان تقسيم كند و راههايتان را پاك كند » آنگاه مغيره كنيزى از مواليد طايف به نام عقيله هديهء ابو موسى كرد و گفت :\r\n« او را براى تو پسنديده‌ام » كه كنيزى خوبروى بود .\r\nمغيره و ابو بكره و نافع بن كلده و زياد و شبل بن معبد بجلى روان شدند تا پيش عمر رسيدند و آنها را با مغيره فراهم آورد .\r\nمغيره گفت : « از اين بندگان بپرس مرا چگونه ديدند ؟ از روبرو يا از پشت سر ؟ و زن را چگونه ديدند و چگونه شناختند ؟ اگر روبروى من بودند چگونه پرده نداشتم ؟ اگر از پشت سر ديدند به چه حق ديدند مرا در خانه‌ام روى زنم روا داشتند ؟\r\nبه خدا با زنم آميخته بودم كه همانند آن زن بود » عمر از ابو بكره آغاز كرد كه بر ضد مغيره شهادت داد كه وى را ميان دو پاى ام جميل ديده كه چون ميل در سرمه دان داخل و خارج مىكند .\r\nگفت : « آنها را چگونه ديدى ؟ » گفت : از پشت سر » گفت : « چگونه سرها را شناختى ؟ » گفت : « روى پا بلند شدم » آنگاه شبل بن معبد را پيش خواند و همانگونه شهادت داد .\r\nپرسيد : « از پشت سر ديديشان يا از پيش روى ؟ »\r\nگفت : « از پيش روى . » نافع نيز همانند ابو بكره شهادت داد . اما زياد مانند آنها شهادت نداد گفت :\r\n« او را ديدم كه ميان دو پاى زنى نشسته بود ، دو پاى حنازده ديدم كه مىلرزيد با دو كفل لخت ، و صداى نفس زدن سخت شنيدم . » گفت : « آيا چون ميل در سرمه دان ديدى ؟ » گفت : « نه »\r\n","description":"","footnote":"","page_name":" 1882 ","page_number":215},
  {"content":"\r\nگفت : « آيا زن را مىشناسى ؟ » گفت : « نه ، ولى شباهت او را ميدانم . » گفت : « به يك سو شو . » آنگاه بگفت تا آن سه تن را حد زدند و اين آيه را بخواند كه :\r\n« * ( فَإِذْ لَمْ يَأْتُوا بِالشُّهَداءِ فَأُولئِكَ عِنْدَ الله هُمُ الْكاذِبُونَ 24 : 13 ) * » [ 1 
  ] يعنى : اگر گواهان نيارند آنها خودشان نزد خدا دروغگويانند .\r\nمغيره گفت : « دل مرا از اين بندگان خنك كن » عمر گفت : « خاموش باش كه خدا صدايت را خفه كند ، به خدا اگر شهادت كامل شده بود ترا با سنگهاى خودت سنگسار مىكردم »\r\n\r\nبه قولى در همين سال ، يعنى سال هفدهم ، سوق الاهواز و مناذر و نهر تيرى فتح شد\r\nو به قولى ديگر اين به سال شانزدهم هجرت بود .\r\n\r\nسخن از ماجراى اين فتوح و اينكه به دست كى بود ؟\r\nعمرو گويد : هرمزان يكى از خاندانهاى هفتگانه پارسى بود و قوم وى مهرگانقذق بود و ولايت اهواز ، و اين خاندانها بجز ديگر مردم پارسى بود و چون به روز قادسيه هزيمت شد سوى قوم خويش رفت و شاه آنها شد و به كمك آنها با هر كه مىخواست پيكار كرد .\r\nگويد : و چنان بود كه هرمزان از مناذر و نهر تيرى از دو سوى مردم بر ميشان و دشت ميشان حمله مىبرد . پس عتبة بن غزوان از سعد كمك خواست و سعد نعيم بن مقرن و نعيم بن مسعود را به كمك وى فرستاد و گفت از بالاى ميشان و دشت ميشان در آيند كه ميان آنها و نهر تيرى حايل شوند .\r\n\r\n","description":"","footnote":"\r\n[ 1 
  ] سوره نور ( 24 ) آيه ، 12\r\n","page_name":" 1883 ","page_number":216},
  {"content":"\r\nعتبة بن غزوان نيز سلمى بن قيس و حرملة بن مريطه را كه مهاجران نخستين بودند و با پيمبر هجرت كرده بودند و از مردم بنى عدوية بنى حنظله بودند بفرستاد كه به حدود سرزمين ميشان و دشت ميشان ميان آنها و مناذر موضع گرفتند و بنى العم را دعوت كردند\r\nو غالب وائلى و كليب بن وائل كليبى بى خبر نعيم و نعيم پيش سلمى و حرمله آمدند و گفتند : « شما از عشيره‌ايد و ترك شما نمىتوان كرد . » وقتى فلان و فلان روز شود سوى هرمزان حمله بريد كه يكى از ما به مناذر مىتازد و ديگرى به نهر تيرى مىتازد و جنگاوران را مىكشيم ، آنگاه رو سوى شما داريم كه انشاء الله در مقابل هرمزان مانعى نيست .\r\nآنگاه برفتند خودشان پذيرفته بودند و قومشان بنى العم بن مالك نيز پذيرفتند .\r\nو قصهء عمى ، كه مرة بن مالك بن حنظله بود چنان بود كه گروههايى از مردم معد پيش وى و عصية بن امرؤ القيس مقام گرفتند و او را بغفلت و كورى ( عمى ) كشانيدند كه فيروزى پارسيان را بر اردوان نديد و او را اعم گفتند و اعقاب وى بنى العم عنوان گرفتند .\r\nگويد : و چون وقت موعود سلمى و حرمله و غالب و كليب رسيد در آن هنگام هرمزان ما بين دلث و نهر تيرى بود و سلمى بن قيس سالار جنگاوران بصره بود و نعيم ابن مقرن سالار جنگاوران كوفه بود و جنگ انداختند . در اثناى جنگ از طرف غالب و كليب مدد رسيد و هرمزان خبر يافت كه مناذر و نهر تيرى را گرفتند و خدا نيروى او و سپاهش را بشكست و هزيمتشان كرد كه مسلمانان بسيار كس از آنها كشتند و غنيمت بسيار گرفتند و تا ساحل دجيل تعقيبشان كردند و هر چه را پيش از آن بود به تصرف آوردند و در مقابل سوق الاهواز اردو زدند .\r\nهرمزان از پل سوق الاهواز گذشت و آنجا مقر گرفت كه دجيل ميان هرمزان و سلمى و حرمله و نعيم نعيم و غالب و كليب فاصله بود .\r\nيكى از مردم عبد القيس بنام صحار گويد : كيسه هاى خرما پيش هرم بن حيان بردم كه ما بين دلوث و دجيل بود كه به خرما رغبت داشت و بيشتر توشهء او خرما بود\r\n","description":"","footnote":"","page_name":" 1884 ","page_number":217},
  {"content":"\r\nو از آن شكيب نداشت و چون توشهء وى تمام ميشد هنگام حركت ، براى توشه گيرى او كيسه ها پر مىكردند كه بر مىگرفت و در دشت و كوه هر كجا بود مىخورد و مىخورانيد .\r\nعمرو گويد : وقتى اين جمع به مقابلهء هرمزان رفتند و در اهواز و مقابل او اردو زدند طاقت مقابله نداشت و صلح خواست كه به عتبه نوشتند و رأى خواستند ، هرمزان نيز به او نامه نوشت . عتبه دربارهء همه اهواز و مهرگانقذق صلح را پذيرفت بجز نهر تيرى و مناذر و آن قسمت از سوق الاهواز كه بر آن تسلط يافته بود كه گفت :\r\n« آنچه را به دست آورده‌ايم به آنها پس نبايد داد » آنگاه سلمى بن قيس را بر پادگان مناذر گماشت و كار آنجا با غالب بود .\r\nحرمله را نيز بر پادگان نهر تيرى گماشت و كار آن با كليب بود و اين هر دو از پادگانهاى بصره بود . طوايف بنى العم كوچ كردند و در بصره اقامت گرفتند و پيوسته چنين بودند .\r\nگويد : عتبه ما وقع را به عمر نوشت و گروهى را فرستاد كه سلمى از آن جمله بود و به او گفت كه يكى را بر عمل خويش گمارد . حرمله نيز بود كه هر دو از صحابه بودند با غالب و كليب . فرستادگان بصره نيز آمده بودند\r\nعمر گفت : « حاجات خويش را بگوييد » همگى گفتند : « دربارهء عامه هر چه خواهى كن ، ما دربارهء خويش سخن داريم » و همه طلب براى خويش كردند مگر احنف بن قيس كه گفت : « اى امير مؤمنان ، تو چنانى كه گفتند ، باشد كه چيزى از مصالح عامه بر تو نهان ماند كه بايد با تو بگوييم كه والى چيزهاى نديده را به ديدهء اهل خبر مىبيند و به گوش آنها مىشنود . ما پيوسته از جايى به جايى شديم تا به دشت باز آمديم . برادران ما مردم كوفه به جايى فرود آمده‌اند كه از چشمه هاى خوشگوار و باغستانهاى خرم ، چون تخم چشم شتر تيره است ، ثمر مىگيرند و كم نمىشود ، اما ما مردم بصره در شوره زارى سست\r\n","description":"","footnote":"","page_name":" 1885 ","page_number":218},
  {"content":"\r\nو پر غبار و كم آب فرود آمده‌ايم كه يك سو به صحرا دارد و يك سو به درياى شور كه به آنجا چندان مىرسد كه از ناى شتر مرغ بگذارد ، منزلگاه ما پر است و عرصه تنگ ، شمارمان بسيار است و اشرافمان اندك ، مردم ما بسيار است و در هم ما بزرگ و كشتزار كوچك ، خداى وسعت آورده و سرزمين ما را گسترده ، تو نيز اى امير مؤمنان ما را گشادگى ده و عرصه اى بيفزاى كه در آن باشيم و با آن زندگى كنيم . » عمر در منزلگاههاى ايشان كه پيش از توقف در حجر آنجا بوده بودند نگريست و همه را به آنها بخشيد و به تيول داد و اين همه از اموال خاندان خسرو بود . بدينسان ما بين دجله و حجر غنيمت شد و آن را تقسيم كردند و ديگر اموال خاندان خسرو به سرزمين بصره مانند اراضى كوفه بود كه هر كه را مىخواستند آنجا جاى مىدادند و ميان خويش تقسيم مىكردند اما خاص كسى نمىشد و خمس آن را به خليفه مىدادند .\r\nبدينسان اراضى بصره دو نيمه بود يك نيمه تقسيم شده بود و نيمهء ديگر از آن سپاه و جماعت بود ، دو هزارىها كه در جنگ قادسيه حضور داشته بودند و با عتبه به بصره آمده بودند پنج هزار بودند اما در كوفه سى هزار بودند و عمر به تعداد لازم از سخت كوشان سپاه بصره را به دو هزارىها پيوست كه با مقيمان كوفه برابر شدند و همه حاضران جنگ اهواز به آنها پيوستند .\r\nآنگاه گفت : « اين جوان سرور مردم بصره است » و در بارهء وى به عتبه نوشت كه گوش به دو دارد\r\nو از رأى وى بهره گيرد . سلمى و حرمله و غالب و كليب را به مناذر و نهر تيرى فرستاد كه براى حارثهء احتمالى آماده باشند و خراج آنجا را بگيرند .\r\nعمرو گويد : در آن اثنا كه مردم بصره و ذميانشان بدين گونه بودند ، ميان هرمزان و غالب و كليب در حدود اراضى اختلاف و دعوى افتاد ، سلمى و حرمله آنجا رفتند كه در كارشان بنگرند و غالب و كليب را محق يافتند و هرمزان را بىحق دانستند و\r\n","description":"","footnote":"","page_name":" 1886 ","page_number":219},
  {"content":"\r\nوى را از آنها بداشتند . پس هرمزان كافر شد و قلمرو خود را به روى مسلمانان بست و از كردان كمك خواست و سپاهش فزونى گرفت .\r\nسلمى و حرمله و غالب و كليب طغيان و ستم و كفر هرمزان را براى عتبة بن غزوان نوشتند كه او نيز براى عمر نوشت .\r\nعمر جواب نوشت و فرمان خويش بگفت و حرقوص بن زهير سعدى را كه صحبت پيمبر خدا صلى الله عليه و سلم يافته بود به كمك آنها فرستاد و سالارى جنگ را با مناطقى كه زير تسلط آرد به دو داد .\r\nپس هرمزان با سپاه بيامد ، سلمى و حرمله و غالب و كليب نيز برفتند تا به پل سوق الاهواز رسيدند و كس پيش هرمزان فرستادند و پيغام دادند كه يا شما به طرف ما عبور كنيد يا ما به طرف شما عبور مىكنيم .\r\nگفت : « شما به طرف ما عبور كنيد . » آنگاه مسلمانان از روى پل گذشتند و روى آن قسمت از پل كه به طرف سوق - الاهواز بود جنگيدند تا هرمزان هزيمت شد و آهنگ رامهرمز كرد و در دهكدهء شعر پل اربك را بگرفت و به رامهرمز رسيد .\r\nحرقوص سوق الاهواز را بگرفت و آنجا بماند و در جبل منزل گرفت و ديار سوق الاهواز تا شوشتر بر او راست شد و جزيه مقرر كرد و خبر فتح را با خمسها براى عمر فرستاد و گروهى را با آن همراه كرد و عمر حمد خداى گفت و براى وى ثبات و فزونى خواست .\r\nبه گفته و روايت سيف در همين سال ، يعنى سال هفدهم ، شوشتر گشوده شد و به گفتهء كسان ديگر فتح آن به سال هفدهم بود و به قولى به سال نوزدهم بود .\r\n","description":"","footnote":"","page_name":" 1887 ","page_number":220},
  {"content":"\r\n\r\nسخن از فتح شوشتر\r\nعمرو گويد : وقتى هرمزان در جنگ سوق الاهواز هزيمت شد و حرقوص بن زهير سوق الاهواز را بگرفت آنجا بماند و به فرمان عمر جزء بن معاويه را به تعقيب وى سوى شرق فرستاد . عمر دستور داده بود كه اگر خدا فيروزيشان داد جزء را به تعقيب هرمزان فرستد و مقصد وى سرق باشد .\r\nجزء به دنبال هرمزان برون شد كه به فرار ، آهنگ رامهرمز داشت و پيوسته از آنها بكشت تا به دهكدهء شغر رسيد كه هرمزان زودتر آنجا رسيده بود ، و جزء سوى دورق رفت كه از دهكده شغر بود و مدافع نداشت .\r\nدورق شهر سرق بود و آنجا مردمى بودند كه تاب حفظ شهر نداشتند و آن را آسان بگرفت و ماوقع را براى عمرو نيز براى عتبه نوشت و گفت كه فراريان را به جزيه دادن و ذمى شدن دعوت كرده است كه پذيرفته‌اند .\r\nپس عمر به جزء بن معاويه و حرقوص بن زهير نوشت كه آنچه را گرفته‌اند نگهدارند و همانجا باشند تا دستور وى برسد . به عتبه نيز چنين نوشت و چنان كردند .\r\nآنگاه جزء در كار عمران قلمرو خويش از عمر اجازه خواست كه اجازه داد و جويها بكند و زمينهاى موات را آباد كرد .\r\nگويد : وقتى هرمزان به رامهرمز فرود آمد و اهواز را از دست بداد كه مسلمانان آنجا بودند و آنچه را به تصرف داشته بود گرفته بودند صلح خواست و به حرقوص و جزء در اين باب نامه نوشت . حرقوص در اين باره به عمر نوشت و عمر به او و عتبه نوشت و دستور داد كه دربارهء آنچه گشوده‌اند يعنى رامهرمز و شوشتر و شوش و جندىشاپور و بنيان و مهرگانقذق با وى صلح كنند . هرمزان پذيرفت ، از آن پس اميران اهواز بر قلمرو خويش بودند و هرمزان بر صلح خويش بود ، به سوى آنها مىآمد و در\r\n","description":"","footnote":"","page_name":" 1888 ","page_number":221},
  {"content":"\r\nحمايت آنها بود ، و اگر از جانب كردان فارسى به او حمله مىشد كمكش مىكردند و به دفاع از او بر مىخواستند .\r\nآنگاه عمر به عتبه نوشت كه ده تن از شايستگان سپاه بصره را سوى من فرست و او ده كس را فرستاد كه احنف از آن جمله بود و چون به نزد عمر رسيد به دو گفت : « ترا راستگو مىدانم و مرد مىشناسم به من بگو آيا ذميان به سبب ستم مىروند يا به سبب ديگر ؟ » گفت : « به سبب ديگر است و مردم چنانند كه مىخواهى . » گفت : « نيك است ، به منزلگاههاى خود رويد » فرستادگان به منزلگاه خويش رفتند و عمر در جامه هايشان نگريست و جامه اى ديد كه گوشهء آن از زنبيل در آمده بود و آن را ببوييد و گفت : « اين جامه از كيست ؟ » احنف گفت : « از من است » گفت : « به چند گرفته اى ؟ » احنف بهايى اندك گفت كه هشت يك يا چيزى همانند آن بود و از بهايى كه خريده بود كاست كه آن را به دوازده خريده بود .\r\nعمر گفت : « چرا به كمتر از اين سر نكردى و تفاوت آن را به مسلمانى ندادى ؟\r\nصرفه جويى كنيد و تفاوت آن را به جايى كه بايد صرف كنيد كه جان و مالتان بياسايد اسراف مكنيد كه جان و مالتان زيان كند ، اگر مرد بخويشتن پردازد و براى خويش از پيش فرستد براى وى بماند . » آنگاه عمر به عتبه نوشت كه مردم را از ظلم بدار ، بترسيد و بپرهيزيد از اينكه به سبب خيانت يا تعدى ، اقبالتان به زوال افتد . هر چه به دست آورده‌ايد به كمك خدا بوده و پيمانى كه با شما كرده است در بارهء پيمان خويش به شما دستور داده به پيمان خدا وفا كنيد و به كار وى قيام كنيد تا يار و مدد كار شما باشد .\r\nگويد : عمر خبر يافت كه حرقوص در جبل الاهواز منزل گرفته و كسان سوى\r\n","description":"","footnote":"","page_name":" 1889 ","page_number":222},
  {"content":"\r\nاو مىروند و جبل سخت است و براى كسى كه آنجا مىشود مايهء مشقت است ، به دو نوشت : « شنيده‌ام به منزلى سخت جا گرفته اى كه با مشقت آنجا مىرسند ، براى مسلمان و ذمى سهولت بيار و مشقت ميار ، مراقب كار خويش باش كه از آخرت بهره برى و دنياى تو صافى شود ، سستى مكن و عجول مباش كه دنيايت تيره شود و آخرتت تباه . »\r\nو چنان بود كه حرقوص در جنگ صفين حرورى شد و با جمع حروريان در جنگ نهروان بود .\r\nدر همين سال ، يعنى سال هفدهم ، به گفته و روايت سيف مسلمانان از جانب بحرين به سرزمين پارس حمله بردند .\r\nگويد : مسلمانان در بصره و سرزمين آن ببودند ، سرزمين بصره روستاهاى آن بود ، در اهواز قسمتى را كه به جنگ به دست آورده بودند به تصرف داشتند و آنچه به صلح تسليم شده بود به چنگ مردم آن بود كه خراج مىدادند و كس به آنها نمى - تاخت و در ذمه و حفاظ مسلمانان بودند ، طرف صلح هرمزان بود ، عمر به مردم بصره گفته بود : « سواد و اهواز شما را بس . چه خوش بود اگر ميان ما و فارس كوهى از آتش بود كه به ما نرسند و ما نيز به آنها نرسيم . » و هم او به مردم كوفه گفته بود : « چه خوش بود اگر ميان آنها و جبل كوهى از آتش بود كه از آنجا به ما نرسند و ما به آنها نرسيم . » گويد : و چنان بود كه علاء بن حضرمى در ايام ابو بكر عامل بحرين بود عمر او را عزل كرد و قدامة بن مظعون را به جايش گماشت . پس از آن قدامه را عزل كرد و علا را پس آورد ، كه علا به سبب شكافى كه قضا در ميانه آورده بود ، با سعد رقابت داشت و در ايام ارتداد شهرت علا از سعد پيشى گرفت .\r\nو چون سعد در قادسيه ظفر يافت و خسروان را از ديارشان بيرون راند و ناحيهء مجاور سواد را به تصرف آورد ، كارش بالا گرفت كه توفيق وى از علا بزرگتر\r\n","description":"","footnote":"","page_name":" 1890 ","page_number":223},
  {"content":"\r\nبود .\r\nعلا مىخواست در ديار عجمان كارى كند و اميد داشت اقبالش كه پستى گرفته بود بلندى گيرد .\r\nگويد : علا دقت نكرد و فضيلت طاعت را بر نافرمانى چنان كه بايد ندانست ، ابو بكر او را عامل خويش كرده بود و اجازه داده بود با مرتدان پيكار كند ، عمر نيز او را عامل كرده بود اما از دريا منع كرد و او اطاعت از نافرمانى ندانست و نتايج آن را به نظر نگرفت و مردم بحرين را دعوت كرد كه سوى فارس روند و آسان پذيرفتند و آنها را سپاهها كرد ، يكى به سالارى\r\nجارود بن معلى و ديگرى به سالارى سوار بن همام و يكى ديگر به سالارى خليد بن منذر بن ساوى كه سالار جمع نيز بود و بى اجازهء عمر آنها را از راه دريا سوى فارس برد .\r\nگويد و چنان بود كه عمر به هيچكس اجازه نمىداد به قصد غزا به دريا برنشيند و خوش نداشت كه سپاه وى به خطر افتد و در اين كار پيرو رفتار پيمبر خدا صلى الله عليه و سلم و رفتار ابو بكر بود كه پيمبر خدا و ابو بكر غزاى دريا نكردند .\r\nگويد : سپاههاى علا از بحرين به فارس رفت و در استخر با فارسيان رو به رو شد كه سالارشان هربذ بود و به دو روى فراهم آمده بودند و ميان مسلمانان و كشتىهايشان - حايل شدند .\r\nخليد در ميان جمع به سخن ايستاد و گفت : « اما بعد ، وقتى خدا كارى را بخواهد تقدير بر آن روان شود تا انجام گيرد ، اين قوم ، با كار خويش شما را به جنگ خواندند ، شما نيز براى جنگ آنها آمده‌ايد ، كشتىها و اين سرزمين از آن كسى است كه غلبه يابد . از صبر و نماز كمك گيريد كه جز براى اهل خشوع سخت مىنمايد . » قوم رأى وى را پذيرفتند و نماز ظهر بكردند آنگاه حمله بردند و در ناحيه اى طاوس نام جنگى سخت كردند ، سوار بن همام رجز مىخواند و از قوم خويش ياد مىكرد\r\n","description":"","footnote":"","page_name":" 1891 ","page_number":224},
  {"content":"\r\nو مىجنگيد تا كشته شد .\r\nعبد الله بن سوار و منذر بن جارود نيز جنگ كردند تا جان دادند ، خليد نيز رجز مىخواند و مىگفت :\r\n« اى قوم تميم همگى فرود آييد .\r\n« كه نزديك است سپاه عمر از جاى برود .\r\n« همتان مىدانيد كه من چه مىگويم\r\n« فرود آييد . » قوم فرود آمدند و سخت بجنگيدند و از مردم فارس چندان كشته شد كه پيش از آن مانند نداشته بود .\r\nآنگاه برفتند و آهنگ بصره داشتند ، اما كشتىهايشان غرق شده بود و بازگشت از راه دريا ميسر نبود ، معلوم شد كه شهرك راه مسلمانان را بسته است آنجا كه بودند اردو زدند و در آن سخت تا به دفاع پرداختند .\r\nوقتى عمر از كار علاء خبر يافت كه سپاه به دريا فرستاده حادثه را چنان كه رخ داد پيش بينى كرد و سخت خشمگين شد و نامه نوشت و او را عزل كرد و تهديد كرد و دستورى داد كه براى وى از همه سختتر و ناخوشايندتر بود ، يعنى سعد را سالار وى كرد و نوشت : « با همه كسانى كه پيش تواند به سعد بن ابى وقاص ملحق شو » پس علا با همه كسان خود سوى سعد روان شد .\r\nعمر به عتبة بن غزوان نوشت كه علاء بن حضرمى سپاهى از مسلمانان را فرستاد و به چنگ مردم فارس داد و نافرمانى من كرد . پندارم كه از اين كار خدا را منظور نداشت بيم دارم كه ظفر نيابند و مغلوب شوند و به سختى افتند ، كسان سوى آنها فرست و پيش از آنكه نابود شوند به خويش ملحقشان كن .\r\nعتبه مردم را پيش خواند و مضمون نامهء عمر را به آنها خبر داد . عاصم بن عمرو ، و عرفجة بن هرثمه و حذيفة بن محصن و مجزاة بن ثور و نهار بن حارث و\r\n","description":"","footnote":"","page_name":" 1892 ","page_number":225},
  {"content":"\r\nترجمان بن فلان و حصين بن ابى الحر و احنف بن قيس و سعد بن ابى العرجاء و عبد الرحمن بن سهل و صعصعة بن معاويه داوطلب شدند و با دوازده هزار كس بر استران روان شدند و اسبان را يدك مىكشيدند . سالار قوم سبرة بن ابور هم بود كه از طايفهء بنى مالك بن حسل بود .\r\nپادگانها در اهواز به جاى خويش بود و حفاظت برقرار بود كه از مهاجم و مردم محل دفاع مىكردند .\r\nابو سبره با سپاه برفت و راه ساحل گرفت . هيچكس به او برنخورد و متعرض او نشد تا همانجايى كه پس از جنگ طاوس ، راه مسلمانان را بسته بودند با خليد تلاقى كرد .\r\nكار جنگ با مسلمانان را مردم استخر به عهده داشتند با اندكى از مردم ديگر .\r\nهنگامى كه راهها را بر مسلمانان بسته بودند و به سختى انداخته بودند از مردم فارس كمك خواسته بودند و از هر سمت و ولايت كسان آمده بودند پس از جنگ طاوس با ابو سبره تلاقى كردند كه به كمك مسلمانان آمده بود براى مشركان نيز كمك آمده بود . سالار مشركان شهرك بود . جنگ شد و خدا مسلمانان را ظفر داد و مشركان را بشكست و مسلمانان هر چه خواستند از آنها كشتند .\r\nدر اين جنگ بود كه نوخاستگان بصره كه از همه نوخاستگان ولايات بهتر بودند اعتبار يافتند و از كوفيان سبق گرفتند ، آنگاه با غنايم بازگشتند كه عتبه دستور داده بود و نوشته بود عجله كنيد و در راه توقف نكنيد ، و در بصره به او پيوستند .\r\nمردم بصره به منزلهاى خويش رفتند ، و آن گروه از مردم هجر كه نجات يافته بودند در قبايل خويش پراكنده شدند و آن گروه از مردم عبد القيس كه نجات يافته بودند به محل سوق البحرين رفتند .\r\nوقتى عتبه اهواز را به تصرف آورد و فارس آرام شد ، از عمر اجازهء حج خواست كه اجازه داد و چون حج را به سر برد ، خواست كه وى را از كار معاف\r\n","description":"","footnote":"","page_name":" 1893 ","page_number":226},
  {"content":"\r\nدارد اما عمر نپذيرفت و تأكيد كرد كه به كار خويش باز گردد . و او خدا را بخواند و بازگشت و به درهء نخله بمرد و آنجا به خاك رفت .\r\nعمر خبر يافت و به ديدار قبر وى از آنجا گذشت و گفت : « اگر اجل معلوم نبود و مكتوب به قلم ، رفته نبود مىگفتم من ترا كشتم » . آنگاه ثناى وى گفت .\r\nگويد : براى عتبه جزو مهاجران جايى در كوفه معين نشد و فرزندان وى خانهء خويش را از فاخته دختر غزوان به ارث بردند كه زن عثمان بن عفان بود . خباب وابستهء وى نيز روش او گرفت و جايى براى او معين نشد .\r\nمرگ عتبه سه سال و نيم پس از آن بود كه در مداين از سعد جدا شده بود .\r\nابو سبرة بن ابى رهم جانشين عتبه شد و با عاملان وى به جاى خويش ماندند و پادگانهاى او در نهر تيرى و مناذر و سوق الاهواز و سرق بود هرمزان در رامهرمز بود كه بر سر آن صلح شده بود . بر سر شوش و بنيان و جنديشاپور و مهرگانقذق نيز صلح شده بود ، سپاهى كه علا از راه دريا به فارس فرستاده بود نجات يافته بود و به بصره آمده بود و آنها را به انتساب جنگ ، اهل طاوس مىگفتند .\r\nعمر بقيهء آن سال ، ابو سبره را در بصره نگهداشت و به سال دوم مرگ عتبه ، مغيرة بن شعبه را عامل بصره كرد كه بقيهء آن سال و سال بعد عامل بصره بود و كس مزاحم وى نشد و آسوده بود و جز آنچه ميان وى و ابو بكره رخ داد حادثه اى نبود .\r\nپس از آن عمر ابو موسى را عامل بصره كرد . سپس وى را به كوفه فرستاد و عمر بن سراقه را عامل بصره كرد ، پس از آن عمر بن سراقه را از بصره به كوفه فرستاد و ابو موسى را از كوفه به بصره برد كه بار ديگر عامل آنجا شد .\r\n\r\nبه روايت سيف فتح رامهرمز و شوش و شوشتر در همين سال\r\n، يعنى سال هفدهم ، بود . هرمزان نيز در همين سال اسير شد .\r\n","description":"","footnote":"","page_name":" 1894 ","page_number":227},
  {"content":"\r\n\r\nسخن از خبر فتح اين ولايتها به روايت سيف\r\nگويد : يزدگرد از غم آنچه از دستشان رفته بود مردم فارس را تحريك مىكرد .\r\nگويد : يزدگرد آن وقت به مرو بود به مردم فارس نامه نوشت ، كينه ها را به يادشان آورد و ملامتشان كرد كه اى مردم فارس ! عربان ، سواد و قلمرو مجاور و اهواز را از شما گرفتند ، به اين نيز بس نكردند بلكه به ديار شما و درون خانهء شما در آمدند .\r\nمردم فارس بجنبيدند و با مردم اهواز نامه ها در ميانه رفت و پيمان كردند و اطمينان دادند كه همديگر را يارى كنند .\r\nگويد : حرقوص بن زهير خبر يافت ، جزء و سلمى و حرمله بوسيلهء غالب و كليب خبر يافتند و سلمى و حرمله به عمر و مسلمانان بصره نوشتند ، نامهء سلمى و حرمله زودتر رسيد . عمر به سعد نوشت كه سپاهى فراوان با نعمان بن مقرن سوى اهواز فرست و شتاب كن . سويد بن مقرن و عبد الله بن ذو السهمين و جرير بن عبد الله حميرى و جرير بن عبد الله بجلى را نيز بفرست كه در مقابل هرمزان جاى گيرند و كار وى را معلوم كنند .\r\nو هم عمر به ابو موسى نوشت\r\nكه سپاهى فراوان سوى اهواز فرست و سهل ابن عدى را سالارشان كن . براء بن مالك و عاصم بن عمرو و مجزاة بن ثور و كعب بن سور و عرفجة بن هرثمه و حذيفة بن محصن و عبد الرحمن بن سهل و حصين بن معقد را نيز با وى بفرست و سالار همه سپاه كوفه و بصره ابو سبرة بن رهم باشد و هر كه سوى وى رود كمك وى باشد .\r\nگويد : پس نعمان بن مقرن با مردم كوفه روان شد و از دل سواد برفت تا در\r\n","description":"","footnote":"","page_name":" 1895 ","page_number":228},
  {"content":"\r\nمقابل ميشان از دجله عبور كرد و از راه دشت سوى اهواز راند جماعت بر استر بودند و اسبان را يدك مىكشيدند ، به نهر تيرى رسيد و از آن گذشت و از مناذر و سوق الاهواز نيز گذشت و حرقوص و سلمى و حرمله را به جاى گذاشت ، آنگاه سوى هرمزان گرفت .\r\nگويد : در آن وقت هرمزان به رامهرمز بود و چون از حركت نعمان خبر يافت پيشدستى كرد و اميد داشت كه وى را در هم بكشند ، هرمزان به اميد يارى مردم فارس بود كه سوى وى روان شده بودند و نخستين كمك آنها به شوشتر رسيده بود .\r\nنعمان و هرمزان در اربك تلاقى كردند و جنگى سخت كردند . آنگاه خدا عز و جل هرمزان را هزيمت كرد كه رامهرمز را رها كرد و سوى شوشتر رفت نعمان نيز از اربك سوى رامهرمز رفت آنگاه سوى ايذه رفت و تيرويه با وى دربارهء ايذه صلح كرد كه نعمان پذيرفت و وى را گذاشت و سوى رامهرمز بازگشت و آنجا مقر گرفت .\r\nگويد : وقتى عمر به سعد و ابو موسى و سهيل نامه نوشت و نعمان و سهل روان شدند ، نعمان با سپاه كوفه از سهل و سپاه بصره پيشى گرفت و هرمزان را در هم كوفت .\r\nآنگاه سهل با سپاه بصره بيامدند و در سوق الاهواز منزل گرفتند و آهنگ رامهرمز داشتند .\r\nدر سوق الاهواز بود كه خبر جنگ رسيد و بدانستند كه هرمزان به شوشتر پيوسته و از سوق الاهواز آهنگ شوشتر كردند و راه آنجا گرفتند نعمان نيز از رامهرمز آهنگ شوشتر كرد و سلمى و حرمله و حرقوص و جزء نيز حركت كردند و همگى در مقابل شوشتر فرود آمدند .\r\nنعمان سالار اهل كوفه بود و مردم بصره چند سالار با هم داشتند هرمزان و سپاه وى ، مردم فارس و جبال و اهواز ، در خندقها بودند .\r\nمسلمانان ماجرا را به عمر نوشتند و ابو سبره از او كمك خواست كه ابو موسى را به كمك فرستاد و او بيامد ، سالار سپاه كوفه نعمان بود و سالار سپاه بصره ابو موسى بود و ابو سبره سالار هر دو گروه بود .\r\n","description":"","footnote":"","page_name":" 1896 ","page_number":229},
  {"content":"\r\nچند ماه هرمزان و سپاه وى را محاصره كردند و بسيار كس بكشتند براء بن مالك از آغاز محاصره تا هنگامى كه خداوند مسلمانان را ظفر داد يكصد هماورد را بكشت ، بجز كسانى كه در موارد ديگر كشته بود ، مجزأة بن ثور نيز به همين تعداد كشته بود ، كعب بن سور نيز به همين تعداد كشته بود ، ابو تمتمه نيز به همين تعداد كشته بود . چند تن ديگر از بصريان نيز چنين بودند با چند تن از كوفيان كه حبيب بن قره و ربعى بن عامر و عامر بن عبد الاسود از آن جمله بودند و از سران قوم كسان بودند كه بيشتر كشته بودند .\r\nدر جنگ شوشتر ، مشركان از حصار خويش هشتاد بار حمله كردند كه گاهى به ضررشان بود و گاهى به سودشان بود . در حملهء آخرين كار جنگ بالا گرفت و مسلمانان به براء گفتند : « خدا را سوگند بده كه آنها را از مقابل ما هزيمت كند » براء گفت : « خدايا هزيمتشان كن و مرا به شهادت رسان » گويد : مسلمانان دشمن را هزيمت كردند و سوى خندقها راندند آنگاه به خندقها تاختند و سوى شهر راندند و دشمن را آنجا محاصره كردند .\r\nدر اين اثنا كه شهر بر دشمن تنگ شده بود و جنگ طولانى شده بود يكى پيش نعمان آمد و از او امان خواست به شرط آنكه راهى نشان دهد كه از آنجا وارد شهر شوند . در ناحيهء ابو موسى نيز تيرى انداخته شد با نوشته اى كه من به شما اعتماد مىكنم و از شما ايمنم و امان مىخواهم به شرط اينكه راهى نشان دهم كه از آنجا به در آييد و گشودن شهر از آنجا باشد .\r\nگويد : تيرى انداختند و وى را امان دادند و او تيرى ديگر انداخت و گفت :\r\n« از جائى كه آب بيرون مىشود حمله كنيد كه شهر را خواهيد گشود . » ابو موسى كسان را بر انگيخت و سوى آنجا خواند كه عامر بن عبد قيس و كعب بن سور و مجزأة بن ثور و حسكة بن حبطى و بسيار كس ديگر داوطلب شدند و شبانه به آن مكان رفتند .\r\n","description":"","footnote":"","page_name":" 1897 ","page_number":230},
  {"content":"\r\nگويد : چنان بود كه وقتى آن مرد بيامد نعمان نيز ياران خويش را دعوت كرد و سويد بن مثعبه و ورقاء بن حارث و بشر بن ربيعهء خثعمى و نافع بن زيد حميرى و عبد الله بن بشر هلالى داوطلب شدند و با بسيار كس برفتند و در محل برون شدند آب با مردم بصره برخورد كردند . سويد و عبد الله بن بشر داخل شدند و بصريان و كوفيان به دنبالشان رفتند . و چون در شهر فراهم آمدند تكبير گفتند ، مسلمانان نيز كه از بيرون آماده بودند تكبير گفتند و درها گشوده شد و در شهر جنگ انداختند و همه جنگاوران را از پاى درآوردند ، هرمزان سوى قلعه روان شد و كسانى كه از راه آب به درون رفته بودند دور او را گرفتند و چون او را بديدند و سوى وى رفتند ، گفت : « هر چه مىخواهيد بكنيد ،\r\nمىبينيد كه من و شما در اين تنگناييم ، يكصد تير در جعبه دارم و به خدا تا يك تير داشته باشيم به من دست نمىيابيد و تير من خطا نمىكند ، شما را چه سود كه يكصد كس از شما را بكشم و زخمى كنم ، آنگاه مرا اسير كنيد ؟ » گفتند : « چه مىخواهى ؟ » گفت : « مىخواهم دست در دست شما نهم كه حكم با عمر باشد و هر چه خواست دربارهء من كند » گفتند : « چنين باشد » پس هرمزان كمان بينداخت و تسليم شد كه او را به بند كردند آنگاه مسلمانان غنايمى را كه خدا عز و جل نصيبشان كرده بود تقسيم كردند . سهم سوار سه هزار شد و سهم پياده يك هزار .\r\nگويد : ابو سبره صاحب تير را بخواند و او با مردى كه شخصا آمده بود بيامدند و گفتند : « امان ما و آنها كه با ما بوده‌اند ، به دست كيست ؟ » گفتند : « كى با شما بوده است ؟ » گفتند : « آنها كه به هنگام ورود شما در خانهء خويش را بسته‌اند » و مسلمانان\r\n","description":"","footnote":"","page_name":" 1898 ","page_number":231},
  {"content":"\r\nامان را در بارهء آنها اجرا كردند .\r\nگويد : آن شب بسيار كس از مسلمانان كشته شد و مجزاة بن ثور و براء بن مالك از جمله كسانى بودند كه هرمزان شخصا آنها را كشته بود .\r\nگويد : ابو سبره به تعقيب فراريان شوشتر كه آهنگ شوش كرده بودند برون شد و نعمان و ابو موسى را نيز همراه برد ، هرمزان نيز همراهشان بود ، وقتى به شوش رسيدند آنجا را محاصره كردند و قضيه را براى عمر نوشتند .\r\nعمر به عمرو بن سراقه نوشت كه سوى مدينه رود ، و به ابو موسى نيز نامه نوشت و او را به بصره گماشت و اين نوبت سوم بود كه او را به بصره مىگماشت ، عمرو را نيز دو بار به بصره گماشته بود ، به زر بن عبد الله فقيمى نوشت كه سوى جنديشاپور حركت كند و او برفت تا مقابل آنجا فرود آمد ، ابو موسى كه تا بازگشت جواب عمر آنجا مانده بود سوى بصره رفت .\r\nگويد : عمر اسود بن ربيعه را كه لقب مقترب داشت و از مردم بنى ربيعة بن مالك بود سالار سپاه بصره كرد . اسود و زر صحبت پيمبر خدا صلى الله عليه و سلم يافته بودند و از مهاجران بودند . اسود به پيمبر گفته بود : « آمدم كه با صحبت تو به خدا عز و جل تقرب جويم » و پيمبر خدا وى را مقترب ناميد .\r\nزيد نيز ، پيش پيمبر خدا آمده بود و گفته بود : « دنبالهء من نابود شده و برادر بسيار داريم ، براى ما دعا كن . » پيمبر گفت : « خدايا ، زيد را دنبالهء كافى بده » و بسيار شدند .\r\nگويد : ابو سبره گروهى را پيش عمر فرستاد كه انس بن مالك و احنف بن قيس از آن جمله بودند ، هرمزان را نيز با آنها بفرستاد كه با ابو موسى سوى بصره رفتند و از آنجا به آهنگ مدينه روان شدند\r\nو چون به آنجا رسيدند هرمزان را با سر و لباسى كه ميداشته بود ، آماده كردند و لباس ديباى زربفت او را به تنش كردند و تاجى را كه آذين خوانده مىشد و ياقوت نشان بود به سرش نهادند ، زيور وى نيز آويخته شد كه عمر\r\n","description":"","footnote":"","page_name":" 1899 ","page_number":232},
  {"content":"\r\nو مسلمانان سر و لباس او را ببينند آنگاه او را ميان مردم بردند كه آهنگ منزل عمر داشتند و او را نيافتند . و چون بپرسيدند گفته شد كه براى گروهى كه از كوفه آمده‌اند در مسجد نشسته و به طلب وى سوى مسجد رفتند و او را نديدند و چون از مسجد در آمدند به نوسالانى از مردم مدينه گذشتند كه بازى ميكردند و گفتند : « چرا به جستجوى عمر سرگردانيد ؟ او در سمت راست مسجد خفته و كلاه خود را زير سر نهاده است . » گويد : و چنان بود كه عمر براى فرستادگان مردم كوفه نشسته بود و كلاه به سر داشته بود ، و چون از گفتگو با آنها فراغت يافت و از پيش وى برفتند و تنها ماند كلاه از سر برداشت و زير سر نهاد و بخفت .\r\nپس جماعت برفتند ، تماشاييان نيز همراهشان بودند و چون عمر را بديدند نزديك وى بنشستند در مسجد ، خواب و بيدارى جز عمر نبود كه تازيانه به دست وى آويخته بود .\r\nهرمزان گفت : « پس عمر كو ؟ » گفتند : « اينست » فرستادگان به مردم اشاره مىكردند كه خاموش مانيد .\r\nهرمزان به فرستادگان گوش داد و گفت : « نگهبانان و حاجبان وى كجايند ؟ » گفتند : « نگهبان و حاجب و دبير و ديوان ندارد » گفت : « پس بايد پيمبر باشد . » گفتند : « كار پيمبران مىكند » كسان بسيار سخن كردند ، عمر از همهمه بيدار شد و بنشست آنگاه در هرمزان نگريست و گفت : « هرمزان ؟ » گفتند : « آرى » عمر در او نگريست و سر لباسش را بديد و گفت : « از جهنم به خدا پناه مىبرم\r\n","description":"","footnote":"","page_name":" 1900 ","page_number":233},
  {"content":"\r\nو از خدا كمك مىخواهم » ، سپس گفت : « ستايش خدايى را كه به سبب اسلام اين و امثال او را زبون كرد ، اى گروه مسلمانان به اين دين چنگ زنيد و از هدايت پيمبرتان ارشاد بگيريد ، دنيا شما را به تكبر نكشاند كه فريبنده است » فرستادگان گفتند : « اين پادشاه اهواز است ، با وى سخن كن » عمر گفت : « سخن نكنم ، تا چيزى از زيور بر وى نماند » هرمزان هر چه به تن داشت بيفكند جز آنچه وى را مستور مىداشت و جامه اى خشن به تن وى كردند ، آنگاه عمر گفت : « هى هرمزان ! و بال خيانت و عاقبت كار خدا را چگونه ديدى ؟ » گفت : « اى عمر ، ما و شما گرفتار جاهليت بوديم ، خدا ما و شما را به خودمان واگذاشته بود و چون نه با ما بود و نه با شما به شما غالب بوديم و چون خدا با شما شد\r\nبر ما غالب شديد » عمر گفت : « در جاهليت از اين جهت بر ما غالب شديد كه فراهم بوديد و ما پراكنده بوديم » آنگاه گفت : « عذر تو چيست و به چه دليل پياپى پيمان شكستى ؟ » گفت : « بيم دارم از آن پيش كه با تو بگويم مرا بكشى » گفت : « از اين بيم مدار » آنگاه هرمزان آب خواست ، در كاسه اى بد نما آب آوردند و گفت : « اگر از تشنگى بميرم نمىتوانم در چنين كاسه اى آب بنوشم » پس در كاسه اى كه مورد رضايت او بود آب بياوردند كه بگرفت و دستش همى لرزيد و گفت : « بيم دارم پيش از آنكه بنوشم كشته شوم » عمر گفت : « تا آب را ننوشى كارى با تو ندارم » آنگاه هرمزان آب را بريخت .\r\nعمر گفت : « باز آب بياريد و تشنگى و كشته شدن را با هم بر او نپسنديد » گفت : « حاجت به آب ندارم مىخواستم به وسيلهء آن امان بگيرم »\r\n","description":"","footnote":"","page_name":" 1901 ","page_number":234},
  {"content":"\r\nعمر گفت : « ترا مىكشم » گفت : « به من امان داده اى » عمر گفت : « دروغ ميگويى » انس گفت : « اى امير مؤمنان ، راست مىگويد امانش دادى » عمر گفت : « انس ، واى بر تو ! من به قاتل مجزاة و براء امان مىدهم ؟ به خدا ، يا دليلى بيار يا ترا عقوبت مىكنم » گفت : « به دو گفتى تا وقتى به من نگويى با تو كارى ندارم ، و نيز گفتى تا آب را ننوشى با تو كارى ندارم » اطرافيان عمر نيز چنين گفتند .\r\nعمر رو به هرمزان كرد و گفت : « فريبم دادى ، به خدا جز از مسلمان فريب نمىخوردم » پس هرمزان اسلام آورد و عمر دو هزار مقررى او كرد و در مدينه منزل داد .\r\nابن عيسى گويد : روزى كه هرمزان آمد ، تا وقتى كه مترجم آمد مغيرة بن شعبه ترجمان بود كه چيزى از پارسى مىفهميد . عمر به مغيره گفت : « بگو از كدام سرزمينى ؟ » مغيره گفت : « از كدام ارضيه » هرمزان گفت : « مهرگانى » آنگاه عمر گفت : « از دليل خويش سخن كن » گفت : « چون زنده سخن كنم يا چون مرده » گفت : « چون زنده » گفت : « مرا امان داده اى . » عمر گفت : « مرا فريب دادى و حكم آنكه در جنگ فريب خورده باشد معين است به خدا امانت ندهم تا مسلمان شوى »\r\n","description":"","footnote":"","page_name":" 1902 ","page_number":235},
  {"content":"\r\nگويد : هرمزان به يقين دانست كه اگر مسلمان نشود كشته مىشود و مسلمان شد . عمر دو هزار مقررى او كرد و در مدينه منزل داد .\r\nگويد : عمر به مغيره گفت : « پارسى نمىدانى ، هر كس از شما پارسى بداند گيج شود و چون گيج شود لاغر شود كه پارسى عربان را بشكند . » آنگاه زيد بيامد و با وى سخن كرد و گفتار او را به عمر خبر داد و گفتار عمر را به هرمزان خبر داد .\r\nحسن گويد : « عمر به فرستادگان گفت شايد مسلمانان ذميان را آزار مىكنند و كارى مىكنند كه به سبب آن پيمان مىشكنند » گفتند : « بجز وفا و نيكرفتارى چيزى ندانيم . » گفت : « پس چرا چنين است » . اما در گفتار هيچكدامشان چيزى نيافت كه قانع شود و بصيرت يابد بجز احنف كه گفت : « اى امير مؤمنان به تو مىگويم ، ما را از پيشروى در ديار آنها منع كرده اى و فرمان داده اى به آنچه در دست داريم بس كنيم .\r\nپادشاه پارسيان زنده است و ميان آنهاست و مادام كه شاهشان در ميانشان هست با ما معارضه مىكنند هرگز دو پادشاه فراهم نيايند كه با هم سازگار باشند تا يكى ديگرى را بيرون كند چنان ديده‌ام كه آنچه پياپى از آنها گرفته‌ايم به سبب جنبشها بوده كه داشته‌اند و اين شاهشان است كه تحريكشان مىكند و چنين خواهند كرد تا اجازه دهى در ديار آنها پيش رويم و وى را از قلمرو پارسيان برانيم و از كشورش بيرون كنيم و از قدرت امتش جدا كنيم كه اميد پارسيان ببرد و آرام گيرند » عمر گفت : « به خدا سخن راست آوردى و كار را چنان كه بايد بشكافتى » آنگاه در حوايج آنها نگريست و پسشان فرستاد .\r\nگويد : نامه پيش عمر آمد كه مردم نهاوند فراهم آمده‌اند و مردم مهرگانقذق و مردم ولايت اهواز با نظر و رأى هرمزان همداستان شده‌اند به همين سبب عمر به مسلمانان اجازهء پيش رفتن داد .\r\n","description":"","footnote":"","page_name":" 1903 ","page_number":236},
  {"content":"\r\n\r\nسخن از فتح شوش\r\nاهل سيرت در كار شوش اختلاف كرده‌اند ، مدائنى چنانچه در روايت ابو زيد آمده گويد : وقتى فراريان جلولا پيش يزدگرد رسيدند كه به حلوان بود خاصان خويش و مؤبدان را پيش خواند و گفت : « اين قوم با هر جمعى تلاقى كنند شكسته مىشود رأى شما چيست ؟ » موبد گفت : « راى ما اينست كه به روى و در استخر مقام گيرى كه خانه مملكت است و خزاين خويش را آنجا به يارى و سپاهها روانه كنى » يزدگرد راى او را پذيرفت و سوى اصفهان رفت و سپاه را پيش خواند\r\nو او را با سيصد كس روان كرد كه هفتاد كس از بزرگان قوم بودند و فرمان داد كه از هر شهرى كه مىگذرد هر كه را خواهد برگزيند .\r\nگويد : سياه برفت و يزدگرد از پس او روان شد تا در استخر فرود آمد . شوش در محاصرهء ابو موسى بود . پس يزدگرد سپاه را سوى شوش فرستاد و هرمزان را سوى شوشتر فرستاد . سياه در كلبانيه فرود آمد مردم شوش از كار جلولا خبر يافتند و بدانستند كه يزدگرد به فرار سوى استخر آمده و از ابو موسى اشعرى صلح خواستند كه با آنها صلح كرد و سوى رامهرمز رفت ، سياه در كلبانيه بود و كار مسلمانان در ديدهء وى بزرگ شده بود و همچنان مقيم بود تا ابو موسى سوى شوشتر رفت و سياه تغيير مكان داد و ما بين رامهرمز و شوشتر اقامت گرفت تا عمار بن ياسر بيامد و سياه سرانى را كه با وى از اصفهان آمده بودند پيش خواند و گفت : « دانسته‌ايد كه ما مىگفتيم اين جماعت تنگدست و تيره روز بر اين مملكت تسلط مىيابند و چهارپايانشان در ايوانهاى استخر و قصرهاى شاهان پشگل مىكند و اسبان خويش را به درختان آن مىبندند ، اينك چنان كه مىبينيد تسلط يافته‌اند و به هر سپاهى بر مىخوردند\r\n","description":"","footnote":"","page_name":" 1904 ","page_number":237},
  {"content":"\r\nشكسته مىشود و به هر قلعه اى مىرسند مىگشايند ، در كار خويش بنگريد » گفتند : « رأى ما رأى تست » گفت : « هر يك از شما با خاصان و كسان خود كنار آييد ، راى من اينست كه به دين آنها درآييم . » آنگاه شيرويه را با ده كس از چابكسواران پيش ابو موسى فرستاد كه با شروط معين به اسلام در آيند .\r\nگويد : شيرويه پيش ابو موسى رفت و گفت : « ما به دين شما متمايل شده‌ايم و مسلمان مىشويم به شرط آنكه همراه شما با عجمان جنگ كنيم و با عربان جنگ نكنيم ، اگر با كسى از عربان جنگ كرديم ما را از آن بداريد ، هر كجا خواهيم منزل كنيم و با هر گروه از شما كه خواهيم بباشيم ، ما را بهترين مقررى دهيد و سالارى كه بالا دستتر است در اين باره با ما پيمان كند . » ابو موسى گفت : « چنين نشود ، بلكه حقوق و تكاليف شما همانند ما باشد » گفتند : « رضا ندهيم » ابو موسى به عمر بن خطاب نوشت و او به ابو موسى نوشت كه با آنچه خواسته‌اند موافقت كن و ابو موسى براى آنها پيمان نوشت كه مسلمان شدند و با وى در محاصرهء شوشتر حضور داشتند اما ابو موسى از آنها تلاش و جانفشانى نديد و به سياه گفت : « اى كور ، تو و يارانت چنان نيستيد كه ما ديده بوديم » گفت : « ما در اين كار همانند شما نيستم . بصيرت ما چون بصيرت شما نيست و پيش شما حرمها نداريم كه از آنان دفاع كنيم ، ما را به مقررى بگيران بهتر نپيوسته‌ايد ،\r\nما سلاح و مركب داريم و شما بى سلاحيد » ابو موسى در اين باره به عمر نوشت ، عمر نوشت : « آنها را به اندازهء كوششى كه مىكنند مقررى بهتر بده ، بيشتر چيزى كه يك عرب گرفته است . » ابو موسى براى يكصد كس از آنها دو هزار ، دو هزار مقررى معين كرد و شش كس را مقررى\r\n","description":"","footnote":"","page_name":" 1905 ","page_number":238},
  {"content":"\r\nدو هزار و پانصد داد كه سياه بود و خسرو كه مقلاص لقب داشت و شهريار و شهرويه و شيرويه و افروذين .\r\nشاعر در اين باره چنين گويد :\r\n« وقتى فاروق تلاش آنها را بديد « و در كارى كه مىكرد بصيرت داشت « براى آنها دو هزار مقرر كرد « و سيصد كس مانند عك و حمير مقررى گرفتند .\r\nگويد : و چنان شد كه در فارس قلعه اى را محاصره كردند سياه آخر شبى در لباس عجمان برفت و خويشتن را كنار قلعه افكند و لباس خود را خون آلود كرد صبحگاهان مردم قلعه مردى را افتاده ديدند در لباس خودى و پنداشتند يكى از خودشان است كه زخمى شده و در قلعه بگشودند كه او را به درون برند و او برجست و با آنها بجنگيد تا در قلعه را رها كردند و گريزان شدند و او به تنهايى قلعه را بگشود كه مسلمانان در آمدند .\r\nجمعى برآنند كه سياه اين كار را در شوشتر كرد .\r\nگويد : قلعه اى را محاصره كرده بودند ، خسرو سوى قلعه رفت و يكى از آنها از بالاى قلعه نمودار شد و با وى سخن مىكرد و خسرو تيرى بزد و او را كشت .\r\nاما سيف در روايتى كه از ابن عثمان آورده گويد : وقتى ابو سبره با سپاه مقابل شوش فرود آمد و مسلمانان آنجا را در ميان گرفتند سالار مردم شوش شهريار برادر هرمزان بود ، بارها با آنها بجنگيدند و هر بار مردم شوش به مسلمانان دست اندازى مىكردند . روزى راهبان و كشيشان از بالاى قلعه نمودار شدند و گفتند : « اى گروه عربان چنان كه عالمان و متقدمان ما گفته‌اند شوش را به جز دجال كسى نخواهد گشود ، يا جمعى كه دجال ميانشان باشد ، اگر دجال با شما باشد شهر را خواهيد گشود و اگر با شما نباشد براى محاصرهء ما نمانيد . »\r\n","description":"","footnote":"","page_name":" 1906 ","page_number":239},
  {"content":"\r\nآنگاه خبر آمد كه ابو موسى عامل بصره شد و متقرب به جاى ابو موسى سالار سپاهيان بصره شد كه در شوش بودند عجمان در نهاوند فراهم آمده بودند ، نعمان به سالارى سپاهيان كوفه و كمك ابو سبره شوش را در محاصره داشت ، زر مردم نهاوند را محاصره كرده بود .\r\nمقرر شد كه مردم كوفه با حذيفه سوى نهاوند روند . نعمان نيز براى حركت سوى نهاوند آماده مىشد آنگاه بينديشيد و پيش از رفتن به شوش حمله برد ، باز هم راهبان و كشيشان بيامدند و از بالاى حصار با مسلمانان سخن كردند و گفتند : « اى گروه عربان اينجا نمانيد كه اين شهر را بجز دجال كس نخواهد گشود يا قومى كه دجال با آنها باشد » و به مسلمانان بانگ زدند و آنها را خشمگين كردند .\r\nگويد : صاف بن سيد با نعمان بود و جزو سواران وى بود . مسلمانان همگى سوى آنها رفتند و گفتند : « پيش از آنكه از هم جدا شويم با آنها جنگ مىكنيم . » كه هنوز ابو موسى حركت نكرده بود .\r\nصاف خشمگين به در شوش آمد و آن را با پاى خويش بزد و گفت : « بضار باز شو » و زنجيرها ببريد و كلونها بشكست و درها بگشود كه مسلمانان در آمدند و مشركان تسليم شدند و بانگ صلح ! صلح ! زدند و دست بداشتند . مسلمانان از آن پس كه به جنگ وارد شهر شده بودند پذيرفتند اما آنچه را پيش از صلح گرفته بودند تقسيم كردند ، آنگاه جدا شدند و نعمان با مردم كوفه از اهواز روان شد و در ماه فرود آمد و ابو سبره ، متقرب را فرستاد كه با زر در مقابل جندىشاپور فرود آمد . نعمان در ماه بماند تا مردم كوفه باز آمدند و آنها را به نهاوند برد و چون فتح رخ داد صاف به مدينه باز آمد و همانجا ببود و هم زر به مدينه بمرد .\r\nعطيه به نقل از كسى كه در فتح شوش حضور داشته بود گويد : به ابى سبره گفتند : « اين پيكر دانيال پيمبر است كه در اين شهر است » ابو سبره گفت : « ما را با آن چكار ؟ » و پيكر را در دست آنها واگذاشت .\r\n","description":"","footnote":"","page_name":" 1907 ","page_number":240},
  {"content":"\r\nعطيه گويد : دانيال از پس بخت نصر در سواحل ايران بود و چون مرگش در رسيد و از مردم اطراف خويش كس را بر اسلام نديد كتاب خدا را از منكران و ناباوران دريغ داشت و آن را به خداى خويش سپرد و به پسر خود گفت : « سوى ساحل دريا شو و اين كتاب را در آن انداز » گويد : « كتاب را بگرفت و حيفش آمد و به مقدار رفت و بازگشت ، غايب ماند و گفت : « انداختم » گفت : « وقتى فرو رفت دريا چه شد ؟ » گفت : « چيزى نديدم » دانيال به خشم آمد و گفت : « به خدا آنچه را گفته‌ام انجام نداده اى » پسر از پيش وى برفت و همانند بار اول عمل كرد و باز آمد و گفت : « انداختم » گفت : « وقتى كتاب فرو رفت دريا را چگونه ديدى ؟ » گفت : « موج زد و متلاطم شد » دانيال سختتر از بار پيش خشم آورد و گفت : « به خدا هنوز آنچه را گفته‌ام انجام نداده اى » آنگاه به پسر تاكيد كرد كه بار سوم كتاب را به دريا افكند .\r\nپسر به ساحل دريا رفت و كتاب را به دريا افكند كه دريا بشكافت و زمين نمايان شد و بشكافت و نورى بر آمد و كتاب در نور فرو رفت ، آنگاه زمين بسته شد و آب به هم رسيد .\r\nو چون بار سوم پسر پيش دانيال آمد از او پرسيد و خبر را با وى بگفت كه گفت : « اكنون سخن راست آوردى » دانيال در شوش بمرد و مردم به بركت پيكر او باران مىخواستند چون مسلمانان شوش را بگشودند پيكر را پيش آنها آوردند اما به دست مردم باقى نهادند و چون ابو سبره از آنجا سوى جنديشاپور رفت ، ابو موسى در شوش اقامت گرفت و دربارهء\r\n","description":"","footnote":"","page_name":" 1908 ","page_number":241},
  {"content":"\r\nپيكر به عمر نوشت . عمر نوشت و دستور داد كه آن را خاك كند . پس مسلمانان پيكر را كفن كردند و به خاك كردند .\r\nابو موسى به عمر نوشت انگشترى با پيكر بود كه پيش ماست .\r\nعمر نوشت كه آن را انگشتر خويش كن . بر نگين انگشتر نقش مردى بود ميان دو شير .\r\nدر همين سال ، يعنى سال هفدهم ، مسلمانان با مردم جنديشاپور صلح كردند .\r\n\r\nسخن از كار مسلمانان و جنديشاپور\r\nمهلب گويد : وقتى ابو سبره از كار شوش فراغت يافت با سپاه خويش برفت و مقابل جنديشاپور موضع گرفت كه زر بن عبد الله آنجا را محاصره كرده بود ، و آنجا ببودند و صبح و پسين جنگ بود و همچنان مقيم بودند تا از سمت سپاه مسلمانان امان نامه به شهر افتاد .\r\nاز فتح جنديشاپور تا فتح نهاوند دو ماه فاصله بود . ناگهان مسلمانان ديدند كه درهاى شهر گشوده شد و كسان بيرون آمدند و بازارها گشوده شد و مردم به جنبش آمدند و كس فرستادند كه چه شده ؟\r\nگفتند : « شما امان نامه سوى ما افكنديد ما نيز پذيرفتيم و جزيه ميدهيم كه از ما حفاظت كنيد » گفتند : « ما نكرده‌ايم » گفتند : « دروغ نمىگوييم » مسلمانان از همديگر پرسش كردند معلوم شد بنده اى بنام مكنف كه اصل وى از جنديشاپور بود امان نامه را نوشته بود .\r\nگفتند : « او بنده است »\r\n","description":"","footnote":"","page_name":" 1909 ","page_number":242},
  {"content":"\r\nمردم شهر گفتند : « ما آزاد و بنده نمىشناسيم ، امان نامه اى آمده كه مطابق آن كار مىكنيم و آن را پذيرفته‌ايم\r\nو تخلف نكرده‌ايم اگر شما مىخواهيد نامردى كنيد . » مسلمانان دست از آنها بداشتند و قضيه را براى عمر نوشتند كه به آنها نوشت :\r\n« خدا درست پيمانى را بزرگ دانسته . درست پيمان نخواهيد بود تا به هنگام شك نيز درست پيمانى كنيد . اماننامه را اجرا كنيد و درست پيمانى كنيد » مسلمانان از آنجا برفتند و به پيمان عمل كردند .\r\nعمرو گويد : عمر به سال هفدهم اجازه داد كه در ديار فارس پيش روند . در اين باب مطابق رأى احنف بن قيس كار كرد و برترى و راست گفتارى او را بشناخت و سالاران و سپاهها را فرستاد . براى مردم بصره سالاران معين كرد و براى مردم كوفه سالاران معين كرد و فرمان خويش را با آنها و اينها بگفت و به سال هيجدهم روان شدند . به ابو موسى گفت از بصره برود و جايى كه حوزهء حفاظ بصره به سر مىرسد بماند تا با او بگويد چه بايد كرد .\r\nپرچمهاى سالاران را با سهيل بن عدى وابستهء بنى عبد الاشهل فرستاد ، سهيل پرچمها را بياورد ، پرچم خراسان را به احنف بن قيس داد ، پرچم اردشير خره و شاپور را به مجاشع بن مسعود سلمى داد ، پرچم استخر را به عثمان بن ابى العاص ثقفى داد ، پرچم فسا و دارابگرد را به ساريه بن زنيم كنانى داد ، پرچم كرمان همراه سهيل بن عدى بود ، پرچم سيستان را به عاصم بن عمرو داد ، وى از صحابه بود . پرچم مكران را به حكم بن عمير تغلبى داد . همگان به سال هفدهم بيرون شدند و اردو زدند كه سوى اين ولايات روند اما حركتشان انجام نگرفت تا سال هيجدهم در آمد .\r\nعمر از مردم كوفه براى اين سالاران كمك فرستاد : عبد الله بن عتبان را به كمك سهيل بن عدى فرستاد ، علقمة بن نضر و عبد الله بن ابى عقيل و ربعى بن عامر و ابى ام - غزال را به كمك احنف فرستاد ، عبد الله بن عمير اشجعى را به كمك عاصم بن عمرو\r\n","description":"","footnote":"","page_name":" 1910 ","page_number":243},
  {"content":"\r\nفرستاد و شهاب بن مخارق مازنى را به كمك حكم بن عمرو فرستاد .\r\nبعضىها گفته‌اند كه فتح شوش و رامهرمز و فرستادن هرمزان از شوشتر به سوى عمر به سال بيستم بود .\r\nدر اين سال ، يعنى سال هفدهم ، عمر بن خطاب سالار حج بود ، عامل وى در مكه عتاب بن اسيد بود ، عامل يمن يعلى بن اميه بود ، عامل يمامه و بحرين عثمان بن ابى العاص بود ، عامل عمان حذيفة بن محصن بود ،\r\nنام عاملان شام را از پيش گفته‌ام .\r\nعامل كوفه و سرزمين آن ابو موسى اشعرى بود . سابقا گفتم كه چه وقت معزول شد و چه وقت به امارت آنجا باز گشت . چنان كه گفته‌اند قضاى بصره با ابو مريم حنفى بود .\r\nنام عامل جزيره و موصل را از پيش گفته‌ام .\r\nآنگاه سال هيجدهم در آمد .\r\n\r\nسخن از حوادث سال هيجدهم\r\nابو جعفر گويد : در اين سال ، يعنى سال هيجدهم : مجاعه و خشكسالى و قحطى سخت رخ داد و آن را سال رمادت گفتند ، يعنى هلاكت .\r\nمحمد بن اسحاق گويد : سال هيجدهم سال رمادت يعنى هلاكت بود و سال طاعون عمواس كه مردم نابود شد .\r\nابو معشر گويد : رمادت به سال هيجدهم بود .\r\nگويد : طاعون عمواس نيز در همين سال بود .\r\nابو حارثه گويد : ابو عبيده به عمر نوشت كه تنى چند از مسلمانان شراب خورده‌اند كه ضرار و ابو جندل از آن جمله‌اند ، از آنها پرسيديم كه تأويل كردند .\r\nگفتند : « ما را مخير كرده‌اند و ما يكى را برگزيديم كه خدا فرمود : آيا بس مىكنيد ؟\r\nو بر ما مقرر نكرد . »\r\n","description":"","footnote":"","page_name":" 1911 ","page_number":244},
  {"content":"\r\nعمر به دو نوشت اين به نزد ما و آنها مسلم است كه آيا بس مىكنيد يعنى بس كنيد . آنگاه كسان را فراهم آورد و همسخن بودند كه بايد به سبب شرابخورى هشتاد تازيانه به آنها بزنند و فاسق به قلم روند و هر كه تأويل كند با وى چنين كنند و اگر اصرار ورزد كشته شود .\r\nپس عمر به ابو عبيده نوشت كه آنها را پيش خوان ، اگر پندارند كه شراب حلال است خونشان بريز و اگر گويند كه حرام است هشتاد تازيانه بزن .\r\nابو عبيده در جمع كسان از آنها پرسيد كه گفتند حرام است و هشتاد تازيانه به آنها زد و شرابخوردگان از پس خوردن حد از اصرار خويش پشيمانى كردند .\r\nآنگاه ابو عبيده گفت : « اى مردم شام براى شما حادثه اى رخ مىدهد . » و سال هلاكت رخ نمود .\r\nنافع گويد : وقتى نامهء ابو عبيده در بارهء ضرار و ابو جندل پيش عمر آمد به - ابو عبيده نوشت و دستور داد كه آنها را در جمع كسان بياورد و بپرسد كه آيا شراب حرام است يا حلال ؟ اگر گفتند حرام است هشتاد تازيانه به آنها بزن و بگو توبه كنند و اگر گفتند حلال است گردنشان را بزن .\r\nگويد : ابو عبيده آنها را بياورد و بپرسيد كه گفتند حرام است و حد زد كه شرمنده شدند و خانه نشين شدند و ابو جندل مخبط شد .\r\nپس ابو عبيده به عمر نوشت كه ابو جندل مخبط شده مگر خداى به دست تو براى وى گشايشى بيارد ، به او بنويس و تذكارش بده پس عمر به ابو جندل نوشت و تذكار داد چنين نوشت :\r\n« از عمر به ابو جندل « خدا اين گناه را نمىبخشد كه براى او شريك بيارند و جز اين « هر چه را بخواهد مىآمرزد ، توبه كن و سر خويش را بلند كن و بيرون بيا و نوميد مباش كه خدا عز و جل گويد :\r\n","description":"","footnote":"","page_name":" 1912 ","page_number":245},
  {"content":"\r\n« * ( يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا من رَحْمَةِ الله إِنَّ الله يَغْفِرُ الذُّنُوبَ جَمِيعاً إِنَّه هُوَ الْغَفُورُ الرَّحِيمُ 39 : 53 ) * » [ 1 
  ] يعنى : اى بندگان من كه دربارهء خويش زياده روى كرده‌اند ، از رحمت خدا نوميد مشويد كه خدا گناهانرا يكسره مىآمرزد كه او آمرزگار و رحيم است » و چون ابو عبيده نامهء عمر را براى وى خواند رهايى يافت و خبط از وى برفت ، براى ديگران نيز چنين نوشت كه بيرون آمدند . عمر به مردم نوشت : « به خويشتن پردازيد و هر كه مستحق تغيير باشد تغييرش دهيد اما كسى را تحقير نكنيد كه بلا ميان شما رواج گيرد . » عطا نيز روايتى چون اين دارد اما نگفته كه عمر به كسان نوشت كه آنها را تحقير نكنند .\r\nگويد : آنها گفتند كه روميان به جنبش آمده‌اند بگذاريد ما به غزاى آنها رويم اگر خدا شهادت مقرر كرده بود كه خوب و گر نه چنان كن كه عمر خواسته است .\r\nگويد : ضرار بن ازور با گروهى شهيد شد و ديگران بماندند و حد خوردند .\r\nابو زهرا قشيرى در اين باب شعرى گفت به اين مضمون :\r\n« مگر ندانى كه روزگار جوان را به خطا افكند .\r\n« و توان ندارد كه حوادث را بگرداند .\r\n« برادرانم بمردند و صبورى كردم و زارى نكردم .\r\n« اما يك روز از باده صبورى نتوانم .\r\n« اما امير مؤمنان آن را به نابودى محكوم كرد « و دوستدارانش به دور چرخشتها گريانند .\r\nكريب گويد : در ايام خلافت عمر در مدينه و اطراف خشكسالى شد و همين كه باد\r\n\r\n","description":"","footnote":"\r\n[ 1 
  ] سوره زمر ( 39 ) آيه 53\r\n","page_name":" 1913 ","page_number":246},
  {"content":"\r\nمىوزيد ، خاكى چون خاكستر مىپراكند و آن سال را سال رماده ( خاكستر ريزى ) ناميدند و عمر قسم خورد كه تا باران نبارد لب به روغن و گوشت و شير نزند .\r\nو چنين بود تا باران باريد و يك پوستچه روغن و يك مشك شير به بازار آمد و غلام عمر آن را به چهل خريد و پيش وى آمد و گفت : « اى امير مؤمنان ! به خدا قسم ترا به سر برد و پاداش بزرگ داد يك مشك شير و يك پوستچه روغن به بازار آمد و من آن را به چهل خريدم . » عمر گفت : « گران خريده اى آن را صدقه كن كه خوش ندارم مسرفانه چيزى بخورم . » عمر گفته بود : « چگونه به كار رعيت توانم پرداخت اگر سختىاى كه به آنها مىرسد به من نرسد . » عبد الرحمن بن كعب گويد : در آخر سال هفدهم و آغاز سال هيجدهم بود كه رماده يعنى گرسنگى بود و مردم مدينه و اطراف دچار آن شدند و نابودشان كرد تا آنجا كه حيوان وحشى به انسان پناهنده مىشد و چنان شد كه يكى بزى مىكشت و از آن متنفر ميشد از بس كه زشت و لاغر بود .\r\nگويد : مردم چنين بودند و مردم ولايات از عمر بازمانده بودند تا بلال بن حارث مزنى بيامد و اجازه خواست و گفت : « پيمبر خدا صلى الله عليه و سلم مرا به نزد تو فرستاده ، پيمبر خدا صلى الله عليه و سلم به تو مىگويد : ترا هوشيار مىدانستم ، اما چنين بىحركت مانده اى ، ترا چه مىشود ؟ » عمر گفت : « كى اين را ديدى ؟ » گفت : « شب پيش » پس عمر برون شد و نداى نماز جماعت داد و با مردم دو ركعت نماز بكرد .\r\nآنگاه به پا خاست و گفت : « اى مردم ، آيا كارى جز اين هست كه بايد كرد و نكرده‌ام ؟ »\r\n","description":"","footnote":"","page_name":" 1914 ","page_number":247},
  {"content":"\r\nگفتند : « به خدا ، نه » گفت : « بلال بن حارث مزنى چنين و چنان مىگويد » گفتند : « بلال راست مىگويد از خدا و مسلمانان كمك بخواه » پس عمر كسان فرستاد و از مسلمانان كمك خواست كه از اين كار بازمانده بود و گفت : « الله اكبر ، بلا به نهايت رسيد و از ميان برخاست ، وقتى قومى اجازهء طلب يافتند بلا از ايشان برداشته شود » به سالاران ولايات نوشت كه مردم مدينه و اطراف را دريابيد كه به نهايت سختى افتاده‌اند و مردم را به طلب باران بيرون برد ، خود او نيز با عباس پياده برفت . خطبه اى خواند و مختصر كرد آنگاه نماز كرد و زانو زد گفت :\r\n« خدايا ترا مىپرستيم و از تو كمك مىجوييم . خدايا ما را ببخش و بر ما رحمت آر و از ما خشنود شو » آنگاه بازگشت ، هنوز به منزل نرسيده بودند كه بركه ها پر شد .\r\nعاصم بن عمر بن خطاب گويد : « در زمان عمر سالى قحط شد و چهار پايان لاغر شد و اهل خانه اى از باديه نشينان مزينه به يار خويش گفتند : به سختى افتاده‌ايم بزى براى ما بكش » گفت : « بز چيزى ندارد » و همچنان اصرار كردند تا بزى براى آنها كشت و پوست كند كه جز استخوان سرخ چيزى نبود و بانگ برآورد : « اى دريغ از محمد ! » گويد : و به خواب ديد كه پيمبر خدا صلى الله عليه و سلم بيامد و گفت : « بشارت كه قحطى برفت ، پيش عمر برو و از من به او درود گوى و بگوى ترا درست پيمان و محكم كار مىدانستم ، اى عمر دقت ! دقت ! مرد مزنى بيامد تا به در عمر رسيد و به غلام وى گفت : « براى فرستاده پيمبر خداى صلى الله عليه و سلم اجازه بخواه » گويد : غلام پيش عمر رفت و به دو خبر داد كه عمر بيمناك شد و گفت : « نشان\r\n","description":"","footnote":"","page_name":" 1915 ","page_number":248},
  {"content":"\r\nجنون در او نديدى ؟ » گفت : « نه » گفت ، « او را بيار » و چون بيامد ما وقع را براى وى گفت .\r\nپس عمر برون شد و به مردم ندا داد و به منبر رفت و گفت ، « شما را بخدايى كه به اسلام هدايتتان كرده ، آيا چيزى ناخوشايند از من ديده‌ايد ؟ » گفتند . « نه ، براى چه ؟ » پس عمر خبر را براى آنها بگفت كه دريافتند و او در نيافته بود گفتند : « چنان مىگويد كه در طلب باران كوتاهى كرده اى ما را به طلب باران ببر . » آنگاه عمر مردم را خبر كرد و به پا خاست و سخن كرد و مختصر كرد آنگاه دو - ركعت نماز كرد و مختصر كرد ، سپس گفت : « خدايا ياران ما در كارمان درمانده‌اند و توان و نيرويمان از كار مانده\r\nو در كار خويش درمانده‌ايم كه بى كمك تو قدرت و توانى نيست ما را سيراب كن و بندگان و بلاد را از خشكسالى برهان » عبد الرحمن بن غنم گويد : « عمر به سالاران ولايات نوشت و براى مردم مدينه و اطراف از آنها كمك خواست ، نخستين كسى كه پيش وى رسيد ابو عبيدة بن جراح بود كه چهار هزار بار خوراكى همراه داشت كه تقسيم آن را ميان مردم اطراف مدينه به عهدهء خود او گذاشت و چون به سر برد و پيش عمر آمد گفت كه چهار هزار درم به او بدهند » ابو عبيده گفت : « اى امير مؤمنان بدان حاجت ندارم كه خدا و ثواب او را منظور داشته‌ام ، آن را با دنيا مياميز » گفت : « بگير كه چون طلب نكرده اى باكى نيست » اما ابو عبيده ابا كرد .\r\nگفت : « بگير كه من براى پيمبر خدا صلى الله عليه و سلم كارى همانند اين انجام\r\n","description":"","footnote":"","page_name":" 1916 ","page_number":249},
  {"content":"\r\nدادم و با من چنان گفت كه من با تو گفتم و من به او همان گفتم كه تو با من گفتى ، اما به من داد . » پس ابو عبيده پذيرفت و سوى كار خويش بازگشت .\r\nپس از آن كسان پياپى آمدند و مردم حجاز بىنياز شدند و باران نيز باريد .\r\nگويد : نامهء عمرو بن عاص در جواب نامهء استمداد عمر آمد كه هنگام مبعث پيمبر صلى الله عليه و سلم به درياى شام جايى را كنده بودند كه به درياى عرب مىريخت و روميان و قبطيان آن را ببستند اگر خواهى كه بهاى خوراكى در مدينه بابهاى مصر همانند باشد نهرى براى آن بكنم و پلها بزنم .\r\nعمر نوشت : چنين كن و شتاب كن .\r\nمردم مصر به عمرو گفتند : « خراج تو آسان مىرسد و اميرت راضى است اگر اين كار انجام شود خراج مصر بكاهد . » عمرو مطلب را براى عمر نوشت و ياد كرد كه اين كار مايهء نقصان خراج و ويرانى مصر است . عمر نوشت : « در اين باب عمل كن و شتاب كن ، خدا مصر را براى عمران و رفاه مدينه ويران كند . » و عمرو به انجام آن پرداخت كه در قلزم بود و قيمتهاى مدينه چون قيمتهاى مصر شد ، و اين ، در مصر نيز جز فراوانى نياورد .\r\nمردم مدينه از پس سال رماده نظير آن نديدند تا وقتى كه عثمان كشته شد و دريا به روى آنها بسته شد و زبون شدند و به كمبودى افتادند و بيمناك شدند .\r\nابو جعفر گويد : به گفتهء واقدى رقه و رها و حران در همين سال به دست عياض ابن غنم گشوده شد و هم در اين سال عين الورده به دست عمير بن سعد گشوده شد . گفتهء مخالف وى را پيش از اين ياد كرده‌ايم . و هم به گفتهء واقدى عمر در ماه ذى الحجهء اين سال مقام ابراهيم را به محلى آورد كه اكنون هست كه پيش از آن به كعبه پيوسته بود . گويد : در طاعون عمواس بيست و پنجهزار كس جان دادند .\r\nابو جعفر گويد : بعضيها گفته‌اند كه عمر در اين سال شريح بن حارث كندى\r\n","description":"","footnote":"","page_name":" 1917 ","page_number":250},
  {"content":"\r\nرا به كار قضا گماشت . عاملان ولايات همانها بودند كه در سال هفدهم بوده بودند .\r\nآنگاه سال نوزدهم درآمد .\r\n\r\nسخن از حوادثى كه به سال نوزدهم رخ داد\r\nابو جعفر گويد : به گفتهء ابو معشر فتح جلولا به سال نوزدهم به دست سعد انجام شد . واقدى نيز چنين گفته است .\r\nبه گفتهء ابن اسحاق فتح جزيره و رها و حران و راس العين و نصيبين به سال نوزدهم بود .\r\nابو جعفر گويد : گفتار مخالفان آنها را از پيش گفته‌ايم .\r\nابو معشر گويد : فتح قيساريه در همين سال ، يعنى به سال نوزدهم ، بود و نيز فتح مصر .\r\nخبر فتح قيساريه از اين پيش گذشت ، خبر فتح مصر نيز كه به قولى به سال بيستم بود با گفته مخالف آن از اين پس بيايد .\r\nابو جعفر گويد : به گفتهء واقدى در همين سال ، يعنى سال نوزدهم ، از حرهء ليلى آتش برخاست و عمر خواست با كسان سوى آن رود ، پس از آن گفت صدقه دهند و خاموش شد .\r\nو هم به گفتهء واقدى مداين و جلولا در اين سال گشوده شد و گفتهء مخالف او را از پيش آورده‌ايم .\r\nدر اين سال عمر بن خطاب سالار حج بود و عاملان و قاضيان همانها بودند كه در سال هيجدهم بوده بودند .\r\n\r\nآنگاه سال بيستم در آمد .\r\n","description":"","footnote":"","page_name":" 1918 ","page_number":251},
  {"content":"\r\n\r\nسخن از جنگها كه در اين سال بود و كارهاى ديگر\r\nابو جعفر گويد : به گفتهء ابن اسحاق ، مصر به سال بيستم گشوده شد ابو معشر نيز گويد كه مصر به سال بيستم گشوده شد و سالار آن عمرو بن عاص بود .\r\nبه گفتهء ابو معشر اسكندريه به سال بيست و پنجم گشوده شد . اما به گفتهء واقدى فتح مصر و اسكندريه به سال بيستم بود .\r\nبه پندار سيف مصر و اسكندريه به سال شانزدهم گشوده شد .\r\n\r\nسخن از فتح مصر و فتح اسكندريه\r\nابو جعفر گويد : اختلاف سرگذشت نويسان را در بارهء سال فتح مصر و اسكندريه ياد كرديم . اينك حكايت فتح آن را بگوييم و اينكه به دست كى بود :\r\nابن اسحاق گويد : وقتى عمر از شام فراغت يافت به عمرو بن عاص نوشت كه با سپاه خويش سوى مصر رود و او برفت و به سال بيستم باب اليون را گشود .\r\nابو جعفر گويد : در باب فتح اسكندريه خلاف هست ، بعضىها گفته‌اند\r\nبه سال بيست و پنجم و سال دوم خلافت عثمان گشوده شد و عامل آن عمرو بن عاص بود .\r\nيكى از مردم مصر بنام قاسم بن قرمان به نقل از زياد بن جزء زبيدى كه هنگام فتح مصر و اسكندريه جزو سپاه عمرو بن عاص بوده گويد : اسكندريه را در ايام خلافت عمر بن خطاب به سال بيست و يكم يا بيست و دوم گشوديم .\r\nگويد : و چون باب اليون را گشوديم از دهات روستايى كه ما بين آنجا و اسكندريه بود يكايك گذشتيم تا به بلهيب رسيديم كه از دهكده هاى روستا بود و آن را دهكدهء رنس نيز مىگفتند و اسيران ما به مدينه و مكه و يمن رسيده بود .\r\n","description":"","footnote":"","page_name":" 1919 ","page_number":252},
  {"content":"\r\nگويد : و چون به بلهيب رسيديم فرمانرواى اسكندريه كس پيش عمرو بن عاص فرستاد كه من به كسانى كه بنظرم از شما گروه عربان منفورتر بودند ، يعنى پارسيان و روميان ، جزيه مىدادم اگر بخواهى به تو جزيه مىدهم به شرط آنكه هر چه اسير از سرزمين من گرفته‌ايد پس دهيد .\r\nگويد : عمرو بن عاص به او پيغام داد كه پشت سر من اميرى هست كه نمىتوانم بى نظر او كارى را به سر برم ، اگر خواهى دست از تو ميدارم و دست از من بدار تا آنچه را به من پيشنهاد كرده اى براى او بنويسم ، اگر پذيرفت ، من نيز مىپذيرم و اگر دستورى جز اين داد به كار مىبندم .\r\nگويد : و او گفت : « چنين باشد » آنگاه عمرو بن عاص به عمر بن خطاب نوشت .\r\nگويد : و چنان بود كه نامه اى را كه مىنوشتند از ما نهان نمىداشتند ، عمرو ضمن نامه پيشنهاد فرمانرواى اسكندريه را ياد كرد . هنوز باقيماندهء اسيران آنها به دست ما بود . در بلهيب توقف كرديم و منتظر نامهء عمر مانديم تا بيامده و عمرو آن را بر ما فروخواند و چنين بود .\r\n« . . . اما بعد ، نامهء تو رسيد كه نوشته بودى فرمانرواى اسكندريه « پيشنهاد كرده كه جزيه دهد ، به شرط آنكه اسيران سرزمين وى را پس بدهى .\r\n« بجان خودم جزيه اى كه پيوسته به ما و مسلمانان پس از ما رسد به نزد من « خوشتر از غنيمتى است كه تقسيم شود و گويى نبود . به فرمانرواى اسكندريه « پيشنهاد كن به تو جزيه دهد به اين شرط كه اسيران آنها را كه به دست « شماست ميان اسلام و دين قومشان مخير كنيد : هر كه اسلام اختيار كرد\r\n« جزو مسلمانان است و وظايف و تكاليف وى همانند آنهاست و هر كه دين « قوم خويش اختيار كرد مانند ديگر همكيشان خود جزيه دهد . اسيرانى كه به « سرزمين عرب پراكنده‌اند و به مدينه و مكه و يمن رسيده‌اند ، پس دادنشان\r\n","description":"","footnote":"","page_name":" 1920 ","page_number":253},
  {"content":"\r\n« ميسر نيست ، و نمىخواهيم با وى دربارهء چيزى كه انجام نمىدهيم صلح « كنيم . » عمرو كس فرستاد و مضمون نامهء امير مؤمنان را به فرمانرواى اسكندريه خبر داد او گفت : « چنين باشد » گويد : ما اسيرانى را كه به دست داشتيم فراهم آورديم ، نصرانيان نيز فراهم آمدند . يكى را از آنها كه به دست ما بودند مياورديم و او را ميان اسلام و نصرانيت مخير مىكرديم ، اگر اسلام اختيار مىكرد ، تكبيرى مىگفتيم كه از تكبيرمان به هنگام فتح دهكده رساتر بود . آنگاه وى را به خودمان مىپيوستيم . و اگر نصرانيت اختيار مىكرد ، نصارى مىغريدند و او را به طرف خودشان مىبردند و بر او جزيه مىبستيم و از اين كار سخت غمين مىشديم ، چنان كه گويى يكى از ما بوده كه به سوى آنها رفته است .\r\nگويد : ترتيب چنين بود ، تا از كار آنها فراغت يافتيم ، و از جمله كسانى كه پيش آورديم ابو مريم عبد الله بن عبد الرحمن بود .\r\nقاسم بن قزمان گويد : او را ديدم كه سر دسته ( عريف ) بنى زبيد بود .\r\nزياد گويد : اسلام و نصرانيت به دو عرضه كرديم ، پدر و مادر و برادرانش جزو نصارى بودند ، اسلام اختيار كرد و وى را به طرف خودمان آورديم و پدر و مادر و برادرانش برجستند و او را از دست ما مىكشيدند چندانكه جامه هاى وى را به تنش دريدند و اكنون چنان كه مىبينى سردستهء ماست .\r\nگويد : پس از آن اسكندريه گشوده شد و وارد آن شديم و اين زباله دان كه اكنون هست ، بر كنار اسكندريه بود و اطراف آن سنگ بود چنان كه هست و كم و بيش نشده ، هر كه پندارد كه بر اسكندريه و دهكده هاى اطراف آن جزيه نبود و مردم آن پيمان نداشتند به خدا دروغ مىگويد .\r\nقاسم بن قزمان گويد : اين حديث از آنجا به ميان آمد كه شاهان بنى اميه به\r\n","description":"","footnote":"","page_name":" 1921 ","page_number":254},
  {"content":"\r\nسالاران مصر مىنوشتند كه مصر به جنگ گشوده شد و آنها بندگان ما هستند ، كه هر چه خواهيم دربارهء آنها اراده كنيم و هر چه خواهيم كنيم .\r\nابو جعفر گويد : در روايت سيف هست كه از آن پس كه عمر با مردم ايليا صلح كرد و چند روز آنجا اقامت گرفت عمرو بن عاص را سوى مصر فرستاد كه اگر خدا فتحى نصيب كرد سالار آنجا باشد ،\r\nآنگاه زبير بن عوام را از پى فرستاد كه كمك وى باشد . ابو عبيده را نيز سوى رماده فرستاد و گفت اگر خدا فتحى نصيب كرد به كار خويش باز گردد .\r\nعبده گويد : وقتى عمر سوى مدينه بازگشت ، عمرو بن عاص سوى مصر رفت و به باب اليون رسيد ، زبير نيز از پى او رفت و آنجا فراهم آمدند كه ابو مريم جاثليق مصر با اسقف و مردم مصمم ، به مقابله آمدند . مقوقس آنها را براى حفظ ديار خويش فرستاده بود و چون عمرو آنجا فرود آمد با وى بجنگيدند .\r\nعمرو كس فرستاد كه شتاب مياريد تا حجت بر شما تمام كنيم ، آنگاه در كار خويش بنگريد و آنها ياران خويش را بداشتند . سپس عمرو كس فرستاد كه من ميان دو سپاه مىآيم ، ابو مريم و ابو مريام به سوى من آيند .\r\nآنها پذيرفتند و به همديگر اعتماد كردند ، عمرو به آنها گفت : « شما دو راهب اين دياريد ، بشنويد كه خدا عز و جل محمد صلى الله عليه و سلم را به حق برانگيخت و او را به حق مأمور كرد ، محمد صلى الله عليه و سلم ، ما را به حق فرمان داد و آنچه را فرمان داشت به سر برد ، آنگاه برفت كه درود و رحمت خدا بر او باد ، و آنچه را به عهده داشت انجام داده بود و ما را به راه روشن نهاده بود . از جمله چيزها كه به ما دستور داد اين بود كه حجت به كسان تمام كنيم . پس ما شما را به اسلام مىخوانيم هر كه بپذيرد همانند ماست و هر كه نپذيرد جزيه بر او عرضه كنيم و حفاظت او را به عهده گيريم ، پيمبر ما گفته كه ما ديار شما را فتح مىكنيم و به سبب خويشاوندى كه در ميانه هست ، سفارش شما را به ما كرده و به همين سبب اگر بپذيريد تعهد ما نسبت به\r\n","description":"","footnote":"","page_name":" 1922 ","page_number":255},
  {"content":"\r\nشما مضاعف است . از جمله دستورها كه امير ما داده اينست كه با قبطيان نيكى كنيد كه پيمبر خدا صلى الله عليه و سلم در بارهء قبطيان سفارش نيك به ما كرده كه نسبت به آنها خويشاوندى داريم و تعهد حفاظ » گفتند : « اين قرابتى است دور كه جز پيمبران رعايت آن نكنند ، زنى نامدار و و الا مقام بود كه دختر شاه ما بود و از مردم منف بود و شاهى از خاندان آنها بود ، مردم عين شمس بر آنها غلبه يافتند و خونشان بريختند و ملكشان بگرفتند و به غربت افتادند و او به دست ابراهيم عليه السلام افتاد ، آفرين بر او باد ، ما را امان بده تا پيش تو بازآييم » عمرو گفت : « كسى همانند من فريب نمىخورد ، سه روز مهلت مىدهيم كه بنگريد و با قوم خويش سخن كنيد ، سپس با شما جنگ مىكنم » گفتن : « مدت را بيفزاى » و عمرو روزى بيفزود .\r\nباز گفتند : « مدت را بيفزاى » و عمرو يك روز ديگر بيفزود .\r\nپس سوى مقوقس رفتند كه مىخواست بپذيرد اما ارطبون نگذاشت جواب موافق دهد و گفت كه جنگ بايد كرد .\r\nدو راهب به مردم مصر گفتند : « ما مىكوشيم كه از شما دفاع كنيم و سوى آنها باز نمىگرديم . چهار روز مانده كه در اثناى آن حادثه اى نخواهد بود و اميدواريم در امان باشيد . » ناگهان عمرو و زبير در معرض شبيخون فرقب قرار گرفتند . اما عمرو آماده بود و با وى رو به رو شدند كه با همراهان خويش كشته شد و ساير كسان را بگرفتند . عمرو و زبير آهنگ عين شمس كردند كه جمع قبطيان آنجا بود . عمرو ابرهة الصباح را سوى فرما فرستاد كه آنجا فرود آمد و نيز عوف بن مالك را سوى اسكندريه فرستاد و هر يك از آنها به مردم شهرى كه مقابل آن بودند گفتند اگر برون آييد در امان خواهيد بود .\r\n","description":"","footnote":"","page_name":" 1923 ","page_number":256},
  {"content":"\r\nگفتند : « چنين باشد » اما در انتظار مردم عين شمس بودند و مسلمانان كسانى را كه ما بين دو شهر بودند به اسيرى گرفتند .\r\nعوف بن مالك گفت : « اى مردم اسكندريه شهر شما چه زيباست » گفتند : « اسكندر گفت : شهرى بسازم كه محتاج خدا باشد و از خلق بىنياز و رونق آن بماند . » ابرهه به مردم فرما گفت : « اى مردم فرما شهر شما چه كهنه است » گفتند : « فرما گفت : شهرى بسازم كه از خدا بى نياز باشد و به مردم محتاج و رونق آن برفت ، اسكندر و فرما دو برادر بودند . » ابو جعفر گويد : بگفتهء ابن كلبى دو برادر بودند و اسكندريه : و فرما به آنها انتساب يافت ، هر روز در فرما چيزى ويران مىشود و منظرهء آن كهنه شده اما رونق اسكندريه بجا مانده است .\r\nابو عثمان گويد : وقتى عمر در عين شمس با جماعت مقابل شد ، پادشاهى ميان مردم قبط و نوبه مشترك بود و زبير همراه عمرو بود ، مردم مصر به شاهشان گفتند : « با قومى كه كسرى و قيصر را بشكستند و بر ديارشان تسلط يافتند چه خواهى كرد ؟ با اين جماعت صلح كن و پيمانى ببند و با آنها مقابله كن و ما را مقابل آنها مبر . » و اين به روز چهارم بود اما شاه نپذيرفت .\r\nآنگاه حمله آغاز شد و جنگ در گرفت ، زبير به بالاى حصار رفت و چون او را بديدند در را به روى عمرو بگشودند و به صلح پيش وى آمدند كه پذيرفت و زبير به جنگ وارد شهر شد و همراه آنها از در پيش عمرو آمد\r\nو از آن پس كه در خطر هلاك بودند پيمان كردند و آنچه به جنگ گرفته شده بود مشمول صلح شد و ذمى شدند .\r\nپيمان صلح چنين بود :\r\n« بنام خداى رحمان رحيم « اين اماننامه ايست كه عمرو بن عاص به مردم مصر مىدهد كه\r\n","description":"","footnote":"","page_name":" 1924 ","page_number":257},
  {"content":"\r\n« جانها و دين و اموالشان و كليساهايشان و صليبهايشان و دشت و درياشان « در امان است كه در چيزى از آن دخالت نشود و كاهش نگيرد و نوبيان با « آنها ساكن نشوند .\r\n« مردم مصر وقتى بر اين صلح همسخن شوند و افزايش نهرشان « به پنجاه هزار رسد بايد جزيه بدهند . خطاهاى دزدانشان را به عهده دارند .\r\n« اگر كسانى نپذيرند به اندازهء آنها جزيه برداشته شود و نسبت به آنها كه « نپذيرفته‌اند تعهدى نداريم ، اگر نهر به سر رسد و از آن مقدار كمتر شود « باندازهء آن برداشته شود . هر كس از روميان و نوبيان به اين صلح درآيد « حقوق و تكاليف وى همانند آنها باشد و هر كه نپذيرد و خواهد برود ، در « امان است تا به امانگاه خويش رسد يا از قلمرو تسلط ما برون شود .\r\n« آنچه بايدشان داد سه قسمت شود و هر بار يك سوم دادنى را بدهند . » « پيمان و ذمه خدا و ذمهء پيمبر و ذمهء خليفه و ذمهء مؤمنان ضامن اين « مكتوب است . نوبيانى كه بپذيرند بايد فلان و فلان مقدار سر كمك بدهند ، « و فلان و فلان مقدار اسب و از غزا مصون مانند و از تجارت صادر و « وارد منع نشوند . » زبير و عبد الله و محمد شاهد مكتوب شدند . وردان نوشت و شاهد شد .\r\nهمهء مردم مصر به صلح درآمدند و آن را پذيرفتند و سپاهها فرا خوانده شد شدند و عمرو فسطاط را بنيان كرد و مسلمانان در آن مقر گرفتند .\r\nآنگاه ابو مريم و ابو مريام بيامدند و دربارهء كسانى كه پس از جنگ اسير شده بودند با عمرو سخن كردند .\r\nعمرو گفت : « مگر عهد و پيمانى دارند ؟ مگر با شما به صلح نيامديم و همانروز به ما تاختيد ؟ » اين بگفت و آنها را براند كه برفتند و مىگفتند : « تا وقتى كه ما باز آييم هر چه بگيريد تعهد حفاظ آن كرده‌ايد »\r\n","description":"","footnote":"","page_name":" 1925 ","page_number":258},
  {"content":"\r\nعمرو گفت : « شما به ما حمله مىكنيد و ما تعهد حفاظ آنها را داريم ؟ » گفتند : « آرى » اما عمرو آن اسيران را بر مردم تقسيم كرد كه پخش كردند و در ديار عرب پراكنده شد .\r\nآنگاه مژده بر با خمسها پيش عمر رسيد و فرستادگان بيامدند ،\r\nعمر از آنها پرسش همى كرد كه به او خبر مىدادند تا به گفتگوى جاثليق و يار وى رسيدند .\r\nعمر گفت : « به نظر من آنها درست مىگويند و شما تجاهل مىكنيد و درست نمىگوييد . هر كه با شما جنگيده امانش ندهيد ما هر كه نجنگيده و چيزى از آنها و مردم دهكده ها گرفته‌ايد در آن پنج روز مشمول امان بوده تا به سر رسد . » آنگاه كس در آفاق فرستاد تا اسيرانى را كه در آن پنج روز از مردم نجنگيده گرفته بودند پس آورد ، بجز آنها كه بعد از آن به جنگ آمده بودند ، و همه را پس داد ، مگر آنها كه از گروه اخير بودند .\r\nقبطيان به در عمرو بودند و عمرو خبر يافت كه گفته بودند : « چه ژنده پوشند اين عربان ؟ و چه خويشتن را خوار مىدارند ! چگونه كسانى همانند ما تسليم آنها شده‌اند ؟ » عمرو بيم كرد كه اين پندار مايهء تحريك آنها شود و بگفت تا شترها كشتند و با آب و نمك پختند و سران سپاهها را بگفت تا حاضر شوند و ياران خويش را خبر كنند ، و بنشست و به مردم مصر اجازه داد و گوشت و آبگوشت آوردند و بر مسلمانان بگردانيدند كه عرب وار بخوردند و بربودند و سركشيدند . همه عبا داشتند و سلاح نبود .\r\nمردم مصر برفتند و طمع و جرئتشان افزوده بود . آنگاه عمر به سران سپاهها پيغام داد كه روز بعد با ياران خويش بيايند و بگفت تا با لباس و پاپوش مردم مصر بيايند و ياران خويش را نيز بدين كار وادار كنند و چنان كردند . به مردم مصر نيز\r\n","description":"","footnote":"","page_name":" 1926 ","page_number":259},
  {"content":"\r\nاجازهء حضور داد و وضعى ديدند جز آنچه روز پيش ديده بودند . كارسازان اقسام غذاهاى مصر بياوردند كه عربان مانند مردم مصر غذا خوردند و رفتار آنها داشتند . مصريان پراكنده شدند و بدگمان بودند و مىگفتند با ما حيله كردند .\r\nآنگاه عمرو به سران سپاهها پيغام داد كه فردا براى سان سلاح برداريد و روز بعد براى سان بيامد و به مصريان اجازهء حضور داد و سپاه را به آنها عرضه كرد آنگاه گفت : « دانستم كه وقتى صرفه جويى عربان و نامهيايى آنها را ديديد خودتان را چيزى به حساب آورديد و بيم كردم به هلاكت افتيد ، خواستم وضع آنها را به شما بنمايم ، كه در سرزمين خويش چگونه‌اند . آنگاه وضع ايشان را در سرزمين شما بنمايم ، آنگاه وضع ايشان را در جنگ بنمايم كه معاش آنها چنين است اما بر شما ظفر يافته‌اند . و پيش از آنكه غذاى روز دوم را از ديار شما به دست آرند بر آنجا دست يافته‌اند . خواستم بدانيد اينان كه روز سوم ديديد معاش روز دوم را رها نكنند و به معاش روز اول باز نگردند .\r\nمصريان پراكنده شدند و مىگفتند : « عربان مردم خويش را سوى شما فرستاده‌اند . » و چون عمر از اين قضيه خبر يافت به نزديكان خود گفت : « جنگ وى نرم است و سطوت و شدتى چون جنگهاى ديگر ندارد ، عمرو مردى مدبر است . » و سالارى مصر را به دو داد كه در آنجا مقر گرفت .\r\nعمرو بن شعيب گويد : وقتى ميان عمرو و مقوقس در عين شمس تلاقى شد\r\nو دو سپاه بجنگيدند مسلمانان دو را دور جولان مىدادند و عمرو ملامتشان كرد . يكى از مردم يمن گفت : « ما را كه از سنگ و آهنگ نيافريده‌اند » عمرو گفت : « خاموش باش كه تو يك سگى » آن مرد گفت : « تو نيز سالار سگانى . » گويد : و چون اين كار ادامه داشت عمرو بانگ زد كه ياران پيمبر خدا صلى -\r\n","description":"","footnote":"","page_name":" 1927 ","page_number":260},
  {"content":"\r\nالله عليه و سلم كجايند ؟ و كسانى از اصحاب پيمبر خدا كه حضور داشتند بيامدند .\r\nعمرو گفت : « پيش رويد كه خدا مسلمانان را به سبب شما ظفر مىدهد . » و آنها كه ابو برده و ابو برزه جزوشان بودند پيش رفتند و مردم به دنبال آنها به دشمن حمله بردند و ظفرى نمايان يافتند و در ماه ربيع الاول سال شانزدهم ، مصر گشوده شد و ملك اسلام در آنجا پاى گرفت و بر امتها و ملوك چيره ميشد . در اين وقت مردم مصر به دور اجل بودند و مردم مكران بدور رابيل و داهر بودند و مردم سيستان به دور شاه و كسان وى بودند و مردم خراسان و باب و اقوام ديگر به دور خاقان بودند و عمر آنها را از اهل اسلام بداشت و اگر رهاشان كرده بود چه كارها كه نمىكردند .\r\nابن لهيعه گويد : وقتى مسلمانان مصر را گشودند به غزاى نوبه مصر رفتند و با زخمها باز آمدند و چشمها از دست داده بودند كه تيراندازان ماهر آنجا بود و آنها را تيراندازان چشم مىناميدند و چون عبد الله بن سعد بن ابى سرح والى مصر شد كه عثمان ابن عفان او را ولايت داده بود با نوبيان صلح كرد كه هر سال گروهى از مردم خويش را به مسلمانان هديه كنند و مسلمانان نيز هر ساله مقدارى معين آذوقه و جامه و امثال آن به نوبيان هديه كنند .\r\nگويد : عثمان بن عفان و خليفگان و اميران پس از وى اين را اجرا كردند و عمر بن عبد العزيز نيز به رعايت مصالح مسلمانان آن را تاييد كرد .\r\nسيف گويد : به ماه ذى قعدهء سال شانزدهم عمر بر سواحل مصر پادگانها نهاد و سبب آن بود كه هرقل از راه دريا\r\nبه غزاى مصر و شام آمد و شخصا به مردم حمص تاخت . در اين وقت سه سال و شش ماه از خلافت عمر گذشته بود .\r\nابو جعفر گويد : در اين سال بيستم ، ابو بحريه كندى ، عبد الله بن - قيس ، به غزاى سرزمين روم رفت و چنان كه گويند نخستين كس بود كه وارد آن سرزمين شد و به قولى نخستين كس از مسلمانان كه وارد سرزمين روم شد ميسرة بن مسروق عبسى بود كه با سلامت و غنيمت باز آمد .\r\n","description":"","footnote":"","page_name":" 1928 ","page_number":261},
  {"content":"\r\nگويد : به گفتهء واقدى در اين سال قدامة بن مظعون از بحرين معزول شد و به سبب شرابخوارى حد خورد . و هم در اين سال عمر ابو هريره را عامل بحرين و يمامه كرد .\r\nگويد : و هم در اين سال عمر فاطمه دختر وليد را كه مادر عبد الرحمن بن - حارث بود به زنى گرفت .\r\nو هم در اين سال بلال بن رباح رضى الله عنه در گذشت و در قبرستان دمشق به خاك رفت .\r\nو هم در اين سال عمر ، سعد را از كوفه معزول كرد كه مردم كوفه از او شكايت داشتند و مىگفتند : « نماز نيكو نمىكند . » و هم در اين سال عمر خيبر را ميان مسلمانان تقسيم كرد و يهودان را از آنجا برون كرد و ابو حبيبه را به فدك فرستاد كه نصف محصول و نصف زمين [ 1 
  ] را براى آنها مقرر كرد و سوى وادى القرى رفت و آنجا را تقسيم كرد .\r\nو هم در اين سال ، يعنى سال بيستم ، به گفتهء واقدى عمر ديوانها را پديد آورد .\r\nابو جعفر گويد : « گفتار مخالف وى را آورده‌ايم . » و هم در اين سال عمر علقمة بن مجزز مدلجى را از دريا سوى حبشه فرستاد و سبب آن بود كه حبشيان به يكى از حدود اسلام دست انداخته بودند و آسيب زده بودند ، آنگاه عمر ملتزم شد كه هرگز كسى را به دريا نفرستد .\r\nاما به گفتهء ابو معشر غزاى سياهان به دريا به سال سى و يكم بود .\r\nواقدى گويد : در اين سال ، در ماه شعبان ، اسيد بن حضير درگذشت و هم در اين سال زينب دختر جحش درگذشت .\r\nدر اين سال عمر سالار حج بود و عاملان وى بر ولايات همان عاملان سال\r\n\r\n","description":"","footnote":"\r\n[ 1 
  ] در متن خالى است\r\n","page_name":" 1929 ","page_number":262},
  {"content":"\r\nپيش بودند ، بجز آنها كه گفتيم معزولشان كرد و كس ديگر بجايشان نهاد و نيز قاضيان وى همان كسان سال پيش بودند .\r\n\r\nآنگاه سال بيست و يكم درآمد\r\nابو جعفر گويد : بگفتهء ابن اسحاق جنگ نهاوند در اين سال بود .\r\nابو معشر و واقدى نيز چنين گفته‌اند ، اما به گفتهء سيف بن عمرو جنگ نهاوند به سال هيجدهم هجرت و سال ششم خلافت عمر بود .\r\n\r\nسخن از جنگ مسلمانان و پارسيان در نهاوند\r\n: آغاز كار چنان بود كه ابن اسحاق گويد : قصهء نهاوند چنان بود كه نعمان بن مقرن عامل كسكر به عمر نوشت و خبر داد كه سعد بن ابى وقاص مرا به گرفتن خراج گماشته اما جهاد را دوست دارم و بدان راغبم .\r\nعمر به سعد نوشت كه نعمان به من نوشته كه او را به گرفتن خراج گماشته اى و اين را خوش ندارد و به جهاد رغبت دارد او را به مهمترين جبهه خويش فرست .\r\nگويد : و چنان بود كه عجمان در نهاوند فراهم آمده بودند و سالارشان ذو الحاجب بود كه يكى از عجمان بود . آنگاه عمر به نعمان بن مقرن چنين نوشت :\r\n« به نام خداى رحمان رحيم :\r\n« از بندهء خدا ، عمر ، امير مؤمنان « به نعمان بن مقرن\r\n« درود بر تو ، و من ستايش خدايى مىكنم كه خدايى جز او نيست .\r\n« اما بعد : خبر يافتم كه جمعى بسيار از عجمان در شهر نهاوند ،\r\n","description":"","footnote":"","page_name":" 1930 ","page_number":263},
  {"content":"\r\n« بر ضد شما فراهم آمده‌اند . وقتى اين نامهء من به تو رسيد به فرمان خدا و « به كمك خدا و به يارى خدا با مسلمانانى كه پيش تواند سوى آنها برو و « آنها را به جاى سخت مبر كه آزار بينند و از حقشان باز مدار كه كافر شوند ، « آنها را به بيشه و باتلاق مبر كه يك مرد مسلمان به نزد من از صد هزار « دينار عزيزتر است . » گويد : نعمان روان شد و سران اصحاب پيمبر و از جمله حذيفة بن يمان و عبد الله بن عمر بن خطاب و جرير بن عبد الله بجلى و مغيرة بن شعبه و عمرو بن معديكرب زبيدى و طليحة بن خويلد اسدى و قيس بن مكشوح مرادى با وى بودند . و چون با سپاه خويش به نهاوند رسيد ، خارهاى آهن در راه وى ريختند و او خبر گيران فرستاد كه برفتند و از خارهاى آهنى خبر نداشتند . يكيشان اسب خويش را كه خارى در دست آن فرو رفته بود براند كه نرفت و فرود آمد و دست اسب را بديد كه خارى در سم آن بود و آن را بياورد و خبر را با نعمان بگفت . نعمان به كسان گفت : « راى شما چيست ؟ » گفتند : « از اين منزل به جاى ديگر رو كه پندارند از آنها مىگريزى و به تعقيب تو ، در آيند . » نعمان از منزلگاه خويش در آمد و عجمان خارها را برفتند و به تعقيب وى رفتند و نعمان سوى آنها باز آمد و اردو زد . آنگاه گروههاى سپاه خويش را بياراست و با مردم سخن كرد و گفت : « اگر من كشته شوم سالار شما حذيفة بن يمان است و اگر او كشته شد سالارتان جرير بن عبد الله است و اگر جرير بن عبد الله كشته شد سالارتان قيس بن مكشوح است . » مغيرة بن شعبه دل آزرده بود كه جانشينى به او نداده بود و پيش وى آمد و گفت : « چه خواهى كرد ؟ » گفت : « وقتى نماز ظهر بكردم جنگ آغاز مىكنم زيرا پيمبر خدا را ديدم كه اين كار را دوست داشت . » مغيره گفت : « اگر به جاى تو بودم جنگ را صبحدم آغاز مىكردم . »\r\n","description":"","footnote":"","page_name":" 1931 ","page_number":264},
  {"content":"\r\nنعمان گفت : « شايد جنگ را صبحدم آغاز مىكردى و خدا روى ترا سياه نمىكرد » . اين سخن از آن رو گفت كه آن روز جمعه بود .\r\nآنگاه نعمان گفت : « ان شاء الله نماز مىكنم و پس از نماز به مقابلهء دشمن مىرويم . » و چون دو سپاه صف بستند نعمان به كسان گفت : « من سه بار تكبير مىگويم :\r\nوقتى تكبير اول بگفتم هر كسى بند پاپوش خود ببندد و خويشتن را مرتب كند و\r\nچون تكبير دوم بگفتم ، جامهء خويش محكم كند و براى حمله آماده شود و چون تكبير سوم بگفتم به آنها حمله كنيد كه من حمله كرده‌ام . » عجمان بيامدند كه همديگر را به زنجيرها بسته بودند تا فرار نكنند و مسلمانان به آنها حمله بردند و جنگ آغاز كردند ، تيرى به نعمان رسيد و كشته شد و برادرش سويد بن مقرن او را در جامه اش پيچيد و تا وقتى كه خدا مسلمانان را ظفر داد قتل وى را نهان داشت . پرچم را به حذيفة بن يمان داد و خدا ذو الحاجب را بكشت و نهاوند گشوده شد . و از آن پس ديگر عجمان را تجمعى نبود .\r\nابو جعفر گويد : شنيدم كه عمر بن خطاب سائب بن اقرع وابسته ثقيف را كه مردى دبير و حسابدار بود بفرستاد و گفت : « به اين سپاه ملحق شو و آنجا باش و اگر خداوند مسلمانان را ظفر داد غنيمتشان را تقسيم كن و خمس خدا و خمس پيمبر را بگير و اگر سپاه بشكست به صحرا بزن كه دل زمين از روى آن بهتر است . » سائب گويد : وقتى خدا عز و جل نهاوند را بر مسلمانان گشود غنايم بسيار گرفتند و هنگامى كه من به كار تقسيم سرگرم بودم كافرى از مردم آنجا بيامد و گفت :\r\n« مرا به جان و كسان و خاندانم امان مىدهى تا گنجهاى نخيرجان را كه گنجهاى خاندان كسرى است به تو نشان دهم كه از آن تو و يارت شود و كس در آن شريك تو نباشد . » گفتم : « آرى » گفت : « پس يكى را با من بفرست ، تا گنجها را به او نشان دهم . »\r\n","description":"","footnote":"","page_name":" 1932 ","page_number":265},
  {"content":"\r\nگويد : يكى را با وى فرستادم كه دو جعبهء بزرگ بياورد كه همه مرواريد و زمرد و ياقوت بود . و چون از تقسيم بر كسان فراغت يافتم آن را با خويش برداشتم و پيش عمر بن خطاب رفتم كه گفت : « سائب چه خبر دارى ؟ » گفتم : « اى امير مؤمنان ، خبر نيك ، خداوند فتحى بزرگ نصيب تو كرد و نعمان بن مقرن رحمه الله درگذشت . » عمر گفت : « انا الله و انا اليه راجعون . » آنگاه بگريست و زار زد كه لرزش شانه هاى او را ديدم .\r\nو چون رفتار او را بديدم گفتم : « به خدا اى امير مؤمنان پس از او كسى كه سر شناس باشد كشته نشد . » گفت : « اينان مسلمانان ناتوان بوده‌اند ، ولى آنكه عزت شهادتشان داد خودشان را و نسبهاشان را مىشناسد ، از شناسايى عمر ، پسر مادر عمر ، چه نتيجه مىبرند . » آنگاه برخاست كه برود گفتم :\r\n« مالى گرانقدر پيش من هست كه همراه آورده‌ام » آنگاه خبر دو جعبه را با وى گفتم .\r\nگفت : « دو جعبه را به بيت المال بسپار تا دربارهء آن بنگريم و خودت پيش سپاهت باز گرد . » گويد : جعبه ها را به بيت المال سپردم و شتابان سوى كوفه رفتم .\r\nگويد : عمر صبحگاه آن شب كه من حركت كرده بودم يكى را از پى من فرستاده بود و وقتى به من رسيد كه وارد كوفه شدم و شترم را خوابانيدم و او شترش را پشت شتر من خوابانيد و گفت : « پيش امير مؤمنان برو كه مرا از پى تو فرستاد و اينجا به تو رسيدم . » گفتم : « واى تو ، قضيه چيست و مرا براى چه مىخواهد ؟ » گفت : « به خدا نمىدانم . »\r\n","description":"","footnote":"","page_name":" 1933 ","page_number":266},
  {"content":"\r\nگويد : « با او شدم و برفتم تا پيش عمر رسيدم و چون مرا ديد گفت : « از دست پسر مادر سائب چه مىكشم ؟ پسر مادر سائب با من چه مىكند ؟ » گفتم : « اى امير مؤمنان قضيه چيست ؟ » گفت : « واى تو ، آن شب كه رفتى ، وقتى خوابيدم فرشتگان پروردگار بيامدند و مرا سوى آن دو جعبه كشانيدند كه آتش از آن بر ميخاست ، بى پدر هر دو را بگير و ببر و به فروش و جزو مقررى و روزى مسلمانان منظور دار . » گويد : دو جعبه را ببردم و در مسجد كوفه نهادم ، بازرگانان بيامدند و عمرو بن حريث مخزومى آن را به دو هزار هزار از من خريد و به سرزمين عجمان برد و به چهار هزار هزار بفروخت و هنوز مالدارترين مردم كوفه است .\r\nزياد بن جبير گويد : پدرم مىگفت : « عمر بن خطاب وقتى به هرمزان امان داد به او گفت : « مرا پندى گوى . » هرمزان گفت : « قلمرو پارسيان سرى دارد و دو بال » گفتم : « سر كجاست ؟ » گفت : « در نهاوند است كه بندار آنجاست و چابكسواران كسرى و مردم اصفهان با ويند . » عمر گفت : « دو بال كجاست ؟ » گويد : هرمزان جايى را گفت كه من از ياد برده‌ام ، آنگاه گفت : « دو بال را قطع كن تا سر از كار بيفتد . » گفت : « اى دشمن خدا دروغ گفتى ، بلكه سر را قطع مىكنم و چون خدا آن را قطع كرد ، دو بال به كار نخواهد بود . » گويد : عمر مىخواست شخصا سوى نهاوند رود .\r\nاما گفتند : « اى امير مؤمنان ! ترا به خدا شخصا سر كجاست ؟ » گفت : « سوى سپاه عجمان مرو كه اگر\r\n","description":"","footnote":"","page_name":" 1934 ","page_number":267},
  {"content":"\r\nكشته شوى كار مسلمانان آشفته شود ، سپاه بفرست . » پس عمر مردم مدينه را فرستاد\r\nكه مهاجران و انصار نيز جزو آنها بودند و عبد الله بن عمر نيز بود و به ابو موسى اشعرى نوشت كه با مردم بصره حركت كن و به حذيفة بن يمان نوشت كه با اهل كوفه حركت كن تا در نهاوند فراهم آييد و نوشت كه وقتى به هم رسيديد سالارتان نعمان بن مقرن مزنى است .\r\nگويد : و چون در نهاوند فراهم آمدند بندار كافرى را فرستاد كه يكى را پيش ما فرستيد كه با وى سخن كنيم و مغيرة بن شعبه را فرستادند .\r\nگويد : گويى او را مىبينم كه مويى دراز داشت و يك چشم بود ، او را سوى بندار فرستادند و چون بيامد از او پرسش كرديم .\r\nگفت : « او را ديدم كه با ياران خويش مشورت كرده بود كه به چه صورت اين عرب بپذيريم با همه شكوه و رونق شاهى ، يا به سادگى تا به آنچه داديم بىرغبت شود ؟ » گفته بودند : « با بهترين شكوه و وسايل . » گويد : آماده شده بودند و چون پيش آنها رسيديم برق سر نيزه ها و نيزه ها چشم را خيره مىكرد . عجمان چون شيطانها اطراف بندار بودند كه بر تخت طلا نشسته بود و تاج به سر داشت .\r\nگويد : و همچنان مىرفتيم و پسم راندند و من سر و صدا كردم و گفتم : « با فرستادگان چنين نمىكنند . » گفتند : « تو سگى بيش نيستى . » گفتم : « خدا نكند ، من در ميان قوم خودم از اين در ميان شما معتبرترم . » پس مرا سخت بماليدند و گفتند « بنشين » و مرا بنشانيدند .\r\nگويد : گفتار بندار را براى مغيره ، ترجمه كردند كه مىگفت : « عربان از همه مردم از بركات بدورترند و بيشتر از همه گرسنه مىمانند و از همه كس تيره روزترند\r\n","description":"","footnote":"","page_name":" 1935 ","page_number":268},
  {"content":"\r\nو كثيفتر و ديارشان از همه دور تر است . اگر پرهيز از نجاست جثه هاتان نبود به اين چابكسواران اطراف خودم مىگفتم شما را با تير بدوزند كه شما كثافتيد ، اگر برويد كارتان نداريم و اگر مصر باشيد قتلگاهتان را به شما نشان ميدهيم . » مغيره گويد : پس من حمد خدا كردم و ثناى او عز و جل بر زبان راندم و گفتم :\r\n« به خدا از صفات و حالات ما چيزى به خطا نگفتى كه ديارمان از همه دور تر است و از همهء مردم گرسنه تر و تيره روزتر بوديم و از همه كسان از نيكى دور تر تا خدا عز و جل پيمبر خويش صلى الله عليه و سلم را به ما فرستاد كه وعدهء ظفر دنيا و بهشت آخرت داد . به خدا از وقتى پيمبر خدا سوى ما آمده از پروردگارمان بجز فتح و ظفر نديده‌ايم ، تا پيش شما آمده‌ايم ، به خدا هرگز به سوى آن تيره روزى باز نمىرويم تا آنچه را به دست شماست بگيريم يا به سرزمين شما كشته شويم . » گفت : « به خدا اين يك چشم آنچه را در دل داشت صريح با شما گفت . » گويد : پس برخاستم و تا آنجا كه مىتوانستم كافر را ترسانيده بودم .\r\nگويد : آنگاه كافر كس پيش ما فرستاد كه يا سوى ما به نهاوند آييد و يا ما سوى شما آييم .\r\nنعمان گفت : « بياييد . » ابى مىگفت : « به خدا روزى چون آن روز نديده بودم ، پارسيان كه مىآمدند گفتى كوههاى آهن بودند ، قول و قرار كرده بودند كه از مقابل عربان نگريزند ، به يك ديگر بسته شده بودند و هر هفت كس به يك بند بودند و خارهاى آهن پشت سر خويش افكنده بودند و مىگفتند : « هر كس از ما بگريزد خار آهن لنگش كند . » گويد و چون مغيره كثرت آنها را بديد گفت : « مانند امروز ناكامىاى نديده‌ام كه دشمنان را مىگذاريد آماده شوند و با شتاب به آنها نمىتازيد . به خدا اگر كار به دست من بود شتاب مىكردم . » نعمان بن مقرن كه مردى نرمخوى بود گفت : « خدا كند در اين گونه جاها حضور\r\n","description":"","footnote":"","page_name":" 1936 ","page_number":269},
  {"content":"\r\nيا بى و از رفتار خويش غمين و بدنام نشوى ، مانع من از شروع جنگ رفتارى است كه از پيمبر خدا صلى الله عليه و سلم ديده‌ام كه پيمبر خدا وقتى به غزا مىرفت اول روز جنگ آغاز نمىكرد ، شتاب نمىكرد تا وقت نماز بيايد و باد بوزد و جنگ خوش شود ، مانع من اينست . » آنگاه گفت : « خدايا از تو مىخواهم كه امروز چشم مرا به فتحى كه مايهء عزت اسلام باشد روشن كنى و كافران را ذليل كنى ، آنگاه مرا به شهادت رسانى و سوى خويش برى ، خدايتان بيامرزاد آمين گوييد . » گويد : ما آمين گفتيم و بگريستيم .\r\nآنگاه نعمان گفت : « وقتى من پرچم خويش را مىجنبانم شما سلاح آماده كنيد ، بار ديگر مىجنبانم و براى جنگ دشمن آماده شويد و چون بار سوم بجنبانيدم هر گروهى به بركت خدا به دشمنان مقابل خويش هجوم برد . » گويد : خارهاى آهنين آورده بودند .\r\nگويد : نعمان درنگ كرد تا وقت نماز شد و باد وزيدن گرفت و او تكبير گفت و ما نيز تكبير گفتيم . آنگاه گفت : « اميدوارم خدا دعاى مرا اجابت كند و فتح نصيب من كند » سپس پرچم را به جنبش آورد كه براى جنگ آماده شديم ، بار ديگر به جنبش آورد كه رو به روى دشمن رفتيم و با رسوم را بعد به جنبش آورد .\r\nگويد : نعمان تكبير گفت و مسلمانان تكبير بر زبان راندن و گفتند فتحى مىخواهيم كه خدا بوسيلهء آن اسلام و مسلمانان را نيرو دهد .\r\nآنگاه نعمان گفت : « اگر من كشته شدم حذيفة بن يمان سالار سپاه است و اگر او كشته شد فلانيست و اگر فلانى كشته شد فلانى است » تا شش كس را بر شمرد كه آخرشان مغيره بود . آنگاه پرچم را براى بار سوم به جنبش آور و هر كسى به دشمن مقابل خويش حمله برد .\r\nگويد : در آن روز هيچ مسلمانى نبود كه سر بازگشت داشته باشد مگر جان دهد\r\n","description":"","footnote":"","page_name":" 1937 ","page_number":270},
  {"content":"\r\nيا ظفر يابد . يكباره حمله كرديم و پارسيان كه ثبات ما را بديدند و بدانستند كه از عرصه به در نمىرويم ،\r\nهزيمت شدند . يكيشان كه مىافتاد هفت كس روى هم ميافتادند كه در بند بودند و همگى كشته مىشدند ، خارهاى آهنين كه پشت سر خويش ريخته بودند لنگشان مىكرد . » نعمان رضى الله عنه گفت : « پرچم را پيش مىبرديم و پارسيان را مىكشتيم و منهزم مىكرديم و چون نعمان ديد كه خدا دعاى وى را اجابت كرد و فتح را معاينه ديد ، تيرى به تهيگاه وى خورد و از پاى درآمد .\r\nگويد : آنگاه معقل برادر وى بيامد و جامه اى بر او افكند و پرچم را بگرفت و جنگ آغاز كرد و گفت : « بياييد آنها را بكشيم و هزيمت كنيم » و چون مردم فراهم آمدند گفتند : « سالار ما كو ؟ » معقل گفت : « اينك سالار شما كه خدا چشم وى را به فتح روشن كرد و كار وى را با شهادت به سر برد . » گويد : وقتى كسان با حذيفه بيعت كردند ، عمر در مدينه براى وى ظفر مىخواست و مانند زن آبستن ميناليد و خدا را مىخواند .\r\nگويد : آنگاه خبر فتح را بوسيلهء يكى از مسلمانان براى عمر نوشتند كه چون پيش وى رسيد گفت : « اى امير مؤمنان ، بشارت ! فتحى رخ داد كه خدا بوسيلهء آن اسلام و مسلمانان را عزت داد و كفر و كافران را ذليل كرد . » گويد : عمر حمد خدا عز و جل كرد ، آنگاه گفت : « نعمان ترا فرستاد ؟ » گفت : « اى امير مؤمنان ، دربارهء نعمان صبورى كن . » گويد : عمر بگريست و انا لله خواند ، آنگاه گفت : « واى بر تو ، و ديگر كى ؟ » گفت : « فلان و فلان » و بسيار كس را بر شمرد . آنگاه گفت : « و كسان ديگر ، اى امير مؤمنان كه نميشناسيشان » .\r\nعمر در حالى كه مىگريست گفت : « آنها را چه زيان كه عمر نشناسدشان ، خدا\r\n","description":"","footnote":"","page_name":" 1938 ","page_number":271},
  {"content":"\r\nمىشناسدشان . » اما به روايت سيف كه از سعيد آورده سبب جنگ نهاوند آن بود كه وقتى مردم بصره هرمزان را بشكستند و مردم فارس را از محو سپاه علا مانع شدند و به فارس تاختند ، فارسيان با شاه خويش كه آن وقت به مرو بود نامه نوشتند و تحريكش كردند و شاه با مردم جبال ما بين باب و سند و خراسان و حلوان نامه نوشت كه بجنبيدند و به همديگر نامه نوشتند و سوى يك ديگر رفتند و همسخن شدند كه به نهاوند بيايند و آنجا كارهاى خويش را استوار كنند . و چون گروههاى اول به نهاوند رسيد ، سعد بوسيلهء قباد عامل حلوان خبر يافت و براى عمر نوشت .\r\nدر اين اثنا كه پارسيان نامه به همديگر نوشتند و در نهاوند اجتماع كردند ، كسانى كه به مخالفت سعد برخاستند و بر ضد او تحريك كردند و وضعى كه براى مسلمانان پيش آمده بود از اين كار بازشان نداشت .\r\nاز جمله كسانى كه به پا خاست كه جراح بن سنان اسدى بود با چند تن ديگر كه عمر به آنها گفت : « دليل بدخواهى شما اينكه وقتى به اين كار دست زده‌ايد كه دشمن بر ضد شما آماده شده است . به خدا اين وضع مانع از آن نيست كه در كار شما بنگرم و گر چه دشمنان به نزد شما فرود آيند . » آنگاه عمر محمد بن مسلمه را بفرستاد . در اين هنگام مسلمانان براى مقابلهء عجمان آماده مىشدند و عجمان فراهم بودند .\r\nدر ايام عمر كار محمد بن مسلمه اين بود كه دربارهء كسانى كه از آنها شكايت مىشد تحقيق كند . وى پيش سعد رفت تا وى را بر مردم كوفه بگرداند ، و اين به هنگامى بود كه مقرر شده بود سپاه از ولايات سوى نهاوند روان شود . پس محمد ابن مسلمه سعد را به مسجدهاى كوفه مىبرد . پرسش دربارهء وى نهانى نبود كه در آن روزگار نهانى پرسش نمىكردند . در هر مسجد از كسان دربارهء سعد مىپرسيد كه مىگفتند : « جز نيكى از او نمىدانيم و به جاى او ديگرى را نمىخواهيم ، درباره او\r\n","description":"","footnote":"","page_name":" 1939 ","page_number":272},
  {"content":"\r\nناروا نمىگوييم و بر ضد او كمك نمىكنيم . » مگر همدستان جراح بن سنان و ياران وى كه خاموش بودند ، بد نمىگفتند كه نميشد گفت اما ستايش نيز نمىكردند .\r\nو چون به نزد مردم بنى عبس رسيدند محمد گفت : « هر كه حقى مىداند به خدا قسمش مىدهم كه بگويد . » اسامة بن قتاده گفت : « خدا را ، اكنون كه ما را قسم دادى ، او تقسيم به مساوات نمىكند و با رعيت عدالت نمىكند . » سعد گفت : « خدايا اگر اين سخن را به دروغ و ريا مىگويد ديده اش را كور كن و عيالش را بيفزاى و او را به فتنه هاى گمراهى آور دچار كن . » پس از آن چشم اسامه نابينا شد و ده دختر دور او را گرفت و چنان بود كه خبر يكى از اين زنان را مىشنيد و پيش وى ميشد و او را مىجست و چون مىيافت مىگفت : « اين نفرين سعد ، مرد مبارك است . » آنگاه سعد در بارهء كسان ديگر نفرين كرد و گفت : « خدايا اگر به ناحق و به دروغ آمده‌اند در بلاى سختشان انداز » و آنها به بلاى سخت افتادند : جراح آن روز كه به حسن بن على تاخت كه او را به غافلگيرى بكشد ، به ضرب شمشيرها پاره پاره شد ، قبيصه به ضربات سنگ درهم شكست و اربد با كارد و نوك نيام شمشيرها كشته شد .\r\nسعد گفت : « من نخستين كسم كه در راه اسلام خون مشركان ريختم . پيمبر خدا صلى الله عليه و سلم پدر و مادر بفداى من كرد و پيش از من بفداى هيچكس نكرده بود . پنجمين كس بودم كه اسلام آوردم و بنى اسد پندارند كه نماز كردن نمىدانم و شكار سرگرمم مىكند » آنگاه محمد ، سعد و آن كسان را سوى عمر برد و چون پيش وى رسيد خبرها را بگفت ، عمر گفت : « اى سعد ، واى تو ! چگونه نماز مىكنى ؟ » گفت : « دو ركعت اول را طولانى مىكنم و ركعتهاى آخر را مختصر\r\n","description":"","footnote":"","page_name":" 1940 ","page_number":273},
  {"content":"\r\nمىكنم . » گفت : « از تو چنين شايسته است . » آنگاه عمر گفت : « اگر احتياط نبود كار اينان روشن بود . » پس از آن گفت : « اى سعد جانشين تو در كوفه كيست ؟ » گفت : « عبد الله بن عبد الله بن عتبان » عمر عبد الله را به جاى گذاشت و عامل كوفه كرد . پس ، قضيهء نهاوند و آغاز مشورت دربارهء آن و سپاه فرستادنها در ايام سعد بود اما جنگ در ايام عبد الله رخ داد .\r\nگويد : كار پارسيان چنان بود كه از نامهء يزدگرد شاه به حركت آمدند و راه نهاوند گرفتند و مردمان ما بين خراسان تا حلوان و مردم ما بين باب تا حلوان و مردم ما بين سيستان تا حلوان راهى نهاوند شد : از پارسيان و فهلوجان جبال ، از ما بين باب تا حلوان سى هزار جنگاور فراهم آمد و از ما بين خراسان تا حلوان شصت هزار كس و از ما بين سيستان تا حلوان شصت هزار كس كه همگى سوى فيرزان رفتند و به دو روى فراهم آمدند .\r\nابى طعمه ثقفى كه حاضر حوادث بوده گويد : پارسيان گفتند : « محمد كه دين براى عربان آورد قصد ما نكرد ، از پس محمد ابو بكر شاهشان شد و قصد ديار پارسيان نكرد مگر غارتى كه معمول آنها بوده آن هم در سواد و مجاور ديارشان . پس از آن عمر شاه شد و ملك وى گسترده و پهناور شد تا به شما رسيد و سواد و اهواز را از شما گرفت و زير فرمان آورد و به اين بس نكرد و به دل خانه پارسيان و مملكت تاخت ، اگر شما سوى او نرويد او سوى شما آيد كه خانه مملكت را به ويرانى داد و به شهر پادشاهيتان تاخت و دست برندارد مگر سپاهيان وى را از ديارتان بيرون كنيد و اين دو شهر را بگيريد و او را در ديار و قرارگاهش مشغول كنيد . » قرار و پيمان نهادند و ميان خودشان در اين باب مكتوب نوشتند و بر آن همدل شدند .\r\nو چون سعد خبر يافت عبد الله بن عتبان را جانشين خويش كرد و سوى عمر\r\n","description":"","footnote":"","page_name":" 1941 ","page_number":274},
  {"content":"\r\nرفت و خبر را كه براى او نوشته بود رو به رو با وى در ميان نهاد و گفت : « مردم كوفه اجازهء پيشروى مىخواهند كه در شدت عمل بر پارسيان پيشدستى كنند . » گويد : و چنان بود كه عمر آنها را از پيشروى در ديار جبل منع كرده بود .\r\nعبد الله و ديگران نيز به او نوشتند كه يكصد و پنجاه هزار مرد جنگى از پارسيان فراهم آمده‌اند و اگر پيش از آنكه ما شدت عمل آغاز كنيم سوى ما آيند جرات و نيرويشان فزونى گيرد و اگر پيشدستى كنيم به سود ماست . » گويد : فرستاده اى كه اين نامه را برد قريب بن ظفر عبدى بود و سعد از پى وى براى مشورت عمر راهى شد .\r\nگويد : وقتى فرستاده با نامه و خبر پيش عمر رسيد از او پرسيد : « نامت چيست ؟ » گفت : « قريب . » گفت : « پسركى ؟ » گفت : « پسر ظفر » عمر اين را به فال نيك گرفت و گفت : « ان شاء الله ظفرى نزديك ( قريب ) است . و بى كمك خدا نيرويى نيست . » آنگاه نداى نماز جماعت دادند كه مردم فراهم آمدند و سعد بيامد و عمر از نام سعد فال نيك زد و بر منبر به سخن ايستاد و خبر را با مسلمانان بگفت و با آنها مشورت كرد و گفت : « اين روز ، روزها به دنبال دارد . من قصد كارى كرده‌ام ، به شما مىگويم بشنويد و راى خويش بگوييد ، مختصر كنيد و مجادله مكنيد كه ناكام شويد و نيرويتان برود ، بسيار مگوييد و طولانى مكنيد كه كارها درهم شود و راى پيچيده شود ، آيا صواب است كه من با كسانى كه پيش منند و آنچه فراهم توانم كرد بروم و در منزلگاهى ميان اين دو شهر فرودآيم و آنها را براى حركت دعوت كنم و ذخيرهء قوم باشم تا خدا ظفرشان دهد و آنچه را خواهد مقرر كند . اگر خدا ظفرشان داد آنها\r\n","description":"","footnote":"","page_name":" 1942 ","page_number":275},
  {"content":"\r\nرا سوى ديار پارسيان برانم كه بر سر ملكشان جنگ آغاز كنند ؟ » عثمان بن عفان و طلحة بن عبيد الله و زبير بن عوام و عبدالرحمن بن عوف و چند تن ديگر از مردان صاحب راى و اصحاب پيمبر خدا صلى الله عليه و سلم برخاستند و سخن كردند و گفتند : « اين صواب نيست ، بايد راى و اثر تو از قوم غايب نماند ، اينك سران و سواران و بزرگان عرب كه جماعتهاى پارسيان را پراكنده‌اند و شاهانشان را كشته‌اند و با آنها جنگهاى بزرگتر از اين داشته‌اند آنجا هستند .\r\nاجازه خواسته‌اند و استغاثه نكرده‌اند اجازه بده و كسان بفرست و دربارهء آنها دعا كن . » گويد : كسى كه از راى عمر خرده مىگرفت عباس رضى الله عنه بود .\r\nابو طعمه گويد : آنگاه على بن ابى طالب عليه السلام برخاست و گفت : « اى امير مؤمنان ، جماعت راى صواب آوردند و مكتوبى را كه به تو رسيده فهميدند ،\r\nظفر و شكست اين كار به بيشى و كمى نيست ، اين دين خداست كه عيان كرده و سپاه اوست كه بوسيلهء فرشتگان قوتشان داده و تأييد كرده تا بدينجا رسيده . خداوند به ما وعده داده و وعدهء خويش را وفا مىكند و سپاه خويش را يارى مىكند ، وضع تو نسبت به مسلمانان چون رشتهء مهره هاست كه آن را فراهم دارد و نگه دارد و اگر پاره شود مهره ها پراكنده شود و برود و هرگز به تمامى فراهم نيايد . اكنون عربان اگر چه كمند اما بوسيلهء اسلام بسيارند و نيرومند . بمان و به مردم كوفه كه بزرگان و سران عربند و از جمع بيشتر و تواناتر و كوشاتر از اينان باك نداشته‌اند ، بنويس كه دو سوم آنها سوى پارسيان روند و يك سوم بمانند و به مردم بصره بنويس كه جمعى از سپاه آنجا را به كمك مردم كوفه فرستند » گويد : عمر از حسن راى آنها خرسند شد و گفتارشان را پسنديد آنگاه سعد برخاست و گفت : « اى امير مؤمنان نگران مباش كه آنها براى عقوبت فراهم آمده‌اند . »\r\n","description":"","footnote":"","page_name":" 1943 ","page_number":276},
  {"content":"\r\nابو بكر هذلى گويد : وقتى عمر خبر را با جماعت بگفت و با آنها مشورت كرد گفت : « سخن مختصر كنيد و دراز مكنيد كه كارها درهم شود بدانيد كه اين روز ، روزها به دنبال دارد ، سخن كنيد » پس طلحة بن عبيد الله كه از سخنوران اصحاب پيمبر خدا صلى الله عليه و سلم بود برخاست و كلمهء شهادت بر زبان راند . آنگاه گفت : « اما بعد اى امير مؤمنان ، از كارها خرد اندوخته اى و گزش بليات را چشيده اى و از تجربه ها نكته ها آموخته اى ، تو خود دانى ، تو و رأى تو كه در كار تو وانمانيم و سستى نكنيم ، كار ما به تو سپرده است ، فرمان كن تا اطاعت كنيم ، بخوان تا اجابت كنيم ، برادرمان تا برنشينيم ، بفرستمان تا برويم ، بكشانمان تا كشيده شويم كه عهده دار اين كار تويى . محنت كشيده اى ، تجربه ديده اى و كارها را آزموده اى و قضاى خدا براى تو جز نيكى به بار نياورده » و چون طلحه بنشست باز عمر گفت : « اين روز ، روزها به دنبال دارد » سخن كنيد .\r\nعثمان بن عفان برخاست و شهادت بر زبان راند و گفت : « اى امير مؤمنان راى من اينست كه به مردم شام بنويسى كه از شام روان شوند و به مردم يمن بنويسى كه از يمن روان شوند ،\r\nآنگاه تو با مردم مدينه و مكه سوى دو شهر كوفه و بصره روى و جمع مسلمانان را با جمع مشركان تلاقى دهى كه وقتى با كسانى كه با تواند و پيش تواند به روى ، شمار دشمن كه بسيار مىنمايد در خاطرت كاستى گيرد ، نيرومندتر باشى و با شمار بيشتر . اى امير مؤمنان ! بدون عربان تو چه خواهى بود و از نيروى دنيا چه دارى و به كدام حرز پناه مىبرى ؟ اين روز ، روزها به دنبال دارد ، با رأى خويش و ياران خويش در آنجا حاضر شو و غايب مباش . » آنگاه عثمان بنشست و عمر بازگفت : « اين روز ، روزها به دنبال دارد سخن كنيد . »\r\n","description":"","footnote":"","page_name":" 1944 ","page_number":277},
  {"content":"\r\nعلى بن ابى طالب برخاست و گفت : « اما بعد ، اى امير مؤمنان ! اگر مردم شام را از شام ببرى روميان سوى زن و فرزندشان بتازند و اگر مردم يمن را از يمن ببرى حبشيان سوى زن و فرزندشان تازند ، تو اگر از اين سرزمين به روى همه اطراف آن آشفته شود تا آنجا كه پشت سرت به سبب زنان و نانخوران از آنچه در پيش روى دارى مهمتر شود ، اين كسان را در شهرهايشان به جاى گذار و به مردم بصره بنويس كه سه گروه شوند : يك گروه پيش زن و فرزند بمانند و گروهى با ذميان بمانند كه نقض پيمان نكنند و گروهى ديگر به كمك برادران خويش سوى كوفه روند ، اگر عجمان فردا ترا ببينند گويند اين امير عرب است و ريشهء عرب ، و سختتر و مصرانه تر حمله كنند . آنچه از حركت پارسيان گفتى خدا حركتشان را از تو ناخوشتر دارد و قدرت وى به تغيير چيزى كه ناخوش دارد بيشتر است . دربارهء شما پارسيان گفتى ، ما در گذشته به پشتيبانى شمار جنگ نمىكرديم ، بلكه به پشتيبانى ظفر جنگ مىكرديم . » عمر گفت : « آرى ، به خدا اگر از اين ديار بروم اطراف اين سرزمين آشفته شود و اگر عجمان مرا ببينند از نبردگاه نروند و كسانى كه كمكشان نكرده‌اند به كمك آيند و گويند : اين ريشهء عرب است\r\nاگر آن را قطع كرديد ، ريشهء عربان را قطع كرده‌ايد ، مردى را به من بنماييد كه فردا اين مرز را به دو سپارم . » گفتند : « راى تو بهتر است و تواناييت تو بيشتر . » گفت : « يكى را به من بنماييد كه عراقى باشد » گفتند : « اى امير مؤمنان ! تو مردم عراق و سپاه خويش را بهتر مىشناسى كه پيش تو آمده‌اند و آنها را ديده اى و با ايشان سخن كرده اى » گفت : « به خدا كارشان را به كسى مىسپارم كه فردا وقتى با نيزه ها روبرو شود سوى آن شتابد » گفتند : « اى امير مؤمنان اين كيست ؟ »\r\n","description":"","footnote":"","page_name":" 1945 ","page_number":278},
  {"content":"\r\nگفت : « نعمان بن مقرن مزنى » گفتند : « كار كار اوست » در آن هنگام نعمان به بصره بود و تنى چند از سران اهل كوفه پيش وى بودند كه عمر به هنگام پيمان شكنى هرمزان آنها را به كمك نعمان فرستاده بود كه رامهرمز و ايذه را گشودند و در كار فتح شوشتر و جندىشاپور و شوش كمك كردند .\r\nپس عمر همراه زر بن كليب و مقترب ، اسود بن ربيعه ، خبر را براى نعمان نوشت كه سالارى جنگ با پارسيان را به تو دادم از آنجا كه هستى سوى ماه رو كه به مردم كوفه نوشته‌ام آنجا پيش تو آيند و همين كه سپاه فراهم آمد سوى فيرزان و كسانى از عجمان و ديگران كه به دور او فراهم شده‌اند حركت كن ، از خداى ظفر بخواهيد و لا حول و لا قوة الا بالله بسيار گوييد .\r\nابو وائل دربارهء اينكه عمر نعمان را سوى نهاوند فرستاد ، روايتى ديگر دارد .\r\nگويد : نعمان بن مقرن عامل كسكر به عمر نوشت : « مثال من و كسكر همانند مردى است جوان كه پهلوى وى روسپىاى هست كه براى او رنگ مىمالد و عطر مىزند ، ترا به خدا مرا از كسكر بردار و سوى يكى از سپاههاى مسلمانان فرست » گويد : عمر به او نوشت : « به نهاوند برو كه سالار مردم آنجايى » گويد : و چون تلاقى شد نخستين كسى كه كشته شد نعمان بود و برادرش سويد بن مقرن پرچم را بگرفت و خداى عز و جل مسلمانان را ظفر داد و پارسيان از آن پس تجمعى نداشتند و مردم هر شهر در ديار خودشان با دشمن مىجنگيدند .\r\nسيف گويد : عمر همراه ربعى بن عامر به عبد الله بن عبد الله نامه نوشت كه از مردم كوفه چندين و چندان سوى نعمان فرست كه من به دو نوشته‌ام از اهواز سوى ماه آيد آنجا پيش وى روند كه با آنها به نهاوند رود . سالار جماعت حذيفة بن يمان است تا\r\n","description":"","footnote":"","page_name":" 1946 ","page_number":279},
  {"content":"\r\nپيش نعمان بن مقرن رسند . به نعمان نوشته‌ام كه اگر حادثه اى براى تو رخ داد سالار سپاه حذيفة بن يمان باشد و اگر براى حذيفه حادثه اى رخ داد نعيم بن مقرن سالار سپاه باشد .\r\nآنگاه عمر قريب بن ظفر را پس فرستاد و سائب بن اقرع را به عنوان امين همراه وى كرد و گفت : « اگر خدا ظفرتان داد غنيمتى را كه خداوند نصيب آنها كرده ميانشان تقسيم كن ، با من خدعه مكن و گزارش ناحق مده ، اگر قوم شكست خوردند مرا نبينى و ترا نبينم » پس آنها با نامهء عمر كه دستور شتاب بود به كوفه رسيدند دنبالگان زودتر از همه روان شدند كه مىخواستند در كار دين بكوشند و نصيبى ببرند . حذيفة بن يمان با كسان روان شد ، نعيم نيز همراه وى بود . در طرز به نعمان رسيدند و سپاهى به سالارى نسير در مرج القلعه نهادند .\r\nگويد : عمر به سلمى بن قيس و حرملة بن مربطه و زر بن كليب و مقترب ، اسود بن ربيعه ، و سران پارسى نژاد كه ما بين فارس و اهواز بودند نوشت كه مردم فارس را از برادران خويش مشغول داريد و بدين وسيله قوم و سرزمين خويش را محفوظ داريد و در حدود ما بين فارس و اهواز بمانيد تا فرمان من بيايد .\r\nگويد : آنگاه عمر مجاشع بن مسعود سلمى را به اهواز فرستاد و گفت از آنجا سوى ماه رو و چون به غضى شجر رسيد نعمان دستور داد كه همانجا بماند و سلمى و حرمله و زر و مقترب نيز بيامدند و در حدود اصفهان و فارس ببودند و كمك فارس را از مردم نهاوند ببريدند .\r\nگويد : و چون مردم كوفه از طرز پيش نعمان رسيدند نامهء عمر همراه قريب به دو رسيد كه نوشته بود : « كسانى با تواند كه در ايام جاهليت سران و بزرگان عرب بوده‌اند ، از آنها يارى بجوى كه به كار جنگ معرفت دارند در كارها دخالتشان بده و از راى آنها مايه بگير ، از طليحه و عمرو چيز بپرس اما كارى به آنها مسپار . »\r\n","description":"","footnote":"","page_name":" 1947 ","page_number":280},
  {"content":"\r\nگويد : نعمان طليحه و عمرو را از طرف فرستاد كه براى وى خبر آرند\r\nو دستور داد كه چندان دور نروند .\r\nپس طليحة بن خويلد و عمرو بن ابى سلمى عنزى و عمرو بن معدى كرب زبيدى روان شدند و چون روزى تا شب راه رفتند عمرو بن ابى سلمى باز آمد ، گفتند : « چرا باز آمدى ؟ » گفت : در سرزمين عجم بودم ، سرزمينى ناشناس خود را كشت و آشنايى زمينى را طى كرد طليحه و عمرو برفتند و چون شب سپرى شد عمرو باز آمد .\r\nگفتند : « چرا باز آمدى ؟ » گفت : « يك روز و شب راه سپرديم و چيزى نديديم ، بيم كردم راه ما را ببندند . » كسان گفتند : « دومى نيز باز گشت . » اما طليحه برفت و بانها اعتنا نكرد و تا نهاوند پيش رفت - از نهاوند تا طرز بيست و چند فرسخ است - و آنچه بايد از پارسيان بدانست و از خبرها اطلاع يافت .\r\nآنگاه باز آمد تا به جمع رسيد و مردم تكبير گفتند .\r\nگفت : « چه خبر است ؟ » گفتند كه از سرنوشت وى بيمناك بوده‌اند .\r\nگفت : « به خدا اگر دينى جز عرب بودند نبود من در انبوه عجمان از عربان دور نميشدم .\r\nآنگاه پيش نعمان رفت و خبرها را براى وى نقل كرد و گفت : « ميان وى و نهاوند چيزى ناخوشايند نيست و هيچكس نيست . » در اين وقت نعمان بانگ حركت داد و بگفت تا آرايش گيرند و به مجاشع ابن مسعود پيغام داد كه مردم را حركت دهد .\r\nآنگاه نعمان با آرايش جنگى برفت ، نعيم بن مقرن بر مقدمهء وى بود و دو پهلوى\r\n","description":"","footnote":"","page_name":" 1948 ","page_number":281},
  {"content":"\r\nسپاه به حذيفة بن يمان و سويد بن مقرن سپرده بود . سالار تكروان قعقاع بن عمرو بود ، دنباله دار سپاه مجاشع بود . كمكهاى مدينه كه مغيره و عبد الله جزو آنها بودند نيز بيامد و به اسپيذهان رسيد . پارسيان آن سوى واى خرد بودند و آرايش جنگى داشتند ، سالارشان فيرزان بود و دو پهلوى وى به زردق و به همين جاذويه سپرده بود كه او را به جاى ذو الحاجب گماشته بودند . همه مردم مرزها و مرزداران و بزرگان پارسى كه از قادسيه و جنگهاى پيش غايب مانده بودند و كمتر از حاضران آن جنگها نبودند آمده بودند . سالار سواران انوشق بود . و چون نعمان آنها را بديد تكبير گفت و كسان با وى تكبير گفتند\r\nو عجمان بيمناك شدند . آنگاه نعمان كه ايستاده بود بگفت تا بارها را فرود آرند و خيمه ها را به پا كنند .\r\nخيمه ها به پا شد و نعمان همچنان ايستاده بود . پس بزرگان اهل كوفه بيامدند و خيمه اى براى او به پا كردند و از همگنان خويش پيشى گرفتند . اينان چهارده كس بودند كه حذيفة بن يمان و عقبة بن عمرو و مغيرة بن شعبه و بشير بن خصاصيه و حنظلة كاتب بن ربيع و ابن هوبر و ربعى بن عامر و عامر بن مطر و جرير بن عبد الله حميرى و اقرع بن عبد الله حميرى و جرين بن عبد الله بجلى و اشعث بن قيس كندى و سعيد بن قيس همدانى و وايل بن حجر از آن جمله بودند و در عراق هيچكس چون اينان خيمه به پا نمىكرد .\r\nپس از آنكه بارها فرود آمد نعمان جنگ آغاز كرد و روز چهار شنبه و پنجشنبه بجنگيدند و تنور جنگ در ميانه گرم بود و اين به سال هفتم خلافت عمرو به سال نوزدهم بود .\r\nروز جمعه پارسيان به خندقهاى خود پناه بردند و مسلمانان آنها را محاصره كردند و چندانكه خدا خواست بماندند و كار به دلخواه عجمان بود كه هر وقت مىخواستند به جنگ مىآمدند .\r\nپس كار بر مسلمانان سخت شد و بيم گرديد كه كار به درازا كشد . يكى از\r\n","description":"","footnote":"","page_name":" 1949 ","page_number":282},
  {"content":"\r\nجمعه ها مسلمانان صاحب راى فراهم آمدند و سخن كردند و گفتند : « كار به دلخواه آنهاست » و پيش نعمان رفتند و قضيه را با وى بگفتند ، او نيز در كار تامل كرد و همسخن شدند آنگاه نعمان گفت : « بمانيد و از اينجا نرويد » آنگاه كس به طلب دليران قوم و كسانى كه در كار جنگ صاحب راى بودند فرستاد كه بيامدند و نعمان با آنها سخن كرد و گفت : « مىبينيد كه مشركان به حصار خندقها و شهرها پناه برده‌اند و هر وقت بخواهند بيرون مىشوند و مسلمانان نمىتوانند آنها را برانگيزند و به جنگ بكشانند مگر آنكه خودشان بخواهند . مىبينيد كه مسلمانان از اين وضع كه كار برون آمدن به دلخواه دشمن است به زحمت افتاده‌اند چگونه مىتوانيم آنها را تحريك كنيم و به جنگ بكشانيم كه تعلل ميكنند »\r\nعمرو بن ثبى كه از همه كسان سالخورده تر بود سخن كرد و چنان بود كه به ترتيب سن سخن مىكردند ، گفت : « حصارى شدن براى آنها سختتر است بگذارشان و سختى مكن ، بگذار تعلل كنند ، هر كس از آنها سوى تو آمد با وى جنگ كن . » اما همگان راى وى را رد كردند و گفتند : « ما يقين داريم كه پروردگارمان وعده اى را كه با ما دارد انجام ميدهد » عمرو بن معديكرب سخن كرد و گفت : « حمله كن و گروه بيشتر فرست و بيم مدار . » اما همگان راى وى را رد كردند و گفتند : « ما را با ديوارها به جنگ مياندازى كه ديوارها بر ضد ماست و يار آنهاست . » طليحه سخن كرد و گفت : « گفتند و صواب نگفتند ، راى من اينست كه سپاهى بفرستى كه اطرافشان را بگيرند آنگاه تيراندازى كنند و جنگ آغازند و تحريكشان كنند و چون تحريك شدند و با جمع ما درآميختند و خواستند برون شوند سوى ما باز گردند و آنها را به دنبال خودشان بكشانند كه ما در اين مدت كه با آنها جنگ\r\n","description":"","footnote":"","page_name":" 1950 ","page_number":283},
  {"content":"\r\nمىكرده‌ايم آنها را به دنبال خودمان نكشانيده‌ايم و چون چنين كنيم و رفتار ما را ببينند اميدوار شوند كه هزيمت شده‌ايم و در اين ترديد نكنند و برون شوند و جنگ اندازند و ما نيز جنگ اندازيم تا خدا چنان كه خواهد ميان ما و آنها حكم كند . » نعمان به قعقاع بن عمر كه سالاريكه سواران بود دستور داد كه چنين كرد و جنگ آغازيد و عجمان دريغ كردند ، اما به جنگشان كشانيد و چون برون شدند عقب نشست و باز عقب نشست و باز عقب نشست ، عجمان ، فرصت را غنيمت دانستند و چنان كردند كه طلحه پنداشته بود . گفتند : « همانست كه مىخواستيم » و بيرون شدند و كس جز نگهبانان درها نماند و به دنبال مسلمانان بودند تا قعقاع به اردوگاه رسيد و پارسيان از حصار خويش دور افتادند .\r\nنعمان بن مقرن و مسلمانان همچنان در آرايش جنگ بودند و اين به يك روز جمعه و اول روز بود . نعمان دستور خويش را به كسان داده بود و گفته بود كه به جاى خويش بمانند و جنگ نكنند تا اجازه دهد .\r\nچنان كردند و در پناه شترها از تيرهايشان در امان ماندند و مشركان پيش آمدند و همچنان تيراندازى مىكردند چندانكه بسيار كس زخمدار شد و مسلمانان به همديگر شكوه كردند و به نعمان گفتند : « مگر حال ما را نمىبينى ، مگر نمىبينى كه مردم چه مىكشند ، در انتظار چيستى\r\nكسان را اجازه بده با آنها جنگ كنند » نعمان گفت : « آهسته آهسته » چند بار با وى اين سخنان گفتند و همان جواب داد كه آهسته آهسته .\r\nمغيره گفت : « اگر اين كار به دست من بود ميدانستم چه كنم » گفت : « آهسته ، تو هم به امارت مىرسى ، از پيش نيز امارت داشته اى كه خوب عمل كرده اى كه خدا نه ما و نه ترا زبون نكند ، ما از تامل همان اميد داريم كه تو از عجله دارى »\r\n","description":"","footnote":"","page_name":" 1951 ","page_number":284},
  {"content":"\r\nنعمان براى جنگ در انتظار وقتى بود كه پيمبر خدا صلى الله عليه و سلم خوش داشت در آن با دشمن تلاقى كند و اين به وقت زوال و گشتن سايه و وزش باد بود . و چون وقت زوال نزديك شد نعمان بجنبيد و بر استرى كم جثه بر نشست كه نزديك زمين بود و ميان كسان بگشت و در مقابل هر يك از پرچمها مىايستاد و حمد و ثناى خدا مىكرد و مىگفت : « شما مىدانيد كه خدا به اين دين نيرويتان داد و وعدهء غلبه داد مرحلهء اول وعدهء او نمايان شده و دنباله و ختم آن بجا مانده ، خدا به وعدهء خود وفا مىكند و دنباله را از پى مرحلهء اول مىآورد . به ياد آريد وقتى كه زبون بوديد و به اين دين گرويديد و نيرو گرفتيد ، اكنون به حق ، بندگان و دوستان خداييد . شما از برادران خويش در كوفه جدا شده‌ايد و مىدانيد كه ظفر و عزت شما با هزيمت و ذلت شما در آنها چه اثر دارد . دشمنان خويش را كه با آنها رو به رو هستيد مىبينيد و مىدانيد كه آنها چه چيزها را به خطر انداخته‌اند و شما چه چيزها را به خطر انداخته‌ايد ، آنها مقدارى اثاث به خطر افكنده‌اند ، با قلمرو سواد اما شما دين و بقاى خويش را به خطر افكنده‌ايد ، پس خطر شما و خطر آنها همانند نيست ، مبادا كه آنها بر دنياى خويش از شما بر دينتان دلبسته تر باشند پرهيز كار بنده ايست كه با خدا راست باشد و دل به تلاش دهد و نيك بكوشد كه شما ميان دو نيكى هستيد و يكى از دو نيكى را انتظار مىبريد : يا شهادت و زندگى و روزى در كنف خداى ، يا فتح نزديك و ظفر آسان .\r\nهر كس به دشمن مقابل خويش پردازد و او را به برادر خويش وانگذارد كه مقابل وى و مقابل خودش بر او فراهم آيند كه مايهء بدنامى است ، سگ از صاحب خود دفاع مىكند ، هر يك از شما عهده دار مقابل خويش است . وقتى فرمان خويش را بگفتم آماده شويد كه من سه تكبير مىگويم : وقتى تكبير اول را بگفتم هر كه آماده نشده آماده شود ، و چون تكبير دوم را بگفتم سلاح خويش استوار كند\r\nو براى حمله آماده شود ، و چون تكبير سوم را بگفتم ان شاء الله من حمله مىكنم شما نيز همگى حمله كنيد . خدايا دين خويش را عزت بخش و بندگان خويش را يارى كن و چنان\r\n","description":"","footnote":"","page_name":" 1952 ","page_number":285},
  {"content":"\r\nكن كه امروز نعمان در راه عزت دين تو و يارى بندگانت نخستين شهيد باشد . » و چون نعمان از گفتگو با سپاهيان فراغت يافت به جاى خود باز آمد و تكبير اول و دوم و سوم بگفت و كسان گوش مىدادند و مطيع بودند و آمادهء حمله بودند و همديگر را از مقابل نيزه ها به كنار مىزدند .\r\nآنگاه نعمان حمله برد و كسان حمله بردند . پرچم نعمان چون عقاب سوى پارسيان مىرفت ، نعمان به قبا و كلاه سفيد مشخص بود . دو گروه با شمشيرها چنان سخت جنگيدند كه كس جنگى از آن سختتر نشنيده بود و از هنگام زوال تا شبانگاه چندان از پارسيان بكشتند كه عرصهء نبرد پر خون شد و مرد و چهار پا بر آن مىلغزيد و كسانى از سواران مسلمان از لغزيدن در خون آسيب ديدند .\r\nاسب نعمان در خون لغزيد و او را بينداخت و نعمان به هنگام لغزيدن اسب آسيب ديد و جان داد و نعيم بن مقرن پرچم را از آن پيش كه بيفتد بگرفت و جامه اى روى نعمان كشيد و پرچم را پيش حذيفة برد و به دو داد .\r\nپرچم با حذيفة بود و او نعيم بن مقرن را بجاى خود نهاد و به جايى كه نعمان افتاده بود رفت و پرچم را برافراشت . مغيره گفت : « مرگ سالارتان را نهان داريد كه مردم سست نشوند تا ببينيم خدا دربارهء ما و آنها چه مىكند . » گويد : جنگ دوام داشت تا شب در آمد و مشركان هزيمت شدند و برفتند .\r\nمسلمانان مصرانه تعقيبشان كردند و آنها كه مقصد خويش را گم كرده بودند سوى دره اى گريختند كه نزديك آن در اسبيذهان اقامت داشته بودند و در آن ريختند و هر كه در آن ميافتاد مىگفت : « وايه خرد » و به همين سبب تاكنون آنجا را وايه خرد مىنامند .\r\nيكصد هزار كس يا بيشتر از آنها از سقوط به دره كشته شد بجز آنها كه در نبردگاه به قتل رسيدند و معادل آن بودند و جز معدودى جان نبردند .\r\nگويد : فيرزان از ميان كشتگان نبردگاه جان برد و با معدود فراريان سوى همدان گريخت : نعيم بن مقرن به دنبال او رفت و قعقاع را از پيش فرستاد و به تپه\r\n","description":"","footnote":"","page_name":" 1953 ","page_number":286},
  {"content":"\r\nهمدان رسيده بود كه او را بگرفت . تپه پر از استر و خر بود كه عسل بارداشت و چهار پايان مانع فرار وى شد\r\nكه اجل رسيده بود . قعقاع از پس مقاومت او را بر تپه بكشت و مسلمانان گفتند : « خدا سپاهيانى از عسل دارد » . و عسلها را با ديگر بارها كه همراه آن بود به راه انداختند و به اردوگاه بردند از اين رو تپه ، تپهء عسل نام گرفت .\r\nگويد : فيرزان وقتى قعقاع به او رسيد پياده شد و به كوه زد اما راه نبود و قعقاع از دنبال وى رفت تا بگرفتش .\r\nفراريان تا شهر همدان برفتند و سواران از دنبالشان بودند و چون وارد همدان شدند مسلمانان آنجا فرود آمدند و اطراف شهر را به تصرف آوردند و چون خسرو شنوم چنين ديد از آنها امان خواست و قبول كرد كه همدان و دستبى را تسليم كند به شرط آنكه خونريزى نشود ، مسلمانان پذيرفتند و آنها را امان دادند ، مردم نيز ايمن شدند و هر كه گريخته بود باز آمد .\r\nاز آن پس كه مشركان در جنگ نهاوند هزيمت شدند ، مسلمانان وارد شهر نهاوند شدند و هر چه را در شهر و اطراف بود تصرف كردند و ساز و برگ و اثاث را پيش سائب بن افرع كه عهده دار ضبط بود فراهم آوردند .\r\nدر اين اثنا كه در اردوگاه بودند و انتظار مىبردند از برادران مسلمانشان كه سوى همدان رفته بودند خبر برسد هربذ متولى آتشكده بيامد و امان خواست .\r\nاو را پيش حذيفه بردند و گفت : « مرا امان مىدهى كه آنچه را مىدانم با تو بگويم ؟ » گفت : « آرى » گفت : « نخيرجان ذخيره اى را كه از آن خسرو بوده پيش من نهاده و من آن را پيش تو ميآرم به شرط آنكه مرا و هر كه را خواهم امان دهى » حذيفه پذيرفت و او ذخيرهء خسرو را كه جواهرات بود و براى حوادث روزگار\r\n","description":"","footnote":"","page_name":" 1954 ","page_number":287},
  {"content":"\r\nمهيا كرده بود بياورد كه در آن نگريستند و مسلمانان همسخن شدند كه آن را پيش عمر فرستند و آن را براى اين كار نهادند و نگهداشتند تا فراغت يافتند و آن را با خمسها كه مىبايد فرستاد ، فرستادند .\r\nگويد : حذيفة بن يمان غنايم كسان را ميانشان تقسيم كرد ، سهم سوار از جنگ نهاوند ششهزار شد و سهم پياده دو هزار . حذيفه از خمسها به هر كس از مردم سخت كوش جنگ نهاوند كه خواست چيز داد و بقيهء خمسها را پيش سائب بن افرع فرستاد و سائب خمسها را بگرفت و با ذخيرهء خسرو پيش عمر برد . حذيفه از آن پس كه نامهء فتح نهاوند را فرستاد در انتظار حوادث و فرمان عمر در نهاوند بماند .\r\nفرستادهء وى كه نامهء فتح را برد طريف بن سهم از طايفهء بنى ربيعة بن مالك بود .\r\nگويد : وقتى مردم ماهان خبر يافتند كه همدان گرفته شد و نعيم بن مقرن و قعقاع ابن عمرو آنجا فرود آمدند ، به پيروى از خسرو شنوم كس پيش حذيفه فرستادند\r\nكه منظورشان را پذيرفت و همگان دل به قبول دادند و مىخواستند پيش حذيفه روند اما دينار فريبشان داد . وى كوچكتر از شاهان ديگر بود ، شاه بود اما شاهان ديگر برتر از او بودند و برتر از همه قارن بود ، دينار گفت : « با شكوه و زيور پيش آنها نرويد ، خودتان را ندار وانماييد . » آنها چنان كردند و دينار با ديبا و زيور پيش مسلمانان رفت و شروط آنها را پذيرفت و هر چه مىخواستند برايشان برد كه با وى دربارهء مردم يكى از دو ماه پيمان كردند و ديگران به دو پيوستند و تبعهء او شدند ، به همين سبب ماه دينار نام گرفت و حذيفه آن را گرفته بود .\r\nگويد : و چنان بود كه نعمان با بهزادان پيمانى همانند اين كرده بود و ماه ديگر به او انتساب يافت و هم او نسير بن ثور را به قلعه اى گماشت كه جمعى از پارسيان به آنجا پناهنده شده بودند كه با آنها پيكار كرد و قلعه را بگشود و به دو منسوب شد .\r\nحذيفه به آنها كه در مرج القلعه مانده بودند و آنها كه در غضى شجر اقامت داشته\r\n","description":"","footnote":"","page_name":" 1955 ","page_number":288},
  {"content":"\r\nبودند و همه مردم پادگانها از غنايم نهاوند همانند حاضران نبرد ، سهم داد كه آنها عقبدار مسلمانان بودند كه از سوى به آنها حمله نشود .\r\nگويد : و آن شب كه تلاقى دو گروه مىشده بود عمر از اضطراب بىخواب شد و پيوسته برون مىشد و خبر مىجست . يكى از مسلمانان براى كارى شبانه از خانه در آمد و سوارى به او برخورد كه سوى مدينه مىرفت و اين به شب سوم جنگ نهاوند بود . به دو گفت : « اى بنده خدا از كجا مىآيى ؟ » گفت : « از نهاوند » گفت : « چه خبر ؟ » گفت : « خبر خوش ، خدا نعمان را ظفر داد و خود او شهيد شد و مسلمانان غنيمت نهاوند را تقسيم كردند كه به سوار شش هزار رسيد . » سوار راه سپرد تا به مدينه رسيد . و آن مرد نيز برفت و شب بخفت و صبحگاهان سخن سوار را با كسان بگفت و خبر شايع شد و به عمر رسيد كه همچنان مضطرب بود و كس فرستاد و از او پرسيد كه قضيه را با وى بگفت .\r\nعمر گفت : « او راست گفت و تو راست مىگويى . اين عثيم ، پيك جنيان بود كه پيك انسيان را ديد . » پس از آن طريف با خبر فتح آمد و عمر گفت : « چه خبر ؟ » گفت : « خبرى بيشتر از فتح ندارم ، وقتى آمدم مسلمانان به تعقيب فراريان بودند و همه آماده بودند » و جز آنچه مايهء خوشدلى او بود نگفت . آنگاه عمر برفت و يارانش نيز با وى برفتند و به جستجوى خبر بود كه سوارى نمودار شد .\r\nعمر گفت : « بگوييد كيست ؟ » عثمان بن عفان گفت : « سائب است » همه گفتند : « سائب است » و چون نزديك او شد گفت : « چه خبر دارى ؟ »\r\n","description":"","footnote":"","page_name":" 1956 ","page_number":289},
  {"content":"\r\nگفت : « بشارت و ظفر » گفت : « نعمان چه مىكرد » گفت : « اسبش در خون دشمن بلغزيد و بيفتاد و شهيد شد » عمر بازگشت و سائب همراه او مىرفت . عمر از شمار كشتگان مسلمان پرسيد كه شمار كمى گفت و افزود كه نخستين كسى كه در روز فتح الفتوح شهيد شد نعمان بود ( و چنان بود كه مردم كوفه و مسلمانان فتح نهاوند را چنين نام داده بودند ) گويد : وقتى عمر وارد مسجد شد بارها را افرود آوردند و در مسجد نهادند و به تنى چند از ياران خود و از جمله عبد الرحمن بن عوف و عبد الله بن ارقم گفت در مسجد بخوابند و خود به خانه رفت . سائب بن اقرع آن دو جعبه را به دنبال وى برد و خبر آن را با خبر مسلمانان با وى بگفت .\r\nعمر گفت : « اى پسر مليكه ، به خدا نفهميده‌اند و تو هم نفهميده اى . زود ! زود ! از همان راه كه آمده اى برگرد تا پيش حذيفه برسى و آن را بر كسانى كه خدا غنيمتشان كرده تقسيم كنيد . » پس سائب بازگشت و برفت تا در ماه پيش حذيفه رسيد كه آن را تقويم كرد و بفروخت و چهار هزار هزار بدست آورد .\r\nقيس اسدى گويد : هنگام اقامت نهاوند يكى بنام جعفر بن راشد به طليحه گفت : « ناك شده‌ايم ، از عجايب تو چيزى مانده كه ما را سودمند افتد ؟ » گفت : « باشيد تا بنگرم » و عبايى برگرفت و مدتى نه چندان زياد به سر افكند آنگاه گفت : « بيان ، بيان ، گوسفندان دهقان ، اندر بستان در محل ارونان » گويد : به آن بستان رفتند و گوسفندان چاق را يافتند .\r\nعروة بن وليد به نقل از كسانى از قوم خويش گويد : در آن اثنا كه مردم نهاوند را محاصره كرده بوديم يك روز سوى ما آمدند و جنگ انداختند و طولى نكشيد كه خدا هزيمتشان كرد و سماك بن عبيد عبسى يكى از آنها را دنبال كرد كه هشت اسب\r\n","description":"","footnote":"","page_name":" 1957 ","page_number":290},
  {"content":"\r\nسوار همراه وى بودند ، آنها را به جنگ طلبيد و هر كه بيامد كشته شد تا همه را بكشت .\r\nآنگاه به كسى كه جماعت همراه وى بودند حمله برد و اسيرش كرد و سلاح وى را بگرفت و مردى عبد نام را پيش خواند و اسير را به او سپرد .\r\nآن شخص گفت : « مرا پيش سالارتان ببريد كه با وى دربارهء اين سرزمين صلح كنم و جزيه بدهم تو نيز كه مرا اسير كرده اى هر چه مىخواهى بخواه كه بر من منت نهاده اى و مرا نكشته اى من اكنون بندهء توام اگر مرا پيش شاه برى و ميان من و او سازش آورى سپاسگزار تو باشم و برادر من باشى »\r\nپس او را رها كرد و امان داد و گفت : « تو كيستى ؟ » گفت : « من دينارم » وى از خاندان قارن بود .\r\nپس او را پيش حذيفه آورد و دينار از دليرى سماك و از كسانى كه كشته بود و نظرى كه خود او با مسلمانان داشت با وى سخن كرد و حذيفه با او صلح كرد كه خراج بدهد و ولايت ماه به دو انتساب يافت و پيوسته با سماك دوستى داشت و براى او هديه مىآورد و هر وقت با عامل كوفه كار داشت آنجا مىآمد .\r\nگويد : دينار در ايام امارت معاويه به كوفه آمد و با مردم به سخن ايستاد و گفت :\r\n« اى گروه مردم كوفه ! شما اول بار كه بر ما گذشتيد مردمى نيك بوديد و به روزگار عمرو عثمان چنين بوديد ، آنگاه دگر شديد و چهار خصلت در شما رواج يافت : بخل و گيجى و نامردى و كم حوصلگى ، هيچيك از اين خصلتها در شما نبود و چون دقت كردم از مادران شما آمده و بدانستم كه بليه از كجاست : گيجى از نبطيان است و بخل از پارسيان ، نامردى از خراسان است و كم حوصلگى از اهواز » شعبى گويد : وقتى اسيران نهاوند را به مدينه آوردند ابو لؤلؤه ، فيروز ، غلام مغيرة بن شعبه ، هر كس از آنها را كوچك يا بزرگ ميديد دست به سرش مىكشيد و مىگريست و مىگفت : « عمر جگرم را خورد »\r\n","description":"","footnote":"","page_name":" 1958 ","page_number":291},
  {"content":"\r\nفيروز ، نهاوندى بوده بود ، به روزگار پارسيان روميان اسيرش كرده بودند پس از آن مسلمانان اسيرش كردند و به محل اسارت خويش انتساب يافت .\r\nو هم شعبى گويد : از آن جمله كه به دره ريختند هشتاد هزار كس كشته شد در نبردگاه نيز سى هزار كس كه به هم بسته بودند كشته شدند بجز آنها كه ضمن تعاقب كشته شدند .\r\nشهر نهاوند در آغاز سال نوزدهم به سال هفتم خلافت عمر گشوده شد كه سال هيجدهم به سر رسيده بود .\r\nطلحه گويد : در مكتوب نعمان و حذيفه براى مردم ماه ها چنين آمده بود :\r\n« بنام خداى رحمان رحيم « اين مكتوبى است كه نعمان بن مقرن به مردم ماه بهزادان ميدهد\r\n« جانها و مالها و زمينهايشان را امان ميدهد كه كس دينشان را تغيير ندهد و « از انجام ترتيبات دينشان منعشان نكند ، مادام كه هر سال به عامل خويش « جزيه دهند : از هر بالغ بابت جان و مالش باندازهء توانش ، و مادام كه به « رهمانده را رهنمايى كنند و راهها را اصلاح كنند و هر كس از سپاه « مسلمانان را كه به آنها گذر كند مهمان كنند كه يك روز و شب پيش آنها « بماند ، و پيمان نگهدارند و نيكخواه باشند . اگر خيانت كردند و دگرگونى « آوردند ذمهء ما از آنها برى باشد :\r\n« عبد الله بن ذى السهمين « و قعقاع بن عمرو « و جرير بن عبد الله شاهد شدند « در محرم سال نوزدهم نوشته شد بنام خداى رحمان رحيم\r\n","description":"","footnote":"","page_name":" 1959 ","page_number":292},
  {"content":"\r\n« اين مكتوبى است كه حذيفة بن يمان به مردم ماه دينار مىدهد « جانها و مالها و زمينهايشان را امان مىدهد كه كس دينشان را تغيير ندهد و « از انجام ترتيبات دينشان منعشان نكند ، مادام كه هر سال به عامل مسلمان « خويش جزيه دهند : از هر بالغ بابت مال و جانش باندازهء توانش ، و مادام « كه به رهمانده را رهنمايى كنند ، و راهها را اصلاح كنند و هر كس از سپاه « مسلمانان را كه به آنها گذر كند مهمان كنند كه يك روز و شب پيش آنها « بماند ، و مادام كه نيكخواهى كنند . اگر خيانت كردند و دگرگونى آوردند « ذمهء ما از آنها برى باشد .\r\n« قعقاع بن عمرو « و نعيم بن مقرن « و سويد بن مقرن شاهد شدند « و در محرم نوشته شد . » گويد : عمر دنبالگانى را كه در نهاوند حضور داشتند و سخت كوشيده بودند به دو هزارىها پيوست و آنها را به رديف جنگاوران قادسيه برد .\r\nدر همين سال عمر به سپاههاى عراق دستور داد كه سپاههاى پارسى را هر كجا باشند تعقيب كنند و به سپاهيان مسلمان كه در بصره و اطراف بودند دستور داد كه سوى سرزمين فارس و كرمان و اصفهان روان شوند و بعضى از آنها كه در كوفه و توابع آن بودند سوى اصفهان و آذربايجان و رى روند .\r\nبعضىها گفته‌اند كه عمر اين كار را به سال هيجدهم كرد و اين سخن سيف بن عمر است .\r\n","description":"","footnote":"","page_name":" 1960 ","page_number":293},
  {"content":"\r\n\r\nسخن از حوادث سال بيست و يكم و كار دو سپاه كه عمر چنان دستورشان داد\r\nسعيد گويد : وقتى عمر ديد كه يزدگرد هر سال جنگى بر ضد او به راه مىاندازد و به او گفتند كه پيوسته چنين خواهد بود تا وى از مملكتش بيرون شود ، به كسان اجازه داد كه در سرزمين عجم پيش روند تا قلمرو خسرو را از يزدگرد بگيرند و پس از جنگ نهاوند از مردم كوفه و بصره سالاران روان كرد .\r\nو چنان بود كه ميان عاملى سعد و عاملى عمار بن ياسر ، دو امير بودند ، يكى عبد الله بن عبد الله بن عتبان بود كه جنگ نهاوند به روزگارى بود و ديگرى زياد بن حنظله وابستهء بنى عبد بن قصى كه به روزگار وى فرمان پيشروى داده شد . وقتى عبد الله ابن عبد الله معزول شد او را بجاى ديگر فرستادند و زياد به جايش نشست . وى از مهاجران بود و اندكى بماند و اصرار كرد كه از كار معاف شود و معاف شد و عمار بن ياسر از پس وى عامل شد .\r\nعمر ، عبد الله بن عبد الله را به كمك مردم بصره فرستاد و ابو موسى را به كمك مردم كوفه فرستاد و عمرو بن سراقه را بجاى او گماشت . در ايام زياد بن حنظله از طرف عمر پرچمها براى چند نفر از كوفيان فرستاده شد . يك پرچم به نعيم بن مقرن داد و چون مردم همدان پس از صلح كافر شده بودند دستور داد سوى آنها حركت كند و گفت : « اگر خدا آنجا را به دست تو گشود در همين سمت به آن سوى همدان يا خراسان برو . براى عتبة بن فرقد و بكير بن عبد الله نيز دو پرچم بست و سوى آذربيجان فرستاد ، ولايت را ميان آنها تقسيم كرد : به يكيشان گفت از حلوان به ناحيهء راست رود ، و ديگرى را گفت كه از موصل به ناحيه چپ رود ، كه آن يكى سمت راست يار خود را پيش گرفت و آن ديگرى سمت چپ يار خود را گرفت .\r\n","description":"","footnote":"","page_name":" 1961 ","page_number":294},
  {"content":"\r\nبراى عبد الله بن عبد الله نيز پرچمى فرستاد و دستور داد سوى اصفهان رود .\r\nوى مردى شجاع و دلير بود از صحابهء معتبر و سران انصار ، و وابسته بنى حبلى تيره اى از بنى اسد بود . ابو موسى را نيز از بصره به كمك وى فرستاد و عمر بن سراقه را عامل بصره كرد .\r\nقصهء عبد الله بن عبد الله چنان بود كه وقتى خبر فتح نهاوند به عمر رسيد در نظر گرفت كه اجازهء پيشروى دهد و به عبد الله نوشت از كوفه حركت كن و به مداين برو و كسان را به حركت دعوت كن و كسى را انتخاب مكن و نتيجه را براى من بنويس .\r\nعمر قصد داشت او را سوى اصفهان فرستد و از جمله كسانى كه سوى وى فرستاد عبد الله بن ورقا رياحى بود و عبد الله بن حارث بن ورقا اسدى ،\r\nكسانى كه ندانسته‌اند پنداشته‌اند كه يكيشان عبد الله بن بديل بن ورقا خزاعى بود كه از ورقا سخن آمده و پنداشته‌اند كه وى را به جدش انتساب داده‌اند . اما عبد الله بن بديل بن ورقا وقتى در صفين كشته شد بيست و چهار سال داشت و در ايام عمر كودك بود .\r\nو چون عمر از حركت عبد الله خبر يافت زياد بن حنظله را فرستاد و چون از حركت سپاهيان و پيشرفت آنها خبر يافت عمار را عامل كوفه كرد و اين آيه از گفتار خدا عز و جل را فرو خواند :\r\n« * ( وَنُرِيدُ أَنْ نَمُنَّ عَلَى الَّذِينَ اسْتُضْعِفُوا في الأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ 28 : 5 ) * » [ 1 
  ] يعنى : مىخواستيم بر آن كسان كه در آن سرزمين زبون به شمار رفته بودند منت نهيم و پيشوايانشان كنيم و وارثانشان كنيم .\r\nو چنان بود كه در اثناى عمارت سعد از آن پس كه سلمان و عبد الرحمن پسران ربيعه از قضاى كوفه معاف شدند ، زياد به قضاى آنجا اشتغال يافت تا عبد الله\r\n\r\n","description":"","footnote":"\r\n[ 1 
  ] سوره قصص ( 28 ) آيه 4\r\n","page_name":" 1962 ","page_number":295},
  {"content":"\r\nابن مسعود از حمص بيايد .\r\nنعمان و سويد پسران مقرن عاملان آبخور فرات و دجله بودند و خواستند از اين كار معاف شوند ، گفتند : « ما را از كارى كه براى ما چون روسپى رنگ مىزند و آرايش مىگيرد معاف كن » عمر معافشان كرد و حذيفة بن اسيد غفارى و جابر بن عمرو مزنى را بجاى آنها گماشت . آنها نيز خواستند معاف شوند كه معافشان كرد و حذيفة ابن يمان و عثمان بن حنيف را بجايشان گماشت . حذيفه عامل آبخور دجله و آن سوى دجله بود و عثمان عامل آبخور فرات در هر دو سواد بود .\r\nعمر به مردم كوفه نوشت كه من عمار بن ياسر را به امارت سوى شما فرستادم و عبد الله بن مسعود را معلم و وزير كردم و حذيفة بن يمان را عامل آبخور دجله و آن سوى دجله كردم و عثمان بن حنيف را به فرات و آبخور آن گماشتم .\r\n\r\nسخن از خبر اصفهان\r\nگويد : وقتى عمار با عنوان امير به كوفه رسيد و نامهء عمر به عبد الله رسيد كه سوى اصفهان حركت كن و زياد عامل كوفه باشد و عبد الله بن ورقا رياحى مقدمه دار تو باشد و عبد الله بن ورقا اسدى و عصمة بن عبد الله پهلوداران سپاه باشند ، عبد الله با كسان برفت تا پيش حذيفه رسيد و حذيفه به كار خويش بازگشت و عبد الله با همراهان خود و كسانى از سپاه نعمان كه به دو پيوسته بودند از نهاوند به مقابله سپاهى\r\nكه از مردم اصفهان فراهم آمده بود حركت كرد ، سالار مردم اصفهان استندار بود و مقدمه دار - وى شهربراز جاذويه بود كه پيرى فرتوت بود و سپاه بسيار داشت .\r\nجمع مسلمانان با مقدمهء مشركان در يكى از روستاهاى اصفهان تلاقى كرد و جنگى سخت در ميانه رفت ، شهر براز پير هماورد خواست و عبد الله بن ورقا به هماوردى او رفت و خونش بريخت و مردم اصفهان هزيمت شدند و مسلمانان آن روستا\r\n","description":"","footnote":"","page_name":" 1963 ","page_number":296},
  {"content":"\r\nرا روستاى پير ناميدند و تاكنون همين نام دارد .\r\nآنگاه عبد الله بن عبد الله ، جانشين او را به هماوردى خواند و استندار صلح خواست و با آنها صلح كرد و اين نخستين روستاى اصفهان بود كه گرفته شد .\r\nپس از آن عبد الله از روستاى پير ، آهنگ جى كرد . در آن وقت شاه اصفهان فادوسفان بود . عبد الله در جى فرود آمد و پس از چندان برخورد كه خدا مىخواست به جنگ وى آمدند و چون تلاقى شد فادوسفان به عبد الله گفت : « ياران مرا مكش ، من نيز ياران ترا نمىكشم ، هماورد من شو اگر ترا كشتم يارانت باز گردند و اگر مرا كشتى ياران من با تو صلح كنند اگر چه يك تير به آنها نرسيده باشد . » گويد : عبد الله به هماوردى او رفت و گفت : « تو به من حمله مىكنى يا من به تو حمله كنم » گفت : « من به تو حمله مىكنم » پس عبد الله رو به روى وى بايستاد و فادوسفان حمله برد و ضربتى بزد كه به قرپوس زين وى رسيد و آن را بدريد و بند زين را ببريد كه زين و نمد زين از جاى برفت و عبد الله كه بر اسب بود بيفتاد اما به زمين نخورد و بر اسب عربان نشست حريف گفت : « آماده . » باش اما فادوسفان كنار رفت و گفت : « جنگ با تو را خوش ندارم كه ترا مردى كامل مىبينم ، با تو سوى اردوگاهت ميآيم و صلح مىكنم و شهر را تسليم مىكنم به شرط آنكه هر كه بخواهد بماند و جزيه دهد و مال خويش را داشته باشد و كسانى كه زمينشان را به جنگ گرفته‌ايد مانند آنها باشند و باز گردند و هر كه نخواهد چون ما به صلح باشد هر جا كه خواهد برود و زمين وى از آن شما باشد . » عبد الله گفت : « چنين باشد . » آنگاه ابو موسى اشعرى از ناحيهء اهواز پيش عبد الله آمد كه با فادوسفان صلح كرده بود و پارسيان از جى در آمدند و ذمى شدند مگر كس از مردم اصفهان كه خلاف قوم خويش كردند و فراهم آمدند و با كسان خود سوى كرمان رفتند كه جماعتى\r\n","description":"","footnote":"","page_name":" 1964 ","page_number":297},
  {"content":"\r\nآنجا فراهم آمده بود .\r\nپس عبد الله با ابو موسى وارد جى شد كه قصبه ولايت اصفهان بود\r\nو خبر را براى عمر نوشت و آنها كه مانده بودند خوشدل بودند و آنها كه رفتند پشيمان شدند . آنگاه نامهء عمر بنزد عبد الله آمد كه حركت كن و پيش سهيل بن عدى رو كه با وى براى جنگ مردم كرمان فراهم آييد و كسانى را براى نگهدارى جى واگذار و سائب ابن افرع را در اصفهان جانشين خويش كن .\r\nاسيد بن متشمس برادر زاده احنف گويد : با ابو موسى در فتح اصفهان بودم و او بعنوان كمك آمده بود .\r\n« سعيد گويد : نامهء صلح اصفهان چنين نوشته شد :\r\n« بنام خداى رحمان رحيم .\r\n« اين مكتوب عبد الله است براى فادوسفان و مردم اصفهان و « اطراف ، كه شما مادام كه جزيه دهيد در امانيد . جزيهء مقرر به اندازهء توان « شماست كه از هر كه بالغ باشد به عامل ولايت دهيد و مسلمان را راهنمايى « كنيد و راه وى را اصلاح كنيد و يك روز و يك شب مهمانش كنيد و تا يك « منزلى حمل كنيد و بر هيچ مسلمانى تسلط مجوييد . نيكخواهى مسلمانان « و اداى تعهد به گردن شماست ، مادام كه چنين كنيد در امانيد و اگر چيزى « را ديگر كرديد يا كسى از شما ديگر كرد و تسليمش نكرديد امان نداريد .\r\n« هر كه به مسلمانى ناسزا گويد عقوبت شود و اگر او را بزند خونش بريزيم » « عبد الله بن قيس نوشت و شاهد شد « با عبد الله بن ورقا « و عصمة بن عبد الله و چون نامهء عمر به عبد الله رسيد كه فرمان داده بود در كرمان به سهيل بن عدى\r\n","description":"","footnote":"","page_name":" 1965 ","page_number":298},
  {"content":"\r\nملحق شود ، با تعدادى سوار برفت و سائب را جانشين خويش كرد و پيش از آنكه سهيل به كرمان رسيد به دو پيوست .\r\nاز معقل بن يسار روايت كرده‌اند كه سالار سپاه مسلمانان در جنگ اصفهان نعمان ابن مقرن بود .\r\n\r\nسخن از اين روايت\r\nگويد : عمر بن خطاب با هرمزان مشورت كرد و گفت : « راى تو چيست ؟ از فارس آغاز كنم يا آذربيجان يا اصفهان ؟ » هرمزان گفت : « فارس و آذربيجان دو بال است و اصفهان سر ، اگر يكى از دو بال را قطع كنى بال ديگر بجاى باشد اما اگر سر را قطع كنى هر دو بال بيفتد ، پس از سر آغاز كن » عمر به مسجد رفت ، نعمان بن مقرن نماز مىكرد ، عمر پهلوى او نشست تا نماز خويش را بسر برد و گفت : « مىخواهم ترا عامل كنم » گفت : « خراجگير نه ، بلكه عامل جنگ » عمر گفت : « عامل جنگ مىشوى » و او را به اصفهان فرستاد و به مردم كوفه نوشت كه كمكش كنند . نعمان به اصفهان رفت ، رود ميان وى و مردم اصفهان بود و مغيرة بن شعبه را سوى آنها فرستاد كه برفت ، به شاهشان كه ذو الحاجب نام داشت گفتند : « فرستاده عرب بر در است . » و او با ياران خويش مشورت كرد و گفت : « راى شما چيست او را با شكوه شاهى بپذيرم ؟ » گفتند : « آرى » پس او بر تخت نشست و تاج به سر نهاد و شاهزادگان با گوشوار و طوق طلا و جامه هاى ديبا به دو صف نشستند . آنگاه به مغيره اجازه داد كه نيزه و سپر همراه داشت و با نيزه به فرشها مىزد كه فال بد زنند . دو تن بازوى او را گرفته بودند و جلو شاه\r\n","description":"","footnote":"","page_name":" 1966 ","page_number":299},
  {"content":"\r\nايستاد كه با او سخن كرد و گفت : « شما گروه عربان دچار گرسنگى سخت شده‌ايد كه برون آمده‌ايد اگر خواهيد به شما آذوقه دهيم و سوى ديارتان بازگرديد » مغيره سخن كرد و حمد خدا گفت و ثناى وى به زبان آورد ، آنگاه گفت : « ما گروه عرب لاش و مردار مىخورديم ، مردم به ما مىتاختند و ما به آنها نميتاختيم ، آنگاه خدا عز و جل پيمبرى از ما برانگيخت كه نسبش از همه معتبرتر بود و به گفتار از همه راستگوتر » سپس از پيمبر صلى الله عليه و سلم چنان كه بايد سخن آورد و گفت : « وى چيزها بما وعده داد كه آن را چنان يافتيم كه گفته بود . به ما وعده داد كه بر شما غالب مىشويم و بر مردم اينجا تسلط مىيابيم ، من شما را در لباس و وضعى مىبينم كه آنها كه پشت سر منند نميروند تا آن را بگيرند » مغيره گويد : با خودم گفتم خوبست دست و پايم را جمع كنم و يكباره بر جهم و با كافر بر تخت بنشينم شايد فال بد زند .\r\nگويد : لحظه فرصتى يافتم و بر جستم و با وى بر تخت بودم .\r\nراوى گويد : او را بگرفتند و بكوفتند و لگد مال كردند .\r\nمغيره گويد : گفتم :\r\n« با فرستادگان چنين ميكنيد ؟ ما با فرستادگان شما چنين نمىكنيم » شاه گفت : « اگر خواهيد به طرف ما عبور كنيد و اگر خواهيد ما به طرف شما عبور كنيم » گفتيم : « ما به طرف شما عبور مىكنيم . » گويد : به طرف آنها عبور كرديم ، هر ده كس يا پنج كس يا سه كس را به زنجيرى بسته بودند . مقابل آنها صف بستيم و به ما تيراندازى كردند و آسيب زدند . » مغيره به نعمان گفت : « خدايت بيامرزد مردم آسيب مىبينند حمله آغاز كن . »\r\n","description":"","footnote":"","page_name":" 1967 ","page_number":300},
  {"content":"\r\nنعمان گفت : « ترا فضيلتهاست ، من در جنگهاى پيمبر خدا صلى الله عليه و سلم بوده‌ام ، و چون اول روز جنگ آغاز نمىكرد آن را عقب مىانداخت تا خورشيد بگردد و باد بوزد و ظفر نازل شود » گويد : پس از آن نعمان گفت : « من پرچم خويش را سه بار به جنبش مىآورم ، در جنبش اول هر كس حاجت بگزارد و وضو كند ، در جنبش دوم هر كس سلاح و پاپوش خويش ببيند و آن را مرتب كند ، با جنبش سوم حمله بريد و كس به كس نپردازد و اگر نعمان كشته شد كس به او نپردازد كه من خداى عز و جل را مىخوانم و شما را سوگند مىدهم كه همگى آمين گوييد خدايا امروز نعمان را شهادت عطا كن و مسلمانان را ظفر بخش و فتح نصيب كن » آنگاه پرچم خويش را بار اول به جنبش آورد ، آنگاه بار دوم به جنبش آورد ، آنگاه بار سوم به جنبش آورد و زره بيفكند و حمله برد و نخستين كس بود كه از پاى درآمد .\r\nمعقل گويد : سوى وى رفتم اما سوگندش را به ياد آوردم و نشانى بر او نهادم و برفتم و چنان بود كه وقتى كسى را ميكشتيم يارانش از ما منصرف ميشدند .\r\nذو الحاجب از استر بيفتاد و شكمش پاره شد و خدا آنها را هزيمت كرد . آنگاه سوى نعمان رفتم . با قمقمهء آبى كه همراه داشتم خاك از چهرهء او بشستم گفت : « كيستى ؟ » گفتم : « معقل بن يسار » گفت : « مردم چه كردند ؟ » گفتم : « خدا فيروزشان كرد . » گفت : « حمد خداى . اين را براى عمر بنويسيد » و جان داد .\r\nگويد : آنگاه مردم پيش اشعث بن قيس فراهم آمدند ، ابن عمر و ابن زبير و عمرو بن معدى كرب و حذيفه از آن جمله بودند و كس پيش كنيز فرزند آورده او فرستادند و گفتند : « آيا چيزى به تو سپرده ؟ »\r\n","description":"","footnote":"","page_name":" 1968 ","page_number":301},
  {"content":"\r\nگفت : « اينجا جعبه اى هست كه در آن مكتوبى هست » و چون مكتوب را بگرفتند نوشته بود : « كه اگر نعمان كشته شد فلان و اگر فلان كشته شد فلان »\r\nواقدى گويد : در اين سال ، يعنى سال بيست و يكم ، خالد بن وليد در حمص بمرد و عمر بن خطاب را وصى خويش كرد .\r\nگويد : و هم در اين سال عبد الله و عبد الرحمن پسران عمرو و ابو سروعه آهنگ غزا كردند و سوى مصر رفتند و آنجا عبد الرحمن و ابو سروعه شراب خوردن و كارشان چنان شد كه شد .\r\nگويد : در همين سال عمر بن خطاب عمار بن ياسر را عامل كوفه كرد و ابن مسعود را به بيت المال آنجا گماشت و عثمان بن حنيف را به كار مساحت اراضى گماشت . پس از آن مردم كوفه از عمار شكايت آوردند و عمار از عمر بن خطاب خواست كه از كار معاف شود .\r\nعمر جبير بن مطعم را كه بىكار يافت عامل كوفه كرد و گفت : « اين را به كس مگوى » مغيرة بن شعبه خبردار شد كه عمر با جبير بن مطعم به خلوت بوده و پيش زن خود رفت و گفت : « پيش زن جبير بن مطعم رو و غذاى سفر به او عرضه كن » گويد : زن برفت و چنان كرد و او ندانستگى كرد . آنگاه گفت « آرى ، بيار » و چون مغيره يقين كرد پيش عمر رفت و گفت : « خدا عاملى را كه گماشتى بر تو مبارك كند » عمر گفت : « كى را عامل كرده‌ام » مغيره گفت كه جبير بن مطعم را عامل كرده است .\r\nعمر گفت : « نمىدانم چه كنم ! » و مغيرة بن شعبه را عامل كوفه كرد و همچنان بر سر اين كار بود تا عمر درگذشت .\r\nگويد : هم در اين سال عمرو بن عاص ، عقبة بن نافع فهرى را فرستاد كه زويله\r\n","description":"","footnote":"","page_name":" 1969 ","page_number":302},
  {"content":"\r\nرا به صلح گشود و ما بين برقه و زويله به صلح تسليم مسلمانان شد .\r\nابن اسحاق گويد : به سال بيست و يكم معاوية بن ابى سفيان و عمير بن سعد انصارى در شام به غزاى دمشق و بثنيه و حوران و حمص و قنسرين و جزيره رفتند .\r\nمعاويه بن ابى سفيان عامل بلقا و اردن و فلسطين و سواحل و انطاكيه و معره\r\nمصرين و كيلكيه بود . در همين اثنا ابو هاشم بن عتبة بن ربيعة در باره كيلكيه و انطاكيه و معره مصرين صلح كرد .\r\nگويند : ولادت حسن بصرى و عامر شعبى در اين سال بود .\r\nواقدى گويد : در اين سال عمر بن خطاب سالار حج بود و زيد بن ثابت را در مدينه جانشين كرد . عاملان مكه و طايف و يمن و يمامه و بحرين و شام و مصر و بصره همانها بودند كه در سال بيستم بوده بودند . عامل كوفه عمار بن ياسر بود و كار جنگ به او سپرده بود . بيت المال با عبد الله بن مسعود بود خراج با عثمان بن حنيف بود ، و چنان كه گفته‌اند كار قضا با شريح بود .\r\n\r\nآنگاه سال بيست و دوم در آمد\r\n. ابو جعفر گويد : در اين سال چنان كه در روايت ابو معشر هست آذربيجان گشوده شد .\r\nگويد : فتح آذربيجان به سال بيست و دوم بود و سالار آن مغيرة بن شعبه بود .\r\nواقدى نيز چنين گفته ، ولى سيف بن عمر گويد كه فتح آذربيجان به سال هيجدهم هجرت ، پس از فتح همدان و رى و گرگان بود . و پس از آنكه سپهبد طبرستان با مسلمان صلح كرد . گويد همهء اينها به سال هيجدهم بود .\r\nگويد : قصهء فتح همدان به روايت سعيد چنان بود كه وقتى نعمان به سبب اجتماع عجمان در نهاوند ، سوى ماه ها فرستاده شد و مردم كوفه را سوى او فرستادند\r\n","description":"","footnote":"","page_name":" 1970 ","page_number":303},
  {"content":"\r\nكه با حذيفه پيش وى روان شدند ، وقتى مردم كوفه از حلوان حركت كردند و به ماه رسيدند در مرغزار به قلعه اى هجوم بردند كه پادگانى آنجا بود و آنها را فرود آوردند ، و اين آغاز فتح بود . گروهى را به جاى پادگان قلعه نهادند كه آنجا را نگه دارند و اردوگاه آنها را بنام مرغزار ( مرج ) مرج القلعه ، نام نهادند آنگاه از مرج القلعه سوى نهاوند رفتند و به قلعه اى رسيدند كه جماعتى آنجا بودند و نسير بن ثور را با مردم بنى عجل و بنى حنيفه آنجا نهادند كه به وى انتساب گرفت بسير پس از فتح نهاوند قلعه را گشود و مردم بنى عجل و بنى حنيفه كه با وى آنجا مانده بودند در جنگ نهاوند حضور نيافتند چون غنيمت نهاوند و قلعه ها را فراهم آوردند همه در آن شريك بودند .\r\nاز آن رو كه هر گروهى گروه ديگر را نيرو داده بود ، همه جاهايى را كه ميان مرج القلعه و نهاوند بود و از آنجا گذشته بودند يا در آنجا مقر گرفته بودند\r\nبه صفت آن ناميدند .\r\nدر يكى از تپه هاى ماه ، سواران ازدحام كرده بودند و آنجا را ثنية الركاب ( تپهء سواران ) ناميدند . تپهء ديگر بود كه راه آن به دور سنگى مىپيچد و آن را ملويه ( پيچيده ) ناميدند و نامهاى قديم آن فراموش شد و به وصف ناميده شد .\r\nبه كوه بلندى گذشتند كه برتر از كوههاى مجاور بود و يكى آنها گفت : « گويى اين دندان سميره است . » سميره يك زن مهاجر بود از تيرهء بنى معاوية بن ضب كه دندانى بلندتر از ديگر دندانهاى خود داشت و كوه ، سن ( دندان ) سميره نام گرفت .\r\nگويد : و چنان بود كه حذيفة ، نعيم بن مقرن و قعقاع بن عمرو را به تعقيب فراريان نهاوند فرستاد كه تا همدان رفتند و خسرو شنوم با آنها صلح كرد كه از آنجا باز آمدند آنگاه كافر شد . و چون دستور نعيم جزو دستورها از پيش عمر آمد ، با حذيفه وداع گفت ، حذيفه نيز با وى وداع گفت ، نعيم آهنگ همدان داشت و حذيفه سوى كوفه باز مىگشت و عمر بن بلال بن حارث را در ماه ها جانشين خويش كرده بود .\r\nنامهء عمر به نعيم بن مقرن چنين بود كه سوى همدان رو و سويد بن مقرن را با مقدمهء خويش بفرست . ربعى بن عامر و مهلهل بن زيد ، آن طايى و اين تيمى بر دو\r\n","description":"","footnote":"","page_name":" 1971 ","page_number":304},
  {"content":"\r\nپهلوى سپاه تو باشند .\r\nنعيم با آرايش برفت و نزديك تپهء عسل منزل گرفت . تپه به سبب عسلى كه در آنجا گرفته بودند ، تپهء عسل نام گرفته بود ، و اين بوقتى بود كه فراريان را تعقيب مىكردند ، و فيرزان به تپه رسيد كه از چهار پايان حامل عسل و چيزهاى ديگر پوشيده بود و مانع حركت فيرزان شد و او به كوه زد و اسب خود را رها كرد كه دستگير شد و كشته شد .\r\nوقتى نعيم و همراهان در كنكور منزلگاه كردند ، دزدى چهارپايى از آن مسلمانان را برد و آنجا را قصر اللصوص ( دزدان ) ناميدند . آنگاه نعيم از تپه روان شد و مقابل همدان فرود آمد .\r\nمردم همدان حصارى شده بودند ، نعيم آنجا را محاصره كرد و ما بين همدان و جرميذان را بگرفت و مسلمانان بر همه ولايت همدان تسلط يافتند . و چون مردم شهر اين بديدند صلح خواستند به شرط آنكه با كسانى كه به صلح آمده بودند يكسان باشند . نعيم چنان كرد و پذيرفت كه جزيه بدهند و ذمى شوند .\r\nتنى چند از مردم كوفه ، عصمة بن عبد الله ضبى و مهلهل بن زيد طايى و سماك بن عبيد عبسى و سماك بن مخرمه اسدى\r\nو سماك بن خرشه انصارى ، را به دستبى گماشت و اينان نخستين كسانى بودند كه بر پادگانهاى دستبى گماشته شدند و با ديلمان جنگ كردند .\r\nاما به گفتهء واقدى فتح همدان و رى به سال بيست و سوم بود گويد : به قولى فاتح رى قرظة بن كعب انصارى بود .\r\nگويد : ربيعه بن عثمان به من گفت كه فتح همدان در جمادى الاول شش ماه پس از كشته شدند عمر بن خطاب بود و سالار آن مغيرة بن شعبه بود .\r\nگويد : به قولى فتح رى دو سال پيش از درگذشت عمر بود ، و بقولى وقتى عمر كشته شد سپاه وى مقابل رى بود .\r\nسيف گويد : در آن اثنا كه نعيم با دوازده هزار سپاه در شهر همدان بود و به\r\n","description":"","footnote":"","page_name":" 1972 ","page_number":305},
  {"content":"\r\nسامان آن پرداخته بود ، ديلمان و مردم رى و آذربيجان با همديگر نامه نوشتند و موتا با ديلمان حركت كرد و در واج رود فرود آمد و زينيى ، ابو الفرخان ، با مردم بيامد و به دو پيوست و اسفنديار برادر رستم با مردم آذربيجان بيامد و به دو پيوست ، سران پادگانهاى دستبى حصارى شدند و خبر را براى نعيم فرستادند كه يزيد بن قيس را جانشين خود كرد و با سپاه سوى آن گروهها روان شد و در واج روذ مقابل آنها فرود آمد . در آنجا جنگى سخت كردند كه به عظمت همانند نهاوند بود و كم از آن نبود ، و از پارسيان چندان كشته شد كه بشمار نبود و جنگشان از جنگهاى بزرگ كمتر نبود .\r\nو چنان بود كه اجتماع گروهها را براى عمر نوشته بودند كه بيمناك شد و نگران سرنوشت جنگ شد و پيوسته در انتظار خبر مسلمانان بود كه ناگهان پيك با بشارت آمد كه عمر گفت : بشيرى ؟\r\nگفت : « نه ، عروه » و چون بار ديگر پرسيد « بشير ؟ » بدانست و گفت : « بشيرم » عمر گفت : « فرستادهء نعيم ؟ » گفت : « فرستادهء نعيم » گفت : « خبر چيست ؟ » گفت : بشارت فتح و ظفر و خبر را با وى بگفت .\r\nعمر ستايش خدا كرد و بگفت تا نامه را براى مردم بخواندند كه خدا را ستايش كردند .\r\nپس از آن سماك بن مخرمه و سماك بن عبيد و سماك بن خرشه با فرستادگان مردم كوفه با خمسها پيش عمر آمدند و از نسبشان پرسيد كه هر سه سماك نسب خويش بگفتند .\r\nعمر گفت : « خدايتان مبارك بدارد . خدايا اسلام را بوسيلهء آنها رفعت بده و آنها را به اسلام تأييد كن »\r\n","description":"","footnote":"","page_name":" 1973 ","page_number":306},
  {"content":"\r\nگويد : دستبى از همدان بود و پادگانهاى آن با همدان بود تا فرستاده جواب عمر بن خطاب را براى نعيم بن مقرن آورد كه چنين بود : « اما بعد ، يكى را در همدان جانشين خويش كن و سماك بن خرشه را به كمك بكير بن عبد الله فرست و خودت حركت كن و با وى برو و با جمعشان تلاقى كن و آنجا بمان كه از همه ولايتها معتبر تر است و براى منظور تو مناسبتر . » پس نعيم ، يزيد بن قيس همدانى را در همدان نهاد و از واج روذ با سپاه آهنگ رى كرد .\r\nگويد : سماك بن مخرمه بنيانگزار مسجد سماك بود ،\r\nنعيم مكتوب صلح همدان را تجديد كرد و يزيد بن قيس همدانى را آنجا نهاد و با سپاه برفت تا به رى رسيد و نخستين كس از عربان بود كه سوى ديلمان رفت .\r\n\r\nفتح رى\r\nگويد : نعيم با سپاه از واج روذ حركت كرد و از آنجا تا دستبى قلمرو وى بود و آهنگ رى كرد كه در آنجا بر ضد وى فراهم شده بودند . آنگاه زينبى ، ابو الفرخان ، برون شد و در محلى بنام قها با وى ديدار كرد كه به صلح بود و مخالف شاه رى بود ، ضرب شصت مسلمانان را ديده بود و به سياوخش و خاندان وى حسد مىورزيد ، پس با نعيم بيامد . در اين هنگام پادشاه رى سياوخش ، پسر مهران ، پسر بهرام چوبين بود كه از مردم دنباوند و طبرستان و قومس و گرگان كمك خواست و گفت : « دانسته‌ايد كه اينان به رى آمده‌اند و وقت جنبيدن است . » پس به كمك وى فراهم آمدند و سياوخش سوى نعيم رفت و در دامن كوه رى مجاور شهر تلاقى شد و جنگ انداختند .\r\nگويد : زينبى به نعيم گفته بود جمع اينان بسيار است و سپاه تو كم ، گروهى سوار با من بفرست كه از راهى كه ندانند وارد شهر شوم و تو سوى آنها هجوم ببر\r\n","description":"","footnote":"","page_name":" 1974 ","page_number":307},
  {"content":"\r\nو چون آن گروه بر ضد حريفان برون شوند تاب مقاومت تو نيارند .\r\nنعيم شبانگاه يك دسته سوار با وى فرستاد كه سالارشان منذر بن عمرو برادر برادرزادهء وى بود ، زينبى آنها را از راهى كه دشمنان متوجه نبودند وارد شهر كرد و نعيم شبانگاه به آنها تاخت و از شهر غافلشان كرد و بجنگيدند و پايمردى كردند تا وقتى كه از پشت سر صداى تكبير شنيدند و هزيمت شدند و چندان از آنها كشته شد كه كشتگان را با نى شمار كردند ( اندازه گرفتند ؟ ) و غنيمتى كه خدا در رى نصيب مسلمانان كرد همانند غنايم مداين بود .\r\nزينبى از طرف مردم رى با نعيم صلح كرد ، نعيم او را مرزبان رى كرد و اعتبار رى به خاندان بزرگ زينبى انتقال يافت كه شهرام و فرخان از آن جمله بودند ، هنوز چنين است و خاندان بهرام سقوط كرد . نعيم شهر آنها را كه عنوان « كهن داشت » ، يعنى شهر رى را ويران كرد و به زينبى دستور داد كه شهر نوين رى را بنيان كرد .\r\nنعيم فتحى را كه خدا نصيب وى كرده بوده بود همراه مضارب عجلى براى عمر نوشت و خمسها را با عتيبة بن نهاس و ابى مفزر و جمعى از سران مردم كوفه فرستاد\r\nو چون رى را گشوده بود سماك بن خرشه انصارى را به كمك بكير بن عبد الله فرستاد و سماك به كمك بكير آهنگ آذربيجان كرد .\r\nنعيم مكتوبى براى مردم رى نوشت كه چنين بود :\r\n« بنام خداى رحمان رحيم « اين مكتوبى است كه نعيم بن مقرن به زينبى پسر قوله مىدهد .\r\n« مردم رى را با همه كسان ديگر كه با آنها باشند امان مىدهد به شرط جزيه ، « به قدر توان ، كه هر بالغى هر سال بدهد ، و آنكه نيكخواهى كنند و راهنمايى و « خيانت نكنند و با دشمن تماس نگيرند ، و نيز مسلمانان را يك روز و شب مهمانى « كنند و حرمت مسلمانان بدارند و هر كه مسلمانى را دشنام گويد يا تحير كند « عقوبت شود و هر كه مسلمانى را بزند كشته شود و هر كه خلل آرد و بتمامى\r\n","description":"","footnote":"","page_name":" 1975 ","page_number":308},
  {"content":"\r\n« تسليمش نكنند ، جمع را ديگر كرده است .\r\n« نوشته شد و شهادت داده شد . » مصمغان كس فرستاد و صلح خواست كه چيزى فديه دهد بى آنكه يارى و حفاظ بخواهد ، نعيم پذيرفت و مكتوبى ميان خود و او نوشت بى قيد يارى و معاونت بر ضد كسى ، و اين براى آنها برقرار بود :\r\n« بنام خداى رحمان رحيم « اين مكتوب نعيم بن مقرن است براى مردانشاه مصمغان دنباوند « و مردم دنباوند و خوار و لارز و شرز : تو و هر كه در بازماندن همانند تو « باشد در امانيد ، كه مردم سرزمين خود را باز دارى و هر ساله دويست « هزار درم ، از وزن هفت ، بدهى و از عامل مرز مصون مانى . مادام كه « چنين باشى كس بر تو هجوم نيارد و بى اجازه به تو وارد نشود مگر آنكه « دگرگونى آرى و هر كه دگرگونى آرد پيمان ندارد و هر كه از تسليم وى « ابا كند ، نيز .\r\n« نوشت و شاهد شد . » گويد : و چون نعيم فتح رى را همراه مضارب عجلى نوشت و خمسها را فرستاد عمر به دو نوشت كه سويد بن مقرن را سوى قومس فرست و سماك بن مخرمه را بر مقدمهء سپاه وى گمارد و دو پهلوى سپاه را به عتيبة بن نهاس و هند بن عمرو جملى سپار .\r\nپس سويد بن مقرن با آرايش از رى آهنگ قومس كرد و كس با وى مقاومت نكرد و قومس را به صلح گرفت و آنجا اردو زد و چون از نهر آنها كه ملاذ نام داشت بنوشيدند بيمارى ميانشان شيوع يافت سويد به آنها گفت : « آبتان را تغيير دهيد تا مانند مردم اينجا شويد . » چنان كردند\r\nو آب خوش بود .\r\nكسانى از پارسيان كه به طبرستان پناه برده بودند يا راه بيابانها گرفته بودند\r\n","description":"","footnote":"","page_name":" 1976 ","page_number":309},
  {"content":"\r\nبه نعيم نامه نوشتند كه آنها را به صلح و جزيه خواند و برايشان چنين نوشت :\r\n« بنام خداى رحمان رحيم « اين امانى است كه سويد بن مقرن به مردم قومس و اطراف آن « ميدهد ، براى جانهاشان و دينهاشان و مالهاشان به شرط آنكه جزيه دهند ، از « هر بالغى به قدر توانش ، و نيكخواهى كنند و خيانت نيارند و راهنمائى « كنند و هر مسلمانى كه بر آنها وارد شود يك روز و شب غذاى وى را « به عهده دارند از خوراك متوسطشان . اگر دگرگونى آوردند يا حرمت پيمان « خويش را نداشتند ذمه از ايشان برى است .\r\n« نوشت و شاهد شد . »\r\n\r\nفتح گرگان\r\nگويد : آنگاه سويد بن مقرن در بسطان اردو زد و به پادشاه گرگان رزبان صول نامه نوشت ، پس از آن آهنگ وى كرد ، زربان صول به او نامه نوشت و خواهان صلح شد كه جزيه دهد و جنگ گرگان را عهده كند و اگر مغلوب شد كمكش كنند كه پذيرفته شد و رزبان صول پيش از آنكه سويد وارد گرگان شود به پيشواز وى آمد كه با رزبان وارد شهر شد و آنجا اردو زد تا خراج را براى وى وصول كردند و مرزها را به او گفتند كه همه جا را با تركان دهستان استوار كرد و از كسانى كه براى حفاظت آنجا اقامت گرفته بودند ، جزيه نگرفت و از ديگر مردم آنجا جزيه گرفت و ميان خود و آنها مكتوبى نوشت به اين مضمون :\r\n« بنام خداوند رحمان رحيم « اين مكتوب سويد بن مقرن است براى رزبان صول پسر رزبان « و مردم دهستان و ديگر مردم گرگان . شما در پناهيد ، حفاظت بعهدهء ماست « و جزيه بعهدهء شماست : هر ساله به اندازهء توانتان ، از هر كه بالغ است .\r\n","description":"","footnote":"","page_name":" 1977 ","page_number":310},
  {"content":"\r\n« هر كس از شما را كه به كمك گيريم جزيه اش از آن اوست ، جانها و مالها و « دينها و ترتيبات دينشان ايمن است و مادام كه جزيه دهند و به رهمانده را « رهنمايى كنند و نيكخواهى كنند و مسلمانان را مهمان كنند و تماس با دشمن و « خيانت از آنها سر نزند ، چيزى از اين تغيير نيابد . هر كه بماند حقوق وى مانند « آنهاست و هر كه برود در امانست تا به امانگاه خود برسد ، هر كه « مسلمانى را دشنام گويد عقوبت بيند و هر كه او را بزند خونش حلال « است .\r\n« سواد بن قطبه و هند بن عمرو و سماك بن مخرمه و عتيبة بن نهاس « شاهدند و به سال هيجدهم نوشته شد . »\r\nاما بگفتهء مدائنى گرگان در ايام عثمان به سال سىام فتح شد .\r\n\r\nفتح طبرستان\r\nگويد : اسپهبذ در بارهء صلح به سويد نامه نوشت كه به صلح باشند و براى او قرارى نهد كه سخن از يارى و كمك بر ضد هيچ كس نباشد ، سويد اين را پذيرفت و براى آنها چنين مقرر كرد و براى وى مكتوبى نوشت به اين مضمون :\r\n« بنام خداوند رحمان رحيم « اين مكتوب سويد بن مقرن است براى فرخان ، اسپهبد خراسان « بر طبرستان و كوهستان گيلان و مردم دشمن .\r\n« تو ، به امان خدا عز و جل ، ايمنى كه دزدان و مردم اطراف سرزمين « خويش را باز دارى و ياغى ما را پناه ندهى و از عامل مرز خويش مصون مانى « با پرداخت پانصد هزار درم از نوع درمهاى سر زمينت . و چون چنين كنى « هيچيك از ما حق ندارد به تو هجوم آرد و بى اجازه ات بر تو درآيد . راه « ما به طرف شما ، با اجازه ، ايمن باشد و راه شما نيز . فرارى ما را پناه ندهيد .\r\n","description":"","footnote":"","page_name":" 1978 ","page_number":311},
  {"content":"\r\n« با دشمن ما تماس نگيريد و خيانت نكنيد ، اگر كرديد ميان ما و شما پيمان « نيست .\r\nسواد بن قطبه تميمى و هند بن عمرو مرادى و سماك بن مخرمه اسدى و سماك بن عبيد اسدى و عتيبة بن نهاس بكرى شاهد شدند ، به سال هيجدهم نوشته شد .\r\n\r\nفتح آذربيجان\r\nگويد : و چون نعيم بار دوم همدان را گشود و از واجرود سوى رى رفت ، عمر به دو نوشت كه سماك بن خرشه انصارى را به كمك بكير بن عبد الله به آذربيجان فرستد و او اين كار را عقب انداخت تا رى گشوده شد آنگاه وى را از رى روانه كرد و سماك به قصد بكير راه آذربيجان گرفت .\r\nچنان بود كه سماك بن خرشه و عتبه بن فرقد\r\nاز مالداران عرب بودند و با توانگرى به كوفه آمده بودند .\r\nوقتى بكير را روانه كردند برفت تا مقابل جرميذان رسيد و اسفندياذ پسر فرخزاد كه از واجروذ هزيمت شده بود با وى تلاقى كرد ، و اين نخستين جنگى بود كه در آذربيجان كرد . و چون بجنگيدند خدا سپاه اسفندياذ را هزيمت كرد و بكير او را به اسيرى گرفت . اسفندياذ گفت : « صلح را بيشتر دوست دارى يا جنگ ؟ » بكير گفت : « صلح » گفت : « پس مرا به نزد خويش نگهدار كه مردم آذربيجان اگر من از طرف آنها صلح نكنم يا نيايم به جاى نمانند و سوى كوهستانهاى اطراف روند ، چون كوهستان قبج و كوهستان روم ، و هر كه حصارى باشد مدتها در حصار بماند » پس بكير اسفندياذ را پيش خود نگهداشت و او بماند و همچنان اسير بود و ولايت تسليم شد بجز قلعه ها كه بود .\r\nدر اين اثنا سماك بن خرشه به كمك رسيد - اسفندياذ همچنان در اسارت بود - سماك\r\n","description":"","footnote":"","page_name":" 1979 ","page_number":312},
  {"content":"\r\nهمه ناحيهء مجاور خود را گشوده بود ، عتبة بن فرقد نيز ناحيهء مجاور خود را گشوده بود .\r\nوقتى سماك پيش بكير رسيد به مزاح با وى گفت : « با تو و عتبه دو توانگر چه كنم ؟ اگر به دلخواه خود عمل كنم ، پيش مىروم و شما را به جاى مىگذارم اگر خواهى پيش من بمان و اگر خواهى پيش عتبه برو كه اجازه مىدهم زيرا هر دوتان را رها مىكنم و به ناحيه اى مىروم كه از اينجا سختتر باشد . » پس از آن از عمر خواست كه از كار معاف شود ، عمر نامه نوشت و اجازه داد كه به طرف باب پيش رود و بر كار خويش جانشين نهد . و او عتبه را بر ناحيهء مفتوح خويش گمار و پيش رفت . اسفندياذ را به عتبه داد كه او را به خويش پيوست و سماك بن خرشه را - ابو دجانه نيست - به ناحيهء مفتوح بكير گماشت و عمر همهء آذربيجان را به عتبة بن فرقد داد .\r\nگويد : و چنان بود كه بهرام پسر فرخزاد راه عتبه بن فرقد را گرفت و با سپاه خويش براى تعرض وى بماند تا عتبه بيامد و بجنگيدند و عتبه او را هزيمت كرد و بهرام فرارى شد .\r\nو چون خبر هزيمت بهرام و مهربه به اسفندياذ رسيد كه به نزد بكير اسير بود گفت : « اكنون صلح مىشود و جنگ خاموش شد » و با بكير صلح كرد و همه پذيرفتند و آذربايجان آرام شد و بكير و عتبه اين را براى عمر نوشتند و خمس غنايم را فرستادند و فرستادگان روانه كردند .\r\nبكير ناحيهء خود را زودتر از عتبه گشوده بود و از آن پس كه عتبه بهرام را هزيمت كرد و صلح شد ، عتبه ميان خويش\r\nو مردم آذربيجان مكتوبى نوشت كه عمل بكير نيز به عمل وى پيوسته بود .\r\n« بنام خداى رحمان رحيم « اين اما نيست كه عتبة بن فرقد عامل عمر بن خطاب ، امير مؤمنان « به مردم آذربيجان مىدهد ، از دشت و كوه و اطراف و دره ها و اهل دينها ، كه\r\n","description":"","footnote":"","page_name":" 1980 ","page_number":313},
  {"content":"\r\n« جانها و مالها و دينها و ترتيبات دين همگيشان در امان است ، به شرط آنكه « جزيه بدهند به قدر توانشان . بر كودك و زن بيمارى كه چيزى از دنيا به كف « ندارد ، و عابد خلوتنشين كه چيزى از دنيا به كف ندارد ، جزيه « نيست . امان براى خودشان است و هر كه با آنها مقيم باشد . و بايد « مسلمان سپاهى مسلمانان را يك روز و شب مهمان كنند و راهنمايى « كنند . هر كس از آنها كه به سالى سپاهى شود جزيهء آن سال از او « برخيزد و هر كه نباشد مانند ماندگان باشد و هر كه برود در امان باشد تا « به پناه خود برسد « جندب نوشت « بكير بن عبد الله ليثى و سماك بن خرشه انصارى شاهد شدند .\r\n« به سال هيجدهم نوشته شد .\r\nگويد : در اين سال عتيبه ، حلوايى را كه هديهء عمر كرده بود پيش وى برد . و چنان بود كه عمر مقرر كرده بود عاملان وى هر ساله موسم حج پيش وى روند كه بدينسان آنها را از ستم باز مىداشت و بر كنار مىداشت .\r\n\r\nبگفتهء سيف فتح باب در اين سال بود\r\nگويد : بگفتهء راويان عمر ابو موسى را به بصره پس برد و سراقة بن عمرو را كه ذو النور لقب داشت سوى باب پس فرستاد . عبد الرحمن بن ربيعه را كه او نيز ذو النون لقب داشت بر مقدمهء وى گماشت و حذيفة بن اسيد غفارى را بر يكى از پهلوها گماشت و بكير بن عبد الله ليثى را كه پيش از رسيدن سراقة بن عمرو مقابل باب بود براى پهلوى ديگر معين كرد و به او نوشت كه به سراقه ملحق شود .\r\nكار تقسيم را به سلمان بن ربيعه سپرد .\r\n","description":"","footnote":"","page_name":" 1981 ","page_number":314},
  {"content":"\r\nپس سراقه ، عبد الرحمن بن ربيعه را پيش فرستاد و از پى او روان شد ، تا وقتى از آذربيجان برون شد و راه باب گرفت نزديكيهاى آن به بكير رسيد و او را به پهلوى سپاه گماشت و با آرايش وارد ديار باب شد .\r\nعمر حبيب بن مسلمه را نيز به كمك او فرستاد ، وى را از جزيره روانه كرد و زياد بن حنظله را به جاى وى سوى جزيره فرستاد .\r\nو چون عبد الرحمن بن ربيعه در ديار باب به نزديك شاه رسيد ( در آن هنگام شاه آنجا شهر براز بود كه از مردم فارس بود و بر آن مرز بود و اصل وى از خاندان شهر براز شاه بود كه بنى اسرائيل را تباه كرد و شام را از آنها خالى كرد ) شهر براز نامه نوشت و امان خواست كه پيش عبد الرحمن آيد و او امان داد كه بيامد و گفت : « من در مقابل دشمنى سخت كوشم و اقوام مختلف كه به حرمت و اعتبار انتساب ندارند .\r\nشايسته نيست كه مرد صاحب اعتبار و خرد به امثال اينان كمك كند و بر ضد صاحبان اعتبار و ريشه ، از آنها كمك بگيرد كه مردم صاحب اعتبار هر كجا باشد خويشاوند صاحب اعتبار است .\r\n« من با مردم قبج و ارمن نسبتى ندارم ، شما بر ديار من و قوم من تسلط يافته‌ايد ، من اكنون از شما هستم ، دست من با دست شماست و دل من سوى شماست ، خدا ما و شما را مبارك بدارد ، جزيهء ما از شماست و ظفر با شماست كه هر چه خواهيد كنيد ، ما را به جزيه زبون مكنيد كه در مقابل دشمن ضعيف شويم . » عبد الرحمن گفت : « بالاتر از من مردى هست كه نزديك تو رسيده سوى او برو » و او را عبور داد كهسوى سراقه رفت و با وى چنان گفت .\r\nسراقه گفت : « اين را دربارهء كسانى كه همراه تو باشند مادام كه چنين باشند مىپذيرم ، هر كه بماند و جنگ نكند بناچار بايد جزيه دهد . » شهر براز پذيرفت و اين دربارهء مشركانى كه با دشمن جنگ مىكردند رسم شد و آنها كه جزيه نمىتوانستند داد ميبايد به جنگ روند تا جزيهء آن سال از آنها برداشته\r\n","description":"","footnote":"","page_name":" 1982 ","page_number":315},
  {"content":"\r\nشود .\r\nسراقه اين را براى عمر بن خطاب نوشت كه اجازه داد و نيكو شمرد . از همه نقاط آن عرصهء كوهستانى محل مسكونى نيست كه ارمنى در آن نباشد مگر از فار كه در اطراف آن سكونت دارند . جنگ و هجوم ، مردم مقيم را نابود كرد و آنها كه اهل كوهستان بودند سوى كوهها رفتند و از سكونت زمين خود باز ماندند و در آنجا جز سپاهيان و كسانى كه كمك آنها بودند يا آذوقه مىآوردند كس مقيم نبود .\r\nاز سراقة بن عمرو مكتوبى گرفتند به اين مضمون :\r\n« بنام خداى رحمان رحيم « اين امانيست كه سراقة بن عمرو ، عامل امير مؤمنان ،\r\nعمر بن خطاب « به شهر براز و ساكنان ارمينيه و ارمنيان ميدهد ، جانها و مالها و دينشان را « امان ميدهد كه زيان نبينند و پراكنده شان نكنند . مردم ارمينيه و ابواب ، « از مقيم و كوچ و هر كه اطرافشان باشد و به آنها پيوندد ، ميبايد وقتى هجومى « رخ دهد راهى شوند و دستور ولايت دار را ، هجوم باشد يا نباشد ، اجرا كنند « هر كه اين را بپذيرد جزيه از او برداشته شود مگر آنها كه سپاهى شده‌اند « كه سپاهى شدن بجاى جزيهء آنهاست و هر كه مورد حاجت نباشد و بماند « مانند ديگر مردم آذربيجان عهده دار جزيه است اگر سپاهى شوند راهنمايى « و ميهمانى يك روز كامل ، از آنها برداشته شود و اگر ترك كردند بايد « بدهند .\r\n« عبد الرحمن بن ربيعه و سلمان بن ربيعه و بكير بن عبد الله شاهد « شدند .\r\n« مرضى بن مقرن نوشت و شاهد شد » پس از آن سراقه ، بكير بن عبد الله و حبيب بن مسلمه و حذيفة بن اسيد و سلمان بن ربيعه را به مردم كوهستانهاى اطراف ارمينيه فرستاد : بكير را به موقان فرستاد ، حبيب\r\n","description":"","footnote":"","page_name":" 1983 ","page_number":316},
  {"content":"\r\nرا به تفليس فرستاد و حذيفة بن اسيد را سوى كوه نشينان الان فرستاد ، و سلمان بن ربيعه را به سمت ديگر فرستاد .\r\nسراقه خبر فتح و فرستادن اين كسان را براى عمر بن خطاب نوشت . عمر پنداشت كه اين كار به آن صورت سرانجام ندارد كه كسانى را بى لوازم فرستاده بود . كه آنجا مرزى بزرگ بود و سپاهى بزرگ آنجا بود و پارسيان منتظر بودند كه آنها چه مىكنند و آنگاه جنگ را رها كنند يا آغاز كنند و چون اطمينان يافتند و عدالت اسلام را خوش ديدند سراقه بمرد و عبد الرحمن بن ربيعه را جانشين كرد .\r\nسرانى كه سراقه فرستاده بود برفتند و هيچكس جايى را كه سوى آن رفته بود نگشود مگر بكير كه مردم موقان را بشكست كه به جزيه گردن نهادند و براى آنها مكتوبى نوشت :\r\n« بنام خداى رحمان رحيم « اين امانيست كه بكير بن عبد الله به مردم موقان كوهستان قبج « مىدهد كه مالها و جانها و دينشان و رسومشان ايمن است در مقابل جزيه « از هر بالغ يك دينار ، يا بهاى آن ، و نيك خواهى و رهنمايى هر مسلمان و « مهمانى يك روز و شب . مادام كه چنين كنند و نيكخواه باشند در امانند و « و اين بعهدهء ماست و يارى از خدا مىجوييم ، و اگر نكردند و خللى از « آنها عيان شد امان ندارند ، مگر آنكه همه خلل اندازان را تسليم كنند و « و گرنه آنها نيز همدستى كرده‌اند .\r\n« شماخ بن ضرار و رساس بن جنادب و حملة بن جويه شاهد شدند به « سال بيست و يكم نوشته شد .\r\nگويد : وقتى خبر مرگ سراقه و جانشينى عبد الرحمن بن ربيعه به عمر رسيد عبد الرحمن را بر مرز باب واگذاشت و دستور داد كه به غزاى تركان رود .\r\n","description":"","footnote":"","page_name":" 1984 ","page_number":317},
  {"content":"\r\nعبد الرحمن با سپاه روان شد و از باب گذشت . شهر براز به دو گفت : « مىخواهى چه كنى ؟ » گفت : « آهنگ قوم بلنجر دارم . » گفت : « ما به اين راضىايم كه اين سوى باب ما را آسوده گذاردند . » عبد الرحمن گفت : « ولى ما به اين راضى نيستيم و مىخواهيم در ديارشان به آنها حمله كنيم ، به خدا كسانى همراه ما هستند كه اگر اميرمان اجازهء پيش رفتن دهد با آنها به قوم ردم مىرسم » گفت : « آنها كيانند ؟ » گفت : « اقوامى هستند كه صحبت پيمبر خدا صلى الله عليه و سلم داشته‌اند و به اين دين گرويده‌اند . جماعتى كه در جاهليت حيا و بزرگوارى داشته‌اند و حيا و بزرگواريشان بيفزوده و اين پيوسته در آنها هست و پيوسته ظفر با آنهاست تا كسانى كه بر آنها چيره مىشوند تغييرشان دهند و به سبب كسانى كه تغييرشان ميدهند از حال خويش بگردند » پس عبد الرحمن در ايام عمر با قوم بلنجر غزايى داشت كه زنى بيوه نشد و كودكى يتيم نشد و سپاه وى به غزاى بيضا تا دويست فرسنگى بلنجر رفت ، بار - ديگر به غزا رفت و سالم ماند و در ايام عثمان نيز غزاها داشت .\r\nعبد الرحمن در ايام خلافت عثمان كشته شد و اين به هنگامى بود كه مردم كوفه بر ضد عثمان برخاسته بودند كه چرا بعضى مرتدشدگان را به كار گماشته بود مگر اصلاح شوند اما نشده بودن دنيا طلبان بر مردم كوفه تسلط يافته بودند . و اين تباهشان را بيفزود و بر عثمان سخت گرفتند و او به تمثيل شعرى مىخواند كه مضمون آن چنين بود :\r\n« من و عمرو ، همانند كسى بوديم .\r\n« كه سگش را چاق كرد .\r\n","description":"","footnote":"","page_name":" 1985 ","page_number":318},
  {"content":"\r\n« و نيش و ناخن سگ وى را زخمى كرد » سلمان بن ربيعه گويد : وقتى عبد الرحمن بن ربيعه سوى تركان رفت خدا نگذاشت تركان بر ضد او برخيزند و گفتند : « اين مرد كه چنين جرئت آورده فرشتگان را به همراه دارد . » و حصارى شدند و فرارى شدند و عبد الرحمن با غنيمت و ظفر باز آمد و اين در ايام خلافت عمر بود .\r\nگويد : عبد الرحمن در ايام عثمان نيز با تركان غزاها داشت و ظفر با او بود تا وقتى كه مردم كوفه ديگر شدند كه چرا عثمان كسى را كه چرا مرتد شده بود به كار گماشته بود و عبد الرحمن بار ديگر به غزاى تركان رفت كه تركان همديگر را بملامت گرفتند و يكيشان به ديگرى گفت : « اينان مرگ ندارند » گفت : « بيازماييد » چنان كردند و در بيشه ها كمين كردند و يكى از آنها به غافلگيرى تيرى به يكى از مسلمانان زد\r\nو او را بكشت و ياران وى گريختند و تركان بر ضد عبد الرحمن برخاستند و جنگى سخت كردند و منادى از دل فضا ندا داد : « خاندان عبد الرحمن صبورى كنيد كه وعده گاه شما بهشت است . » پس عبد الرحمن بجنگيد تا كشته شد و مسلمانان عقب رفتند آنگاه سلمان بن ربيعه پرچم را بگرفت و بجنگيد و منادى از دل فضا ندا داد : « خاندان سلمان بن ربيعه صبورى كنيد » سلمان گفت : « مگر ترس از ما مىبينى » ، آنگاه با مردم روان شد .\r\nسلمان و ابو هريرهء دوسى سوى گيلان رفتند و از آنجا به گرگان رسيدند و پس از اين حادثه تركان جرات گرفتند و اين مانع از آن نبود . كه پيكر عبد الرحمن را نگهدارند كه تاكنون بوسيلهء آن طلب باران مىكنند .\r\nمطر بن ثلج تميمى گويد : « در باب ، پيش عبد الرحمن بن ربيعه رفتم كه شهر براز پيش وى بود ، مردى پريده رنگ پيش عبد الرحمن آمد و پهلوى شهر براز نشست ( مطر قبايى از برد يمنى داشت كه زمينهء آن سرخ بود و حاشيهء سياه يا حاشيه\r\n","description":"","footnote":"","page_name":" 1986 ","page_number":319},
  {"content":"\r\nسرخ بود و زمينهء سياه ) و سخن كردند شهر براز گفت : « اى امير ، ميدانى اين مرد از كجا آمده ، سالها پيش اين مرد را سوى سد فرستاده‌ايم كه ببيند وضع آن چيست و نزديك آن كيست ؟ و مالى فراوان توشهء راه او كردم و به شاه مجاور نامه نوشتم و هديه فرستادم و از او خواستم كه به شاه مجاور خود نامه نويسد و براى هر يك از شاهان ما بين او و سد هديه اى همراه وى كردم و به هر شاه هديه داد تا به شاهى رسيد كه سد به سرزمين اوست و براى وى به عامل آن ولايت نامه نوشت كه پيش وى رفت و عامل شاه باز يار خود را با وى فرستاد كه عقاب خويش را همراه داشت و حريرى به دو داد و بازيار از او تشكر كرد و چون نزد سد رسيدند دو كوه بود كه سدى ما بين آن بسته بودند كه برابر دو كوه بود و بالاتر رفته بود . پيش سد خندقى بود سياهتر از شب از بس كه عميق بود .\r\nگويد : و من در آن نگريستم و دقت كردم و آمدم كه برگردم ، بازيار به من گفت :\r\n« صبر كن تا پاداش ترا بدهم ، هر پادشاهى كه پس از پادشاهى بيايد به منظور تقرب خدا بهترين چيزى را كه دارد در اين دره مىافكند . » آنگاه پاره گوشتى را كه همراه داشت ببريد و در گودال افكند و عقاب سوى آن جست . گفت : « اگر پيش از آنكه به ته رسد آن را بگيرد كه هيچ و اگر بدان نرسد تا به ته برسد چيزى به دست آيد . » پس عقاب پيش ما آمد كه گوشت در پنجه هاى آن بود و ياقوتى بر آن بود كه آن را به من داد ،\r\nاينك آن ياقوت است و آن را به شهر براز داد كه سرخ بود . عبد الرحمن آن را بگرفت و در آن نگريست و به شهر براز پس داد . آنگاه شهر براز گفت : « اين ، از اين ولايت ، يعنى باب ، بهتر است . به خدا كه خصال شما را بيشتر از خاندان خسرو دوست دارم ، اگر زير تسلط آنها بودم و خبر اين ياقوت به آنها مىرسيد از من مىگرفتند ، به خدا مادام كه درست پيمانى كنيد و شاه بزرگتان درست پيمانى كند هيچ چيز تاب شما نيارد . »\r\n","description":"","footnote":"","page_name":" 1987 ","page_number":320},
  {"content":"\r\nآنگاه عبد الرحمن رو به فرستاده كرد و گفت : « وضع اين حفره چگونه است و مانند چيست ؟ » گفت : « همانند جامه ايست كه به تن اين مرد است . » گويد : پس او در جامهء من نظر كرد مطر بن ثلج به عبد الرحمن بن ربيعه گفت : « به خدا اين مرد سخن راست آورد كه دقت كرده و ديده است » گفت : « آرى صفت آهن و روى را آورده كه خداوند گويد :\r\n« * ( آتُونِي زُبَرَ الْحَدِيدِ حَتَّى إِذا ساوى بَيْنَ الصَّدَفَيْنِ قال انْفُخُوا حَتَّى إِذا جَعَلَه ناراً ، قال آتُونِي أُفْرِغْ عَلَيْه قِطْراً 18 : 96 ) * [ 1 
  ] » يعنى : قطعات آهنى به من آريد ، تا چون ميان دو ديواره پر شد ، گفت بدهيد ، تا آن را بگداخت ، گفت به من آريد تا روى گداختهء بر آن بريزم » عبد الرحمان به شهر براز گفت : « بهاى هديهء تو چند است ؟ » گفت : « در اين ولايت يكصد هزار و در ولايتهاى دور سه هزار هزار » به پندار واقدى در اين سال معاويه به غزاى تابستانى رفت و با ده هزار كس از مسلمانان وارد ديار روميان شد .\r\nبعضىها گفته‌اند وفات خالد بن وليد در اين سال بود .\r\nو هم در اين سال يزيد بن معاويه و عبد الملك بن مروان تولد يافتند .\r\nدر اين سال عمر بن خطاب سالار حج بود ، عامل وى بر مكه عتاب بن اسيد بود ، عامل يمن يعلى بن اميه بود و بر ديگر شهرهاى مسلمانان عاملان وى همانها بودند كه در سال قبل بوده بودند و از پيش يادشان كرده‌ايم .\r\nدر اين سال عمر در تقسيم مناطق مفتوح ميان مردم كوفه و بصره تغيير آورد .\r\n\r\n","description":"","footnote":"\r\n[ 1 
  ] كهف ( 18 ) آيه 95\r\n","page_name":" 1988 ","page_number":321},
  {"content":"\r\n\r\nسخن از خبر تغيير\r\nسعيد گويد : در ايام خلافت عمر ، عمار ياسر يك سال\r\nو قسمتى از سال ديگر عامل كوفه بود ، عمرو بن سراقه كه در آن وقت عامل بصره بود به عمر بن خطاب نوشت كه مردم بصره بسيارند و خراج دريافتى كمشان است و از او خواست كه يكى از دو ماه يا ما سبذان را به آنها بدهد . و چون مردم كوفه از اين خبر يافتند به عمار گفتند :\r\n« از طرف ما به عمر بنويس كه رامهرمز و ايذه ، خاص ما بوده و آنها كمكى در مورد آن نكرده‌اند و هر دو را گشوده بوديم كه به ما پيوستند . » عمار گفت : « مرا با كار آنجا چه كار ؟ » عطارد به او گفت : « اى بندهء گوش بريده ، پس كى بايد با كسانى كه غنيمت ما را ادعا مىكنند معارضه كند ؟ » گفت : « به گوش من كه آن را بهتر از ديگرى دوست دارم ناسزا گفتى . » و در اين باب چيزى ننوشت و او را دشمن داشتند . وقتى مردم كوفه در كار خصومت با مردم بصره بر سر اين دو ولايت اصرار كردند كسانى به نفع ابو موسى شهادت دادند كه وى مردم رامهرمز و ايذه را پناه داده بود . و مردم كوفه و نعمان وقتى كس پيش آنها فرستادند كه امان يافته بودند و عمر به شهادت شاهدان ، دو ولايت را به مردم بصره داد .\r\nگويد : مردم بصره به چند دهكدهء اصفهان كه نزديك جى بود و ابو موسى در وقتى كه بدستور عمر با مردم بصره به كمك عبد الله بن عبد الله بن عتبان رفته بود آنجا را گشوده بود دعوى آوردند .\r\nمردم كوفه گفتند : « شما به كمك ما آمده بوديد ما ولايت را گشوده بوديم و شما را در غنيمت شركت داديم ، اما ذمه ذمهء ماست »\r\n","description":"","footnote":"","page_name":" 1989 ","page_number":322},
  {"content":"\r\nعمر گفت : « راست مىگويند » آنگاه بصريان جنگاور قادسيه و پيش از قادسيه سخن ديگر آوردند و گفتند سهم ما را از سواد و اطراف كه در فتح آن شركت داشته‌ايم بدهند .\r\nعمر گفت : « آيا به ماه رضايت ميدهيد ؟ » و هم او به مردم كوفه گفت : « رضايت ميدهيد كه يكى از دو ماه را به آنها بدهيم ؟ » گفتند : « هر چه صلاح ميدانى عمل كن » عمر ماه دينار و مهرگانقدق را به سواد بصره افزود و اين متعلق به بصريان جنگاور پيش از قادسيه و قادسيه بود .\r\nو چنين بود تا به روزگار معاوية بن ابى سفيان كه شيعيان على را از عراق به قنسرين برد . پيش از او قنسرين يكى از روستاهاى حمص بود و معاويه آن را ولايتى كرد و مهاجران كوفه و بصره را آنجا مقر داد و از فتوحات عراق ، آذربايجان و موصل و باب را براى آنها گرفت و به جاهاى ديگر پيوست .\r\nسپاهيان مقيم جزيره و موصل از جاهاى ديگر بودند و هر كس از مردم كوفه و بصره كه آنجا را ترك كرده بود به جزيره و موصل رفته بود . باب و آذربيجان و جزيره\r\nو موصل از فتوح مردم كوفه بود و به كسانى كه در ايام على به شام رفته بودند واگذار شد .\r\nدر ايام معاويه مردم ارمينيه كافر شدند و او سالارى باب را به حبيب بن مسلمه داد ، حبيب آن وقت در جرزان بود و با مردم تفليس و كوهستان مكاتبه كرد . آنگاه به جنگشان رفت تا به اطاعت آمدند و از حبيب پيمان گرفتند . و او پس از مكاتبه ها كه بود در ميانه مكتوبى نوشت به اين مضمون :\r\n« بنام خداى رحمان رحيم :\r\n« از حبيب بن مسلمه به مردم تفليس جرزان ، سرزمين هرمزان ،\r\n","description":"","footnote":"","page_name":" 1990 ","page_number":323},
  {"content":"\r\n« شما بصلحيد و من ستايش خدايى مىكنم كه خدايى جز او نيست فرستادهء « شما ، تفلى پيش ما آمد و پيام آورد و كارى را كه براى آن فرستاده شده « بود ، به سر برد ، تفلى از طرف شما گفت كه به پندار شما ما امتى نبوده‌ايم ، « چنين بود تا خدا عز و جل ما را بوسيلهء محمد صلى الله عليه و سلم هدايت « كرد ، و از پس كمى و زبونى و جاهليت به اسلام عزت بخشيد . تفلى گفت « كه شما مىخواهيد صلح كنيد من نيز با مؤمنانى كه با منند صلح را ناخوش « نمىدارم .\r\n« عبد الرحمن بن جزء سلمى را سوى شما فرستادم كه از همهء ما « عالمتر است و اهل معرفت خداست و اهل قرآن ، و نامهء امان شما را با وى « فرستادم ، اگر رضايت داشتيد ، به شما دهد و اگر ناخوش داشتيد اعلام « جنگ منصفانه كند كه خدا خيانتكاران را دوست ندارد .\r\n« بنام خداى رحمان رحيم « اين مكتوب حبيب بن مسلمه است براى اهل تفليس جرزان ، « سرزمين هرمز كه جانها و مالها و ديرها و كليساها و نمازهاى شما ايمن « است ، در مقابل تسليم به حقارت جزيه ، از هر جاندارى دينارى تمام ، و « اينكه نيكخواه باشيد و ما را بر ضد دشمن خودتان و ما يارى دهيد و عابران « را يك شب با غذاى حلال اهل كتاب و نوشيدنى حلالتان مهمان كنيد و « راهبرى كنيد به ترتيبى كه مايهء زيان هيچكدامتان نشود .\r\n« اگر اسلام آورديد و نماز كرديد و زكات داديد ، برادران « دينى و وابستگان ماييد و اگر از خدا و رسولانش و كتابهايش و حزبش « بگرديد با شما منصفانه اعلام جنگ مىكنم كه خدا خيانتكاران را دوست « ندارد .\r\n","description":"","footnote":"","page_name":" 1991 ","page_number":324},
  {"content":"\r\n« عبد الرحمن بن خالد و حجاج و عياض شاهد شدند . رباح نوشت « و خدا و فرشتگان وى را با كسانى كه ايمان آورده‌اند شاهد گرفت و شهادت « خدا بس . » در اين سال عمر بن خطاب عمار را از كوفه معزول كرد و بقولى ابو موسى را عامل آنجا كرد . گفتار واقدى را در اين باره از پيش ياد كرده‌ام .\r\n\r\nسخن از عزل عمار\r\nاز پيش چيزى از موجب عزل وى را ياد كردم و اكنون بقيهء آن را بيارم .\r\nسيف گويد : مردم كوفه ، عطارد و كسان ديگر ، در بارهء عمار به عمر نامه نوشتند كه وى امير نيست و لياقت اين كار ندارد و مردم كوفه بخلاف او برخاستند . پس عمر به عمار نوشت كه بيا و او با جمعى از مردم كوفه روان شد و كسانى را همراه برد كه موافق خويش مىدانست ، اما در مخالفت وى سختتر از آنها بودند كه نيامده بودند و او بناليد . به دو گفتند :\r\n« اى ابو اليقظان ، ناليدن از چيست ؟ » گفت : « به خدا امارت را نمىپسندم و گرفتار آن شده‌ام . » سعد بن مسعود ثقفى عموى مختار و جرير بن عبد الله همراه عمار بودند كه در بارهء او سعايت كردند و چيزهايى به عمر گفتند كه خوشايند او نبود و عمار را معزول كرد و ديگر عامل نكرد .\r\nابى الطفيل گويد : به عمار گفتند : « از معزولى غمين شدى ؟ » گفت : « به خدا وقتى عامل شدم خرسند نشدم ، اما وقتى معزول شدم غمين شدم . » شعبى گويد : عمر به مردم كوفه گفت : « كدام يك از دو منزلگاه را بهتر ميدانيد ؟ »\r\n","description":"","footnote":"","page_name":" 1992 ","page_number":325},
  {"content":"\r\nمقصود كوفه و مداين بود .\r\nگفت : « از شما مىپرسم اما برترى يكى را بر ديگرى از چهره هاى شما مىخوانم » جرير گفت : « اين منزلگاه نزديك از همه جاى سواد به دشت نزديكتر است و منزل ديگر پر از بيمارى و سختى و مگس شط است . »\r\nعمار گفت : « دروغ مىگويى » عمر به دو گفت : « تو از او دروغگوترى . » آنگاه گفت : « از اميرتان عمار چه مىدانيد ؟ » جرير گفت : « به خدا كفايت و لياقت ندارد و سياست نمىداند . » سعد بن مسعود گفت : « به خدا نميداند او را به كجا گماشته اى . » عمر گفت : « اى عمار ترا به كجا گماشته‌ام ؟ » گفت : « به حيره و سرزمين آن » گفت : « شنيده‌ايم كه بازرگانان به حيره رفت و آمد دارند » آنگاه گفت : « ديگر كجا ؟ » گفت : « بر بابل و سرزمين آن » گفت : « ياد آن را در قرآن شنيده اى ؟ » آنگاه گفت : « ديگر كجا ؟ » گفت : « بر مداين و اطراف آن . » گفت : « بر مداين كسرى » گفت : « آرى » گفت : « ديگر كجا ؟ » گفت : « بر مهرگانقذق و سرزمين آن » گفتند : « به تو گفتيم كه نميداند او را به كجا فرستاده اى »\r\n","description":"","footnote":"","page_name":" 1993 ","page_number":326},
  {"content":"\r\nپس عمر وى را از كوفه عزل كرد سپس او را پيش خواند و گفت : « آيا وقتى ترا عزل كردم غمين شدى ؟ » گفت : « به خدا وقتى مرا فرستادى خرسند نشدم ، اما وقتى عزلم كردى غمين شدم . » گفت : « مىدانستم عاملى كار تو نيست اما به اين آيه عمل كردم كه گويد :\r\n* ( وَنُرِيدُ أَنْ نَمُنَّ عَلَى الَّذِينَ اسْتُضْعِفُوا في الأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ 28 : 5 ) * » [ 1 
  ] يعنى : مىخواستيم بر آن كسان كه در آن سرزمين زبون بشمار رفته بودن دمنت نهيم و وارثانشان كنيم .\r\nخليد بن ذفره نمرى به نقل از پدرش روايتى چنين دارد با اين اضافه كه گويد :\r\nعمر به دو گفت : « اى عمار از وقتى كه آمده اى در بارهء شناسايى كسانى كه با آنها سرو كار دارى به خود مىبالى ؟ به خدا رفتارت ترا به بليه اى سخت مىكشاند . به خدا اگر عمرت دراز شود مست مىشوى و چون مست شدى به زحمت افتى از خدا مرگ بخواه » آنگاه رو به مردم كوفه كرد و گفت : « اى مردم كوفه كى را مىخواهيد ؟ » گفتند : « ابو موسى را » پس ابو موسى را از پس عمار سالار كوفه كرد كه يك سال آنجا بود و غلامش علف مىفروخت .\r\nوليد بن عبد شمس شنيده بود كه مىگفت : « به خدا صحبت هر قومى داشتم آنها را مرجح داشتم ، به خدا از آن روى شاهدان بصره را تكذيب نكردم كه صحبت مردم بصره داشته بودم ، اگر صحبت شما نيز داشته باشم با شما نكويى كنم . » وليد گفت : « زمينهاى ما را تو از ميان بردى و نبايد عامل ما باشى » آنگاه با تنى چند حركت كرد كه به نزد عمر رفتند و گفتند : « ما ابو موسى را\r\n\r\n","description":"","footnote":"\r\n[ 1 
  ] سوره قصص ( 28 ) آيه 4\r\n","page_name":" 1994 ","page_number":327},
  {"content":"\r\nنمىخواهيم » گفت : « چرا » گفت : « غلامى دارد كه با مردم ما داد و ستد مىكند » پس عمر او را عزل كرد و به بصره گماشت و عمرو بن سراقه را به جزيره گماشت .\r\nعمر به كسانى از مردم كوفه كه براى عزل ابو موسى پيش وى آمده بودند گفت :\r\n« آيا نيرومند سختگير مىخواهيد يا ضعيف مؤمن ؟ » و چون جواب قانع كننده ندادند از آنها دور شد و يك طرف مسجد خلوت كرد و بخفت .\r\nآنگاه مغيرة بن شعبه بيامد و مراقب بود تا بيدار شد و به دو گفت : « اى امير مؤمنان حادثه اى بوده كه چنين كرده اى . آيا حادثهء بدى بوده ؟ » گفت : « چه حادثه اى بدتر از اينكه صد هزار نفر از سالارى رضايت ندارند و سالارى از آنها رضايت ندارد » و در اين باب بسيار سخن كرد كلمهء صد هزار را از آن رو گفت كه وقتى كوفه را طراحى مىكردند براى سكونت يكصد هزار جنگاور كرده بودند .\r\nآنگاه ياران عمر بيامدند و گفتند : « اى امير مؤمنان گرفتارى تو چيست ؟ » گفت : « گرفتارى ، مردم كوفه‌اند كه به زحمتم انداخته‌اند » آنگاه مشورتى را كه با آنها كرده بود تكرار كرد مغيره پاسخ داد : « ضعيف مسلمان ، ضعف وى به ضرر تو و مسلمانان باشد و فضيلتش مربوط به خودش باشد ، اما نيرومند سختگير ، نيروى وى به نفع تو و مسلمانان باشد و سختگيريش به ضرر و نفع خودش باشد » و عمر او را به كوفه گماشت .\r\nسعيد بن عمرو گويد : عمر پيش از آنكه مغيره را عامل كوفه كند گفت : « در بارهء\r\n","description":"","footnote":"","page_name":" 1995 ","page_number":328},
  {"content":"\r\nگماشتن مردى ضعيف و مسلمان ، يا مردى نيرومند و سختگير چه مىگوييد ؟ » مغيره گفت : « مسلمان ضعيف اسلامش مربوط به خود اوست و ضعف وى به ضرر تو است ، اما نيرومند سختگير ، سختگيريش مربوط به خود اوست و نيرويش به نفع مسلمانان است » عمر گفت : « اى مغيره ترا مىفرستم » مغيره عامل كوفه بود تا عمر درگذشت و اين مدت دو سال و كمى بيشتر بود .\r\nوقتى مغيره براى رفتن كوفه با عمر وداع مىكرد ، به دو گفت : « اى مغيره ، بايد نيكان از تو در امان باشند و بد كاران بيمناك » عمر مىخواست سعد را به عمل مغيره گمارد اما پيش از آنكه او را بفرستد كشته شد و سفارش او را كرد .\r\nروش عمر چنان بود كه عاملان خويش را وادار مىكرد در مراسم حج حضور يابند\r\nكه از رعيت دور مانند و مردم شاكى فرصتى داشته باشند كه شكايتهاى خويش را به او برسانند .\r\nدر اين سال بگفتهء بعضىها احنف بن قيس به غزاى خراسان رفت و با يزدگرد جنگ كرد ، اما مطابق روايت سيف رفتن احنف به خراسان به سال هيجدهم هجرت بود .\r\n\r\nسخن از رفتن يزدگرد به خراسان و سبب آن\r\nسيرت نويسان در اين باب خلاف كرده‌اند كه چگونه بود . روايت سيف چنين است كه وقتى مردم جلولا شكست خوردند يزدگرد پسر شهريار پسر خسرو كه در آن وقت پادشاه پارسيان بود به آهنگ رى حركت كرد . تخت روانى براى وى بر پشت شتر بسته بودند كه در اثناى راه در آن مىخفت و با جماعت نمىخفت . در\r\n","description":"","footnote":"","page_name":" 1996 ","page_number":329},
  {"content":"\r\nراه به گدارى رسيدند و او در تخت روان خفته بود . بيدارش كردند كه بداند و اگر هنگام گذاشتن شتر از گدار ، بيدار شد بيمناك نشود .\r\nاما به آنها پرخاش كرد و گفت : « بد كرديد ، به خدا اگر گذاشته بوديد مدت بقاى اين قوم را دانسته بودم ، خواب ديدم كه من و محمد به نزد خداوند سخن مىكرديم و خدا به او گفت : آنها را يكصد سال پادشاهى مىدهم » گفت : « بيفزاى » گفت : « يكصد و ده سال . » گفت : « بيفزاى » گفت : « يكصد و بيست سال . » گفت : « بيفزاى » گفت : « هر چه خواهى » در همين وقت شما مرا بيدار كرديد ، اگر گذاشته بوديد دانسته بودم كه مدت بقاى اين قوم چيست » گويد : و چون به رى رسيد كه ابان جاذويه سالار آنجا بود به يزدگرد تاخت و او را بگرفت . » يزدگرد گفت : « ابان جادويه ! با من خيانت مىكنى ؟ » گفت : « نه ولى تو شاهى خويش را رها كرده اى كه به دست ديگرى افتاد مىخواهم در بارهء آنچه مرا هست و مقاصد ديگر مكتوبها بنويسم » آنگاه انگشتر يزدگرد را بگرفت و چرمها بياورد و در بارهء هر چه مىخواست رقعه ها نوشت و طومارها رقم زد و انگشتر را پس داد .\r\nبعدها كه سعد آد هر چه را كه در مكتوب بود به دو داد .\r\nوقتى ابان جاذويه با يزدگرد چنان كرد ،\r\nيزدگرد از رى سوى اصفهان رفت كه او را خوش نداشت و از ابانجاذويه فرار كرد كه از وى ايمن نبود . آنگاه\r\n","description":"","footnote":"","page_name":" 1997 ","page_number":330},
  {"content":"\r\nآهنگ كرمان كرد و چون آنجا رسيد آتش با وى بود و مىخواست آن را در كرمان نهد ، پس از آن آهنگ خراسان كرد و به مرو رسيد و آنجا فرود آمد . آتش را همراه برده بود كه در دو فرسخى مرو خانه اى براى آن ساخت و بستانى گرفت و بنايى بر آورد و در دو فرسخى مرو ببود و بر جان خويش ايمن شد و بيم نداشت كه او را بگيرند .\r\nگويد : آنگاه از مرو با ديگر عجمانى كه در نواحى نامفتوح مسلمانان بودند نامه نوشت كه مطيع وى شدند و مردم فارس و هرمزان را برانگيخت كه پيمان شكستند و مردم كوهستان و فيرزان را برانگيخت كه پيمان شكستند و اين سبب شد كه عمر به مسلمانان اجازهء پيشروى داد و مردم بصره و كوفه روان شدند و خونها ريختند .\r\nاحنف سوى خراسان رفت و مهرگانقذق را بگرفت . آنگاه سوى اصفهان رفت كه مردم كوفه جى را در محاصره داشتند ، آنگاه از راه دو طبس وارد خراسان شد و هرات را به جنگ گشود و صحار بن فلان عبدى را آنجا گماشت . آنگاه سوى مرو شاهجان رفت و مرف بن عبد الله شخير را سوى نيشابور فرستاد كه آنجا جنگ شد و نيز حارث بن حسان را سوى سرخس فرستاد .\r\nگويد : و چون احنف نزديك مرو شاهجان رسيد يزدگرد آهنگ مروروذ كرد و آنجا فرود آمد و احنف در مرو شاهجان مقر گرفت .\r\nآنگاه يزدگرد از مرو روذ به خاقان نامه نوشت و كمك خواست و نيز به شاه سغد نامه نوشت و كمك خواست و فرستادگان وى سوى خاقان و شاه سغد رفتند ، به شاه چنين نيز نامه نوشت و يارى خواست .\r\nآنگاه كمك مردم كوفه با چهار سالار باحنف رسيد : علقمة بن نضر نضرى و ربعى بن عامر تميمى و عبد الله بن عقيل ثقفى و ابن ام غزال همدانى . وقتى كمك رسيد احنف از مرو شاهجان به آهنگ مرو روذ برون شد و حارثة بن نعمان باهلى را آنجا نهاد .\r\nمردم كوفه سوى بلخ رفتند و احنف از پى آنها روان شد ، در بلخ ميان مردم كوفه و\r\n","description":"","footnote":"","page_name":" 1998 ","page_number":331},
  {"content":"\r\nيزدگرد تلاقى شد و خدا يزدگرد را هزيمت كرد كه با پارسيان سوى نهر رفت و از آنجا گذشت .\r\nوقتى احنف به مردم كوفه رسيد\r\nكه خدا ظفرشان داده بود بنا بر اين بلخ جزو فتوح مردم كوفه بود . آنگاه كسانى از مردم خراسان كه به جا مانده بودند يا حصارى شده بودند از نيشابور تا طخارستان كه جزو مملكت كسرى بود پياپى به صلح آمدند .\r\nاحنف به مرو روذ بازگشت و آنجا فرود آمد و ربعى بن عامر را كه مادرش از اشراف عرب بود در طخارستان نهاد .\r\nاحنف خبر فتح خراسان را براى عمر نوشت كه گفت : « چه خوش بود اگر ميان ما و آنها دريايى از آتش بود » على به پا خاست و گفت : « چرا اى امير مؤمنان ؟ » گفت : « براى آنكه مردمش سه بار از آنجا پراكنده شوند و بار سوم در هم كوفته شوند و خوشتر دارم كه اين بر مردم آنجا رخ دهد نه بر مسلمانان . » على بن ابى طالب گويد : وقتى خبر فتح خراسان به عمر رسيد گفت : « خوش داشتم كه ميان ما و آنها دريائى از آتش بود » گفتم : « چرا از فتح آنها آزرده اى كه اينك وقت خرسندى است ؟ » گفت : « آرى اما » و دنبالهء روايت پيش را بگفت .\r\nيكى از مردم بكر بن وائل كه وازع نام داشت گويد : وقتى عمر از تسلط احنف بر مرو شاهجان و مروروذ و بلخ خبر يافت گفت : « بله او احنف است و سرور مردم مشرق است و نام او را به خطا احنف كرده‌اند ( اين سخن از آن رومى گفت كه احنف بمعنى نرمخو است ) عمر به احنف نوشت : « از نهر عبور مكن و به اين سوى آن بس كن ، ميدانيد چه چيز سبب تسلط شما بر خراسان شد ؟ از آن مگرديد تا ظفرتان دوام يابد مبادا از نهر\r\n","description":"","footnote":"","page_name":" 1999 ","page_number":332},
  {"content":"\r\nبگذريد كه پراكنده خواهيد شد » گويد : وقتى فرستادگان يزدگرد پيش خاقان و غوزك رسيدند وسيله كمك فراهم نشد\r\nتا فرارى از نهر گذشت و سوى آنها رفت و آماده شدند و خاقان به او كمك كرد كه شاهان كمك شاهان را تكليف خويش ميدانند . خاقان با سپاه تركان روان شد و مردم فرغانه و سغد را بسيج كرد و همراه آنها بيامد . يزدگرد نيز حركت كرد و آهنگ بازگشت خراسان داشت و به طرف بلخ عبور كرد و خاقان نيز با وى عبور كرد . مردم كوفه سوى مروروذ پيش احنف رفتند و مشركان از بلخ روان شدند و در مروروذ مقابل احنف موضع گرفتند .\r\nوقتى احنف خبر يافت كه خاقان و مردم سغد به قصد جنگ وى از شهر بلخ عبور كرده‌اند شبانه در اردوى خويش به راه افتاد مگر خبرى بشنود كه از آن فايده گيرد ، به دو مرد گذشت كه علوفه اى را پاك مىكردند و كاه و جو را از هم جدا مىكردند و يكيشان به ديگرى مىگفت : « اگر امير ، ما را پاى اين كوه برد كه نهر ميان ما و دشمن همانند خندق باشد و كوه پشت سرمان باشد و كس نتواند از پشت سر به ما حمله آرد و از يك سمت جنگ كنيم اميدوارم كه خدا ظفرمان دهد » احنف بازگشت و اين رأى را پسنديده بود . شبى تاريك بود و چون صبح شد كسان را فراهم آورد و گفت : « شما اندكيد و دشمنتان بسيار است بيم مكنيد چه بسا گروه اندك كه به اذن خدا به گروه بسيار چيره شده كه خدا يار صبوران است ، از اين مكان حركت كنيد و به اين كوه تكيه كنيد و آن را پشت سر نهيد و نهر را ميان خودتان و دشمن فاصله كنيد و از يك سمت با آنها بجنگيد ، » چنين كردند و لوازم آماده كردند . احنف دوازده هزار كس از مردم بصره همراه داشت ، با همين تعداد از مردم كوفه .\r\nآنگاه مشركان و همراهانشان بيامدند و مقابل مسلمانان اردو زدند و مدتها صبحگاه و پسينگاه حمله مىكردند و شبانگاه مىرفتند . احنف به صدد بر آمد مكان\r\n","description":"","footnote":"","page_name":" 2000 ","page_number":333},
  {"content":"\r\nآنها را بشناسد و از آن پس كه شناخت شبى بجاى طلايه دار سپاه خوبش تا نزديك اردوگاه خاقان برفت و آنجا بماند و چون صبح شد سوارى از تركان با طوق خويش بيامد و طبل زد آنگاه در جايى كه بايد ايستاد و احنف به دو حمله كرد و ضربتى در ميانه رد و بدل شد و احنف ضربتى زد و او را بكشت .\r\nآنگاه احنف بجاى ترك بايستاد و طوق او را بگرفت ، پس از آن يكى ديگر از تركان بيامد و چنان كرد\r\nكه ترك اولى كرده بود و نزديك احنف بايستاد كه به دو حمله برد و ضربتى در ميانه رد و بدل شد و احنف ضربتى زد و او را بكشت .\r\nآنگاه احنف به جاى ترك دوم ايستاد و طوق او را بگرفت . پس از آن ترك سوم بيامد و مانند دو ترك ديگر رفتار كرد و دور تر از جاى ترك دوم ايستاد و احنف به دو حمله برد و ضربتى در ميانه رد و بدل شد و احنف ضربى زد و او را بكشت .\r\nآنگاه احنف سوى اردوگاه خويش برگشت و كس خبردار نشد و احنف براى جنگ آماده شد .\r\nرسم تركان چنان بود كه حمله نمىكردند تا سه تن از سواران ترك مانند اين سه تن به نبردگاه آيند و طبل بزنند ، پس از آنكه سومى مىآمد حمله مىبردند .\r\nدر آن شب نيز تركان پس از آمدن سوار سوم حمله آوردند و سواران مقتول خويش را بديدند و خاقان فال بد زد و گفت : « اينجا دير بمانديم و اين كسان در جايى كشته شده‌اند كه در آنجا كس كشته نشده ، ما را در جنگ اين قوم نيكى نباشد ، بايد رفت . » و كسان بازگشت آغاز كردند . وقتى روز بر آمد مسلمانان اردوگاه تركان را خالى ديدند و خبر آمد كه خاقان سوى بلخ رفته است .\r\nو چنان بود كه يزدگرد پسر شهريار پسر خسرو ، خاقان را در مروروذ رها كرد و سوى مرو شاهجان رفت و حارثة بن نعمان با همراهان خويش حصارى شد و يزدگرد آنها را محاصره كرد و گنجينه هاى خويش را از جايى كه بود درآورد . در اين هنگام خاقان در بلخ بود .\r\n","description":"","footnote":"","page_name":" 2001 ","page_number":334},
  {"content":"\r\nمسلمانان به احنف گفتند : « راى تو در بارهء تعقيب تركان چيست ؟ » گفت : « بجاى خويش بمانيد و با آنها كار نداشته باشيد » وقتى يزدگرد آنچه را در مرو نهان بود فراهم آورد شتابان شد و مىخواست آن را كه قسمت مهمى از گنجينه هاى پارسيان بود از مرو ببرد ، و قصد داشت به خاقان ملحق شود .\r\nپارسيان به دو گفتند : « چه خواهى كرد ؟ » گفت : « مىخواهم به خاقان ملحق شوم و با وى باشم تا به چين روم » گفتند : « آرام باش كه اين براى ما زشت است كه به مملكت قومى ديگر روى و سرزمين و قوم خويش را واگذارى ،\r\nما را سوى عربان بر كه با آنها صلح كنيم كه مردمى درست پيمان و ديندارند و بر مملكت ما تسلط دارند ، دشمنى كه در مملكتمان بر ما تسلط دارد بهتر از دشمنى است كه در مملكت خويش بر ما تسلط يابد كه دين ندارد و از درست پيمانى او خبر نداريم . » اما يزدگرد نپذيرفت و آنها نيز از او نپذيرفتند و گفتند : « گنجينه ها را بگذار كه سوى ديار خويش بريم تا كسانى كه بر آن تسلط دارند از ديار ما سوى ديار بيگانه نبرند . » اما يزدگرد نپذيرفت .\r\nگفتند : « نمىگذاريم ببرى » آنگاه از او كناره گرفتند و او را با اطرافيانش واگذاشتند ، و با هم بجنگيدند كه يزدگرد مغلوب شد و گنجينه ها را گرفتند و به تصرف آوردند و شاه را رها كردند و خبر را براى احنف نوشتند كه مسلمانان و مشركان در مرو متعرض وى شدند ، و با وى بجنگيدند و به دنبالهء فراريان رسيدند و بارهاى شاه را بگرفتند و او به طلب نجات برفت و از نهر عبور كرد و آهنگ فرغانه و ديار تركان كرد ، و همچنان در همه ايام عمر آنجا بود و با پارسيان ، يا بعضىشان ، نامه ها در ميانه مىرفت .\r\n","description":"","footnote":"","page_name":" 2002 ","page_number":335},
  {"content":"\r\nبه روزگار عثمان مردم خراسان كافر شدند و پارسيان پيش احنف آمدند و با وى صلح كردند و پيمان بستند و گنجينه ها و اموال مذكور را به دو دادند و به سوى ديار و اموال خويش باز رفتند ، بهتر از آنچه در ايام خسروان بوده بودند ، كه گويى در قلمرو شاهى آنها بودند ، با اين تفاوت كه مسلمانان درست پيمانتر بودند و عادلتر و اين موجب خرسندى آنها بود .\r\nدر جنگهاى خراسان سوار همانند سوار قادسيه سهم گرفت .\r\nبه روزگار عثمان كه مردم خراسان شوريدند ، يزدگرد به مرو آمد و چون ميان وى و يارانش با مردم خراسان اختلاف افتاد به آسيابى پناه برد و هنگامى كه در گوشهء آسيا چيزى مىخورد به او حمله بردند و خونش ريختند و پيكرش را در نهر انداختند .\r\nوقتى يزدگرد در آسياى مرو كشته شد كه آنجا نهان شده بود و آهنگ كرمان داشت مسلمانان و مشركان دارايى او را به غنيمت گرفتند و چون احنف خبر يافت ، بى تاخير با مسلمانان و مشركان پارسى به قصد مقابله خاقان و تعاقب اطرافيان و كسان يزدگرد ، راه بلخ گرفت كه خاقان با تركان به بلخ بود و چون از حادثهء يزدگرد خبر يافت و بدانست كه مسلمانان و احنف از مروروذ آهنگ او كرده‌اند بلخ را رها كرد و از نهر گذشت .\r\nاحنف تا بلخ برفت و مردم كوفه در چهار ولايت آن مقر گرفتند ، پس از آن احنف به مروروذ بازگشت و آنجا مقر گرفت\r\nو خبر ظفر بر خاقان و يزدگرد را براى عمر نوشت و خمسها را براى وى فرستاد و فرستادگان روانه كرد .\r\nگويد : و چون خاقان از نهر گذشت اطرافيان خسرو كه به بلخ آمده بودند همراه وى روان شدند و به فرستاده اى كه يزدگرد سوى شاه چنين روانه كرده بود و با وى هديه فرستاده بود برخوردند كه پاسخ شاه چين را به نامهء يزدگرد همراه داشت و از او پرسيدند چه خبر بود ؟\r\nگفت : « وقتى نامه و هديه ها را پيش وى بردم اين چيزها را كه مىبينيد به ما عوض\r\n","description":"","footnote":"","page_name":" 2003 ","page_number":336},
  {"content":"\r\nداد . » هديهء شاه چين را به آنها نشان داد و گفت : « اين نامه را به جواب يزدگرد نوشت و به من گفت : « ميدانم كه بايد شاهان ، شاهان را بر ضد غالبان يارى دهند . وصف اين قوم را كه شما را از ديارتان بيرون كرده‌اند بگوى كه شنيدم از كمى آنها و بسيارى خودتان سخن كردى ، غلبهء امثال اين گروه كم بر شما كه گفتى بسيار بوده‌ايد به سبب صفات خوب آنها و صفات بد شماست . » گفتم : « هر چه خواهى بپرس ؟ » گفت : « آيا درست پيمانند ؟ » گفت : « آرى » گفت : « پيش از آنكه جنگ آغاز كنيد با شما چه مىگويند ؟ » گفتم : « ما را به يكى از سه چيز مىخوانند : يا دينشان كه اگر پذيرفتيم ما را همانند خودشان مىدانند يا جزيه و حفاظت ، يا جنگ » گفت : « اطاعت آنها از اميرانشان چگونه است ؟ » گفتم : « از همه كسان نسبت به سالار خود مطيعترند . » گفت : « چه چيزها را حلال مىدانند و چه چيزها را حرام » به او گفتم .\r\nگفت : « آيا چيزى را كه بر آنها حلال شده حرام مىكنند يا چيزى را كه بر آنها حرام شده حلال مىكنند ؟ » گفتم : « نه » گفت : « اين قوم تباه نمىشوند تا حلالشان را حرام كنند و حرامشان را حلال كنند . » آنگاه گفت : « لباسشان چگونه است ؟ » به او گفتم .\r\nاز مركوبشان پرسيد .\r\n","description":"","footnote":"","page_name":" 2004 ","page_number":337},
  {"content":"\r\nگفتم : « اسبشان عربى است » و وصف آن بگفتم .\r\nگفت : « چه نيكو قلعه ايست . » آنگاه و وصف شتر را كه با بار ميخوابد و مىچرد با وى بگفتم .\r\nگفت : « اين صفت چهارپايان گردن دراز است » آنگاه به يزدگرد نوشت : « اگر سپاهى سوى تو نمىفرستم كه آغاز آن به مرو و آخرش به چين باشد ، به سبب آن نيست كه از تكليف خويش غافلم ولى اين قوم كه فرستادهء تو وصفشان را با من بگفت ، مادام كه چنين باشند ، اگر آهنگ كوه كنند آن را از پيش بردارند و اگر فراهم باشند\r\nمرا نيز از جاى ببرند ، با آنها صلح كن و خشنود باش كه با هم به يك ديار باشيد و مادام كه ترا تحريك نكنند تحريكشان مكن . » و چنان بود كه وقتى يزدگرد و خاندان خسرو به فرغانه اقامت داشتند از خاقان پيمان داشتند .\r\nوقتى پيك فتح و حاملان خبر و غنايم كه از سوى احنف رفته بودند پيش عمر رسيدند ، مردم را فراهم آورد و با آنها سخن كرد و بگفت تا نامهء فتح را براى آنها بخوانند ، ضمن سخنان خود گفت :\r\n« خداى تبارك و تعالى به پيمبر خويش صلى الله عليه و سلم كه او را « با هدايت فرستاد گفت و وعده داد كه پيروى آن پاداش زود و دور دارد كه « نيكى دنياست و آخرت و فرمود : * ( هُوَ الَّذِي أَرْسَلَ رَسُولَه بِالْهُدى وَدِينِ « الْحَقِّ لِيُظْهِرَه عَلَى الدِّينِ كُلِّه وَلَوْ كَرِه الْمُشْرِكُونَ 9 : 33 ) * » [ 1 
  ] « يعنى : اوست كه پيغمبر خويش را با هدايت و دين حق « فرستاده تا وى را بر همه دينها غالب كند و گر چه مشركان كراهت « داشته باشند .\r\n\r\n","description":"","footnote":"\r\n[ 1 
  ] سوره توبه آيه 28\r\n","page_name":" 2005 ","page_number":338},
  {"content":"\r\n« حمد خداى كه وعدهء خويش را به سر برد و سپاه خويش را يارى « كرد ، بدانيد كه خدا شاهى گبران را محو كرد و جمعشان را پراكند و از « ديارشان حتى يك وجب به تصرف ندارند كه مايهء زيان مسلمانى شود .\r\n« بدانيد كه خدا سرزمين و ولايت و اموال و فرزندان آنها را به شما داد كه « بنگرد چگونه رفتار مىكنيد ، از ديارشان دور رفته‌اند و كوفه و بصره از « پادگانهايشان چندان فاصله دارد كه سابقا شما با آن فاصله داشته‌ايد ، « خدا وعدهء خويش را به سر مىبرد و آخر كار را نيز همانند آغاز مىكند ، « در كار خدا آماده باشيد تا به پيمان خويش وفا كند و وعدهء خويش را « انجام دهد ، تبديل نياريد و تغيير مكنيد تا خدا كسان ديگر را به جاى شما « نيارد كه بيم دارم اگر خطرى به اين امت رسد از جانب شما باشد . » ابو جعفر گويد : پس از آن مردم نزديك و دور خراسان در ايام عثمان بن عفان و دو سال پس از امارت وى ، ديگر شدند . بقيهء خبر پيمان شكنى آنها را با تفصيل كشته شدن يزدگرد در جاى خود بياريم ان شاء الله .\r\nدر اين سال عمر بن خطاب سالار حج بود .\r\nعاملان ولايات همانها بودند كه به سال بيست و يكم بوده ، بودند بجز كوفه و بصره كه عامل كوفه و عهده دار جنگ ، مغيرة بن شعبه بود و عامل بصره ابو موسى اشعرى .\r\n\r\nآنگاه سال بيست و سوم در آمد\r\nبه گفتهء ابو معشر ، فتح استخر در اين سال بود . در روايت اسحاق بن عيسى هست كه ابو معشر گويد : نخستين فتح استخر و همدان به سال بيست و سوم بود ، واقدى نيز چنين گفته اما سيف گويد كه فتح استخر پس از فتح آخر توج بود .\r\n","description":"","footnote":"","page_name":" 2006 ","page_number":339},
  {"content":"\r\n\r\nسخن از فتح توج\r\nعمرو گويد : كسانى كه از بصره سوى فارس فرستاده شدند اميران فارس شدند ، سارية بن زنيم و ديگر كسان كه مأمور ماوراى فارس بودند نيز همراه آنها روان شدند .\r\nگويد : مردم فارس در توج فراهم بودند . اما عربان بجمع يا جماعت آنها مقابل نشدند و هر يك از اميران آهنگ ولايت ديگر كرد و سوى ولايتى رفت كه مأمور آن بود .\r\nو چون مردم فارس خبر يافتند كه مسلمانان پراكنده شده‌اند سوى ولايتهاى خويش پراكنده شدند تا از آنجا دفاع كنند و سبب هزيمت و پراكندگى كارهايشان و تفرقهء جمعشان همين بود . مشركان اين را به فال بد گرفتند ، گويا سرنوشت خويش را مىديدند . از جمله مجاشع بن مسعود با مسلمانان همراه خويش به آهنگ شاپور وارد شير خره رفتند و در توج با مردم فارس تلاقى كردند و چندانكه خدا خواست بجنگيدند ، آنگاه خدا عز و جل مردم توج را از مقابل مسلمانان هزيمت كرد و مسلمانان را بر آنها تسلط داد كه هر چه خواستند از آنها كشتند و هر چه را در اردوگاهشان بود غنيمتشان كرد كه به تصرف آوردند ، و اين جنگ دوم توج بود كه پس از آن سربلند نكرد . نخستين فتح توج در ايام طاوس بود كه در آنجا جنگ شد و در اثناى آن سپاه علا از نابودى خلاصى يافت ، نتيجه جنگ اول و آخر يك جور بود .\r\nوقتى توج گشوده شد مردم آنجا را دعوت كردند كه جزيه دهنده و ذمى شوند كه بيامدند و پذيرفتند . مجاشع غنايم را خمس كرد\r\nو پيش عمر فرستاد و جمعى را روانه كرد .\r\nو چنان بود كه بشارت بران و فرستادگان جايزه مىگرفتند و حوايجشان انجام\r\n","description":"","footnote":"","page_name":" 2007 ","page_number":340},
  {"content":"\r\nميشد و اين رسم از پيمبر خدا صلى الله عليه و سلم مانده بود .\r\nعاصم بن كليب به نقل از پدرش گويد : با مجاشع بن مسعود به غزاى توج رفتيم و مردم آنجا را محاصره كرديم و چندان كه خدا خواست با آنها بجنگيديم . وقتى آنجا را بگشوديم و غنيمت بسيار به چنگ آورديم و بسيار مردم بكشتيم پيراهن من دريده بود ، سوزن و نخى برگرفتم و داشتم پيراهنم را مىدوختم كه پيراهنى به تن يكى از كشتگان ديدم و آن را درآوردم و لب آب بردم و آن را ميان دو سنگ چندان بكوفتم كه آلودگى از آن برفت و آن را به تن كردم و چون اثاث را فراهم آوردند مجاشع به سخن ايستاد و حمد خدا گفت و ثناى او كرد و گفت : « اى مردم ! خيانت مياريد كه هر كه خيانت آرد روز قيامت با خيانت خود بيايد ، پس بدهيد اگر چه يك سوزن است » و چون اين را بشنيدم پيراهن را در آوردم و ميان خمسها افكندم .\r\n\r\nفتح استخر\r\nگويد : عثمان بن ابى العاص آهنگ استخر كرد و چندانكه خدا خواست بكشتند و چندانكه خواستند غنيمت گرفتند و كسان به غزا رفتند . پس از آن عثمان مردم را به جزيه دادن و ذمى شدن خواند و كس فرستادند و او نيز كس فرستاد و هربذ و همه فراريان يا گوشه گرفتگان پذيرفتند و تعهد جزيه كردند .\r\nوقتى جمع ، هزيمت شدند عثمان همه چيزهايى را كه خدا غنيمت مسلمانان كرده بود بگرفت و خمس كرد و خمس را پيش عمر فرستاد و چهار خمس غنايم را ميان كسان تقسيم كرد و سپاه از اموال غنيمت دست بداشتند و حفظ امانت كردند و دنيا را حقير گرفتند . عثمان جماعت را فراهم آورد و به سخن ايستاد و گفت : « اين دين مادام كه مردمش خيانت نكنند پيوسته رو به اقبال دارد و مردم آن از چيزهاى ناخوشايند بر كنار مانند و چون خيانت آوردند ناخوشايند بينند و آنگاه بسيار به قدر\r\n","description":"","footnote":"","page_name":" 2008 ","page_number":341},
  {"content":"\r\nاندك اين روزگار كار نباشد . »\r\nحسن گويد : به روز جنگ استخر عثمان بن ابى العاص گفت : « خدا وقتى براى قومى نكويى خواهد خود دارشان كند و امانتشان را بيفزايد كه حفاظت امانت كنند .\r\nنخستين چيزى كه از دينتان برود امانت است و چون آن را از دست داديد هر روز چيزى را از دست مىدهيد . » در اواخر امارت عمرو آغاز امارت عثمان شهرك به مخالفت برخاست و مردم فارس را تحريك كرد و به پيمان شكنى خواند و بار ديگر عثمان بن ابى العاص با سپاه سوى او فرستاده شد و سپاهى به كمك او فرستاده شد كه عبيد الله بن معمر و شيل بن معبد بجلى سالارشان بودند و با فارسيان تلاقى شد .\r\nشهرك دهكده اى داشت بنام شهرك كه تا نبردگاه سه فرسخ فاصله داشت و فاصلهء نبردگاه تا مقر وى دوازده فرسخ بود ، در نبردگاه به پسر خود گفت : « چاشت كجا خواهد بود ، اينجا يا در شهرك ؟ » گفت : « پدر جان ، اگر ما را رها كنند چاشت نه اينجا خواهد بود نه شهرك ، بلكه جز در منزل نخواهد بود ، اما به خدا اينان ما را رها نمىكنند » هنوز اين سخن به سر نبرده بودند كه مسلمانان جنگ انداختند و جنگى سخت كردند كه در اثناى آن شهرك و پسرش كشته شدند و خدا عز و جل از پارسيان كشتارى بزرگ كرد ، آنكه شهرك را بكشت حكم بن عاص بن دهمان برادر عثمان بود .\r\nاما به گفتهء ابو معشر جنگ اول فارس و جنگ آخر استخر به سال بيست و هشتم بود .\r\nگويد : جنگ آخر فارس و گور به سال بيست و نهم بود اين سخن ابى معشر در حديث اسحاق بن عيسى آمده است .\r\nعبد الله بن سليمان گويد : عثمان بن ابى العاص را سوى بحرين فرستاده بودند و برادر خويش حكم بن ابى العاص را با دو هزار كس سوى توج فرستاد ، و چنان بود\r\n","description":"","footnote":"","page_name":" 2009 ","page_number":342},
  {"content":"\r\nكه خسرو از مداين گريخته بود و به گور فارس پيوسته بود .\r\nحكم بن ابى العاص گويد : شهرك آهنگ من كرد .\r\nعبيد گويد : كسرى او را فرستاده بود .\r\nحكم گويد : با سپاه سوى من آمد . از گردنه اى فرود آمدند و همه آهن پوش بودند ، بيم كردم\r\nديدگان كسان خيره شود و يكى را گفتم ميان مردم ندا دهد كه هر كه عمامه دارد آن را به چشمان خويش بپيچد و هر كه عمامه ندارد چشم فرو بندد ، و نيز ندا دادم كه از چهار پايان فرود آيند .\r\nگويد : و چون شهرك اين بديد او نيز فرود آمد . آنگاه ندا دادم سوار شويد ، در مقابل آنها صف بستيم ، آنها نيز سوار شدند . جارود بن عبدى را به ميمنه گماشتم ابو صفره يعنى پدر مهلب را به ميسره گماشتم ، دشمنان به مسلمانان حمله آوردند اما هزيمت شدند چنان كه صدايى از آنها به گوش نمىرسيد .\r\nجارود گفت : « اى امير ! سپاه برفت » گفتم : « خواهى ديد » گويد : چيزى نگذشت كه سپاه پارسيان باز آمد اما سواران نبودند ، مسلمانان در تعقيب آنها بودند كه مىكشتندشان و سرها مقابل من مىپراكند . يكى از شاهان فارس بنام مكعبر كه از خسرو بريده بود و به من پيوسته بود آنجا بود ، سرى بزرگ را پيش من آوردند ، مكعبر گفت : « اين اژدهاگ يعنى شهرك است » آنگاه پارسيان در شهر شاپور محاصره شدند و حكم با آنها صلح كرد . شاه آنجا اذربيان بود كه حكم از اذربيان براى جنگ مردم استخر كمك گرفت آنگاه عمر بمرد و عثمان عبيد الله بن معمر را بجاى حكم فرستاد .\r\nآنگاه عبيد الله خبر يافت كه اذربيان سر خيانت دارد و به دو گفت : « مىخواهم كه براى ياران من غذايى بسازى و گاوى بكشى و استخوانهاى آن را در سينى مقابل من نهى كه ليسيدن استخوان را دوست دارم . »\r\n","description":"","footnote":"","page_name":" 2010 ","page_number":343},
  {"content":"\r\nاذربيان چنان كرد و عبيد الله استخوانى را كه جز به تبر نميشد شكست بگرفت و با دست بشكست و مغز آن را بيرون آورد كه مردى بسيار نيرومند بود . شاه برخاست و پاى او را بگرفت و گفت : « به تو پناهنده‌ام » و عبيد الله با وى پيمان كرد .\r\nو چنان شد كه سنگى از منجنيق به عبيد الله خورد و به ياران خويش وصيت كرد و گفت : « ان شاء الله اين شهر را خواهيد گشود به خونخواهى من ساعتى از مردم آنجا بكشيد . » و چنان كردند و بسيارى از مردم شهر را بكشتند .\r\nگويد : و چنان بود كه وقتى حكم بن ابى العاص شهرك را هزيمت كرده بود عثمان بن ابى العاص به دو پيوست و به عمر نوشت كه ميان من و كوفه شكافى هست كه بيم دارم دشمن از آنجا درآيد . عامل كوفه نيز نوشته بود كه ميان من و فلانجا شكافى هست . دو نامه با هم به عمر رسيد و ابو موسى را با هفتصد كس فرستاد و در بصره جاى داد .\r\n\r\nسخن از فتح فسا و دارابگرد\r\nعمرو گويد : سارية بن زنيم آهنگ فسا و دارابگرد كرد و چون به اردوگاه دشمن رسيد آنجا فرود آمد و چندانكه خدا خواست آنها را محاصره كرد ، آنگاه دشمنان فراهم آمدند و كردان فارس با آنها فراهم شدند و كار مسلمانان سخت شد كه گروهى عظيم بر ضد آنها فراهم آمده بودند . عمر در آن شب بخواب ديد كه مسلمانان و دشمنان در وقتى از روز ، به نبرد بودند ، روز بعد نداى نماز جماعت داد و چون وقتى كه نبرد آن را ديده بود در رسيد برون شد . به خواب ديده بود كه مسلمانان در صحرايى بودند كه اگر آنجا مىماندند محاصره مىشدند و اگر به كوهى كه پشت سرشان بود پناه مىبردند حمله از يكسو بود . پس به سخن ايستاد و گفت : « اى مردم من اين دو\r\n","description":"","footnote":"","page_name":" 2011 ","page_number":344},
  {"content":"\r\nگروه را به خواب ديدم » و وضع آنها را بگفت .\r\nآنگاه گفت : « ساريه به طرف كوه ! به طرف كوه ! » آنگاه رو به مردم كرد و گفت :\r\n« خدا را سپاهها هست ، شايد يكيشان به آنها برساند » و چون آن وقت و آن روز فرا رسيد ساريه و مسلمانان همسخن شدند كه به كوه تكيه كنند و چنين كردند و از يك سمت با دشمنان جنگيدند كه خدا هزيمتشان كرد و اين را براى عمر نوشتند و خبر دادند كه شهر را گرفته‌اند و مردم آنجا را دعوت كرده‌اند و آنجا مقر داده‌اند .\r\nيكى از مردم بنى مازن گويد : عمر ، سارية بن زنيم دئلى را سوى فسا و دارابگرد فرستاد كه آنجا را محاصره كرد ، آنگاه پارسيان همديگر را بخواندند و به صحرا زدند و انبوه شدند و از هر سو آهنگ او كردند . عمر به روز جمعه در اثناى خطبه گفت : « اى سارية بن زنيم به طرف كوه ! به طرف كوه ! » و چون آن روز در رسيد پهلوى مسلمانان كوهى بود كه اگر به آن پناه مىبردند دشمن تنها از يك سو ، سوى آنها توانست آمد ، به كوه پناه بردند و جنگ كردند و دشمنان را هزيمت كردند ساريه غنيمتها را گرفت كه از جمله يك جعبه جواهر بود كه گفت مسلمانان آن را به عمر ببخشند كه بخشيدند\r\nو آن را با خبر فتح همراه يكى براى عمر فرستاد .\r\nگويد : و چنان بود كه پيكها و فرستادگان جايزه مىگرفتند و حوايجشان انجام مىشد ، ساريه به پيك گفت : « به حساب جايزه ات خرجى راه را با چيزى كه پيش كسان خود نهى به قرض گير » پس آن مرد به بصره آمد و چنان كرد و برفت تا پيش عمر رسيد وقتى بود كه به كسان غذا مىداد و عصايى را كه شتر خويش را مىراند همراه داشت .\r\nپس آهنگ وى كرد و مقابلش ايستاد . عمر گفت : « بنشين » و او بنشست و چون غذا خورد عمر برفت و او نيز برخاست و به دنبال وى رفت .\r\nعمر پنداشت مرديست كه گرسنه مانده و چون به در خانهء خويش رسيد گفت :\r\n« در آى » و به نانوا گفت طبق نان را به مطبخ مسلمانان ببرد . و چون در خانه نشست\r\n","description":"","footnote":"","page_name":" 2012 ","page_number":345},
  {"content":"\r\nغذاى وى را آوردند كه نان بود و روغن زيتون و نمك درشت و چون پيش نهادند به زن خود گفت : « مگر نمىآيى غذا بخورى ؟ » گفت : « گويا مردى آنجاست » عمر گفت : « آرى » گفت : « اگر مىخواستى پيش مردان نمايان شوم جامه اى جز اين برايم مىخريدى . » عمر گفت : « خوشدل نيستى كه بگويند ام كلثوم دختر على و زن عمر ؟ » گفت : « اين به چه كار من مىخورد ؟ » آنگاه به مرد گفت : « بيا بخور ، اگر خوشدل بود غذا بهتر از اين بود كه مىبينى . » و بخوردند و چون به سر بردند گفت : « اى امير مؤمنان ، فرستادهء سارية بن زنيم هستم . » گفت : « خوش آمدى » آنگاه فرستاده را چندان نزديك كرد كه رانش به ران وى خورد و از كار مسلمانان پرسيد ، سپس از كار سارية بن زنيم پرسيد و او قصهء جعبه را بگفت كه عمر در آن نگريست و بانگ زد : « خوش نيامدى تا پيش سپاه باز گردى و اين را ميان آنها تقسيم كنى » اين بگفت و او را براند .\r\nگفت : « اى امير مؤمنان ! شترم را خسته كرده‌ام و به حساب جايزه‌ام قرض گرفته‌ام ، چيزى به من بده كه توشهء راه كنم » و اصرار كرد تا شترش را با يكى از شتران زكات عوض كرد و شتر وى را بگرفت و جزو شتران زكات كرد .\r\nآنگاه فرستاده ، غضب ديده و محروم ، بازگشت تا به بصره رسيد و فرمان عمر را به كار بست .\r\n","description":"","footnote":"","page_name":" 2013 ","page_number":346},
  {"content":"\r\nدر مدينه ، مردم در بارهء ساريه و فتح از او پرسيده بودند كه آيا به روز جنگ چيزى شنيديد ؟\r\nگفت : « آرى شنيديم كه اى ساريه به طرف كوه ! نزديك هلاكت بوديم ، سوى كوه پناه برديم و خدا ما را ظفر داد . »\r\n\r\nسخن از فتح كرمان\r\nعمرو گويد : سهيل بن عدى آهنگ كرمان كرد و عبد الله بن عبد الله بن عتبان به دو پيوست . مقدمهء سهيل بن عدى به نسير بن عمرو عجلى سپرده بود . مردم كرمان بر ضد سهيل فراهم آمدند و از « قفس » كمك خواستند و بر كناره ولايتشان جنگ انداختند كه خدا آنها را پراكنده كرد و مسلمانان راهشان را ببستند و نسير ، مرزبان كرمان را بكشت و سهيل از راهى كه اكنون راه دهكده هاست و عبد الله بن عبد الله از راه بيابان شير ، وارد جيرفت شدند و هر چه خواستند شتر و گوسفند گرفتند و شتر و گوسفند را قيمت كردند و قيمت آن را به حساب آوردند كه شتران بختى از عربى درشتتر بود و نخواستند بيشتر قيمت نهند ، به عمر نوشتند كه نوشت شتر عربى به حساب گوشت قيمت مىشود اين نيز مثل آن است اگر بختى بيشتر بود بيشتر قيمت نهند .\r\nحنبل بن ابى جريده كه قاضى قهستان بوده بود ، بنقل از مرزبان قهستان گويد :\r\nفتح كرمان در ايام خلافت عمر به دست عبد الله بن بديل بن ورقا خزاعى انجام گرفت .\r\nپس از آن عبد الله از كرمان سوى دو طبس رفت . آنگاه سوى عمر رفت و گفت : « اى امير مؤمنان ، من دو طبس را فتح كرده‌ام آن را تيول من كن . » عمر قصد اين كار داشت اما به او گفتند كه دو روستاى بزرگ است و به تيول او بداد كه دو مرز خراسان بود .\r\n","description":"","footnote":"","page_name":" 2014 ","page_number":347},
  {"content":"\r\n\r\nسخن از فتح سيستان\r\nگويد : عاصم بن عمرو آهنگ سيستان كرد و عبد الله بن عمر به دو پيوست ، مردم سيستان پيش آمدند و ميان مسلمانان و مردم سيستان در ناحيهء مجاور مرز آن ولايت تلاقى شد كه هزيمتشان كردند و از پى آنها رفتند تا در زرنك محاصره شان كردند و در سرزمين سيستان چندان كه خواستند پيش رفتند آنگاه مردم سيستان در بارهء زرنك و ديگر اراضى متصرفى عربان خواستار صلح شدند و صلح شد .\r\nدر پيمان صلح شرط شده بود كه دشتهاى سيستان قرق است وقتى مسلمانان برون مىشدند مراقبت مىكردند\r\nكه چيزى از آنجا نگيرند كه خلاف پيمان كرده باشند .\r\nمردم سيستان خراجگزار شدند و سپاه آنجا مقررى مىگرفت .\r\nسيستان بزرگتر از خراسان بود و مرزهاى آن بيشتر بود كه با قندهار و ترك و اقوام بسيار جنگ داشتند ، و ناحيهء ما بين سند تا نهر بلخ مقابل آن بود و پيوسته از خراسان بزرگتر بود و مرز آن سختتر بود و مردم آن بيشتر .\r\nبه روزگار معاويه شاه از برادر خويش گريخت - نام برادر شاه رتبيل بود - و به يكى از شهرهاى آنجا رفت كه اصل نام داشت و مردم وى مطيع سلم بن زياد شدند كه در آن وقت عامل سيستان بود و او خرسند شد و با آنها پيمان كرد و در آن ولايت مقرشان داد و خبر را براى معاويه نوشت كه پنداشت فتحى كرده است .\r\nمعاويه گفت : « برادرزاده‌ام از چيزى خرسند است كه مرا غمين مىكند و ميبايد او نيز غمگين باشد . » گفتند : « اى امير مؤمنان براى چه ؟ » گفت : « براى آنكه راه زرنك به امل سخت و تنگناست و اينان مردمى خشن و خيانتگرند و به زودى كار آشفته مىشود . سبكترين كارى كه از آنها سر زند اينست كه\r\n","description":"","footnote":"","page_name":" 2015 ","page_number":348},
  {"content":"\r\nبه همه ولايت امل چيره شوند » كار بر پيمان ابن زياد قرار گرفت تا در ايام معاويه كه فتنه شد و شاه كافر شد و بر امل تسلط يافت و رتبيل از شاه بيمناك شد و به جايى كه اكنون هست پناه برد ، بدين بس نكرد و چون مردم از او به كارهاى ديگر پرداختند ، در زرنك طمع بست و به جنگ آمد و مردم آنجا را محاصره كرد تا از بصره كمك آمد و رتبيل و همراهان وى به عنف در آن ولايت كه تا هنگام مرگ معاويه مطيع بود اقامت گرفتند كه تاكنون از آنها گرفته نشده است .\r\n\r\nفتح مكران\r\nگويد : حكم بن عمرو تغلبى آهنگ مكران كرد و شهاب بن مخارق بن شهاب به دو پيوست . سهيل بن عدى و عبد الله بن عبد الله بن عتبان نيز به كمك وى رفتند و نزديك شهر رسيدند كه مردم مكران آنجا رفته بودند و اردو زده بودند ، وقتى مسلمانان آنجا رسيدند شاهشان راسل ، شاه ديار سند ، بيامد و به آنها پيوست در چند منزلى نهر كه پيش گروههاى مردم مكران آنجا رسيده بودند\r\nو انتظار گروههاى ديگر را مىبردند تلاقى شد خدا راسل را هزيمت كرد و اردوگاه وى به تصرف مسلمانان در آمد و در نبردگاه كشتار بسيار كردند ، چند روز در تعاقب آنها بودند و كس مىكشتند تا به نهر رسيدند ، و در مكران اقامت گرفتند .\r\nحكم خبر ، فتح را براى عمر نوشت و با خمسها همراه صحار عبدى فرستاد و در بارهء فيلان دستور خواست و چون صحار خبر و غنايم را پيش عمر برد ، از او در بارهء مكران پرسيد و چنان بود كه هر كه پيش وى مىرفت در بارهء ناحيه اى كه از آنجا آمده بود پرسش مىكرد .\r\nگفت : « اى امير مؤمنان سرزمينى است كه دشت آن جبل است و آب آن وشل ( اندك ) و ميوهء آن دقل ( خرماى بد ) است و دشمن آنجا بطل ( دلير ) است ، خيرش قليل\r\n","description":"","footnote":"","page_name":" 2016 ","page_number":349},
  {"content":"\r\nاست و شرش طويل و بسيار ، آنجا قليل است و قليل در خطر تباهى ، و ماوراى آن از اين هم بدتر است . » عمر گفت : « سجع گويى يا خبر گزار ؟ » گفت : « خبرگزارم » گفت : « به خدا مادام كه اطاعت من كنند سپاه من غزاى آنجا نكند » آنگاه به حكم بن عمرو و سهيل نوشت كه هيچكس از سپاه از شما از مكران نگذرد به اين سوى نهر بس كنيد . بگفت تا فيلان را در سرزمين اسلام بفروشد و بهاى آن را ميان غنيمت گيران تقسيم كند .\r\n\r\nسخن از بيروذ اهواز\r\nگويد : وقتى سپاهها سوى ولايات روان شد گروهى بسيار از كردان و ديگران در بيروذ فراهم آمدند . وقتى سپاهها سوى ولايات مىرفت عمر به ابو موسى دستور داده بود برود و مراقب قلمرو بصره باشد كه كس از پشت سر به مسلمانان حمله نبرد كه بيم بود بعضى سپاهيان در زد و خوردى درگير شوند يا گروهى از آنها دور افتند يا بجاى مانند ، اجتماع بيروذ همان بود كه عمر از آن بيم داشته بود و ابو موسى سست جنبيده بود تا فراهم آمده بودند . آنگاه در ماه رمضان حركت كرد تا با جمعى كه آنجا فراهم آمده بود مقابله كند و ما بين نهر تيرى و مناذر مقابله شد . دليران مردم فارس و كردان آنجا آمده بودند كه با مسلمانان كيدى كنند ، يا فرصتى بجويند و ترديد نداشتند كه كارى خواهند ساخت .\r\nمهاجر بن زياد كه حنوط زده بود و براى جانبازى آماده بود به ابو موسى گفت :\r\n« روزه داران را قسم بده كه باز گردند و افطار كنند . » برادر وى از جمله كسانى بود كه به تبعيت از قسم باز گشتند ، مقصود مهاجر آن بود كه برادرش را دور كند كه مانع\r\n","description":"","footnote":"","page_name":" 2017 ","page_number":350},
  {"content":"\r\nاز جانبازى او نشود آنگاه پيش رفت و جنگ كرد تا كشته شد و خدا مشركان را سست كرد كه اندك و زبون ، حصارى شدند .\r\nوقتى ربيع برادر مهاجر بيامد ، بملامت خويش گفت : « هان اى دنيادار » و بر مرگ برادر سخت بناليد و ابو موسى كه از شدت غم وى بر مرگ برادر غمين شده بود او را با سپاهى بر حصاريان گماشت و حركت كرد و سوى اصفهان رفت و در آنجا به سپاه مردم كوفه بر خورد كه جى را در محاصره داشتند و پس از ظفر ، سپاه راه بصره گرفت .\r\nدر نهر تيرى نيز خدا ربيع را بر بيروذيان ظفر داده بود و بسيار اسير گرفته بودند ابو موسى تنى چند از آنها را كه فديهء خوب داشتند بر گزيد كه فديه براى مسلمانان از فروش اسيران سودمندتر بود . آنگاه كسان را با خمسها روانه كرد . يكى از مردم عنزه از ابو موسى خواست كه همراه فرستادگان برود اما او نپذيرفت . مرد عنزى برفت و بداو گفت ، عمر ابو موسى را خواست و آنها را رو به رو كرد ، سخن ابو موسى پذيرفتنى بود مگر در كار خادمش كه به او اعتراض كرد و به كارش باز - گردانيد ، آن يكى را دروغزن شمرد و گفت كه ديگر چنين نكند .\r\nعمرو گويد : وقتى سپاهها به ولايتها رسيدند و ربيع بيروذيان را هزيمت كرده بود و اسير و اموال فراهم آورده بود ، ابو موسى از اصفهان باز گشت و شصت نوسال را كه فرزند دهقانان بودند برگزيد و جدا كرد و خبر فتح را براى عمر فرستاد و فرستادگان روانه كرد ، يكى از مردم عنزه آمد و گفت : « مرا نيز با فرستادگان بنويس . » ابو موسى گفت : « كسانى را نوشته‌ايم كه از تو شايسته ترند » و او خشمگين و كله خورده برفت .\r\nابو موسى به عمر نوشت كه يكى از مردم عنزه بنام ضبة بن محصن چنين شد و قصهء او را نوشت و چون نامه و فرستادگان و خبر فتح پيش عمر رسيد ، مرد عنزى پيش عمر\r\n","description":"","footnote":"","page_name":" 2018 ","page_number":351},
  {"content":"\r\nآمد و سلام گفت .\r\nعمر گفت : « كيستى ؟ » عنزى نام خويش بگفت .\r\nعمر گفت : « خوش نيامدى و ناسزاوار آمدى » گفت : « خوش آمد از خداست و سزاوارى ، بى سزاوارى » سه بار مرد عنزى پيش عمر آمد كه به دو چنين مىگفت و او چنان جواب ميداد .\r\nو چون روز چهارم پيش عمر آمد به دو گفت : « بر اميرت چه اعتراض دارى ؟ » گفت : « شصت پسر از فرزندان دهقانان را براى خويش برگزيده و كنيزى دارد بنام عقيله كه چاشت يك سينى مىخورد و شام يك سينى مىخورد و هيچكس از ما توان اين كار ندارد ، دو جريب زمين دارد و دو آبكش ، كار بصره را به زياد بن ابى سفيان سپرده - و چنان بود كه كارهاى بصره با زياد بود - و يك هزار به حطيئه بخشيده است » عمر همهء گفته هاى او را نوشت\r\nو پيش ابو موسى فرستاد و چون بيامد چند روز او را نپذيرفت ، آنگاه او را پيش خواند و ضبة بن محصن را نيز پيش خواند و مكتوب را به دو داد و گفت : « آنچه را نوشته‌ام بخوان . » و او شصت پسر را كه براى خودش گرفته بود خواند .\r\nابو موسى گفت : « آنها را به من نمودند كه فديهء خوب داشتند ، به فديه دادمشان و فديه را گرفتم و ميان مسلمانان تقسيم كردم . » ضبه گفت : « به خدا دروغ نمىگويد ، من نيز دروغ نگفتم . » آنگاه گفت : « دو جريب زمين دارد » ابو موسى گفت : « يك جريب از آن كسان من است كه قوتشان را از آنجا مىدهم و يك جريب ديگر از آن مسلمانان است و به تصرف آنهاست و روزى از آنجا\r\n","description":"","footnote":"","page_name":" 2019 ","page_number":352},
  {"content":"\r\nمىگيرند » ضبه گفت : « به خدا دروغ نمىگويد ، من نيز دروغ نگفتم » و چون از عقيله سخن آورد ابو موسى خاموش ماند و عذرى نگفت .\r\nعمر بدانست كه ضبه با وى راست گفته .\r\nآنگاه گفت : « كار بصره به دست زياد است و آنجا را نمىشناسد » ابو موسى گفت : « وى را معتبر و صاحب راى يافتم و كار خويش را به دو سپردم . » آنگاه گفت : « و يك هزار به حطيئه بخشيده است » ابو موسى گفت : « دهان او را به مالم بستم كه ناسزا نگويد » گفت : « به هر حال اين كار را كرده اى » عمر ابو موسى را پس فرستاد و گفت : « وقتى آنجا رسيدى زياد و عقيله را پيش من فرست . » ابو موسى چنان كرد و عقيله پيش از زياد رسيد . زياد نيز بيامد و بر در ايستاد ، وقتى عمر برون شد بر در ايستاده بود و جامه اى از كتان سپيد به تن داشت .\r\nگفت : « اين جامه چيست ؟ » زياد : پاسخ داد .\r\nگفت : « بهاى آن چند است ؟ » زياد بهايى ناچيز گفت و راست گفت .\r\nگفت : « مقررى تو چند است ؟ » گفت : « دو هزار » گفت : « نخستين مقررى را كه گرفتى چه كردى ؟ » گفت : « مادرم را خريدم و آزاد كردم و با مقررى دوم ، عبيد پسر زنم را خريدم و آزاد كردم »\r\n","description":"","footnote":"","page_name":" 2020 ","page_number":353},
  {"content":"\r\nعمر گفت : « خوب كردى » آنگاه در بارهء واجبات و سنتها و قرآن پرسش كرد و وى را فقيه يافت و پس فرستاد و به سران بصره دستور داد از راى وى كمك گيرند و عقيله را در مدينه نگهداشت .\r\nعمر گفت : « بدانيد كه ضبه عنزى از كار حقى كه ابو موسى كرده بود خشم آورد و به نارضايى از او جدا شد كه چرا چيزى از امور دنيا از دست وى رفته است بر ضد وى راست گفت و دروغ ، كه دروغش راستش را تباه كرد . از دروغ بپرهيزيد كه دروغ به جهنم مىكشاند . » چنان بود كه حطيئه در غزاى بيروذ به ابو موسى برخورده بود و به او جايزه داده بود . ابو موسى محاصره و غزاى بيروذيان را آغاز كرده و سستشان كرده بود ، سپس از آنجا رفت و ربيع را به آنها گماشت\r\nو پس از فتح مسلمانان به آنجا بازگشت و كار تقسيم را به عهده گرفت اسيد بن متشمس برادرزادهء احنف بن قيس گويد : با ابو موسى در جنگ اصفهان شاهد فتح دهكده ها بودم كه بدست عبد الله بن ورقا رياحى و عبد الله بن ورقا اسدى انجام گرفت . پس از آن ابو موسى به كوفه فرستاده شد و عمرو بن سراقه مخزومى بدرى عامل بصره شد ، پس از آن ابو موسى را به بصره پس بردند .\r\nوقتى عمر در گذشت ابو موسى در بصره بود و عهده دار عطاياى آنجا بود كه كارهاى بصره ميان اشخاص متفرق بود و يك جا نبودگاه ميشد عمر كس پيش او مىفرستاد كه بعض سپاهها را كمك دهد و كمكى سپاهها مىشد .\r\n\r\nسخن از كار سلمة بن قيس اشجعى و كردان\r\nسلمان بن بريده گويد : چنان بود كه وقتى سپاه از مؤمنان پيش امير مؤمنان\r\n","description":"","footnote":"","page_name":" 2021 ","page_number":354},
  {"content":"\r\nفراهم مىشد يكى از اهل حديث و فقه را سالارشان مىكرد ، گروهى پيش وى فراهم آمده بود و سلمة بن قيس اشجعى را بر آنها گماشت و گفت : « به نام خداى حركت كن و در راه خداى با منكران خداى جنگ كنيد و چون با دشمنان مشرك خويش رو به رو شديد آنها را به سه چيز بخوانيد ، به اسلامشان بخوانيد اگر اسلام آوردند و خواستند در جاى خويش بمانند ، مىبايد از اموال خويش زكات دهند ، از غنيمت مسلمانان سهم ندارند و اگر بخواهند با شما بيايند در حقوق و تكاليف همانند شمايند ، اگر اسلام نياوردند بگوييد جزيه دهند ، اگر جزيه را پذيرفتند با دشمنان آنها جنگ كنيد و آنها را با خراجشان واگذاريد و بيش از توانشان بر آنها تحميل نكنيد\r\nاگر جزيه نپذيرفتند با آنها جنگ كنيد كه خدا بر آنها نصرتتان مىدهد ، اگر در قلعه اى حصارى شدند و خواستند به حكم خدا و حكم پيمبر وى تسليم شوند ، تسليم به حكم خدا را نپذيريد كه شما نمىدانيد حكم خدا و پيمبر وى در بارهء آنها چيست ؟ اگر خواستند به ذمه خدا و ذمه پيمبر خدا تسليم شوند ذمه خدا و ذمه پيمبر او را به آنها ندهيد و ذمه خود را عرضه كنيد ، اگر با شما جنگيدند نامردى نكنيد و خيانت نكنيد و اعضاى كشتگان را نبريد و مولود مكشيد . » سلمه گويد : برفتيم تا با دشمنان مشرك خويش برخورديم و آنها را به چيزهايى كه امير مؤمنان دستور داده بود دعوت كرديم ، از مسلمان شدن ابا كردند ، آنها را به خراج دادن خوانديم كه از پذيرفتن آن نيز ابا كردند ، با آنها بجنگيديم و خدا ما را بر آنها ظفر داد ، جنگاوران را بكشتيم و زن و فرزند اسير كرديم و اثاث را فراهم آورديم .\r\nراوى گويد : سلمة بن قيس زيورى ديد و گفت : « اين كارى براى شما نسازد رضايت دهيد كه آن را پيش امير مؤمنان فرستيم كه او پيكها و هزينه ها دارد » گفتند : « بله رضايت مىدهيم » گويد : زيور را در جعبه اى نهاد و يكى از قوم خويش را فرستاد و به دو گفت :\r\n","description":"","footnote":"","page_name":" 2022 ","page_number":355},
  {"content":"\r\n« با اين برنشين و چون به بصره رسيدى به حساب جايزه امير مؤمنان دو بار بردار بخر و براى خودت و غلامت توشه بار كن و سوى امير مؤمنان حركت كن » فرستاده گويد : چنان كردم و پيش امير مؤمنان رسيدم كه مردم را غذا مىداد و همانند چوپان بر عصاى خويش تكيه داده بود و بر كاسه ها مىگذشت و مىگفت :\r\n« يرفا ! براى اينها گوشت بيار ، براى اينها نان بيار ، براى اينها آبگوشت بيار . » گويد : و چون پيش وى رفتم گفت : « بنشين » با جمع كسان نشستم ، غذايى ساده بود و غذايى كه همراه داشتم بهتر از آن بود . چون مردم از غذا فراغت يافتند گفت : « يرفا ! كاسه ها را جمع كن . » آنگاه برفت ، من نيز از دنبال وى برفتم كه به خانه اى در آمد و وارد اطاقى شد من نيز اجازه خواستم و سلام گفتم . به من اجازه داد كه وارد شدم . بر پلاسى نشسته بود و بر دو متكاى چرمين پر از برگ خرما تكيه داده بود ، يكى را سوى من افكند كه بر آن نشستم .\r\nحياط مرتفع بود و اطاقى بود كه پرده داشت . عمر گفت : « ام كلثوم ! غذاى ما را بيار . » نانكى با زيتون آوردند كه مقدارى نمك نكوبيده كنار آن بود .\r\nعمر گفت : « ام كلثوم ، نمىآيى با ما از اين غذا بخورى ؟ » گفت : « گويى مردى پيش تو هست ؟ »\r\nگفت : « آرى و گويى از مردم اين ديار نيست » گويد : در اين وقت دانستم كه مرا نشناخته است .\r\nزن گفت : « اگر مىخواستى پيش مردان آيم از آن جامه ها به من مىپوشانيدى كه ابن جعفر به زن خود مىپوشاند » گفت : « اينت بس نيست كه گويند ام كلثوم دختر على بن ابى طالب و زن امير مؤمنان عمر » آنگاه به من گفت : « بخور ، اگر خوشدل بود غذايى بهتر از اين به تو مىخورانيد »\r\n","description":"","footnote":"","page_name":" 2023 ","page_number":356},
  {"content":"\r\nگويد : اندكى بخوردم ، غذايى كه با خود داشتم بهتر از آن بود ، عمر نيز بخورد . هيچكس را نديده بودم كه بهتر از او غذا بخورد كه دست و دهان خويش را به غذا نميآلود » آنگاه گفت : « نوشيدنى بياريد » قدحى از آب آميخته به آرد جو آوردند .\r\nگفت : « به اين مرد بده » گويد : اندكى بنوشيدم ، سويقى كه همراه خود داشتم بهتر از آن بود . عمر نيز بگرفت و بنوشيد تا قدح به پيشانى او خورد و گفت : « حمد خداى كه غذايمان داد و سيرمان كرد و نوشيدنى داد و سيرابمان كرد » گفتم : « امير مؤمنان بخورد و سير شد و بنوشيد و سيراب شد . اينك اى امير مؤمنان وقت حاجت من است » گفت : « حاجت تو چيست ؟ » گفتم : « من فرستادهء سلمة بن قيسم » گفت : « مرحبا به سلمة بن قيس و فرستادهء وى ، از مهاجران بگوى كه چگونه‌اند ؟ » گفتم : « اى امير مؤمنان ، چنانند كه مىخواهى ، سالمند و بر دشمنان فيروزمند » گفت : « قيمتهاشان چگونه است ؟ » گفتم : « بسيار ارزان » گفت : « گوشت چطور است كه درخت عرب است و عربان جز با درخت خويش نيكو نباشند » گفتم : « قيمت گاو فلان است و قيمت بز فلان است . اى امير مؤمنان ما برفتيم و با دشمنان مشرك خويش تلاقى كرديم و آنها را چنان كه فرمان داده بودى به اسلام خوانديم كه نپذيرفتند ، به خراج خوانديم كه نپذيرفتند با آنها جنگيديم و خدايمان ظفر داد كه جنگاوران را بكشتيم و زن و فرزند به اسيرى گرفتيم و اثاث را فراهم\r\n","description":"","footnote":"","page_name":" 2024 ","page_number":357},
  {"content":"\r\nآورديم ، سلمه در ميان اثاث زيورى ديد و به كسان گفت : « اين كارى براى شما نخواهد ساخت ، رضايت مىدهيد كه آن را پيش امير مؤمنان فرستم ؟ » گفتند : « آرى » آنگاه جعبه را در آوردم و چون آن نگينهاى سرخ و زرد و سبز را بديد برجست و دست به تهيگاه نهاد و گفت : « خدا شكم عمر را سير نكند » گويد : زنان پنداشتند كه مىخواهم عمر را بكشم و سوى پرده دويدند . عمر گفت : « آنچه را آورده اى بردار ، يرفاء ! گردنش را بكوب »\r\nگويد : من جعبه را مرتب مىكردم و او گردنم را مىكوفت ، گفتم : « اى امير مؤمنان ، مركبم از رفتار مانده مركبى به من ده . » گفت : « يرفا ! دو شتر از زكات به او ده ، وقتى كسى را ديدى كه بيشتر از تو بدان حاجت دارد شتران را به دو ده » گفتم : « اى امير مؤمنان چنين مىكنم » گفت : « به خدا اگر مسلمانان از آن پيش كه اين ميانشان تقسيم شود به قشلاق روند با تو و رفيقت كارى كنم كه مثل شود » گويد : « برفتم تا پيش سلمه رسيدم و گفتم : « چه نامبارك بود كارى كه به من گفتى ! پيش از آنكه بليهء من و تو مثل شود اين را ميان كسان تقسيم كن . » پس سلمه همه را ميان مسلمانان تقسيم كرد ، نگين بود كه به پنج درم و شش درم فروخته مىشد و بيش از بيست هزار مىارزيد .\r\nابو جعفر گويد : در اين سال عمر همسران پيمبر صلى الله عليه و سلم را به حج برد و اين آخرين بار بود كه با مردم حج كرد . اين حديث را از واقدى آورده‌اند . در همين سال عمر در گذشت .\r\n","description":"","footnote":"","page_name":" 2025 ","page_number":358},
  {"content":"\r\n\r\nسخن از كشته شدن عمر\r\nمسور بن مخرمه كه مادرش عاتكه دختر عوف بود گويد : روزى عمر بن خطاب به گردش بازار رفت و ابو لؤلؤه غلام مغيرة بن شعبه وى را بديد .\r\nابو لؤلؤه كه نصرانى بود ، به عمر گفت : « اى امير مؤمنان در كار مغيرة بن شعبه با من نيكى كن كه خراجى سنگين بر عهده دارم » عمر گفت : « خراج تو چند است ؟ » گفت : « هر روز دو درم » گفت : « صناعت تو چيست ؟ » گفت : « نجارم و نقاش و آهنگر » گفت : « به نظر من با اين همه كار كه مىكنى خراج تو سنگين نيست » آنگاه عمر گفت : « شنيدم گفته اى اگر بخواهم آسيابى بسازم كه به كمك باد كار كند » گفت : « اگر سالم ماندم آسيايى برايت بسازم كه مردم مشرق و مغرب از آن سخن كنند » آنگاه ابو لؤلؤه برفت و عمر گفت : « اين غلام هم اكنون مرا تهديد كرد » گويد : آنگاه عمر سوى منزل خويش رفت و روز بعد كعب الاحبار پيش وى آمد و گفت : « اى امير مؤمنان ! وصيت كن كه سه روز ديگر خواهى مرد » گفت : « از كجا ميدانى ؟ » گفت : « اين را در كتاب خدا عز و جل ، تورات ، مىيابم » گفت : « عمر بن خطاب را در تورات مىيابى ؟ » گفت : « به خدا نه ، اما وصف و مشخصات ترا مىيابم و اينكه مدت تو به سر\r\n","description":"","footnote":"","page_name":" 2026 ","page_number":359},
  {"content":"\r\nرسيده است » گويد : عمر درد و رنجى احساس نمىكرد و چون روز بعد شد ، كعب بيامد و گفت : « اى امير مؤمنان يك روز برفت و دو روز ديگر مانده است » پس فردا باز پيش عمر آمد و گفت : « دو روز گذشته و يك روز و شب مانده كه تا صبح زنده خواهى بود » گويد : چون صبح شد عمر براى نماز برون شد و چنان بود كه كسانى را به صفها مىگماشت و چون صفها مرتب مىشد مىآمد و تكبير مىگفت .\r\nگويد : ابو لؤلؤه جزو مردم در آمد ، خنجرى به دست داشت كه دو سر داشت و دستگيرهء آن در ميانه بود ، شش ضربت به عمر زد كه يكى زير تهيگاه وى بود و همان بود كه او را كشت ، كليب بن ابى بكير ليثى نيز كه پشت سر عمر بود كشته شد . و چون عمر سوزش اسلحه را احساس كرد از پاى در آمد و گفت : « عبد الرحمن بن عوف ميان مردم هست ؟ » گفتند : « آرى اى امير مؤمنان اينك اوست » گفت : « پيش بيا و با مردم نماز كن » گويد : عبد الرحمن بن عوف با مردم نماز كرد ، عمر همچنان افتاده بود ، آنگاه وى را برداشتند و به خانه اش بردند . عبد الرحمن بن عوف را خواست و گفت :\r\n« مىخواهم به تو وصيت كنم » گفت : « اى امير مؤمنان بله ، اگر به من بگويى از تو مىپذيرم » گفت : « مقصودت چيست ؟ » گفت : « مىخواهى مرا معين كنى ؟ » گفت : « به خدا نه » گفت : « به خدا هرگز در آن دخالت نمىكنم » گفت : « خاموش بمان\r\nتا به كسانى كه پيمبر خداى صلى الله عليه و سلم\r\n","description":"","footnote":"","page_name":" 2027 ","page_number":360},
  {"content":"\r\nدر گذشت و از آنها راضى بود ، سخن كنم . على و عثمان و زبير و سعد را به نزد من بخوان . » آنگاه گفت : « سه روز در انتظار برادرتان طلحه بمانيد و اگر نيامد كارتان را به سر بريد ، اى على ! ترا به خدا قسم مىدهم ، اگر عهده دار امور مردم شدى بنى هاشم را به گردن مردم سوار مكن . اى عثمان ! ترا به خدا سوگند مىدهم اگر عهده دار امور مردم شدى پسران ابى معيط را به گردن مردم سوار مكن . اى سعد ! ترا به خدا قسم مىدهم اگر عهده دار امور مردم شدى خويشاوندان خود را به گردن مردم سوار مكن » برخيزيد و مشورت كنيد آنگاه كار خويش را به سر بريد ، صهيب با مردم نماز كند . » آنگاه ابو طلحهء انصارى را پيش خواند و گفت : « بر درشان بايست و نگذار كسى پيش آنها رود » آنگاه گفت : « خليفه پس از خويشتن را در بارهء انصار كه به خانه و ايمان پيوسته‌اند سفارش مىكنم كه با نيكانشان نيكى كند و از بدانشان درگذرد ، خليفهء پس از خويش را در باره بدويان سفارش مىكنم كه مايهء اسلامند ، زكات ايشان را بگيرد و به فقيران دهد . خليفه پس از خويش را در بارهء ذميان پيمبر خدا سفارش مىكنم كه به پيمان آنها وفا كند ، خدا يا ابلاغ كردم ؟ راه خليفهء بعدى را هموار كردم » سپس گفت : « اى عبد الله ! برو ببين قاتل كيست ؟ » گفت : « اى امير مؤمنان ابو لؤلؤ غلام مغيرة بن شعبه ترا كشته است » گفت : « حمد خدا را كه مرگ مرا به دست كسى قرار نداد كه يك بار براى خدا سجده كرده باشد . اى عبد الله بن عمر ! پيش عايشه رو و از او بخواه اجازه دهد كه مرا پهلوى پيمبر خدا صلى الله عليه و سلم و ابو بكر به خاك كنند . اى عبد الله بن عمر ! اگر قوم اختلاف كردند با اكثريت باش ، اگر سه و سه شدند با دسته اى باش كه عبد الرحمن\r\n","description":"","footnote":"","page_name":" 2028 ","page_number":361},
  {"content":"\r\nدر آن است . اى عبد الله ! مردم را بيار . » گويد : مهاجران و انصار پيش وى مىآمدند و به او سلام مىگفتند .\r\nعمر مىگفت : « آيا اين با رضاى شما بود ؟ » مىگفتند : « خدا نكند » گويد : كعب نيز با مردم بيامد و چون عمر به دو نگريست شعرى بدين مضمون بر زبان راند :\r\n« كعب سه روز معين كرد كه من بشمارم « ترديد نيست كه سخن همانست كه كعب گفت\r\n« مرا از مرگ باك نيست كه خواهم مرد « مرا از گناه باكست كه از پس گناه آيد » گويد : گفتند : « اى امير مؤمنان چه شود اگر طبيب بخواهى . » طبيبى از مردم بنى الحارث را پيش خواندند كه نبيذى به او خورانيد و نبيذ برون آمد كه رنگ نامشخص داشت .\r\nطبيب گفت : « شير به او بنوشانيد » گويد : « شير سفيد برون آمد ، به او گفتند : « اى امير مؤمنان وصيت كن » گفت : « كرده‌ام » گويد : عمر شب چهار شنبه سه روز مانده از ذى حجه سال بيست و سوم درگذشت .\r\nگويد : صبحگاه چهار شنبه او را ببردند و در خانهء عايشه پهلوى پيمبر خدا صلى الله عليه و سلم و ابو بكر به خاك كردند .\r\nگويد : صهيب بيامد و بر او نماز كرد ، پيش از آن دو تن از اصحاب پيمبر خدا صلى الله عليه و سلم ، على و عثمان ، پيش آمده بودند كه يكى از طرف سر وى آمد و ديگرى از طرف پاى وى آمد ، عبد الرحمن گفت : « لا إله الله چقدر به پيشوايى ، حريصيد ! امير مؤمنان\r\n","description":"","footnote":"","page_name":" 2029 ","page_number":362},
  {"content":"\r\nگفته كه صهيب پيشواى نماز است .\r\nپس صهيب بيامد و بر او نماز كرد گويد : و آن پنج كس وارد قبر وى شدند .\r\nابو جعفر گويد : به قولى در گذشت عمر در غرهء محرم سال بيست و چهارم بود .\r\nابو بكر بن اسماعيل گويد : عمر به روز چهار شنبه چهار روز مانده از ذىحجهء سال بيست و سوم ضربت خورد و روز يكشنبه صبحگاه اول محرم سال بيست و چهارم به خاك رفت و خلافت وى ده سال و پنج ماه و بيست و يك روز بود كه از هنگام در گذشت ابو بكر گذشته بود .\r\nهنگام در گذشت وى بيست و دو سال و نه ماه و سيزده روز از هجرت گذشته بود . روز دوشنبه سه روز رفته از محرم با عثمان بيعت كردند .\r\nراوى گويد : اين را براى عثمان اخنسى نقل كردم و گفت : « خطا كرده اى ،\r\nعمر چهار روز مانده از ذى حجه در گذشت و يك روز از ذى حجه مانده بود كه با عثمان بيعت كردند و خلافت وى از محرم سال بيست و چهارم آغاز شد . » ابو معشر گويد : عمر روز چهار شنبه چهار روز مانده از ذى حجه سال بيست و سوم كشته شد . مدت خلافت وى ده سال و شش ماه و چهار روز بود ، پس از آن با عثمان بيعت كردند .\r\nابو جعفر گويد : به گفتهء مداينى عمر روز چهار شنبه هفت روز مانده از ذى حجه و به گفته ديگر شش روز مانده از ذى حجه ضربت خورد .\r\nخليد بن ذفره گويد : عثمان سه روز رفته از محرم سال بيست و چهارم به خلافت رسيد و بيامد و با مردم نماز عصر كرد و مقررى افزود و فرستادگان روانه كرد و اين رسم شد .\r\nشعبى گويد : سه روز از محرم گذشته بود كه اهل شورى در بارهء عثمان متفق\r\n","description":"","footnote":"","page_name":" 2030 ","page_number":363},
  {"content":"\r\nشدند . وقت پسين رسيده بود و مؤذن صهيب اذان گفته بود و مردم ميان اذان و اقامه فراهم آمده بودند كه عثمان بيامد و با مردم نماز كرد و يكصد به مقررى افزود و كسان به ولايات فرستاد و نخستين كس بود كه چنين كرد .\r\nهشام بن محمد گويد : عمر سه روز مانده از ذى حجه سال بيست و سوم درگذشت و خلافت وى ده سال و شش ماه و چهار روز بود .\r\n\r\nسخن از نسب عمر\r\nبه گفتهء محمد بن اسحاق و هشام بن محمد و على بن محمد نسب عمر چنين بود :\r\nعمر بن خطاب بن نفيل بن عبد العزى ابن رياح بن عبد الله بن قرط بن رزاح بن عبدى بن كعب ابن لوى . كنيهء وى ابو حفص بود . مادرش حنتمه دختر هاشم بن مغيرة بن عبد الله بن عمر بن مخزوم بود .\r\nابو جعفر گويد : او را فاروق مىگفتند ، ميان گذشتگان اختلاف است كه اين نام را كى به او داد . بعضى گفته‌اند كه پيمبر خدا صلى الله عليه و سلم او را به اين نام ناميد .\r\nابو عمر و ذكوان گويد : به عايشه گفتم : « كى عمر را فاروق ناميد ؟ » گفت : « پيمبر خدا صلى الله عليه و سلم » بعضىها گفته‌اند نخستين كسانى كه عمر را به اين نام ناميدند اهل كتاب بودند ، ابن شهاب گويد : شنيده‌ايم كه اهل كتاب نخستين كسانى بودند كه عمر را فاروق گفتند ،\r\nمسلمانان اين را از گفتار آنها نقل مىكردند و نشنيده‌ايم كه پيمبر خدا صلى الله عليه و سلم چنين چيزى گفته باشد\r\n","description":"","footnote":"","page_name":" 2031 ","page_number":364},
  {"content":"\r\n\r\nسخن از وصف عمر\r\nزر بن حبيش گويد : عمر روز عيدى بيرون آمده بود ، يا در تشييع زينب بود ، ديدمش كه تيره رنگ و بلند قامت و طاس و چپدست بود كه با دست راست نيز كار مىكرد ، وقتى راه مىرفت گويى سوار بود .\r\nروايت ديگر از زر هست كه گويد : عمر را به روز عيد ديدم كه پياده و پا برهنه مىرفت ، چپدست بود كه بار است نيز كار مىكرد ، يك برد قطرى پوشيده بود ، از همه كسان بلندتر بود گويى بر مركبى بود و به كسان مىگفت : « اى مردم ! مهاجرت كنيد و مهاجر نما مباشيد » عبد الله بن عامر بن ربيعه گويد : عمر را ديدم كه مردى سپيد روشن بود آميخته به سرخى ، دراز قد و طاس .\r\nقاسم بن محمد گويد : شنيدم كه ابن عمر به وصف عمر مىگفت : « مردى سپيد رنگ بود آميخته به سرخى ، دراز قد ، سپيد موى و طاس . » خالد بن ابى بكر گويد : عمر ريش خود را زرد مىكرد و سر خود را حنا مىبست .\r\n\r\nسخن از مولد و مقدار عمر عمر\r\nاسامة بن زيد بن اسلم به نقل از جدش گويد : شنيدم كه عمر بن خطاب مىگفت :\r\n« چهار سال پيش از آخرين فجار بزرگ تولد يافته‌ام . » ابو جعفر گويد : گذشتگان در بارهء سن عمر اختلاف كرده‌اند بعضىها گفته‌اند وقتى كشته شد پنجاه و پنج سال داشت .\r\n","description":"","footnote":"","page_name":" 2032 ","page_number":365},
  {"content":"\r\nابن عمر گويد : عمر بن خطاب پنجاه و پنج ساله بود كه كشته شد .\r\nابن شهاب نيز گويد : عمر در پنجاه و پنج سالگى كشته شد .\r\nبعضى ديگر گفته‌اند كه وقتى در گذشت پنجاه و سه سال و چند ماه داشت و اين را از هشام بن محمد بن كلبى آورده‌اند .\r\nبعضى ديگر گفته‌اند وقتى در گذشت شصت و سه ساله بود\r\nو اين را از عامر روايت كرده‌اند .\r\nبعضى ديگر گفته‌اند كه شصت و يك ساله بود كه در گذشت و اين را از قتاده روايت كرده‌اند .\r\nبعضى ديگر گفته‌اند شصت ساله بود كه درگذشت و اين ، را از زيد بن اسلم روايت كرده‌اند . محمد بن عمر گويد : به نزد ما اين از گفتارهاى ديگر معتبرتر است .\r\nاز مداينى نيز روايت كرده‌اند كه وقتى عمر درگذشت پنجاه و هفت سال داشت .\r\n\r\nسخن از نام فرزندان و زنان عمر\r\nهشام بن محمد گويد : عمر در جاهليت زينب دختر مظعون را به زنى گرفت كه عبد الله و عبد الرحمن اكبر و حفصه را از او آورد .\r\nعلى بن محمد گويد : در جاهليت مليكه دختر جرول خزاعى را نيز به زنى گرفت كه عبد الله بن عمر را از او آورد و هنگام صلح از او جدا شد ، و از پس عمر ابو الجهم بن حذيفه وى را به زنى گرفت .\r\nمحمد بن عمر گويد : ما در زيد اصغر و عبيد الله ، كه در جنگ صفين با معاويه بود و كشته شد ، ام كلثوم دختر جرول بن مالك بود و اسلام ميان وى و عمر جدايى آورد .\r\n","description":"","footnote":"","page_name":" 2033 ","page_number":366},
  {"content":"\r\nعلى بن محمد گويد : قريبه دختر ابو اميهء مخزومى را نيز در جاهليت به زنى گرفته بود كه هنگام صلح از او نيز جدا شد ، پس از آن عبد الرحمن بن ابو بكر صديق او را به زنى گرفت .\r\nگويند : ام حكيم دختر حارث بن هشام مخزومى را در اسلام به زنى گرفت كه فاطمه را از او آورد سپس طلاقش داد .\r\nمداينى گويد : بقولى او را طلاق نداد .\r\nو نيز جميله خواهر عاصم بن ثابت انصارى را در اسلام به زنى گرفت كه عاصم را از او آورد ، سپس طلاقش داد .\r\nو نيز ام كلثوم دختر على بن ابى طالب را كه مادرش فاطمه دختر پيمبر خدا بود به زنى گرفت و چنان كه گفته‌اند چهل هزار مهر او كرد و زيد و رقيه از او آورد .\r\nو نيز نهيه را كه زنى از مردم يمن بود به زنى گرفت و عبد الرحمن را از او آورد .\r\nمداينى گويد : نهيه عبد الرحمان اصغر را براى عمر آورد كه به قولى كنيز بود . بگفتهء واقدى نيز وى كنيز بود و عبد الرحمن اوسط را براى عمر آورد ، مادر عبد الرحمن اصغر نيز كنيز بود .\r\nفكيهه نيز زن عمر بود كه كنيز بود و زينب را از او آورد كه به گفته واقدى كوچكترين فرزندان عمر بود .\r\nعاتكه دختر زيد بن عمر و بن نفيل را نيز به زنى گرفت كه پيش از آن زن عبد الله بن ابو بكر بوده بود و چون عمر درگذشت زبير بن عوام او را به زنى گرفت .\r\nمداينى گويد : ام كلثوم دختر ابو بكر را نيز به زنى خواست كه صغير بود و در بارهء وى كس پيش عايشه فرستاد كه با ام كلثوم گفت : « كار به اختيار تو است » گفت : « مرا با او كارى نيست »\r\n","description":"","footnote":"","page_name":" 2034 ","page_number":367},
  {"content":"\r\nگفت : « امير مؤمنان را نمىخواهى ؟ » گفت : « نه ، معاشش ساده است و با زنان سختگير است » عايشه كس از پى عمرو بن عاص فرستاد و قصه را با وى بگفت .\r\nگفت : « درست مىكنم . » آنگاه پيش عمر رفت و گفت : « اى امير مؤمنان خبرى شنيده‌ام كه خدا نكند » عمر گفت : « چيست ؟ » گفت : « ام كلثوم دختر ابو بكر را به زنى خواسته اى ؟ » گفت : « بله ، مرا براى او نمىپسندى يا او را براى من نمىپسندى ؟ » گفت : « هيچكدام ولى او نو سال است و در سايهء امير مؤمنان با ملايمت و مدارا بزرگ شده و تو تندخويى و ما از تو مىترسيم و نمىتوانيم هيچيك از خويهاى ترا بگردانيم ، وقتى او با تو در بارهء چيزى مخالفت كند با وى سختى كنى و با فرزند ابو بكر رفتارى كنى كه حق تو نيست » گفت : « عايشه چه مىشود كه با او سخن كرده‌ام » گفت : « عايشه با من ، و بهتر از او به تو نشان مىدهم : ام كلثوم دختر على بن ابى طالب كه بوسيلهء او با پيمبر خدا خويشاوند شوى » مداينى گويد : ام امان دختر عتبة بن ربيعه را نيز به زنى خواست كه او را نپسنديد و گفت : « درش را مىبندد ، خيرش به كس نمىرسد و عبوس مىآيد و عبوس مىرود »\r\n\r\nسخن از وقت اسلام آوردن عمر\r\nابو جعفر گويد : گفته‌اند كه وى پس از چهل و پنج مرد و بيست و يك زن اسلام\r\n","description":"","footnote":"","page_name":" 2035 ","page_number":368},
  {"content":"\r\nآورد .\r\nمحمد بن عبد الله گويد : با پدرم از عمر سخن مىكردم و گفت : « عبد الله بن ثعلبه به من گفت كه عمر از پس چهل و پنج مرد و بيست و يك زن اسلام آورد »\r\n\r\nسخن از بعضى روشهاى عمر\r\nحصين بن مزنى گويد : عمر مىگفت : « مثال عرب ، چون شتر سركش است كه به دنبال كشندهء خويش رود ، كشنده بنگرد كه آن را كجا مىكشد . بخداى كعبه سوگند كه من آنها را به راه مىبرم » حسن گويد : عمر مىگفت : « وقتى در مقامى باشم كه من از آن در كشاكش باشم و مردم به زحمت ، به خدا آن را مقام نبايد گفت تا سرمشق كسان باشم . » ابو يزيد مدينى به نقل از يكى از وابستگان عثمان گويد : به رديف عثمان سوار بودم ، روزى سخت گرم و پر سموم بود ، عثمانى سوى طويلهء زكات رفت ، يكى را ديدم كه تنبان و جبه اى به تن داشت و سر خود را پيچيده بود و شتران را مىزد و به طويلهء شتران زكات مىراند .\r\nعثمان گفت : « پندارى اين كيست ؟ » و چون نزديك شديم ديديم كه عمر بن خطاب است ، عثمان گفت : « به خدا نيرومند و امين همين است . » ابو بكر عبسى گويد : « با عمر بن خطاب و على بن ابى طالب به قرق زكات رفتيم » گويد : عثمان در سايه نشست و نوشتن آغاز كرد على بر سرش ايستاده بود و گفتهء عمر را به وى املا مىكرد ، عمر در آفتاب ايستاده بود ، روزى سخت گرم بود ، عمر دو برد سياه به تن داشت كه يكى را پايينتر از كمر پيچيده بود و يكى ديگر را به سر\r\n","description":"","footnote":"","page_name":" 2036 ","page_number":369},
  {"content":"\r\nپيچيده بود ، شتران زكات را مىشمرد و رنگها و دندانهاى آن را مىنوشت على با عثمان سخن كرد و شنيدم كه مىگفت : « دختر شعيب در كتاب خدا وصف آورده گويد :\r\nاى پدر او را اجير كن كه نيرومند است و امين » آنگاه على به دست خود سوى عمر اشاره كرد و گفت : « نيرومند امين اين است » حسن گويد : عمر مىگفت : « ان شاء الله اگر زنده باشم يك سال ميان رعيت سفر مىكنم ، ميدانم كه مردم را حاجتهاست كه به من نمىرسد : عاملان به من خبر نمىدهند ،\r\nخودشان نيز به من دسترس ندارند ، سوى شام مىروم و دو ماه آنجا مىمانم ، آنگاه سوى جزيره مىروم و دو ماه آنجا مىمانم ، آنگاه سوى مصر مىروم و دو ماه آنجا ميمانم ، آنگاه سوى بحرين مىروم و دو ماه و آنجا مىمانم ، آنگاه سوى كوفه مىروم و دو ماه آنجا مىمانم ، آنگاه سوى بصره مىروم و دو ماه آنجا مىمانم به خدا اين سال خوشى خواهد بود » كعب الاحبار گويد : پيش مردى بنام مالك كه همسايهء عمر بود منزل كردم و گفتم : « چگونه مىتوان پيش امير مؤمنان رفت ؟ » گفت : « در و پرده ندارد . نماز مىكند و مىنشيند و هر كه بخواهد با او سخن مىكند » اسلم گويد : عمر مرا با يك دسته از شتران زكات سوى قرق فرستاد ، لوازم خويش را بر يكى از شتران نهادم و چون خواستم ببرم گفت : « شتران را سان بده » و چنان كردم لوازم مرا بر يكى از شتران زيبا ديد و گفت : « بى مادر ! شترى را گرفته اى كه يك خانواده مسلمان را توانگر مىكند چرا يك شتر نو سال شاشو نگرفتى يا يك شتر كم شير » ابى الدهقانه گويد : به عمر بن خطاب گفتند : « اينجا مردى از اهل انبار هست كه در كار ديوان بصيرت دارد چه شود اگر او را به دبيرى گيرى » عمر گفت : « در اين صورت محرمى از غير مؤمنان گرفته‌ام »\r\n","description":"","footnote":"","page_name":" 2037 ","page_number":370},
  {"content":"\r\nعبد الرحمن بن زيد به نقل از جدش گويد : عمر بن خطاب با مردم سخن كرد و گفت : « قسم بخدايى كه محمد را به حق فرستاد اگر شترى\r\nدر ناحيه شط فرات به ناحق تباه شود بيم دارم كه خداوند در بارهء آن از خاندان خطاب پرسش كند . » ابو زيد گويد : از خاندان خطاب ، خودش را منظور داشت نه كس ديگر را .\r\nابو عمران جونى گويد : عمر به ابو موسى نوشت كه : « هميشه مردم را سرانى هست كه حوايج آنها را عرضه مىدارند ، سران مردم را كه پيش تو هستند گرامى بدار ، براى مسلمان ضعيف همينقدر عدالت بس كه در كار داورى و تقسيم با وى انصاف كنند . » شعبى گويد : يك عرب بدوى پيش عمر آمد و گفت : « شتر من دمل دارد و زخمى است ، مركوبى به من ده . » عمر گفت : « شترت نه دمل دارد ، نه زخم . » گويد : بدوى برفت و شعرى به اين مضمون مىخواند :\r\n« ابو حفص عمر به خدا سوگند خورد « كه شترم نه دمل دارد ، نه زخم « خدايا اگر خطا كرده او را ببخش » عمر گفت : خدايا مرا ببخش و بدوى را پيش خواند و مركوب داد .\r\nمحمد گويد : شنيدم يكى كه با عمر خويشاوند بود از او چيزى خواست . عمر به او تعرض كرد و بيرونش كرد .\r\nگويد : در بارهء او با عمر سخن كردند و گفتند : « اى امير مؤمنان ! فلانى از تو چيز خواست و تعرض كردى و بيرونش كردى » گفت : « از مال خدا مىخواست ، اگر چون شاهى خيانتكار به پيشگاه خدا روم معذور نباشم ، چرا از مال خودم نخواست » گويد : آنگاه ده هزار براى او فرستاد . »\r\n","description":"","footnote":"","page_name":" 2038 ","page_number":371},
  {"content":"\r\nو چنان بود كه وقتى عمر عاملى مىفرستاد چنان كه در روايت طارق بن شهاب آمده مىگفت : « به خدا اينان را نمىفرستم كه مال مردم را بگيرند يا آنها را بزنند .\r\nهر كه اميرش با وى ستم كند جز من اميرى ندارد »\r\nمعدان بن ابى طلحه گويد : عمر بن خطاب ، به روز جمعه با مردم سخن كرد و گفت : « خدايا ترا بر اميران ولايات شاهد مىگيرم كه آنها را فرستادم تا دين و سنت پيمبر را به كسان تعليم دهند و غنيمتشان را ميانشان تقسيم كنند و عدالت كنند و اگر به مشكلى برخوردند به من خبر دهند » ابو حصين گويد : عمر وقتى كسانى را به عاملى مىفرستاد با آنها برون مىشد بدرقه مىكرد و مىگفت : « شما را بر تن امت محمد صلى الله عليه و سلم نگماشته‌ام ، شما را گماشته‌ام كه با آنها نماز كنيد ميانشان به حق قضاوت كنيد ، شما را به تن آنها تسلط نداده‌ام ، عربان را تازيانه مزنيد كه ذليل شوند و دور از وطن بسيار نگه نداريد كه به فتنه افتند ، از آنها غافل نمايند كه محرومشان كنيد . قرآن را خالص بداريد و از محمد صلى الله عليه و سلم روايت نكنيد ، من نيز چون شما عمل مىكنم » گويد : وقتى از يكى از عمال او شكايت مىكردند عامل را با كسى كه شكايت كرده بود رو به رو مىكرد اگر چيز موجب مؤاخذه اى مسلم ميشد از او مؤاخذه مىكرد .\r\nابو فراس گويد : عمر بن خطاب سخن كرد و گفت : « اى مردم ، به خدا من عاملان را سوى شما نمىفرستم كه شما را بزنند يا اموالتان را بگيرند بلكه ميفرستمشان كه شما را دين و سنت آموزند و هر كه با وى جز اين كنند پيش من آرد ، بخدايى كه جان عمر را به فرمان دارد از او قصاص مىگيرم » در اين وقت عمرو بن عاص برجست و گفت : « اى امير مؤمنان اگر يكى از امراى مسلمانان كه بر رعيت گماشته شده يكى از رعيت خويش را تاديب كند قصاصش مىكنى ؟ »\r\n","description":"","footnote":"","page_name":" 2039 ","page_number":372},
  {"content":"\r\nگفت : « آرى بخدايى كه جان عمر را به فرمان دارد از او قصاص مىگيرم چگونه قصاص نگيرم كه پيمبر خدا صلى الله عليه و سلم را ديدم كه از خويشتن قصاص مىگرفت ، مسلمانان را مزنيد كه ذليل شوند و دور از وطن بسيار نگهداريد كه به فتنه افتند از حقوقشان بازشان مداريد كه كافر شوند و در باتلاقها مقرشان ندهيد كه تباه شوند . »\r\nو چنان بود كه عمر شخصاً عسسى مىكرد و بر منازل مسلمانان مىگذشت و از وضع ايشان خبر مىگرفت .\r\nبكر بن عبد الله مزنى گويد : عمر بن خطاب به در عبد الرحمن بن عوف آمد و در را بزد ، زنى بيامد و در را بگشود و گفت : « وارد نشو تا من بروم و به جاى خودم بنشينم » عمر وارد نشد تا او بنشست و گفت : « درآى » پس عمر وارد شد و گفت : « چيزى هست ؟ » زن غذايى براى وى آورد كه بخورد ، عبد الرحمن به نماز بود و عمر به دو گفت : « اى مرد مختصر كن » در اين وقت عبد الرحمن سلام نماز بگفت و رو به عمر كرد و گفت : « اى امير مؤمنان ! در اين وقت به چه كار آمده اى ؟ » گفت : « گروهى بر كنار بازار فرود آمده‌اند و از دزدان مدينه بر انها بيمناكم بيا برويم از آنها نگهبانى كنيم » گويد : برفتند و در بازار بر يك بلندى نشستند و گفتگو همى كردند در آن حال چراغى بديدند ، عمر گفت : « مگر نگفته بودم كه پس از خواب چراغ روشن نباشد ؟ » پس از آن برفتند و جمعى را ديدند كه به شراب نشسته بودند ، عمر گفت :\r\n« برويم كه شناختمش . » گويد : صبحگاهان كس پيش او فرستاد و گفت : « فلانى ! دوش تو و يارانت به شراب نشسته بوديد »\r\n","description":"","footnote":"","page_name":" 2040 ","page_number":373},
  {"content":"\r\nگفت : « اى امير مؤمنان ! از كجا دانسته اى ؟ » گفت : « خودم ديدم » گفت : « مگر خدا ترا از تجسس منع نكرده ؟ » گويد : « و عمر از او در گذشت . » بكر بن عبد الله مزنى گويد : عمر از روشن نگهداشتن چراغ منع كرده بود به سبب آنكه موش فتيله را مىكشيد و به سقف خانه مىافكند و آتش مىگرفت كه در آن روزگار سقف خانه از شاخهء خرما بود .\r\nزيد بن اسلم به نقل از پدرش گويد : با عمر بن خطاب سوى حره واقم رفتم ، چون به ضرار رسيديم آتشى افروخته ديديم » عمر گفت : « اسلم ! كاروانيست كه در شب و سرما مانده به طرف آنها رويم » گويد : « دوان برفتيم و چون نزديك آنها رسيديم زنى بود\r\nبا فرزندان خويش و ديگى بر آتش بود و كودكان مىناليدند » عمر گفت : « سلام بر شما اى صاحبان نور » و نخواست بگويد اى صاحبان آتش ! زن گفت : « سلام بر تو نيز باد » عمر گفت : « پيش بيايم ؟ » گفت : « به نيكى پيش آى يا بگذر » عمر نزديك شد و گفت : « قصه شما چيست ؟ » گفت : « در شب و سرما مانده‌ايم » گفت : « چرا اين كودكان مينالند ؟ » گفت : « از گرسنگى » عمر گفت : « در اين ديگ چيست ؟ » گفت : « آبى است كه كودكان را به بهانهء آن ساكت كنم تا به خواب روند\r\n","description":"","footnote":"","page_name":" 2041 ","page_number":374},
  {"content":"\r\nخدا ميان ما و عمر حكم كند » گفت : « خدايت بيامرزد ، عمر از حال شما چه خبر دارد ؟ » زن گفت : « عهده دار امور ماست و از ما غافل است ! » عمر رو به من كرد و گفت : « برويم » گويد : دوان بيامديم تا به دار الدقيق رسيديم ، لنگه اى را با يك پاره پيه برون آورد و گفت : « بر دوش من نه » گفتم : « من آن را به دوش مىكشم » گفت : « آن را بر دوش من نه » و اين را دو بار يا سه بار گفت كه هر بار مىگفتم :\r\n« من آن را به دوش مىبرم » عاقبت به من گفت : « بى مادر ! به روز قيامت تو گناه مرا به دوش مىكشى ؟ » من لنگه را بر دوش وى نهادم كه به راه افتاد ، من نيز با وى به راه افتادم و دوان برفتيم تا پيش زن رسيديم و لنگه را پيش وى افكند و مقدارى آرد در آورد و گفت :\r\n« تو بريز و من بهم مىزنم » ، آنگاه بنا كرد زير ديگ بدمد ، ريشى بزرگ داشت و دود را از لابلاى ريش او مىديدم . دميد تا ديگ پخته شد و زن آن را به زمين نهاد عمر گفت : « چيزى بيار » و زن سينىاى بياورد و ديگ را در آن ريخت .\r\nعمر گفت : « به آنها بخوران ، من پهن مىكنم . » گويد : چنين كرد تا سير شدند و باقى را پيش زن نهاد و برخاست ، من نيز برخاستم .\r\nزن مىگفت : « خدايت پاداش خير دهاد ، تو به خلافت از امير مؤمنان شايسته ترى » عمر مىگفت : « سخن نيك بگو اگر پيش امير مؤمنان روى انشاء الله مرا آنجا خواهى يافت . » آنگاه از زن كناره گرفت ، سپس نزديك رفت و چون حيوان درنده كمين كرد\r\n","description":"","footnote":"","page_name":" 2042 ","page_number":375},
  {"content":"\r\nبه او گفتم : « اين كار تو نيست » اما جواب نمىداد تا وقتى كه كودكان به بازى و خنده پرداختند پس از آن بخفتند و آرام شدند .\r\nآنگاه عمر برخاست و حمد خدا مىكرد و گفت : « اسلم ! از گرسنگى بىخواب شده بودند و ميگريستند نخواستم بروم تا آنها را آسوده ببينم » و چنان بود كه وقتى عمر مىخواست به اقتضاى صلاح مسلمانان به چيزى فرمانشان دهد يا از چيزى منعشان كند از كسان خويش آغاز مىكرد و اندرز مىداد ، تهديد مىكرد كه خلاف فرمان وى نكنند .\r\nسالم گويد : وقتى عمر به منبر مىشد و مردم را از چيزى منع مىكرد كسان خويش را فراهم مىكرد و مىگفت : « مردم را از فلان و فلان چيز منع كرده‌ام ، مردم به شما چنان مىنگرند كه پرنده به گوشت نظر دارد . به خدا هر كس از شما مرتكب آن شود عقوبتش او را دو برابر مىكنم » ابو جعفر گويد : عمر در بارهء اهل شبهه سختگير بود و در مورد حق سخت مصر بود تا بگيرد . در بارهء تكليف خود ملايم بود تا انجام دهد و نسبت به ضعيفان رؤف و نازك دل بود .\r\nزيد بن اسلم گويد : تنى چند از مسلمانان با عبد الرحمن بن عوف سخن كردند و گفتند : « با عمر بن خطاب سخن كن ما از او ميترسيم تا آنجا كه ، به خدا ، نمىتوانيم چشم به او بدوزيم » گويد : عبد الرحمن بن عوف اين را با عمر بگفت .\r\nعمر گفت : « واقعا چنين گفتند ، چندان با آنها ملايمت كرده‌ام كه به سبب آن از خدا بيمناكم ، به خدا ترس من از آنها بيش از ترسى است كه از من دارند » عاصم گويد : عمر يكى را عامل مصر كرد ، يك روز كه بر يكى از راههاى مدينه مىگذشت شنيد كه يكى مىگفت : « خدا را اى عمر ، كسى را عامل كرده اى كه خيانت مىكند ، مىگويى به من مربوط نيست و عامل تو چنين مىكند »\r\n","description":"","footnote":"","page_name":" 2043 ","page_number":376},
  {"content":"\r\nگويد : عمر عامل را خواست و چون بيامد عصا و جبه و گوسفندانى به او داد و گفت : « اين گوسفندان را بچران كه پدرت گوسفندچران بوده است » گويد : نام وى عياض بن غنم بود . بعد او را بخواست و سخنى بر زبان راند و گفت : « اگر بازت برم » آنگاه وى را به عملش باز برد و گفت : « بايد تعهد كنى كه جامهء نازك نپوشى و بر اسب تركى ننشينى » ابن خزيمة بن ثابت انصارى گويد : چنان بود كه وقتى عمر يكى را عامل مىكرد دستورى براى او مىنوشت و جمعى از مهاجران و انصار را شاهد آن مىكرد\r\nو شرط مىكرد كه بر اسب تريكى ننشيند و غذاى خوب نخورد و جامة نازك نپوشد و در به روى محتاجان نبندد » عمران گويد : وقتى عمر محتاج مىشد پيش مأمور بيت المال مىرفت و از او قرض مىگرفت ، بسا مىشد كه عمر تنگدست بود و مأمور بيت المال مىآمد و مطالبه مىكرد و از پى او مىرفت و عمر براى رهايى از او حيله مىكرد و وقتى مقرريش مىرسيد دين خود را مىپرداخت » ابو براء بن معرور گويد : روزى عمر برون شد و به منبر رفت و چنان بود كه بيمارىاى داشت ، گفته بودند عسل بخورد و ظرف عسلى در بيت المال بود ، گفت :\r\n« اگر اجازه دهيد آن را برمىدارم و گر نه بر من حرام است . »\r\n\r\nنام امير مؤمنان براى عمر\r\nابو جعفر گويد : نخستين كسى كه امير مؤمنان نام گرفت عمر بن خطاب بود ، سپس اين رسم شد و خليفگان تاكنون اين نام را به كار مىبرند .\r\nام عمر و كوفى دختر حسان به نقل از پدرش گويد : وقتى عمر به خلافت رسيد\r\n","description":"","footnote":"","page_name":" 2044 ","page_number":377},
  {"content":"\r\nگفتند : « اى خليفه پيمبر خدا » عمر گفت : « وقتى خليفهء ديگر بيايد اين كار دراز شود كه گوينده اى خليفهء خليفهء خليفهء پيمبر خداى ، شما مؤمنانيد و من امير شمايم » پس او را امير مؤمنان نام كردند .\r\nاحمد بن عبد الصمد گويد : از ام عمرو پرسيدم كه چند سال دارى ؟\r\nگفت : « يكصد و سى و سه سال »\r\nجابر گويد : يكى به عمر بن خطاب گفت : « اى خليفهء خدا » گفت : « خدا خلافت تو كند . » گفت : « خدا مرا فداى تو كند » گفت : « در اين صورت خدايت زبون مىكند »\r\n\r\nتاريخ نهادن عمر\r\nابو جعفر گويد : عمر نخستين كس بود كه تاريخ نهاد و تاريخ نوشت و اين ، چنان كه در روايت محمد بن عمر آمده به سال شانزدهم هجرت و ماه ربيع الاول بود از پيش سبب نوشتن تاريخ را كه چگونه بود ياد كرده‌ايم .\r\nعمر نخستين كس بود كه نامه ها را تاريخ نهاد و با گل مهر زد و نخستين كس بود كه بيت المال داشت و نخستين كس بود كه به شب كار عسس كرد و نخستين كس بود كه به سبب هجا عقوبت كرد و نخستين كس بود كه فروش كنيزان فرزند آورده را منع كرد و نخستين كس بود كه در نماز ميت چهار تكبير مقرر داشت كه پيش از آن چهار و پنج و شش تكبير مىگفتند و نخستين كس بود كه كسان را تازيانه زد و هم او نخستين كس بود كه در ماه رمضان نماز شب را به جماعت كرد و به ولايات نوشت و دستور داد كه چنين كنند و اين چنان كه در روايت محمد بن عمر آمده بسال چهاردهم بود ،\r\n","description":"","footnote":"","page_name":" 2045 ","page_number":378},
  {"content":"\r\nدو قارى براى مردم نهاد يك قارى كه با مردان نماز كند و قارى ديگر كه با زنان نماز كند .\r\n\r\nعمر تازيانه به دست گرفت و ديوان ترتيب داد\r\nوى نخستين كس بود كه تازيانه به دست گرفت و كسان را با آن بزد و نخستين كس بود كه ديوان ترتيب داد و كسان را به تربيت قبايل نوشت و مقررى معين كرد .\r\nجبير بن حويرث گويد : عمر بن خطاب با مسلمانان در كار ترتيب ديوانها مشورت كرد ، على بن ابى طالب گفت : « هر سال اموالى را كه پيش تو فراهم مىشود تقسيم كن و چيزى از آن نگه مدار » عثمان بن عفان گفت : « مال بسيار هست و به همهء مردم مىرسد ، اگر شمار نشوند كه گرفته از نگرفته معلوم باشد بيم دارم كه كار آشفته شود » وليد بن هشام بن مغيره گفت : « اى امير مؤمنان به شام رفته‌ام و شاهان آنجا را ديده‌ام كه ديوانى ترتيب داده‌اند و سپاهى منظم كرده‌اند تو نيز ديوانى ترتيب ده و سپاهى منظم كن » عمر به گفتهء او كار كرد ، عقيل بن ابى طالب و مخرمة بن نوفل\r\nو جبير بن معطم را كه از نسب شناسان قريش بودند خواست و گفت : « كسان را به ترتيب مقامشان بنويسيد . » آنها نيز نوشتند و از بنى هاشم آغاز كردند ، ابو بكر و قوم وى را پيش از بنى هاشم آوردند و عمر و قوم وى را به سبب خلافت از دنبال آن نوشتند .\r\nو چون عمر در آن نگريست گفت : « خوش داشتم چنين باشد ، اما نخست خويشان پيمبر را به ترتيب قرابتشان بنويسيد و عمر را به جايى نهيد كه خدا نهاده\r\n","description":"","footnote":"","page_name":" 2046 ","page_number":379},
  {"content":"\r\nاست . » اسامة بن زيد بن اسلم به نقل از جدش گويد : عمر بن خطاب را ديدم كه وقتى كتاب را بر او عرضه كردند ، بنى تيم به دنبال بنى هاشم بودند و بنى عدى به دنبال بنى تيم بودند و شنيدم كه مىگفت : « عمر را به جاى خودش باز بريد و از خويشاوندان پيمبر به ترتيب قرابت آغاز كنيد . » گويد : بنى عدى پيش عمر آمدند و گفتند : « تو خليفهء پيمبر خدايى » گفت : « يا خليفهء ابو بكرم كه ابو بكر خليفهء پيمبر خدا بود . » گفتند : « چنين باشد . چه شود اگر خودت را به جايى كه اين قوم نهاده‌اند بنهى . » گفت : « به ، به ، بنى عدى ! مىخواهيد بار خويش را بر دوش من نهيد و - كارهاى نيك من به سبب شما تباه شود ! نه به خدا ، صبر كنيد تا دعوتتان كنند و گر چه دفتر را بر شما ببندند ، و گر چه شما را در آخر كسان نويسند . مرا دو يار بوده كه به راهى رفته‌اند اگر مخالفت آنها كنم خلافكار باشم به خدا بركت دنيا و اميد ثواب آخرت را بر اعمال خويش به سبب محمد صلى الله عليه و سلم داريم كه مايهء شرف ماست و قوم وى اشرف عربانند و هر كه به او نزديكتر شريفتر . عربان شرف از پيمبر خدا يافته‌اند ، شايد نسب بعضىشان از پس پدرهاى فراوان با وى تلاقى كند ، نسب ما با پدرهاى كم با وى تلاقى مىكند ، آنگاه تا آدم به هم پيوسته‌ايم معذلك به خدا اگر به روز قيامت عجمان با اعمال بيايند و ما بدون اعمال بياييم آنها از ما به محمد نزديكترند . هيچكس به خويشاوندى ننگرد و براى ثواب خدا عمل كند كه هر كه از عمل باز ماند نسبش كارى نسازد . » حزام بن هشام كعبى به نقل از پدرش گويد : عمر بن خطاب را ديدم كه ديوان خزاعه را مىبرد و در قديد فرود مىآمد .\r\nمردم خزاعه در قديد پيش وى مىشدند و هيچ زنى ، دوشيزه يا بيوه ، غايب نمىماند ، مقرريشان را به دستشان ميداد ، آنگاه\r\n","description":"","footnote":"","page_name":" 2047 ","page_number":380},
  {"content":"\r\nمىرفت و در عسفان فرود مىآمد و چنان مىكرد . چنين بود تا در گذشت .\r\nسايب بن يزيد گويد : شنيدم كه عمر بن خطاب مىگفت : « بخدايى كه جز او خدايى نيست - اين را سه بار گفت - هر كه هست در اين مال حقى دارد بدهند يا ندهند ، هيچكس بيش از ديگرى حق ندارد مگر بندهء مملوك . من نيز مانند يكى از آنها هستم اما هر كدام را مرتبه اى هست بر مبناى كتاب خدا ، و نصيبها كه از پيمبر خدا صلى الله عليه و سلم داشته‌ايم و كوششى كه مرد ، در اسلام كرده و حاجتى كه مرد دارد ، به خدا اگر بمانم ، سهم چوپان كوهستان صنعا از اين مال همانجا كه هست به دو رسد . » اسماعيل بن محمد گويد : اين سخنان را براى پدرم ياد كردم و او حديث را شناخت .\r\nسايب بن يزيد گويد : به نزد عمر بن خطاب اسبانى ديدم كه بر كفل آن داغ زده بود و در راه خدا بداشته بودند .\r\nدر روايت سلمان هست كه عمر به دو گفت : « من پادشاهم يا خليفه‌ام ؟ » سلمان گفت : « اگر يك درم يا كمتر يا بيشتر از خراج سرزمين مسلمانان را به ناحق خرج كنى پادشاهى و خليفه نيستى . » ابو هريره گويد : خدا ابن حنتمه را بيامرزاد . در سال رمادت ديدمش كه دو جوال بر پشت مىبرد و يك ظرف روغن به دست داشت و با اسلم دست به دست مىكردند\r\nو چون مرا ديد گفت : « ابو هريره از كجا مىآيى ؟ » گفتم : « از همين نزديكى » من نيز كمك او شدم و بار را ببرديم تا به صرار رسيديم ، كه جمعى نزديك به بيست خانواده از طايفهء محارب آنجا بود .\r\nعمر گفت : « چرا آمده‌ايد ؟ » گفتند : « از ندارى . » پوست مردار را كه كباب كرده بودند و مىخوردند و استخوانهاى نرم شده را\r\n","description":"","footnote":"","page_name":" 2048 ","page_number":381},
  {"content":"\r\nكه مىبلعيدند به ما نشان دادند ، عمر را ديدم كه رداى خويش را بيفكند و جامه به خويش پيچيد و پيوسته براى آنها طبخ كرد تا سير شدند آنگاه اسلم را سوى مدينه فرستاد تا چند شتر بياورد و آنها را بر نشاند و به صحرا برد و آنجا مقر داد و جامه پوشانيد و پيوسته پيش آنها و ديگران مىرفت تا خدا بليه را برداشت .\r\nهشام بن خالد گويد : از عمر بن خطاب شنيدم كه مىگفت : « آرد نريزيد تا آب گرم شود آنگاه كم كم بريزيد و بهم بزنيد كه نان بيشتر ميدهد و گوله نمىشود . » راشد بن سعد گويد : مالى پيش عمر بن خطاب آوردند كه آن را ميان مردم تقسيم كردن گرفت و كسان بر وى ازدحام كردند ، سعد بن ابى وقاص بيامد و مردم را پس زد تا به عمر رسيد ، عمر او را با تازيانه بزد و گفت : « آمدى و از سلطهء خدا در زمين بيم نكردى خواستم به تو بفهمانم كه سلطهء خدا در زمين از تو بيم ندارد . » شفا دختر عبد الله گويد : جوانانى را ديدم كه آرام ميرفتند و آهسته سخن مىكردند .\r\nگفتم : « اين چيست ؟ » گفتند : « اينان زاهدانند . » گفتم : « به خدا عمر بلند سخن مىكرد و شتابان مىرفت و كسان را به سختى مىزد اما به خدا زاهد واقعى او بود . »\r\nعبد الله بن عامر گويد : عمر يكى را در كار برداشتن چيزى كمك كرد كه گفت :\r\n« اى امير مؤمنان فرزندانت برايت سودمند باشند » گفت : « نه ، خدا مرا از آنها بى نياز كند » عمر بن مجاشع گويد : عمر بن خطاب مىگفت : « قدرت عمل آنست كه عمل امروز را به فردا نگذارى و امانت آنست كه نهان و آشكار يكى باشد . از خدا عز و جل بترسيد كه تقوى سبب احتياط است و هر كه از خدا بترسد در كار وى محتاط شود . »\r\n","description":"","footnote":"","page_name":" 2049 ","page_number":382},
  {"content":"\r\nموسى بن عقبه گويد : جمعى پيش عمر آمدند و گفتند : « نانخور زياد است و زندگى سخت ، مقررى ما را بيفزاى » گفت : « خودتان كرده‌ايد ، زنان مكرر برده‌ايد و از مال خدا عز و جل خدمه گرفته‌ايد . به خدا دلم مىخواست من و شما در دو كشتى بوديم به دل دريا كه ما را به شرق و غرب مىبرد . آنگاه مردم مىتوانستند يكى از خودشان را به خلافت بردارند كه اگر عدالت مىكرد پيرو او ميشدند و اگر ستم مىكرد او را مىكشتند » طلحه گفت : « بهتر بود مىگفتى اگر به خطا رفت عزلش مىكردند » گفت : « نه كشتن بيشتر مايهء ترس بعدى مىشود ، از جوان و بزرگزاده قريش بترسيد كه تا راضى نباشد آرام نگيرد و بهنگام خشم خنده كند و به بالا و زير دست اندازى كند . » زيد بن اسلم گويد : عمر مىگفت : « ما كسى را كه قرض مىداد بخيل مىدانستيم كار به هميارى بود . » ابن عباس گويد : عمر به بعضى قرشيان گفت : « شنيده‌ام مجلسها داريد و چون دو كس با هم نشينند گفته شود از ياران فلانند\r\nيا از همنشينان فلانند ، تا آنجا كه مجالس ، خاص شده است ، به خدا اين براى دينتان زيان دارد ، براى اعتبارتان زيان دارد ، براى مناسباتتان زيان دارد ، گويى مىبينم كسى كه پس از شما آيد گويد : اين راى فلانى است كه اسلام را قسمتها كردند . مجلسهاتان را با هم كنيد و با هم بنشينيد كه الفتتان بيشتر شود و كسان بهتر از شما حساب برند . » آنگاه گفت : « خدايا آنها از من خسته شده‌اند ، من نيز از آنها خسته شده‌ام از خودم سير شده‌ام آنها نيز از من سير شده‌اند . نمىدانم حادثه براى كداممان خواهد بود ، ميدانم كه دسته اى دارند ، پس مرا سوى خويش ببر » ابراهيم بن محمد به نقل از پدرش گويد : عبد الله بن ابى ربيعه اسبانى در مدينه نگه داشت و عمر بن خطاب او را منع كرد ، با وى سخن كردند كه به عبد الله اجازه\r\n","description":"","footnote":"","page_name":" 2050 ","page_number":383},
  {"content":"\r\nدهد ، گفت : « اجازه نمىدهم مگر علف اسبان را از بيرون مدينه بيارد . » و او چند اسب بست و علف آن را از زمينى كه در يمن داشت مىآوردند .\r\nمجالد گويد : جماعتى با عمر بن خطاب از مردى سخن آوردند و گفتند : « اى امير مؤمنان بزرگواريست كه چيزى از شر نمىداند . » گفت : « در اين صورت آسانتر دچار شر مىشود . »\r\n\r\nنقل بعضى سخنان عمر\r\nعروة بن زبير گويد : عمر سخن كرد و حمد و ثناى خدا كرد ، چنان كه بايد و خدا عز و جل و روز جزا را به ياد كسان آورد سپس گفت : « اى مردم مرا به كار شما گماشتند اگر اميد نداشتم كه بهتر و نيرومندتر از شما باشم و به حل مهمات امور تواناتر ، اين كار را عهده نمىكردم .\r\nهمين كار عمر را بس كه پيوسته انديشهء حساب دارم كه حقوقتان را چگونه بگيرم و بكى بدهم و با شما چگونه رفتار كنم . بارى از خدا مىخواهم كه اگر خدا عز و جل به مرحمت و كمك و تأييد خويش عمر را در نيابد تكيه به نيرو و تدبير خويش نتواند كرد . » بار ديگر سخن كرد و گفت :\r\n« خدا عز و جل كار شما را به من سپرده و مىدانم چه چيز برايتان سودمندتر است و از خدا مىخواهم كه مرا به انجام آن كمك كند و در اين مورد نيز چون موارد ديگر مراقب من باشد ، و در كار تقسيم ميان شما عدالتى را كه فرمان داده به من الهام كند كه من مردى مسلمانم و بنده اى ضعيف ، مگر خدا عز و جل كمك كند . انشاء الله اين خلافت شما كه به عهده گرفته‌ام خوى مرا دگر نكند ، كه بزرگى خاص خدا عز و جل است و چيزى\r\n","description":"","footnote":"","page_name":" 2051 ","page_number":384},
  {"content":"\r\nاز آن به بندگان تعلق ندارد . كسى نگويد كه عمر از وقتى بخلافت رسيده ديگر شده . خويشتن را نيك مىشناسم و كار خويش را براى شما روشن مىكنم :\r\nهر كه را حاجتى باشد يا ستمى ديده باشد ، يا چيزى از رفتار ما را نپسندد ، به من بگويد كه من يكى از شما هستم . » « آشكار و نهان در كار محرمات و عرضها از خدا بترسيد ، به حق پابند باشيد و بهمديگر تعدى مكنيد كه قضاوت پيش من افتد كه من با هيچ كس تساهل نمىكنم . صلاح شما را دوست دارم و خوش ندارم كه ملامتتان كنم . غالب شما در ديارى اقامت داريد كه نه كشت هست نه شيرده ، مگر آنچه خدا سوى آن آرد ، خدا عز و جل كرم بسيار بشما وعده داد و من مسئول امانت و وضع موجودم . ان شاء الله از آنچه در دسترس من هست مراقبت مىكنم و بكس وا نمىگذارم و آنچه را دور از من است جز بوسيلهء امينان و نيكخواهان عامه مراقبت نتوانم ، و ان شاء الله امانت خويش را جز به آنها نمىسپارم . » بار ديگر سخن كرد و پس از حمد و ثناى خدا و صلوات پيغمبر گفت :\r\n« اى مردم بعضى طمعها فقر است و بعضى نوميديها توانگريست .\r\nشما چيزها فراهم مىكنيد كه نمىخوريد و چيزها آرزو داريد كه به آن نمىرسيد . در خانه برويد تا مدت معين\r\nبروزگار پيغمبر خدا صلى الله عليه و سلم ، با وحى سر و كار داشتند ، هر كه چيزى را نهان مىداشت وى را بنهان مىگرفتند و هر كه چيزى را عيان مىكرد ، او را به عيان مىگرفتند ، اخلاق نيك خويش را بما بنماييد كه نهانها را خدا بهتر داند ، هر كه چيزى بما نمايد و پندارد كه نهان وى نيك است ، تصديق او بكنيم و هر كه ظاهرى نكو نمايد ، گمان نيك به دو بريم . بدانيد كه بعضى بخلها شعبه اى از نفاق است . براى خويشتن نكو انفاق كنيد و هر كه از بخل جان خويش مصون ماند جزو رستگاران است . اى مردم ! مقام خويش\r\n","description":"","footnote":"","page_name":" 2052 ","page_number":385},
  {"content":"\r\nرا پاكيزه داريد و امور خويش را سامان دهيد و از پروردگار خويش بترسيد . جامه قباطى بزنان خويش مپوشيد كه اگر جوانى نكند وصف او چنين كنند . اى مردم ! خوش دارم كه بى سود و زيان سر بسر جان برم .\r\nاميدوارم اگر كم يا بيش ميان شما باشم به حق عمل كنم ، ان شاء الله ، و هر مسلمانى اگر چه در خانهء خود باشد حقى كه از مال خدا دارد به او رسد و براى گرفتن آن تلاش نكند و رنج نبرد . اموالى را كه روزيتان كرده سامان دهيد . اندك با مدارا بهتر از بسيار با خشونت . قتل يك جور مرگ است كه به نيك و بد مىرسد . شهيد آن كس است كه جان در راه خدا دهد ، اگر كسى از شما شتر خواهد ، شتر بلند تنومند گيرد و با عصاى خويش آن را تربيت كند و اگر سر سخت بود بفروشد . » بار ديگر سخن كرد و گفت :\r\n« خدا را در اين بركت آخرت و دنيا كه بى خواست و تقاضا بشما داد ، شكر مقرر است و حجت تمام . خدا شما را كه چيزى نبوديد براى خويش و عبادت خويش آفريد ، مىتوانست شما را ناچيزترين مخلوق خويش كند ، شما را مخلوق معتبر خويش كرد و مطيع چيزى جز خويش نكرد و هر چه را در آسمانها و زمين هست مسخر شما كرد و نعمتهاى عيان و نهان خويش را بشما داد و بدشت و دريا برنشاند و از بركات روزى داد مگر سپاسگزارى كنيد ،\r\nبشما گوش و چشم داد ، بعضى نعمتهاى خدا عام بنى آدم است و بعضى را خاص اهل دين شما كرد . اما همه نعمتهاى عام و خاص را در دوران و زمان و طبقه شما نهاده و هر يك از اين نعمتها را كه خاص يكى كرده اگر ميان كسان تقسيم كند از شكر آن در مانند و حقگزارى آن نتوانند مگر به يارى خدا و ايمان به خدا و پيمبر وى .\r\n« اين زمين را بشما سپرده‌اند كه بر مردمش تسلط يافته‌ايد خدا دينتان\r\n","description":"","footnote":"","page_name":" 2053 ","page_number":386},
  {"content":"\r\nرا ظفر داد و بيرون دين شما جز دو امت مخالفت نمانده كه يكى به خدمت اسلام و مسلمانان در است و كار شما مىكند كه لوازم معاش و حاصل رنج و عرق جبينشان را مىگيرند : زحمت آنها مىبرند و منفعت شما مىبريد . و امت ديگر شب و روز منتظر حوادث خدا و سطوت اوست و خدا دلهايشان را از ترس آكنده است پناهگاهى ندارند كه آنجا روند و مقرى ندارند كه در آن محفوظ مانند ، سپاههاى خدا عز و جل به آنها تاخته و به عرصهء آنها فرود آمده با معاش مرفه و مال فراوان و فرستادگان پياپى و حفاظت مرزها ، باذن خداى و عافيت جليل عام كه اين امت از آغاز اسلام بهتر از آن نبوده ، و حمد خداى ، با فتوح بزرگ در هر ديار ، و با اين همه نعمت كه شمار آن نتوان كرد و مقدار آن نتوان دانست و اداى حق آن نتوان كرد . شكر شاكران و ذكر ذاكران و كوشش كوشندگان بجايى نرسد مگر به يارى و مرحمت و لطف خداى . از خدايى كه جز او خدايى نيست و ما را به اين امتحان آورده مىخواهيم كه عمل بطاعت و شتاب در كار رضايت خويش را نصيب ما كند .\r\nبندگان خدا ، امتحان خدا را به ياد آريد و در مجلسهاتان تنها و دو به دو از خدا بخواهيد كه نعمت خويش را بر شما تمام كند كه خدا بموسى فرمود : قوم خويش را از تاريكيها بروشنى بر و ايام خدا را بيادشان آر .\r\nو هم او به محمد صلى الله عليه و سلم فرمود : به ياد آريد كه در اين سرزمين اندك و زبون بوديد .\r\n« اگر آن وقت كه زبون بوديد و از بركات دنيا محروم بوديد ، به راه حق مىرفتيد و بدان خوشدل بوديد و معرفت خدا و دين خدا داشتيد و بسبب آن اميد خير پس از مرگ داشتيد ، باز چيزى بود ، اما چنان بوديد كه معاشتان از همه كسان سختتر بود و جهلتان به خدا از همه راسختر بود . اگر اين دين كه خدايتان نصيب كرد\r\nبراى دنيايتان\r\n","description":"","footnote":"","page_name":" 2054 ","page_number":387},
  {"content":"\r\nجز اين فايده نداشت كه مايه اطمينان آخرت است كه همه آنجا مىروند و همچنان در تنگى معاش بوديد ، حق بود كه بدان سخت دلبسته باشيد و آن - را بر دينهاى ديگر غلبه دهيد ، چه رسد به اينكه بركت دنيا و حرمت آخرت را براى شما هر كدامتان با هم بخواهد فراهم آورده است . پس مىبايد دلهايتان را بداريد ، جز آنجا كه حق خدا را شناخته باشيد و بدان عمل كنيد و جان خويش را بطاعت وى واداريد و در عين مسرت از نعمت ، بر آن بيمناك باشيد كه مبادا از دست برود و انتقال و تحويل يابد كه هيچ چيز چون كفران ، سبب زوال نعمت نشود ، شكر ، مايه ايمنى از تغيير است و موجب نمو نعمت و سبب زيادت . به خاطر خدا امر و نهى شما بر من واجب است .\r\n\r\nسخن از رثاها كه در بارهء عمر گفتند\r\nهشام بن عروه گويد : زنى بر عمر مىگريست و مىگفت : « چه غمى در مصيبت عمر دارم غمى كه پخش شد و همه انسانها را گرفت . » مغيرة بن شعبه گويد : وقتى عمر بمرد دختر ابى حنتمه بر او بگريست و گفت : « دريغ از عمر كه محنتها را ببرد و كارها را سامان داد فتنه ها را محو كرد و سنتها را زنده كرد ، پاكدامن برفت و بر كنار از عيب . » و هم مغيرة بن شعبه گويد : وقتى عمر را به گور كردند پيش على رفتم ، مىخواستم چيزى در بارهء عمر از او بشنوم ، بيرون آمد و از سر و ريشش آب مىچكيد كه غسل مىكرده بود ، جامه اى به تن داشت و ترديد نداشت كه خلافت به دو مىرسد گفت :\r\n« خدا پسر خطاب را بيامرزاد ، دختر ابى حنتمه راست گفت كه از خير خلافت بهره برد و از شر آن خلاص شد ، به خدا او نگفت به زبانش نهاده بودند . »\r\n","description":"","footnote":"","page_name":" 2055 ","page_number":388},
  {"content":"\r\nسعيد بن مسيب گويد : عمر به حج رفت و چون به ضجنان رسيد گفت : « خدايى جز خداى بزرگ و الا نيست كه هر كه را هر چه خواهد دهد . من شتران خطاب را در اين دره ميچرانيدم ، جبه اى پشمين داشتم ، خطاب تند خو بود و وقتى كار مىكردم خسته‌ام مىكرد و اگر كوتاهى مىكردم كتكم مىزد . اكنون چنان شده‌ام كه ميان من و خدا كس نيست . »\r\nوليد مكى گويد : « روزى عمر نشسته بود ، مردى لنگ نمودار شد كه شتر لنگى را مىكشيد و چون پيش عمر رسيد شعرى بخواند و عمر گفت لا حول و لا قوة الا بالله ، مرد از لنگى شتر شكايت كرد ، عمر شتر را بگرفت و او را بر شتر سرخى نشاند و توشه داد كه برفت . » پس از آن عمر سوى حج رفت و در اثناى راه سوارى به دو رسيد و شعرى بدين مضمون خواند :\r\n« هيچكس چون تو اى پسر خطاب ما را راه نبرد .\r\n« و از پس پيمبر صاحب كتاب هيچكس « چون تو ، اى پسر خطاب « با نزديك و دور نكويى نكرد .\r\nو عمر او را تازيانه زد و گفت : « پس ابو بكر چه شد ؟ » عبد الملك بن نوفل گويد : عمر عتبة بن ابى سفيان را عامل كنانه كرد ، و چون پيش عمر باز گشت مالى آورد كه به دو گفت : « اى عتبه اين چيست ؟ » گفت : « مالى همراه خويش بردم و با آن تجارت كردم . » گفت : « چطور در اين سفر مال همراه خود بردى ؟ » و آن را به بيت المال داد .\r\nو چون عثمان به خلافت رسيد به ابو سفيان گفت : « اگر آنچه را عمر از عتبه گرفته بخواهى به تو پس مىدهم . »\r\n","description":"","footnote":"","page_name":" 2056 ","page_number":389},
  {"content":"\r\nابو سفيان گفت : « اگر با رفيق سلف خود مخالفت كنى راى مردم در بارهء تو بد شود ، خلاف سلف خود مكن كه خلف تو خلاف تو كند . »\r\nزيد بن اسلم به نقل از پدرش گويد : هند دختر عتبه پيش عمر بن خطاب رفت و چهار هزار از بيت المال قرض خواست كه با آن تجارت كند و ضامن آن باشد . عمر بداد . هند سوى ديار كلب رفت و به خريد و فروش پرداخت . آنگاه خبر يافت كه ابو سفيان و عمرو بن ابى سفيان پيش معاويه رفته‌اند و از ديار كلب سوى او رفت . و چنان بود كه ابو سفيان او را طلاق داده بود .\r\nمعاويه به دو گفت : « مادر ! براى چه آمده اى ؟ » گفت : « آمدم ترا ببينم ، پسرم ! عمر را مىشناسى كه براى خدا كار مىكند ، پدرت سوى تو آمد ، بيم كردم چيز بسيار به او دهى كه شايستهء آنست اما مردم ندانند از كجا به او داده اى و ترا ملامت كنند و عمر نيز ملامتت كند و هرگز اين را نبخشد . » پس معاويه يكصد دينار پيش پدر و برادر فرستاد و جامه داد و مركب داد و عمر اين را بسيار شمرد . ابو سفيان گفت : « اين را بسيار مگير كه هند از كار اين بخشش و مشورت بر كنار نبوده » و چون همگى باز گشتند ابو سفيان به هند گفت : سود كردى ؟ » گفت : « خدا بهتر داند كالايى به مدينه مىبرم . » و چون به مدينه رسيد و بفروخت از زيان شكايت كرد .\r\nعمر به دو گفت : « اگر مال من بود به تو مىبخشيدم اما مال مسلمانان است .\r\nاين مشورتى است كه ابو سفيان از آن بر كنار نبوده » و كس فرستاد و او را بداشت تا مال را بداد .\r\nعمر به ابو سفيان گفت : « معاويه چقدر به تو داد ؟ » گفت : « يكصد دينار . » احنف گويد : « وقتى عمر براى كسان مقررى تعيين مىكرد عبد الله بن عمير\r\n","description":"","footnote":"","page_name":" 2057 ","page_number":390},
  {"content":"\r\nكه پدرش در جنگ كشته شده بود پيش وى آمد و گفت : « اى امير مؤمنان براى من مقررى معين كن . » اما عمر به دو اعتنا نكرد ، عبد الله دست به او زد ، عمر گفت : « فهميدم » آنگاه رو به وى كرد و گفت : « كيستى ؟ » گفت : « عبد الله بن عمير » عمر گفت : « يرفا ! ششصد تا و يك حله به او بده » يرفا پانصد به او داد كه نپذيرفت و گفت : « امير مؤمنان گفت ششصد به من بدهى آنگاه پيش عمر رفت و به او خبر داد . » عمر گفت : « ششصد با يك حله به او بده » و يرفا بداد .\r\nآنگاه عبد الله حله اى را كه عمر به او داده بود به تن كرد و پوشش خويش را بينداخت .\r\nعمر گفت : « پسركم ! لباست را بردار كه براى كارت باشد و اين يكى براى زينت » ابن عباس گويد : در يكى از سفرهاى عمر همراه وى بودم ، شبى كه راه مىپيموديم - پيموديم به او نزديك شدم و ديدم كه تازيانه را به جلو خود زد و شعرى به اين مضمون خواند :\r\n« به خدا دروغ مىگوييد كه محمد كشته شود « و ما به دفاع از او ضربت نزنيم و جنگ نكنيم .\r\n« وى را تسليم نخواهيم كرد تا در اطراف . و « از پاى درآييم « و از فرزندان و زنان خويش غافل مانيم آنگاه استغفر الله گفت و باز شعرى به اين مضمون خواند :\r\n« هيچ شترى بر جهاز خود كسى را\r\n","description":"","footnote":"","page_name":" 2058 ","page_number":391},
  {"content":"\r\n« نكوتر و درست پيمانتر از محمد « بر نداشته است . » آنگاه بار ديگر گفت : « استغفر الله اى ابن عباس ! چرا على همراه ما نيامد ؟ » « گفتم : « نمىدانم . » گفت : « اى ابن عباس ! پدر تو عموى پيمبر بود و تو پسر عم پيمبرى چه چيز قومتان را از شما باز داشت ؟ » گفتم : « نميدانم » گفت : « ولى من مىدانم ، خلافت شما را خوش نداشتند . » گفتم : « چرا ؟ » گفت : « خدايا ببخش ، خوش نداشتند كه پيمبرى و خلافت را با هم داشته باشيد و بدان بباليد . شايد بگوييد ابو بكر آن را به ناروا گرفت . به خدا نه ، ابو بكر مآلانديش بود اگر آن را به شما داده بود با وجود خويشاونديتان سودتان نمىداد ، قصيدهء شاعر شاعران زهير را براى من بخوان كه مطلع آن چنين است :\r\n« اذا ابتدرت قيس بن عيلان غاية من المجد من يسبق اليها يسود و من قصيده را همى خواندم تا صبح دميد . » آنگاه گفت سورهء واقعه را بخوان و من واقعه را خواندم . پس از آن فرود آمد و نماز كرد و سورهء واقعه را در نماز خواند .\r\nو هم ابن عباس گويد : عمر بن خطاب و بعضى ياران وى از شعر سخن داشتند .\r\nيكيشان گفت : « فلانى شاعرتر است . » ديگرى گفت : « فلانى شاعرتر است . » گويد : در اين اثنا من رسيدم . عمر گفت : « كسى آمد كه اين را از همه كس بهتر مىداند . »\r\n","description":"","footnote":"","page_name":" 2059 ","page_number":392},
  {"content":"\r\nآنگاه به من گفت : « اى ابن عباس شاعر شاعران كيست ؟ » گفتم : « زهير بن سلمى . » گفت : « از شعر او چيزى بيار كه دليل اين سخن گيريم . » گفتم : « در مدح قومى از بنى عبد الله بن غطفان چنين گويد :\r\n« اگر قومى به سبب كرم « و نياكان و بزرگواريشان « بر فراز خورشيد مىنشستند « اينان نشسته بودند « قومى كه پدرشان سنان است « و پاكيزه‌اند و مواليدشان پاكيزه است « به وقت آرامش انسند « و چون بجنبند جن باشند « و چون فراهم آيند بخشندگان و دليران باشند « از بس نعمت كه دارند محسود كسانند « خدا سبب حسد را از ايشان نگيرد . » عمر گفت : « نكو گفته و گمان ندارم هيچكس چون اين طايفه بنى هاشم شايستهء اين سخنان باشد بسبب فضيلت پيمبر خدا صلى الله عليه و آله و سلم و قرابتى كه با وى دارند » گفتم : « اى امير مؤمنان باز داشت ؟ » گفتم : « اگر ندانم امير مؤمنان بگويد تا بدانم . » عمر گفت : « خوش نداشتند كه نبوت و خلافت در شما فراهم آيد و بر قوم\r\n","description":"","footnote":"","page_name":" 2060 ","page_number":393},
  {"content":"\r\nخويش بباليد ، قريش براى خويش برگزيد و به جا كرد و موفق بود . » گفتم : « اى امير مؤمنان اگر اجازهء سخن دهى و خشم از من بدارى سخن كنم . » گفت : « اى ابن عباس ! بگوى . » گفتم : « اى امير مؤمنان اينكه گفتى قريش براى خويش برگزيد و بجا كرد و موفق بود اگر قريش از همانجا كه خداى عز و جل براى او برگزيده براى خويش برگزيده بود بجا كرده بود و اعتراض و حسد نبود . اما اينكه گفتى خوش نداشتند كه ما نبوت و خلافت را با هم داشته باشيم خدا عز و جل در وصف قومى گويد : آنچه را كه خدا نازل كرده بود خوش نداشتند و خدا اعمالشان را محو كرد . » عمر گفت : « بىخيال ، به خدا اى ابن عباس ! چيزها از تو شنيده بودم كه نمىخواستم بپذيرم مبادا مقامت به نزد من كاهش گيرد . » گفتم : « اى امير مؤمنان چه بوده ؟\r\nكه اگر حق باشد روا نباشد مقام مرا به نزد تو كاهش دهد و اگر باطل باشد ، باطل را از خاطر خويش برانم . » عمر گفت : « شنيده‌ام مىگويى خلافت را به ستم و حسد از ما بگردانيدند . » گفتم : « اى امير مؤمنان اينكه گفتى به ستم ، براى نادان و خردور معلوم شده و اينكه گفتى به حسد ، ابليس نيز به آدم حسد برد و ما فرزندان محسود اوييم . » عمر گفت : « بىخيال ! به خدا اى بنى هاشم دلهايتان به حسدى خو گرفته كه نرود و كينه اى كه زوال نگيرد . » گفتم : « اى امير مؤمنان ! آرام باش و دلهاى كسانى را كه خدا ناپاكى از آنها ببرده و به كمال پاكيشان رسانيده به حسد و كينه موصوف مدار كه دل پيمبر خدا - صلى الله عليه و سلم از دلهاى بنى هاشم بود . » عمر گفت : « اى ابن عباس ! از من دور شو . » گفتم : « چنين مىكنم . »\r\n","description":"","footnote":"","page_name":" 2061 ","page_number":394},
  {"content":"\r\nو چون خواستم بر خيزم از من شرم كرد و گفت : « اى ابن عباس ! بجاى خويش باش ، به خدا كه حق ترا رعايت مىكنم و به دلخوشى تو علاقه دارم . » گفتم : « اى امير مؤمنان مرا بر تو و همه مسلمانان حقى هست كه هر كه رعايت آن كند صواب كرده و هر كه رعايت نكند خطا كرده . » گويد : آنگاه عمر برخاست و برفت .\r\nاياس بن سلمه به نقل از پدرش گويد : عمر بن خطاب به بازار گذشت ، تازيانه را همراه داشت و ضربهء ملايمى به من زد كه به كنار لباسم خورد و گفت : « از راه كنار برو . » گويد : سال بعد مرا ديد و گفت : « سلمه ! قصد حج دارى ؟ » گفتم : « آرى . » پس دست مرا بگرفت و به خانهء خويش برد و ششصد درم به من داد و گفت :\r\n« اين را خرجى حج كن و بدان كه اين به عوض ضربهء ملايمى است كه به تو زدم . » گفتم : « اى امير مؤمنان ! من آن را فراموش كرده بودم . » گفت : « ولى من فراموش نكرده بودم . » سلمة بن كهيل گويد : عمر بن خطاب مىگفت : « اى گروه رعيت ! ما را بر شما حقى هست كه در غياب من نيكخواهى كنيد و بر نيكى كمك كنيد ، هيچ تحملى به نزد خدا خوشتر و سودمندتر از تحمل و ملايمت پيشوا نيست . اى گروه رعيت ! لجاجى به نزد خدا منفورتر و بدخيمتر از لجاج و اصرار پيشوا نيست . اى گروه رعيت ! هر كه زير دستان خود را به سلامت دارد خدا سلامت را از بالا سوى وى آرد . »\r\nعمران بن سواده گويد : با عمر نماز صبح كردم ، سورهء سبحان را و سوره اى با آن خواند ، آنگاه برفت و من با او برفتم » گفت : « حاجتى دارى ؟ » گفتم : « حاجتى دارم . »\r\n","description":"","footnote":"","page_name":" 2062 ","page_number":395},
  {"content":"\r\nگفت : « دنبال من بيا . » گويد : « از دنبال وى برفتم ، چون وارد خانه شد اجازه ورود به من داد ، ديدمش بر تختى نشسته بود كه روى آن چيزى نبود . » گفتم : « پندى دارم . » گفت : « مرحبا به پندگوى صبحگاه و شبانگاه . » گفتم : « امت تو چهار چيز را بر تو عيب مىگيرند . » گويد : سر تازيانه را به چانه نهاد و ته آن را به ران خويش تكيه داد و گفت :\r\n« بگوى . » گفتم : مىگويند : « عمره را در ماه‌هاى حج حرام كرده اى اما پيمبر خدا صلى - الله عليه و سلم و ابو بكر چنين نكرده‌اند و حلال است . » گفت : « حلال است اما اگر در ماه‌هاى حج عمره كنند آن را بجاى حج بس پندارند و سالشان از دست برود و حجشان ناقص ماند كه نورى از نور خداست .\r\nدرست گفتى . » گفتم : « مىگويند : متعهء زنان را حرام كرده اى در صورتى كه خدا روا داشته كه با دادن يك مشت درم تمتع گيريم و پس از سه روز جدا شويم . » گفت : « پيمبر خدا صلى الله عليه و سلم آن را به هنگام ضرورت حلال كرد آنگاه مردم به گشايش رسيدند ، خبر ندارم كه كسى از مسلمانان بدان عمل كرده باشد و بدان باز گشته باشد . اكنون هر كه خواهد به دادن يك مشت درم زنى به نكاح گيرد و از پس سه روز به طلاق جدا شود ، درست گفتى . » گفتم : « و كنيز را اگر فرزند آرد ، بى آنكه صاحبش آزادش كند ، آزاد دانسته اى . » گفت : « حرمتى را به حرمتى پيوستم و جز نيكى نمىخواستم ، از خدا آمرزش مىخواهم . »\r\n","description":"","footnote":"","page_name":" 2063 ","page_number":396},
  {"content":"\r\nگفتم : « از خشونت تو با رعيت و رفتار تندت شكايت دارند . » گويد : تازيانه را برگرفت و دست بدان كشيد و تا به آخر برد ، آنگاه گفت :\r\n« من با محمد بر يك شتر رفتم ، در غزاى قرقرة الكدر با او صلى الله عليه و سلم بر يك شتر بودم ، به خدا مىچرانم و سير مىكنم ، آب مىدهم و سيراب مىكنم ، با احمق خشونت مىكنم ، مزاحم را توبيخ مىكنم ،\r\nاز حرمت خويش دفاع مىكنم ، لجوج را مىكشانم ، رباينده را دنبال مىكنم ، توبيخ بسيار مىكنم و كتك كمتر مىزنم ، عصا بالا مىبرم اما با دست پس مىزنم ، اگر چنين نبود معذور نبودم . » گويد : اين سخن به معاويه رسيد و گفت : « رعيت خويش را خوب مىشناخت . » محمد گويد : شنيدم كه عثمان گفته بود : « عمر به منظور رضاى خدا كسان و خويشان خود را محروم مىداشت و من به منظور رضاى خدا به كسان و خويشان خود چيز مىدهم مانند عمر سه كس پيدا نميشود . » ابى سليمان گويد : به مدينه رفتم و وارد يكى از خانه ها شدم . عمر بن خطاب را ديدم كه روپوشى قطران آلود داشت و شتران زكات را قطران مىماليد . » ابو وايل گويد : عمر مىگفت : « اگر آنچه را اكنون مىدانم از پيش دانسته بودم مازاد اموال توانگران را مىگرفتم و بر مهاجران فقير تقسيم مىكردم . » اسود بن يزيد گويد : وقتى فرستادگان پيش عمر مىآمدند در بارهء اميرشان مىپرسيد و نكوئى او مىگفتند .\r\nمىگفت : « به عيادت بيمار مىرود ؟ » مىگفتند : « آرى . » مىگفت : « رفتار وى با ضعيف چگونه است . آيا بر در معطل نمىماند ؟ » اگر در بارهء يكى از اين خصايل ، جواب منفى بود او را عزل مىكرد .\r\nعمرو گويد : عمر بن خطاب مىگفت : « چهار چيز هست كه از امور اسلام است\r\n","description":"","footnote":"","page_name":" 2064 ","page_number":397},
  {"content":"\r\nمن آن را از ميان نمىبرم و ترك نمىكنم : توانايى در فراهم آوردن مال خداى و چون فراهم آورديم بجايى نهيم كه خدا فرمان داده و ما خاندان عمر بجا مانيم و به دست ما و به نزد ما چيزى از آن نباشد .\r\nو مهاجران كه زير سايهء شمشيرها به سر مىبرند دير نمانند و بسيار مقيم نباشند و از غنيمت خدا به آنها و نانخورانشان به وفور داده شود و من مراقب نانخورانشان باشم تا باز آيند .\r\nو انصار كه خدا عز و جل را از مال خويش سهم دادند و با عامهء ناس جنگيدند از نيكوكارشان بپذيرند و از بدكارشان در گذرند و در كار خلافت با آنها مشورت شود .\r\nو بدويان كه ريشه عرب و مايهء اسلامند ، زكاتشان به حق گرفته شود و دينار و درهم گرفته شود و همه را به فقيران و مستمندانشان باز دهند .\r\nعبد الله بن عمر گويد : عمر مىگفت : « مىدانم كه كسان هيچكس را با اين دو مرد برابر نمىكنند كه پيمبر خدا صلى الله عليه و سلم ميان آنها و جبرئيل راز گويى مىكرد و از او مىگرفت و به آنها القا مىكرد . »\r\n\r\nقصه شورى\r\nعمرو بن ميمون اودى گويد : وقتى عمر ضربت خورد به او گفتند : « اى امير مؤمنان چه شود كه جانشينى تعيين كنى ؟ » گفت : « كى را جانشين كنم ! اگر ابو عبيدة بن جراح زنده بود او را جانشين مىكردم و اگر پروردگارم مىپرسيد مىگفتم : شنيدم كه پيمبرت مىگفت كه وى امين امت است ، اگر سالم وابستهء ابو حذيفه زنده بود او را جانشين مىكردم و اگر پروردگارم مىپرسيد مىگفتم : شنيدم كه پيمبرت مىگفت كه سالم خدا را بسيار\r\n","description":"","footnote":"","page_name":" 2065 ","page_number":398},
  {"content":"\r\nدوست دارد . »\r\nيكى به او گفت : « يكى را به تو نشان مىدهم : عبد الله بن عمر . » گفت : « خدايت بكشد كه از اين گفته خدا را منظور نداشتى ، واى بر تو ! چگونه كسى را جانشين كنم كه از طلاق دادن زنش درمانده است . ما را به كار شما دلبستگى نيست . دل بستهء آن نبودم كه براى يكى از خاندان خويش بخواهم . اگر خير بود از آن برگرفتيم و اگر شر بود از جمع ما براى عمر بس است كه همين بس . از خاندان عمر يكى را به حساب كشند و از كار امت محمد پرسند . من كه خويشتن را به زحمت انداختم و كسان خويش را محروم داشتم ، اگر سر به سر نجات يابم كه نه و بال باشد نه پاداش ، نيكروز خواهم بود . اينك مىنگرم : اگر جانشين معين كنم آنكه بهتر از من بود جانشين تعيين كرد و اگر نكنم آنكه بهتر از من بود نكرد و خدا دين خويش را بى سامان نخواهد گذاشت . » آنگاه برفتند و باز آمدند و گفتند : « اى امير مؤمنان چه شود كه وصيت كنى ؟ » گفت : « پس از آن سخنان كه با شما گفتم مصمم شدم كه بنگرم و كارتان را به مردى سپارم كه بهتر از همه ، شما را به راه حق مىبرد - و به على اشاره كرد - آنگاه بىخود شدم و مردى را ديدم كه به باغى در آمد كه درختان آن را غرس كرده بود و بنا كرد هر چه تازه و رسيده بود بچيند و بر دارد و زير خويش نهد و دانستم كه خدا فرمان خويش را اجرا مىكند و عمر را مىبرد ، نمىخواهم در زندگى و مرگ مسئول اين كار باشم اينك شما و اين چند تن كه پيمبر خدا صلى الله عليه و سلم گفت كه اهل بهشتند سعيد بن زيد بن عمرو بن نفيل از آن جمله است اما وى را وارد نمىكنم ، بلكه اين شش تن : على و عثمان ، پسران عبد مناف ، و عبد الرحمن و سعد ، خالگان پيمبر خدا صلى الله عليه و سلم ، و زبير بن عوام ، حوارى پيمبر خدا صلى الله عليه و سلم ، و پسر عمهء او طلحة الخير بن عبيد الله يكى را از ميان خودشان انتخاب كنند و چون يكى را به خلافت برداشتند از او پشتيبانى كنيد و كمك كنيد و اگر يكى از شما را امين كرد امانت وى\r\n","description":"","footnote":"","page_name":" 2066 ","page_number":399},
  {"content":"\r\nرا ادا كند .\r\nآنگاه برون آمدند ، عباس به على گفت : « با آنها مرو . » گفت : « مخالفت را خوش ندارم . » گفت : « در اين صورت بد مىبينى . » صبحگاهان عمر ، على و عثمان و سعد و عبد الرحمن بن عوف و زبير بن عوام را پيش خواند و گفت : « نگريستم و چنان ديدم كه شما سران و سالاران قوميد و اين كار جز در ميان شما نخواهد بود ، كه پيمبر خدا صلى الله عليه و سلم وقتى در گذشت از شما راضى بود ، اگر به استقامت گراييد از مردم بر شما بيم ندارم اما بيم دارم اختلاف كنيد و مردم اختلاف كنند ، با اجازهء عايشه به اطاق او رويد و مشورت كنيد و يكى از خودتان را انتخاب كنيد . »\r\nآنگاه گفت : به « اطاق عايشه مرويد همين نزديكى باشيد . » و سر خود را بگذاشت كه خون از او روان شده بود .\r\nآنها برفتند و آهسته گويى كردند ، آنگاه صداهايشان بلند شد .\r\nعبد الله بن عمر گفت : « سبحان الله هنوز امير مؤمنان نمرده » عمر بشنيد و متوجه شد و گفت : « بس كنيد » وقتى من مردم سه روز به مشورت سر كنيد ، در اين اثنا صهيب با مردم نماز كند بايد پيش از آنكه روز چهارم بيايد اميرى از خودتان معين كرده باشيد عبد الله بن عمر به مشورت حضور داشته باشد ولى حقى به خلافت ندارد ، طلحه در اين كار شريك شما است ، اگر در اثناى سه روز آمد در مشورت حضور يابد اگر سه روز گذشت و نيامد كار خويش را به سر بريد . كار طلحه چه مىشود ؟\r\nسعد بن ابن ابى وقاص گفت : « كار طلحه با ما ، ان شاء الله مخالفت نميكند . » عمر گفت : « اميدوارم ان شاء الله مخالفت نكند چنان پندارم كه يكى از اين دو مرد ، على و عثمان ، به خلافت مىرسد : اگر عثمان خليفه شود مردى سست راى است و اگر على خليفه شود مردى شوخ طبع است و مىتواند به راه حقشان ببرد ، اگر\r\n","description":"","footnote":"","page_name":" 2067 ","page_number":400},
  {"content":"\r\nسعد را خليفه كنيد شايستهء آنست و گر نه خليفه از او كمك گيرد كه من او را به سبب خيانت يا ضعف معزول نكردم . عبد الرحمن بن عوف صاحب حد براست و كاردان و كار ساز و محافظى از جانب خداى دارد ، سخنش بشنويد . » آنگاه به ابو طلحهء انصارى گفت : « اى ابو طلحه ! خدا عز و جل از دير باز اسلام را به شما نيرو داده است ، پنجاه كس از انصار را برگزين و اين جمع را وادار كن كه يكى را از خودشان انتخاب كنند . » به مقداد بن اسود گفت : « وقتى مرا در گور نهاديد اين جمع را در اطاقى نگهدار تا يكى را از خودشان انتخاب كنند . » به صهيب گفت : « سه روز با مردم نماز كن و على و عثمان و زبير و سعد و عبد الرحمن بن عوف و طلحه را اگر آمد به يك جا در آر . عبد الله بن عمر را نيز حاضر كن اما حقى به خلافت ندارد ، بر سر آنها بايست ، اگر پنج كس همسخن شدند و يكى نپذيرفت سرش را بكوب يا گردنش را به شمشير بزن . اگر چهار كس همسخن شدند و به يكى رضايت دادند و دو كس نپذيرفتند ، گردنشان را بزن ، اگر سه كس به يكى از خودشان رضايت دادند و سه كس ديگر بيكى از خودشان رضايت دادند عبد الله بن عمر را حكم كنيد و به هر گروه راى داد يكى از خودشان را انتخاب كنند . اگر به حكم عبد الله بن عمر رضايت ندادند با جمعى باشيد كه عبد الرحمن بن عوف جزو آنهاست و باقى را اگر از راى جمع بگشتند بكشيد . » آنگاه بيرون شدند ، على با جمعى از بنى هاشم كه با وى بودند گفت : « اگر قومتان ، اين ترتيب را به كار بندند هرگز به خلافت نرسيد » عباس بيامد به او گفت : « از ما بگشت . » عباس گفت : « از كجا دانستى ؟ »\r\nگفت : « عثمان را قرين مىكرد و گفت : با اكثريت باشيد اگر دو كس به يكى رضايت دادند و دو كس به يكى رضايت دادند با كسى باشيد كه عبد الرحمن بن عوف\r\n","description":"","footnote":"","page_name":" 2068 ","page_number":401},
  {"content":"\r\nبا آنهاست . سعد با پسر عمهء خود عبد الرحمان مخالفت نمىكند ، عبد الرحمن داماد خاندان عثمان است و اختلاف نمىكند ، عبد الرحمن خلافت به عثمان مىدهد . اگر دو تن ديگر با من باشند سودم ندهند در صورتى كه به يكى از آنها بيشتر اميد ندارم . » عباس گفت : « در هر مورد با تو چيزى گفتم ، عاقبت با خبر ناخوشايند پيش من آمدى . هنگام وفات پيمبر خدا صلى الله عليه و سلم گفتم : از او بپرس خلافت با كيست و نكردى . پس از وفات پيمبر گفتم : در اين كار شتاب كن و نكردى . وقتى عمر تو را جزو شورى نام برد گفتم : جزو آنها نشو و نشنيدى ، يك چيز از من بشنو جمع هر چه با تو بگويند بگو نه ، مگر آنكه ترا خليفه كنند . از اين گروه بترس كه پيوسته ما را از خلافت دور مىكنند تا ديگرى براى خلافت ما قيام كند و با شرى به دست افتد كه خير در آن بىاثر باشد . » على گفت : « اگر عثمان بماند آنچه را كرده به يادش مىآرم و اگر بميرد خلافت را دست به دست برند و اگر چنين كنند مرا چنان بينند كه خوشايندشان نباشد . » آنگاه شعرى به تمثيل اين سخن خواند و به يكسو نگريست و ابو طلحه را ديد و حضور او را خوش نداشت . ابو طلحه گفت : « اى ابو الحسن ! نگران مباش » وقتى عمر در گذشت و جنازهء او را بياوردند على و عثمان گفتگو انداختند كه كدامشان بر او نماز كنند ، عبد الرحمن بن عوف گفت : « هر دوتان خواهان امارتيد ، اما در اين كار حقى نداريد ، اين كار صهيب است كه عمر او را جانشين كرد كه سه روز پيشواى نماز باشد تا اين كسان در بارهء پيشوايى همسخن شوند . » و صهيب بر عمر نماز كرد .\r\nوقتى عمر را به گور كردند مقداد اهل شورى را در خانهء مسور بن مخرمه و به قولى در بيت المال و بقولى در اطاق عايشه و به اجازهء او فراهم آورد كه پنج كس بودند ، ابن عمر نيز با آنها بود . طلحه غايب بود . ابو طلحه را گفتند كه كس را پيش آنها نگذارد . عمرو بن عاص و مغيرة بن شعبه بيامدند و بر در نشستند كه سعد سنگ\r\n","description":"","footnote":"","page_name":" 2069 ","page_number":402},
  {"content":"\r\nبه آنها پرانيد تا برخاستند و گفت : « مىخواهيد بگوييد حضور داشتيم و جزو اهل شورى بوديم . » آنگاه جمع در كار خلافت همچشمى كردند و سخن بسيار در ميان رفت .\r\nابو طلحه گفت :\r\n« من از اينكه خلافت را رد كنيد بيشتر بيم داشتم تا اينكه در بارهء آن همچشمى كنيد . بخدايى كه عمر را ببرد بر سه روزى كه معين شده نخواهم افزود پس از آن در خانه‌ام مىنشينم ببينم چه مىكنيد . » عبد الرحمن گفت : « كدامتان از خلافت كنار مىزند و عهده دار اين كار مىشود كه به افضل جماعت دهد ؟ » هيچكس پاسخ نداد .\r\nگفت : « من از آن كنار مىزنم . » عثمان گفت : « من زودتر از همه رضايت مىدهم كه شنيدم پيمبر خدا صلى الله عليه و سلم مىگفت : « در زمين امين است و در آسمان امين . » جمع گفتند : « ما نيز رضايت مىدهيم . » على خاموش بود .\r\nعبد الرحمن گفت : « اى ابو الحسن چه مىگويى ؟ » گفت : « تعهد كن كه حق را مرجح شمارى و تابع هوس نشوى و خويشاوند را مرجح ندارى و از خير خواهى امت باز نمانى . » عبد الرحمن گفت : « تعهد كنيد كه بر ضد كسى كه تبديل و تغيير آرد با من باشيد و به هر كه انتخاب كردم رضايت دهيد به شرط تعهد در پيشگاه خدا كه خويشاوند را به سبب خويشاوندى مرجح ندارم و از خير خواهى مسلمانان باز نمانم » ، از آنها پيمان گرفت و پيمان داد .\r\nآنگاه به على گفت : « تو مىگويى به سبب خويشاوندى پيمبر و سابقه و خدمت مؤثر در كار دين بيش از همه حاضران شايستگى خلافت دارم » و بى جا نيست ، اما اگر كار از تو بگردد و به تو نرسد كدام يك از اين جمع را براى اين كار شايسته تر مىدانى ؟ »\r\n","description":"","footnote":"","page_name":" 2070 ","page_number":403},
  {"content":"\r\nگفت : « عثمان » آنگاه با عثمان خلوت كرد و گفت : « تو مىگويى : پيرى از بنى عبد منافم و داماد پيغمبر خدا و عموزادهء وى كه سابقه و حرمت دارم - و بى جا نيست - و نبايد اين كار از من بگردد . ولى اگر به تو ندهند كداميك از اين جمع را شايسته تر ميدانى ؟ » گفت : « على » آنگاه عبد الرحمان با زبير خلوت كرد و نظير سخنانى كه با على و عثمان گفته بود با وى بگفت و او گفت : « عثمان » آنگاه با سعد خلوت كرد و با او سخن كرد و او گفت : « عثمان » آنگاه على پيش سعد آمد و گفت : « ترا به حق خويشاوندى اين پسرم با پيمبر خدا و به حق خويشاوندى عمويم حمزه با خودت كه با عبد الرحمن بر ضد من به نفع عثمان همدست نشوى كه كارى كه از من ساخته است از عثمان ساخته نيست » عبد الرحمن شبها بگشت و ياران پيمبر خدا و سران سپاهها را كه سوى مدينه آمده بودند با اشراف قوم بديد و با آنها مشورت كرد و با هر كه خلوت كرد عثمان را نام برد . شبى كه صبحگاه آن مدت به سر مىرسيد از آن پس كه بيشتر شب را به تلاش بود به خانه مسور بن مخرمه آمد\r\nو او را بيدار كرد و گفت : « تو در خوابى و من همه شب چشم به هم نزده‌ام ، برو زبير و سعد را بخوان » . چون بخواندشان در انتهاى مسجد در صفه اى كه مجاور خانهء مروان بود از زبير آغاز كرد و گفت : « اين كار را با دو پسر عبد مناف واگذار » گفت : « نصيب من از آن على است » آنگاه به سعد گفت : « من و تو خويشاوندى نزديك داريم نصيب خود را به من واگذار تا انتخاب كنم » گفت : « اگر خودت را انتخاب مىكنى بله ولى اگر عثمان را انتخاب خواهى\r\n","description":"","footnote":"","page_name":" 2071 ","page_number":404},
  {"content":"\r\nكرد من على را بيشتر مىپسندم اى مرد با خويشتن بيعت كن و ما را آسوده كن و سرفرازمان كن » گفت : « اى ابو اسحاق من خودم را از خلافت كنار زده‌ام كه انتخاب كنم و اگر چنين نكرده بودم و اختيار با من بود خلافت را نمىخواستم كه آن را بخواب چون باغى سبز پر علف ديده‌ام كه نرى بيامد كه نرى معتبرتر از آن نديده بودم و بگذشت گويى ببرى بود و به آنچه در باغ بود ننگريست و از باغ برفت و منحرف نشد از آن پس شترى از دنبال وى بيامد و از پى وى برفت تا از باغ برون شد . آنگاه نرى پر رونق بيامد كه مهار خود را مىكشيد و به راست و چپ مينگريست و به راه آن دو تن پيشين مىرفت و از باغ برون شد آنگاه شتر چهارم در آمد و در باغ چريد . نه به خدا من چهارمى نمىشوم از پس ابو بكر و عمر كس بجاى آنها نيايد كه مردم از او راضى شوند . » سعد گفت : « بيم دارم ضعف بر تو چيره شده باشد كار خويش را به سر بر ، كه دستور عمر را دانسته اى » آنگاه زبير و سعد برفتند ، مسور بن مخرمه على را بخواند و عبد الرحمن مدتى دراز با وى آهسته گويى كرد ، على ترديد نداشت كه خلافت از اوست ، آنگاه برخاست و مسور را براى آوردن عثمان فرستاد و با وى آهسته گويى كرد تا اذان صبح آن دو را از هم جدا كرد .\r\nعمرو بن ميمون گويد : عبد الله بن عمر به من گفت : « اى عمرو ! هر كه بگويد از سخنانى كه عبد الرحمن بن عوف با على و عثمان گفت خبر دارد ندانسته گفته است . » گويد : قضاى پروردگار بر عثمان قرار گرفت و چون نماز صبح بكردند گروه را فراهم آورد و كس فرستاد و مهاجرانى را كه در مدينه بودند با اهل سابقه و حرمت از انصار و سران سپاه بياورد كه فراهم آمدند و مسجد از مردم پر شد . آنگاه عبد الرحمن گفت : « اى مردم كسان مىخواهند كه مردم ولايات سوى ولايات خويش روند و دانسته\r\n","description":"","footnote":"","page_name":" 2072 ","page_number":405},
  {"content":"\r\nباشند كه اميرشان كيست » سعيد بن زيد گفت : « ما ترا شايستهء اين كار مىدانيم » گفت : « ديگرى را بگوييد » عمار گفت : « اگر مىخواهى مسلمانان اختلاف نكنند با على بيعت كن » مقداد بن اسود گفت : « عمار راست مىگويد ، اگر با على بيعت كنى گوييم شنيديم و اطاعت آورديم »\r\nابن ابى سرح گفت : « اگر مىخواهى قريش اختلاف نكنند با عثمان بيعت كن » عبد الله بن ابى ربيعه گفت : « راست مىگويد اگر با عثمان بيعت كنى گوييم شنيديم و اطاعت آورديم » عمار به ابن ابى سرح دشنام داد و گفت : « از كى نصيحتگر مسلمانان شده اى ؟ » آنگاه بنى هاشم و بنى اميه سخن كردند .\r\nعمار گفت : « اى مردم ! خدا عز و جل ما را به پيمبر خويش حرمت داد و به دين خويش عزت بخشيد چرا اين كار را از خاندان پيمبرتان بيرون مىبريد ؟ » يكى از بنى مخزوم گفت : « اى پسر سميه از حد خودت تجاوز مىكنى ترا چه كار به اينكه قريش براى خود امير معين مىكند » سعد بن ابى وقاص گفت : « اى عبد الرحمن پيش از آنكه مردم به فتنه افتند كار را يكسره كن » عبد الرحمن گفت : « نظر كرده‌ام و مشورت كرده‌ام ، اى گروه ! بدگمان مباشيد » .\r\nآنگاه على را خواست و گفت : « با خدا عهد و پيمان مىكنى كه به كتاب خدا و سنت رسول و سيرت دو خليفه پس از وى عمل كنى ؟ » گفت : « اميدوارم چنين كنم و به اندازهء علم و توان خويش عمل كنم » آنگاه عثمان را خواست و با او نيز چنان گفت كه با على گفته بود .\r\n","description":"","footnote":"","page_name":" 2073 ","page_number":406},
  {"content":"\r\nگفت : « آرى » و عبد الرحمن با وى بيعت كرد .\r\nعلى گفت : « براى مدتى دراز به او واگذاشتى . اين نخستين روزى نيست كه بر ضد ما همدستى كرده‌ايد ، صبرى نكو بايد و از خدا بر آنچه مىگوييد كمك بايد خواست ، به خدا عثمان را خليفه كردى كه خلافت را به تو پس دهد به خدا كه خدا هر روز به كارى ديگر است » عبد الرحمن گفت : « اى على ! بد گمان مباش من نظر كرده‌ام و با كسان مشورت كرده‌ام كسى را با عثمان برابر نمىگيرند » على برفت و مىگفت : « اين نامه به سر خواهد رسيد » مقداد گفت « اى عبد الرحمان به خدا كار را از كسانى كه به حق حكم مىكنند و به حق عدالت مىكنند باز گرفتى » گفت : « اى مقداد به خدا براى مسلمانان سخت كوشيدم . » مقداد گفت : « اگر از اين كار خدا را منظور داشته اى خدا ترا پاداش نيكو كاران دهد » آنگاه مقداد گفت : « به خدا هرگز حوادثى مانند آنچه از پس پيمبر بر اين خاندان رخ داد نديده‌ام ، از قريش در عجبم ، مردى را واگذاشتند كه نگفته پيداست هيچكس عالمتر و عادلتر از او نيست . به خدا اگر بر ضد آن يارانى مييافتم . . . » عبد الرحمن گفت : « اى مقداد از خدا بترس كه بيم دارم به فتنه افتى » يكى به مقداد گفت : « خدايت بيامرزد اهل اين خاندان كيانند ؟ و اين مرد كيست ؟ » گفت : « اهل خاندان بنى عبد المطلبند و مرد على بن ابى طالب است . » على گفت : « مردم به قريش مىنگرند و قريش بهمديگر مىنگرد و ميگويند اگر بنى هاشم بر شما خلافت يابند هرگز از ميانشان بيرون شود و اگر در كسان ديگر از قريش باشد آن را ميان خودتان دست به دست مىبريد . »\r\n","description":"","footnote":"","page_name":" 2074 ","page_number":407},
  {"content":"\r\nهمان روز كه با عثمان بيعت كرده بودند طلحه بيامد به او گفتند :\r\n« با عثمان بيعت كرده‌اند . » گفت : « همه قريش به آن رضايت دارند ؟ » گفتند : « آرى » طلحه پيش عثمان رفت ، عثمان گفت : « هنوز اختيار كار خويش را دارى ، اگر نپذيرى خلافت را نمىپذيرم » گفت : « واقعاً نمىپذيرى ؟ » گفت : « آرى » گفت : « همه مردم با تو بيعت كرده‌اند ؟ » گفت : « آرى » گفت : « من نيز رضايت مىدهم و از چيزى كه بر آن اتفاق كرده‌اند منحرف نمىشوم » و با او بيعت كرد .\r\nمغيرة بن شعبه به عبد الرحمن گفت « اى ابا محمد خوب كردى كه با عثمان بيعت كردى » و هم او به عثمان گفت : « اگر عبد الرحمان با ديگرى بيعت كرده بود ما رضايت نمىداديم » عبد الرحمان گفت : « اى يك چشمى ! دروغ مىگويى اگر با ديگرى بيعت كرده بودم با وى بيعت مىكردى و همين سخن مىگفتى » فرزدق شعرى به اين مضمون گويد :\r\n« صهيب سه روز نماز كرد « آنگاه به عثمان واگذاشت « كه پادشاهى بى كم و كاست بود « خلافتى بود كه ابو بكر به رفيق خود داده بود « دوستانى بودند كه رهبرى مىشدند\r\n","description":"","footnote":"","page_name":" 2075 ","page_number":408},
  {"content":"\r\n« و يا مأمور بودند » مسور بن مخرمه مىگفت : « هيچكس را نديدم كه بر كار قوم خويش بيشتر از عبد الرحمن بن عوف تسلط يافته باشد . » ابو جعفر گويد : دنبالهء روايت مسور بن مخرمه كه مادرش عاتكه دختر عوف بود و آغاز آن را ضمن خبر كشته شدن عمر آورديم ، چنين است كه گويد : پنج نفر يعنى اهل شورى وارد قبر عمر شدند ، آنگاه برون آمدند و آهنگ خانه هاى خويش داشتند اما عبد الرحمن بانگ زد : « كجا مىرويد ، بياييد » آنها به دنبال وى رفتند تا وارد خانهء فاطمه دختر قيس فهرى شد كه خواهر ضحاك بن قيس قهرى بود .\r\nبعضى مطلعان گفته‌اند زن ضحاك بن قيس بود و زنى صاحب رأى بود .\r\nگويد : عبد الرحمن سخن آغاز كرد و گفت : « اى كسان مرا رأيى « هست و شما را نظرى هست بشنويد و بدانيد ، پاسخ دهيد\r\nو بفهميد ، شما « پيشوايانيد كه از شما هدايت جويند و عالمانيد كه سوى شما آيند ، وقت را « به اختلاف پراكنده مكنيد و شمشيرها را از دشمنان در نيام مداريد كه « خونخواهى به آن ناقص شود و كارتان تباهى گيرد هر مدتى را مكتوبى « هست و هر خانه را پيشوايى هست كه به فرمان وى قيام كنند و به نهى وى باز « مانند ، كارتان را به يكيتان واگذاريد كه آرام رويد و به مقصد برسيد . اگر فتنهء « كور و ضلالت حيرتانگيز نبود كه مردم هر چه خواهند گويند و زير نفوذ « بليه باشند قصد شما از معرفتتان پيش نمىافتاد و اعمالتان از قصدتان پيشى « نمىگرفت ، از اندرز هوس و زيان تفرقه بپرهيزيد كه حيله در سخن از « شمشير بهتر زخم مىزند . كارتان را به گشاده دست امين سپاريد . كه مورد « رضا باشد ، و همه تان مورد رضاييد ، يكى كه نخبه باشد و همه تان نخبه‌ايد ، « اطاعت مفسد اندرز گوى مكنيد و به خلاف رهبر فيروزمند مرويد اين سخن « به شما مىگويم و براى خودم و شما از خدا آمرزش مىخواهم . »\r\n","description":"","footnote":"","page_name":" 2076 ","page_number":409},
  {"content":"\r\nآنگاه عثمان سخن كرد و گفت : « حمد خدايى را كه محمد را » « به نبوت گرفت و به پيمبرى فرستاد و وعدهء خويش را با وى راست كرد » « و او را بر پيشوايان نزديك و دور ظفر داد ، صلى الله عليه و سلم ، خدا ما را » « پيرو او كند و به كار وى هدايت كند كه نور ماست و به هنگام تفرقه هوسها » « و مجادلهء دشمنان به كار وى استوار مىمانيم .\r\n« خداى ما را به فضل خويش پيشوايان كرد و به سبب اطاعت وى « اميران شديم كه كارمان از خودمان برون نشود و بيگانه بر ما در نيايد مگر آنكه حق را سبك شمارد و از اعتدال بگردد كه سزاوار است اى ابن عوف « كه از آن چشم پوشند و شايسته است كه چنين شود ، اگر با كار تو مخالفت كردند و دعوت ترا رها كردند من نخستين اجابتگر و دعوتگر توام و عهده - دارد گفتهء خويشم و از خدا براى خود و شما آمرزش مىخواهم .\r\nپس از او زبير بن عوام سخن كرد و گفت : « به هنگام تفرقهء هوسها « و گشتن گردنها دعوتگر خدا ناشناخته نماند و اجابتگر او زبون نشود ، هر كه « از گفتهء تو قصور كند گمراه باشد\r\nو هر كه دعوت ترا رها كند تيره روز باشد .\r\n« اگر حدود مفروض خدا و فرائض محدود خدا نبود كه بر اهل آن مقرر است « و بجاست و محو شدنى نيست ، مرگ از امارت نجات بود و فرار از « ولايت مصونيت بود ولى بنزد خدا مكلفيم كه دعوت را اجابت كنيم « و سنت را عيان كنيم تا به گمراهى نميريم و به كورى جاهليت دچار نشويم .\r\n« من دعوت ترا اجابت مىكنم و در بارهء آنچه گفتى يار توام ، قوت و « توانايى به يارى خداست و براى خودم و شما از خدا آمرزش « مىخواهم . » آنگاه سعد وقاص سخن كرد و گفت : « حمد خدايى را كه در « آغاز بود و در انجام خواهد بود ، حمد او مىكنم كه از ضلالت نجاتم\r\n","description":"","footnote":"","page_name":" 2077 ","page_number":410},
  {"content":"\r\n« داد و از گمراهى بصيرت بخشيد . هر كه نجات يافت ، رستگارى از هدايت « خدا يافت و هر كه پاكيزه شد به رحمت وى توفيق يافت . به بركت محمد بن - « عبد الله راهها روشنى گرفت و گذرها استقامت يافت و حقها عيان شد و « باطلها بمرد ، اى كسان ! از گفتار ناحق و آرزوى مردم مغرور بپرهيزيد كه « قومى پيش از شما آنچه را شما گرفته‌ايد گرفته بودند و به آنچه رسيده‌ايد « رسيده بودند و آرزوها همه را ببرد و خدا دشمنشان شد و لعنت بزرگ « كرد . خدا عز و جل فرمايد :\r\n« * ( لُعِنَ الَّذِينَ كَفَرُوا من بَنِي إِسْرائِيلَ عَلى لِسانِ داوُدَ وَعِيسَى ابْنِ مَرْيَمَ « ذلِكَ بِما عَصَوْا وَكانُوا يَعْتَدُونَ . كانُوا لا يَتَناهَوْنَ عَنْ مُنكَرٍ فَعَلُوه لَبِئْسَ ما كانُوا « يَفْعَلُونَ . 5 : 78 - 79 ) * » [ 1 
  ] « يعنى : آن كسان از پسران اسرائيل كه به كفر گراييدند به زبان داود و « عيسى پسر مريم لعنت شدند براى آنكه عصيان ورزيدند و تعدى مىكردند و از « كار زشتى كه مىكردند دست بر نمىداشتند و چه بد بود اعمالى كه مىكردند .\r\n« براى طلحة بن عبيد الله نيز آنچه را در بارهء خويش گفتم مىپذيرم « و ضامن آنم و به قولى كه از جانب وى داده‌ام پاى بند .\r\n« اى ابن عوف كار به دست تو باشد كه به جان بكوشى و خير خواهى « كنى و خدا ضامن است كه راه اعتدال بنمايد و باز گشت به اوست . براى « خودم و شما از خدا آمرزش مىخواهم و از مخالفت شما به خدا پناه مىبرم .\r\nآنگاه على بن ابى طالب رضى الله عنه سخن كرد و گفت :\r\n« حمد خدايى را كه محمد را از ميان ما نبوت داد و سوى ما به « پيمبرى فرستاد كه ما خاندان نبوتيم و معدن حكمت و امان مردم زمين و « مايهء نجات طالبان . ما را حقى هست كه اگر بدهند بگيريم و اگر ندهند\r\n\r\n","description":"","footnote":"\r\n[ 1 
  ] سورهء مائده ( 5 ) آيهء 82\r\n","page_name":" 2078 ","page_number":411},
  {"content":"\r\n« بر پشت شتران نشينيم . و گر چه راه دراز باشد .\r\n« اگر پيمبر خدا صلى الله عليه و سلم دستورى به ما داده بود دستور « وى را اجرا مىكرديم و اگر سخنى به ما گفته بود بر سر آن مجادله « مىكرديم تا جان بدهيم ، هيچكس به دعوت حق و رعايت خويشاوند از « من سبق نبرده است و قوت و توانى جز به يارى خدا نيست .\r\n« سخن مرا بشنويد و گفتهء مرا فراگيريد ، شايد از پس اين انجمن « ببينيد كه در بارهء اين كار شمشيرها از نيام كشيده مىشود و پيمانها شكسته « مىشود تا جماعت شويد و بعضيتان پيشوايان اهل ضلالت و طرفدار اهل « جهالت شويد » آنگاه عبد الرحمن گفت : « كدامتان به رضايت از اين كار كنار مىزند و آن را به ديگرى وا مىگذارد » گويد : هيچكس چيزى نگفت و او گفت : « من خودم و پسر عمويم را از آن كنار مىزنم » پس جمع ، كار را به عهدهء او گذاشتند ، به نزد منبر قسمشان داد و قسم خوردند كه با هر كه بيعت كند ، بيعت كنند و گر چه با يك دست خود با دست ديگر بيعت كند .\r\nعبد الرحمن سه روز در خانهء خود بماند كه نزديك مسجد بود و اكنون آن را عرصهء قضا نام داده‌اند و به همين سبب عرصهء قضا نام يافت . در اين اثنا صهيب با مردم نماز مىكرد گويد : « عبد الرحمن كس به طلب على فرستاد و به او گفت : « اگر با تو بيعت نكنم به كى نظر مىدهى ؟ » گفت : « عثمان » آنگاه كس به طلب عثمان فرستاد و با وى گفت : « اگر با تو بيعت نكنم به كسى\r\n","description":"","footnote":"","page_name":" 2079 ","page_number":412},
  {"content":"\r\nنظر مىدهى ؟ » گفت : « على » به آنها گفت : « برويد » آنگاه زبير را خواست و گفت : « اگر با تو بيعت نكنم به كى نظر مىدهى ؟ » گفت : « عثمان » آنگاه سعد را خواست و گفت : « به كى نظر مىدهى ؟ من و تو خلافت را نمىخواهيم ، به كى نظر مىدهى ؟ » گفت : « عثمان » و چون شب سوم شد گفت : « اى مسور ! » گفتم : « حاضرم » گفت : « تو خفته اى ! به خدا سه شب است چشمم به هم نرسيده ، برو على و عثمان را بخوان » گويد : گفتم : « دايى جان از كدامشان آغاز كنم ؟ » گفت : « از هر كدام كه بخواهى » گويد : پيش على رفتم كه دلم با او بود و گفتم : « پيش دايى من بيا » گفت : « ترا سراغ كس ديگر نيز فرستاده است ؟ » گفتم : « آرى » گفت : « كى ؟ » گفتم : « عثمان » گفت : « به تو گفت از كداممان آغاز كنى ؟ » گفتم : « از او پرسيدم گفت : از هر كدام كه خواهى » گويد : على همراه من بيامد تا نزديك نشيمنگاهها رسيديم كه بر آنجا نشست و من پيش عثمان رفتم و او را ديدم كه نماز مىكرد .\r\n","description":"","footnote":"","page_name":" 2080 ","page_number":413},
  {"content":"\r\nگفتم : « پيش دايى من بيا » گفت : « ترا سراغ كس ديگر نيز فرستاد ؟ » گفتم : « آرى » گفت : « كى ؟ » گفتم : « على » گفت : « به تو گفت از كداممان آغاز كنى ؟ » گفتم : « از او پرسيديم گفت : « از هر كدام كه خواهى ،\r\nو اينك على بر نشيمنگاهها است . » عثمان با من بيامد ، همگى پيش داييم رفتيم كه رو به قبله ايستاده بود و به نماز بود و چون ما را بديد نماز را به سر برد آنگاه رو به على و عثمان كرد و گفت : « در بارهء شما و ديگران پرسش كرده‌ام ، مردم كسى را با شما برابر نمىكنند ، اى على آيا بر كتاب خدا و سنت پيمبر و عمل ابى بكر و عمر با من بيعت مىكنى ؟ » گفت : « خدايا نه ، ولى به اندازهء كوشش و توانم » آنگاه رو به عثمان كرد و گفت : « آيا بر كتاب خدا و سنت پيمبر و عمل ابو بكر و عمر با من بيعت مىكنى ؟ » گفت : « خدايا آرى » عبد الرحمن با دست به دو شانهء او زد آنگاه گفت : « چنان كه خواهيد » پس برفتيم و وارد مسجد شديم و بانگزن ، بانگ نماز جماعت داد عثمان گويد : من از شرم عقب كشيدم كه ديدم به على توجه داشت و در انتهاى مسجد بودم .\r\nگويد : عبد الرحمن بن عوف عمامه اى را كه پيمبر به سر او بسته بود به سر داشت و شمشير آويخته بود و برفت و بر منبر جاى گرفت و مدتى دراز بايستاد ، آنگاه دعايى خواند كه مردم نشنيدند ، سپس سخن كرد و گفت : « اى مردم من از شما نهان و آشكار\r\n","description":"","footnote":"","page_name":" 2081 ","page_number":414},
  {"content":"\r\nپرسش كردم و ديدم هيچكس را با يكى از اين دو مرد برابر نمىكنيد : يا على ، يا عثمان ، اى على پيش من آى » گويد : على برخاست و كنار منبر بايستاد و عبد الرحمان دست او را گرفت و گفت : « آيا بر كتاب خدا و سنت رسول و عمل ابو بكر و عمر با من بيعت مىكنى ؟ » گفت : « خدايا نه ، ولى به اندازهء كوشش و توانم » گويد : دست على را رها كرد و گفت : « اى عثمان پيش من آى » و دست او را بگرفت كه در جاى على ايستاده بود و گفت : « آيا بر كتاب خدا و سنت پيمبر و عمل ابو بكر و عمر با من بيعت مىكنى ؟ » گفت : « خدايا آرى » گويد : عبد الرحمن همچنان كه دست در دست عثمان داشت سر به طاق مسجد برداشت و گفت : « خدايا بشنو و شاهد باش ، من آنچه را كه از اين كار به گردن داشتم به گردن عثمان نهادم » گويد : « مردم ازدحام كردند و با عثمان بيعت كردند چندان كه او را در كنار منبر در ميان گرفته بودند .\r\nآنگاه عبد الرحمن بر منبر به جاى پيمبر صلى الله عليه و سلم نشست و عثمان را بر پلهء دوم نشانيد و مردم همچنان با وى بيعت مىكردند .\r\nگويد : على پس آمد و عبد الرحمن اين آيه را خواند :\r\n« * ( فَمَنْ نَكَثَ فَإِنَّما يَنْكُثُ عَلى نَفْسِه وَمن أَوْفى بِما عاهَدَ عَلَيْه الله فَسَيُؤْتِيه أَجْراً عَظِيماً 48 : 10 ) * » [ 1 
  ] يعنى : هر كه نقض بيعت كند به ضرر خويش مىكند و هر كس به پيمانى كه با خدا بسته وفا كند پاداشى بزرگ به او خواهد داد .\r\nعلى باز گشت و مردم را مىشكافت تا بيعت كرد و مىگفت :\r\n« خدعه و چه\r\n\r\n","description":"","footnote":"\r\n[ 1 
  ] سورهء فتح ( 48 ) آيهء 10\r\n","page_name":" 2082 ","page_number":415},
  {"content":"\r\nخدعه اى » عبد العزيز گويد : سبب اينكه على مىگفت خدعه چنان بود كه عمرو بن عاص در شبهاى شورى على را ديد و گفت : « عبد الرحمن مردى مجتهد است و اگر نظر قاطع اعلام كنى به تو بى رغبت شود ، از كوشش و توان سخن كن كه به تو مايل شود . » گويد : آنگاه عثمان را بديد و گفت : « عبد الرحمن مردى مجتهد است ، به خدا جز با نظر قاطع با تو بيعت نكند » و او چنان كرد به همين جهت على گفت :\r\n« خدعه » گويد آنگاه عثمان را به خانهء فاطمه دختر قيس برد و بنشست و مردم نيز با وى بودند . مغيرة بن شعبه به سخن ايستاد و گفت : « اى ابو محمد حمد خداى كه ترا توفيق داد كه جز عثمان كسى سزاوار خلافت نبود . » على نيز آنجا نشسته بود .\r\nعبد الرحمن گفت : « اى پسر دباغ ! ترا با اين كارها چه كار به خدا با هر كه بيعت كرده بودم همين سخن را در بارهء او مىگفتى » گويد : آنگاه عثمان در كنار مسجد نشست و عبيد الله بن عمر را خواست ، وى در خانهء سعد بن ابى وقاص محبوس بود و همو بود كه پس از اينكه عبيد الله جفينه و هرمزان و دختر ابو لؤلؤه را كشته بود شمشير را از دست او گرفت . عبيد الله مىگفته بود : « به خدا كسانى از آنها را كه در خون پدرم شركت داشته‌اند مىكشم . » و با اين سخن به مهاجران و انصار اشاره داشت ، سعد سوى او رفت و شمشير را از دستش بگرفت و موهايش را بكشيد تا به زمينش افكند و در خانهء خويش محبوس داشت تا وقتى كه عثمان او را برون آورد .\r\nعثمان به جمعى از مهاجران و انصار گفت : « در بارهء اينكه در اسلام حادثه آورده چه راى داريد ؟ » على گفت : « راى من اينست كه او را بكشى »\r\n","description":"","footnote":"","page_name":" 2083 ","page_number":416},
  {"content":"\r\nيكى از « مهاجران گفت : « ديروز عمر كشته شده و امروز پسرش را بكشند ؟ » عمرو بن عاص گفت : « اى امير مؤمنان خدايت از اين معاف داشت كه حادثه به وقت خلافت تو رخ داده باشد ، اين حادثه وقتى بود كه كارى به دست تو نبود . » عثمان گفت : « من ولى آنها هستم ، ديه مقرر داشتم و آن را از مال خودم مىدهم . » گويد : زياد بن لبيد بياضى كه يكى از انصار بود وقتى عبيد الله بن عمر را ميديد شعرى بدين مضمون مىخواند :\r\n« اى عبيد الله ! « ابن اروى [ 1 
  ] پناهگاه و مفر تو نيست\r\n« به خدا خونى به ناحق ريخته اى « و كشتن هرمزان نيز اهميتى داشت « بدون جهت بود فقط يكى سخنى گفت .\r\n« آيا هرمزان را در كار عمر متهم مىكنيد ؟\r\n« و سبك عقلى گفت : « آرى متهم مىكنم » گويد : عبيد الله بن عمر از زياد بن لبيد بياضى و شعر وى شكايت پيش عثمان برد كه او را از اين كار منع كرد و زياد شعرى در بارهء عثمان گفت بدين مضمون :\r\n« اى ابو عمرو ترديد مكن كه « عبيد الله در قيد قتل هرمزان است « و تو گناه او را به ناحق بخشيده اى « كه گناه وى محقق است » و عثمان زياد بن لبيد را خواست و منع كرد و نفى بلد كرد سعيد بن مسيب گويد : صبحگاه همان روز كه عمر ضربت خورد عبد الرحمن -\r\n\r\n","description":"","footnote":"\r\n[ 1 
  ] ابن اروى اشاره به عثمان است كه نام مادر وى اروى بود دختر كرير .\r\n","page_name":" 2084 ","page_number":417},
  {"content":"\r\nبن ابى بكر گفت : « ديشب بر ابو لؤلؤه گذشتم كه جفينه و هرمزان با وى بودند و چون غافلگيرشان كردم آشفته شدند و خنجرى از آنها بيفتاد كه در سر داشت و دستگيرهء آن در ميانه بود بنگريد عمر با چه كشته شده . » ابو لؤلؤه چند كس از مسجديان را نيز ضربت زده بود و چون از عمر جدا شد يكى از مردم بنى تميم به تعقيب وى رفت و او را بگرفت و بكشت و چون باز آمد خنجرى را كه عبد الرحمن بن ابى بكر وصف كرده بود بياورد ، عبيد الله بن عمر اين را بشنيد و صبر كرد تا عمر در گذشت آنگاه شمشير برگرفت و به نزد هرمزان رفت و او را بكشت كه چون شمشير در او فرو شد گفت لا إله الا الله آنگاه سوى جفينه رفت كه نصرانىاى بود از مردم حيره و پدر شيرى سعد بن مالك بود و وى را به سبب صلحى كه ميان وى و نصارى بود به مدينه آورده بود كه كسان را نوشتن آموزد و چون شمشير به او زد صليبى به پيشانى خود كشيد ، خبر به صهيب رسيد و عمرو بن عاص را پيش وى فرستاد كه با وى به گفتگو پرداخت و مىگفت پدر و مادرم فدايت شمشير را بده تا شمشير را به دو داد آنگاه سعد با وى در آويخت و موهايش را بگرفت و او را پيش صهيب آوردند . آنگاه سال بيست و چهارم در آمد\r\n\r\nعاملان عمر بر ولايات\r\nدر آن سال كه عمر كشته شد ، يعنى سال بيست و سوم عامل عمر بر مكه نافع بن عبد الحارث خزاعى بود . عامل طايف سفيان بن عبد الله ثقفى بود . عامل صنعايعلى - بن منيه ، هم پيمان بنى نوفل بن عبد مناف بود . عامل جند عبد الله بن ابى ربيعه بود . عامل كوفه مغيرة بن شعبه بود . عامل بصره ابو موسى اشعرى بود . عامل حمص عمير بن سعد بود . عامل دمشق معاوية بن ابى سفيان بود . عامل بحرين و اطراف عثمان بن ابى العاص ثقفى بود .\r\n","description":"","footnote":"","page_name":" 2085 ","page_number":418},
  {"content":"\r\nدر اين سال يعنى سال بيست و سوم ، به گفتهء واقدى ، قتادة بن نعمان ظفرى در گذشت و عمر بن خطاب بر او نماز كرد .\r\nو هم در اين سال معاويه غزاى تابستان كرد و تا عموريه رفت . از اصحاب پيمبر خدا صلى الله عليه و سلم عبادة بن صامت و ابو ايوب ، خالد بن زيد ، و ابو ذر و شداد بن اوس با وى بودند .\r\nو هم در اين سال معاويه عسقلان را به صلح گشود .\r\nگويند : در آن سال كه عمر بن خطاب در گذشت قضاى كوفه با شريح بود و قضاى بصره با كعب بن سور بود ولى چنان كه در روايت مصعب بن عبد الله از ابن شهاب زهرى آمده ابو بكر و عمر قاضى نداشتند .\r\n\r\n( سخن از حوادث مهم سال بيست و چهارم\r\nدر اين سال با عثمان بن عفان به خلافت بيعت كردند . در وقت بيعت اختلاف است . بعضىها چنان كه در روايت يعقوب بن زيد هست گويند : بيعت عثمان به روز دو شنبه يك روز مانده از ذى حجه سال بيست و سوم بود و محرم سال بيست و چهارم با خلافت وى آغاز شد .\r\nبعضى ديگر چنان كه در روايت ابو معشر هست گفته‌اند بيعت عثمان در عام الرعاف يعنى سال بيست و چهارم بود . و اين سال را عام الرعاف گفتند به سبب آنكه در اثناى آن خونريزى از بينى كسان بسيار بود و رعاف خونريزى از بينى است .\r\nبعضى ديگر چنان كه در روايت مجالد و ديگران هست گويند : سه روز از محرم سال بيست و چهارم گذشته بود كه عثمان بخلافت رسيد و برون شد و نماز عصر را با كسان كرد و مقررىها را افزود و فرستادگان روانه كرد و اين رسم شد .\r\n","description":"","footnote":"","page_name":" 2086 ","page_number":419},
  {"content":"\r\nشعبى گويد : اهل شورى روز سوم محرم در بارهء عثمان هم سخن شدند ، هنگام عصر بود و مؤذن صهيب اذان گفته بود و كسان فراهم آمده بودند ، ميان اذان و اقامه عثمان بيامد و با مردم نماز كرد و يكصد بر مقررى كسان افزود و مردم ولايات را روانه كرد و نخستين كس بود كه چنين كرد .\r\nبعضى ديگر چنان كه در روايت واقدى از ابن مليكه آمده گويند بيعت عثمان دهم محرم ، سه روز پس از قتل عمر ، انجام گرفت .\r\n\r\nخطبهء عثمان و كشته شدن هرمزان بدست عبيد الله بن عمر\r\nبدر بن عثمان به نقل از عمويش گويد : وقتى اهل شورى با عثمان بيعت كردند از همه شان افسرده تر بود پس بيامد و بر منبر پيمبر خدا صلى الله عليه و سلم نشست و حمد خدا گفت و ثناى او را كرد آنگاه گفت :\r\n« شما در خانه اى گذرانيد و در باقيماندهء عمرها ، از آن پيش كه « مدتهايتان فرا رسد هر چه توانيد نيكى كنيد كه صبحگاهان يا شبانگاهان « مرگ در ميرسد . بدانيد كه طمع دنيا غرور است ، زندگى دنيا مغرورتان « نكند ، از گذشتگان عبرت گيريد و دستخوش غفلت مشويد كه خدا از شما « غافل نمىماند . فرزندان و برادران دنيا كه بدان پرداختند و آبادى كردند « و مدتهاى دراز از آن بهره گرفتند كجا شدند ؟ مگر دنيا آنها را نينداخت ؟\r\n« دنيا را همانجا بيندازيد كه خدا انداخته و به طلب آخرت باشيد كه خدا « در بارهء آن و چيزى كه نكوتر است مثلى زده و او عز و جل فرمايد : « * ( وَاضْرِبْ « لَهُمْ مَثَلَ الْحَياةِ الدُّنْيا كَماءٍ أَنْزَلْناه من السَّماءِ فَاخْتَلَطَ به نَباتُ الأَرْضِ فَأَصْبَحَ « هَشِيماً تَذْرُوه الرِّياحُ وَكانَ الله عَلى كُلِّ شَيْءٍ مُقْتَدِراً . الْمالُ وَالْبَنُونَ زِينَةُ - ) *\r\n","description":"","footnote":"","page_name":" 2087 ","page_number":420},
  {"content":"\r\n* ( « الْحَياةِ الدُّنْيا ، وَالْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَخَيْرٌ أَمَلًا 18 : 45 - 46 ) * » [ 1 
  ] « يعنى : براى آنها زندگى اين دنيا را مثل بزن ، چون آبيست كه « از آسمان نازل كرده‌ايم و بوسيلهء آن گياهان زمين پيوسته شود آنگاه خشك « گردد و بادها آن را پراكنده كند و خدا به همه چيز تواناست . مال و فرزندان « زيور زندگى اين دنياست و كارهاى شايسته ماندنى نزد پروردگارت به پاداش بهتر و اميد آن بيشتر است » آنگاه مردم بيامدند و با او بيعت كردند .\r\nابو منصور گويد : شنيدم كه قماذبان در بارهء كشته شدن پدرش مىگفت : « عجمان مدينه با همديگر انس داشتند ، فيروز بر پدرم گذشت و خنجرى همراه داشت كه دو سر داشت و پدرم آن را به دست گرفت و گفت : در اين ديار با اين چه مىكنى ؟ » گفت : « كسان را ميرانم » و يكى اين را بديد و چون عمر ضربت خورد گفت : « اين را به دست هرمزان ديدم كه بدست فيروز داد » و عبيد الله بيامد و او را بكشت و چون عثمان به خلافت رسيد مرا خواست و عبيد الله را به دست من داد و گفت : « پسركم ، اين قاتل پدر تو است و اختيار وى بدست تو است ، برو او را بكش » گويد : و من او را ببردم جمعى انبوه به دنبال من آمدند و در بارهء او تقاضا داشتند .\r\nگفتم : « كشتن او با من است » گفتند : « بله و به عبيد الله ناسزا گفتند . » گفتم : « مىخواهيد از او حمايت كنيد ؟ » گفتند : « نه . » و به او ناسزا گفتند .\r\nمن او را بخاطر خدا و آنها رها كردم ، مرا از زمين برداشتند و به خدا روى\r\n\r\n","description":"","footnote":"\r\n[ 1 
  ] كهف 18 آيه 43 و 44\r\n","page_name":" 2088 ","page_number":421},
  {"content":"\r\nسر و دست مردم به خانه رسيدم .\r\n\r\nولايتدارى سعد بن ابى وقاص بر كوفه\r\nدر اين سال عثمان مغيرة بن شعبه را از كوفه معزول كرد و چنان كه در روايت شعبى هست سعد بن ابى وقاص را بر آنجا گماشت .\r\nگويد : عمر گفت : « به خليفهء بعدى سفارش مىكنم كه سعد بن ابى وقاص را به كار گيرد كه من او را به سبب كار بدى معزول نكردم و بيم دارم از اين جهت به زحمت افتد » نخستين عاملى كه عثمان معين كرد سعد بن ابى وقاص بود كه او را به كوفه فرستاد و مغيرة بن شعبه را معزول كرد . در آن وقت مغيره در مدينه بود سعد يك سال و قسمتى از سال ديگر عامل آنجا بود اما ابو موسى را سالها باقى گذاشت .\r\nزيد بن اسلم به نقل از پدرش گويد : عمر سفارش كرده بود كه عاملان وى را يك سال بجا گذارند و چون عثمان بخلافت رسيد مغيره بن شعبه را يك سال در كوفه باقى گذاشت سپس او را عزل كرد و وليد بن عقبه را عامل آنجا كرد .\r\nاگر اين روايت درست باشد سعد بن ابى وقاص به سال بيست و پنجم از طرف عثمان عامل كوفه شده است .\r\n\r\nنامه هاى عثمان به عمال و واليان و عامهء مردم\r\nطلحه گويد : وقتى عثمان به خلافت رسيد عبد الله بن عامر را به كابل فرستاد كه جزو سيستان بود و او به كابل رسيد و آنجا را تصرف كرد ، قلمرو سيستان از خراسان بيشتر بود و چون معاويه بمرد مردم كابل طغيان كردند .\r\n","description":"","footnote":"","page_name":" 2089 ","page_number":422},
  {"content":"\r\nگويد : نخستين نامه اى كه عثمان براى عاملان خود نوشت چنين بود :\r\n« اما بعد ، خدا به پيشوايان گفته حمايتگران باشند نه خراجگير ، « پيشروان اين امت حمايتگر بوده‌اند نه خراجگير .\r\nچيزى نمانده كه « پيشوايان شما خراجگير شوند و حمايتگر نباشند . اگر چنين شود شرم و « امانت و وفا نماند . بدانيد كه عادلانه ترين رفتار اينست كه در كار مسلمانان « و حقوق و تكاليف آنها بنگريد : آنچه را حق دارند بدهيد و آنچه را مكلفند « بگيريد . پس از آن به اهل ذمه پردازيد و حقشان را بدهيد و تعهدشان را « بگيريد . آنگاه بكمك درست پيمانى بر دشمنانى كه با آنها سرو كار داريد « ظفر جوييد » گويند نخستين نامه اى كه براى سران سپاههاى مقيم مرزها فرستاد چنين بود :\r\n« اما بعد ، شما محافظان و مدافعان مسلمانانيد و عمر براى شما « چيزهايى مقرر داشت كه ما از آن بىخبر نبوديم و با اطلاع ما بود . نشنوم « كه كسى از شما دگرگونى آورد كه خدا كارتان را ديگر كند و كسان ديگر را « بجاى شما آرد ، بنگريد چگونه‌ايد كه من در آنچه خدايم به نظر و تامل « در بارهء آن مكلف كرده نظر مىكنم » گويد : نخستين نامه اى كه به عاملان خراج نوشت چنين بود :\r\n« اما بعد خدا مخلوق را به حق آفريد و جز حق نمىپذيرد .\r\n« بخاطر خداى حق را بگيريد و حق را بدهيد ، امانت كنيد ، امانت كنيد ! « بدان پردازيد و نخستين كس مباشيد كه امانت را ز ميان مىبرد كه بجز « عمل خودتان شريك اختلافتان نيز باشيد . درست پيمان باشيد ! درست « پيمان باشيد ! با يتيم و پيماندار ستم مكنيد كه خدا دشمن كسانى است كه با « آنها ستم كنند . » گويد : و نامهء او براى عامه چنين بود :\r\n","description":"","footnote":"","page_name":" 2090 ","page_number":423},
  {"content":"\r\n« اما بعد : شما به سبب اطاعت و دنباله روى باينجا رسيده‌ايد « دنيا شما را از كارتان منحرف نكند كه كار اين امت از آن پس كه سه چيز « ميان شما فراهم آيد به بدعتگذارى مىكشد : كامل شدن نعمت و دستيابى « فرزندان شما به اسيران و قرآن خواندن بدويان و عجمان كه پيمبر خدا - « صلى الله عليه و سلم فرمود : كفر در ندانيست و چون كارى را نداند تكلف « كنند و بدعت آرند » شعبى گويد : نخستين خليفه اى كه يكصد بر مقررى كسان افزود عثمان بود كه محول شد . و چنان بود كه عمر براى مواليد مقررى گيران در ماه رمضان روزى يك درم مقرر كرده بود ، به دو گفتند : « چه شود اگر غذايى بسازى و بر آن فراهمشان كنى » گفت : « بايد مردم در خانه هايشان سير شوند . »\r\nگويد عثمان ترتيب عمر را باقى گذاشت و بر آن افزود و براى عبادتگرى كه در مسجد مىماند و ابن سبيل و مستمندان ، غذاى ماه رمضان را ترتيب داد .\r\nدر همين سال ، يعنى سال بيست و چهارم ، بگفتهء ابو محنف وليد بن عقبه به غزاى آذربايجان و ارمينيه رفت كه مردم آنجا چيزى را كه در ايام عمر با مسلمانان بر آن صلح كرده بودند ، نداده بودند ، اما در روايت ديگران اين به سال بيست و ششم بود .\r\n\r\nسخن از غزاى آذربايجان و كار مسلمانان در اثناى آن\r\nفروه بن لقيط ازدى غامدى گويد : غزاهاى اهل كوفه در رى و آذربايجان بود و در اين دو مرز ده هزار جنگاور از مردم كوفه بود : ششهزار در آذربايجان و چهار هزار در رى . در آن وقت در كوفه چهل هزار جنگاور بود و هر سال ده هزارشان به غزاى اين دو مرز مىرفتند و هر چهار سال يك بار نوبت غزا به يكى مىرسيد .\r\n","description":"","footnote":"","page_name":" 2091 ","page_number":424},
  {"content":"\r\nوليد بن عقبه در ايام خلافت عثمان كه امارت كوفه داشت بغزاى آذربايجان و ارمينيه رفت ، سلمان بن ربيعهء باهلى را خواست و بعنوان مقدمه دار خويش فرستاد .\r\nپس از آن وليد با جمع كسان برفت ، مىخواست در سرزمين ارمينيه پيش روى كند ، برفت تا به آذربيجان رسيد و عبد الله بن شبيل بن عوف احمسى را با چهار هزار كس فرستاد كه به مردم موقان و ببر و طيلسان هجوم برد و به اموالشان دست يافت و غنيمت گرفت و قوم از او بگريختند و اسيران كمى از آنها به دست آورد و پيش وليد بن عقبه بازگشت .\r\nپس از آن وليد بر هشتصد هزار درم با مردم آذربيجان صلح كرد . به سال بيست و دوم ، يك سال پس از جنگ نهاوند ، به همين ترتيب با حذيفة بن يمان صلح كرده بودند ، اما هنگام در گذشت عمر نداده بودند . و چون عثمان به خلافت رسيد و وليد بن عقبه را به كوفه گماشت وى برفت و با سپاه بر آنجا تاخت كه چون چنين ديدند اطاعت آوردند و از او خواستند كه مطابق همان صلح با آنها رفتار كند وليد چنان كرد و مال را از آنها بگرفت و كسان فرستاد كه در اطراف آنجا بر اعداى مسلمانان هجوم برند .\r\nو چون عبد الله بن شبيل احمسى از هجوم خويش با سلامت و غنيمت باز آمد به سال بيست و چهارم وليد ، سلمان بن ربيعهء باهلى را با دوازده هزار كس سوى ارمينيه فرستاد كه در آن سرزمين روان شد و كشتار كرد و غنيمت گرفت و با دست پر پيش وليد باز رفت و او نيز كه ظفر يافته بود و به مقصود رسيده بود بازگشت .\r\n\r\nتجمع روميان بر ضد مسلمانان و استمداد مسلمانان از مردم كوفه\r\nدر اين سال ، به گفتهء ابو محنف ، روميان بجنبيدند و سپاههاى مسلمانان كه در شام بودند از عثمان كمك خواستند .\r\n","description":"","footnote":"","page_name":" 2092 ","page_number":425},
  {"content":"\r\nگويد : وقتى وليد در غزاى سال بيست و چهارم به مقصود رسيد و وارد موصل شد و در مدينه منزل گرفت نامهء عثمان به دو رسيد كه :\r\n« اما بعد ، معاوية بن ابى سفيان به من نوشته كه روميان گروههاى « بزرگى بر ضد مسلمانان فراهم كرده‌اند ، چون اين نامهء من به تو رسد از « همانجا كه فرستادهء من پيش تو آمده يكى را كه از دليرى و توانايى و « شجاعت و اسلام وى رضايت دارى\r\nبا هشت هزار يا نه هزار يا ده هزار « كس سوى آنها فرست . و السلام » وليد بن كسان به پا خاست و حمد خدا گفت و ثناى او كرد و سپس گفت :\r\n« اما بعد ، اى مردم ! خدا در اين طرف با مسلمانان امتحانى نكو « داشت و شهرهاشان را كه كافر شده بود پس آورد و شهرهايى را كه فتح « نشده بود گشود و مسلمانان را با سلامت و غنيمت و ثواب باز آورد و حمد « خداى پروردگار جهانيان ، امير مؤمنان به من دستور داده كه ده هزار تا « هشت هزار كس از شما را روانه كنم كه برادرانتان مردم شام را كمك « كنيد كه روميان بر ضد آنها تاخته‌اند . در اين كار پاداش بزرگ است و « فضيلت عيان ، خدايتان بيامرزد همراه سلمان بن ربيعهء باهلى روانه شويد » گويد : مردم روان شدند و سه روز نگذشته بود كه هشت هزار كس از مردم كوفه راهى شده بودند و برفتند تا با مردم شام وارد سرزمين روم شدند . سالار سپاه شامى حبيب بن مسلمهء فهرى بود و سالار مردم كوفه سلمان بن ربيعه بود ، در سرزمين روم تاخت و تاز كردند و هر چه خواستند اسير گرفتند و غنيمت بسيار بدست آوردند و قلعه هاى بسيار گشودند .\r\nبه گفتهء واقدى آن كس كه سلمان بن ربيعه را به كمك حبيب بن مسلمه فرستاد سعيد بن عاص بود و قصه چنان بود كه عثمان به معاويه نوشته بود كه حبيب بن مسلمه\r\n","description":"","footnote":"","page_name":" 2093 ","page_number":426},
  {"content":"\r\nرا با سپاه شام به غزاى ارمينيه فرستد معاويه او را بدان سوى فرستاد . حبيب خبر يافت كه موريان رومى با هشتاد هزار رومى و ترك آهنگ او دارد و اين را به معاويه نوشت معاويه نيز براى عثمان نوشت . عثمان به سعيد بن عاص نوشت و دستور داد كه براى حبيب بن مسلمه كمك فرستد كه سلمان بن ربيعه را با شش هزار كس به كمك او فرستاد .\r\nگويد : حبيب مردى مدبر بود و مصمم شد بر موريان شبيخون زند و زنش ام عبد الله كلبى دختر يزيد اين سخن را از او شنيد و گفت : « وعده گاه تو كجاست ؟ » گفت : « سرا پردهء موريان يا بهشت ؟ » آنگاه شبيخون زد و هر كه را در راه وى بود بكشت و به سراپرده رسيد و ديد كه زنش پيش از او رسيده است و نخستين زن عرب بود\r\nكه براى وى سراپرده زدند . » و چون حبيب درگذشت ضحاك بن قيس فهرى ام عبد الله را به زنى گرفت كه فرزندان ضحاك از او بود .\r\nدر بارهء كسى كه در اين سال سالار حج بود اختلاف كرده‌اند ، بعضىها گفته‌اند در اين سال عبد الرحمن بن عوف به فرمان عثمان سالار حج شد .\r\nابو معشر و واقدى و ديگران گفته‌اند كه در اين سال سالار حج خود عثمان بود .\r\nاختلاف در بارهء فتحها را كه بعضىها گفته‌اند در ايام عمر بود و بعضى ديگر آن را در خلافت عثمان دانسته‌اند از پيش در همين كتاب آورده‌ام و سخنان مختلف را در - بارهء وقت هر فتح ياد كرده‌ام .\r\nآنگاه سال بيست و پنجم در آمد .\r\n","description":"","footnote":"","page_name":" 2094 ","page_number":427},
  {"content":"\r\n\r\nسخن از حوادث مهمى كه در سال بيست و پنجم بود\r\nابو معشر ، چنان كه در حديث اسحاق بن عيسى هست ، گويد : حادثهء اسكندريه بسال بيست و پنجم بود .\r\nواقدى گويد : در اين سال اسكندريه پيمان شكست و عمرو بن عاص به غزاى آنجا رفت و مردم بكشت كه خبر آن را با گفتهء مخالفان ابو معشر و واقدى در بارهء وقت حادثه از پيش آورده‌ام .\r\nبگفتهء واقدى در همين سال عبد الله بن ابى سرح سپاه سوى مغرب فرستاد .\r\nگويد : عمرو بن عاص پيش از آن گروهى را سوى مغرب فرستاده بود كه غنيمتهايى گرفته بودند و عبد الله نامه نوشت و براى غزاى افريقيه اجازه خواست كه اجازه داد .\r\nگويد : در اين سال عثمان سالار حج بود و بر مدينه جانشين گماشت .\r\nگويد : در همين سال قلعه ها گشوده شد و سالار قوم معاوية بن ابى سفيان بود .\r\nگويد : در همين سال يزيد بن معاويه تولد يافت .\r\nگويد و در همين سال نخستين فتح شاپور رخ داد .\r\nآنگاه سال بيست و ششم در آمد .\r\n\r\nسخن از حوادث مهم سال بيست و ششم\r\nبه گفتهء ابو معشر و واقدى فتح شاپور در اين سال بود ، گفتهء مخالفان اين سخن را از پيش آورده‌ايم .\r\n","description":"","footnote":"","page_name":" 2095 ","page_number":428},
  {"content":"\r\nواقدى گويد : در همين سال عثمان دستور داد علايم حرم را تجديد كنند .\r\nگويد : در همين سال عثمان مسجد الحرام را بيفزود و توسعه داد و از بعضىها خريد بعضى ديگر نفروختند و عثمان خانه هايشان را ويران كرد و بهاى آن را در بيت - المال نهاد كه بر عثمان بانگ زدند و بگفت تا محبوسشان كنند و گفت : « ميدانيد چرا بر من جرئت آورده‌ايد ؟ بردبارى من سبب جرئت شما شده ، عمر با شما چنين كرد و بر او بانگ نزديد . » پس از آن عبد الله بن خالد بن اسيد در بارهء آنها با عثمان سخن كرد كه از حبس در آمدند .\r\nبگفتهء واقدى در همين سال عثمان سعد را از كوفه معزول كرد و وليد بن عقبه را عامل كوفه كرد . اما به گفتهء سيف عزل سعد از كوفه و گماشتن وليد به سال بيست و پنجم بود كه به پندار وى هنگام درگذشت عمر مغيرة بن شعبه را از كوفه برداشت و سعد را عامل آنجا كرد كه يك سال و چند ماه عامل آنجا بود .\r\n\r\nسخن از اينكه چرا عثمان سعد را از كوفه برداشت و وليد را بر آنجا گماشت\r\nشعبى گويد : نخستين فسادى كه ميان مردم كوفه رخ داد - كوفه نخستين شهرى بود كه به دوران اسلام شيطان ميان مردم آنجا فساد افكند - اين بود كه سعد بن ابى - وقاص مالى از بيت المال از عبد الله بن مسعود قرض خواست كه او بداد و چون مطالبه كرد پرداخت ميسر نبود ، گفتگو ميانشان بالا گرفت : و عبد الله از كسانى كمك خواست كه مال را بگيرد\r\nو سعد از كسانى كمك خواست كه مهلت بگيرد و تفرقه افتاد و همديگر را به ملامت گرفتند . گروهى سعد را ملامت مىكردند و گروهى عبد الله را ملامت مىكردند .\r\nقيس بن ابى حازم گويد : پيش سعد نشسته بودم ، هاشم بن عتبه برادرزاده اش\r\n","description":"","footnote":"","page_name":" 2096 ","page_number":429},
  {"content":"\r\nنيز با وى بود . ابن مسعود پيش سعد آمد و گفت : « مالى را كه پيش تو است بده » سعد گفت : « بد مىبينى ، مگر تو پسر مسعود نيستى كه بنده قوم هذيل بود ؟ » گفت : « چرا ، من پسر مسعودم ، تو هم پسر حمينه اى » هاشم گفت : « بله و هر دوتان يار رسول خدا بوده‌ايد كه به شما نظر مىكرده است . » سعد چوبى را كه به دست داشت بينداخت - وى مردى تند خوى بود - و دست برداشت و گفت : « خدايا پروردگار آسمانها و زمين . . . » عبد الله گفت : « واى بر تو سخن نيك بگو و لعنت مگوى » در اين وقت سعد گفت : « به خدا اگر ترس خدا نبود نفرينى به تو مىكردم كه خطا نكند . » پس عبد الله با شتاب برفت تا بيرون شد .\r\nعبد الله بن عكى گويد : وقتى ميان ابن مسعود و سعد در بارهء قرضى كه عبد الله به سعد داده بود گفتگو افتاد كه اداى آن براى سعد ميسر نبود . عثمان بر آنها خشم آورد و كوفه را از سعد بگرفت بر عبد الله نيز خشم آورد اما او را بجا گذاشت وليد را عامل كوفه كرد ، وى كه از جانب عمر عامل مردم ربيعه و جزيره شده بود به كوفه آمد و خانه اش در نداشت تا از كوفه برفت .\r\nطلحه گويد : وقتى عثمان از ماجرايى كه ميان عبد الله و سعد رخ داده بود خبر يافت بر آنها خشم آورد و قصد هر دو كرد . آنگاه از اين قصد صرف نظر كرد ، سعد را عزل كرد و آنچه را بر عهده داشت بگرفت و عبد الله را نگهداشت و پيغام بوى فرستاد بجاى سعد وليد بن عقبه را كه عمر بن خطاب عامل عربان جزيره كرده بود به كوفه گماشت . وليد به سال دوم خلافت عثمان به كوفه آمد . سعد يك سال و قسمتى از سال ديگر عاملى كوفه داشته بود . وقتى وليد به كوفه آمد پيش كسان محبوب بود و با مردم مدارا مىكرد ، پنج سال آنجا ببود و بر خانهء وى در نبود .\r\n","description":"","footnote":"","page_name":" 2097 ","page_number":430},
  {"content":"\r\n\r\nسخن از حوادث مهم سال بيست و هفتم\r\nاز جمله حوادث اين سال فتح افريقيه بدست عبد الله بن سعد بن ابى سرح بود .\r\nاين را از ابو معشر آورده‌اند ، واقدى نيز چنين گفته است .\r\n\r\nسخن از فتح افريقيه و ولايتدارى عبد الله بن سعد بن ابى سرح بر مصر و عزل عمرو بن عاص\r\nطلحه گويد : وقتى عمر در گذشت ، عمرو بن عاص عامل مصر بود و خارجة بن فلان عهده دار قضاى آنجا بود . عثمان تا دو سال از خلافت خويش آنها را نگهداشت ، آنگاه عمرو را عزل كرد و عبد الله بن سعد بن ابى سرح را عامل كرد .\r\nابو عثمان گويد : وقتى عثمان به خلافت رسيد ، عمرو بن عاص را در عمل مصر نگهداشت كه او هيچكس را بىشكايت و استعفا بر نمىداشت . عبد الله بن سعد جزو سپاه مصر بود ، عثمان وى را سالار سپاه آنجا كرد و كسان به يارى وى فرستاد و روانهء افريقيه كرد ، عبد الله بن نافع بن عبد القيس و عبد الله بن نافع بن حصين را نيز همراه عبد الله بن سعد كرد و به وى گفت : « اگر خدا عز و جل افريقيه را براى تو گشود يك پنجم از خمس غنايمى كه خدا نصيب مسلمانان مىكند به تو بخشوده است . دو عبد الله را سالار كرد و كسان به ياريشان فرستاد و روانهء اندلس كرد و به آنها و عبد الله بن سعد دستور داد بر ضد اجل فراهم آيند . پس از آن عبد الله در عمل خويش بماند و آنها سوى عمل خويش روند .\r\nآنها برفتند و مصر را سپردند و چون در سرزمين افريقيه پيش رفتند به اجل\r\n","description":"","footnote":"","page_name":" 2098 ","page_number":431},
  {"content":"\r\nرسيدند كه قبايل با وى بودند و جنگ انداختند و اجل كشته شد . عبد الله بن سعد بن ابى سرح او را كشت و افريفيه را از دشت و كوه بگشود و مردم آنجا همگى اسلام آوردند و اطاعتشان نكو بود . عبد الله غنايمى را كه خدا نصيب كرده بود بر سپاه تقسيم كرد و يك پنجم خمس را بگرفت و چهارم پنجم آن را همراه ابن وثيمه نصرى پيش عثمان فرستاد و در محل قيروان خيمه گاهى به پا كرد و گروهى را سوى عثمان فرستاد كه همانها در بارهء آنچه عبد الله گرفته بود به او شكايت كردند .\r\nعثمان گفت : « من به وى بخشيده‌ام و بايد چنين كند كه چنين دستور داده بودم ، اكنون به اختيار شماست اگر رضا مىدهيد چنين باشد و اگر راضى نيستيد پس داده شود » گفتند : « راضى نيستيم » عثمان به عبد الله نوشت كه آن را پس دهد و از آنها استمالت كند .\r\nگفتند : « او را معزول كن كه نمىخواهيم پس از اين ماجرا سالار ما باشد » عثمان به عبد الله نوشت : « يكى را كه مورد رضايت تو و رضايت آنها باشد بجاى خويش بر افريقيه گمار و يك پنجمى را كه در راه خدا به تو بخشيده بودم تقسيم كن كه به اين بخشش راضى نيستند » عبد الله كه افريقيه را فتح كرده بود و اجل را كشته بود و چنان كرد و سوى مصر باز گشت .\r\nگويد : مردم افريقيه تا به روزگار هشام بن عبد الملك پيوسته مطيع و گوش به فرمان بودند و در آرامش و اطاعت به سر مىبردند تا مردم عراق به آنجا راه يافتند و چون دعوتگران عراق به آنجا راه يافتند و تحريكشان كردند از اطاعت بگشتند و تفرقه در ميانشان افتاد كه تاكنون چنين است .\r\nسبب تفرقه چنان بود كه آنها به دعوتگران مخالف مىگفتند : « ما به سبب رفتار عاملان با پيشوايان مخالفت نمىكنيم و اين خطا را بر آنها بار نمىكنيم »\r\n","description":"","footnote":"","page_name":" 2099 ","page_number":432},
  {"content":"\r\nگفتند : « اينان به دستور آنها كار مىكنند » گفتند : « اين را نمىپذيريم تا خودمان معلوم كنيم . » آنگاه ميسره يا چند كس روان شدند و پيش هشام آمدند و اجازه خواستند و راه نيافتند . پيش قايم مقام رفتند و گفتند : « به امير مؤمنان بگو كه سالارمان ما را با سپاه خويش به غزا مىبرد و چون غنيمت گيرد به آنها دهد و به ما ندهد و گويد : آنها محقترند » و ما گوييم : « جهادمان به خلوص نزديكتر است كه چيزى از او نمىگيريم اگر حق ماست حلالشان باد و اگر حق ما نيست نمىخواهيم » و نيز گفتند : « وقتى شهرى را محاصره مىكنيم گويد : پيش افتيد و سپاه خود را عقب سر آرد » و ما گوييم : « پيش رويد كه ثواب جهاد را بيفزايد و كسانى چون شما بار برادران خويش را تحمل كنند . » و خويشتن را حفاظ آنها كنيم و بار جنگ را ببريم .\r\n« و نيز آنها در گوسفندان ما افتند و شكم بدرند كه بره در آرند و براى امير مؤمنان پوست سفيد جويند و هزار گوسفند براى يك پوست بكشند و گوييم : « اين بخاطر امير مؤمنان آسان باشد » و تحمل كنيم و مانع آنها نشويم ، بليهء ديگر آنكه دختران زيباى ما را ميگيرند ، گفته‌ايم : « اين نه در كتاب خدا هست و نه در سنت ، و ما مسلمانيم » مىخواهيم بدانيم ، اين با نظر امير مؤمنان است يا نه ؟\r\nگفت : « چنين كنم » و چون دير بماندند و خرجيهايشان تمام شد نامهاى خويش را در رقعه ها بنوشتند و به وزيران دادند و گفتند : « اين نامها و نسبهاى ما است ، اگر امير مؤمنان از شما جوياى ما شد ، به او خبر دهيد » آنگاه آهنگ افريقيه كردند و بر ضد عامل هشام برخاستند و او را بكشتند و بر\r\n","description":"","footnote":"","page_name":" 2100 ","page_number":433},
  {"content":"\r\nافريقيه تسلط يافتند ، هشام خبر يافت و جوياى آن چند كس شد كه نامهايشان را به او دادند و همانها بودند كه خبر آمده بود كه چنان كرده بودند .\r\nطلحه گويد : عثمان ، عبد الله بن نافع بن حصين و عبد الله بن نافع بن عبد القيس را بلا فاصله از افريقيه سوى اندلس فرستاد كه از راه دريا به آنجا رسيدند ، عثمان به كسانى كه سوى اندلس رفته بودند نوشت : « اما بعد ، قسطنطنيه از طرف اندلس گشوده خواهد شد شما اگر اندلس را گشوديد در پاداش فاتحان قسطنطنيه شريك خواهيد بود و السلام » كعب الاخبار نيز گفت : « قومى از دريا سوى اندلس روند و آنجا را بگشايند و روز رستاخيز نورشان مشخص باشد » گويد : مسلمانان برفتند و بربران نيز همراه بودند و از جانب دشت و دريا بدانجا حمله بردند و خدا آنجا را و فرنگان را براى مسلمانان گشود و ناحيه اى همانند افريقيه را بقلمرو مسلمانان افزودند . وقتى عثمان عبد الله بن سعد بن ابى سرح را معزول كرد عمل وى را به عبد الله بن نافع بن عبد القيس داد كه آنجا بود و عبد الله بن سعد به مصر باز گشت و كار اندلس همانند كار افريقيه بود تا به روزگار هشام كه زمين بربران را گرفت اما مردم اندلس مانند سابق ببودند .\r\nواقدى بنقل از كريب گويد : وقتى عثمان بن عمرو بن عاص را از مصر برداشت وى به سختى خشمگين شد و كينهء عثمان را به دل گرفت عثمان عبد الله بن سعد بن ابى سرح را روانه كرد و گفت سوى افريقيه رود ، و كسان را به رفتن افريقيه خواند و ده هزار كس از قريش و انصار و مهاجران آهنگ آنجا كردند .\r\nواقدى به نقل از ابن كعب گويد : وقتى عثمان عبد الله بن سعد را سوى افريقيه فرستاد ، جرجير ، بطريق افريقيه در بارهء آنجا به دو هزار هزار دينار و پانصد هزار دينار و بيست هزار دينار با آنها صلح كرد .\r\nپس از آن پادشاه روم كس فرستاد و دستور داد كه سيصد وزنه طلا از آنها\r\n","description":"","footnote":"","page_name":" 2101 ","page_number":434},
  {"content":"\r\nبگيرد چنان كه عبد الله بن سعد گرفته بود و او سران افريقيه را فراهم آورد و گفت :\r\n« شاه به من دستور داده كه سيصد وزنه طلا از شما بگيرم ، چنان كه عبد الله بن سعد گرفته است » گفتند : « چيزى نداريم كه بدهيم آنچه داشتيم به فديهء جانهاى خويش داده‌ايم ، شاه سرور ماست هر چه را كه هر ساله از ما مىگرفته بگيرد » فرستاده كه حبين ديد بگفت تا بزندانشان كردند و آنها كس پيش ياران خويش فرستادند كه بيامدند و زندان را بشكستند و بيرون آمدند .\r\nعبد الله بن سعد با مردم افريقيه بر سيصد وزنه طلا صلح كرد كه عثمان آن را به خاندان حكم داد .\r\nگويد : گفتم : « يا خاندان مروان » گفت : « نمىدانم » يزيد بن ابى حبيب گويد : عثمان عمرو بن عاص را از خراج مصر برداشت و عبد الله بن سعد را بر خراج گماشت و با هم اختلاف كردند عبد الله بن سعد به عثمان نوشت كه عمر خراج را كاسته و عمرو نوشت كه عبد الله كار جنگ را آشفته است .\r\nپس عثمان به عمرو نوشت كه بيا و عبد الله بن سعد را بر خراج گماشت عمرو خشمگين بيامد و به حضور عثمان رسيد يك جبهء يمانى پوشيده بود كه پر از پنبه بود .\r\nعثمان به دو گفت : « داخل جبه ات چيست ؟ » گفت : « عمرو است » گفت : « ميدانم داخل آن عمرو است از اين نپرسيدم ، پرسيدم آيا پنبه است يا چيز ديگر ؟ »\r\nواقدى گويد : عبد الله بن سعد مالى را كه از مصر فراهم آورده بود پيش عثمان فرستاد .\r\n","description":"","footnote":"","page_name":" 2102 ","page_number":435},
  {"content":"\r\nعثمان گفت : « اى عمرو ، از پس تو شيرده ، شير بيشتر مىدهد » گفت : « بچهء آن هلاك شده است . » در اين سال عثمان بن عفان سالار حج بود .\r\nواقدى گويد : در اين سال فتح دوم استخر به دست عثمان بن ابى العاص انجام گرفت .\r\nگويد : در همين سال معاويه به غزاى قنسرين رفت .\r\nآنگاه سال بيست و هشتم در آمد .\r\n\r\nسخن از حوادث مهم سال بيست و هشتم\r\nبگفته واقدى در اين سال قبرس به دست معاويه گشوده شد كه به دستور عثمان به غزاى آنجا رفت . اما ابو معشر گويد كه فتح قبرس به سال سى و سوم بود . اين را اسحاق بن عيسى از او روايت كرده است .\r\nبعضىها گفته‌اند فتح قبرس به سال بيست و هفتم بود و چنان كه گويند جمعى از اصحاب رسول از جمله ابو ذر و عبادة بن صامت همراه زن خود ام حرام و مقداد و ابو درداء و شداد بن اوس در غزاى آن حاضر بودند .\r\n\r\nسخن از غزاى قبرس بوسيلهء معاويه\r\nخالد گويد : معاويه به روزگار عمر بن خطاب اصرار داشت كه به غزاى دريا رود ، از نزديكى روميان به حمص سخن داشت مىگفت : « در يكى از دهكده هاى حمص عوعو سگان و بانگ مرغان آنها شنيده مىشود » نزديك بود عمر به اين كار متمايل شود و به عمرو بن عاص نوشت كه دريا و دريا پيما را براى من وصف كن كه\r\n","description":"","footnote":"","page_name":" 2103 ","page_number":436},
  {"content":"\r\nدلم بدان مىگرايد » گويد : سبب آن بود كه معاويه از فوايد غزاى دريا براى مسلمانان و ضرر آن براى مشركان به او خبر داده بود .\r\nعمرو بجواب نوشت : مخلوقى بزرگ ديده‌ام كه مخلوقى كوچك بر آن نشيند كه اگر بماند دلها را پاره كند و اگر برود عقلها را خيره كند ، يقين در آن كاهش گيرد و شك فزونى پذيرد . كسان در آن چون كرمى باشند بر چوبى كه اگر كج شود فرو رود و اگر سالم ماند دور رود .\r\nو چون عمر اين را بخواند به معاويه نوشت كه نه ، بخدايى كه محمد را به حق فرستاده هرگز مسلمانى را به كشتى ننشانم .\r\nجنادة بن ابى اميهء ازدى گويد : معاويه در بارهء غزاى دريا به عمر نوشت و او را به اين كار ترغيب كرد و گفت : « اى امير مؤمنان ! در شام دهكده اى هست كه مردم آن عوعو سگان روميان و بانگ خروسشان را مىشنوند كه آنها مقابل يكى از سواحل حمصند » عمر به گفتهء او اطمينان نكرد و به عمرو نوشت كه دريا را براى من وصف كن و خبر آن را براى من بنويس .\r\nگويد : « عمرو براى او نوشت كه اى امير مؤمنان مخلوقى بزرگ ديده‌ام كه مخلوقى كوچك بر آن نشيند كه جز آسمان و آب نيست و آنها چون كرمى باشند بر چوبى كه اگر كج شود فرو رود و اگر سالم بماند دور رود .\r\nابو المجالد گويد : عمر به معاويه نوشت : « شنيده‌ايم كه درياى شام بر قسمت بسيار درازى از زمين مشرف است و هر روز و شب از خدا اجازه مىخواهد كه بر زمين ريزد و آن را غرقه كند ، من چگونه سپاه را بر اين كافر سخت سر نشانم . به خدا يك مسلمان را بيشتر از آنچه در روم هست دوست دارم ، هرگز در اين باب با من سخن مكن ، از پيش با تو گفته‌ام و ميدانى كه با علا چه كردم در صورتى كه از پيش\r\n","description":"","footnote":"","page_name":" 2104 ","page_number":437},
  {"content":"\r\nچيزى به او نگفته بودم گويد : شاه روم از غزا دست بداشت و به عمر نامه نوشت و تقرب كرد و از او در بارهء كلمه اى كه همه دانش را فراهم دارد پرسش كرد . عمر به دو نوشت كه آنچه براى خود مىخواهى براى مردم بخواه و آنچه به خود روا ندارى به آنها روا مدار كه همه حكمت براى تو فراهم آيد . از كار مجاورانت پند بياموز ، كه همه معرفت براى تو فراهم آيد .\r\nپس از آن شام روم به دو نامه نوشت و طرفى فرستاد كه اين را از همه چيز پر كن .\r\nعمر آن را از آب پر كرد و نوشت كه اين همه چيز دنياست .\r\nشاه روم به دو نوشت كه فاصلهء حق و باطل چيست ؟\r\nعمر به دو نوشت كه چهار انگشت است . حق آنست كه معاينه مىبينى و باطل بيشتر چيزهاست كه شنيده مىشود و معاينه ديده نشده .\r\nشاه روم به دو نوشت : « فاصلهء آسمان و زمين چيست ؟ » عمر به دو نوشت : « پانصد سال راه براى رهرو ، اگر راه كشيده اى بود . » گويد : ام كلثوم دختر على بن ابى طالب هديه اى از بوى خوش و ظرف و لوازم زنانه براى ملكهء روم فرستاد و آن را به پيك داد كه به دو رسانيد و آن را ، بگرفت .\r\nآنگاه زن هرقل زنان اطراف خويش را فراهم آورد و گفت : « اين هديهء زن شاه عرب و دختر پيمبرشان است » و نامه نوشت و عوض داد و هديه فرستاد ، از جمله هدايا يك گردن بند فاخر بود .\r\nو چون پيك گردن بند را پيش عمر آورد بگفت تا آن را نگهدارد و نداى نماز جماعت داد ، كسان فراهم آمدند ، با آنها نماز كرد و گفت : « هر يك از كارهاى من كه بى مشورت انجام شود نيك نباشد . در بارهء هديه اى كه ام كلثوم براى زن شاه روم فرستاده و زن شاه روم براى او هديه فرستاده چه مىگوييد ؟ »\r\n","description":"","footnote":"","page_name":" 2105 ","page_number":438},
  {"content":"\r\nجمعى گفتند : « هديه از آن اوست بعوض چيزى كه داده زن شاه در ذمه نيست كه مال او را بگيرى و زير فرمان تو نيست كه از تو بترسد » كسان ديگر گفتند : « ما جامه هديه ميداديم كه عوض بگيريم و براى فروختن مىفرستاديم كه بهاى آن را بگيريم » عمر گفت : « ولى پيك ، پيك مسلمانان است و پست ، پست آنهاست و اعتبار ام كلثوم پيش زن شاه روم بسبب مسلمانان است » آنگاه بگفت تا گردن بند را به بيت المال دادند و به قدر مخارج ام كلثوم بوى داد .\r\nخالد بن معدان گويد : نخستين كسى كه غزاى دريا كرد معاوية بن ابى سفيان بود به روزگار عثمان بن عفان ، و چنان بود كه از عمر اجازهء اين كار خواسته بود كه اجازه نداده بود و چون عثمان بخلافت رسيد معاويه اصرار كرد تا عثمان به اين كار مصمم شد و گفت كسان را انتخاب مكن و بهترينشان را مگزين ، هر كه به دلخواه طالب عزا شود او را بردار و كمك كن .\r\nمعاويه چنان كرد ، عبد الله بن قيس حارثى هم پيمان بنى فزاره را به كار درب گماشت و او به دريا پنجاه غزاى تابستانى و زمستانى داشت كه كس در اثناى آن غرق نشد و دچار طوفان نشد .\r\nوى از خدا مىخواست كه سپاهش را به سلامت دارد و كسى از آنها تلف نشود . چنين بود تا وقتى كه خدا مىخواست او را تلف كند با يك زورق پيشتاز برفت و به بندرگاه سرزمين روم رسيد كه گدايى چند در آنجا معونت مىجستند و به آنها صدقه داد .\r\nيكى از زنان گدا به دهكدهء خويش باز گشت و به مردان گفت : « مىخواهيد عبد الله بن قيس را بگيريد ؟ » گفتند : « كجاست ؟ » گفت : « در بندر . »\r\n","description":"","footnote":"","page_name":" 2106 ","page_number":439},
  {"content":"\r\nگفتند : « آهاى دشمن خدا ، عبد الله بن قيس را از كجا مىشناسى ؟ » زن آنها را ملامت كرد و گفت : « شما زبونتر از آنيد كه عبد الله بن قيس از كسى مخفى شود . » پس مردان به عبد الله تاختند و بر او هجوم بردند و با وى جنگيدند و او نيز بجنگيد و به تنهايى كشته شد . ملاح جان به در برد و پيش ياران خود باز گشت كه سوى بندر آمدند جانشين عبد الله ، سفيان بن عوف ازدى بود كه به جنگ روميان پرداخت و به تنگ آمد و بنا كرد به ياران خود ناسزا گويد كنيز عبد الله گفت : « اى دريغ از عبد الله كه به هنگام جنگ چنين نمىگفت . » سفيان گفت : « چه مىگفت ؟ » گفت : « مىگفت : سختيهاست آنگاه مىرود » سفيان آنچه را مىگفت رها كرد و اين سخن را به زبان مىآورد كه سختيهاست آنگاه مىرود .\r\nدر اين جنگ گروهى از مسلمانان كشته شدند و اين پايان كار عبد الله بن قيس حارثى بود .\r\nبعدها به آن زن گفتند : « عبد الله را از چه شناختى ؟ » گفت : « از صدقه دادنش كه چون شاهان گشاده دست بود و مانند بازرگانان نبود » ابو عثمان گويد : به آن زن كه روميان را بر ضد عبد الله برانگيخته بود گفتند : « چگونه او را شناختى ؟ » گفت : « همانند بازرگانان بود اما چون از او چيز خواستم همانند شاه گشاده دست بود و بدانستم كه او عبد الله بن قيس است » عثمان به معاويه و عاملان ديگر چنين نوشت :\r\n« اما بعد ، به همان حال باشيد كه از عمر جدا شده‌ايد و دگرگونى\r\n","description":"","footnote":"","page_name":" 2107 ","page_number":440},
  {"content":"\r\n« مياريد و هر چه براى شما مشكل بود پيش ما بياريد كه امت را بر آن « همسخن كنيم و بنزد شما باز فرستيم .\r\nمبادا دگرگونى آريد كه من از شما « جز آنچه عمر مىپذيرفت نخواهم پذيرفت » و چنان بود كه ما بين صلح عمر و خلافت عثمان ناحيه اى پيمان مىشكست و كس مىفرستاد و خدا آنجا را به دست وى مىگشود و بپاى وى حساب مىشد اما فتوح از آن كسى بود كه نخستين بار گشوده بود .\r\nابو جعفر گويد : وقتى معاويه قبرس را گشود با مردم آنجا صلح كرد و چنان كه در روايت ليث بن سعد از پيران ساحل دمشق آمده صلح قبرس بر اساس خراج هفت هزار دينار بود كه سالانه به مسلمانان بدهند ، مانند آن نيز به روميان مىدادند و مسلمانان تعهد كردند كه مانع دادن آن نشوند به شرط آنكه مسلمانان با آنها جنگ نكنند و با كسانى كه از جاى ديگر به آنها حمله مىكنند مقابله نكنند و روميان قبرس حركت دشمنان رومى را به مسلمانان خبر دهند و پيشوايى كه مسلمانان براى آنها معين مىكنند از خودشان باشد .\r\nواقدى گويد : معاويه به سال بيست و هشتم به غزاى قبرس رفت مردم مصر نيز به سالارى عبد الله بن سعد بن ابى سرح به غزاى آنجا رفتند و چون به معاويه رسيدند او سالار قوم بود .\r\nجبير بن نفير گويد : وقتى از قبرسيان اسير گرفتيم ابودرداء را ديدم كه ميگريست ، گفتم : « چرا هنگامى كه خدا اسلام و مسلمانان را عزت داده و كفر و كافران را زبون كرده گريه مىكنى ؟ » گويد : با دست به شانهء من زد و گفت : « مادرت عزادارت شود ، مخلوق اگر فرمان خدا را رها كند به نزد خدا ناچيز شود ، وقتى امتى غلبه يابد و بر مردم مسلط شود و شاهى از آن او باشد و فرمان خدا را رها كند و چنين شود كه مىبينى خدا اسير گرفتن را بر آنها چيره كند و چون اسير گرفتن بر قومى چيره شد خدا را با آنها\r\n","description":"","footnote":"","page_name":" 2108 ","page_number":441},
  {"content":"\r\nكارى نيست » واقدى از حديث ابو سعيد گويد :\r\nمعاويه در ايام خلافت عثمان با مردم قبرس صلح كرد ، او نخستين كس بود كه به غزاى روم رفت و در پيمانى كه ميان وى و آنها بود مقرر بود كه از دشمنان رومى جز با اجازهء ما زن نگيرند .\r\nگويد : در همين سال حبيب بن مسلمه به غزاى سوريه رفت كه از سرزمين روم بود .\r\nو هم در اين سال عثمان نائله دختر قرافصه را به زنى گرفت . وى نصرانى بود و پيش از آنكه به خانهء عثمان رود مسلمان شد .\r\nگويد : در همين سال عثمان خانه خويش را در اقصاى مدينه بنيان نهاد و به سر برد .\r\nگويد : در اين سال نخستين فتح فارس و دومين فتح استخر رخ داد و سالار غزا هشام بود گويد : در اين سال عثمان سالار حج بود .\r\nآنگاه سال بيست و نهم در آمد .\r\n\r\nسخن از حوادث مهم سال بيست و نهم\r\nدر اين سال عثمان ابو موسى اشعرى را كه شش سال عامل بصره بوده بود عزل كرد و عبد الله بن عامر بن كريز را كه جوانى بيست و پنج ساله بود بر بصره گماشت كه آنجا رفت .\r\nبقولى ابو موسى سه سال در بصره عامل عثمان بوده بود .\r\nعوف اعرابى گويد : غيلان بن خرشه ضبى پيش عثمان بن عفان آمد و گفت :\r\nمگر صغيرى نداريد كه او را جوان وانماييد و عامل بصره كنيد ؟ تا كى اين پير ، يعنى\r\n","description":"","footnote":"","page_name":" 2109 ","page_number":442},
  {"content":"\r\nابو موسى ، عامل بصره باشد ؟ » گويد : پس عثمان ابو موسى را از آنجا برداشت و عبد الله بن عامر بن كريز را كه پدر بزرگش عبد شمس بود به بصره گماشت . مادر عبد الله دجاجه دختر اسماء سلمى بود و پسر خالهء عثمان بن عفان بود .\r\nمسلمه گويد : وقتى عبد الله بن عامر به بصره آمد بيست و پنج سال داشت و اين بسال بيست و نهم بود .\r\n\r\nسخن از اينكه چرا عثمان ابو موسى را از بصره برداشت\r\nطلحه گويد وقتى عثمان بخلافت رسيد ابو موسى را سه سال در بصره نگهداشت و به سال چهارم او را معزول كرد . سالارى خراسان را به عمير بن عثمان بن سعد داد ، سالارى سيستان با عبد الله بن عمير ليثى شد كه از قوم ثعلبه بود كه در آنجا تا كابل پيش رفت ، عمير نيز در خراسان تا فرغانه پيش رفت و هيچ ولايتى تا آنجا نماند كه به صلح نيامد . عبيد الله بن معمر تيمى را به مكران فرستاد كه تا نهر پيش رفت .\r\nعبد الرحمن بن غبيس را به كرمان فرستاد و كسان ديگر را به فارس و اهواز فرستاد و اطراف بصره را به حصين بن ابى الحر داد ، آنگاه عبد الله بن عمير را عزل كرد و عبد الله بن عامر را به جايش نهاد و يك سال ببود آنگاه وى را عزل كرد و عاصم بن عمرو را به جايش نهاد . آنگاه عبد الرحمن بن غبيس و عدى بن سهيل بن عمرو را باز پس برد . به سال سوم مردم ايذه و كردان كافر شدند و ابو موسى ميان مردم ندا داد و تحريك كرد و دعوتشان كرد كه راهى شوند و از فضيلت جهاد پيادگان سخن آورد تا آنجا كه كسانى بار بر چهار پايان نهادند و همسخن شدند كه پياده راهى شوند . بعضى ديگر گفتند : « به خدا با شتاب كارى نمىكنيم تا ببينيم رفتار او چگونه است اگر كردارش با گفتارش همانند بود چنان كنيم كه اين ياران ما كرده‌اند . »\r\n","description":"","footnote":"","page_name":" 2110 ","page_number":443},
  {"content":"\r\nو چون روز حركت ابو موسى در رسيد و بارهاى خويش را از مصر بر چهل استر برون آورد عنان او را گرفتند و گفتند : « ما را بر اين مركوبان اضافى بنشان و به كار پياده روى كه ما را ترغيب مىكردى علاقه نشان بده . » آنگاه قانعشان كرد كه مركبش را رها كردند و ابو موسى برفت آنها نيز پيش عثمان رفتند و بر كنارى او را خواستند و گفتند : « نمىخواهيم همه چيزهايى را كه مىدانيم بگوييم او را با ديگرى عوض كن . » گفت : « كى را مىخواهيد ؟ » غيلان بن خرشه گفت : « هر كه باشد از اين بنده كه زمين ما را بخورد و كار جاهليت را ميان ما تجديد كرد بهتر است كه از اين اشعرى كه حكومت اشعريان را معتبر مىدارد و حكومت بصره را حقير مىداند جدا شويم اگر صغيرى را امير ما كنى بهتر است يا بزرگترى را سالار كنى بهتر است و ما بين كوچك و بزرگ هر كه باشد بهتر است . » پس عثمان عبد الله بن عامر را بخواند و عامل بصره كرد و عبيد الله بن معمر را سوى فارس فرستاد و عمل او را به عمير بن عثمان بن سعد داد . به سال چهارم امين بن احمر يشكرى را عامل خراسان كرد و هم به سال چهارم عمران بن فصيل برجمى را عامل سيستان كرد . عاصم بن عمر عامل كردمان بود كه آنجا درگذشت ، فارس بشوريد و بر ضد عبيد الله بن عمرو قيام كرد و مردم در استخر بر ضد او فراهم شدند و عبد الله كشته شد و سپاه او هزيمت شد و خبر به عبد الله بن عامر رسيد كه مردم بصره را به حركت دعوت كرد و مردم با وى روان شدند ، مقدمهء وى با عثمان بن ابى العاص بود .\r\nدر استخر با آن جمع تلاقى شد و بسيار كس از آنها بكشت كه هنوز از آن به ذلت درند\r\nو خبر را براى عثمان نوشت و او نوشت كه هرم بن حسام يشكرى و هرم بن حيان عبدى را كه از عبد القيس بود و خريت بن راشد را كه از بنى سامه ( ناجيه ؟ ) بود و منجاب بن راشد و ترجمان هجيمى را بر ولايتهاى فارس امارت دهد . خراسان را نيز به شش نفر\r\n","description":"","footnote":"","page_name":" 2111 ","page_number":444},
  {"content":"\r\nداد : احنف امير دو مرو شد ، حبيب بن قره يربوعى امير بلخ شد كه از فتوح اهل كوفه بود ، خالد بن عبد الله بن زهير امير هرات شد ، امين بن احمر يشكرى امير طوس شد ، قيس بن هبيره سلمى امير نيشابور شد ، وى نخستين كس بود كه با عبد الله بن خازم كه پسر عموى وى بود روان شد ، عثمان پيش از مرگ همهء خراسان را به قيس داد و بوقت مرگ عثمان وى امير خراسان بود ، امين بن احمر را نيز امير سيستان كرد ، پس از آن عبد الرحمن بن سمره را كه از خاندان حبيب بن عبد شمس بود به آنجا گماشت كه بهنگام درگذشت عثمان امير سيستان بود .\r\nو هم به وقت درگذشت عثمان ، عمران امير كرمان بود و عمير بن عثمان سعد امير فارس بود و ابن كندير قشيرى امير مكران بود .\r\nعلى بن مجاهد به نقل از مشايخ خويش گويد : غيلان بن خرشه به عثمان بن عفان گفت : « آيا حقيرى از خودتان نداريد كه او را برداريد يا فقيرى كه او را به سامان رسانيد ؟ اى گروه قريش تا كى اين پير اشعرى اين ولايت را بخورد ؟ » و پير متنبه شد و بصره را به عبد الله بن عامر داد .\r\nابو بكر هذلى گويد : عثمان ، ابن عامر را عامل بصره كرد و حسن گفت :\r\n« ابو موسى مىگويد : جوانى سوى شما مىآيد كه ظريف است و مدبر كه مادر - بزرگها و عمه هايش معتبرند و هر دو ولايت را به او خواهند داد » گويد : ابن عامر بيامد و ولايت ابو موسى و ولايت عثمان بن ابى العاص ثقفى را به او دادند . عثمان بن ابى العاص از جمله كسانى بود كه از عمان و بحرين گذشته بودند .\r\nطلحه گويد : در ايام خلافت عثمان ، قيس بن هبيره عبد الله بن خازم را پيش عبد الله بن عامر فرستاد . عبد الله بن خازم پيش عبد الله بن عام حرمتى داشت و به دو گفت : « فرمانى براى من بنويس كه اگر قيس بن هبيره از آنجا رفت من عامل باشم » و عبد الله بن عامر چنان كرد .\r\nعبد الله بن خازم سوى خراسان باز گشت و چون عثمان كشته شد و مردم خبر\r\n","description":"","footnote":"","page_name":" 2112 ","page_number":445},
  {"content":"\r\nيافتند و دشمن بشوريد قيس گفت : « اى عبد الله راى تو چيست ؟ » گفت : « راى من اينست كه مرا جانشين خويش كنى و از رفتن نمانى و كارها را نيك بنگرى . »\r\nقيس چنان كرد و عبد الله بن خازم را جانشين خويش كرد عبد الله فرمان جانشينى خويش را بنمود و در خراسان ببود تا على رضى الله عنه بخلافت رسيد .\r\nمادر عبد الله از طايفهء بنى عجل بود قيس گفت : « من از عبد الله بيشتر حق داشتم كه پسر يك زن عجلى باشم . » و از كارى كه عبد الله كرده بود خشمگين بود .\r\nدر همين سال به گفتهء واقدى و ابو معشر ، ابن عامر فارس را بگشود گفتهء سيف را در اين باب از پيش ياد كرده‌ايم .\r\nدر همين سال ، يعنى سال بيست و نهم ، عثمان در مسجد پيمبر خدا صلى الله عليه و سلم بيفزود و آن را توسعه داد و در ماه ربيع كار ساختمان را آغاز كرد . گچ از درهء نخل مىآوردند . مسجد را با سنگ منقش ساخت و ستونهاى آن را از سنگهايى كرد كه سرب در آن جا داده بودند و طاق آن از چوب ساج بود . طول مسجد را يكصد و شصت ذراع كرد و عرض آن را يكصد و پنجاه ذراع كرد چنان كه در ايام عمر بوده بود و براى آن شش در نهاد .\r\nدر اين سال عثمان سالار حج شد و در منى سرا پرده زد و نخستين سراپرده كه در منى به پا شد براى عثمان بود و در منى و عرفه نماز را تمام كرد .\r\nابن عباس گويد : نخستين بار كه كسان در بارهء عثمان آشكارا سخن كردند اين بود كه در ايام خلافت خود در منى با كسان دو ركعت نماز مىكرد و چون سال ششم شد نماز را تمام كرد و بسيار كس از ياران پيمبر صلى الله عليه و سلم اين را بر او عيب گرفتند و كسانى كه مىخواستند از او خرده گيرى كنند در اين باب سخن كردند تا آنجا كه على نيز چون كسان ديگر پيش وى آمد و گفت : « به خدا حادثه اى رخ نداده و سابقه اى نبوده و دانى كه پيمبر تو صلى الله عليه و سلم نماز را دو ركعت مىكرد .\r\n","description":"","footnote":"","page_name":" 2113 ","page_number":446},
  {"content":"\r\nپس از آن ابو بكر و پس از آن عمر و تو نيز در سالهاى اول خلافت » و چون ندانست چه پاسخ دهد گفت : « راى من چنين است »\r\nعمرو بن ابى سفيان ثقفى گويد : عثمان در منى با مردم نماز را چهار ركعت كرد يكى پيش عبد الرحمن بن عوف رفت و گفت : « مىبينى كه برادرت نماز را چهار ركعت كرد ؟ » پس عبد الرحمن با ياران خود نماز كرد و نماز را دو ركعت كرد . آنگاه پيش عثمان رفت و گفت : « مگر در اينجا با پيمبر خدا صلى الله عليه و سلم نماز را دو ركعت نكردى ؟ » گفت : « چرا » گفت : « مگر با ابو بكر دو ركعت نكردى ؟ » گفت : « چرا » گفت : « مگر با عمر دو ركعت نكردى ؟ » گفت : « چرا » گفت : « مگر در سالهاى اول خلافت دو ركعت نمىكردى ؟ » گفت : « چرا » گفت : « اى ابو محمد سخن مرا بشنو ، شنيدم كه سال پيش بعض مردم يمن كه به حج آمده بودند و بعض مردم بيسر و پا گفته‌اند كه نماز مقيم دو ركعت است . اينك پيشواى شما دو ركعت مىكند . من در مكه خانواده دارم و چنين ديدم كه چهار ركعت نماز كنم كه از خطاى مردم بيمناك بودم و ديگر آنكه در اينجا زن گرفته‌ام و در طايف ملكى دارم و باشد كه از پس حج آنجا روم و چندى بمانم . » عبد الرحمن بن عوف گفت : « هيچيك از اينها ترا معذور نمىدارد . اينكه گفتى در اينجا خانواده دارى زن تو در مدينه مقيم است و هر وقت بخواهى او را ميآورى و هر وقت بخواهى مىبرى و سكناى او تابع سكناى تو است .\r\n","description":"","footnote":"","page_name":" 2114 ","page_number":447},
  {"content":"\r\n« اما اينكه گفتى در طايف ملكى دارم ، ميان تو و طايف سه منزل راه است و تو از اهل طائف نيستى .\r\n« اما اينكه گفتى كسانى از حج گزاران يمن و ديگران باز گردند و گويند اينك پيشواى شما عثمان كه مقيم است دو ركعت نماز مىكند ، پيمبر خدا صلى الله عليه و سلم كه به دو وحى مىرسيد هنگامى كه اسلام در مردم قوت نداشت چنين كرد پس از آن ابو بكر چنين كرد . آنگاه اسلام قوت گرفت و عمر تا وقتى بمرد با كسان دو ركعت نماز كرد » گفت : « راى من چنين است » گويد : آنگاه عبد الرحمن بن عوف برون شد و ابن مسعود را بديد كه گفت :\r\n« اى ابو محمد خبر ديگرى هست ؟ » گفت : « نه » گفت : « پس من چه مىكنم ؟ » گفت : « مطابق آنچه مىدانى عمل كن » گفت : « اختلاف مايهء شر است به من خبر رسيد كه او چهار ركعت نماز كرده و من نيز با يارانم چهار ركعت نماز كردم » عبد الرحمن بن عوف گفت : « من نيز شنيدم كه او چهار ركعت نماز كرده و با يارانم دو ركعت نماز كردم اما اكنون شايد چنان باشد كه تو مىگويى ، يعنى مانند وى چهار ركعت نماز كنيم . »\r\nآنگاه سال سىام در آمد\r\n\r\nسخن از حوادث مهم سال سىام\r\nبگفتهء ابو معشر و واقدى و على بن محمد مداينى از جمله حوادث اين سال\r\n","description":"","footnote":"","page_name":" 2115 ","page_number":448},
  {"content":"\r\nغزاى طبرستان بود بوسيلهء سعيد بن عاص . ولى به گفتهء سيف بن عمرو اسپهبد طبرستان با سويد بن مقرن صلح كرد كه به غزاى آنجا نرود و مالى به دو داد و خبر آن را از پيش ضمن خلافت عمر آورده‌ام .\r\nاما به گفتهء مداينى هيچكس به غزاى طبرستان نرفت تا عثمان بخلافت رسيد و به سال سىام سعيد بن عاص به غزاى آنجا رفت .\r\n\r\nسخن از غزاى طبرستان بوسيلهء سعيد بن عاص\r\nحنش بن مالك گويد : سعيد بن عاص به سال سىام از كوفه به منظور غزا آهنگ خراسان كرد حذيفة بن يمان و كسانى از ياران پيمبر خدا صلى الله عليه و سلم با وى بودند . حسن و حسين و عبد الله بن عباس و عبد الله بن عمرو عمرو بن عاص و عبد الله بن زبير نيز با وى بودند . عبد الله بن عامر نيز به آهنگ خراسان از بصره در آمد و از سعيد پيشى گرفت و در ابر شهر منزل كرد .\r\nخبر منزل كردن وى در ابر شهر به سعيد رسيد و او نيز در قومس منزل كرد كه به صلح بود و حذيفه از پس نهاوند با مردم آنجا صلح كرده بود . سپس از آنجا به گرگان رفت كه بر دويست هزار با وى صلح كردند . آنگاه به طميسه رفت كه شهرى بود بر ساحل دريا و به تمام جزو طبرستان بود و مجاور گرگان بود و مردم آنجا با وى به جنگ آمدند و چنان شد كه نماز خوف كرد و به حذيفه گفت : « پيمبر خدا صلى الله عليه و سلم چگونه نماز خوف كرد ؟ » حذيفه به او خبر داد و سعيد در حالى كه جماعت به حال جنگ بود آنجا نماز خوف كرد .\r\nدر آن روز سعيد با شمشير به شانهء يكى از مشركان زد كه از زير مرفقش در آمد و دشمن را محاصره كرد كه امان خواستند و امانشان داد كه يكيشان را\r\n","description":"","footnote":"","page_name":" 2116 ","page_number":449},
  {"content":"\r\nنكشد و چون قلعه را گشودند همگى را بكشت بجز يكى ، و هر چه را در قلعه بود بگرفت .\r\nيكى از مردم بنى نهد جعبه اى به دست آورد كه قفلى بر آن بود و پنداشت جواهر در آن است . سعيد خبر يافت و كس پيش مرد نهدى فرستاد كه جعبه را بياورد .\r\nقفل را شكستند و جعبه اى در آن يافتند ، آن را گشودند كهنه سياه خط دارى در آن بود و چون آن را گشودند كهنهء سرخى در آن بود . آن را نيز گشودند كهنهء زردى بود كه دو ابزار تناسلى مردانه در آن بود كه سياه شده بود با چند گل ، شاعرى در هجو بنى نهد شعرى گفت به اين مضمون :\r\n« مردم معتبر اسيران به غنيمت گرفتند « و بنى نهد دو . . . در جعبه اى به دست آوردند « كه سياه بود با گل بسيار « كه آن را غنيمت پنداشتند و چه خطايى بود .\r\nسعيد بن عاص ناميه را نيز فتح كرد كه شهر نبود بلكه صحراها بود .\r\nحنش بن مالك تغلبى گويد : سعيد به سال سىام آهنگ غزا كرد و سوى گرگان و طبرستان رفت . عبد الله بن عباس و عبد الله بن عمرو بن زبير و عبد الله بن عمرو بن عاص با وى بودند كافرى كه خدمت آنها مىكرده بود به من گفت : « سفره را پيش آنها مىبردم و چون مىخوردند به من دستور ميدادند كه آن را ميتكاندم و ميآويختم و چون شب مىشد باقيمانده را به من مىدادند . » گويد : محمد بن حكم بن ابى عقيل ثقفى جد يوسف بن عمرو كه همراه سعيد بن عاص بود كشته شد و يوسف به قحدم گفت : « قحدم ! ميدانى محمد بن حكم كجا درگذشت » گفت : « آرى با سعيد بن عاص در طبرستان به شهادت رسيد » گفت : « نه ، همراه سعيد بود و آنجا درگذشت . آنگاه سعيد به كوفه باز آمد و\r\n","description":"","footnote":"","page_name":" 2117 ","page_number":450},
  {"content":"\r\nكعب بن جعيل در مدح وى گفت :\r\n« نيكو جوانى بود كه گيلان در مقابل وى جولان داد « وقتى كه از دستى و ابهر سرازير شدند « بدان اى سعيد خير كه مركوب من « وقتى سرازير شد بيم داشتم دست و پايش ببرد « گويى تو به روز دره ، شيرى نهان بودى « كه از شيران كنام جدا شده و به صحرا زده بود\r\n« جمعى را راه مىبردى كه كس پيش از تو راه نبرده بود « كه هشتاد هزار زره دار و بى زره بودند » كليب بن خلف گويد : « سعيد بن عاص با مردم گرگان صلح كرد . آنگاه مقاومت كردند و كافر شدند و از پس سعيد كس سوى گرگان نرفت كه راه را بسته بودند و هر كه از حدود قومس به راه خراسان مىرفت از مردم گرگان در بيم و هراس بود و راه خراسان از فارس به كرمان بود و نخستين كسى كه راه را به طرف قومس گردانيد قتيبة بن مسلم بود و اين وقتى بود كه عامل خراسان شد .\r\nادريس بن حنظلهء عمى گويد : سعيد بن عاص با مردم گرگان صلح كرد و چنان بود كه گاهى يكصد هزار وصول مىكردند و مىگفتند صلح ما بر همين است و گاهى دويست هزار وصول مىكردند و گاهى سيصد هزار و گاهى اين را مىدادند و گاهى نمىدادند . پس از آن مقاومت كردند و كافر شدند و خراج ندادند تا يزيد بن مهلب سوى آنها آمد و چون بيامد كس با وى مقابله نكرد و چون باصول صلح كرد و درياچه و دهستان را بگشود با مردم گرگان نيز بر اساس صلح سعيد بن عاص صلح كرد .\r\nبگفتهء سيف بن عمر در همين سال ، يعنى سال سىام ، عثمان ، وليد بن عقبه را از كوفه معزول كرد و سعيد بن عاص را بر آنجا گماشت .\r\n","description":"","footnote":"","page_name":" 2118 ","page_number":451},
  {"content":"\r\n\r\nسخن از اينكه چرا عثمان وليد را از كوفه برداشت و سعيد را بر آنجا گماشت\r\nطلحه گويد : وقتى عثمان از آنچه ميان عبد الله و سعد گذشته بود خبر يافت بر هر دو خشم آورد و قصد آنها كرد . آنگاه از آن صرف نظر كرد . سعد را معزول كرد و آنچه را دادنى بود بگرفت و عبد الله را به جا گذاشت و به او دستور داد وليد بن عقبه را بجاى سعد گذاشت . وليد كه از طرف عمر عامل عربان جزيره بوده بود بسال دوم خلافت عثمان سوى كوفه آمد . سعد يك سال و قسمتى از سال ديگر عامل كوفه بود .\r\nوقتى وليد آمد محبوب كسان بود و با مردم مدارا مىكرد ، شش سال آنجا بود و بر خانهء وى در نبود .\r\nآنگاه تنى چند از جوانان كوفه\r\nبه خانهء ابن حيسمان خزاعى نقب زدند و بر سرش ريختند و او به مقابله آمد و با شمشير سوى آنها شد و چون كثرتشان را بديد بانگ زد كه به دو گفتند : « خاموش باش كه فقط يك ضربت است و ترا از بيم اين شب آسوده مىكنيم » ابو شريح خزاعى كه از بالا ناظر ماجرا بود بر آنها بانگ زد اما ابن حيسمان را ضربت زدند و بكشتند و مردم آنها را احاطه كردند و بگرفتندشان كه زهير بن جندب ازدى بود و مورع بن ابى مورع اسدى و شبيل بن ابى ازدى و كسان ديگر ، ابو شريح و پسرش شهادت دادند كه بر ابن حيسمان در آمده بودند و بعضىشان بعضى ديگر را منع مىكردند و بعضيشان او را بكشتند و در بارهء آنها به عثمان نوشت ، عثمان نوشت كه آنها را بكشند و بر در قصر در ميدان كشته شدند . عمرو بن عاصم تميمى در اين باب شعرى گفت به اين مضمون :\r\n« اى مردم ماجراجو « در حكومت عثمان بن عفان با همسايگان خود\r\n","description":"","footnote":"","page_name":" 2119 ","page_number":452},
  {"content":"\r\n« رفتار ناروا ميكنيد .\r\n« پسر عفان كه او را آزموده‌ايد « دزدان را به حكم فرقان حكيم سركوب مىكند « پيوسته به كتاب عمل مىكند .\r\n« و بر گردن و پنجهء آنها تسلط دارد ابو سعيد گويد : ابو شريح خزاعى از اصحاب پيمبر خدا صلى الله عليه و سلم بوده بود و از مدينه به كوفه رفت كه نزديك جنگ باشد . شبى كه بر بام بود همسايهء وى استغاثه كرد ، از بالا نگريست و جمعى از جوانان كوفه را ديد كه شبانه به همسايهء او تاخته بودند و مىگفتند : « فرياد مكن يك ضربت است و آسوده ات مىكنيم » و او را كشتند . پس او سوى عثمان رفت و به مدينه باز گشت و كسان خود را نيز برد .\r\nو به سبب اين حادثه كه سخن در بارهء آن بسيار شد ترتيب قسمخورى ( قسامه ) مقرر شد و در بارهء قتل ، گفتار ولى مقتول معتبر بشمار آمد . كه كسان را از كشتن بدارد .\r\nدر آن هنگام عامهء كسان بدين رضايت داشتند .\r\nنافع بن جبير گويد : عثمان گفت : « قسمخورى بعهدهء مدعى عليه و اولياى اوست كه اگر شاهد نبود پنجاه كس از آنها قسم خورند و اگر شمارشان كم بود يا يكيشان قسم نخورد قسمشان رد شود و مدعيان ، قسمخورى كنند و اگر پنجاه كس از آنها قسم خورد محق باشند . »\r\nعبد الله گويد : از جمله چيزها كه عثمان در كوفه پديد آورد اين بود كه شنيد وقتى حاملان آذوقه مىآمدند منادى ابو سمال اسدى و كسانى از مردم كوفه بانگ مىزد كه هر كس از بنى كلب يا بنى فلان اينجا باشد و قوم وى را منزل نباشد پيش ابو فلان منزل گيرد . و عثمان محل خانه عقيل و خانهء ابن هبار را خانهء مهمانى كرد .\r\nمنزل عبد الله بن مسعود در محلهء هذيل در محل رمادت بود كه آنجا را رها كرد و خانه خويش را خانهء مهمانى كرد و اگر اطراف مسجد براى مهمانان جا نبود در محلهء\r\n","description":"","footnote":"","page_name":" 2120 ","page_number":453},
  {"content":"\r\nهذيل در خانهء او منزل مىگرفتند .\r\nمغيرة بن مقسم بنقل از بعضى مطلعان كوفه كه آنها را ديده بود گويد : منادى ابو سمال در بازار و در كنار سه بانگ مىزد كه هر كه از بنى فلان و بنى فلان اينجا باشد ، يعنى آنها كه در كوفه محله نداشتند ، پيش ابو سمال منزل گيرد و عثمان براى مهمانان منزلها معين كرد .\r\nطلحه گويد : عمر بن خطاب وليد بن عقبه را عامل عربان جزيره كرده بود . وى در ميان قوم بنى تغلب مقيم شد و چنان بود كه ابو زبيد در جاهليت و اسلام با بنى تغلب بود تا مسلمان شد ، مردم بنى تغلب كه خالگان وى بودن در بارهء قرض كه به دو داشتند با وى ستم كردند ، وليد حق وى را بگرفت كه سپاس او داشت و به مصاحبت وى پرداخت و در مدينه پيش وى مىآمد . وقتى وليد عامل كوفه شد به درود تعظيم وى آمد چنان كه در جزيره و مدينه مىآمده بود و در خانهء مهمانان منزل گرفت و آخرين بار بود كه ابو زبيد پيش وليد مىآمد و چيز مىگرفت و باز مىگشت . از آن پيش نصرانى بود و وليد چندان اصرار كرد كه مسلمان شد و اين در اواخر امارت وليد بر كوفه بود و اسلامش نكو شد و چون مسلمان شده بود وليد او را به خانه برد كه عرب خوى و شاعر بود . يكى پيش ابو زينب و ابو مورع و جندب آمد\r\nكه از وقتى وليد فرزندانشان را كشته بود از او كينه داشتند و خبر گيران بر او مىگماشتند و به آنها گفت : « خبر داريد كه وليد با ابو زبيد شراب مىنوشد » و آنها بجوشيدند و ابو زينب و ابو مورع و جندب به كسانى از سران كوفه گفتند : « اين امير شماست كه ابو زبيد همنشين اوست و اكنون به شراب نشسته‌اند . » آنها با هم بيامدند ، وليد در ميدان با عمارة بن عقبه منزل داشت و منزل او در نداشت ، از مسجد بدانجا ريختند كه راهش از مسجد بود و ناگهان بر وليد در آمدند وليد چيزى را كنار زد و زير تخت جا داد . يكى از آنها بى اجازهء او دست بر و آن را بيرون آورد : طبقى بود كه دانه هاى انگور بر آن بود و وليد از شرم آن را بكنار زده\r\n","description":"","footnote":"","page_name":" 2121 ","page_number":454},
  {"content":"\r\nبود تا نبينند كه بر طبق وى جز دانه هاى انگور نيست .\r\nآنگاه كسان برخاستند و ميان مردم رفتند و همديگر را بسلامت گرفتند و مردم شنيدند و به آنها ناسزا گفتند و لعنت كردند .\r\nكسانى مىگفتند كه خدا از اين عمل خشم آورده و كسانى مىگفتند بخلاف قرآن به كنجكاوى پرداخته‌اند . وليد اين را از عثمان مكتوم داشت و نخواست كه در ميانه فسادى شود و خاموش ماند و تحمل كرد .\r\nفيض بن محمد گويد : شعبى را ديدم كه پيش محمد بن عمرو بن وليد ، يعنى ابن عقبه ، كه او نايب محمد بن عبد الملك بود نشسته بود ، محمد از غزاى مسلمه سخن كرد شعبى گفت : « اگر غزاى و امارت وليد را ديده بوديد ! كه به غزا مىرفت و تا كجا و كجا مىرسيد و وا نمىماند و يكى خلاف او نمىكرد تا وقتى كه از عمل خود معزول شد در آن وقت عامل باب عبد الرحمن بن ربيعه باهلى بود و از جمله چيزها كه عثمان بن عفان بدست وى بر مردم افزود ، اين بود كه از مازاد اموال ماهانه سه درم به هر يك از مملوكان كوفه مىداد بى آنكه از مقررى صاحبانشان بكاهد . » عمرو بن عبد الله گويد : جندب و كسانى با وى پيش ابن مسعود آمدند و گفتند : « وليد به شراب مىنشيند . » اين را شايع كرده بودند و در دهانها افتاده بود .\r\nابن مسعود گفت : « هر كه چيزى را از ما نهان دارد به جستجوى عيب وى نباشيم و پرده اش را ندريم » وليد كس به طلب ابن مسعود فرستاد كه بيامد و در اين باب با وى عتاب كرد و گفت : « آيا رواست كه كسى همانند تو با جمعى كينه جو چنان جواب دهد كه تو در بارهء من داده اى ، من چه چيز را نهان داشته‌ام ؟ اين را در بارهء كسى مىگويند كه نسبت به وى بد گمان باشند » آنگاه سخنان درشت به هم گفتند و خشمگين از يك ديگر جدا شدند و بيشتر از اين چيزى ميانشان نگذشت .\r\n","description":"","footnote":"","page_name":" 2122 ","page_number":455},
  {"content":"\r\nطلحه گويد : جادوگرى را پيش وليد آوردند ، ابن مسعود را پيش خواند و در بارهء حد جادوگر پرسيد .\r\nابن مسعود گفت . « از كجا مىدانى كه جادوگر است ؟ » گفت : « اينان ، يعنى كسانى كه او را آورده بودند ، چنين مىگويند . » به آنها گفت : « از كجا مىدانيد كه اين ، جادوگر است ؟ » گفتند : « خودش مىگويد . » به او گفت : « تو جادوگرى ؟ » گفت : « آرى » اين بگفت و سوى خرى رفت و از طرف دم سوار آن شد و چنين وا نمود كه از دهان و مخرج خر برون مىشود .\r\nابن مسعود گفت : « او را بكش » وليد برفت ، در مسجد بانگ زدند كه مردى پيش وليد جادوگرى مىكند ، كسان بيامدند ، جندب نيز بيامدند و اين را غنيمت شمرد ، مىگفت : « كجاست ؟ كجاست كه ببينمش » و او را بكشت آنگاه عبد الله و وليد همسخن شدند كه او را حبس كنند ، به عثمان نوشتند ، جوابشان داد كه او را به خدا قسم دهيد كه از راى شما در بارهء جادوگر خبر نداشته و در گفته خود كه پنداشته حد معوق مانده راستگوست و تنبيهش كنيد و رهايش كنيد و به مردم دستور داد كه به گمان عمل نكنيد و بى نظر حكومت اجراى حد نكنيد كه ما خطا كار را قصاص مىكنيم و اگر درست عمل كرده باشد تنبيه مىكنيم .\r\nوليد در بارهء جندب چنان كرد و رهايش كرد كه اجراى حد كرده بود . ياران جندب به سبب او خشمگين شدند و سوى مدينه رفتند . ابو خشه غفارى و جثامة بن صعب بن جثامه از آن جمله بودند ، جندب نيز همراهشان بود ، و بر كنارى وليد را از عثمان خواستند .\r\n","description":"","footnote":"","page_name":" 2123 ","page_number":456},
  {"content":"\r\nعثمان گفت : « به گمان عمل ميكنيد و در كار اسلام خطا مىكنيد و بىاجازه برون مىشويد ، برويد » و آنها را پس فرستاد .\r\nو چون جماعت به كوفه رسيدند هر كه كينه اى بدل داشت پيش آنها آمد و يك دل و همسخن شدند ، آنگاه وليد را غافلگير كردند كه دربان نداشت و ابو زينب اسدى و ابو مورع اسدى بر او در آمدند و انگشترش را برون آوردند و پيش عثمان رفتند و بر ضد وليد شهادت دادند و چند تن از ياران آنها كه معروفيت داشتند همراهشان بودند .\r\nعثمان كس به طلب وليد فرستاد و چون بيامد كار او را به سعيد بن عاص سپرد وليد گفت : « ترا به خدا ، اى امير مؤمنان ! اينان دو دشمن كينه توزند »\r\nعثمان گفت : « اين ترا زيان نمىزند كه ما مطابق آنچه خبر يافته‌ايم عمل كنيم ، هر كه ستم ديد انتقام وى با خداست و هر كه ستم كرد سزاى او با خداست . » عبد الرحمان بن حبيش گويد ، كسانى از مردم كوفه فراهم آمده بودند و براى عزل وليد كار مىكردند . ابو زينب بن عوف و ابو مورع بن فيلان اسدى براى شهادت بر ضد وى داوطلب شدند و همدم وى شدند و مراقب او بودند . يك روز با وى در خانه بودند ، وليد را در اندرون دو زن بود كه ميان آنها و جمع پرده اى بود ، يكيشان دختر ذو الخمار بود و ديگرى دختر ابو عقيل . وقتى وليد بخفت و جمع پراكنده شدند ابو زينب و ابو مورع بماندند و يكيشان انگشتر او را برگرفت و سپس برون رفتند .\r\nوقتى وليد بيدار شد زنانش بالاى سرش بودند ، انگشتر خود را نديد و از آنها سراغ انگشتر را گرفت كه از آن خبر نداشتند .\r\nگفت : « كداميك از جمع ديرتر رفت ؟ » گفتند : « دو مرد كه نمىشناسيمشان و تازگيها همدم تو شده‌اند . » گفت : « سر و وضعشان ؟ »\r\n","description":"","footnote":"","page_name":" 2124 ","page_number":457},
  {"content":"\r\nگفتند : « يكيشان جامه اى سياه و چهار خانه به تن داشت و ديگرى پوشش خز داشت و خز پوش از آن يكى دور تر بود . » گفت : « بلند قد ؟ » گفتند : « آرى و سياه پوش به تو نزديكتر بود » گفت : « كوتاه قد ؟ » گفتند : « آرى و دست او را بر دست تو ديديم » گفت : « اين ابو زينب است و ديگرى ابو مورع است ، كارى زير سر دارند ، كاش مىدانستم مقصودشان چيست . » پس به طلبشان بر آمد اما به آنها دست نيافت كه راهى مدينه شده بودند و پيش عثمان رفتند و كسانى كه عثمان را مىشناختند و سبب عزل وليد از عملهاى ديگر شده بودند نيز با آنها بودند و با عثمان سخن كردند .\r\nگفت : « كى شهادت مىدهد ؟ » گفتند : « ابو زينب و ابو مورع » و آن دو تن بيمناك شدند .\r\nعثمان گفت : « چه ديديد ؟ » گفتند : « از حاشيه نشينان وى بوديم ، پيش وى رفتيم و ديديم كه شراب قى مىكرد . » گفت : « كسى شراب قى مىكند كه شراب نوشيده باشد » آنگاه كس به طلب وليد فرستاد و چون پيش وى آمد و آن دو را بديد قسم خورد و خبر آنها را با عثمان بگفت .\r\nعثمان گفت : « ما حد را اجرا كنيم و شاهد دروغگو به جهنم مىرود ، برادر ! تحمل كن . » آنگاه به سعيد بن عاص بگفت تا او را تازيانه زد و به همين سبب تاكنون ميان فرزندانشان دشمنى است .\r\n","description":"","footnote":"","page_name":" 2125 ","page_number":458},
  {"content":"\r\nوقتى دستور داده شد وليد را حد بزنند جامهء خزى به تن داشت كه على بن ابى - طالب عليه السلام آن را از تن وى به در آورد .\r\nابو عبيدهء ايادى گويد : ابو زينب و ابو مورع به خانهء وليد رفته بودند . وى دو زن در خانه داشت دختر ذو الخمار و دختر ابو عقيل و خودش بخواب بود .\r\nيكى از آن دو زن گفته بود : « يكى از واردان روى وليد خم شد و انگشتر او را برگرفت » .\r\nوقتى وليد بيدار شد سراغ انگشتر را از آنها گرفت .\r\nگفتند : « ما نگرفتيم . » گفت : « كى پس از همه جمع به جا ماند ؟ » گفتند : « دو مرد ، يكى كوتاه قد كه جامه اى سياه چهار خانه داشت و يكى دراز قد كه جامهء خز داشت . سياه پوش را ديديم كه روى تو خم شد . » گفت : « اين ابو زينب است . » پس به طلب آنها برون شد و معلوم شد عمل آنها با نظر يارانشان بوده اما وليد ندانست مقصودشان چيست .\r\nآن دو پيش عثمان رفتند و در مقابل كسان خبر را با عثمان بگفتند و او كس به طلب وليد فرستاد و چون بيامد دو تن آنجا بودند .\r\nعثمان آنها را پيش خواند و گفت : « به چه چيز شهادت مىدهيد ؟ شهادت مىدهيد كه شراب خوردن او را ديده‌ايد ؟ » گفتند : « نه » و بيمناك شدند .\r\nگفت : « پس چى ؟ » گفتند : « به ريش او دست زديم كه شراب قى مىكرد . » عثمان به سعيد بن عاص دستور داد كه او را تازيانه زد و ميان كسانشان دشمنى افتاد .\r\n","description":"","footnote":"","page_name":" 2126 ","page_number":459},
  {"content":"\r\nيزيد فعقسى گويد : مردم در بارهء وليد دو گروه بودند : عامه با وى بودند و خاصه بر ضد وى بودند اما خاموش بودند و از پس صفين كه معاويه به خلافت رسيد سخن آغازيدند و مىگفتند : « عثمان بناحق عيب گرفت . » على عليه السلام گفت : « شما كه عيب عثمان مىگوييد همانند آن كسيد كه خويشتن را ضربت مىزند كه همراهش را بكشد . عثمان در بارهء كسى كه وى را بگفتهء خودش زده و از عملش برداشته چه گناه دارد ؟ و در بارهء كارى كه به دستور ما كرده چه گناه دارد ؟ » نافع بن جبير گويد : عثمان مىگفت : « وقتى كسى حد خورد سپس توبهء وى عيان شد شهادتش پذيرفته است . » ابو كبران به نقل از كنيزى كه داشته بود و ثناى او مىگفت گويد : « وليد براى مردم نكويى آورد :\r\nبه كنيزان بچه دار و غلامان سهم ميداد ، آزادگان و بندگان غم او خوردند و كنيزان بچه دار كه لباس عزا داشتند شعرى ميخواندند ، بمضمون :\r\n« واى كه وليد معزول شد « و سعيد آمد كه گرسنگى مىدهد « پيمانه را كم مىكند و نمىافزايد .\r\n« و كنيزان و بندگان گرسنه مانده‌اند طليحه گويد : سعيد بن عاص به سال هفتم خلافت عثمان به كوفه آمد . وى پسر عاص بن اميه بود و كس و كار بسيار داشت و چون خدا شام را بگشود با معاويه بود .\r\nوى يتيم بود و در پناه عثمان بزرگ شده بود . عمر ضمن جستجوها كه از كار كسان داشت از قريش سخن كرد و سراغ او را گرفت .\r\nگفتند : « اى امير مؤمنان وى به دمشق است و كسى كه او را ديده گويد در راه مردن بود . » عمر كس پيش معاويه فرستاد كه سعيد بن عاص را پيش من فرست . معاويه او\r\n","description":"","footnote":"","page_name":" 2127 ","page_number":460},
  {"content":"\r\nرا كه بيمار مردنى بود فرستاد و چون به مدينه رسيد بهتر شد .\r\nعمر به دو گفت : « برادر زاده ! سخت كوشى و پارسايى ترا شنيده‌ام ، بيشتر كن كه خدايت خير بيشتر دهد » آنگاه گفت : « زن دارى ؟ » گفت : « نه » گفت : « اى ابو عمرو چه مانعى داشت كه اين جوان را زن بدهى ؟ » گفت : « خواستم بدهم نپذيرفت » روزى عمر به صحرا مىرفت و لب آبى رسيد و چهار زن آنجا بديد كه براى وى به پا ايستادند . » گفت : « كيستيد و كارتان چيست ؟ » گفتند : « دختران سفيان بن عويفيم . » مادرشان نيز با آنها بود كه گفت : « مردان ما نابود شدند و چون مردان نابود شوند زنان عاطل مانند ، آنها را به مردم همشأنشان بده . » عمر يكى از آنها را به زنى سعيد بن عاص داد و ديگرى را به عبد الرحمن بن عوف داد و سومى را به وليد بن عقبه داد .\r\nدختران مسعود بن نعيم نهشلى نيز پيش عمر آمدند و گفتند : « مردان ما نابود شده‌اند و كودكان مانده‌اند ، ما را به مردان همشأنمان ده » عمر يكى از آنها را به زنى سعيد بن عاص داد و يكى را به جبير بن مطعم داد ، سعيد در آن گروه و اين گروه شركت داشت .\r\nعموهاى سعيد در كار اسلام كوشيده بودند و با پيمبر خدا صلى الله عليه و سلم سابقه و رفتار نكو داشته بودند . هنوز عمر زنده بود كه سعيد به صف مردان معتبر در آمد\r\nو در خلافت عثمان به امارت كوفه رفت . اشتر و ابو خشه غفارى و جندب بن عبد الله و ابو مصعب بن جثامه از مكه تا مدينه همراه وى شدند اينان كسانى بودند كه\r\n","description":"","footnote":"","page_name":" 2128 ","page_number":461},
  {"content":"\r\nبه عيبگويى وليد آمده بودند و با سعيد باز گشتند .\r\nسعيد بن عاص در كوفه به منبر رفت و حمد خدا كرد و ثناى او بر زبان آورد و گفت :\r\n« به خدا مرا سوى شما فرستادند و خوش نداشتم اما چاره نيافتم « كه دستور دادند امارت كنم ، بدانيد كه چشم و بينى فتنه نمودار شده ، « به خدا چنان به صورت فتنه بزنم كه نابودش كنم يا مرا خسته كند ، اكنون « بيناى كار خويشتنم » آنگاه فرود آمد و از وضع اهل كوفه پرسش كرد و به ترتيب كار آنها پرداخت و آنچه را دانسته بود براى عثمان نوشت كه كار مردم كوفه آشفته و مردم معتبر و خاندانها و اهل سابقه زبون شده‌اند و دنباله روان و بدويان نو آمده ، بر ولايت تسلط يافته‌اند و هيچكس از مردم معتبر و سخت كوش ساكن آنجا مورد نظر نيست .\r\nعثمان به دو نوشت :\r\n« اما بعد ، اهل سابقه و تقدم را كه خدا آن ولايت را بدستشان « گشوده حرمت بدار و كسانى كه به سبب آنها در آنجا ساكن شده‌اند « تابعشان باشند مگر آنكه از حق بازمانده باشند و قيام به حق را رها كرده « باشند و دنباله روان به حق قيام كرده باشند ، منزلت هر كس را « محفوظ بدار و حق همه را بده كه با معرفت كسان عدالت مىتوان « كرد » پس سعيد سران مردم را از جنگاوران قادسيه و ايام پيشين پيش خواند و گفت : « شما سران كسانى هستيد كه از پس شمايند و سر از پيكر خبر مىدهد حاجت محتاجان و محنت صاحبان محنت را به من بگوييد . » و تا آنجا كه ميشد از تبعه و دنباله روان به آنها پيوست و قاريان و محترمان را خاص صحبت خويش كرد .\r\nگويى كوفه خشكزارى بود كه آتش در آن افتاده باشد : و اين گروهها به هم\r\n","description":"","footnote":"","page_name":" 2129 ","page_number":462},
  {"content":"\r\nپيوستند و بدگويى و شايعه پراكنى رواج گرفت . سعد ما وقع را براى عثمان نوشت و منادى عثمان نداى نماز جماعت داد ، كسان فراهم آمدند و آنچه را سعيد نوشته بود و جوابى را كه براى او نوشته بود با آنچه بدگويان و شايعه سازان كرده بودند با آنها بگفت .\r\nگفتند : « نكو كرده اى فرصتشان مده و مگذار در آنچه حقشان نيست طمع آرند كه وقتى كسانى كه شايستگى ندارند در كارها دخالت كنند حوصله نيارند و تباهى كنند . »\r\nعثمان گفت : « اى مردم مدينه ، آماده باشيد و با هم باشيد كه فتنه سوى شما راه يافته و فرود آمده » آنگاه فرود آمد و به خانهء خويش رفت و به تمثيل خويش و كسانى كه مخالفت آغاز كرده بودند شعرى بدين مضمون خواند :\r\n« پسران عبيد ، گفتار شما و شعر شاعر « پيش همگنان شما آمد « وقتى اين سخن به شما رسيد آماده شويد « كه نيزه ، مرد بى زره را نيك شناسد . » عروه گويد : عثمان بيشتر از همه كسان يك بيتى و دو بيتى و سه بيتى تا پنج بيتى به خاطر داشت .\r\nسعيد بن عبد الله جمحى گويد : شنيدم كه عبيد الله بن عمر به پدرم مىگفت كه عثمان مردم مدينه را فراهم آورد و گفت : « اى مردم مدينه كسان در فتنه فرو مىروند ، به خدا آنچه داريد خاص شما نخواهد شد تا اگر بخواهيد آن را بيارم . مىخواهيد كه همه كسانى كه با مردم عراق حاضر فتوح بوده‌اند با اموال خود بيايند و در ديار خويش مقر گيرند ؟ » كسان برخاستند و گفتند : « اى امير مؤمنان ، زمينهايى را كه خدا غنيمت ما\r\n","description":"","footnote":"","page_name":" 2130 ","page_number":463},
  {"content":"\r\nكرده چگونه برايمان جا به جا مىكنى » گفت : « آن را به هر كه بخواهد در مقابل اموالى كه در حجاز دارد مىفروشيم . » جماعت خرسند شدند كه خدا مشكلى را چنان گشوده بود كه به خاطرشان نميرسيده بود و چون پراكنده شدند مشكل آسان مىنمود . طلحة بن عبيد الله همه سهام خبير را فراهم داشت بعلاوه چيزهاى ديگر كه داشت و در مقابل املاك خيبر ، سهم آن گروه از مردم مدينه را كه در جنگ قادسيه و مداين حضور داشته بودند اما در عراق نمانده بودند و در مدينه اقامت داشتند سهم اين گروه را كه در نشاستج داشتند از عثمان خريد ، و هم او در مقابل چاه اريس چيزى را كه عثمان در عراق داشت از او خريد .\r\nمروان حكم در مقابل ملكى كه عثمان به او بخشيده بود نهر مروان را از او خريد كه در آن وقت بيشه زار بود . كسانى از قبايل مقيم عراق كه در مدينه و مكه و طائف و يمن و حضرموت بودند در مقابل املاكى كه در جزيرة العرب داشتند از او چيزها خريدند ، از جمله اشعث در مقابل ملكى كه در حضرموت داشت زمينهاى او را كه در طيزناباد بود خريد .\r\nعثمان در اين باب به مردم ولايات نامه نوشت و مقدار جريبهاى غنيمت را خبر داد . غنيمتى كه مردم ولايات داشتند زمينهاى شاهان بود چون كسرى و قيصر و مردم ديارشان كه به دنبال آنها رفته بودند و زمينهاى خود را رها كرده بودند .\r\nچيز معين به دست آنها رسيد و به تعداد آن گروه از مردم مدينه كه حاضر جنگها بوده بودند و به اندازهء سهمشان ، گرفت و به آنها داد كه آن را در مقابل اموالى كه در حجاز و مكه و يمن و حضرموت بود و نزديك آنها بود فروختند كه به تصرف مردم مدينه كه در آن جنگها حضور داشته بودند در آمد .\r\nطلحه نيز روايتى چون اين دارد با اين اضافه كه گويد : اين گونه املاك را مردانى از همه قبايل كه در عراق چيزى داشتند و مىخواستند با چيزى نزديك خود مبادله كنند خريدند و به تراضى آنها و كسان و اقرار به حقوق انجام شد . اما آنها كه\r\n","description":"","footnote":"","page_name":" 2131 ","page_number":464},
  {"content":"\r\nسابقه و تقدم نداشتند در انجمنها و رياست و نصيب به پايهء اهل سابقه و تقدم نمىرسيدند و اين امتياز را عيب مىگرفتند و آن را ستم مىپنداشتند اما اين را نهان مىداشتند و از اظهار آن باك داشتند كه حجتى نداشتند و كسان بر ضد آنها بودند و هر وقت يكى نو رسيده يا بدوى يا آزاد شده به آنها مىپيوست سخنشان را خوش مىداشت و اين گروه در كار افزون شدند بودند و كسان ديگر در كار كاستن بودند تا شر غلبه يافت .\r\nطلحه گويد : حذيفه از غزاى رى به كمك عبد الرحمن بن ربيعه بغزاى باب فرستاده شد و سعيد بن عاص نيز با وى روان شد و همراه وى به آذربيجان رسيد ، رسم بود كه جماعتى را ذخيره مىنهادند ، و آنجا ببود تا حذيفه باز آمد و با هم باز گشتند .\r\nدر همين سال يعنى سال سىام انگشتر محمد صلى الله عليه و سلم از دست عثمان در چاه اريس افتاد كه در دو ميلى مدينه بود و چاهى كم آب بود و تا كنون به قعر آن نرسيده‌اند .\r\n\r\nسخن از افتادن انگشتر از دست عثمان در چاه اريس\r\nابن عباس گويد : پيمبر خدا صلى الله عليه و سلم\r\nمىخواست به عجمان نامه ها نويسد و آنها را سوى خدا عز و جل دعوت كند . يكى گفت : « اى پيمبر خدا آنها نامه اى را كه مهر نداشته باشد نمىپذيرند » پيمبر خدا بفرمود تا انگشترى از آهن براى او بسازند و در انگشت خود كرد ، جبرئيل بيامد و گفت : « آن را از انگشت خود بينداز » و پيمبر آن را بينداخت و بفرمود تا انگشترى ديگر براى او بسازند و انگشترى از مس براى وى ساختند كه آن را در انگشت خود كرد .\r\nجبرئيل عليه السلام به دو گفت : « اين را از انگشت خود بينداز » پيمبر خدا صلى الله عليه و سلم آن را از انگشت خود بينداخت و بفرمود تا\r\n","description":"","footnote":"","page_name":" 2132 ","page_number":465},
  {"content":"\r\nانگشترى از نقره براى وى بسازند كه بساختند و آن را به انگشت خود كرد و جبرئيل آن را تغيير نداد . دستور داده بود كه محمد رسول الله را بر آن نقش كنند و با آن مهر ميزد و به هر كس از عجمان كه مىخواست نامه مىفرستاد . نقش انگشتر سه سطر بود .\r\nآنگاه پيمبر نامه اى به خسرو پسر هرمز نوشت و آن را با عمر بن خطاب بفرستاد ، عمر نامه را پيش خسرو برد كه براى او خواندند و بدان اعتنا نكرد .\r\nعمر گفت : « اى پيمبر خدا ، خدا مرا به فدايت كند ، تو بر تختى نشسته اى كه زينت آن برگ خرماست اما خسرو پسر هرمز بر تخت طلا نشسته كه بر آن ديبا كشيده‌اند . » پيمبر خدا صلى الله عليه و سلم گفت : « خشنود نيستى كه دنيا از آن آنها باشد و آخرت از آن ما ؟ » گفت : « خدايم بفدايت كند خشنودم » گويد : و نامه اى ديگر با دحية بن حليفهء كلبى براى هرقل پادشاه روم فرستاد و او را به اسلام خواند كه خواند و نگهداشت و به نزد خود نهاد .\r\nانگشتر در انگشت پيمبر خدا صلى الله عليه و سلم بود و با آن مهر ميزد تا خداى عز و جل او را بگرفت و ابو بكر به خلافت رسيد و با آن مهر ميزد تا خدا عز و جل او را بگرفت . پس از او عمر بن خطاب بخلافت رسيد و با ان مهر مىزيد تا خدا وى را عثمان بن عفان بخلافت رسيد و شش سال با آن مهر ميزد . چاهى در مدينه براى شرب مسلمانان كنده بود و هنگامى كه بر سر چاه نشسته بود و با انگشتر بازى مىكرد و به دور انگشت خود ميگردانيد از انگشت وى درآمد و در چاه افتاد كه به جستجوى آن پرداختند و همه آب چاه را كشيدند و بدان دست نيافتند عثمان مالى گزاف براى كسى كه انگشتر را بيارد قرار داد و سخت غمين شد و چون از يافتن انگشتر نوميد شد انگشتر ديگرى همانند آن براى او ساختند\r\nو نقش محمد رسول الله بر آن زدند كه تا به وقت مرگ آن را در انگشت داشت و چون كشته شد انگشتر از\r\n","description":"","footnote":"","page_name":" 2133 ","page_number":466},
  {"content":"\r\nدست وى برفت و ندانستند كى آن را گرفت .\r\n\r\nاخبار ابو ذر رحمه الله\r\nدر اين سال يعنى سال سىام حكايت ابو ذر و معاويه رخ داد و معاويه او را از شام به مدينه فرستاد . در بارهء فرستادن وى از شام به مدينه بسيارى چيزها گفته‌اند كه ياد كردن اكثر آن را خوش ندارم . آنها كه معاويه را در اين كار معذور داشته‌اند قصه اى در اين باب گفته‌اند كه در روايت يزيد فقعسى هست . گويد :\r\n« وقتى ابن سودا به شام آمد ابو ذر را بديد و گفت : « اى ابو ذر ! از معاويه در عجب نيستى كه مىگويد : اين مال ، مال خداست ، بدانيد كه همه چيز از آن خداست گويى مىخواهد آن را جدا از مسلمانان داشته باشد و نام مسلمانان را از ميان ببرد » ابو ذر پيش معاويه رفت و گفت : « چرا مال مسلمانان را مال خدا مىنامى ؟ » گفت : « اى ابو ذر مگر ما بندگان خدا نيستيم ؟ مال ، مال اوست و مخلوق ، مخلوق اوست » گفت : « بگو كه مال مال خداست » گفت : « نمىگويم از خدا نيست اما مىگويم مال مسلمانان است » گويد : ابن سودا پيش ابو درداء رفت كه به دو گفت : « تو كيستى ؟ به خدا پندارم كه يهودى هستى » پس از آن پيش عبادة بن صامت رفت كه در او آويخت و پيش معاويه برد و گفت : « به خدا اينست كه ابو ذر را پيش تو فرستاد . » گويد : ابو ذر در شام ببود و مىگفت : « اى گروه توانگران ! به مستمندان كمك كنيد . كسانى را كه طلا و نقره گنج مىكنند و آن را در راه خدا خرج نمىكنند داغزنهاى آتشين وعده داده‌اند كه مهره ها و پهلوها و پشتشان را با آن داغ مىكنند »\r\n","description":"","footnote":"","page_name":" 2134 ","page_number":467},
  {"content":"\r\nو چندان گفت كه مستمندان در كمك توانگران طمع بستند و اين كار را بر آنها لازم دانستند و چنان شد كه توانگران از رفتار كسان شكايت آوردند .\r\nپس معاويه به عثمان نوشت كه ابو ذر مرا به زحمت انداخته و كار وى چنين و چنان است .\r\nعثمان به دو نوشت : « فتنه بينى و چشمان خود را نمايان كرد\r\nو چيزى نمانده كه بر جهد ، دمل نارس را مفشار ، ابو ذر را سوى من فرست و بلدى همراه او كن و توشه بده و با وى مدارا كن و هر چه توانى مردم را باز دار كه هر چه باز دارى داشته اى » معاويه ابو ذر را با بلدى روانه كرد و چون به مدينه رسيد و انجمنها را در پاى سلع بديد گفت : « مردم مدينه بشارت به هجوم دراز و جنگ فراموش نشدنى ! » آنگاه پيش عثمان رفت و گفت : « اى ابو ذر چرا مردم شام از زبان تو شكايت دارند ؟ » ابو ذر گفت : « شايسته نيست كه بگويند مال خدا و شايسته نيست كه توانگران مال اندوزند » گفت : « اى ابو ذر ، من بايد تكليف خودم را انجام دهم و آنچه را بعهدهء رعيت است بگيرم و به زاهدى مجبورشان نكنم و به كوشش و اعتدال دعوتشان كنم » گفت : « به من اجازه بده بروم كه مدينه جاى ماندن من نيست » گفت : « آيا به جايى بدتر از آن مىروى ؟ » گفت : « پيمبر خدا صلى الله عليه و سلم به من دستور داده كه وقتى ساختمان به سلع رسيد از مدينه بروم » گفت : « دستورى را كه داده به كار بند » گويد : ابو ذر برفت و در ربذه مقر گرفت و مسجدى بنيان نهاد . عثمان يك دسته شتر به او داد و دو غلام بخشيد و به او پيغام داد كه گاهى به مدينه بيا كه بدوى نشوى ، و او\r\n","description":"","footnote":"","page_name":" 2135 ","page_number":468},
  {"content":"\r\nچنان ميكرد .\r\nابن عباس گويد : ابو ذر از بيم بدوى شدن گاهى از ربذه به مدينه مىآمد اما تنهايى و خلوت را دوست داشت ، يك روز پيش عثمان آمد كعب الاحبار نيز پيش وى بود ، ابو ذر گفت : « به اين راضى مشويد كه اذيت از مردم بداريد ، بايد نيكى كنيد آنكه زكات ميدهد نبايد به آن بس كند بلكه بايد به همسايگان و برادران نيكى كند و خويشاوندان را از ياد نبرد » كعب گفت : « هر كه واجب را ادا كرد تكليف خود را انجام داده است » ابو ذر عصاى خود را بلند كرد و او را بزد و سرش را بشكست .\r\nعثمان گفت ببخشد و او بخشيد و به ابو ذر گفت : « اى ابو ذر از خدا بترس و دست و زبان خود را نگهدار » ابو ذر به او گفته بود : « اى پسر زن يهودى ترا به كار اينجا چكار ؟ يا گوش به من دار ، يا به تو حالى مىكنم » محمد بن سيرين گويد : وقتى ابو ذر ديد عثمان به او نمىپردازد به اختيار سوى ربذه رفت ،\r\nمعاويه پس از او خانواده اش را هم بيرون كرد كه وقتى پيش او رفتند كيسه اى همراه داشتند كه بدست يك مرد سنگينى مىكرد . معاويه گفت : « ببينيد اينكه كسان را به زهد دنيا مىخواند چه دارد ؟ » زن ابو ذر گفت : « به خدا در كيسه دينار و درهم نيست ، سكه مسين است وقتى مقررى او مىرسيد براى حوايج ما سكهء مسين مىخريد . » گويد : وقتى ابو ذر در ربذه منزل گرفته بود نماز به پا شد ، پيشواى نماز مردى بود كه عامل زكات بود و به ابو ذر گفت : « پيشنمازى كن » ابو ذر گفت : « نه تو پيشنمازى كن كه پيمبر خدا صلى الله عليه و سلم به من فرموده بشنو و اطاعت كن اگر چه بالا سر تو يك غلام بينى بريده باشد ، تو غلامى اما بينى بريده نيستى » وى از غلامان زكات بود و سياه بود و مجاشع نام داشت .\r\n","description":"","footnote":"","page_name":" 2136 ","page_number":469},
  {"content":"\r\nجابر گويد : عثمان براى ابو ذر روزى يك استخوان معين كرده بود براى رافع بن خديج نيز يكى ، آنها بسبب چيزى كه شنيده بودند و براى آنها توضيح نشده بود از مدينه برون شدند و كس مانعشان نشد .\r\nسلمة بن نباته گويد : به آهنگ عمره برون شديم ، وقتى به ربذه رسيديم به طلب ابو ذر سوى منزلش رفتيم و او را نيافتيم ، گفتند : « به طرف آب رفته . » گويد : از آنجا كناره گرفتيم و نزديك منزل او فرود آمديم كمى بعد بر ما گذشت استخوان شترى همراه داشت كه غلامى آن را برداشته بود ، بما سلام كرد و برفت تا به منزل خود رسيد ، چيزى نگذشت كه بيامد و با ما بنشست و گفت : « پيمبر خدا صلى الله عليه و سلم به من فرموده بشنو و اطاعت كن اگر چه بالا سر تو يك حبشى بينى بريده باشد . بر سر اين آب فرود آمدم كه غلامانى از مال خدا آنجا هستند و سرشان يك حبشى است كه بينى بريده نيست و چنين كردم . » آنگاه ثناى حبشى كرد و گفت : روزانه يك شتر دارند من نيز از آن يك استخوان دارم كه من و نانخورم ، مىخوريم . » گفتم : « مال چه دارى ؟ » گفت : « يك گله گوسفند و يك دسته شتر كه يكى بغلامم سپرده است و ديگر به كنيزم غلامم آخر سال آزاد مىشود . » گفتم : « ياران و كه پيش ما هستند بيشتر از اين مال دارند » گفت : « هر حقى كه آنها از مال خدا دارند من نيز دارم . »\r\nكسان ديگر در اين باره چيزهاى فراوان و مطالب زشت آورده‌اند كه ياد كردن آن را خوش ندارم .\r\nبگفتهء بعضىها در همين سال يزدگرد پسر شهريار از فارس سوى خراسان گريخت .\r\n","description":"","footnote":"","page_name":" 2137 ","page_number":470},
  {"content":"\r\n\r\nسخن از گريختن يزدگرد\r\nداود گويد : ابن عامره به بصره آمد آنگاه سوى فارس رفت و آنجا را گشود . به سال سىام يزدگرد از گور كه همان اردشير خره بود گريخت و ابن عامر مجاشع بن مسعود سلمى را بدنبال او فرستاد كه تا كرمان تعقيبش كرد . مجاشع با سپاه در سيرجان فرود آمد و يزدگرد سوى خراسان گريخت .\r\nگويد : بگفتهء مردم عبد القيس ، ابن عامر ، هرم بن حيان عبدى را به تعقيب يزدگرد فرستاد ، بگفتهء مردم بكر بن وائل ، ابن حسان يشكرى را فرستاد اما بنزد ما مجاشع درستتر است .\r\nفضل كرمانى به نقل از پدرش گويد : مجاشع به تعقيب يزدگرد و از سيرجان برون شد و چون در بيمند به قصر رسيد همانجا كه آن را قصر مجاشع گويند ، دچار برف و طوفان شدند ، برف افتاد و سرما سخت شد ، برف باندازهء يك نيزه بود سپاه تلف شد و مجاشع سالم ماند با يك مردم ديگر كه زن جوانى همراه داشت\r\nكه شكم شتر خود را بشكافت و زن را در آن جاى داد و بگريخت و چون روز بعد بيامد او را زنده يافت و همراه ببرد و آن قصر را قصر مجاشع نام دادند از آن رو كه سپاه وى آنجا تلف شد . قصر در شش يا هفت فرسنگى سيرجان است .\r\nابو المقدام به نقل از مشايخ خويش گويد : مجاشع با فرستادگان بصره از شوشتر در آمد كه احنف نيز از آن جمله بود و در يك صبحگاه كه بر صفراء كره غراء كره غبرا سوار بود پنجاه هزار گرفت عمر وقتى سهمى از اموال عاملان خود را مىگرفت اسب را از او گرفت .\r\nراوى گويد : به نصر بن اسحاق گفتم كه ابو المقدام حديثى چنين مىگفت ، گفت :\r\n« راست گفته من اين را از چند نفر از مردم قبيله و ديگران نيز شنيده‌ام اسب وى صفراء كرهء غراء\r\n","description":"","footnote":"","page_name":" 2138 ","page_number":471},
  {"content":"\r\nكرهء غبرا بود مجاشع بسر ثعلبة بن عائذ بن وهب بن ربيعة بن يربوع بن سمال بن عوف بن امرء و القيس بن بهثة بن سليم بود و كنيهء ابو سليمان داشت .\r\nگويد : در همين سال عثمان بانگ سوم را افزود كه در اقصاى مدينه بر - مىداشتند و در منى نماز را چهار ركعت كرد .\r\nدر اين سال عثمان سالار حج بود .\r\nآنگاه سال سى و يكم در آمد .\r\n\r\nسخن از حوادث مهم سال سى و يكم\r\nبه گفتهء واقدى از جمله حوادث اين سال غزايى بود كه مسلمانان با روميان داشتند و آن را غزوهء دكلها نام داده‌اند . ولى به گفتهء ابو معشر غزاى دكلها به سال سى و چهارم بود . گويد : به سال سى و يكم غزاى سياهان به دريا بود و حوادث خسرو رخ داد . اما به گفتهء واقدى غزوهء دكلها و سياهان هر دو به سال سى و يكم بود .\r\n\r\nسخن از خبر اين دو غزا\r\nعاصم بن عمير بن قتاده گويد مردم : شام به سالارى معاوية بن ابى سفيان برون شدند كه همه شام بر معاويه فراهم آمده بود .\r\n\r\nسخن از فراهم آمدن شام بر معاويه\r\nابو حارثه گويد : وقتى مرگ ابو عبيده در رسيد عياض بن غنم را به كار خويش گماشت كه خال و پسر عموى وى بود . عياض در جزيره عامل بود ، عمر بن خطاب\r\n","description":"","footnote":"","page_name":" 2139 ","page_number":472},
  {"content":"\r\nاو را عزل كرد در شام به ابو عبيده پيوست كه با او بود .\r\nعياض مردى بخشنده بود ، به بخشندگى مشهور . به چيزى دلبستگى نداشت و از هيچكس چيزى را دريغ نمىكرد .\r\nدر اين باره با عمر سخن كردند و گفتند : « خالد را عزل كردى و بخشش را بر او عيب گرفتى ، عياض بخشنده ترين مردم عرب است و چيزى را كه از او بخواهند دريغ ندارد » عمر گفت : « بايد عياض مال خود را تمام كند تا به مال ما برسد بعلاوه من كارى را كه ابو عبيده به سر برده تغيير نمىدهم . » و چنان شد كه عياض بن غنم از پس ابو عبيده درگذشت و عمر سعيد بن حذيم جمحى را به كار وى گماشت . پس از آن سعيد درگذشت و عمر عمير بن سعد انصارى را بجايش گماشت .\r\nوقتى عمر بمرد معاويه عامل دمشق و اردن بود و عمير بن سعد عامل حمص و قنسرين بود . قنسرين را معاوية بن ابى سفيان بخاطر كسانى كه از دو عراق به دو پيوسته بودند ، ولايتى جدا كرده بود . » وقتى يزيد بن ابى سفيان بمرد عمر معاويه را به جاى او گماشت و خبر مرگ او را به ابو سفيان داد كه گفت : « اى امير مؤمنان كار او را به كى دادى ؟ » گفت : « به معاويه » گفت : « از خويشاوندان رعايت بينى » بدين سان اردن و دمشق با معاويه شد .\r\nوقتى عمر درگذشت معاويه عامل دمشق و اردن بود ، عمير بن سعد عامل حمص و قنسرين بود ، علقمة بن محرز عامل فلسطين بود و عمرو بن عاص عامل مصر بود .\r\nسالم گويد : نخستين عاملى كه عثمان بن عفان گماشت سعد بن ابى وقاص بود و\r\n","description":"","footnote":"","page_name":" 2140 ","page_number":473},
  {"content":"\r\nاين كار را به سبب سفارش عمر كرد . پس از آن عمير بن سعد طاعون گرفت و از بيمارى ضعيف شد و از عثمان خواست كه از كار معاف شود و اجازه خواست پيش كسان خود برگردد ، عثمان اجازه داد و حمص و قنسرين را به معاويه داد .\r\nخالد بن معدان گويد : وقتى عثمان به خلافت رسيد عاملان عمر را در شام نگهداشت و چون عبد الرحمن بن علقمه كنانى كه عامل فلسطين بود در گذشت عمل او را به معاويه داد . عمير بن سعد نيز در خلافت عثمان بيمار شد و بيمارى او به دراز كشيد و از عثمان خواست كه از كار معاف شود و اجازهء بازگشت خواست . عثمان اجازه داد و عمل او را به معاويه داد .\r\nبدين سان به سال دوم خلافت عثمان ، معاويه عامل همه شام شد .\r\nعمرو بن عاص نيز در ايام عمر عامل همهء مصر بود و عثمان در آغاز خلافت خويش او را نگهداشت .\r\nاكنون به حديث واقدى در بارهء خبر دو غزايى كه از آن سخن آوردم باز مىگرديم .\r\nگويد : مردم شام به سالارى معاويه برون شدند ، سالار سپاه دريا عبد الله بن سعد بن ابى سرح بود .\r\nگويد : در اين سال قسطنطين پسر هرقل برون شد ، مسلمانان در افريقيه از آنها آسيب ديده بودند و روميان با جمعى كه از آغاز اسلام نظير آن را فراهم نياورده بودند برون شدند . پانصد كشتى داشتند كه با عبد الله بن سعد روبرو شدند و همديگر را امان دادند تا كشتىهاى مسلمانان و كشتىهاى اهل شرك به هم رسيد و دكلهاى آن به هم پيوست .\r\nمالك بن اوس بن حدثان گويد : با سپاه دريا بودم به دريا تلاقى شد و كشتىها ديديم كه هرگز نظير آن را نديده بوديم ، باد بر ضد ما بود ، ساعتى لنگر انداختيم ، آنها نيز نزديك ما لنگر انداختند تا باد آرام شد .\r\n","description":"","footnote":"","page_name":" 2141 ","page_number":474},
  {"content":"\r\nگويد : « به آنها گفتيم : در ميانه امان باشد » گفتند : « چنين باشد . » گفتم : « اگر خواستيد به ساحل رويم تا آنكه بيشتر شتاب دارد نابود شود » آنها به يك صدا بخروشيدند و گفتند : « آب » به آنها نزديك شديم و كشتىها را به هم بستيم تا آنجا كه ما و دشمن روى كشتىهاى خودمان و كشتىهاى آنها به همديگر ضربت مىزديم ، جنگى سخت كرديم ، مردان روى كشتىها در هم ريختند و با شمشير و خنجر به جان هم افتادند چندان كه خونها با موجها به ساحل رسيد و موج ، جثه مردان را روى هم انباشت .\r\nزيد بن اسلم به نقل از پدرش از كسى كه در آن روز حاضر بوده گويد : ساحل را ديدم كه باد ، موج را به آنجا مىكوفت و جثه مردان چون تپه اى بزرگ بر آن بود و آب رنگ خون گرفته بود .\r\nدر آن روز از مسلمانان بسيار كس كشته شد و از كافران چندان كشته شد كه شمار نداشت و چنان پايمردى كردند كه در هيچ جنگ ديگر نكرده بودند . آنگاه خدا مسلمانان را ظفر داد و قسطنطين هزيمت شد و هزيمت وى از كثرت كشتگان و زخميان بود . خود او نيز زخمهايى برداشت كه تا مدتها زخمدار بود .\r\nجنش بن عبد الله صنعانى گويد : نخستين بار كه از محمد بن حذيفه سخن رفت وقتى بود كه مردم به دريا مىنشستند و اين بسال سى و يكم بود كه چون عبد الله بن سعد بن ابى سرح با مردم نماز عصر بكرد محمد بن ابى حذيفه تكبير گفت و صداى خويش را بلند كرد تا امام نماز عبد الله بن سعد فراغت يافت و چون روى برگردانيد پرسيد :\r\n« اين چه بود ؟ » گفتند : « اين محمد بن حذيفه بود كه تكبير مىگفت » عبد الله بن سعد او را پيش خواند و گفت : « اين بدعت چيست ؟ » گفت : « اين بدعت نيست . تكبير گفتن عيب نيست . »\r\n","description":"","footnote":"","page_name":" 2142 ","page_number":475},
  {"content":"\r\nگفت : « ديگر مكن » گويد : محمد بن ابى حذيفه خاموش ماند و چون عبد الله بن سعد نماز مغرب مىكرد محمد بن ابى حذيفه تكبيرى بلندتر از اولى بگفت و عبد الله كس به طلب او فرستاد و گفت : « تو پسر احمقى هستى . به خدا اگر ميدانستم امير مؤمنان چه مىخواهد گوشمالت مىدادم » محمد بن ابى حذيفه گفت : « به خدا قدرت اين كار ندارى و اگر بخواهى نمىتوانى كرد . » گفت : « اگر بس كنى براى تو بهتر است . به خدا با ما بر نخواهى نشست » گفت : « من با مسلمانان بر مىنشينم » گفت : « هر جا مىخواهى برنشين . » گويد : « او تنها در يك كشتى نشست كه جز قبطيان كس با وى نبود و چون به نبردگاه رسيدند با جمع روميان تلاقى كردند كه پانصد يا ششصد كشتى داشتند ، قسطنطين پسر هرقل نيز در آن ميان بود . عبد الله بن سعد از كسان راى خواست كه گفتند : « امشب بنگريم » روميان همه شب ناقوس مىزدند و مسلمانان نماز مىكردند و خدا را مىخواندند و چون صبح شد قسطنطين آهنگ جنگ داشت . كشتىها را به هم نزديك كردند و آن را به همديگر بستند و عبد الله بن سعد بر كنار كشتىها صف بست\r\nو گفت كسان قرائت قرآن كنند و دستور پايمردى داد .\r\nآنگاه روميان به كشتىهاى مسلمانان جستند و به صفهايشان تاختند و آن را بشكستند و بدون صف جنگ مىكردند .\r\nگويد : جنگى سخت كردند آنگاه خدا عز و جل مسلمانان را ظفر داد كه بسيار كس از آنها بكشتند و از روميان جز اندكى جان به در نبردند . پس از هزيمت روميان عبد الله روزى چند در نبردگاه بماند آنگاه باز گشت .\r\n","description":"","footnote":"","page_name":" 2143 ","page_number":476},
  {"content":"\r\nمحمد بن ابى حذيفه بنا كرده بود به كسان مىگفت : « به خدا جهاد واقعى را پشت سر نهاده‌ايم » به او مىگفتند : « كدام جهاد ؟ » مىگفت : « عثمان بن عفان چنين و چنان كرد و فلان و به همان كرد . » چندان كه مردم را به تباهى كشانيد و وقتى به ديار خود رسيدند محمد تباهشان كرده بود و سخنانى گفتند كه از پيش نمىگفته بودند .\r\nزهرى گويد : سالى كه عبد الله بن سعد به جنگ رفت ، محمد بن ابى حذيفه و محمد ابن ابى بكر نيز برفتند و عيب عثمان گفتند و از تغييراتى كه آورده بودند و كارهايى كه بخلاف ابو بكر كرده بود سخن آوردند و گفتند كه خون عثمان حلال است . مىگفتند :\r\n« عبد الله بن سعد بن ابى سرح مردى را كه پيمبر خدا خون وى را هدر كرده بود و قرآن به كفر وى نازل شده بود عامل كرده است . پيمبر خدا كسانى رانده بود كه او پس آورد ، ياران پيمبر را كنار گذاشت و سعيد بن عاص و عبد الله بن عامر را عامل كرد » اين سخنان به عبد الله بن سعد رسيد و گفت : « با ما برننشينيد » و آنها در كشتىاى بر نشستند كه كس از مسلمانان در آن نبود و با دشمن تلاقى كردند و سستتر از همه مسلمانان مىجنگيدند و چون در اين باب با آنها سخن كردند گفتند : « چگونه همراه كسى جنگ كنيم كه سزاوار حكومت نيست . عبد الله بن سعد بن ابى سرح عامل عثمان است و عثمان چنان و چنين كرده است . » و مردم اين غزا را تباه كردند كه به سختى عيب عثمان مىگفتند .\r\nگويد : عبد الله بن سعد كس به طلب آنها فرستاد و بشدت منعشان كرد و گفت :\r\n« به خدا اگر مىدانستم امير مؤمنان چه مىخواهد عقوبتتان مىكردم و محبوستان مىكردم » واقدى گويد : در اين سال ابو سفيان بن حرب در سن هشتاد و هشت سالگى درگذشت .\r\n","description":"","footnote":"","page_name":" 2144 ","page_number":477},
  {"content":"\r\nبگفتهء واقدى در همين سال يعنى سال سى و يكم ارمينيه به دست حبيب بن مسلمه قهرى گشوده شد .\r\nدر همين سال يزدگرد پادشاه پارسيان كشته شد .\r\n\r\nسخن از سبب قتل يزدگرد\r\nدر بارهء سبب قتل وى و اينكه چگونه بود اختلاف كرده‌اند . ابن اسحاق گويد :\r\nيزدگرد با گروهى اندك از كرمان به مرو گريخت و از مرزبان آنجا مالى خواست كه ندادند و بر جان خود بيمناك شدند و كس پيش تركان فرستادند و بر ضد وى كمك خواستند كه بيامدند و شبانگاه بر او تاختند و كسانش را بكشتند و يزدگرد بگريخت و بر كنار شط مرغاب به خانهء مردى رسيد كه سنگ آسيا دندانه مىكرد و شبانگاه به آنجا پناه برد كه چون بخفت او را بكشت .\r\nهذلى گويد : يزدگرد فرارى از كرمان به مرو رسيد و از مرزبان و مردم آنجا مالى خواست كه ندادند و از او بيمناك شدند و شبانگاه بر او تاختند . از تركان بر ضد او كمك نخواسته بودند ، يارانش را بكشتند و يزدگرد پياده فرار كرد ، كمربند و شمشير و تاج خود را همراه داشت و بر لب شط مرغاب به خانهء دندانه گرى رفت و چون غافل شد دندانه گر او را بكشت و اثاثش را برگرفت و پيكرش را در مرغاب افكند .\r\nگويد : صبحگاهان مردم مرو بدنبال رد او بيامدند و نزديك خانهء دندانه گر رد را گم كردند و او را بگرفتند و مقر شد كه شاه را كشته و اثاث او را آورد . پس دندانه گر و كسان او را بكشتند و اثاث او و اثاث يزدگرد را برگرفتند و پيكر شاه را از مرغاب درآوردند و در تابوت چوبين نهادند .\r\nگويد : بگفتهء بعضىها وى را به استخر بردند و در آغاز سال سى و يكم آنجا به\r\n","description":"","footnote":"","page_name":" 2145 ","page_number":478},
  {"content":"\r\nگور كردند و مرو ، خدا دشمن نام گرفت .\r\nگويد : و چنان بود كه يزدگرد در مرو با زنى در آميخته بود كه براى وى پسرى آورد كه يك طرف تنه اش ناقص بود و اين پس از كشته شدن يزدگرد بود و او را مخدج نام دادند كه بمعنى ناقص پهلوست و در خراسان فرزندانى آورد . وقتى قتيبه سغد يا جاى ديگر را گشود دو دختر بدست آورد كه به دو گفتند از فرزندان مخدجند و آنها يا يكيشان را پيش حجاج بن يوسف فرستاد كه او را پيش وليد فرستاد و براى وليد ، يزيد بن وليد را آورد كه ناقص بود .\r\nخرداذبه رازى گويد : يزدگرد بخراسان آمد ، خرزاد مهر برادر رستم با وى بود و به ماهويه مرزبان مرو گفت : « شاه را به تو مىسپارم » . آنگاه سوى عراق رفت .\r\nيزدگرد در مرو بماند و خواست ماهويه را عزل كند و او به تركان نامه نوشت و فرار يزدگرد و آمدن وى را خبر داد و با آنها پيمان كرد كه بر ضد وى همدستى كنند و راهشان را باز گذاشت .\r\nگويد : تركان سوى مرو آمدند و يزدگرد با ياران خويش به مقابلهء آنها رفت و جنگ كرد ، ماهويه و چابكسواران مرو نيز با وى بودند . يزدگرد بسيار كس از تركان بكشت ، ماهويه بيم كرد كه تركان هزيمت شوند و با چابكسواران مرو به آنها پيوست كه سپاه يزدگرد هزيمت شد و كشتارشان كردند هنگام شب اسب يزدگرد را پى كردند و پياده فرار كرد و بر لب شط مرغاب به خانه اى رسيد كه آسيايى در آن بود و دو شب در آنجا بماند . ماهويه در جستجوى وى بود اما به او دست نيافت .\r\nگويد صبحگاه روز دوم صاحب آسيا به خانهء خويش آمد و چون وضع يزدگرد را بديد گفت : « تو كيستى انسانى يا جن ؟ » گفت : « انسانم ، خوردنى دارى ؟ » گفت : « آرى » و براى او خوردنى آورد .\r\nآنگاه يزدگرد گفت : « من زمزمه گوم ، چيزى بيار كه با آن زمزمه كنم »\r\n","description":"","footnote":"","page_name":" 2146 ","page_number":479},
  {"content":"\r\nآسيابان پيش يكى از چابكسواران رفت و از او چيزى براى ، زمزمه خواست .\r\nگفت : « مىخواهى چه كنى ؟ » گفت : « مردى پيش منست كه هرگز مانند وى نديده‌ام و اين را از من خواسته است . » چابكسوار او را پيش ماهويه برد كه گفت : « اين يزدگرد است برويد سرش را براى من بياريد » موبد به دو گفت : « حق اين كار ندارى ، دانسته اى كه دين و شاهى به هم پيوسته است و يكى پى ديگرى راست نيايد . اگر چنين كنى حرمت بى بدل را شكسته اى » كسان سخن كردند و اين كار را فجيع شمردند . ماهويه به آنها ناسزا گفت و به چابكسواران گفت : « هر كه چيزى گفت خونش بريزند . » و گروهى را فرستاد كه با آسيابان برفتند و دستور داد كه يزدگرد را بكشند كه برفتند و چون او را بديدند كشتن وى را خوش نداشتند و از آن سرباز زدند و به آسيابان گفتند : « برو او را بكش . » آسيابان پيش يزدگرد رفت كه به خواب بود ، سنگى همراه داشت كه سر يزدگرد را با آن بكوفت آنگاه سر را ببريد و به فرستادگان ماهويه داد و پيكرش را در مرغاب افكند ، پس از آن جمعى از اهل مرو بيامدند و آسيابان را كشتند و آسياى او را ويران كردند و اسقف مرو بيامد و پيكر يزدگرد را از مرغاب در آورد و در تابوتى نهاد و به استخر برد و به گور كرد .\r\nهشام بن محمد گويد : پس از جنگ نهاوند كه آخرين جنگ پارسيان بود يزد - گرد گريخت و به سرزمين اصفهان افتاد ، آنجا مردى بود مطيار نام كه از دهقانان اصفهان بود و وقتى عجمان از جنگ عربان وامانده بودند داوطلب جنگ شد و عجمان را بخويشتن خواند و گفت : « اگر كار شما را به دست گيرم و شما را به جنگ عربان\r\n","description":"","footnote":"","page_name":" 2147 ","page_number":480},
  {"content":"\r\nبرم چه خواهم داشت ؟ » گفتند : « به برترى تو مقر شويم . » پس آنها را ببرد و اندك آسيبى به عربان رسانيد كه به سبب آن پيش عجمان اعتبار يافت و به مقام و الا رسيد .\r\nو چون يزدگرد وضع اصفهان را بديد و آنجا فرود آمد يك روز مطيار به ديدار وى رفت ، دربان يزدگرد او را نگهداشت و گفت : « باش تا براى تو از او اجازه بگيرم . » مطيار از سر مناعت و حميت به دربان تاخت و بينى او را بشكست كه چرا نگاهش داشته بود .\r\nدربان ، خونين پيش يزدگرد رفت و چون او را بديد حادثه را سخت بزرگ گرفت و در دم بر نشست و از اصفهان راهى شد ، به او گفتند : « به اقصاى مملكت خويش رود و آنجا بباشد كه عربان تا مدتى به گرفتاريهاى خويش به او نخواهند پرداخت . » يزدگرد برفت و رو سوى رى داشت و چون به آنجا رسيد فرمانرواى طبرستان بيامد و ديار خويش را بر او عرضه كرد و از محفوظ بودن آن سخن آورد و به يزدگرد گفت : « اگر اينك دعوت مرا نپذيرى و بعد پيش من آيى ترا نمىپذيرم و پناه نمىدهم . » اما يزدگرد نپذيرفت و براى او فرمان اسپهبدى نوشت كه از آن پيش درجه اى پايينتر داشته بود .\r\nبعضىها گفته‌اند كه يزدگرد همانوقت به سيستان رفت و از آنجا با هزار كس از چابكسواران به مرو رفت .\r\nبعضىها گفته‌اند يزدگرد به فارس افتاد و چهار سال آنجا ببود آنگاه به سرزمين كرمان رفت و دو سال يا سه سال آنجا ببود و دهقان كرمان تقاضا كرد كه پيش وى\r\n","description":"","footnote":"","page_name":" 2148 ","page_number":481},
  {"content":"\r\nاقامت گيرد و يزدگرد نكرد و از دهقان خواست كه گروگانى به او دهد ، دهقان كرمان گروكان نداد و پاى او را گرفت و كشيد و از ديار خويش برون كرد از آنجا سوى سيستان رفت و در حدود پنج سال آنجا ببود . آنگاه مصمم شد كه به خراسان رود و در آنجا جمع فراهم كند و به مقابله كسانى رود كه بر مملكت او غلبه يافته بودند .\r\nگويد : پس يزدگرد با كسان خود سوى مرو رفت ، از اولاد دهقانان گروگانها همراه داشت و از سران قوم فرخزاد با وى بود . چون به مرو رسيد از پادشاهان بر ضد عربان كمك خواست و نامه نوشت : به فرمانرواى چين و شاه فرغانه و شاه كابل و شاه خزر نوشت .\r\nدر آن وقت دهقان مرو ماهويه پسر مافنا پسر فيد و پدر براز بود . ماهويه پسر خويش براز را به شهر مرو گماشته بود و كار مرو با او بود . يزدگرد مىخواست وارد شهر شود و آنجا را ببيند و كهندژ را بنگرد .\r\nماهويه به پسر خويش گفته بود كه اگر يزدگرد خواست به شهر در آيد در بر او نگشايد و از حيله و خيانت يزدگرد بيمش داده بود .\r\nروزى كه يزدگرد مىخواست وارد شهر شود بر نشست و به دور شهر بگشت و چون به يكى از درها رسيد و خواست در آيد پدر براز به او بانگ زد كه باز كن اما در همانحال كمربند خويش را محكم مىكرد و اشاره مىكرد كه باز نكند .\r\nيكى از ياران يزدگرد اين را دريافت و به او گفت و اجازه خواست گردن ماهويه را بزند ، گفت : « اگر چنين كنى كارها بر تو راست شود » اما يزدگرد نپذيرفت .\r\nبعضىها گفته‌اند كه يزدگرد فرخزاد را به مرو گماشت و به براز گفت كهندژ و شهر را به تصرف وى دهد اما مردم شهر دريغ كردند از آن رو كه ماهويه پدر براز به آنها چنين دستور داده بود و گفته بود : « اين براى شما شاه نيست كه فرارى و زخمدار پيش شما آمده و مرو چون ديگر ولايات تاب بليات ندارد . وقتى فردا سوى شما\r\n","description":"","footnote":"","page_name":" 2149 ","page_number":482},
  {"content":"\r\nآمدم در را باز نكنيد » و چون بيامد چنان كردند و فرخزاد باز گشت و پيش يزدگرد به خاك افتاد و گفت : « مرو در بسته و اينك عربان از پى مىرسند . » گفت : « چه بايد كرد ؟ » گفت : « بايد به ديار تركان رويم و آنجا بمانيم تا كار عربان معلوم شود كه آنها شهرى را نگشوده وانمىگذارند » يزدگرد گفت : « چنين نمىكنم و باز مىگردم » و فرخزاد عصيان كرد و رأى او را نپذيرفت .\r\nآنگاه يزدگرد سوى براز دهقان مرو رفت و مصمم شد دهقانى را از او بگيرد و به سنگان برادرزاده اش دهد . اين خبر به ماهويه پدر براز رسيد و براى هلاك يزدگرد كار كرد و به نيزك طرخان نامه نوشت و خبر داد كه يزدگرد به فرار پيش وى آمده و او را دعوت كرد كه بيايد تا با همدستى يك ديگر يزدگرد را بگيرند و بند كنند ، و يا بكشند يا بر سر وى با عربان صلح كنند . قرار كرد كه اگر يزدگرد را از سر او وا كرد هر روزه هزار درم بدهد و از او خواست كه از روى حيله به يزدگرد نامه نويسد و سپاهيانش را از او دور كند و جمعى از سپاهيان و ياران وى را جلب كند كه يزدگرد ضعيف شود و شوكت وى بشكند .\r\nگفت كه در نامهء خويش به او بنويس كه قصد دارى با وى بر ضد دشمنان عرب همدلى و يارى كنى\r\nتا آنها را براند و از او بخواه كه عنوانى از عنوانهاى صاحبمنصبان را براى تو در نامه بنويسد و به طلا مهر زند و به او خبر بده كه پيش وى نخواهى آمد تا فرخزاد را از خويش دور كند .\r\nنيزك اين مطالب را براى يزدگرد نوشت و چون نامه به وى رسيد بزرگان مرو را پيش خواند و با آنها مشورت كرد .\r\nسنگان گفت : « راى من اينست كه به هيچ سبب سپاه و فرخزاد را از خود دور\r\n","description":"","footnote":"","page_name":" 2150 ","page_number":483},
  {"content":"\r\nنكنى » اما پدر براز گفت : « راى من اينست كه نيزك را الفت دهى و خواست او را بپذيرى » يزدگرد راى او را پذيرفت و سپاه را از خويش جدا كرد و بفرخزاد دستور داد سوى بيشه زارهاى سرخس رود .\r\nفرخزاد بانگ زد و گريبان دريد و گرزى را كه پيش رو داشت برداشت و مىخواست پدر براز را بزند ، گفت : « اى شاه كشان ، دو شاه را كشتيد و دانم كه اين را هم مىكشيد . » فرخزاد نرفت تا يزدگرد به خط خود نامه اى براى او نوشت كه اين مكتوبى است براى فرخزاد : تو يزدگرد و كس و فرزند و اطرافيان وى را با هر چه همراه داشت به ماهويه دهقان مرو سپردى و من اين را شهادت مىدهم .\r\nآنگاه نيزك به محلى ميان دو مرو آمد كه حلسدان نام داشت و چون يزدگرد مصمم شد برود و او را ببيند پدر براز به دو گفت با سلاح به ديدار وى نرود كه مشكوك شود و بگريزد بلكه با ساز و وسايل سرگرمى سوى او رود . يزدگرد با كسانى كه ماهويه گفته بود و نام برده بود روان شد و پدر براز به جاى ماند . نيزك ياران خود را به دسته ها مرتب كرد و چون نزديك همديگر شدند پياده به پيشواز يزدگرد رفت . يزدگرد بر اسبى بود و بگفت تا نيزك بر يكى از اسبهاى يدك وى بر نشيند و او بر نشست و چون به ميان اردوگاه رسيدند توقف كردند و چنان كه گويند نيزك به دو گفت : « يكى از دخترانت را به زنى به من ده كه نيكخواه تو باشم و همراه با تو با دشمنت بجنگم » يزدگرد گفت : « اى سگ ! با من جسارت مىكنى ؟ » نيزك او را با شمشير بزد و يزدگرد بانگ برآورد كه نامرد خيانت آورد . و اسب بدوانيد كه بگريزد ، ياران نيزك شمشير در ياران او نهادند و بسيار كس بكشتند .\r\nيزدگرد فرارى تا جايى از سرزمين مرو برفت و از اسب فرود آمد و به خانهء آسيابانى\r\n","description":"","footnote":"","page_name":" 2151 ","page_number":484},
  {"content":"\r\nرفت و سه روز در آنجا ببود .\r\nآسيابان به دو گفت : « اى تيره روز بيرون بيا و چيزى بخور كه سه روز است گرسنه مانده اى »\r\nگفت : « بى زمزمه چيزى نشايدم خورد » و چنان بود كه يكى از زمزمه گران مرو گندمى آورده بود كه آرد كند ، آسيابان به دو گفت : بنزد وى زمزمه كند تا چيزى بخورد و چنان كرد و چون برفت شنيد كه پدر براز از يزدگرد سخن داشت و از وضع وى پرسيد و چون وصف يزدگرد را بگفتند به آنها گفت كه وى را در خانهء آسيابانى ديده كه مرديست پيچيده موى با دو دسته موى به دو طرف سر با دندانهاى مرتب با گوشوار و بازوبند .\r\nپس ماهويه يكى از چابكسواران را بفرستاد و دستور داد كه اگر به يزدگرد دست يافت وى را با زهى خفه كند و در رود مرو بيفكند .\r\nفرستادگان آسيابان را بديدند و او را بزدند تا يزدگرد را نشان بدهد اما نشان نداد و گفت نميداند از كدام سو رفته است . و چون خواستند از پيش او بروند يكيشان گفت كه بوى مشك مىيابم و گوشهء جامه اى از ديبا در آب ديد و آن را كشيد و ديد كه يزدگرد است كه از او خواست نكشدش و نشانش ندهد و انگشتر و بازوبند و كمر خود را به او مىدهد .\r\nآن مرد گفت : « چهار درم به من بده تا ترا رها كنم . » يزدگرد گفت : « واى تو ! انگشتر من از آن تو باشد كه قيمت آن به حساب نمىآيد . » اما آن مرد نپذيرفت .\r\nيزدگرد گفت : « به من مىگفتند كه روزى به چهار درم محتاج خواهم شد و چون گربه چيز خواهم خورد . اينك معاينه ديدم و دانستم كه حق بود . » آنگاه يكى از دو گوشوار خويش را در آورد و به پاداش راز دارى به آسيابان\r\n","description":"","footnote":"","page_name":" 2152 ","page_number":485},
  {"content":"\r\nداد و نزديك وى شد گويى چيزى با او مىگفت و محل خويش را با او بگفت و آن مرد ياران خويش را خبر كرد كه بيامدند و يزدگرد از آنها خواست كه نكشندش و گفت : « واى شما ! در كتابهايمان ديده‌ايم كه هر كه جرئت قتل پادشاهان كند خدايش در اين دنيا دچار حريق كند بعلاوهء عذابى كه سوى آن مىرود . مرا نكشيد و پيش دهقان ببريد يا پيش عربانم فرستيد كه از شاهانى همانند من شرم مىكنند . » آنها زيورش را بگرفتند و وى را در جوالى كردند و مهر زدند آنگاه با زهى خفه اش كردند و در رود مرو انداختند كه آب او را ببرد تا به دهانهء زريق رسيد و به چوبى بند شد ، پس از آن اسقف مرو بيامد و آن را برداشت و در پارچه اى مشك آلود پيچيد و در تابوتى نهاد و سوى پاى بابان پايين برد كه زير دست ماحان بود و در جايى نهاد كه نشيمنگاه اسقف بود و خاك بر آن ريخت .\r\nپدر براز سراغ گوشوارهء مفقود را گرفت و يا بندهء يزدگرد را دستگير كرد و چندان بزد كه جان داد و آنچه را به دست آمده بود پيش خليفهء وقت فرستاد و خليفه غرامت گوشوارهء مفقود را از دهقان گرفت .\r\nكسان ديگر گفته‌اند : يزدگرد پيش از آنكه عربان آنجا رسند برفت و راه دو طبس و قهستان گرفت و با قريب چهار هزار كس به نزديك مرو رسيد كه از مردم خراسان جمعى فراهم آرد و به عربان تازد و با آنها بجنگد . دو سردار بودند كه در مرو مخالف هم بودند و همچشمى مىكردند يكيشان براز نام داشت و ديگرى سنگان .\r\nهر دو به اطاعت يزدگرد آمدند و او در مرو مقيم شد و براز را خاصهء خود كرد و سنگان حسد آورد . براز براى سنگان بليه مىخواست و دل يزدگرد را با او بد مىكرد و از او سعايت مىكرد چندانكه مصمم شد او را بكشد و عزم خويش را با يكى از زنانش كه همدست براز بود در ميان نهاد و او زنى را سوى براز فرستاد و به دو خبر داد كه يزدگرد آهنگ قتل سنگان دارد . قصد يزدگرد فاش شد و سنگان خبر يافت و احتياط خود را بداشت و جمعى همانند ياران براز و سپاهى كه همراه يزدگرد بود\r\n","description":"","footnote":"","page_name":" 2153 ","page_number":486},
  {"content":"\r\nفراهم آورد و سوى قصر اقامتگاه يزدگرد رفت . اين خبر به براز رسيد و از مقابله سنگان احتراز كرد كه جمع او بسيار بود . يزدگرد نيز از جمع سنگان بيمناك شد و ناشناس از قصر برون شد و پياده سر خويش گرفت كه جان بدر برد و نزديك دو فرسخ برفت تا به آسيابى رسيد و به خانه آسيا ( ؟ ) در آمد و خسته و وامانده آنجا بنشست و صاحب آسيا كه وضع و مو و زيور والاى او را بديد فرشى بگسترد كه بنشست و غذايى بياورد كه بخورد و يك روز و شب آنجا ببود . صاحب آسيا از او خواست كه چيزى به دو دهد كه كمربند جواهر نشان خود را به دو بخشيد اما آسيابان از پذيرفتن آن دريغ كرد و گفت : « بجاى اين كمربند چهار درم مرا بس است كه با آن غذا خورم و بنوشم . » يزدگرد گفت نقره همراه ندارد ، صاحب آسيا چربزبانى كرد تا بخفت و تبرى بر گرفت و كله اش را بكوفت و او را بكشت و سرش را ببريد و جامه و كمربندش را بگرفت و جثه اش را در رودى انداخت كه آسيا از آب آن مىگشت ، شكم او را بدريد و چند شاخه از درختان اطراف رود را در آن فرود كرد تا پيكر همانجا كه در آب انداخته بود بماند و پايينتر نرود كه شناخته شود و به طلب قاتل وى و ساز و برگش برآيند و خود او فرار كرد .\r\nخبر قتل يزدگرد به يكى از مردم اهواز رسيد كه مطران مرو بود\r\nو ايليا نام داشت و او نصاراى اطراف خود را فراهم آورد و گفت : « شاه پارسيان كشته شده ، او پسر شهريار پسر خسرو بود ، شهريار پسر شيرين ديندار بود كه حقشناس او بوده‌ايد و نيكوكاريهاى گونه گون وى را با همكيشانش ديده‌ايد . اين شاه به نصرانيت حق دارد بعلاوه نصارى در ايام شاهى جدش خسرو حرمت يافتند ، از جمله اسلافش شاهان نكو كار بودند تا آنجا كه بعضىشان براى نصارى كليساها ساختند و كار دينشان را به كمال بردند ، جاى آن دارد كه براى قتل اين شاه به سبب بزرگوارى او و باندازهء نيكىهايى كه اسلافش و مادر بزرگش شيرين بانصارى كرده‌اند غمگين\r\n","description":"","footnote":"","page_name":" 2154 ","page_number":487},
  {"content":"\r\nباشيم . راى من اين است كه مقبره اى براى او بسازم و جثهء او را با احترام بيارم و به قبر سپارم . » نصارى گفتند : « اى مطران ! كار ما تابع كار تو است و همگى موافق راى توايم . » آنگاه مطران بگفت تا در مرو ، در دل بستان مطرانها ، مقبره اى بساختند و با جمع نصارى مرو برفت و پيكر يزدگرد را از رود در آورد و كفن كرد و در تابوت نهاد ، همراهان وى تابوت را به دوش برداشتند و سوى مقبره اى كه براى او ساخته بودند بردند و به خاك كردند و در آن را بپوشانيدند .\r\nمدت پادشاهى يزدگرد بيست سال بود از آن جمله چهار سال آسوده بود و شانزده سال از جنگ عربان و مقابلهء آنان به زحمت بود . وى آخرين پادشاه از خاندان اردشير پسر بابك بود و پس از آن ملك بر عربان استوار شد در همين سال يعنى سال سى و يكم عبد الله بن عامر سوى خراسان رفت و ابر شهر و طوس و ابيورد و نسا را بگشود و تا سرخس پيش رفت و در آنجا با مردم مرو صلح كرد .\r\n\r\nسخن از فتوح ابن عامر\r\nگويند كه وقتى ابن عامر فارس را بگشود اوس بن حبيب تميمى بنزد وى به سخن ايستاد و گفت : « خداوند امير را به صلاح دارد ، زمين مقابل تو است و از آن جز اندكى گشوده نشده پيش برو كه خداوند يار تو است . » گفت : « به ما فرمان داده‌اند كه پيش برويم و نخواست چنان وانمايد كه راى او را پذيرفته است .\r\nسكن بن قتاده عرينى گويد : ابن عامر فارس را گشود و سوى بصره باز رفت و\r\n","description":"","footnote":"","page_name":" 2155 ","page_number":488},
  {"content":"\r\nشريك بن اعور حارثى را بر استخر گماشت ، شريك مسجد استخر را بنيان كرد .\r\nآنگاه يكى از بنى تميم كه بگفتهء ما احنف بود و بقولى اوس بن جابر جشمى تميمى بود پيش وى رفت و گفت : « دشمن از تو گريزان است و بيمناك و ولايت فراخ ، پيش برو كه خدا يار تو است و دين خويش را نيرو مىدهد . » پس ابن عامر لوازم آماده كرد و بگفت تا مردم لوازم حركت آماده كنند و زياد را بر بصره گماشت و سوى كرمان رفت و از آنجا سوى خراسان رفت و بقولى راه اصفهان گرفت و از آنجا سوى خراسان رفت .\r\nمفضل كرمانى بنقل از پدرش گويد : پيران كرمان مىگفتند كه ابن عامر در سيرجان اردو زد آنگاه سوى خراسان رفت و مجاشع بن مسعود سلمى را عامل كرمان كرد . ابن عامر راه بيابان را برگرفت كه هشتاد فرسخ بود آنگاه سوى دو طبس رفت و آهنگ ابر شهر داشت كه شهر نيشابور بود . مقدمهء وى با احنف بن قيس بود . از راه قهستان سوى ابر شهر رفت هيطاليان كه مردم هرات بودند به مقابلهء وى آمدند كه احنف با آنها جنگ كرد و هزيمتشان كرد ، آنگاه ابن عامر به نيشابور آمد .\r\nشعبى گويد : ابن عامر راه بيابان خبيص گرفت و از خواست و به قولى از يزد و سپس از قهستان گذشت و احنف را پيش فرستاد ، هيطاليان به مقابلهء وى آمدند كه با آنها جنگيد و هزيمتشان كرد آنگاه سوى ابر شهر رفت و آنجا فرود آمد .\r\nگويد : و چنان بود كه سعيد بن عاص با سپاه كوفه به گرگان آمده بود و آهنگ خراسان داشت و چون شنيد كه ابن عامر در ابر شهر فرود آمده سوى كوفه باز گشت .\r\nعلى بن مجاهد گويد : ابن عامر بر ابر شهر فرود آمد و نيم آن را به جنگ گرفت ، نيم ديگر بدست كنارى بود با يك نيم نسا و طوس ، ابن عامر نتوانست سوى مرو گذر كند و با كنارى صلح كرد كه پسر خود ابو صلت بن كنارى و پسر برادرش سليم را به گروكان داد . آنگاه عبد الله بن خازم را سوى هرات فرستاد\r\nو حاتم بن نعمان را روانه مرو كرد .\r\n","description":"","footnote":"","page_name":" 2156 ","page_number":489},
  {"content":"\r\nابن عامر دو پسر كنارى را گرفت و به نعمان بن افقم نصرى سپرد كه آزادشان كرد .\r\nادريس بن حنظله عمى گويد : ابن عامر ، شهر ابر شهر را بجنگ گشود و در اطراف آن طوس و بيورد و نسا و حمران را نيز گشود و اين همه به سال سى و يكم بود .\r\nموسى بن عبد الله بن خازم گويد : پدرم با مردم سرخس صلح كرد عبد الله بن عامر وى را از ابر شهر سوى آنها فرستاده بود . ابن عامر با مردم ابر شهر نيز صلح كرد و دو دختر از خاندان خسرو به او دادند : بابونج و طهميج يا طمهيج كه آنها را با خود ببرد و امين بن احمد يشكرى را بفرستاد كه در اطراف ابر شهر طوس و بيورد و نسا و حمران را بگشود و تا سرخس پيش رفت .\r\nابن سيرين گويد : ابن عامر عبد الله بن خازم را سوى سرخس فرستاد كه آنجا را بگشود . ابن عامر دو دختر از خاندان خسرو بدست آورد و يكى را به نوشكان داد و بابونج بمرد .\r\nابو الذيال ، زهير بن هنيد عدوى ، به نقل از پيرانى از مردم خراسان گويد : ابن - عامر اسود بن كلثوم عدوى را به بيهق فرستاد كه جزو ابر شهر بود و با ابر شهر شانزده فرسخ فاصله داشت كه آنجا را گشود اما اسود بن كلثوم كشته شد .\r\nگويد : اسود مردى ديندار بود و از ياران عامر بن عبد الله عنبرى بود و عامر از آن پس كه از بصره برونش كرده بودند مىگفته بود : « از ترك عراق تأسفى ندارم جز آرامش نيمروز و گلبانگ مؤذنان و يارانى همانند اسود بن كلثوم . » زهير بن هنيد به نقل از يكى از عموهاى خود گويد : ابن عامر بر نيشابور تسلط يافت و سوى سرخس رفت ، مردم مرو كس فرستادند و صلح خواستند ، ابن عامر حاتم بن نعمان باهلى را سوى آنها فرستاد كه با ابراز مرزبان مرو برد و هزار هزار و دويست هزار صلح كرد .\r\n","description":"","footnote":"","page_name":" 2157 ","page_number":490},
  {"content":"\r\nمصعب بن حيان به نقل از برادرش مقاتل بن حيان گويد : ابن عامر با مردم مرو بر شش هزار هزار و دويست هزار صلح كرد .\r\nدر اين سال عثمان سالار حج بود .\r\nآنگاه سال سى و دوم در آمد .\r\n\r\nسخن از حوادث مهم سال سى و دوم\r\nاز جمله حوادث اين سال غزاى معاويه در تنگه قسطنطنيه بود كه همسر خويش عاتكه دختر قرطة بن عبد عمرو و بقولى فاخته را همراه داشت ، اين را از حديث ابو معشر و گفتهء واقدى آورده‌اند .\r\nبگفتهء سيف در همين سال سعيد بن عاص سلمان بن ربيعه را بر مرز بلنجر گماشت و سپاه شام را به سالارى حبيب بن مسلمه فهرى به كمك سپاهى كه با حذيفه آنجا مقيم بودند فرستاد . در آنجا ميان سلمان و حبيب اختلاف افتاد و مردم شام و مردم كوفه نزاع كردند .\r\n\r\nسخن از واقعه بلنجر\r\nطلحه گويد : عثمان به سعيد نوشت كه سليمان را بغزاى باب فرست و به عبد الرحمن بن ربيعه كه در مقابل باب بود نوشت كه بسيارى از مسلمانان از پرخورى كم توان شده‌اند كوتاه بيا و مسلمانان را به خطر مينداز كه بيم دارم به بليه افتند . اما اين ، عبد الرحمان را از مقصود باز نداشت و از بلنجر چشم نمىپوشيد . به سال نهم خلافت عثمان بغزا رفت و چون به بلنجر رسيد حصارى شدند و منجنيقها و عراده ها بر قلعه نصب كردند . هر كه به آنجا نزديك مىشد زخمدارش مىكردند يا مىكشتند و\r\n","description":"","footnote":"","page_name":" 2158 ","page_number":491},
  {"content":"\r\nمسلمانان را به ستوه آوردند . معضد در همان روزها كشته شد . پس از آن تركان روزى را وعده كردند و مردم بلنجر برون شدند و تركان نيز به آنها پيوستند و جنگ انداختند ، عبد الرحمن بن ربيعه كه او را ذو النور مىگفتند كشته شد و مسلمانان هزيمت شدند و پراكنده شدند : هر كه سوى سلمان بن ربيعه رفت حمايت ديد تا از باب برون شد\r\nو هر كه راه خزر گرفت از گيلان و گرگان سر در آورد كه سلمان و ابو هريره از آن جمله بودند .\r\nتركان پيكر عبد الرحمن را نگهداشتند و تاكنون بوسيلهء آن طلب باران مىكنند و نصرت مىجويند .\r\nشعبى گويد : به خدا سلمان بن ربيعه گذرگاهها را بهتر از آن مىشناخت كه سلاخ بندهاى شتر را مىشناسد .\r\nغصن بن قاسم بنقل از يكى از مردم بنى كنانه گويد : وقتى غزا بر ضد خزران مكرر شد شكايت آغاز كردند و يك ديگر را سرزنش كردند و گفتند : « ما قومى بوديم كه هيچكس همسنگ ما نبود تا اين قوم كم بيامدند و ما تاب آنها نيارستيم . » يكيشان به ديگرى گفت : « اينان مرگ ندارند ، اگر مرگ داشتند به ديار ما نمىتاختند » چنان بودكه در غزاهاى آن ناحيه كس كشته نشده بود مگر در آخرين غزاى عبد الرحمن ، پس با هم گفتند : « چرا تجربه نمىكنيد » پس در بيشه ها كمين كردند و رهگذران سپاه بر كمينها گذشتند كه تير سوى آنها انداختند و كشتندشان .\r\nآنگاه با سران خود وعده نهادند و همديگر را به جنگ عربان دعوت كردند و روزى را وعده كردند و جنگ انداختند كه عبد الرحمن كشته شد و مسلمانان را به به ستوه آوردند كه دو گروه شدند : گروهى رو سوى باب كردند و سليمان حمايتشان كرد تا از آنجا بيرونشان برد و گروهى راه خزر گرفتند و به گيلان و گرگان رسيدند كه سلمان فارسى و ابو هريره از آن جمله بودند .\r\n","description":"","footnote":"","page_name":" 2159 ","page_number":492},
  {"content":"\r\nقيس بن يزيد بنقل از پدرش گويد : يزيد بن معاويه نخعى و علقمه بن قيس و معضد شيبانى و ابو مفزر تميمى در خيمه اى بودند و عمرو بن عتبه و خالد بن ربيعه و خلخال بن ذرى و قرثع در خيمه اى بودند و در اردوى بلنجر مجاور هم بودند قرثع مىگفت : « چه خوش است جلوهء خون بر جامه ها » عمرو بن عتبه به قباى سپيد خويش مىگفت : « چه خوش است سرخى خون بر سپيدى تو » اهل كوفه در خلافت عثمان سالها به غزاى بلنجر بودند اما زنى از آنها بيوه نشد و كودكى يتيم نشد تا به سال نهم .\r\nدر آن سال دو روز پيش از مهاجمه ، يزيد بن معاويه بخواب ديد كه غزالى را به خيمهء او آوردند كه غزالى نكوتر از آن نديده بود و در ملحفهء او پيچيده شد ، آنگاه قبرى را به او نمودند كه چهار كس بر آن بودند و قبرى نكوتر و مرتبتر از آن نديده بود و او را در آن دفن كردند .\r\nوقتى مسلمانان به تركان تاختند سنگى بريزيد افتاد و سرش له شد و گويى جامهء او را به خون زينت كرده بودند و خون آلود نبود و غزالى كه به خواب ديده بود همين بود كه خون بر قباى وى نكو بود .\r\nيك روز پيش از مهاجمه كه باز مسلمانان به تركان تاختند معضد به علقمه گفت : « برد خويش را به من عاريه بده كه سرم را با آن ببندم » و چنان كرد و به طرف برجى كه يزيد از آن سنگ خورده بود رفت و تير انداخت و يكى از آنها را بكشت و سنگى از عراده اى بر او انداختند و سرش درهم كوفته شد و يارانش او را بكشيدند و پهلوى يزيد به خاك كردند .\r\nعمرو بن عتبه نيز زخمدار شد و قباى خويش را چنان ديد كه ميخواست و كشته شد .\r\nو چون روز مهاجمه رسيد قرثع چندان بجنگيد كه با سر نيزه ها سوراخ سوراخ شد و چنان شد كه گويى قباى وى پارچه اى بود با زمينهء سپيد و زينت سرخ و مردم در كار پايمردى بودند تا او كشته شد و هزيمت مسلمانان با قتل وى آغاز شد .\r\n","description":"","footnote":"","page_name":" 2160 ","page_number":493},
  {"content":"\r\nداود بن يزيد گويد : يزيد بن معاويه نخعى رضى الله عنه و عمرو بن عتبه و معضد در جنگ بلنجر كشته شدند . معضد برد علقمه را به سر بست و پاره اى از سنگ منجنيق به او خورد و سرش را بشكست اما آن را به چيزى نگرفت و دست بر آن نهاد و بمرد .\r\nعلقمه خون برد را بشست اما خون نرفت ، با آن به نماز جمعه مىآمد و مىگفت :\r\nبدان علاقه دارم از اين رو كه خون معضد بر آنست » يزيد نيز چيزى بر او افتاد و از پاى در آمد و چنان بود كه قبرى كنده بودند و آماده كرده بودند و يزيد بدان نگريست و گفت : « چه نيكوست . » و بخواب ديد كه غزالى كه نكوتر از آن غزالى نديده بود سوى قبر آمد و در آن دفن شد و او همان غزال بود .\r\nيزيد نخعى مردى ملايم و ديدارى بود رحمة الله عليه و چون خبر مرگ وى به عثمان رسيد گفت : « انا لله و انا اليه راجعون مردم كوفه كاستى گرفتند خدايا آنها را بيامرز و مقبلشان كن . » طلحه گويد : سعيد سلمان بن ربيعه را بر اين مرز گماشت\r\nو سالارى سپاه كوفه را در غزاى آن جا به حذيفة بن يمان داد . پيش از آن عبد الرحمن بن ربيعه بر اين مرز بوده بود .\r\nعثمان به سال دهم مردم شام را به سالارى حبيب بن مسلمه قرشى به كمك آنها فرستاد ، سلمان به او تحكم كرد و حبيب تسليم شد تا آنجا كه مردم شام گفتند : « مىخواستيم سلمان را بزنيم » و كسان گفتند : « به خدا در اين صورت حبيب را ميزديم و محبوس مىداشتيم و اگر مقاومت مىكرديد بسيار كس از ما و شما كشته ميشد . » اوس بن مغرا در اين باره شعرى گفت به اين مضمون :\r\n« اگر سلمان را بزنيد حبيب شما را مىزنيم « و اگر سوى پسر عفان رويد ما نيز مىرويم « اگر انصاف كنيد مرز مرز امير ماست « و اين امير ماست كه با گروهها پيش ميرود\r\n","description":"","footnote":"","page_name":" 2161 ","page_number":494},
  {"content":"\r\n« و در آن شبها كه بهر مردى تير مىانداختيم « و شكست ميداديم محافظان آن بوده‌ايم » گويد : حبيب مىخواست با عامل باب تحكم كند كه سالار سپاهى بود كه از كوفه آمده بود و چون حذيفه اين را دريافت در خورد كرد و آنها نيز در خورد كردند .\r\nحذيفة بن يمان در آن ناحيه سه غزا كرد كه مقارن غزاى سوم ، عثمان كشته شد و چون خبر قتل عثمان به آنها رسيد گفت : « خدايا قاتلان عثمان و غازيان عثمان و بدخواهان عثمان را لعنت كن . خدايا ما با وى عتاب مىكرديم و او با ما عتاب مىكرد تا آنجا كه هر كه اطراف او بود با ما عتاب ميكرد و ما با او عتاب مىكرديم و اين را دستاويز فتنه كردند . خدايا آنها را نميران مگر بشمشير . » در اين سال عبد الرحمن بن عوف رضى الله عنه در گذشت ، واقدى اين را از حديث عبد الله بن جعفر آورده و گويد كه بهنگام وفات هفتاد و پنج سال داشت .\r\nگويد : و هم در اين سال عباس بن عبد المطلب در گذشت . در آن هنگام هشتاد و هشت سال داشت . وى سه سال از پيمبر خداى مسنتر بود .\r\nگويد : و هم در اين سال عبد الله بن زيد بن عبد ربه رحمه الله درگذشت ، وى همان بود كه اذان را بخواب ديده بود .\r\nگويد : و هم در اين سال عبد الله بن مسعود به مدينه درگذشت و در بقيع به خاك رفت رحمه الله . بقولى عمار بر او نماز كرد و بقولى ديگر عثمان بر او نماز كرد .\r\nگويد و هم در اين سال ابو طلحه در گذشت رحمه الله .\r\nبگفتهء سيف وفات ابو ذر در اين سال بود .\r\n","description":"","footnote":"","page_name":" 2162 ","page_number":495},
  {"content":"\r\n\r\nسخن از خبر وفات ابو ذر\r\nعطية بن يزيد فقعسى گويد : وقتى مرگ ابو ذر در رسيد ، و اين به ماه ذى حجه سال هشتم خلافت عثمان بود ، و به حال احتضار افتاد به دختر خود گفت : « دختركم ، از بالا بنگر ببين كسى را مىبينى ؟ » گفت : « نه » گفت : « پس هنوز اجل من نرسيده . » آنگاه دستور داد كه بزى بكشت و بپخت . سپس گفت : « وقتى آنها كه دفن من مىكنند پيش تو آمدند به آنها بگو ابو ذر قسمتان ميدهد كه سوار نشويد تا آنكه غذا بخوريد . و چون ديگر او پخته شد گفت : « بنگر ببين كسى را مىبينى ؟ » گفت : « آرى اينك كاروانى مىآيد » گفت : « مرا رو به كعبه كن » و دختر چنان كرد آنگاه گفت : « بنام خدا و به كمك خدا و بر دين پيمبر خدا صلى الله عليه و سلم » پس از آن دختر برفت و به آنها رسيد و گفت : « خدايتان بيامرزد ، پيش ابو ذر آييد . » گفتند : « كجاست ؟ » دختر به سوى وى اشاره كرد و گفت : « مرده است بخاكش كنيد » گفتند : « بله ، به چشم ، خدا ما را بدين ، مكرم داشته است » در اين هنگام كاروانى از اهل كوفه در رسيد كه عبد الله بن مسعود نيز در آن ميان بود و به طرف ابو ذر گشتند . ابن مسعود مىگريست و ميگفت : « پيمبر خدا صلى الله - عليه و سلم راستگو بود كه تنها مىميرد و تنها محشور مىشود »\r\n","description":"","footnote":"","page_name":" 2163 ","page_number":496},
  {"content":"\r\nآنگاه وى را غسل دادند و كفن كردند و بر او نماز كردند و به خاكش سپردند و چون خواستند حركت كنند دختر گفت : « ابو ذر دوردتان مىگويد و قسمتان ميدهد كه سوار نشويد تا غذا بخوريد » چنان كردن سپس آنها را ببردند تا به مكه رسيدند و خبر مرگ ابو ذر را به عثمان دادند كه دختر وى را به خاندان خود پيوست و گفت :\r\n« خدا ابو ذر را رحمت كند و باديه نشينى رافع بن خديج را ببخشد . »\r\nخلخال بن ذرى گويد : به سال سى و يكم با ابن مسعود برون شديم ، چهارده سوار بوديم ، چون به ربذه رسيديم زنى سوى ما آمد و گفت : « پيش ابو ذر آييد » اما مقصود او را ندانستيم و نفهميديم و گفتيم : « ابو ذر در كجاست ؟ » زن به خيمه اى اشاره كرد گفتم : « چرا اينجا ؟ » گفت : « بسبب چيزى كه در مدينه شنيده بود از آنجا دورى گرفت » ابن مسعود گفت : « بدوى شدنش براى چه بود ؟ » گفت : « امير مؤمنان نيز اين را خوش نداشت ولى او مىگفت : آنجا جاى هلاكت است ، آنجا مدينه است » گويد : ابن مسعود سوى او گشت و ميگريست ، پس او را غسل داديم و كفن كرديم و خيمهء او را ديديم كه به مشك آغشته بود . به زن گفتيم : « اين چيست ؟ » گفت : « مشكى بود و چون مرگش در رسيد گفت كسانى بر مرده حاضر مىشوند كه بوى را درك مىكنند اما چيزى نمىخورند اين مشك را با آب بياميز و به خيمه بپاش و آنها را به بوى خوش پذيرايى كن و اين گوشت را بپز كه قومى پارسا بنزد من حضور مىيابند و عهده دار دفنم مىشوند ، آنها را مهمان كن » گويد : و چون وى را دفن كرديم زن ما را به غذا خواند و خورديم و خواستيم او را ببريم ابن مسعود گفت : « امير مؤمنان نزديك است ، از او اجازه بگيريم » پس سوى مكه رفتيم و خبر را با عثمان بگفتيم كه گفت : « خدا ابو ذر را رحمت كند و سكونت\r\n","description":"","footnote":"","page_name":" 2164 ","page_number":497},
  {"content":"\r\nربذه را به او ببخشد » و چون حركت كرد و از مكه برون شد راه ربذه گرفت و خانوادهء ابو ذر را به خانواده خود پيوست و سوى مدينه رفت و ما سوى عراق رفتيم . جمع ما اينان بودند : ابن مسعود ، ابو مفزر تميمى ، بكر بن عبد الله تميمى ، اسود بن يزيد نخعى ، علقمة ابن قيس نخعى ، خلخال بن ذرى ضبى ، و حارث بن سويد تميمى ، عمرو بن عتبة بن فرقد سلمى ، ابن ربيعه سلمى ، ابو رافع مزنى ، سويد بن مثعه تميمى ، زياد بن معاويه نخعى برادر قرثع ضبى و برادر معضد شيبانى .\r\nبسال سى و دوم ابن عامر مرو روذ و طالقان و فارياب و گورگان و طخارستان را گشود .\r\n\r\nسخن از خبر اين فتوح\r\nابن سيرين گويد : ابن عامر احنف بن قيس را سوى مرو روذ فرستاد كه مردم آنجا را محاصره كرد ، آنها برون شدند و جنگ انداختند و مسلمانان هزيمتشان كردند و سوى قلعه پس راندند كه در بالاى قلعه گفتند : « اى گروه . عربان ! شما به نزد ما چنان نبوديد كه اكنون مىبينيم اگر ميدانستيم كه شما چنينيد كه مىبينيم ما و شما وضعى ديگر داشتيم ، امروز را به ما مهلت دهيد كه در كار خويش بنگريم و به اردوگاه پيشين باز رويد . » احنف باز گشت و صبحگاهان سوى آنها حمله برد ، آنها نيز براى جنگ وى آماده شده بودند و يكى از عجمان در آمد كه نامه اى از شهر با وى بود گفت : « من فرستاده‌ام ، امانم دهيد » امانش دادند و معلوم شد فرستادهء مرزبان مرو است و برادر - زاده و ترجمان اوست . نامهء مرزبان به احنف بود كه نامه را بخواند .\r\n","description":"","footnote":"","page_name":" 2165 ","page_number":498},
  {"content":"\r\nگويد : نامه چنين بود :\r\n« به سالار سپاه . ما حمد خدائى مىكنيم كه نوبتها به دست « اوست هر ملكى را كه خواهد ديگر كند و هر كه را خواهد از پى زبونى « بر دارد و هر كه را خواهد از پس والايى فرو نهد مسلمانى جد من و « بزرگوارى و حرمتى كه از يار شما ديده بود مرا به صلح و مسالمت شما « و واميدارد ، خوش آمديد و خوشدل باشيد ، من شما را به صلح دعوت « مىكنم كه ميان ما صلح باشد و شصت هزار درم خراج بشما دهم و تيولهايى « كه خسرو شاه شاهان بوقت كشتن مارى كه مردم مىخورد و راه زمينها و « دهكده ها را بريده بود به حد پدرم داده بود با مردان آن بدست من واگذاريد « و از هيچكس از خاندان من خراج نگيريد و مرزبانى از خاندانم به ديگران « انتقال نيابد . اگر اين را براى من مقرر كنى سوى تو آيم اينك « برادرزاده‌ام ماهك را سوى تو فرستادم كه بر آنچه خواسته‌ام از تو قول « و قرار گيرد . » گويد : احنف به دو نوشت :\r\n« بنام خداى رحمان رحيم :\r\n« از صخر بن قيس سالار سپاه به باذان مرزبان مرو روذ و « چابكسواران و عجمانى كه با ويند . درود بر آنكه پيروى هدايت كند و « و ايمان آرد و پرهيزكار باشد . اما بعد برادرزاده ات ماهك\r\nپيش من آمد و « به نيكخواهى تو كوشيد و پيام ترا آورد و من آن را با مسلمانانى كه با منند « در ميان نهادم و من و آنها در باره آن هم سخنيم و آنچه را خواسته اى « مىپذيريم . پيشنهاد كرده بودى كه بابت مزدوران و كشاورزان و زمينهاى « خود شصت هزار درم به من و امير مسلمانان كه پس از من آيد بدهى بجز « زمينهايى كه خسرو ستمگر خويش ، بسبب كشتن مارى كه در زمين تباهى\r\n","description":"","footnote":"","page_name":" 2166 ","page_number":499},
  {"content":"\r\n« كرده بود و راهها را بريده بود تيول جد پدر تو كرده است ، زمين از آن « خداست و از آن پيمبر او كه بهر كس از بندگان خويش كه خواهد دهد ، « به شرط آنكه مسلمانان را يارى دهى و اگر خواستند همراه چابكسوارانى كه « پيش تواند با دشمنشان جنگ كنى مسلمانان نيز ترا بر ضد كسانى كه بجنگ « همكيشان مجاور تو آيند كمك كنند و بر اين ، مكتوبى از من به تو داده شود « كه پس از من حجت تو باشد و بر تو و هيچكس از خاندانت و « خويشاوندانت خراج نباشد . اگر مسلمان شدى و پيرو پيمبر شدى پيش « مسلمانان مقررى و حرمت و روزى داراى و برادرشان مىشوى . ذمه « من و ذمه پدرم و ذمه مسلمانان و ذمه پدرانشان در گرو اين است . » « جزء بن معاوية ( يا معاوية بن جزء ) سعدى و حمزه بن هرماس و حميد بن خيار ، « هر دوان مازنى ، و عياض بن ورقا اسدى شاهد اين نامه شدند و كيسان وابسته « بنى ثعلبه نوشت بروز يكشنبه ماه حرام خداى و سالار سپاه احنف بن قيس « مهر زد و نقش مهر احنف نعبد الله است .\r\nمصعب بن حيان بنقل از برادرش مقاتل بن حيان گويد : ابن عامر با مردم مرو صلح كرد و احنف را با چهار هزار كس سوى طخارستان فرستاد كه برفت تا در مرو روذ به محل قصر احنف رسيد و مردم طخارستان و مردم گوزگان و طالقان و فارياب بر ضد او فراهم آمدند و سه گروه بودند : سى هزار .\r\nخبر آنها و فراهم آمد نشان باحنف رسيد و با كسان مشورت كرد كه اختلاف كردند يكى مىگفت : « سوى مرو باز رويم . » يكى مىگفت : « سوى ابر شهر باز رويم » يكى مىگفت : « بمانيم و كمك بخواهيم . » يكى مىگفت : « مقابله كنيم و جنگ كنيم . » گويد : شبانگاه احنف برون شد و در اردوگاه مىرفت و گفتگوى مردم ميشنيد تا بر مردم خيمه اى گذشت كه يكى زير ديك آتش مىكرد يا خمير مىكرد و گفتگو\r\n","description":"","footnote":"","page_name":" 2167 ","page_number":500},
  {"content":"\r\nداشتند . يكيشان گفت : « راى درست اينست كه صبحگاهان امير حركت كند\r\nو هر كجا شد با قوم تلاقى كند كه بيشتر بيمناك شوند و جنگ كند . » آنكه بديگ يا خمير مشغول بود گفت : « اگر چنين كند خطا كرده و شما نيز بخطا مىرويد ، مىگوييد با جمع دشمن در صحرا و در ديارشان روبرو شود و با تعداد كم با جمع بسيار مقابله كند كه بيك يورش ما را بشكنند . راى درست اينست كه ميان مرغاب و كوه فرود آيد و مرغاب را براست خود و كوه را به چپ خود شد و از دشمن اگر چه بسيار باشند ، بيشتر از تعداد يارانش با وى روبرو نشود . » گويد : احنف بازگشت و گفتهء او را پسنديده بود .\r\nگويد : پس اردو زد و بماند و مردم مرو كس فرستادند كه بكمك وى جنگ كنند .\r\nگفت : « من خوش ندارم كه از مشركان كمك گيرم بر قرارى كه داريم و در ميانه نهاده‌ايم بمانيد : اگر ظفر يابيم ما برقرار خويش هستيم و اگر بر ما ظفر يافتند و بجنگ شما آمدند از خودتان دفاع كنيد . » گويد : هنگام نماز عصر مشركان هجوم آوردند و مسلمانان مقابله كردند و جنگيدند تا شب در آمد ، احنف شعر ابن جوبه اعرجى را به تمثيل مىخواند بدين مضمون :\r\n« آنكه نبايد از مرگ هراس كند « جوان دليريست كه دنباله ندارد . » أبو الأشهب سعدى بنقل از پدرش گويد : شبانگاهان ميان احنف و جمع مسلمانان با مردم مرو روذ و طالقان و فارياب و گوزگان تلاقى شد و با آنها جنگ كرد تا بيشتر شب برفت آنگاه خدا هزيمتشان كرد و مسلمانان از آنها بكشتند تا به رسكن رسيدند كه دوازده فرسنگى قصر احنف بود و چنان بود كه مرزبان مرو - روذ چيزى را كه بر آن صلح كرده بودند بار نكرده بود تا ببيند سرانجام كارشان چه مىشود .\r\n","description":"","footnote":"","page_name":" 2168 ","page_number":501},
  {"content":"\r\nگويد و چون احنف ظفر يافت دو كس را سوى مرزبان فرستاد و به آنها دستور داد با وى سخن نكنند تا وصول كنند و آنها چنان كردند و مرزبان بدانست كه ظفر يافته‌اند كه چنين مىكنند و آنچه را به عهده داشت بار كرد .\r\nمفضل ضبى به نقل از پدرش گويد : اقرع بن حابس سوى گوزگان رفت كه احنف او را با يك دسته سوار سوى باقيمانده گروههايى فرستاد\r\nكه هزيمتشان كرده بود . اقرع با آنها بجنگيد و مسلمانان يورش بردند و تنى چند از زبده سوارانشان كشته شد آنگاه خدا مسلمانان را بر آنها ظفر داد كه هزيمتشان كردند و كشتار كردند .\r\nكثير بهشلى در اين باره شعرى گفت به اين مضمون :\r\n« آب ابرها قتلگاه جوانان را « كه در گوزگان بود سيراب كرد « نزديك دو قصر روستاى حوط « كه دو اقرع آنجاشان كشانيده بودند » كه قصيده اى دراز است .\r\nدر همين سال ميان احنف و مردم بلخ صلح شد .\r\n\r\nسخن از خبر صلح بلخ\r\nاياس بن مهلب گويد : احنف از مرو روذ سوى بلخ رفت و آنجا را محاصره كرد و مردم بلخ با وى بر چهار صد هزار صلح كردند كه بدان رضايت داد و پسر عموى خود اسيد بن متشمس را آنجا گماشت تا چيزى را كه بر سر آن صلح كرده بودند بگيرد و خود سوى خوارزم رفت و ببود تا زمستان بر او تاخت و بياران خويش گفت : « راى شما چيست ؟ »\r\n","description":"","footnote":"","page_name":" 2169 ","page_number":502},
  {"content":"\r\nحصين گفت :\r\n« عمر بن معديكرب به تو گفته » گفت : « چه گفته ؟ » گفت : « گفته » وقتى كارى را نتوانى كرد آن را بگذار . » « و سوى كارى رو كه توانى كرد . » ( و اين شعرى معروف است و چون مثال روان . م ) گويد : احنف دستور رحيل داد و سوى بلخ باز گشت ، عموزادهء او چيزى را كه بر سر آن صلح كرده بودند گرفته بود ، هنگامى كه وصول مىكرد مهرگان رسيده بود و هديه هايى از ظروف طلا و نقره و دينار و درهم و جامه براى وى آوردند .\r\nعموزاده احنف گفت : « اين جزو چيزيست كه بر سر آن با شما صلح كرده‌ايم ؟ » گفتند : « اين چيزيست كه در اين روز به حاكم خود مىدهيم كه او را بر سر رأفت آريم . » گفت : « اين چه روزيست ؟ » گفتند : « مهرگان » گفت : « نمىدانم اين چيست ، اما خوش ندارم آن را رد كنم شايد جزو حق من است ، آن را مىگيرم و جدا نگه مىدارم تا ببينم . »\r\nپس آن را بگرفت و چون احنف بيامد به دو خبر داد ، احنف از مردم در باره آن پرسش كرد كه همان گفتند كه با عموزاده وى گفته بودند .\r\nگفت : « آن را پيش امير مىبرم » پس ، آن را پيش ابن عامر برد و قصه را با وى بگفت .\r\nابن عامر گفت : « اى ابو بحر ! آن را برگير كه از آن تست . »\r\n","description":"","footnote":"","page_name":" 2170 ","page_number":503},
  {"content":"\r\nگفت : « مرا بدان حاجت نيست . » گفت : « اى مسمار بردار . » حسن گويد : « قرشى آن را برداشت » و از آن او شد .\r\nمحمد مرى به نقل از پيران بنى مرده گويد : احنف ، بشر بن متشمس را بر بلخ گماشت .\r\nصدقه بن حميد به نقل از پدرش گويد : وقتى ابن عامر با مردم مرو صلح كرد و احنف با مردم بلخ صلح كرد ، خليد بن عبد الله حنفى را سوى هرات و باد غيس فرستاد كه آن را بگشود ، پس از آن كافر شدند و به قارن پيوستند .\r\nداود گويد : وقتى احنف پيش ابن عامر باز گشت مردم به ابن عامر گفتند :\r\n« هيچ كس چندان فتح كه تو كرده اى نكرده كه فارس و كرمان و سيستان و همه خراسان را گشوده اى . » گفت : « بايد به سپاسدارى خدا از اينجا محرم شوم و آهنگ عمره كنم . » و از نيشابور احرام عمره بست و چون پيش عثمان رسيد وى را بر احرام بستن از خراسان ملامت كرد و گفت : « بهتر بود اين كار را از همانجا كه مردم احرام مىبندند كرده بودى . » سكن بن قتاده عرينى گويد : ابن عامر ، قيس بن هيثم را در خراسان جانشين خويش كرد و بسال سى و دوم از آنجا در آمد .\r\nگويد : پس قارون گروهى بسيار از ناحيه دو طبس و مردم بادغيس و هرات و قهستان فراهم آورد و با چهل هزار كس بيامد . قيس به عبد الله بن خازم گفت : « راى تو چيست ؟ » گفت : « راى من اينست كه ولايت را رها كنى كه من امير آنم و دستور ابن - عامر پيش من است كه اگر در خراسان جنگى بود من امير آن باشم » و نامه اى را كه ساخته بود در آورد و قيس نخواست با او در افتد ، ولايت را با او گذاشت و پيش ابن عامر آمد كه او را ملامت كرد و\r\nگفت : « ولايت را در حال جنگ رها كردى و آمدى ؟ »\r\n","description":"","footnote":"","page_name":" 2171 ","page_number":504},
  {"content":"\r\nگفت : « دستورى از تو پيش من آورد . » مادر ابن عامر گفت : « گفته بودم كه آنها را در يك ولايت مگذار كه بر وى بشورد . » گويد : ابن خازم با چهار هزار كس سوى قارن رفت و بمردم گفت كه چربى همراه برداشتند و چون نزديك اردوى قارن رسيد به مردم گفت هر كدامتان كهنه اى از پنبه يا پشم هر چه همراه داريد به سر نيزه خود كنيد و چربى ، روغن يا روغن زيتون يا پيه به آن بماليد . آنگاه برفت و شبانگاه ششصد كس را بعنوان مقدمه سپاه پيش فرستاد و خود از دنبال برفت و كسان را گفت تا آتش به نيزه ها زدند و هر يك از آتش ديگرى گرفتند .\r\nگويد : وقتى مقدمه سپاه وى را باردوگاه قارن رسيد و با نگهبانان اردو در افتادند و مردم دهشت زده كه خود را از شبيخون در امان پنداشته بودند در هم افتادند ، ابن خازم نزديك شد و شعله ها را از چپ و راست نمودار شد كه پيش مىآمد و پس مىرفت و بالا و زير مىشد و كس را نمىديدند و به هول افتادند و مقدمه ابن خازم با آنها بجنگ بودند . آنگاه ابن خازم با مسلمانان در رسيد و قارن كشته شد و دشمن هزيمت شد كه تعقيبشان كردند و چنان كه مىخواستند كشتار كردند و اسير بسيار گرفتند .\r\nبگفتهء يكى از پيران بنى تميم مادر صلت بن حريث از اسيران سپاه قارن بود و نيز مادر زياد بن ربيع و مادر ابو عبد الله عون بن عون فقيه ، از آنها بودند .\r\nمسلمه گويد : ابن خازم اردوگاه قارن را با هر چه در آن بود بگرفت و خبر فتح را براى ابن عامر نوشت كه خشنود شد و او را بر خراسان نگهداشت و آنجا ببود تا جنگ جمل بسر رفت و به بصره آمد و در جنگ ابن حضرمى حضور داشت و در خانه سنبيل با وى بود .\r\nسليمان بن كثير خزاعى گويد : قارن گروهى فراوان بر ضد مسلمانان فراهم آورد كه مسلمانان در كار آنها نگران شدند ، قيس بن هيشم به عبد الله بن خازم گفت :\r\n« رأى من\r\n","description":"","footnote":"","page_name":" 2172 ","page_number":505},
  {"content":"\r\nاينست كه در مقابل انبوهى كه سوى ما آمده‌اند تاب ندارى ، پيش ابن عامر رو و كثرت سپاهى را كه بر ضد ما فراهم كرده‌اند با وى بگوى . ما در اين قلعه ها مىمانيم و وقت مىگذرانيم تا بيايى و كمك شما برسد . » گويد : پس قيس بن هيثم روان شد و چون دور رفت ، ابن خازم دستورى نشان داد و گفت : « ابن عامر مرا بر خراسان گماشته » . و سوى قارن رفت و بر او ظفر يافت و خبر فتح را براى ابن عامر نوشت و ابن عامر او را در خراسان نگهداشت و مردم بصره پيوسته با آن كسان از مردم خراسان كه صلح نكرده بودند ، غزا مىكردند و چون باز مىگشتند چهار هزار كس عقبدار بجا مىنهادند و چنين بودند تا فتنه رخ داد .\r\n\r\n","description":"","footnote":"","page_name":" 2173 ","page_number":506}
  ]