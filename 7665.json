[
  {"content":"\r\n\r\nتاريخ كامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : عباس خليلي\r\nجلد سيزدهم\r\nبتصحيح : دكتر مهيار خليلى\r\nELMI\r\nشركت چاپ وانتشارات علمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nتاريخ بزرگ اسلام وايران\r\nجلد سيزدهم\r\nتاليف : عز الدين علي بن الأثير\r\nترجمه : عباس خليلى\r\nناشر : علي اكبر علمى\r\nچاپ : دوم 1364 - 45 1365\r\nتيراژ : دو هزار جلد\r\nچاپ وصحافى :\r\nشركت چاپ وانتشارات علمى\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nمقدمه مجلد سيزدهم\r\nآنچه ميان ملل شايع شده و بايرانيان يا خاوريان اختصاص ندارد بلكه تعميم يافته نحوست عدد سيزده است كه مترجم بدان دچار شده است . مبدأ و منشأ و علت بدبينى و سبب نحس بودن آن معلوم نشده و تشاؤم به اين عدد به جائى رسيده كه بعضى از ملل آن را به زبان نمىآورند و در شمار گويند : دوازده ، باضافه يك .\r\nالبته اين يكى از اوهام و خرافات است كه بر اذهان مردم غلبه يافته و اغلب بلكه تمام ملل دچار خرافات روح كش و مغز گداز مىباشند . خرافات در دين و سياست و اجتماع و اقتصاد حتى اعداد كه كمترين آنها نحوست سيزده است رايج شده . مقصود بحث در خرافات و اوهام و حيات پر رنج و عذاب مردم موهوم‌پرست دردپذير و اسير عقايد فاسده نيست كه خارج از مبحث تاريخى لذت بخش ما مىباشد و اى كاش قدرت اين را مىداشتيم كه در مسائل مختلفهء زندگانى بشر بحث كنيم و مانند يك هادى و مبلغ و داعى و مرشد طريق سلامت و راه حيات و سعادت را نشان بدهيم و اين خارج از قدرت حتى بزرگترين دانشمندان است .\r\nما در اين مقدمه فقط ميخواستيم علت تسامح خود را در ترجمه و انجام مجلد سيزدهم بيان كنيم كه گفتيم عدد نحس سيزده دامن گير ما شده و تصريح كرديم كه اين يكى از اوهام است و محيط ما دچار اوهام و خرافات و عقايد فاسده بسيار است كه كوچكترين آنها اين وهم لايعنى است كه چندان زيان ندارد ولى ضرر آن در عالم اوهام شامل حال مترجم ضعيف شده است كه با رسيدن به اين عدد نحس مبتلا بشدت حملات قلبى و فشار خون و ضعف باصره اگر نگوئيم كورى كه يا نزديك بكورى شده و اين هم ناشى از كبر سن و افراط در به كار بردن قوه نظر است كه قريب سه ربع قرن قلم را به كار برده يا ديده بمطالعه گماشته و براى خود جز حرمان از ديدن مناظر طبيعت و جمال عالم چه در انسان و چه در حيوان و نبات سودى نبرده‌ايم اكنون چشم خود را در اطراف خويش جولان مىدهم و چيزى كه موجب\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nلذت و نشاط باشد نمىبينم هر چه مىبينم غبار است و آثار ملال و موجبات و بال افسوس بر عمرى كه در تعب گذشت و دريغ بر چشمى كه بتحرير اين اوراق كور شد .\r\nعدد سيزده بر همه چيز من غلبه كرده بر روح و جسم و عقل اگر باشد و ديده و مغز تصميم گرفتم اين چند روزى كه امكان زندگى تلخ را دارد به ترك قلم بگذرانم ولى بسيارى از مطالعين كتاب كامل ابن الاثير به من اصرار كردند و حتى بعضى از دوستان معاون و منشى و نويسنده آماده نمودند و من قادر بر اتكاء بر كسى نمىباشم و بر حسب اصرار دوستان و علاقه‌مندان حتى ناشر كتاب كه آقاى حاج على اكبر علمى باشد كه براى طبع آن سرمايه گرانى بذل كرده من ناگزير با نحوست سيزده نبرد مىكنم تا كدام يك غالب شود . اگر توانستم كه در قبال دوستان و علاقه‌مند و فضلاء كه شرمندهء عنايت آنان مىباشم پيروز و فاتح شوم چه بهتر و گر نه كه عدد نحس سيزده كار خود را كرده و كوچكترين اوهام از مردم كه همين عدد باشد قابل زوال نخواهد بود تا چه رسد بعقايد فاسده و خرافات روانكاه ، در تمام عادات و تقاليد .\r\nاما تاريخ و بالاخص تاريخ كامل كه خود داراى لذت روان‌پرور و بزرگترين مايه نشاط است . گاهى خود مترجم در اثناء نقل يك داستان چنان تحت تاثير واقع مىشود كه انگار خود در يك واقعه شريك و عامل يا قاصد و مقصود بوده . تشفى حاصل مىكنم . متاثر مىشوم ، لذت مىبرم . شدت عمل ميخواهم . مغز خود را فشار مىدهم محزون يا خرسند مىشوم و تمام خوانندگان كه داراى احساس و عاطفه هستند تحت تاثير واقع مىشوند . از واقعهء كه هزار سال بر آن گذشته و مباشرين آن خاك شده‌اند ، باندازهء تحت تأثير واقع مىشوند كه انگار الان رخ داده و خود عامل آن مىباشند .\r\nدر هر حال تاريخ عبرت و لذت دارد . با اينكه با نحوست سيزده مواجه شده‌ايم پس از اين يك باب ديگرى براى تاريخ پر افتخار ايران مفتوح خواهيم كرد كه بايد گفت تقريبا منحصر بتاريخ كامل است زيرا بعد از اين تاريخ طبرى كه\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمأخذ عمدهء ابن الاثير است خاتمه خواهد يافت و تاريخ ايران كه مستقيما در يك كتاب مفرد نيامده در همين كتاب عظيم خواهد بود اگر چه بعضى از كتب تاريخ مفصل يك خاندان يا يك سلسله از پادشاهان را مستقلا و مفصلا بيان كرده مانند تجارب - الامم كه بيشتر در تاريخ بويهيان بحث نموده است ولى هيچ كتاب جامعى مانند كامل كه الحق مانند نام خود كامل است تأليف نشده است وقايع مجلد دوازده بريده و يك موضوع كه در آخر كتاب است ناقص آمده كه متمم آن بدون ربط كامل بيان خواهد شد و اين نقص ناشى از طبع و ترتيب حروف است و ما ناگزير براى حفظ امانت ترجمه بقيه مطلب را با اين توضيح مختصر منتشر كنيم و عذر تقصير كارگران مطبعه را بخواهيم .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n\r\n[ دنبالهء سال دويست و هشتاد و چهار 
  ]\r\nو آنها ( طالبيان - علويان ) در سخن و ادعاى خلافت مسلط و داراى بيان نيك هستند خصوصا بعد از اين استدلال و اظهار حجت . ( در لعن معاويه كه آنها را غضب كرده بود پس آنها بخلافت احق و اولى هستند ) معتضد از پخش نامه خود - دارى كرد عبيد اللّه هم از مردمى بود كه از على عليه السلام ( از مؤلف ) منحرف شده بودند ( معاندين على و آل على ) معتضد سكوت كرد و تصميم خود را انجام نداد در آن سال معتضد ( خليفه ) براى عمر و بن ليث ( صفار ) خلعت و درفش و هداياى ديگر فرستاد و ايالت شهر رى را به او واگذار كرد . حامل هدايا و پرچم راغب مولاى موفق و ابن كلوب بودند و آن در ماه رجب بود .\r\nدر آن سال در كاخ خليفه مردى ظاهر شد كه شمشير آخته در دست داشت .\r\nيكى از غلامان نزديك او رفت او غلام را با شمشير زد و خود گريخت و در باغ فراخ پنهان شد و كسى نتوانست او را بشناسد يا بيابد . معتضد از آن وضع سخت بيمناك شد و مردم در اطراف آن واقعه بسيار گفتگو كردند و بد گمان شدند .\r\nبحديكه او را از جن دانستند و بعد از آن چندين بار هم با همان حال آشكار شد .\r\nمعتضد ناگزير عده را بحفظ و حراست كاخ خود گماشت و برج و بارو را پر از نگهبان نمود و بحراست كوشيد . جادوگران و جن بندان و طلسم نويسان را احضار كرد . جادوگران و جن بندان گفتند : ما يكى از مجانين را احضار مىكنيم و دعا و ورد ميخوانيم تا جن از پيكر او بيرون آيد و بما خبر بدهد : يك زن ديوانه حاضر كردند و او را بغش انداختند و معتضد هم حاضر شد و ديد چون آن زن ديوانه به حال صرع افتاد معتضد جادوگر را مرخص كرد . ( در حاشيه كتاب چنين آمد :\r\nدر كتاب النجوم الزاهر : بعد از مرگ معتضد معلوم شد كه آن مرد شمشير زن يكى از غلامان خود معتضد بود . او عاشق يكى از كنيزان بود كه چون معتضد غلام بچگان را هنگام بلوغ از اندرون اخراج مىكرد او هم يكى از غلامان تازه بالغ بود كه در بيرونى كاخ زيست مىكرد و با معشوقهء خود قرار گذاشته بود كه اگر با شمشير ظاهر شود او از اندرون خارج شود و نزد او بيايد . او هم با كنيز معشوقه خود\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبباغ مىرفت و از او كام مىبرد . براى تكميل فايده و نقض خرافات اين روايت را نقل نموديم ) در آن سال كرامة بن مربا گروهى بند كرده از كوفه وارد شد ادعا مىكرد كه آن گروه از قرمطيان مىباشند ( قبل از اين خروج قرامطه و علت قرمطى خواندن آنها را شرح داده بوديم ) آنها را زدند و شكنجه دادند كه همكيشان خود را نام ببرند و آنها گفتند ابو هاشم بن صدقه كاتب نيز با آنها هم كيش است او را گرفتند و بزندان سپردند .\r\nدر آن سال حارث بن عبد العزيز بن ابى دلف معروف بابن ليلى كه در زندان برادر خود عمر بن عبد العزيز مقيد و محبوس بود قيام كرد .\r\nحارث در زندان تحت مراقبت گروهى از غلامان عمر ( برادرش ) در بند بود . چون عمر تسليم معتضد شد و بكر هم گريخت قلعه ( زر ) تحت امارت شفيع خادم ( عمر ) با گروهى از غلامان مانده اموال عمر هم در آن قلعه بود . ابو ليلى با شفيع گفتگو كرد و آزادى خود را از او خواست او موافقت نكرد . ابو ليلى از خادم مختص خود كه يكى از غلامان قلعه بود سوهان خواست و او هم سوهان را داخل طعام كرد و به او رساند ابو ليلى زنجير را با آن سوهان بريد و پاره كرد ولى به حال خود در پاى خويش گذاشت شفيع هر شب نزد ابو ليلى مىرفت و مىنشست و گفتگو و صحبت مىكرد و بعد از آن سوى بستر مىرفت و ميخوابيد در حالى كه شمشير آخته را زير بالش مىگذاشت و قرار مىگرفت . ابو ليلى كه زنجير را پاره كرده و آماده نهضت بود از شفيع درخواست كرد كه با او چند جامى تناول كند و او اجابت كرد . پس از باده‌گسارى شفيع براى انجام كارى برخاست و رفت و چون او رفت ابو ليلى برخاست و در بستر جامه و چيزهاى ديگر انباشت و لحاف را بر آنها كشيد كه به صورت يك انسان غنوده نمايان شود . بكنيز خود كه در زندان به خدمت او گماشته شده گفت : اگر شفيع باز گردد بگو كه ابو ليلى خوابيد . خود هم در گوشهء پنهان شد و بند و زنجير را كه قبل از آن پاره كرده بود از پاى خود\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nبيرون كرد .\r\nچون شفيع بازگشت كنيز به او گفت ابو ليلى غنوده و او هم بستر را ديد توهم كرد كه او زير لحاف است از آنجا به محل خود رفت و در بستر خويش خفت ابو ليلى هم او را قصد كرد و شمشير آخته را از زير بالش شفيع كشيد و او را كشت . غلامان شوريدند ابو ليلى به آنها گفت : من شفيع را كشته‌ام هر كه نزديك آيد او را خواهم كشت . شما بايد مطيع من باشيد و همه در امان خواهيد بود و نسبت به همه نيكى خواهم كرد آنها اطاعت كردند و از آن محل خارج شدند مردم گرد ابو ليلى تجمع كردند او به آنها سوگند داد و وعده احسان داد كردان و ديگران را جمع كرد و با معتضد ( خليفه ) مخالفت و ستيز كرد و چون او تمرد و طغيان نمود عيسى نوشرى سوى او لشكر كشيد جنگ واقع شد . تير بگلوى ابو ليلى اصابت كرد . او كشته شد . اتباع او گريختند . سر او را بريدند اول باصفهان فرستادند و بعد ببغداد ( توضيح آنكه قلعه « زر » آمده و صحيح آن « دژ » است چنان كه در تاريخ طبرى آمده و چون فارسى بوده مؤلف يا ناسخ نتوانسته معنى آن را بداند . خاندان ابو دلف سردار و شخص كريم و بزرگوار شيعه بودند و هنوز آثار آنها در اراك باقى مىباشد . )\r\nدر آن سال منجمين و ستاره شناسان ادعا كردند كه طوفان تمام اقاليم را دچار غرق خواهد كرد مگر اقليم بابل كه مصون خواهد بود و آن طوفان بسبب باران و سيل و طغيان رودخانه‌ها و فزونى آب چشمه‌ها خواهد بود ولى به عكس ادعاى آنها در آن سال باران نازل نشد و چشمه‌ها خوشيد و آب رودها كم شد و مردم دچار قحط و غلا و بىآبى شدند بحديكه مردم براى استسقا ( دعا براى نزول باران ) بخارج بغداد رفتند و استغاثه كردند و چندين بار اين عمل را تكرار نمودند .\r\nدر آن سال هارون بن خمارويه ( همارويه ) بن احمد بن طولون ( اخشيد كه ايرانى بود ) دچار اختلال و ماليخوليا شد . سران سپاه متفرق شدند و نظام مصر مختل گرديد . پس از آن فرماندهان و سرداران متحد شده ابو جعفر بن ابان را\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nبراى اداره امور برگزيدند . او نزد پدر و جد هارون داراى مقام ارجمند بود تا توانست كارها را منظم كرد . چون شكاف عميق گردد يا جامد دريده شود كارگران و رفوگران بدوختن آن مىكوشند و تا نيرو و چاره داشته باشند بعلاج و اصلاح كار جد و جهد مىكنند ( مقصود حسن اداره ابو جعفر است ) سپاهيانى كه در دمشق بودند ( تابع مصر ) بر برادرش ( هارون ) كه جيش ( نامش ) باشد شوريد چنان كه ما اشاره كرديم . چون ابو جعفر زمام را بدست گرفت سپاهى بفرماندهى بدر جمالى براى رام كردن آنها فرستاد كه در آن سپاه حسين حسين ابن احمد ماردانى هم امير بود و هر دو كوشيدند تا كارها را اصلاح و كشور شام را منظم نمودند . براى ايالت دمشق هم طغج بن جف را برگزيدند و براى ساير شهرستانها عمال و حكام نصب كردند و بازگشتند هنگامى كه بمصر رسيدند كارها را مختل و پريشان ديدند و سران سپاه هر يكى خود را بر لشكرى امير كرده و خود سر گشته . چنين است كار يك كشور كه خداوند بخواهد پريشان شود و ارادهء خداوند هرگز قابل تغيير نخواهد بود اوست كه سريعا به حساب تبه كاران مىرسد .\r\nدر آن سال محمد بن عبد اللّه بن داود هاشمى معروف به « اترجه » امير - الحاج شد .\r\nاسحاق بن موسى بن عمران ابو يعقوب اسفراينى فقيه شافعى درگذشت . همچنين عتابى كه نامش عبد العزيز بن معاويه از اولاد عتاب بن اسيد بود . اسيد با فتح همزه و كسر سين .\r\nو نيز ابو عبد اللّه محمد بن وضاح بن ربيع اندسى كه از مشاهير علماء بود وفات يافت .\r\n\r\nسنه دويست و هشتاد و پنج\r\nصالح بن مدرك طائى در محل اجفر ( نزديك مكه ) راه حجاج را گرفت حبى كبير كه امير قافله بود از آنها دفاع كرد و پس از جنگ مغلوب شد . صالح و اعراب\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nراهزن تمام قافله را غارت كردند هر چه مال و مركب و كالاى بازرگانى كه با آن قافله حمل شده بود ربودند . بسيارى از زنان و كنيزان و غلامان را هم بردند ( در طبرى بانوان را هم بردند ) قيمت اموال غارت شده دو هزار هزار دينار بود ( دو مليون دينار زر ) در آن سال عمرو بن ليث ( صفار ) ايالت ما وراء النهر را بفرمان خليفه گرفت و دست اسماعيل بن احمد را ( سامانى ) از آن سامان كوتاه كرد .\r\nدر آن سال يك باد تند زرد رنگ بغبار زرد آلوده در كوفه وزيد و تا غروب ماند بعد تغيير رنگ داد و سياه شد . مردم پريشان و بيمناك شدند و تضرع و استغاثه نمودند . بعد باران سخت باريد و بانك رعد مخوف و شديد شنيده و برق هول‌انگيز پيوسته ديده مىشد . پس از آن در قريه احمد آباد سنگ سفيد و سياه باريد كه ميان هر سنگى طبق بود ( با تعجب و ترديد نقل شده ) از آن سنگها ببغداد حمل و فرستاده شد كه مردم عيانا مشاهده كردند .\r\nدر آن سال فاتك غلام معتضد سوى موصل رهسپار شد تا به كارهاى جزيره و مرزهاى شام و جزاير رسيدگى كند و به آنها سر و سامان بدهد اين امارت علاوه بر كارهاى بريد ( پست ) بود كه به عهده او بود .\r\nدر آن سال تند باد زرد رنگ ( آلوده بغبار زرد ) وزيد و بعد رنگ آن سبز و بعد سياه شد و باران شديد باريد كه مانند آن ديده نشده بود . تگرگ نازل شد كه وزن هر يك دانه صد و پنجاه درهم بود .\r\nدر آن سال خليل بن رمال در حلوان درگذشت . در آن سال معتضد ايالت آذربايجان را بابن ابى الساج سپرد و ارمنستان را هم بر آن اضافه كرد . او خود قبل از واگذارى آن تمرد و طغيان و هر دو سامان را گرفته بود . خليفه ناگزير براى او خلعت و فرمان فرستاد در آن سال راغب غلام موفق به قصد جنگ و غزا دريا را نورديد و بر دشمن پيروز شد و بسيارى كشتى گرفت و سه هزار اسير رومى كه در كشتىها بودند سر بريد و بسيارى از كشتىهاى دشمن را آتش زد و چند قلعه محكم را گشود و بسلامت خود و متابعين بازگشتند .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nدر آن سال احمد عيسى بن شيخ در گذشت محمد فرزندش امير « آمد » شد كه « آمد » را با غلبه و خودسرى گرفته معتضد ( براى سركوبى فرزند شيخ ) بآمد لشكر كشيد . فرزند معتضد ابو محمد على مكتفى ( بعد خليفه شد ) همراه پدر بود و آن در ماه ذى الحجه بود . از راه موصل لشكر كشيد و بآمد رسيد و آن را محاصره كرد و منجنيق را بر شهر بست و اين محاصره تا ماه ربيع الآخر سنه دويست و هشتاد و شش به طول كشيد كه محمد بن احمد عيسى براى خود و مردم شهر امان خواست و معتضد امان داد . او از شهر بيرون رفت و تسليم شد . معتضد هم به او خلعت داد و گرامى داشت و ديوار و باروى شهر را ويران كرد . بعد شنيد كه محمد بن شيخ قصد فرار دارد او را گرفت و اموال او را ربود .\r\nدر آن سال هارون بن خمارويه ( همارويه ) نمايندگانى نزد معتضد فرستاد و از او درخواست كرد كه ماليات مصر و آنچه در دست عمال خود اوست بطور مقطوع پرداخت شود . قنسرين هم تحت اختيار معتضد باشد و هارون موظف و مكلف باشد كه سالى چهار صد و پنجاه هزار دينار ( زر ) بپردازد معتضد پذيرفت . از آمد هم كوچ كرد و فرزند خود مكتفى را در آن ديار امير نمود .\r\nمعتضد بقنسرين و مراكز رسيد و آنها را از دست عمال هارون گرفت و آن در سال دويست و هشتاد و شش بود در آن سال فرزند اخشيد ( ايرانى ) اهالى طرسوس را براى جنگ و غزا تجهيز كرد و لشكر كشيد و خداوند فتح و ظفر را نصيب آنها فرمود و پيروزى بدست او ( فرزند اخشيد ) حاصل شد تا باسكندرون هم رسيد .\r\n( توضيح اينكه غزا مىنويسيم رعايت فهم عامهء خوانندگان را مىكنيم كه مطابق اصطلاح و استعمال عادى باشد و گر نه غزا بمعنى فعل ماضى آمده و غلط است و بايد غزوه باشد ولى چون مصطلح و مفهوم نيست ناگزير اصطلاح عامى را به كار مىبريم ) در آن سال محمد بن عبد اللّه بن داود هاشمى امير الحاج شد .\r\nابراهيم بن اسحاق حربى كه از مشاهير ( محدثين ) بود در بغداد وفات يافت .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاسحاق بن ابراهيم دبرى يار عبد الرزاق در صنعاء وفات يافت و او آخرين كسى بود كه از عبد الرزاق روايت ( حديث ) نمود .\r\n( دبرى ) بفتح دال بىنقطه و باء يك نقطه و بعد از آن راه است .\r\nدر آن سال ابو عباس محمد بن يزيد ازدى يمانى خوى معروف بمبرد در گذشت او نحو را از ابو عثمان مازنى آموخته بود .\r\n\r\nسنه دويست و هشتاد و شش\r\nدر آن سال محمد بن ابى الساج شخص معروف با بى المسافر را ببغداد فرستاد كه هدايا و تحف را برساند زيرا ابن ابى الساج تعهد كرده بود كه ديگر طغيان و عصيان نكند .\r\nدر آن سال نيز عمرو بن ليث ( صفار ) از نيشابور براى معتضد هديه فرستاد كه قيمت آن چهار هزار درهم بود ( توضيح آنكه مولف يا ناسخ اشتباه كرد و ما اين خبر را از تاريخ طبرى تصحيح كرده‌ايم كه چهار هزار هزار درهم و گر نه چهار هزار درهم قابل ذكر نمىباشد طبرى اضافه مىكند . بيست راس مركب با زينهاى مرصع و لگامهاى زينت شده كه ممتاز بود و صد و پنجاه مركب با زينهاى زيور داده شده علاوه بر آنها جامه‌ها و عطرها و چند باز شكارى )\r\n\r\nبيان آغاز كار قرمطيان در بحرين\r\nدر آن سال مردى از قرامطه بنام ابو سعيد جنابى در بحرين قيام و ظهور كرد . گروهى از اعراب و قرمطيان بمتابعت او تجمع كردند . كار او بالا گرفت و نيرومند شد . ده‌نشينان اطراف را كشت و سوى « قطيف » لشكر كشيد و هر كه در آنجا بود كشت و تظاهر كرد باينكه بصره را قصد دارد . احمد بن محمد بن يحيى واثقى كه امير بصره بود بمعتضد ( خليفه ) نوشت معتضد دستور داد كه براى شهر بصره\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nديوار و حصار بنا كند او كرد و مبالغ خرج بنا بالغ بر چهارده هزار دينار ( زر ) گرديد .\r\nابتداء ظهور قرمطيان در بحرين چنين بود كه مردى بنام يحيى ابن مهدى « قطيف » را قصد كرد و بر مردى بنام على بن معلى بن حمدان غلام زياديان وارد شد . او كه ميزبان باشد . در مذهب تشيع مبالغه و افراط مىكرد . اين در تاريخ سنه دويست و هشتاد و يك بود يحيى كه مهمان او بود ادعا كرد كه رسول مهدى ( حضرت حجت ) است و او بشيعيان خود وعده قيام و ظهور داده و قريبا ظهور خواهد كرد .\r\nعلى بن معلى بشيعيان قطيف پيغام داد كه آماده شوند . آنها را جمع كرد و نامه يحيى بن مهدى را كه ادعاى رسالت قائم منتظر را كرده بود براى آنها خواند شيعيان همه اجابت كردند و وعده دادند كه هر وقت ظهور واقع شود قيام و يارى و جهاد كنند على مذكور به اطراف بحرين هم پيغام را داد و يكى از اجابت كنندگان و متابعين ابو سعيد جنابى ( مذكور ) بود او به مردم خواربار مىفروخت و به حساب آنها مىنوشت .\r\nيحيى بن مهدى كه ادعاى نمايندگى و نيابت حضرت قائم را مىكرد مدتى دور شد و غيبت نمود سپس دوباره بازگشت و از طرف امام غايب بشيعيان تكليف كرد كه هر يكى بايد شش دينار ( زر ) و دو ثلث دينار بيحيى بپردازند ( كه خود او باشد ) . او حامل يك نامه ديگر از طرف قائم غايب بود كه در آن نوشته : شيعيان من . رسول من يحيى بن مهدى حال و وضع شما و شتاب براى دعوت من از طرف شما را شرح و بيان كرد پس از آن مبلغ را به او بدهيد ! پس از آن باز مدتى يحيى بن مهدى دور شد و باز مراجعت كرد . اين بار نامهء ديگرى همراه خود آورده كه مضمون آن اعطاء خمس بيحيى بن مهدى رسول و نائب امام منتظر است . شيعيان منتظر امام قائم هم خمس را به او پرداختند او از آنجا نزد قبايل قيس رفت و چند نامه از طرف امام غايب به آنها داد و به آنها گفت :\r\nمن قريبا قيام و ظهور خواهم كرد و شما بايد آمادهء يارى من باشيد .\r\nمردى از قرمطيان كه ابراهيم صائغ نام داشت روايت كرد كه : من نزد ابو سعيد جنابى بودم كه يحيى وارد شد . هر دو طعام تناول كردند و پس از فراغ از خوردن\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nابو سعيد بزن خود گفت بايد هم بستر يحيى شوى اين خبر به گوش والى رسيد يحيى را گرفت و سخت زد و بعد سر و رويش را تراشيد . ابو سعيد جنابى هم گريخت و به محل خود « جنابا » پناه برد .\r\nيحيى بن مهدى نزد قبايل بنى كلاب و عقيل و حريس رفت آنها هم گرد او و ابو سعيد تجمع كردند . كار ابو سعيد بالا گرفت و نيرومند شد وقايع او را بيان خواهيم كرد .\r\n\r\nبيان حوادث\r\nدر آن سال معتضد پس از فتح آمد سوى « رقه » رفت . فرزند خود مكتفى را بامارت « قنسرين » منصوب كرد . مراكز ( شهرستانهاى مركزى ) و جزيره ( ميان دجله و فرات ) را هم به او واگذار كرد . پيشكار و منشى او هم نصرانى بود كه نامش حسين بن عمرو ( جديد الاسلام ) بوده كه او به دارائى رسيدگى مىكرد .\r\nخليع ( شاعر ) در اين باره گفت :\r\n حسين بن عمرو عدو القران * يصنع فى العرب ما يصنع\r\nيقوم لهيبته المسلمون * صفوفا لفرد اذا يطلع\r\nفان قيل قدا قبل الجا * ثليق تحفى له و مشى يظلع \r\nيعنى : حسين بن عمرو دشمن قرآن در ملت عرب تحكم مىكند .\r\nبراى تعظيم او مسلمين برپا مىايستند ( از هيبت او ) . آنها براى يك فرد ( كه او باشد ) صف مىكشند .\r\nاگر گفته شود روحانى بزرگ مسيحيان آمده او پابرهنه با پاى لنگ مىدود .\r\n( باستقبال كشيش ) در آن سال فرزند اخشيد در شهر طرسوس درگذشت كه امير آن سامان بود .\r\nابو ثابت را جانشين خود نمود .\r\nگروهى از اعراب بنى شيبان انبار را قصد و قرى و قصبات پيرامون آن را تاراج نمودند عده از مردم را كه نتوانستند بگريزند كشتند و مواشى آنها را ربودند .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاحمد بن محمد بن كمشجور حاكم آن ديار بتعقيب اعراب كوشيد و نتوانست با آنها مقابله كند بمعتضد نوشت او هم به يارى وى لشكر مىفرستاد و به آنها رسيدند اعراب سخت نبرد كردند و آنها منهزم و اعراب پيروز شدند بسيارى از لشكريان هنگام فرار به آب افتادند و دستخوش غرق شدند . بقيه هم پراكنده و نابود گشتند .\r\nاعراب پس از غلبه مرتكب فساد شدند . خبر شكست و فرار لشكر بمعتضد رسيد لشكر ديگرى فرستاد اعراب هم به محل « عين التمر » ( نزديك كربلا ) رفتند و در آنجا باز مرتكب غارت و فساد شدند و آن در ماه شعبان و رمضان بود . باز معتضد لشكر ديگرى به محل « عين التمر » فرستاد . آنها راه صحرا را گرفتند و سوى شام رهسپار شدند و لشگر خليفه بازگشت .\r\nدر آن سال معتضد راغب غلام موفق را از طرسوس احضار و بازداشت كرد و تمام اموال او را ربود اين كار در شهر « رقه » انجام گرفت پس از چند روز درگذشت و آن در ماه شعبان بود . بكنون غلام راغب را هم در طرسوس باز داشت و تمام اموال او را ربود .\r\nدر آن سال معتضد ديوان مشرق را بمحمد بن داود بن جراح سپرد و احمد بن محمد بن فرات را كه قبل از او رئيس ديوان مشرق بود منفصل نمود ديوان مغرب را هم بعلى بن عيسى بن داود بن جراح سپرد ابو جعفر محمد بن ابراهيم انماطى معروف بمربع يار يحيى بن معين كه حافظ حديث بود درگذشت . همچنين محمد بن يوسف كريمى بصرى .\r\n\r\nسنه دويست و هشتاد و هفت\r\n\r\nبيان قتل ابى ثابت امير طرسوس و امارت ابن الاعرابى\r\nدر آن سال روميان تجمع كرده آماده نبرد شدند و آن در ماه ربيع الاخر بود .\r\nروميان لشكر كشيدند و بدروازه « طرسوس » كه « باب قلميه » بود رسيدند .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nابو ثابت امير طرسوس كه هنگام مرگ ابن اخشيد و بر حسب وصيت او بامارت رسيده بود بدفاع برخاست . ابو ثابت با شتاب خود را برود « رجان » رسانيد و بجنگ پرداخت كه گرفتار شد و مردمى كه با او بودند همه دچار شدند . در آن زمان ابو كلوب در محل « درب السلامه » سرگرم جنگ و غزا و دور از واقعه بود چون بازگشت تمام پيران و نگهبانان مرز را جمع كرد و آنها را بمشورت واداشت كه براى خود اميرى انتخاب كنند آنها همه متفقا ابن اعرابى را برگزيدند و كار خود را به او سپردند و آن در ماه ربيع الاخر سال جارى بود .\r\n\r\nبيان غلبه معتضد بر وصيف و ياران او\r\nدر آن سال وصيف غلام و خادم ابن ابى الساج از محل « برذعه » گريخت و به محل « مالطيه » پناه برد كه آن محل هم تحت امارت خواجه او ( ابن ابى الساج ) بود . از آنجا بمعتضد نامه نوشت و درخواست امارت مرزها را كرد . معتضد نمايندگان حاصل نامه را گرفت و از آنها بازجوئى و بازپرسى نمود اقرار كردند كه وصيف بر حسب تبانى با خواجه خود بدان عمل اقرار كرده كه امارت مرزها را از خليفه بگيرد و بعد خواجهء او آنها را به تصرف خود درآرد . آنگاه هر دو محل « ديار مضر » بروند و آن را تملك نمايند . معتضد كه خبر توطئه و تبانى را شنيد وصيف را قصد كرد و در محل « عين سوداء » لشكر زد و خواست از راه « مصيصه » لشكر بكشد . جاسوسان رسيدند و به او خبر دادند كه وصيف محل « عين‌زربه » را قصد كرده . معتضد از دانايان و مطلعين بر اوضاع پرسيد كه راه نزديك را به او نشان دهند كه با وصيف مقابله كند .\r\nآنها او را سوى وصيف هدايت كردند . گروهى از لشكر معتضد پيشاپيش رفتند و با وصيف جنگ كردند و او را بدام انداختند و نزد معتضد بردند كه او را بزندان سپرد ، دستور داد منادى بلشكر وصيف امان بدهد . امان دادند و آنچه را سپاهيان معتضد از لشكريان وصيف بيغما برده بودند پس دادند . اين واقعه در هفدهم ماه\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nذى القعده رخ داد . چون كار وصيف را پايان داد « مصيصه » را قصد كرد و در آنجا روساء شهر طرسوس را احضار و همه را بند كرد زيرا آنها با ابن الساج مكاتبه كرده بودند سپس دستور داد تمام كشتىهاى مردم طرسوس را كه با آنها جنگ و غزا مىكردند آتش بزنند و تمام اسباب و آلات و ادوات آنها را بسوزانند از جمله آنها پنجاه ناو جنگى قديم و عظيم بود كه مبالغ هنگفتى براى ساختن آنها صرف شده بود و ديگر مانند آنها ساخته نمىشد و با اين كار بمسلمين زيان بسيار رسانيد و مردم طرسوس را خوار و ناتوان نمود . بروميان هم اشاره كرد كه خود در دريا مسلمين را قصد كنند ، كار كشتىسوزى با تعليم « دميانه » غلام بازمار بود كه آن غلام كينهء اهالى طرسوس را در دل داشت . حسن بن على كوره را امير مرزها نمود و راه انطاكيه و حلب را گرفت و سوى بغداد رفت دختر خمارويه و همسر معتضد درگذشت .\r\n\r\nبيان تسلط قرمطيان و فرار عباس غنوى از ميدان آنان\r\nدر آن سال در ماه ربيع الاخر كار قرمطيان بحرين بالا گرفت و پيرامون هجر را تاراج كردند و بعضى آنها نزديك بصره رسيدند . احمد واثقى نامه نوشت و مدد خواست . چند كشتى حامل سيصد تن جنگجو براى يارى او فرستاده شد . معتضد در فرستادن يك مرد دلير انديشيد كه او را امير بصره كند . عباس بن عمر غنوى را از ايالت فارس بر كنار كرد و يمامه را به او واگذار كرد همچنين بحرين را و به او دستور داد كه با قرمطيان جنگ كند دو هزار سپاهى هم تحت فرمان او گذاشت . بسيارى داوطلب به او ملحق شدند لشكريان ديگر هم به او پيوستند همچنين غلامان و چاكران .\r\nاو ابو سعيد جنابى را ( اهل بندر گناوه كه ايرانى و داراى عقايد فاسده بود ) قصد كرد هنگام عصر مقابله و مقاتله واقع شد و چون شب فرا رسيد دست از جنگ كشيدند .\r\nشبانه عدهء سيصد تن از اعراب « بنى ضبه » از سپاه غنوى جدا شده راه بصره را\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nگرفتند داوطلبان هم بدنبال آنها رفتند .\r\nبامدادان عباس ( غنوى ) جنگ را آغاز كرد . نبرد سختى رخ داد . نجاح غلام احمد بن عيسى بن شيخ از جناح چپ عباس خارج شد و بر ميمنه ابو سعيد حمله كرد چون با ميمنه آميختند پايدارى كردند تا همه كشته شدند . ابو سعيد جنابى و اتباع او بر صف عباس و ياران او حمله كرد و سپاه عباس منهزم و خود او گرفتار شد . جنابى هر چه در لشكر و لشكرگاه عباس بود ربود . روز بعد جنابى تمام اسراء را كشت و سوخت اين واقعه در ماه شعبان بود .\r\nبعد از آن واقعه جنابى « هجر » را قصد كرد داخل شهر شد و باهالى امان داد . عده قليلى از گريختگان كه از مرگ نجات يافتند سوى بصره رفتند آنها فاقد طعام و همه گرسنه و تشنه بودند عده چهار صد تن از اهالى بصره براى آنها خواربار و آب حمل كردند و باستقبال آنان رفتند تا به آنها رسيدند قبيله بنى اسد بر آنها حمله كرده و بارهاى طعام را ربودند و گريختگان را كه از مرگ نجات يافته بودند كشتند اهالى بصره سخت بيمناك شدند و خواستند شهر را ترك گويند ولى واثقى آنها را منع كرد . عباس چند روزى نزد جنابى اسير ماند تا آنكه او را آزاد كرد و به او گفت :\r\nبرو نزد يار خود ( مقصود خليفه معتضد ) و هر چه ديدى براى او بگو . او را بر مركب تا دريا حمل كرد و از آنجا سوار كشتى شد تا به محل « ابله » ( نزديك بصره كه بنام ابليوس سردار اسكندر بنا شده و قبل از بصره مركز آن ديار بود ) رسيد و از آن شهر در ماه رمضان ببغداد رفت معتضد او را پذيرفت و خلعت داد .\r\nشنيده‌ام كه عبيد اللّه بن عبد اللّه بن طاهر گفت : عجايب دنيا سه واقعه است ( اول ) سپاه عباس بن عمرو تماما اسير مىشود . خود عباس تنها اسير مىشود و تنها نجات مىيابد و تمام افراد سپاه او كشته و نابود مىشوند . دوم سپاه عمرو بن ليث صفار كه خود عمر تنها اسير مىشود و تمام سپاه او سالم مىماند . سيم من . خانه‌نشين ميشوم و كار بدست فرزندم ابو العباس سپرده مىشود و رياست دو پل بغداد هم به او واگذار مىگردد !\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nچون ابو سعيد جنابى عباس را آزاد كرد به او يك درج ( لوله نامه ) داد و گفت :\r\nدر اين كتاب اسراى هست كه بايد معتضد آنها را بداند چون عباس نزد معتضد رفت پس از گله و ملامت درج را از او گرفت و باز كرد يك نامه سفيد در آن ديد بعباس گفت : هيچ چيز در اين ورق نوشته نشده ولى رمز آن اين است كه من بدانم ترا با سپاه ( عظيم ) فرستادم و تو تنها بازگشتى .\r\nدر ماه ذى القعده بدر غلام طائى بر قرمطيان حمله و آنها را غافل‌گير كرد عده بسيارى از آنها را كشت . در پيرامون ميسان ( دشت ميشان ) و جاهاى ديگر عدهء قرمطى كشته شدند ولى ترسيد كه خوزستان ويران شود زيرا آنها برزگر بودند عدهء از رؤساء را كشت .\r\n\r\nبيان گرفتارى عمر و صفار و تسلط اسماعيل بر خراسان\r\nدر آن سال و در ماه ربيع الاول عمرو بن ليث صفار گرفتار شد . سبب اين بود كه عمرو مذكور سر بريده رافع بن هرثمه را براى معتضد فرستاد و از او درخواست كرد كه ايالت ما وراء النهر را به او بسپارد و خلعت و پرچم هم فرستاد و عمرو در آن زمان در نيشابور بود . عمرو براى جنگ با اسماعيل بن احمد سامانى امير ما وراء النهر لشكرى بفرماندهى محمد بن بشير تجهيز و روانه نمود . محمد مذكور جانشين و حاجب و بهترين و نزديكترين ياران عمرو بزرگترين سرداران او محسوب مىشد . او را ( با لشكر ) بآمل فرستاد ( غير از آمل مازندران ) . اسماعيل با سپاه خود از رود جيحون گذشت و جنگ كرد و لشكر عمرو را شكست داد و خود محمد را كه فرمانده لشكر بود كشت و خود سوى بخارا رفت . خبر واقعه بعمرو رسيد كه در شهر نيشابور مقيم بود . براى جنگ اسماعيل آماده گرديد . ياران و سرداران او عقيده داشتند كه لشكرهاى خود را پياپى بفرستد و خود شخصا از جنگ با اسماعيل خوددارى كند او نپذيرفت و\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nو از نيشابور خارج شد و راه بلخ را گرفت . اسماعيل به او پيغام داد كه تو داراى يك دنيا مملكت و امارت هستى و من فقط بما وراء النهر قانع شده‌ام بهتر اين است كه بهر چه دارى اكتفا كنى و مرا به حال مرزدارى و نبرد با دشمنان بگذارى . بگذار كه من مرزدار و مدافع اين ديار باشم . عمرو قبول نكرد و بنبرد پرداخت .\r\nبعمرو گفته شد كه عبور از رود بلخ بسيار دشوار است گفت اگر چنين باشد كه من آن را با كيسه‌هاى زر بدست خود خواهم بست ( سكر بسازم كه بند باشد - سكر بكسر سين و سعدى هم آن را آورده است ) و از آن با صرف اموال خواهم گذاشت .\r\nاسماعيل هم لشكر كشيد و از رود به طرف غرب عبور كرد عمرو هم رسيد و در بلخ اقامت گزيد . اسماعيل اطراف سپاه او را گرفت و همه چيز را به روى او بست او بمحاصره افتاد و پشيمان شد از اسماعيل درخواست متاركه كرد و اسماعيل نپذيرفت .\r\nجنگ آغاز شد هنوز اندك مدتى نگذشته كه عمرو گريخت ، از يك جنگل گذشت و خواست راه نزديك را طى كند خود راه نزديك را اختيار كرد و بسپاه دستور داد كه راه راست و جاده عمومى را طى كند و در عرض راه اسب او در رود فرو رفت .\r\nعده كمى كه با او همراه بودند در فكر نجات خود شدند و او را بدان حال گذاشتند .\r\nاتباع اسماعيل به او رسيدند و او را اسير كردند ، اسماعيل او را بسمرقند فرستاد .\r\nچون خبر واقعه بمعتضد ( خليفه ) رسيد عمرو را ناسزا گفت و اسماعيل را ستود .\r\nاسماعيل هم عمرو را مخير كرد كه ما بين اينكه نزد او بماند يا نزد خليفه برود ، او رفتن نزد خليفه را ترجيح داد . او را ببغداد فرستاد . او را بر شتر سوار كردند و بعد بزندان سپردند و در سنه دويست و هشتاد و نه او را كشتند .\r\nداستان عمرو بن ليث صفار و قبل از او يعقوب مفصل و لذتبخش و يكى از عجايب تاريخ است كه در اينجا باختصار آمده اينكه جنگ نكرده اسير شد روايت ديگرى دارد كه گويند اسب او عاشق يك ماديان در صف دشمن بود كه قبل از آن در يك اصطبل الفت داشتند و عمرو را سوى دشمن حمل كرد كه او را گرفتند اصح روايات همين است كه ابن اثير نقل كرده و آن ديگر افسانه است . اما اينكه بدون\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nجنگ تن بعار و فرار داده يكى از بدناميهاى او مىباشد كه دليل جبن و عجز است و تصميم بر جنگ با سامانيان هم بدترين رويه بوده و اگر نه بمشورت ياران و ناصحين عمل ميكرد و اگر عمرو و اسماعيل متحد ميشدند و مىتوانستند آزادى و استقلال و عظمت ايران را تجديد كنند .\r\nآنچه درباره عمرو آمده و قابل نقل مىباشد اين است كه عمرو چند نفر شتر دو كوهانه بسامانيان اهدا كرده بود و هنگامى كه اسير شد او را بر يكى از شترها سوار كردند كه شاعر گفت :\r\n و حسبك بالصفار نبلا و رفعة * يروح و يغدو فى الجيوش اميرا\r\nحباهم باجمال و لم يدر انه * على جمل منها يقاد اسير \r\nيعنى - همين بس است براى صفار عظمت و نجابت و رفعت كه در رفتن و آمدن امير سپاهها باشد .\r\nاو چند شترى به آنها ( سامانيان ) اهدا كرد . او نميدانست كه در آينده بر يكى از آن شترها در حال گرفتارى سوار خواهد شد درخواست عمرو رفتن نزد خليفه هم يكى از افكار بد او بود زيرا خليفه باطناً دشمن او بوده ازين گذشته اگر در ايران و نزد سامانيان مىماند بهتر بود حتى اگر كشته ميشد باز بدست ايرانى و نزد ايرانى بود .\r\nبا نهايت تأسف بايد اعتراف كرد تمام رجالى كه براى ايران قيام كردند فاقد راى و فكر بودند از ابو مسلم گرفته تا يعقوب و عمرو و از بابك گرفته تا ملوك الطوائف مازندران كه به آسانى تن بذلت و فنا دادند .\r\nخبر قتل عمرو را در اخبار سنه دويست و هشتاد و نه نقل خواهيم كرد .\r\nپس از آن معتضد براى اسماعيل خلعت فرستاد و ايالات عمرو را به او واگذار نمود . بنماينده او كه در حضرت ( دربار - بغداد ) مقيم بود و ( او مرزبان بود ) خلعت داد .\r\nاسماعيل هم بر خراسان غلبه يافت .\r\nعمرو اعور ( واحد العين - يك چشم او كور ) و سيه‌چرده ، داراى يك نحو سياست و تدبير عظيم بود . او مانع شد كه كسى غلام خود را تازيانه بزند مگر اينكه خود او\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nدستور بدهد حتى جانشين او يا يكى از نگهبانان و دربانان او حق تنبيه غلامان را نداشتند او غلامان خردسال را مىخريد و تربيت مىكرد و بفرماندهان و سالاران خود مىبخشيد ولى مواجب آنها را خود مىپرداخت . و در خفا با آنها نيكى مىكرد تا آنها از كار سران سپاه آگاه شوند و به او خبر بدهند . هر يكى از فرماندهان و قائدين از غلامان خود حذر مىكردند و مىانديشيدند .\r\nحكايت شده كه عمرو ( صفار ) والى فارس را كه ابو حصين بود غضب نمود او را واداشت كه املاك و اموال خود را بفروشد و قيمت آنها را به او بدهد او هم كرد بعد از آن بزندان انداخت و از او صد هزار درهم خواست او نتوانست آن مبلغ را تهيه كند ناگزير درخواست ملاقات ابو سعيد منشى ( صفار ) را كرد او اجازهء ملاقات داد و ابو حصين موضوع تاديه صد هزار درهم را مطرح كرد و از او خواست كه ضمانت كند كه اگر نپردازد كشته خواهد شد و وعده داد اگر از زندان آزاد شود مبلغ را تهيه كند ابو سعيد جوانمردى كرد و او را از زندان رها نمود ( با تاديه صد هزار درهم ) ابو حصين كه آزاد شد بسيار كوشيد و نتوانست مبلغ را تهيه كند ناگزير دوباره نزد ابو سعيد رفت و آماده كشته شدن گرديد . عمرو آگاه شد و گفت :\r\nبه خدا نميدانم كار كدام يك از آن دو شگفت آورتر است . كار ابو سعيد كه صد هزار درهم وجه الضمان او را پرداخت يا كار ابو الحصين كه بعد از رهائى و نجات دوباره بازگشت و آماده كشته شدن گرديد ؟ پس از آن از او عفو كرد و مقام نخستين او را برگردانيد .\r\nعمرو هميشه با لشكر خود انبانهاى بسيار حمل مىكرد و كسى نمىدانست كه آنها را براى چه كارى اندوخته تا آنكه روزى گروهى از متمردين را قصد كرد .\r\nميان او و آنها يك دشت يا باطلاق غير قابل عبور بود عمرو دستور داد كه انبانها را پر از شن و ريك كنند و آنها را در راه عبور اندازند چون انبانهاى پر از شن را در وادى انداخت و طريق عبور را آماده كرد فرمان داد سپاه بگذرد و چون سپاه او از آن راه همواره شده عبور كرد دشمن را غافل گير نمود زيرا تصور نمىشد كه كسى از آن\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nطريق بتواند بگذرد . دشمن را كشت و هر چه خواست كرد . گفته شد محمد بن بشير كه بزرگترين سالاران و يگانه كسى بود كه جانشين عمرو محسوب مىشد روزى نشسته بود كه عمرو بر او داخل شد و گناهان او را يك بيك شمرد محمد بن بشير سوگند ياد كرد و قسم طلاق زن هم خورد كه جز پنجاه كيسه زر ندارد و حاضر است آنها را بخزانه عمر بپردازد عمرو گفت : چقدر تو مرد دانا و خردمند هستى . آنها را بخزانه كن . او هم دارائى خود را حمل كرد و عمرو از او خشنود گرديد .\r\nچقدر زشت است چنين كارى كه انسان بايد بمال كسى طمع كند كه مدتى عمر خود را در خدمت او صرف كرده باشد ( عقيدهء مولف ) ( اما عقيده مترجم اين است كه عمرو فاقد سياست و تدبير بلكه عقل و شجاعت بود زيرا بر خلاف نصيحت مشاورين كه او را از جنگ با اسماعيل نهى و منع كردند رفتار كرد يا لااقل خود او نرود و جنگ را بيكى از سالاران خود واگذار نمايد يا پيغام اسماعيل را بپذيرد و متعرض نشود با تمام آن احوال پايدارى و دليرى نكرد و با اندك تظاهرى گريخت و تن بذلت و گرفتارى داد و بعد هم رفتن ببغداد نزد دشمن خود كه خليفه باشد بر اقامت نزد اسماعيل كه جوانمرد و هم‌ميهن او بود ترجيح داد . طمع و پستى او موجب عدم اعتماد سران سپاه به او گرديد و با نهايت تأسف بايد اعتراف كرد كه هر يكى از سالاران ايران كه قيام كرد و تجديد حيات و عظمت ايران به او منوط شد داراى همان معايب بود كه نابود گرديد . )\r\n\r\nبيان قتل محمد بن زيد علوى\r\nدر آن سال محمد بن زيد علوى امير ديلمان و طبرستان كشته شد . سبب قتل او اين بود كه چون شنيد عمرو بن ليث صفار گرفتار شده و كار او پايان يافته بطمع تسخير خراسان لشكر كشيد و گمان مىبرد كه اسماعيل سامانى از ايالت خود ( كه ما وراء النهر باشد ) تجاوز نخواهد كرد و بخراسان طمع ندارد و دفاع از آن نخواهد كرد . چون بگرگان لشكر كشيد و اسماعيل شنيد به او پيغام داد كه تو محل امارت خود را داشته باش و بجاى ديگر تجاوز مكن و بخراسان لشكر مكش . محمد اعتنا\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nنكرد و از گرگان خارج شد و بخراسان لشكر كشيد . اسماعيل بن احمد براى نبرد و دفع او محمد بن هارون را برگزيد محمد مزبور جانشين رافع بن هرثمه بود كه در حيات رافع امارت خراسان را داشت .\r\nمحمد سپاه عظيمى سواره و پياده جمع و تجهيز و بجنگ محمد بن زيد روانه كرد . طرفين در مرز گرگان با هم مقابله و سخت مقاتله كردند . محمد بن هارون اول منهزم شد و بعد بازگشت و عده از اتباع پراكنده خود را جمع نمود . در آن هنگام سپاهيان محمد بن زيد بتعقيب گريختگان شتاب كرده بودند چون ديدند فرزند هارون با عدهء بازگشته و جنگ را آغاز كرده گريختند و بسيارى از آنها كشته شدند و محمد بن زيد مجروح و فرزندش زيد بن محمد اسير شد . ابن هارون لشكرگاه محمد بن زيد را غارت كرد . محمد بن زيد هم بر اثر جراحات و ضربات وارده درگذشت و در دروازهء گرگان به خاك سپرده شد .\r\nفرزند محمد كه زيد باشد نزد اسماعيل برده شد او را گرامى داشت و در بخارا منزل داد و براى او مخارجى معين كرد . محمد بن هارون هم پس از پيروزى طبرستان را قصد كرد . محمد بن زيد اديب و دانشمند و شاعر و نيك رفتار بود . ( علماء علم معانى و بيان بانتقاد ادبى او استشهاد مىكنند ) ابو عمر استر آبادى گويد : من نزد محمد بن زيد اخبار بنى العباس را نقل مىكردم و القاب آنها را ترك و بنقل اسامى اكتفا مىنمودم .\r\n( لقب امير المؤمنين ) او ( محمد بن زيد ) به من گفت : تو مىتوانى لقب آنها را هم به كار ببرى و مانعى نخواهد داشت . آزاد هستى كه آنها ( خلفاء ) را با بهترين صفت و لقب ياد كنى .\r\nگفته شد دو شخص متخاصم نزد او حاضر شدند نام يكى از آن دو معاويه و ديگرى على بود محمد بن زيد گفت : معلوم و مسلم است كه داورى چگونه خواهد بود ( حق با على ) . معاويه گفت : قدرى تامل كن كه پشت اين ظاهر يك باطن خوب و يك خبر خير بخش هست . پدرم يكى از مخلصين شيعه بود از بيم آزار متعصبين و دشمنان على\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nنام مرا معاويه گذاشت و پدر اين ناصبى ( دشمن على ) بود از بيم آزار شيعيان نام فرزندش را على نهاد . محمد خنديد و به حق ميان آن دو داورى كرد و معاويه را گرامى داشت و مقرب نمود .\r\nگويند : گروهى از شيعيان ناقص الخلقه و بىنوا اذن ملاقات خواستند آنها را پذيرفت و گفت : جز كور و شل و چلاق كسى ما را ( اهل بيت ) دوست ندارد .\r\n\r\nبيان ايالت ابو العباس در صقليه ( سيسيل )\r\nابراهيم بن امير احمد كه امير افريقا بود ابو مالك احمد بن عمر بن عبد اللّه را امير صقليه ( سيسيل ) نمود بعد او را ناتوان و ضعيف ديد فرزند خود ابو العباس بن ابراهيم بن احمد بن اغلب را جانشين او كرد . ابو العباس مذكور در غرهء ماه شعبان به آن ديار رسيد ( در سال جارى ) . صد و بيست كشتى و چهل ناو جنگى همراه داشت كه طرابلس را محاصر نمود . خبر لشكركشى و دريانوردى او بلكشر مسلمين رسيد . مسلمين در آن وقت خود سرانه با اهالى « جرجنت » جنگ مىكردند چون بر لشكركشى او آگاه شدند به محل خود در « بلرم » بازگشتند و از اينكه با اهالى « جرجنت » نبرد كرده بودند عذر خواستند و اظهار اطاعت نمودند . گروهى از اهالى « جرجنت » نزد او ( ابو العباس ) رفتند و از اهالى « بلرم » كه خودسرانه با آنها جنگ كرده بودند شكايت كردند و به او گفتند : آنها متمرد و خودسر هستند و هرگز مطيع نمىباشند . پيران و سالاران خود را كه نزد تو فرستاده بودند براى خدعه و تزوير بود . آنها ايمان و پيمان ندارند و اگر بخواهى باور كنى بايد فلان و فلان را نزد خود بخوانى اگر آمدند كه راست مىگويند و مطيع هستند و گر نه كه متمرد مىباشند . ابو العباس هم فلان و فلان از سران آنان را احضار كرد و آنها خوددارى نمودند و عصيان و خلاف خود را آشكار كردند او هم پيران آنها را كه بنمايندگى نزد او آمده بودند بازداشت . اهالى « بلرم » هم تجمع كرده سوى او لشكر كشيدند و آن در نيمه شعبان بود . امير ( قواى ابو العباس ) مسعود باجى و امير اوباش\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n« ركمويه » بود . سى ناو جنگى داشتند كه دستخوش طوفان شد و اغلب آنها در قعر دريا فرو رفت و هر كه نجات يافت به محل خود « بلرم » پناه برد . اما لشكر كه از طريق صحرا رفته بود رسيد و ابو العباس در شهر طرابلس بود جنگ رخ داد و بسيار سخت بود از طرفين كشته بىحد و عد افتاد . ناگزير از نبرد دست كشيدند و زود جنگ را تجديد كردند كه اهالى « بلرم » شكست خورده گريختند و آن هنگام عصر روز بيست و دوم ماه مذكور بود . ابو العباس آنها را تا « بلرم » تعقيب كرد و از دو طريق دريا و صحرا بدنبال آنها كوشيد . آنها هم در هم ماه رمضان بازگشتند و جنگ را از صبح تا عصر برپا كردند . اهالى شهر گريختند و تا هنگام غروب كشته بسيار دادند . ابو العباس براى محلات شهر حاكم معين كرد . اموال آنها را غارت كردند و بسيارى از مردان و زنان سوى « طبرمين » گريختند « ركمويه » و مردان جنگى بكشور نصارى مانند « قسطنطينيه » رفتند . ابو العباس شهر را گشود و داخل شد و باهالى آن امان داد . گروهى از اعيان شهر را گرفت و بسوى پدر خود روانه نمود . پس از آن سوى « طبرمين » رفت و باغهاى مو را ويران كرد و مو را از ريشه كند و مردم را كشت و سوى « قطانيه » لشكر كشيد شهر را محاصره كرد و كارى پيش نبرد سوى شهر ( بايد طبرمين باشد ) بازگشت در آن شهر تا سنه دويست و هشتاد و هشت اقامت گزيد .\r\nپس از آن آمادهء جنگ شد و روزگار خوش و مساعد بود كشتىهاى جنگى را مرمت و تعمير و روانه كرد و آن در ماه ربيع الاخر بود . خود شهر دمشق را قصد كرد و چند روزى در پيرامون آن ماند و بعد راه « مسينى » را گرفت و جنگجويان را سوى « ريو » سوق داد كه در آنجا بسيارى از روميان گرد آمده بودند . دم دروازه شهر با آنها نبرد كرد و آنها را منهزم نمود و شهر را با شمشير گشود و آن در ماه رجب بود از آن شهر سيم و زر بسيار بغنيمت برد كه بىشمار بود ، كشتىها را پر از آرد و كالا كرد و سوى « مسينى » بازگشت . حصار شهرى را كه گشود ويران نمود . ناگاه كشتيهاى « قسطنطينيه » رسيد سى فروند كشتى از آنها ربود و به شهر بازگشت . تا سنه دويست\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nو هشتاد و نه آسوده نشست كه نامه پدرش ابراهيم رسيد به او دستور داده بود كه بافريقا باز گردد او هم بازگشت . با چابكى و چالاكى تاخت كرد و در پنج وقت راه را طى نمود . سپاه خود را به دو فرزند خود ابو مضر و ابو محمد سپرد چون بافريقا رسيد پدرش او را جانشين خود نمود و خود سوى صقليه به قصد جهاد و كسب ثواب لشكر كشيد كه پس از جنگ و جهاد براى اداى حج به مكه برود و آن در سنه دويست و هشتاد و هفت بود . ما شرح حال او را در اخبار سنه دويست و شصت و يك بيان كرده بوديم .\r\n\r\nبيان حوادث\r\nدر آن سال قبيله طى هر كه را توانست از اعراب با خود همراه و غارت قافلهء حجاج را خواست در محل « معدن » بقافله رسيدند و دو روز نبرد كردند كه دو روز پنجشنبه و جمعه بيست و هفتم ماه ذى الحجه بود . اعراب يغماگر منهزم شدند و بسيارى از آنها به خاك و خون افتادند و حجاج بسلامت راه خود را گرفتند .\r\nاسحاق بن ايوب بن احمد بن عمر بن الخطاب عدوى ( قبيله ) از ربيعه امير ديار ربيعه از بلاد جزيره ( ميان دجله و فرات ) در گذشت عبد اللّه بن هيثم بن عبد اللّه بن معتمد جانشين او شد .\r\nدر آن سال قطر الندى دختر خمارويه ( همارويه ) بن احمد بن طولون امير مصر كه همسر معتضد شده بود درگذشت .\r\nدر آن سال محمد بن عبد اللّه بن داود امير الحاج شد .\r\nمعتضد ( خليفه ) عيسى نوشرى حاكم اصفهان را امير فارس نمود و به او دستور داد به آن ديار برود .\r\nفهد بن احمد بن احمد بن فهد ازدى موصلى كه از اعيان بود درگذشت .\r\nهمچنين على بن عبد العزيز بغوى در مكه وفات يافت او يار ابو عبيد القاسم بن سلام با تشديد بود .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nسنه دويست و هشتاد و هشت\r\nدر آن سال مرض و با در آذربايجان شايع شد بسيارى از مردم مردند بحديكه زندگان كفن براى مرده نمىيافتند . مرده‌ها غالبا در عرض راه افتاده و كسى نبود كه آنها را دفن كند .\r\nدر آن سال محمد بن ابى الساج كه ملقب بافشين شده بود در آذربايجان با مرض و با درگذشت . اتباع او جمع شده فرزندش ديوداد را جانشين او نمودند .\r\nيوسف بن ابى الساج به حال اعتراض كنار گرفت - عده كمى گرد او تجمع كرده بر ديوداد برادرزاده‌اش حمله كرد و او از ميان سپاه گريخت . يوسف به او پيشنهاد كرد كه همراه او باشد او نپذيرفت و از طريق موصل راه بغداد را گرفت و آن در ماه رمضان بود .\r\nدر ماه صفر طاهر بن محمد بن عمرو بن الليث بفارس لشكر كشيد . والى را كه از طرف خليفه بود بيرون كردند . اسماعيل بن احمد سامانى بطاهر نوشت كه خليفه معتضد سيستان را باسماعيل سپرده و او آن ديار را قصد كرده است . طاهر ناگزير دست از فارس كشيد و بسيستان بازگشت .\r\nدر آن سال معتضد مولاى خود بدر را بايالت فارس منصوب كرد و دستور داد كه به آنجا برود ، او با سپاهى عظيم سوى فارس رفت چون شنيده بود كه طاهر بر آن بلاد غالب شده و آن در ماه جمادى الثانية بود . چون بفارس نزديك شد هر كه از طرف طاهر در آنجا حكومت داشت كنار رفت . بدر وارد فارس شد و ماليات را استيفا نمود .\r\nطاهر هم بسيستان بازگشت چنان كه اشاره نموديم كه اسماعيل به او نامه نوشته بود قصد گشودن سيستان را دارد .\r\nدر آن سال بعضى از علويان بر شهر صنعاء ( در يمن ) غالب شد . بنى يعفر با عدهء بسيار او را قصد و منهزم نمودند خود با عده پنجاه سوار گريخت ، فرزندش را اسير كردند . بنى يعفر داخل شهر شدند و بنام معتضد خطبه خواندند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nدر آن سال حسين فرزند على كوره يار و ياور خود نزار را براى جنگ و غزاى « صائفه » روم روانه كرد . او پيش رفت و چند قلعه را فتح كرد و با برده و اسير بازگشت . پس از آن روميان لشكر كشيدند و از راه دريا و صحرا ناحيه « كيسوم » را قصد نمود و بيشتر از پانزده هزار مسلمان را اسير كردند و بازگشتند .\r\nدر آن سال اتباع ابو سعيد جنابى نزديك بصره رسيدند اهالى بصره ترسيد و خواستند بگريزند والى مانع شد .\r\nدر آن سال و در ماه ذى الحجه و صيف خادم ابن ابى الساج كشته و در بغداد بدار آويخته شد . گفته شد او مرد و كشته نشد . ( در كتاب النجوم الزاهرة چنين آمده در زندان درگذشت و نعش او را بدار آويختند . )\r\nهارون بن محمد كه كنيه او ابو بكر بود امير الحاج شد .\r\nدر ماه ربيع الاخر سال جارى عبيد اللّه بن سليمان وزير وفات يافت مرگ او براى معتضد يك مصيبت عظمى بود . فرزندش قاسم ابو الحسين بن عبيد اللّه در مقام وزارت جانشين پدر شد .\r\nدر آن سال ابراهيم حربى و بشر بن موسى اسدى وفات يافتند شخص اخير حافظ قرآن بود .\r\nدر ماه صفر همان سال ثابت بن قرة بن سنان صابى طبيب مشهور وفات يافت همچنين معاذ بن مثنى عنبرى .\r\n\r\nسنه دويست و هشتاد و نه\r\n\r\nبيان وقايع قرمطيان در بلاد شام\r\nدر آن سال در كشور شام مردى از قرمطيان قيام كرد . اعراب را جمع و تجهيز و شهر دمشق را قصد كرد . امير دمشق طغج بن جف از طرف هارون بن خمارويه بن احمد بن طولون بود . ميان طرفين چند واقعه رخ داد .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nشرح حال قرمطى مذكور چنين بود : ذكرويه بن مهرويه ( ايرانى ) كه نوشته بوديم مبلغ وداعى قرمط بود چون ديد لشكرهاى معتضد پياپى بتعقيب قرمطيان مىكوشند و در پيرامون كوفه قرمطيان كشته و تقريبا نابودند شده بودند . بفريب اعراب پيرامون كوفه كوشيد كه بنى اسد و طيئ و ديگران بودند ولى كسى دعوت و تبليغ او را اجابت نكرد . فرزندان خود را نزد قبيلهء كلب بن وبره فرستاد و تبليغ را ميان آنان آغاز كردند ولى جز يك طايفه از آنها كسى دعوت قرمطى را اجابت نكرد . آن طايفه كه دعوت او را قبول كردند بنى « قليص » بن « ضمضم » و پيوستگان آنان بودند كه با او بيعت كردند و آن در آخر سال دويست و هشتاد و نه بود . در اطراف سماوه ( شهرى در وسط فرات كه تا كنون به همين نام باقى ماند ) فرزند ذكرويه كه نامش يحيى و كنيه او ابو القاسم بود برياست خود پذيرفتند و لقب شيخ به او دادند . او ادعا كرده بود كه محمد بن عبد اللّه بن محمد بن اسماعيل بن جعفر بن على بن الحسين بن على بن ابى طالب باشد . گفته شد اسماعيل فرزندى بنام عبد اللّه نداشت . او ادعا كرد كه صد هزار معتقد و مريد دارد و شترى كه مركب او بوده از طرف خداوند نظر شده و مامور است هر جا كه آن شتر برود بايد بمتابعت آن حيوان كوشيد . بازوى شكسته خود را نشان داد و ادعا كرد كه اين معجزه و كرامت من است ( در كامل چنين آمده : و ذكرانه ابنه يعنى بازوى شكسته فرزند اوست و اين معنى و مفهوم ندارد و مسلما تحريف و غلط است كه ما آن را از طبرى تصحيح كرده‌ايم و بجاى « ابنه » آبه آمده كه معجزه باشد ) .\r\nگروهى از بنى اصبغ به او گرويدند و نام خود را فاطمى نهادند و بدين و آئين او در آمدند . شبل غلام معتضد ( صحيح آن سبك فارسى كه ديلمى بود و اين اشتباه ناسخ است در طبرى سبك ديلمى آمده ) آنها را قصد كرد او را فريب دادند و كشتند و مسجد رصافه را آتش زدند و در قريه كه در عرض راه آنها بود مرتكب قتل و غارت شدند تا آنكه بسرزمين تحت امارت هارون بن خمارويه رسيدند . مقصود كشورى است كه بمقاطعه بطغج ابن جف واگذار شده و تخت امارت و تصرف او بود در آنجا هم كشتند\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nتاراج كردند . طغج بجنگ آنها پرداخت و چند بار گريخت .\r\n\r\nبيان وقايع قرمطيان در عراق\r\nدر آن سال قرمطيان در پيرامون كوفه پراكنده شدند . معتضد شبل ( صحيح سبك ديلمى ) غلام احمد بن محمد طائى را بجنگ آنها فرستاد . او پيروز شد و يكى از سرداران را كه ابو الفوارس بود اسير و نزد معتضد روانه كرد . معتضد او را نزد خود خواند و از پرسيد آيا شما ادعا مىكنيد كه روح خداوند و پيغمبران در پيكر شما حلول مىكند و شما را از خطا معصوم مىدارد و شما را بر خير و نيكى سوق مىدهد .\r\nاو بخليفه گفت : هان اى مرد براى تو چه زيانى دارد اگر روح خدا در جسم ما حلول يا چه سودى دارد اگر روح ابليس در بدن ما نزول كند ؟ اينها براى تو چه فايده دارد از آنچه بكارت آيد بپرس گفت : آنچه به من اختصاص دارد بگو . گفت : پيغمبر ( ص ) وفات يافت و پدر شما ( پدر بزرگ و جد ) عباس زنده بود آيا خلافت را براى خود خواست و مطالبه كرد يا كسى از ياران پيغمبر با او بيعت كرد . پس از آن ابو بكر در گذشت و عمر را جانشين خود نمود . او عباس را مىديد و بخلافت او وصيت نكرد . عمر هم درگذشت و خلافت را بشورى محول نمود كه عباس را حتى در شورى داخل نكرد . شما بچه استحقاقى مدعى خلافت شده‌ايد و حال اينكه تمام ياران پيغمبر پدر شما را از خلافت طرد كرده بودند .\r\nمعتضد دستور داد كه او را شكنجه بدهند و بند بند او را ببرند . استخوانهاى او را جدا كردند و دست و پايش را بريدند و كشتند .\r\n\r\nبيان وفات معتضد\r\nدر آن سال در ماه ربيع الاخر معتضد باللّه ابو العباس احمد بن موفق بن متوكل در شب دوشنبه بيست و دوم ماه مزبور درگذشت .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nتولد او در ماه ذى الحجه سنه دويست و چهل و دو بود . چون هنگام مرگ بيمارى او سخت شد بزرگان و سالاران همه جمع شدند و مونس خادم و موش گير و ديگران ميان آنها بودند . بقاسم بن عبيد اللّه وزير گفتند بيعت مكتفى را تجديد كن زيرا ما بيمناكيم كه فتنه برپا شود . وزير گفت : گنج و مال متعلق بامير المؤمنين ( معتضد ) و فرزندانش مىباشد و من مىترسم كه بهبود يابد و بگويد چرا مال را بدون اجازه من دادى ( معمولا هنگام بيعت بسپاهيان انعام مىدادند ) گفت :\r\n( بايد مونس خادم باشد ) اگر او خوب شود و به تو اعتراض كند ما به او جواب خواهيم داد و حجت و برهان خواهيم آورد و اگر فرزندش جانشين او شود كه هرگز ما را ملامت نخواهد كرد ( كه مال را براى خلافت او صرف كرده‌ايم ) .\r\nوزير مال را بخشيد و بيعت را تجديد و عبد الواحد بن موفق را احضار كرد و از او بيعت گرفت و او را تحت نظر قرار داد . فرزند معتز را نيز احضار كرد .\r\nفرزند مؤيد و عبد العزيز بن معتمد را نيز تحت نظر گرفت و عدهء براى مراقبت آنان گماشت .\r\nچون معتضد درگذشت وزير يوسف بن يعقوب و ابو حازم و ابو عمر بن يوسف را احضار كرد و غسل نعش او را بعهدهء محمد بن يوسف گذاشت و خود وزير بر او نماز خواند . شبانه او را در خانه محمد بن طاهر ( ايرانى ) به خاك سپردند .\r\nوزير براى سرگوارى نشست و بيعت مكتفى را تجديد كرد . مادر معتضد كه نامش ضرار بود قبل از خلافت فرزندش درگذشته بود . مدت خلافت معتضد هفت سال و نه ماه و سيزده روز بود .\r\nاولاد ذكور او على كه مكتفى ( خليفه ) و جعفر كه مقتدر ( خليفه شد ) و هارون بودند . دختران او يازده دختر بودند . گفته شد هفت دختر بودند . هنگام مرگ اين شعر را انشاد كرد :\r\n تمتع من الدنيا فانك لا تبقى * و خذ صفوها ما ان صفت ودع الرتقا\r\nو لا تأمنن الدهر إني امنته * فلم يبق لى خلا و لم يرع لى حقا \r\n\r\n","description":"","footnote":"","page_name":" 32 ","page_number":32},
  {"content":"\r\n\r\n قتلت صناديد الرجال و لم ادع * عدواً و لم اصهل على طغيه خلقا\r\nو اخليت دار الملك من كل نازع * فشردتهم غربا و مزقتهم شرقا\r\nفلما بلغت النجم عزا و رفعة * و صارت رقاب الخلق اجمع لى رقا\r\nرمانى الردى سهما فاخمد جمرتى * فها انا ذا فى حفرتى عاجلا القى\r\nو لم يغن عنى ما جمعت و لم اجد * لذى الملك و الاحياء فى حسنها رفقا\r\nفيا ليت شعرى بعد موتى ما القى * الى موتى الرحمن ام ناره القى \r\nوزن بيت اخير مختل است و مولف يا ناسخ متوجه اختلافات آن نشده كه اشاره كند و بايد « ما ارى » باشد كه از اين گذشته اين شعر پست و غير محكم است .\r\nيعنى : به دنيا تمتع كن زيرا تو نخواهى ماند صفا و خلاصه خوب آن را بگير اگر صفا و آرامش داشته باشد كدر را هم ترك كن .\r\nاز روزگار ايمن مباش كه من ايمن شدم و روزگار براى من يار يا حقى بهر كار رعايت نكرد ( باقى نگذاشت ) .\r\nمن رجال بزرگ و نيرومند را كشتم و دشمنى باقى نگذاشتم و به او مهلت ندادم كه طغيان كند .\r\nمن كشور را از هر منازعى تهى كردم منازعين را در غرب و شرق تار و مار كردم .\r\nچون از حيث عزت و رفعت باختران رسيدم و گردنهاى خلق با بندگى مملوك من شد .\r\nمرگ مرا هدف تير كرد و آتش مرا خاموشى نمود اينك من در گور خود با شتاب انداخته مىشوم .\r\nآنچه من گرد آورده بودم براى من سودى نداشت از صاحبان ملك و زندگان هم ارفاق نديدم .\r\nاى كاش مىدانستم پس از مرگ چه بر سرم آيد و چه خواهم ديد و كشيد . آيا سوى نعمت خداى بخشنده خواهم رفت يا سوى دوزخ ؟\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nبيان و كردار و رفتار او\r\nمعتضد گندمگون و لاغر و معتدل و اثر پيرى در او نمايان شده بود . شجاع و پيش رو و بخيل بود . شنيده بود كه وصيف غلام ابن ابى الساج داراى قباى زرد رنگ ( و بايد نفيس باشد ) است او را قصد كرد و پس از نبرد بر او پيروز شد و آن قبا را از او كند و خود پوشيد . بعضى از اتباع او گفتند : خليفه امروز سياه نپوشيده ( شعار بنى - العباس ) . او هم تا آخر آن قبا را پوشيد و از خود دور نكرد .\r\nقاضى اسماعيل بن اسحاق گويد : نزد معتضد رفتم در پيرامون او بچه‌هاى امرد رومى بسيار ديدم . من به آنها بسيار نگاه كردم و آزادانه مىنگريستم چون خواستم بروم . به من فرمود بنشين و من نشستم . چون مردم رفتند به من گفت اى قاضى به خدا سوگند من بند جامه خود را بر حرام نگشوده‌ام . ( يعنى با امردان رومى كارى ندارم ) .\r\nاو مهيب و نزد ياران محتشم بود . از خشم او مىترسيدند از ستم او پرهيز مىكردند .\r\n\r\nبيان خلافت مكتفى\r\nچون معتضد در گذشت وزير براى ابو محمد على بن معتضد كه مكتفى باشد نامه نوشت خبر مرگ پدر را داد و براى او بيعت گرفت . او در محل « رقة » بود چون خبر به او رسيد از سپاهيان كه نزد او بودند بيعت گرفت و به آنها عطا ( نقد ) داد ( مرسوم بيعت ) راه بغداد را هم گرفت . سوى ديار ربيعه و مضر و نواحى ديگر كسانى را فرستاد كه آن مردم را اداره و نگهدارى كند و خود ببغداد رسيد و آن در ماه جمادى الاولى بود .\r\nچون به شهر رسيد دستور داد تمام محلهائى را كه پدرش براى مجرمين زندان ساخته بود ويران كنند .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nبيان قتل عمرو بن ليث صفار\r\nدر همان روزى كه مكتفى وارد بغداد شد عمرو بن ليث صفار كشته و روز بعد به خاك سپرده شد . معتضد پس از اينكه زبانش از شدت مرض بسته شد صافى خرمى را نزد خود خواند و با اشاره و كشيدن انگشت خود بر گردن دستور داد كه عمرو بن ليث را بكشد و نيز دست بر چشم خود نهاد علامت اعور ( واحد العين ) كه عمرو باشد زيرا عمرو از يك چشم كور بود صافى ( كه ايرانى بود ) اكراه داشت كه عمرو ( ايرانى ) را بكشد و مىدانست كه مرگ معتضد نزديك شده . چون مكتفى وارد بغداد شد از وزير حال عمرو را پرسيد و او گفت زنده است او بسيار خرسند شد زيرا عمرو - هنگامى كه در شهر رى بود براى مكتفى هديه بسيار مىفرستاد و مكتفى مىخواست نسبت به او احسان كند و چون وزير دانست كه او قصد نيكى دارد فرستاد عمرو را كشتند .\r\n( وزير قاسم بن عبد اللّه بود ) .\r\n\r\nبيان غلبه محمد بن هارون بر شهر رى\r\nدر آن سال اهالى رى با محمد بن هارون كه با محمد زيد علوى جنگ كرد و بر طبرستان غلبه كرده و آن را بنام اسماعيل بن احمد گرفته بود مكاتبه كردند كه شهر را به او بسپارند در آن هنگام محمد بن هارون از متابعت و طاعت اسماعيل ( سامانى ) شانه تهى كرده بود . اهالى شهر رى از او ( محمد بن هارون ) در خواست كردند كه لشكر بكشد و شهر را بگيرد . علت اين بود كه والى آنها بد رفتار بوده . محمد آنها را قصد كرد و والى كه دتمش ( در طبرى كرتمش ترك ) بود با او جنگ كرد و محمد بن هارون او و دو فرزندش را كشت همچنين برادر كيغلغ كه از سالاران خليفه بود . محمد وارد شهر شد و زمام را در دست گرفت و آن در ماه رجب بود .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nبيان قتل بدر\r\nدر آن سال بدر غلام معتضد كشته شد . علت اين بود كه قاسم وزير خواست خلافت را از فرزندان معتضد و بگيرد به ديگرى واگذار كند . با بدر گفتگو كرد و به او سوگند داد و از او پنهان كردن مذاكره را خواست . بدر گفت : من هرگز خلافت را از فرزندان خواجه و ولى نعمت خود سلب نمىكنم . وزير هم نتوانست بر خلاف رأى و عقيده بدر رفتار كند زيرا بدر سپهسالار و فرمانده سپاهها و يگانه كسى بود كه ميان خدام و غلامان مطاع و مورد احترام بود . وزير كينه بدر را در دل گرفت . اين نيت و گفتگو در زمان معتضد كه هنوز زنده بود شد . قاسم بتوطئهء هلاك بدر كوشيد زيرا ترسيد كه راز او را نزد مكتفى ابراز كند .\r\nمكتفى محمد بن كشتمر را ( در طبرى كشمجور و بايد همين صحيح باشد كه ايرانى بود ) با چندين نامه فرستاد كه سالاران و فرماندهان زير دست بدر را نزد خود بخواند كه بدر را ترك گويند گروهى از آنها اجابت و بدر را مفارقت كردند . عباس بن عمرو غنوى و محمد بن اسحاق بن كنداج و خاقان مفلحى و ديگران اجابت كردند و مكتفى نسبت به آنها نيكى كرد . بدر ناگزير راه واسط را گرفت . مكتفى هم خانه او را زير نظر گرفت و گروهى از ياران و سالاران او را بازداشت . نام بدر را هم از درفشها و سپرها ( كه بر آنها نقش بود ) زدود . بدر را هم پيغام داد كه هر جا كه بخواهى به روى بگو تا ترا به آنجا روانه كنيم بدر گفت : حتما بايد بدرگاه مولاى خود برسم قاسم وزير از عاقبت ملاقات او ترسيد و مجالى براى تفتين و اعمال كينه يافت مكتفى را از آمدن و طغيان بدر برحذر كرد و كوشيد كه او را از سطوت بدر بترساند بدر هم بر گرفتارى خانواده و ضبط خانه خود آگاه شد فرزند خود هلال را در خفا احضار كرد . وزير آگاه شد و او را تحت نظر قرار داد و قاضى ناحيه شرق ابو حازم قاضى را خواند و نزد بدر فرستاد كه او را آرام و خوشبين كند و از طرف خود و مكتفى به او امان بدهد كه خود و فرزندان و اموال او مصون و محفوظ باشند ابو حازم\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n( قاضى ) گفت : من بايد اين امان را از خود ( مكتفى ) امير المؤمنين بشنوم . وزير او را رد و ابو عمر قاضى را دعوت كرد و همان پيغام را به او داد قاضى قبول كرد و نزد بدر رفت و نامه امان را هم همراه خود برد بدر از واسط ببغداد منتقل شد . وزير هم كسى را فرستاد كه او را كشت . چون دانست كشته خواهد شد مهلت خواندن دو ركعت نماز خواست نماز خواند و گردنش را زدند و سرش را بريدند و بردند و تنش را گذاشتند و آن در روز آدينه ششم ماه رمضان بود . خانوادهء او كسانى را فرستادند كه در خفا تن بىسر او را در تابوت نهادند و در موسم حج به مكه فرستادند و به خاك سپردند زيرا او چنين وصيت كرده بود . پيش از كشته شدن هم تمام بندگان و كنيزان مملوك خود را آزاد كرد .\r\nابو عمر قاضى با اندوه و افسوس به خانه خود بازگشت مردم هم درباره او اشعارى گفتند و سخن راندند از جمله :\r\n قل لقاضى مدينة المنصور * بم احللت اخذ راس الامير\r\nعند اعطائه المواثيق و العهد * و عقد الايمان فى منشور\r\nاين ايمانك التى شهد اللّه * على انها يمين فجور\r\nان كفيك لا تفارق كفيه * الى ان ترى مليك السرير\r\nيا قليل الحياء يا اكذب الامة * يا شاهدا شهاده زور\r\nليس هذا فعل القصاة و لا * يحسن امثاله ولاة الجسور\r\nاى امر كبت فى الجمعة الزهراء * منه فى خير هذى الشهور\r\nقد مضى من قتلت فى رمضان * صائما بعد سجدة التعفير\r\nيا بنى يوسف بن يعقوب اضحى * اهل بغداد منكم فى غرور\r\nبدر اللّه شملكم وارانى * فلكم فى حياة هذا الوزير\r\nفاعدوا الجواب للحكم العدل * و من بعد منكر و نكير\r\nانتم كلكم فدى لابى حازم * المستقيم كل الامور \r\n( در طبرى بجاى عليل مليك السرير آمده و ما آن را ترجيح داديم ) .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nيعنى - بگو بقاضى شهر منصور ( بغداد ) چگونه بريدن سر امير را حلال دانستى ؟ پس از آن عهد و پيمان و سوگند در يك منشور ( رسمى ) .\r\nكجاست سوگند تو كه خدا مىداند سوگند دروغ و فسق و فجور است .\r\nدست تو از دست او جدا نخواهد شد تا آنكه در پيشگاه خداوند عرش برسيد .\r\nاى كم شرم اى دروغگوترين امت اى گواهى دهنده دروغ و زور اين عمل از قضات شايسته نيست حتى از باجگيران سر پل هم شايسته نيست .\r\nتو چگونه كار ( زشتى ) را در روز جمعه درخشنده اين ماه كه بهترين ماههاست مرتكب شدى آن كسى را كه تو در ماه رمضان در حال روزه داشتن و سجده كردن كشتى رفت ( نزد خداوند ) .\r\nاى خاندان يوسف بن يعقوب ( كه قاضى مذكور از آنهاست ) اهل بغداد فريب شما را خورده‌اند خداوند گروه شما را پراكنده كند و خداوند مرا بگذارد تا خوارى شما را در زمان همين وزير ( قاسم ) ببينم .\r\nپاسخ داور دادگر را آماده كنيد . همچنين پاسخ نكير و منكر .\r\nشما همه قربان ابو حازم ( قاضى كه از ابلاغ امان وزير خوددارى كرد ) باشيد كه او در تمام كارها معتدل و ميانه رو ( و عادل ) است .\r\n( بدر غلام متوكل و موفق و معتضد مرد خداپرست و سخى و بزرگوار بود ) .\r\n\r\nبيان امارت ابو العباس عبد اللّه بن ابراهيم در افريقا\r\nما در وقايع سنه دويست و شصت و دو نوشته بوديم كه ابراهيم بن احمد امير افريقا ولايت عهد خود را براى فرزندش ابو العباس عبد اللّه مقرر داشته و باز در سنه دويست و هشتاد و نه آن را تاييد و تاكيد نمود و خود در همان سال درگذشت . چون پدرش وفات يافت خود امير آن ديار شد . او اديب و دانا و شجاع و يكى از سواران نامدار جهان بود در فنون جنگ و لشكر كشى و تصرف در امور حزب دانا بود . او خردمند و عالم و قادر بر بحث و جدل و محاوره و تدريس بود .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nدر زمان او كار ابو عبد اللّه شيعى ( مؤسس دولت فاطمى ) بالا گرفت . او برادر خود احول ( چپ چشم ) را فرستاد برادرش احول نبود ولى لقب را داشت .\r\nزيرا اگر بيك چيز نگاه مىكرد و نظر خود را ادامه مىداد اندكى چشم خود را چپ مىكرد بدين سبب او را چپ چشم خواندند .\r\nاحول براى جنگ ابو عبد اللّه شيعى لشكر كشيد . چون او بر لشكر كشى او آگاه شد با عدهء بسيار بمقابله او شتاب كرد . ابو العباس در زمان پدر خود از پدر بسبب تندخوئى بسيار بيمناك بود . پدرش او را والى صقليه ( سيسيل ) نمود كه در آنجا چند شهر و دژ گشود . احول ( از طرف برادرش ابو العباس ) با ابو عبد اللّه شيعى در محل « كموشه » جنگ كرد ميان طرفين كشته بسيار افتاد و احول تن بگريز داد ولى باز در قبال سپاه ( غالب ) ايستاد و پايدارى كرد .\r\nچون ابو العباس بامارت رسيد براى عموم مردم تابع او بخش نامه صادر كرد كه به آنها وعده نيكى داد و همچنين غزا و جهاد . بوعدهء خود هم وفا كرد . او گروهى از علماء و دانشمندان را براى يارى و مشورت در هر كارى نزد خود خواند او شاعر بود از جملهء شعر او اين است كه دارو نوشيده بود :\r\n شربت الدواء على غربة * بعيدا عن الاهل و المنزل\r\nو كنت اذا ما شربت الدواء * اطيب با لمسك و المنزل\r\nو قد صار شربى بحار الدماء * و نقع العجاجة و القسطل \r\nيعنى : من در حال غربت و دورى از خانه و خانواده دارو نوشيدم .\r\nپيش از اين هر گاه دارو مىنوشيدم . مرا با مشك و عود معطر و خشنود مىكردند .\r\nدرياى خون اكنون نوش من است ( در جنگ ) همچنين گرد و غبار ( حاصل از لشگر كشى و جنگ ) .\r\nابو العباس آگاه شد كه فرزندش زيادة اللّه والى صقليه سرگرم عيش و نوش و دائم الخمر شده او را از آن ايالت عزل و محمد بن سرقوسى را بجاى او نصب نمود و فرزند خود را بزندان سپرد .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nچون شب چهار شنبه آخر ماه شعبان سنه دويست و نود رسيد ابو العباس كشته شد . سه تن از غلامان صقلبى ( سلاو ) او را كشتند و آن بر حسب توطئه فرزندش بود . سر او را هم بريدند و نزد ابو مضر فرزندش كه در زندان بود بردند او هم آن سه غلام را كشت و بدار آويخت و حال آنكه خود امر دستور قتل پدر را داده بود .\r\nمدت امارت ابو العباس يك سال و پنجاه و دو روز بود . او در شهر تونس مىزيست و در همان شهر هم كشته شد . او بسيار دادگر و مهربان بود . گروهى از دانشمندان را برگزيده بود كه در حفظ و اجراء عدالت او را يارى و راهنمائى كنند . از آنها مىخواست كه او را بر احوال و اوضاع مردم آگاه كنند تا از روى دانائى و بصيرت انصاف دهد .\r\nبقاضى و حاكم شرع شهر خود دستور داده بود كه اگر افتضا شود بر شخص خود او و تمام افراد خانوادهء حكم عدل بدهد و خوددارى از اجراى عدالت نكند همچنين نسبت بياران و بزرگان اتباع خويش . قاضى هم عمل كرد .\r\nچون او كشته شد ابو مضر فرزندش جانشين او شد كه ما شرح آن را در وقايع سنه دويست و نود بيان خواهيم كرد .\r\n\r\nبيان حوادث\r\nدر آن سال در نيمهء ماه رمضان عبد الواحد فرزند موفق كشته شد . چون مادرش حال او را جويا مىشد مىگفتند : او زنده است و در خانه المكتفى ( كاخ ) زيست مىكند چون مكتفى درگذشت و از فرزندش خبرى نرسيد دانست كه او كشته شده ماتم او را گرفت .\r\nدر آن سال ميان اسماعيل بن احمد و جستان ديلمى در طبرستان جنگى رخ داد كه جستان منهزم شد . در آن سال اسحاق فرغانى كه از اتباع بدر بود در صحرا قيام و طغيان و خليفه را عصيان نمود . مكتفى لشكرى براى جنگ او بفرماندهى ابو الاغر فرستاد پس از نبرد ابو الاغر گريخت و اسحاق پيروز شد وعده از سپاهيان\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nابو الاغر را كشت .\r\nدر آن سال خاقان مفلحى سوى شهر رى لشكر كشيد كه خود والى رى باشد .\r\nدر آن سال مردم در شهر حمص و بغداد نماز خوف خواندند و آن هنگام عصر بود كه يك تند باد وزيد و آن در تابستان بود كه بادى سرد از ناحيه شمال برخاست و هوا خنك شد به حدى كه مردم به آتش نيازمند شدند و لباده و جبه پوشيدند و سرما اندك اندك سخت و فزون گرديد تا آنكه آب يخ بست .\r\nدر آن سال جنگى ميان اسماعيل و محمد بن هارون در پيرامون شهر رى رخ داد كه محمد منهزم شد و بديلمان پناه برد . اسماعيل هم داخل شهر رى شد .\r\nدر آن سال آب رود دجله فزون گشت و پانزده گز بالا رفت .\r\nدر آن سال مكتفى بهلال بن بدر ( كه كشته شده ) خلعت داد . همچنين بياران پدرش و آن در ماه جمادى الاولى بود .\r\nيك تند باد سخت در بصره وزيد كه نخل خرما را از بيخ كند . يك محل از آن شهر هم فرو رفت و شش هزار تن در آن كشته شدند . در بغداد هم زمين لرزه واقع شد و در ماه رجب چندين بار زمين لرزيد و مردم در مسجد جامع براى دعا جمع شدند كه زمين لرزه پايان يافت .\r\nفضل بن عبد الملك بن عبد اللّه عباسى امير الحاج شد .\r\nابو حمزة بن محمد بن ابراهيم صوفى كه مانند سرى سقطى بود و يكى از اقران او بشمار مىآمد درگذشت .\r\n\r\nسنه دويست و نود\r\n\r\nبيان وقايع قرمطيان\r\nدر آن سال و در ماه ربيع الاخر طغج بن جف ( امير دمشق ) لشكرى براى جنگ قرمطيان بفرماندهى يك غلام بنام بشير فرستاد . قرمطى او را كشت و لشكر\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nرا منهزم نمود . پس از آن قرمطى شهر دمشق را محاصره كرد و سخت گرفت . اتباع طغج هم همه كشته شدند و عدهء كمى باقى ماندند و مردم نزديك بود هلاك شوند . گروهى از اهالى بغداد ( ساكن دمشق ) جمع شده بخليفه نوشتند و يارى خواستند خليفه هم وعده ارسال مدد داد . اهالى مصر هم آنها را يارى كردند . از طرف مصر بدر و چند تن از سالاران مصر رسيدند و با شيخ كه قائد و رئيس قرمطيان بود دم دروازه شهر جنگ كردند و يكى از سپاهيان مغربى او را هدف كرد و با پاشيدن نفط ( با آلت مخصوص نفط پاش ) او را آتش زد و سو . ( يكى از آلات جنگى آتش افروز مانند آب دزدك كه مزراق مىگفتند كه علم خاص در فنون جنگ داشت و كسانى كه آن را استعمال مىكردند نفاط - نفط پاش مىخواندند ) . پس از آتش زدن او عده بسيارى از قرمطيان كشته شدند . آن قرمطى ( سالار قرمطيان كه شيخ خوانده مىشد ) ادعا مىكرد اگر با دست خود بصف دشمنان اشاره كند آنها منهزم مىشوند .\r\nچون يحيى معروف بشيخ كشته شد و بسيارى از اتباع او به خاك و خون افتادند بقيه آنها گرد برادر بازمانده‌اش تجمع كردند او كه نامش حسين بود نام احمد و كنيه ابو العباس را براى خود برگزيد . مردم را بمتابعت خود دعوت كرد اغلب باديه‌نشينان باطاعت او شتاب كردند . او در روى خود يك خال داشت كه ادعا مىكرد علامت كرامت و معجزه است . مردم را سوى دمشق كشيد و اهالى دمشق ناگزير خراج به او دادند كه او بازگشت . پس از آن شهر حمص را قصد كرد و آن را گشود و بنام او بر سر منبرها خطبه خوانده شد . خود را مهدى امير المؤمنين خواند . پسر عم او عيسى بن مهدى كه عبد اللّه بن احمد بن محمد بن اسماعيل بود نزد او رفت و او عيسى را ولى عهد خود نمود و لقب « مدثر » به او داد و ادعا كرد مدثر كه در قرآن آمده لقب اوست ( پوشانيده شد ) . يكى از غلامان خود را مطوق ( طوق دار ) لقب داد و او را مأمور قتل مسلمين نمود . چون اهالى شهر « حمص » اطاعت كردند و دروازه شهر را به روى او گشودند ( از بيم جان خود - مؤلف ) او سوى شهر « حماة » و « معرة النعمان » و جاهاى ديگر رفت و مردم آن ديار و زنان و كودكان را كشت . پس از\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n« بعلبك » را قصد كرد تمام اهل آن شهر را بجز عدهء كم كشت پس از آن سوى « سلميه » لشكر كشيد اهالى با او صلح كردند و دروازه را گشودند و او به آنها امان داد و چون وارد شهر شد اول گروهى از بنى هاشم را كه در آنجا اقامت داشتند كشت پس از آن چهار پايان و كودكان را كه در مكتب سرگرم آموختن بودند كشت و بعد بزرگ‌سالان و تمام مردم اهل شهر را كشت و وقتى كه از آن شهر بيرون رفت يك چشم باز نماند . پس از آن پيرامون شهر را گرفت و تمام اهل قرى و قصبات را كشت و بعضى را هم اسير كرد ( زنان را ) . آنگاه در آن ديار بيم و رعب افكند و راهها را بست .\r\n\r\nيك داستان شگفت آور\r\nيك مرد مدعى پزشكى بنام ابو حسين ( كنيه او ) كه در محل « محول » طبابت مىكرد چنين حكايت نمود .\r\nزنى بعد از اينكه قرمطى خالدار را ببغداد بردند ( اسير كردند ) نزد من آمد و گفت : ميخواهم زخمى را كه در شانه دارم معالجه و درمان كنى . گفتم :\r\nصبر كن تا زنى كه معالجه زنان به عهده اوست برسد و زخمت را معاينه كند او بانتظار نشست ولى بسيار زار و محزون و دردناك بود . من علت زارى او را پرسيدم با گريه گفت : من پسرى داشتم كه غيبت كرده بود و مدت دورى او به طول كشيد .\r\nمن در طلب او همه جا را پيمودم و از شهر رقه بيرون رفتم تا بلشكرگاه قرمطى رسيدم و در آنجا جستجو كردم تا او را يافتم . حال خود و خواهران او و رنج خود را در جستجو به او نمودم . او گفت : اينها را بگذار بگو تا بدانم چه دين و آئينى دارى ؟ گفتم : آيا تو نمىدانى دين من چيست ! گفت : آنچه ما معتقد بوديم باطل بود و دين حق اين است كه امروز من آن را دارم . من تعجب كردم و او مرا ترك كرد و رفت . پس از آن قدرى نان براى من فرستاد . من هم آن را نپذيرفتم\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nتا آنكه دوباره آمد و طعام را براى من مرتب و آماده كرد . ناگاه مردى از ياران او رسيد و پرسيد ( خطاب به من ) آيا چيزى از كارهاى زنانه مىدانى ؟ من گفتم آرى .\r\nمرا همراه خود برد تا آنكه زنى در حال وضع حمل ديدم . من نزد او نشستم و او را يارى كردم و دلدارى دادم ولى او چيزى نمىگفت تا آنكه يك پسر زائيد من هم بچه را گرفتم و پيچيدم و كارهاى مادر و فرزند را به خوبى انجام دادم و با آن زن ملاطفت بسيار كردم تا آنكه شروع بگفتگو كرد ، من شرح حال و سبب غربت او را پرسيدم . گفت : من زنى هاشمى ( از بنى هاشم و از بنى العباس بايد باشد ) اين قوم پدرم و تمام افراد خانواده‌ام را سر بريدند و رئيس آنها مرا اسير كرد كه پنج روز نزد او ماندم بعد فرمان قتل مرا داد . چهار مرد از سالاران او در خواست كردند كه مرا به آنها ببخشد و نكشد او هم مرا به آن چهار فرمانده بخشيد .\r\nمن هم تسليم هر چهار نفر شدم به خدا نمىدانم اين فرزند از كدام يك از چهار مرد بوجود آمده . ناگاه مردى رسيد و آن زن هاشمى به من گفت : ولادت اين فرزند را به اين مرد تبريك و تهنيت بگو . من هم به او تهنيت گفتم . او به من يك پاره سيم ( بعنوان انعام ) داد . مرد ديگرى رسيد و باز آن زن به من گفت : به اين مرد هم تهنيت بگو و من گفتم و او هم پاره سيم به من داد سيمى نيز چنين و چهارمى به من هزار درهم داد .\r\nبا چهارمى عدهء سپاهى بود . من نزد آن زن يك شب ماندم و حكايت زندگانى و پريشانى خود را براى او گفتم و از او چاره خواستم . به من گفت : آن مردى كه آخر همه آمد و به تو هزار درهم داد قادر است كه ترا نجات بدهد . من آن روز را نزد او گذراندم تا آن مرد دوباره آمد من خود را بر پاى او انداختم و دست و پايش را بوسيدم و گفتم : مرا به محل شترهاى خود برسان و من اگر بخواهى باز براى پرستارى اين بانو خواهم آمد او غلامان خود را خواند و دستور داد مرا به محل خود برسانند . گفت : او را در آنجا آزاد بگذاريد و خود باز گرديد .\r\nغلامان با من مسافت ده فرسنگ راه را طى كردند ناگاه فرزندم بدنبال من\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nرسيد و شمشير خود را كشيد و يك ضربت به شانه من نواخت و غلامان مانع شدند و مرا به محل خود رساندند . همان محلى كه سالار آنها دستور داده بود مرا رها كردند و بازگشتند و من براى معالجه باينجا آمدم . باز آن زن حكايت را ادامه داد و گفت : چون امير قرمطيان را مغلوب و اسير كرد من ميان اسراء فرزند خود را سوار شتر ديدم كه زارى مىكرد . من در دل خود گفتم : خداوند از رنج تو نكاهد و ترا آزاد و خلاص نكند .\r\n( پايان داستان ) پس از آن مردم مصر و شام بمكتفى نوشتند و استغاثه كردند كه قرمطى كشت و زد و برد و ربود و ويران نمود . مكتفى دستور داد كه سپاهيان آماده شوند و خود از بغداد خارج شد و راه شام را گرفت و از طريق موصول گذشت و آن در ماه رمضان بود . اول ابو الاغر را با عدهء دو هزار سپاهى بطور مقدمه فرستاد و او در پيرامون حلب لشكر زد . قرمطى خالدار ( رئيس قرمطيان ) شبيخون زد و بسيارى از آنها را كشت . ابو الاغر با هزار سپاهى نجات يافت و به شهر حلب ورود نمود . آن واقعه در ماه رمضان بود . قرمطى بدروازهء حلب رسيد . ابو الاغر با عدهء كه همراه داشت با او نبرد كرد . اهالى شهر هم بدفاع برخاستند و قرمطى ناگزير بازگشت .\r\nمكتفى هم لشكر كشيد تا به شهر « رقه » رسيد لشكرها را پياپى فرستاد و كار سپاه را بمحمد بن سليمان كاتب سپرد .\r\nدر آن سال در ماه شوال ميان بدر مولاى ابن طولون و قرمطى خالدار جنگ رخ داد كه قرمطى منهزم شد و بسيارى از اتباع او كشته شدند هر كه نجات يافت راه صحرا را گرفت . مكتفى حسين بن حمدان را بدنبال آنها فرستاد همچنين سالاران ديگر را .\r\nدر آن سال فرزند بانو در بحرين بر قلعه قرمطيان هجوم برد و آن را گشود يكى از خويشان ابو سعيد جنابى هم با فرزند بانو جنگ كرد و مغلوب شد . او ( كه خويش جنابى بود ) وليعهد ابو سعيد و حاكم قطيف بود . پس از جنگ و گريز اتباع او\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nنعش وى را ميان كشتگان يافتند سرش را بريدند و نزد فرزند بانو در قطيف بردند كه او قطيف را گشوده بود .\r\n( توضيح آنكه قرمطى خالدار كه ابو شامه بمعنى خال معروف بود ادعا مىكرد از نسل اسماعيل بن جعفر الصادق بوده و از موجدين مذهب اسماعيل و خود صاحب الزمان و قائم و حجت و امام عصر است و قرمطيان همين عقيده را نسبت به او داشتند و او در فرمان و دستور خود بالقاب مذكوره تصريح كرده و بحث در اين موضوع مفصل است كه خارج از عهده ماست ) .\r\n\r\nبيان گرفتارى محمد بن هارون\r\nدر آن سال محمد بن ابراهيم اسير شد سبب اين بود كه مكتفى براى اسماعيل بن احمد سامانى فرمان ايالت رى را فرستاد كه هارون در آنجا بود . محمد رى را ترك كرد و راه قزوين را گرفت و از آنجا بزنجان رفت و باز بطبرستان برگشت .\r\nاسماعيل بن احمد « بارس » كبير را امير گرگان نمود و از او خواست كه محمد بن هارون را دستگير كند . بهر حال او را نزد امير ( اسماعيل ) ببرد چه با صلح و چه با جنگ گرفتارش كند و با غلبه او را حاضر نمايد . « بارس » با محمد مكاتبه و تعهد كرد كه كار او را نزد امير ( سامانى ) اصلاح كند محمد هم پذيرفت از « جستان » ديلمى بريد و جدا شد و راه بخارا را گرفت چون بمرو رسيد او را بند كردند و آن در ماه شعبان سنه دويست و نود بود . پس از آن او را سوى بخارا فرستادند او را سوار شتر كردند و در شهر بزندان سپردند كه پس از دو ماه در زندان مرد .\r\nشرح حال او اين بود كه در آغاز كار خياط بود كه اوباش و مفسدين را گرد خود جمع نمود و براهزنى مشغول شد كه طريق سرخس را مىبريد . پس از آن رافع بن هرثمه امان گرفت و به او پيوست تا آنكه عمرو بن ليث صفار منهزم شد او باسماعيل بن احمد سامانى امير ما وراء النهر ملحق شد . اسماعيل هم او را براى جنگ محمد بن زيد فرستاد چنان كه پيش از اين نوشتم خوافى شاعر او را در شعر خود ياد\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكرده كه مىگويد :\r\n كان ابن هارون خياطا له ابر * و راية سامها عشر بقيراط\r\nفاشل فى الارض يبغى الملك فى عصب * زط و نوب و اكراد و انباط\r\nانى ينال الثريا كف ملتزق * بالترب عن ذروة العلياء هباط\r\nصبرا اميرك اسماعيل منتقم * منه و من كل غدار و خياط\r\nرايت عيرا سما جهلا على اسد * يا عين و يحك ما اشقاك من شاطى \r\nيعنى : ابن هارون خياط و داراى سوزنها بود پرچمى هم داشت كه بهاى آن آن ده يك پشيزار ( قيراط وزن مسكوك است ) بود .\r\nاو در طلب ملك همراه چند گروه گشت و خراميد ، آن گروهها از « زط » ( قومى از هند و سند ) و نوب ( سپاهيان افريقا كه اهل نوبه باشند ) اكراد و انباط ( اهالى بين النهرين كه قبل از اسلام در آن سامان زيست ميكردند نه عرب بودند و نه عجم و مقصود اوباش هر قومى براى راهزنى گرد او تجمع كرده بودند ) .\r\nچگونه دست كسى بثريا ميرسد كه به خاك ( خوارى ) افتاده و از فراز مرتبت سرنگون شده باشد ؟\r\nصبر كن كه امير تو اسماعيل انتقام كش است كه از هر خائن و خياط انتقام مىگيرد .\r\nآيا ديده‌اى كه خر از روى نادانى بخواهد بر شير برترى يابد . اى ديده چقدر بدبخت و بدبين هستى ؟\r\n( شاط خشمناك شد ) .\r\n\r\nبيان حوادث\r\nدر آن سال و در ماه ربيع الاخر ، ابو العشائر احمد بن نصر خلعت پوشيد و بامارت طرسوس رسيد . مظفر بن حاج كه امير آن ديار بود بسبب شكايت مردم مرزنشين بر كنار شد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nدر آن سال با طاهر بن محمد بن عمرو بن ليث قراردادى منعقد شد كه ايالت فارس بمقاطعه به او واگذار شود . مكتفى هم پرچم آن ايالت را براى او برافراشت كه مال را بپايتخت حمل كند .\r\nدر آن سال و در ماه جمادى الاولى ابو سعيد خوارزمى فرمانده و سالار كه با امان پناهندهء خليفهء شده بود از طريق موصول گريخت . بعبد اللّه معروف بغلام نون كه مقيم تكريت بود نامه نوشت و ملاقات خواست چون يك ديگر را ملاقات كردند ابو سعيد او را فريب داد و كشت .\r\nپس از آن سوى شهر زور رفت و در آنجا با ابن ربيع كردى متحد شد كه بر خليفه تمرد كنند و داماد او هم شد .\r\nدر آن سال مكتفى خواست در شهر سامراء بنا برپا كند باتفاق صنعتگران سوى آن ديار رهسپار شد مخارج بنيان را برآورد كردند و با خود حمل نمود كه مال بسيار گران و فزون بود . مدت بنا و تعمير را طول دادند و اقامت او هم به طول كشيد وزير او را از ادامه كار منصرف كرد و ببغداد بازگشت .\r\nفضل بن عبد الملك بن عبد الواحد بن عبد اللّه بن عبيد اللّه بن عباس بن محمد بن على بن عبد اللّه بن عباس امير الحاج شد .\r\nمحمد بن على بن علوية بن عبد اللّه فقيه شافعى گرگانى درگذشت . او از على مزنى يار شافعى فقه را آموخته بود .\r\nعبد اللّه بن احمد بن حنبل در جمادى الاخره درگذشت ، او در سنه دويست و سيزده متولد شده بود .\r\n\r\nسنه دويست و نود و يك\r\n\r\nبيان وقايع قرمطيان و قتل خالدار\r\nپيش از اين نوشته بوديم كه مكتفى سوى « رقه » رفت و لشكرها را براى سركوبى خالدار ( صاحب الشامه ) فرستاد و كار سپاه را بمحمد بن سليمان واگذار\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nكرد كه او ريشه خالدار را بكند او هم با لشكرهاى خليفه رفت و ده ميل نرسيده به شهر « حماة » مقابله رخ داد و آن در ششم ماه محرم بود . قرمطى ( خالدار ) اتباع خود را براى جنگ پيش فرستاد و خود با عدهء بحفظ اموالى كه بدست آورده بود در لشكرگاه كوشيد و همانجا ماند . جنگ ميان قرمطيان و سپاه خليفه واقع شد و بر شدت خود افزود تا آنكه قرمطيان منهزم و زار گشته و گروهى از بزرگان و سالاران آنان گرفتار شدند كه عده آنها بسيار فزون بود . گريختگان در صحرا پراكنده شدند و اتباع خليفه آنها را دنبال كردند .\r\nچون خالدار ديد كه سپاه او مغلوب و متفرق و اسير شده برادر خود ابو الفضل را با مال بصحرا فرستاد كه در يك محل معين منتظر او باشد كه سوى او خواهد رفت . او خود با پسر عم خويش كه ملقب بمدثر ( پوشيده كه مدعى بود در قرآن آمده ) مطوق يار خود و يك غلام رومى يك رهنما برگزيدند و راه كوفه را گرفتند و صحرا را پيمودند تا آنكه به محل « داليه » از فرات رسيدند نيازمند توشه و عليق شدند . بعضى از اتباع خود را به محل « داليه » كه بنام ابن طوق معروف بود فرستاد تا طعام و عليق بخرد اهالى محل به او بد گمان شدند از او بازجوئى كردند او حال و وضع خويش را مكتوم كرد او را نزد بخشدار آن ديار بردند كه از طرف احمد بن كشمرد ( كج مرد ) منصوب شده بود او بازپرسى كرد و آن مرد خبر ورود خالدار را داد كه پشت يك تل پنهان شده و سه مرد هم همراه او مىباشند . بخشدار آنها را قصد و اسير كرد و نزد كشمرد فرستاد و او هم خالدار و ياران او را نزد مكتفى در « رقه » فرستاد لشكرها هم از دنبال كردن او در صحرا بازگشتند آن هم پس از اينكه كشتند و گرفتند .\r\nدر آن جنگ بيشتر از همه حسين بن حمدان دليرى و كوشش كرده بود محمد بن سليمان بخليفه نامه نوشت و او را ستود . همچنين بنى شيبان كه آنها سخت دليرى كردند و قرمطيان را شكست دادند و بسيار كشتند و اسير گرفتند .\r\nبحديكه جز يك عده كمى از آنها كسى نماند .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدر روز دوشنبه بيست و ششم ماه محرم خالدار را سوار « قالج » كه شتر دو كوهان باشد در حالى كه مدثر و مطوق هم بر دو شتر سوار شده بودند وارد بغداد كردند .\r\nمكتفى هم سپاه را گذاشت و خود با آنها سوى بغداد رفت كه همراه خالدار باشد .\r\nسپاه هم با محمد بن سليمان عقب ماند . پس از آن قرمطى را از شتر دو كوهانه پياده و بر فيل سوار كردند ولى ياران او بر شتر سوار بودند و بدان حال وارد بغداد شدند و پس از آن مكتفى دستور داد كه آنها را بزندان بسپارند . پس از رسيدن ببغداد قرمطيان را همه جا دنبال كرد تا ريشه آنها را بكند . گروهى از بزرگان و اعيان آنها را گرفت . دست و پاى آنها را مىبريد و گردن مىزد . خالدار و ياران او را از زندان خارج كرد .\r\nو دست و پاى آنان را بريد و گردنشان را زد . خالدار را قبل از كشتن دويست تازيانه زد و بعد دست و پايش را بريد و داغ كرد تا آنكه بىهوش شد آنگاه چوب را آتش زدند و دو پهلوى او را به آتش سوختند . او در آن حال گاهى چشم خود را مىبست و گاهى مىگشود آنگاه گردنش را زدند و مردم همه تكبير كردند .\r\nجسد او را بر پل بدار آويختند .\r\nمردى از طايفهء بنى « العليص » كه از بزرگان قرمطى بودند بنام اسماعيل بن نعمان وارد شد . او تنها كسى بود كه در جنگ قرمطيان نجات يافت و جز او كسى رها نشد . گروهى هم همراه او بودند . مكتفى با او مكاتبه كرد و به او و يارانش امان داد . او با عده صد و شصت تن از اتباع خود تسليم شد و نزد مكتفى رفت به او نيكى كرد و مال داد و به محل رحبة بن مالك بن طوق فرستاد كه تابع قاسم بن سيما باشد كه آن محل تيول او بود او وعده خود در آنجا اقامت كردند تا آنكه تصميم گرفتند كه بقاسم غدر و خيانت كنند . در روز عيد فطر در محل رحبه كه مردم سرگرم نماز بودند خواستند كه تصميم خود را به كار برند عدهء بسيارى از مردم هم با آنها متحد شدند كه قاسم آگاه شد . آنها را كشت وعده سالم ماندند و در شهر سماوه اقامت گزيدند تا آنكه نامه پليد « زكرويه » ( قرمطى ) به آنها رسيد . نوشته بود كه بر من\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nوحى نازل شده كه خالدار و برادرش معروف بشيخ كشته مىشوند ( چنان كه شدند ) امام او زنده است و قيام و ظهور خواهد كرد . ( مقصود امام عصر و منتظر ) .\r\n\r\nبيان حوادث\r\nدر آن سال قصبه حى ( صحيح آن جبى كه در طبرى و معجم البلدان آمده و آن در خوزستان است ) را سيل گرفت و بسيارى از خلق در آن غرق شدند .\r\nسيل مساحت سى فرسنگ را شست و انسان و حيوان و غله و كالا را برد .\r\nبسيارى از قريه‌ها ويران شد و عده هزار و دويست تن از روى آب گرفته شدند و نجات يافتند و ديگران كه بسيار بودند با آب رفتند و كسى نتوانست آنها را نجات دهد .\r\nدر آن سال مكتفى بمحمد بن سليمان لشكر نويس ( كه سپاه تحت فرمان او در آمده بود ) خلعت داد همچنين بسالاران و فرماندهان و آنها را سوى شام روانه كرد كه ممالك را از هارون بن خمارويه بگيرند زيرا او ناتوان شده بود و بسيارى از سالاران و دلير مردان خود را در جنگ قرمطى ( خالدار ) از دست داده بود .\r\nمحمد بن سليمان با سپاه خود از بغداد خارج شد و آن در ماه رجب بود . عده او ده هزار مرد نبرد بود . او با آن عده با شتاب راه را نورديد .\r\nدر آن سال تركان با عده غير قابل احصا بما وراء النهر هجوم بردند . در سپاه آنها هفتصد بارگاه بود كه فقط براى سالاران نصب مىشد ( اشاره بفزونى عدد ) اسماعيل بن احمد براى دفع آنها يك سپاه عظيم تجهيز و روانه كرد . بسيارى از داوطلبان ( مجاهدين ) به آنها پيوستند . آن سپاه تركان را قصد و غافل گير كرد .\r\nمسلمين شبيخون زدند و بسيار كشتند كه فزون از حصر وعد بود بقيه هم گريختند لشگرگاه آنها تاراج رفت و مسلمين بسلامت و با غنيمت باز گشتند .\r\nدر آن سال ده صليب از روم حمل شد كه با هر صليب ده هزار سپاهى بود از مرزها گذشتند و « حدث » را قصد كردند . زدند و كشتند و بردند و برده گرفتند و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nآتش افروختند و رفتند .\r\nدر آن سال مردى كه معروف بغلام زرافه بود از طرسوس خارج شد و بلاد روم را قصد كرد .\r\nشهر انطاكيه را گشود و آن شهر باندازهء شهر قسطنطينيه بزرگ بود . او شهر را با نبرد و ضرب شمشير فتح كرد و پنج هزار مرد را كشت و به همان اندازه اسير گرفت و پنج هزار گرفتار مسلمان را آزاد كرد و شصت ناو ( كشتى ) ربود و آنها را پر از غنايم و اموال و آرد و كالا و برده نمود . بهر مردى از سپاهيان هزار دينار رسيد . آن شهر در كنار دريا واقع شده . مسلمين از مژده آن فتح شادى كردند .\r\nفضل بن عبد الملك بن عبد اللّه بن عباس امير الحاج شد .\r\nدر آن سال قاسم بن عبد اللّه وزير خليفه در ماه ذى القعده وفات يافت . سن او سى و دو سال و هفت ماه و بيست و دو روز بود . ابن سيار درباره او گفت :\r\n امات ليحى فما ان حى * و افنى ليبقى فما ان بقى\r\nو مازال فى كل يوم يرى * امارة حتف و شيك وحى\r\nو ما زال يسلح من دبره * الى ان خرى النفس فيما خرى \r\nيعنى : او كشت كه زنده بماند ولى زنده نماند . ( بدر را كه سپهسالار بود كشت با خدعه و پيمان شكنى كشت ) . او نابود كرد كه باقى بماند ولى باقى نماند .\r\nهر روز هم علامت مرگ را نزديك مىديد .\r\n( ترجمه بيت آخر مخالف ادب است و براى امانت عين عبارت را نقل و از ترجمه آن كه بسيار زشت است خوددارى نموديم ) .\r\nدر آن سال ابو عبد اللّه بن ابراهيم بن سعيد بن عبد الرحمن « ماستواى » فقيه شهر نيشابور درگذشت . همچنين محمد بن محمد جزوعى قاضى موصول در بغداد وفات يافت .\r\nابو العباس احمد بن يحيى شيبانى نحوى كه عالم بعلم نحو كوفيان بود در بغداد جان سپرد .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nسنه دويست و نود و دو\r\n\r\nبيان غلبه مكتفى بر شام و مصر و پايان امارت طولونى\r\nدر ماه محرم آن سال محمد بن سليمان براى جنگ با هارون بن خمارويه بن احمد بن طولون بمرز مصر رسيد ( با سپاه ) .\r\nسبب اين بود كه چون محمد بن سليمان از مكتفى باز ماند و مكتفى از جنگ قرمطيان بازگشت و محمد بدنبال آنها كوشيد چون كار خود را پايان داد و خواست بعراق باز گردد نامه از بدر حمامى غلام ابن طولون به او رسيد همچنين نامه ديگر از فائق كه هر دو در دمشق بودند او را به تصرف بلاد دعوت كردند و وعده يارى و لشكر كشى دادند . چون وارد بغداد شد خبر نامه آن دو را بمكتفى داد و مكتفى او را عودت داد و سپاه و مال با او فرستاد . و نيز مكتفى « دميانه » غلام بازمار ( در طبرى يا زمان و بايد باز يار باشد ) را از راه دريا روانه كرد و دستور داد با كشتى از دريا وارد رود نيل شود و مانع ورود خواربار به آن ديار گردد كه بر مصريان سخت بگيرد و عرصه را تنگ كند او هم بدستور او عمل كرد .\r\nمحمد بن سليمان هم از طريق صحرا لشكر كشيد و بمصر نزديك شد و با سالاران و فرماندهان مكاتبه كرد . نخستين كسى كه دعوت او را اجابت كرد و سوى او رفت بدر حمامى كه سالار فرماندهان بود . اين كار باعث سستى و شكست و دلسردى سالاران مصر شد كه او رئيس آنها بود فرماندهان مصر هم يكى بعد از ديگرى تسليم شدند و امان گرفتند .\r\nچون هارون وضع را بدان گونه ديد براى جنگ با محمد بن سليمان لشكر كشيد و چند نبرد رخ داد .\r\nروزى ميان سپاهيان هارون اختلاف و ستيز رخ داد و از روى تعصب بجنگ\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nداخلى پرداختند . هارون براى آرام كردن آنها رفت يكى از مغربيان او را با زوبين دو كشت . چون او كشته شد عم او شيبان جانشين او گرديد و بسپاهيان مال داد و آنها مطيع شدند و تن بجنگ ( با محمد بن سليمان ) دادند . ناگاه نامه‌هاى بدر به آنها رسيد كه آنها را بتسليم و گرفتن امان دعوت مىكرد آنها هم قبول كردند . چون محمد بن سليمان ( بر تسليم سپاهيان ) آگاه شد وارد مصر گرديد شيبان هم از او امان خواست و او اجابت نمود او شبانه نزد محمد بن سليمان رفت و هيچ كس آگاه نشد . روز بعد خانه او را قصد كردند و او را نيافتند متحير گشتند . چون محمد وارد مصر شد گنجهاى طولون را قصد كرد و تمام اموال آنها را ( بنى طولون ) گرفت . خانوادهء طولون را هم گرفت كه عده آنها هفده مرد بود آنها را بند كرد و بزندان سپرد و اموال آنها را ربود و آن در ماه صفر بود .\r\nبمكتفى هم مژده فتح را داد . او دستور داد كه خانواده طولون را نزد خود فرستد و كسى از آنها را در مصر نگذارد اثرى از آنها در مصر و شام نگذارد . او هم همه را ببغداد فرستاد و خود هم راه بغداد را گرفت .\r\nايالت مصر بعيسى نوشرى واگذار شد در مصر مردى بنام « خلنجى » كه از سران سپاه خاندان طولون بود قيام كرد كه او از محمد بن سليمان جدا شد باز - مانده بود . خلنجى گروهى را همراه خود كرد و بعصيان پرداخت . عده او فزون گرديد و نوشرى از مقابله وى عاجز شد و باسكندريه پناه برد . ابراهيم خلنجى وارد مصر شد ( هنوز قاهره احداث نشده و پايتخت هم بنام مصر معروف ) نبود . نوشرى بمكتفى نوشت و خبر تمرد او را داد مكتفى هم بدر حمامى را ( با عده ) بمصر فرستاد و آن در ماه شوال بود .\r\n\r\nبيان حوادث\r\nدر آن سال در شهر بصره مردى گرفتار شد گفته شده قصد طغيان و قيام دارد .\r\nفرزندش هم با او گرفتار شد باضافه سى و نه تن كه همه را سوى بغداد روانه كردند\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو آنها سخت مىگريستند و استغاثه مىكردند و قسم ميخوردند كه برى هستند .\r\nمكتفى دستور داد آنها را بزندان بسپارند .\r\nدر آن سال « اندرونقس » رومى بر مرعش و اطراف آن هجوم برد . اهالى « مصيصه » و « طرسوس » شوريدند ( و آماده دفاع شدند ) . ابو الرجال بن ابى به كار با گروهى از مسلمين دچار شدند ( كشته شدند ) خليفه ابو العشائر را از مرزبانى بر كنار كرد و رستم بن بردو را مرزبان نمود ( والى حدود ) .\r\nدر آن سال بتوسط رستم ( مذكور ) فدا و مبادله اسراء انجام گرفت كه هزار و دويست تن از مسلمين آزاد شدند .\r\nفضل بن عبد الملك بن عبد اللّه بن عباس بن محمد امير الحاج شد .\r\nدر آن سال رود دجله طغيان كرد و آب آن به حد افراط فزون گرديد و خانه‌ها ويران شد و هر چه بنا در كنار رود در عراق بود منهدم شد .\r\nدر آن سال و در ماه « ايار » ( از ماه‌هاى رومى ) ستاره دنباله دار پديدار شد كه دم آن بسيار بزرگ و دراز و آن در برج جوزا بود .\r\nدر بغداد و در محل « باب الطاق » جانب شرقى در طريق مسگران يك آتش‌سوزى عظيم رخ داد كه هزار دكان در آن سوخت . انبارها و دكانهاى بازرگانى كه پر از كالا بود همه سوخت .\r\nابو مسلم ابراهيم بن عبد اللّه كجى كه كشى گفته مىشود ( صحيح كشى است نسبت بكش ) درگذشت .\r\nقاضى عبد الحميد بن عبد العزيز ابو حازم كه قاضى معتضد باللّه در بغداد و از داناترين و بهترين قضات بود وفات يافت .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nسنه دويست و نود و سه\r\n\r\nبيان آغاز امارت بنى حمدان در موصل و نبرد آنها با اكراد\r\nدر آن سال مكتفى باللّه موصل و پيرامون آن را بعبد اللّه ابو الهيجاء بن حمدان بن حمدون تغلبى عدوى ( از طايفه عدى بنى حمدان ) واگذار كرد .\r\nاو سوى محل امارت خود رفت و در ماه محرم وارد شد و روز بعد براى سان سپاه خارج شد . آنهايى كه با او آمده و آنانى كه در موصل بوده همه را سان ديد ناگاه فرياد از اهالى « نينوى » شنيده شد كه از اكراد « هذبانيه » بستوه آمده استغاثه مىكردند كه پيشواى اكراد محمد بن بلال بر شهر هجوم برده همه را غارت نمود و غنايم بسيار بود .\r\nابو الهيجاء در همان هنگام لشكر كشيد و از پل شرقى گذشت و باكراد در محل « معروبه » نزديك « خازر » رسيد . يكى از اتباع او بنام سيماى حمدانى كشته شد او هم سرپيچيد و بازگشت و بخليفه نوشت و مدد خواست پس از چند ماه مدد براى او رسيد . در آن هنگام سال دويست و نود و سه پايان يافت و نود و چهار آغاز شده بود .\r\nدر ماه ربيع الاول از سال مزبور با عدهء خود ( اكراد ) « هذيانيه » را قصد كرد .\r\nآنها با پنج هزار خانوار جمع شده بودند . چون ديدند كه او ( ابو الهيجاء ) آنها را دنبال مىكند و سخت مىكوشد سوى « بابه » كه درهء « جبل السلق » باشد رخت كشيدند و پناه بردند . آن دره يك تنگناى سخت در كوه بلند مشرف بر شهر زور بود .\r\nدر آنجا تحصن كردند .\r\nرئيس اكراد محمد بن بلال تاخت و بابن حمدان نزديك شد . از آنجا با ابن حمدان مكاتبه كرد كه در اطاعت او داخل شود و فرزندان خود را گروگان بدهد و خود فرمانبردار باشد و حاضر شود و تعهد كند پس از آن از غارت و فساد بپرهيزد\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nابن حمدان پذيرفت و محمد بازگشت كه با گروگان حاضر شود ( خدعه كرد ) چون نزد قوم خود رسيد آنها را وادار كرد كه با شتاب سوى آذربايجان بروند .\r\nاو با آن خدعه مىخواست ابن حمدان را از كوشش در طلب و دنبال كردن آنها باز دارد و خود با فرصت اتباع خويش را كوچ دهد و از تعقيب او در امان باشند .\r\nچون آمدن محمد نزد ابن حمدان بتاخير افتاد دانست كه او خدعه كرد فورا گروهى از اتباع خود را كه از جمله برادران خود سليمان و داود و سعيد و غير آنها از كسانى كه برادى و دليرى آنان اعتماد و اطمينان داشت برگزيد و سبكبار سوار شد و بدنبال اكراد تاخت . عدهء مددى كه خليفه فرستاده بود از متابعت او و دليرى تسامح كردند آنها را به حال خود گذاشت و خود با دليران برگزيده بدنبال اكراد شتاب كرد . به آنها رسيد در حالى كه شروع كرده بودند كه بر كوه قنديل بالا بروند ، گروهى از آنها را كشت و بقيه بقله كوه رسيدند و ابن حمدان آنها را ترك كرد و بازگشت . اكراد هم پس از آن راه آذربايجان را گرفتند و رفتند .\r\nابن حمدان خبر آنها و تسامح مدد را بخليفه و وزير نوشت . آنها هم دوباره فرستادند . ابن حمدان بموصل بازگشت و عدهء مرد دلير برگزيد و سوى « جبل السلق » كه محمد بن بلال با اكراد در آن پناه برده بودند لشكر كشيد . ابن حمدان بدره رفت . جاسوسان هم همراه او بودند مبادا كه دشمن كمين كرده باشد .\r\nاو پيشاپيش اتباع خود رفت و آنها همه بدنبال او ، يك مرد از آنها تخلف نكرد و عقب نماند ( بر خلاف مدد نحسين ) از كوه هم گذشتند و باكراد نزديك شدند ناگاه برف نازل شد و سرما سخت هجوم برد و خواربار و علف هم كم شد . ده روز به آن حال در قلل جبال لشكر زد . قيمت هر يك بار كاه بالغ بر سى درهم گرديد با وجود اين سختى او بردبارى كرد . چون كردان حال را بدان منوال ديدند محمد بن بلال و فرزندان و پيوستگان او ناگزير تسليم شده و پناه بردند .\r\nابن حمدان بر اكراد غالب شد و تمام چادرها و بار و بند و مال و منال و اهل\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nو عيال را گرفت همه از او امان خواستند و او هم به آنها امان داد و نگهدارى و يارى كرد و آنها را بملك خويش برگردانيد و اسراء را آزاد كرد و اموال را پس داد و نيكى كرد فقط يك مرد از آنها را كشت و او قاتل سيماى حمدانى بود محمد بن بلال با امان وارد موصل شد و در آنجا اقامت گزيد .\r\nاكراد حميديه و اهالى كوه « داسن » پياپى با امان رسيدند و نزد او زيست كردند .\r\n\r\nبيان پيروزى بر خلنجى\r\nدر ماه صفر آن سال لشكر مكتفى به اطراف مصر رسيد . احمد بن كيغلغ با گروهى از سالاران پيش رفت .\r\nخلنجى بمقابله آنها شتاب كرد و نزديك « عريش » جنگ واقع شد و با بدترين و شرم آورترين وضعى از حمله خلنجى منهزم شدند .\r\nپس از آن شكست گروهى از سالاران بغداد براى جنگ مصر برگزيده شدند يكى از آنها ابراهيم بن كيغلغ بود . سالاران در ماه ربيع الاول شوى مصر لشكر كشيدند . پس از آن پياپى خبر رسيد كه خلنجى بسيار نيرومند مىباشد .\r\nمكتفى شخصا به محل « باب الشماسيه » رفت كه بمصر برود و آن در ماه رجب بود .\r\nناگاه از فاتك ( فرمانده مقيم مصر ) بتاريخ شعبان نامه رسيد كه من ( فاتك ) با بقيهء سالاران بجنگ خلنجى بازگشتيم ( پس از شكست ) و چندين بار نبرد كرديم و عدهء بسيارى كشته شد و در آخرين جنگ بيشتر سپاهيان خلنجى كشته شدند و بقيه گريختند . بر آنها پيروز شديم و لشكرگاه آنها را تاراج نموديم . خود خلنجى تن بفرار داد و به شهر « فسطاط مصر » پناه برد و در آنجا پنهان شد . ما وارد شهر شديم مردم محل اختفاء خلنجى را بما نشان داد و ما او را اسير كرديم . همچنين ديگر كسان از اتباع او كه همه را گرفتيم و بزندان سپرديم .\r\nمكتفى بازگشت و در بغداد مستقر گرديد و گنجها را كه با خود حمل كرده\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبود كه در آن زمان بتكريت رسيده بود ، باز گردانيد .\r\nفاتك خلنجى را سوى بغداد فرستاد او در ماه رمضان وارد شد همچنين ياران او كه همه را بزندان سپردند .\r\n\r\nبيان كار قرمطيان\r\nدر آن سال زكرويه بن مهرويه پس از قتل خالدار مردى را كه آموزگار كودكان محل « زابوقه » و نامش عبد اللّه بن سعيد و كنيه او ابو غانم بود بعد خود را نصر ناميد به « فلوجه » ( شهرى در فرات اعلى ) فرستاد .\r\nگفته شده كسى كه فرستاده شده خود « زكرويه » بود . او در قبايل عرب گشت و تبليغ كرد و نزد قبيلهء كلب و ديگر رفت هيچ كس عقيده و مذهب او را قبول نكرد مگر مردى از بنى زياد بنام مقدام بن مكيال . بعضى از طوايف اصبغى را كه منتسب بفاطميان بودند فريب داد و اوباش را گرد خود جمع و شام را قصد كرد .\r\nدر آن زمان والى دمشق و اردن احمد بن كيغلغ بود ولى خود او در مصر سرگرم جنگ خلنجى بود . عبد اللّه بن سعيد ( معلم و مبلغ مذكور ) غيبت والى را مغتنم شمرد .\r\nسوى محل بصرى و اذرعات و بثنيه عدهء خود را كشيد . با مردم آن نواحى نبرد كرد و به آنها امان داد . چون تسليم شدند او ( خيانت كرد ) مردان جنگى را كشت و زن و فرزند آنان را اسير و برده كرد و تمام اموال آنها را ربود .\r\nپس از آن سوى دمشق لشكر كشيد جانشين فرزند كيغلغ كه صالح بن فضل بود بجنگ آنها كمر بست . قرمطيان لشكرش را منهزم كردند و سخت كشتند سپس امان دادند و خيانت كردند و صالح را كشتند و لشكرش را نابود كردند و بسوى دمشق رفتند كه اهالى بدفاع پرداختند .\r\nطبريه را قصد كردند و عدهء از سپاهيان دمشق به آنها پيوستند زيرا فريب عبد اللّه مذكور را خورده بودند . پس از آن يوسف بن ابراهيم بن بغا مردى كه جانشين احمد بن كيغلغ و اردن به او سپرده شده بود با آنها جنگ كرد . او را شكست\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nداده منهزم نمودند . بعد به او امان دادند و خيانت كرده كشتند و شهر « طبريه » را غارت ( در طبرى شهر اردن آمده ) و زنان را اسير كردند و بسيارى از مردان را به خاك و خون نشاندند .\r\nخليفه ( براى كندن ريشه آنان ) حسين بن حمدان را با گروهى از سالاران ( و سپاه ) بجنگ آنان فرستاد كه داخل دمشق شدند و چون قرمطيان بر لشكر كشى آنان آگاه شدند سوى شهر سماوه ( در كنار فرات اوسط و مسافت تا شام و اردن بسيار است ) بازگشتند . حسين بن حمدان هم آنها را تا سماوه دنبال كرد . آنها هم هر جا كه مىرسيدند آب را آلوده يا چاهها را پر مىكردند ( مبادا دشمن آنها بهره‌مند شود ) تا آنكه ( قرمطيان ) به محل دو آب رسيدند كه يكى « دمعانه » و ديگرى « حباله » ناميده مىشد . ابن حمدان نتوانست بلشكركشى خود ادامه دهد زيرا آب در راه نبود ناگزير سوى « رحبه » بازگشت . قرمطيان سوى شهر هيث ( در فرات اعلى ) روانه شدند و اهالى را غافلگير نمودند .\r\nهر چه در خارج شهر بودند ربود و مردم در شهر تحصن كرده و دروازها را بستند . به آنها دست نيافتند زيرا ديوار و حصار شهر محكم و استوار بود . سه هزار چهار پا گندم بار كردند و دويست تن از اهالى شهر را كشتند و مال و كالا ربودند و سوى دو آب ( مذكور ) بازگشتند . مكتفى خبر واقعه را شنيد محمد بن اسحاق بن كنداج را بتعقيب آنها فرستاد آنها هم براى مقابله او نماندند محمد هم ( با عده ) آنها را دنبال كرد ديد كه آبها را آلوده و چاهها را پر كرده بودند .\r\nاز بغداد براى او آب و خواربار بسيار فرستاده شد او هم نامه بابن حمدان نوشت كه آنها را دنبال كند تا ( محمد و او هر دو ) بتعقيب قرمطيان بكوشند . او ( ابن حمدان ) مبادرت كرد چون كلبىها ( از قبيلهء كلب ) آمدن سپاه را احساس كردند بر نصر ( رئيس قرمطيان ) شوريدند و سرش را بريدند و نزد مكتفى بردند كه بدان كار تقرب يابند كسى كه سرش را بريد ذئب بن قائم بود و چون نزد مكتفى رفت پاداش آن كار را عفو عمومى خواست كه بقوم او آسيب نرسانند . مكتفى هم از آن\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nقوم عفو نمود .\r\nپس از آن قرمطيان با يك ديگر جنگ كردند و خون ميان آنها روان گرديد .\r\nيك طايفه از آنها كه نبرد را نپسنديد سوى بنى اسد در عين التمر ( نزديك كربلا ) رخت بستند و از خليفه پوزش خواستند و او از آنها عفو كرد . بقيه آنها در همان محل دو آب ماندند كه آنها بدين خود ايمان داشتند .\r\nخليفه بابن حمدان نوشت كه ريشه آنان را بركند . در آن هنگام زكرويه - بن مهرويه ( رئيس كل قرمطيان ) يك داعى و مبلغ بنام قاسم بن احمد كه كنيه او ابو محمد بود نزد آنها فرستاد و گفت : كار ذئب ( سر بريدن رئيس آنها ) خروج از دين و آئين بوده . خروج و قيام دينداران ( قرمطيان كه معتقد بظهور امام ) نزديك شده و چهل هزار تن از اهالى كوفه بيعت كرده‌اند و وعده قيام آنها همانا كه در قرآن در وعده موسى و فرعون آمده است كه  مَوْعِدُكُمْ يَوْمُ الزِّينَةِ وَ أَنْ يُحْشَرَ النَّاسُ ضُحًى  يعنى وعده ( قيام ) شما روز آرايش ( روز عيد يا آدينه ) است كه مردم پيش از نيم روز اجتماع كنند و آماده باشند .\r\nو نيز ( زكرويه ) به آنها دستور داد كه كار خود را پنهان بدارند و بروند تا روز عيد قربان ( ذى الحجه ) سنه دويست و نود و سه كه از دخول بكوفه مانعى نخواهند يافت آنگاه خود او در آنجا ظاهر خواهد شد كه و بوعدهء خود وفا خواهد كرد قاسم بن احمد را هم همراه خود بيارند .\r\nآنها بدستور او عمل كردند و بدروازهء كوفه رسيدند كه مردم از مصلى ( محل نماز ) بر مىكشتند در آن هنگام اسحاق بن عمران والى كوفه بود هشتصد سوار كامل السلاح با زره و آلات جنگ ( از قرمطيان ) بچادر قاسم بن احمد احاطه كرده بودند و مىگفتند : اين يادگار پيغمبر است و فرياد مىزدند : انتقام خون حسين كه مقصود آنها حسين بن زكرويه كه در بغداد بدار آويخته شد . شعار آنها هم اين بود . يا احمد يا محمد . مقصود دو فرزند زكرويه كه كشته شده بودند .\r\nآنگاه پرچمهاى سفيد را برافراشتند و خواستند اوباش را با خود همراه كنند\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nولى هيچ كس با آنها همراهى نكرد بر مردم حمله كردند و بيست تن كشتند . مردم در كوفه اذان گفتند و اسلحه را برداشتند و اسحاق ( والى كوفه ) مبادرت بجنگ كرد كه ناگاه صد سوار از قرمطيان وارد شهر كوفه شدند ولى آنها را بيرون راندند اسحاق هم آماده شد و تا هنگام عصر با آنها جنگ كرد . آنها سوى قادسيه رانده شدند . عدهء از طالبيان ( آل ابى طالب ) با اسحاق همراهى كردند .\r\nاسحاق بخليفه نامه نوشت و مدد خواست خليفه هم گروهى از سالاران خود را به يارى او فرستاد كه وصيف بن صوار تكين ترك يكى از آنها بود . همچنين موسى بن بغا و بشر خادم افشين و رائق خزرى غلام امير المؤمنين و گروهى ديگر از غلامان « حجريه » كه همه در نيمه ذى الحجه رسيدند و در نزديكى قادسيه در محل « صوان » لشكر زدند كه با زكرويه مقابله به عمل آيد .\r\nقرمطيان هم زكرويه را از درون يك چاه ( خشك ) بيرون آوردند كه در آنجا سالهاى بسيار پنهان شده بود . بر آن چاه يك در آهنين بسيار محكم و متين نصب كرده بود . زكرويه را كه تعقيب مىكردند در آن چاه مخفى مىشد و يك تنور ساخته بودند كه بر در آن چاه نصب مىشد و يك زن مشغول پختن نان مىشد ( منفذ تنفس هم داشت ) . گاهى هم پشت در خانه و در جنب آن يك در ديگرى بحجره ديگرى كار گذاشته شده كه چون در خانه باز شود بالطبع لنگه در ديگر را مىپوشاند و كسانى كه او را تعقيب مىكردند متوجه نمىشدند كه در ديگرى بوده و او در همان حجره مخفى مىشد .\r\nچون او را آزاد كردند بر سر و دست برداشتند و او را ولى اللّه لقب دادند .\r\nهمين كه ديده آنها بر او افتاد سجده كردند . گروهى از ياران و داعيان و مبلغين او حاضر شدند . او به آنها گفت : قاسم بن احمد بزرگترين كسى مىباشد و او شما را بدين خود برگردانيد پس بايد امر او را اطاعت كنيد و اگر فرمانبردار باشيد بآرزوى خود خواهيد رسيد . آنگاه چند رمزى از آيات قران براى آنها خواند و كسانى كه كفر در دلشان رسوخ و نفوذ يافته بود .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nباور كردند و مطمئن شدند كه غالب و فاتح خواهند شد . او ( زكرويه ) با آنها رفت ( آنها را سوق داد ) در حالى كه براى خود يك پرده و حجاب قرار داده بود و آنها او را سيد ( خواجه - آقا ) مىگفتند و او نمايان نمىشد و قاسم كارها را اداره مىكرد . به آنها اطلاع داد كه اهالى سواد ( عراق - پيرامون شهرها ) همه با شما همراه هستند و قيام خواهند كرد . در محل « سقى الفرات » چند روزى اقامت كرد و جز عده پانصد تن از اهالى سواد ( قرى و قصبات عراق ) كسى به آنها ملحق نشد . پس از آن سپاهيان مذكور كه از طرف خليفه تجهيز شده بودند به او رسيدند .\r\nزكرويه در محل صوان با آنها مقابله كرد و جنگى سخت رخ داد كه در اول روز قرمطيان گريختند ولى زكرويه كمين گذاشته بود كه اتباع خليفه چون گريختگان را دنبال كردند كمين از پشت آنها را تعقيب كرد و شمشير را به كار برد و قرمطيان گريخته باز گشتند و آنها را بهر نحوى كه خواستند كشتند و لشكر گاه را تاراج كردند و كسى از سپاه خليفه نجات نيافت مگر سوارى كه اسب تند رو داشت .\r\nيا كسى كه ميان كشتگان سخت مجروح افتاده بود و بقيه با وضع زشت و شرم - آور تن بفرار و عار دادند . از جمله غنايمى كه بدست قرمطيان افتاد سيصد شتر جمازه و پانصد استر ( قاطر ) حامل مال و سلاح بود . از اتباع خليفه هزار و پانصد تن غير از غلامان كشته شدند و قرمطيان بواسطه سلاح و مال بسيار توانگر و نيرومند شدند چون خبر واقعهء ببغداد رسيد خليفه و مردم آن را يك فاجعهء عظيمى دانستند .\r\nخليفه براى جنگ قرمطيان محمد بن اسحاق بن كنداج را برگزيد و اعراب بنى شيبان را تحت فرمان او قرار داد كه عده آنها دو هزار مرد جنگى بود عطا و حقوق به آنها داد . زكرويه از آن محل بسبب عفونت كشتگان سوى نهر « مثنيه » رهسپار شد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nبيان حوادث\r\nدر ماه ربيع الاخر سالارى از اتباع طاهر بن محمد بن عمرو بن ليث وارد بغداد شد كه پناهنده شود . او ابو قابوس بود علت اين بود كه طاهر سرگرم عيش و نوش و شكار شده بود . روزى سوى سيستان رهسپار شد كه در آن جا بگردش و تفريح و شكار بپردازد .\r\nليث بن على بن ليث در پارس ( موقع را مغتنم شمرده ) بر كارها غلبه و استيلا كرد همچنين سبكرى كه غلام عمرو بن ليث بود ميان آن دو و اين سالار ( پناهنده ) اختلاف رخ داد او هر دو را ترك كرد و ببغداد پناه برد . خليفه به او خلعت داد و گرامى داشت .\r\nطاهر بن محمد ( بخليفه ) نوشت كه سالار مزبور خراج را استيفا كرده و اموال را برداشته و نزد شما آمده يا او را عودت دهيد يا اموالى را كه ربوده به حساب قرار دادى كه داريم محسوب نمائيد . ( مالياتى كه بايد طاهر بخليفه بپردازد ) .\r\nخليفه به او پاسخ نداد .\r\nدر آن سال داعى و مبلغ قرمطيان بيمن و شهر صنعاء رفت و با مردم شهر نبرد كرد و بر آنها غلبه يافت و همه را كشت جز يك عده كم . بر ديگر شهرها هم چيره شد . پس از آن مردم شهر « صنعا » و ديگران جمع شدند و با آن داعى مدعى نبرد كردند و او را شكست دادند . او منهزم شد و به يكى از نواحى يمن پناه برد . خبر بخليفه رسيد او بمظفر بن حاج خلعت داد و يمن را به او واگذار كرد و بجنگ قرمطى فرستاد . او بيمن رفت و در آنجا زيست تا درگذشت .\r\nدر آن سال روميان بر « قورس » از توابع حلب هجوم بردند . اهالى با آنها نبرد كردند و ( مردم پس ) از دادن كشته‌هاى بسيار تن بفرار دادند و روميان پيروز شده داخل « قورس » شدند و رؤساء بنى تميم را كشتند و مساجد را آتش زدند و غارت كردند و هر كه زنده مانده بود با خود بردند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nدر آن سال اسماعيل بن احمد سامانى پادشاه ما وراء النهر چندين بلد از كشور ترك را گشود . همچنين ديلمان را ( چون مازندران را گرفته بود ) .\r\nمحمد بن عبد الملك هاشمى امير الحاج شد .\r\nدر آن سال نصر بن احمد حافظ در ماه رمضان وفات يافت . همچنين ابو العباس عبد اللّه بن محمد شاشى شاعر و كاتب ( نويسنده ) انبارى .\r\n\r\nسنه دويست و نود و چهار\r\n\r\nبيان وقايع و اخبار قرمطيان و غارت حجاج\r\nدر ماه محرم اين سال زكرويه از محل « مثنيه » به قصد حجاج ( غارت حجاج ) رفت و به محل « سلمان » رسيد و در همانجا منتظر كاروان حج شد . قافله نخستين در هفتم ماه محرم به محل « واقصة » رسيد اهالى محل بافراد قافله خبر دادند كه دشمن در انتظار آنهاست و قرمطيان نزديك مىباشند قافله فوراً در همان ساعت ورود ارتحال نمود و قرامطه رسيدند و ديدند كسى نمانده اهالى « واقصة » را متهم كردند كه آنها بحجاج خبر داده‌اند « زكرويه » دستور داد كه حشم آنها را بكشند و گياه را بسوزانند و خواست مردم را بكشد كه در قلعه تحصن نمودند و او آنها را سخت محاصره كرد . چند روزى بر محاصره گذشت و بعد صرف نظر كرد و سوى « زبالة » لشكر كشيد و در عرض راه طايفهء از بنى اسد را غارت كرد .\r\nدر آن هنگام سپاهيان بغداد به محل « طف » رسيدند و مطلع شدند كه « زكرويه » از محل سلمان رفته . آنها هم منصرف شدند ولى علان بن كشمرد ( كش - مرد فارسى ) با عده سوار سبك بار راه را گرفت و به محل « واقصه » رسيد كه قافله نخستين از آنجا گذشته بود .\r\nزكرويه قرمطى هم تا « عقبه شيطان » رفت و در آنجا قافله خراسان در حال مراجعت از مكه دچار وى گرديد كه زكرويه با آنها سخت نبرد كرد و چون ديد\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nكه آنها دليرى و پايدارى مىكنند پرسيد آيا ميان شما نماينده دولت و كسى از دولتيان هست گفتند : نه هرگز .\r\nگفت : من با شما كارى ندارم . آنها مطمئن شدند و راه خود را گرفتند چون آنها به راه افتادند آنها را غافلگير كرد و سخت حمله نمود و همه را تا آخر كس كشت .\r\nفقط چند تن گريختند . زنان را هم هر كه در خور تمتع بود بردند و سايرين را كشتند . بعضى از گريختگان بعلان بن كشمرد رسيدند و به او خبر فاجعه را دادند و گفتند ميان تو و آنها مسافت كمى مانده و اگر افراد قبيله ترا ببينند دلگرم و قومى مىشوند و بر دفاع مىافزايند ( ولى همه كشته شده بودند و گريختگان نمىدانستند ) .\r\nگفتند : اللّه اللّه در حفظ جان حجاج . علان بن كشمرد گفت : من سپاهيان دولت را دچار نخواهم كرد .\r\nخود و اتباع او باز گشتند . هر كه زنده مانده بود از آن قافله بكاروان سيم حج نوشت كه قرمطيان نزديك هستند و بايد از آنها حذر كنند و از راه منحرف شوند و طريق واسط را گيرند يا سوى بصره روند يا به محل « فيد » باز گردند و بمدينه بروند آنها نصيحت گريختگان را نپذيرفتند و بسير و سفر خود ادامه دادند و منتظر نشدند كه سپاهيان دولت هم برسد . قرمطيان هم پس از غارت قافله سوى عقبه رهسپار شدند و در عرض راه چاهها را پر كردند و آبها را با انداختن مردار آلوده و ناگوار نمودند . هر چه توانستند خاك و ريك و سنگ و مردار در چاههاى « واقصه » و « ثعلبيه » و « عقبه » انداختند و زكرويه در محل « هبير » بانتظار غارت كاروان سيم حج اقامت گزيد . قافله حج هم رسيد و با زكرويه مقابله كرد و پس از جنگ سخت از شدت تشنگى تسليم شد او هم فرمان داد كه همه را از دم شمشير بگذرانند .\r\nكشتگان را هم مانند كوه و تل بر يك ديگر انباشت . عدهء هم گريخته بودند او كسى بدنبال آنها فرستاد و امان داد چون باز گشتند همه را كشتند در ميان\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nمقتولين مبارك قمى و فرزندش ابو العشائر بن حمدان بودند .\r\nزنان قرمطى آب در مشك بر مىداشتند و ميان مجروحين مىگشتند ( و تظاهر - به يارى مىكردند ) هر كه زنده مانده از آنها آب مىخواست او را مىكشتند .\r\nگويند : عده مقتولين بالغ بر بيست هزار تن گرديد . كسى نجات نيافت مگر مجروحى كه ميان كشتگان افتاده و كسى متوجه زنده بودنش نشده بود يا كسى كه هنگام غارت قرمطيان و سرگرم بودن آنان بتاراج گريخته بود ولى بيشتر آن گريختگان مردند بعضى از افراد را هم بعنوان برده زنده نگهداشتند آنچه از آن كاروان ربوده شد بالغ بر دو هزار هزار دينار ( زر ) ( دو مليون ) بود .\r\nاز جمله اموال غارت شده كالا و مال طولونىها ( امراء مصر ) بود زيرا آنها كه تصميم گرفته بودند ببغداد نقل مكان كنند اموال خود را شمش زر و سيم نمودند و در پالانها و رحلهاى شتران نهادند و زر و زيور و گوهر خود را در خفا به مكه فرستادند و همه در همان كاروان غارت شده ربوده شد .\r\nزكرويه جاسوس و ديدبان به همه جا فرستاد مبادا سپاه خليفه او را غافلگير كند كه آن سپاه در قادسيه لشكر زده بود . در محل « فيد » هم به حال انتظار قرمطيان بودند ( سپاه خليفه ) كه آيا آنها بر كاروان حج غلبه يافتند يا نه .\r\nميان آنها ( سپاهيان ) جمعى بازرگان و صاحب كالا و مال بودند بانتظار رسيدن قافله در « فيد » نشسته بودند . چون خبر غارت كاروان به آنها رسيد باز ماندند تا سپاه خليفه برسد ( و اموال آنها را از قرمطيان بگيرد ) .\r\nزكرويه باز راه را گرفت و چاهها را پر كرد و آبها را آلوده نمود تا نزديك « فيد » . اهالى فيد تحصن كردند . زكرويه به آنها پيغام داد كه از تحصن خارج شوند و در امان باشند . آنها نپذيرفتند .\r\nآنها را تهديد كرد كه همه را خواهد كشت و غارت خواهد كرد . آنها بر خوددارى و ثبات خود افزودند . از آنجا سوى محل « ساج » و بعد از آن به محل جعفر ابو موسى رفت .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nبيان قتل زكرويه لعنت خدا بر او\r\nچون زكرويه نسبت بحجاج آن كار را كرد بر خليفه سخت رنج رفت همچنين بر ساير مسلمين . مكتفى لشكرها را تجهيز كرد و در اول ماه ربيع الاول و صيف بن صوار تكين ( شايد در اصل سوار بود كه معرب و با ص آمده ولى تكين واژه تركى مىباشد ) با گروهى از سالاران و سپاهيان بجنگ قرمطيان فرستاد . آنها ( سپاهيان ) از طريق « خفان » رهسپار شدند .\r\nزكرويه و اتباع او در هشتم ماه ربيع الاول با آنها مقابله كرد و جنگى سخت رخ داد و بعد شب فرا رسيد و ناگزير دست از كارزار كشيدند و شب را با نگهبانى و احتياط بپايان رسانيدند .\r\nبامدادان بنبرد مبادرت كردند . كشتار عظيمى در قرمطيان رخ داد و سپاهيان خليفه بدشمن خدا ( زكرويه ) رسيدند يكى از سپاهيان او را با شمشير زد . ضربت در حين فرار بر سر او نواخته شد .\r\nسپاهى هم او را اسير كرد . ياران و جانشين و خويشان و فرزند و منشى و همسر او را هم اسير كردند و سپاه لشكرگاه را گرفت .\r\nزكرويه پنج روز زنده مانده و بعد هلاك شد . مردهء او را نزد خليفه ببغداد فرستادند و گروهى از گريختگان تابع او سوى شام گريختند كه حسين بن حمدان همه را كشت . زنان و كودكان را هم گرفتند . سر زكرويه را هم بخراسان فرستادند تا مردم آن سامان بدانند كه او كشته شده و از سفر حج خوددارى نكنند .\r\nاعراب دو مرد را اسير كردند يكى حداد و ديگرى منتقم ناميده مىشدند كه شخص اخير برادر زن زكرويه بود .\r\nآن دو مرد براى تبليغ نزد اعراب رفته بودند كه آنها را بشورانند . چون آنها را اسير كردند ببغداد فرستادند خليفه قرمطيان را در عراق سخت تعقيب كرد بعضى را كشت و برخى را بزندان سپرد و عده هم در زندان مردند .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nبيان حوادث\r\nدر آن سال ابن كيغلغ از طرسوس لشكر كشيد و روميان را قصد كرد . چهار هزار اسير و برده از آنها گرفت . چهار پا و كالا هم آورد . يكى از سالاران بزرگ روم امان خواست به او دادند و او اسلام را پذيرفت .\r\nباز هم ابن كيغلغ براى غزا لشكر كشيد و به محل « شكند » رسيد و خداوند فتح را نصيب او نمود و سوى « ليس » رفت و آن را گشود و پنجاه هزار سر غنيمت برد ( معلوم نيست چه نوع سر بوده ) كشتار عظيمى بروميان رسيد و لشكر او بسلامت باز گشت .\r\n« اندرونقس » بطريق ( امير بزرگ ) با مكتفى مكاتبه كرد و از او امان خواست .\r\nاو مرزبان كل مرزهاى روم بود . هر چه خواست مكتفى به او داد . او با عده و سلاح تسليم شد و دويست اسير مسلمان هم همراه خود آورد و آزاد كرد .\r\nدر آن هنگام پادشاه روم كسى را ( باعده ) فرستاده بود كه از را بگيرد و او كه قصد تسليم داشت بمسلمين خبر داد مسلمين هجوم بردند و نمايندگان پادشاه روم را كشتند و لشكرگاه را غارت كردند و هر چه بود بيغما بردند . روميان تصميم گرفتند كه بجنگ « اندرونقس » بپردازند . لشكرى از مسلمين براى يارى او رفتند و تا « قونيه » رسيدند روميان ( چون قوه را ديدند ) از جنگ او منصرف شده باز گشتند .\r\nگروهى از مسلمين نزد « اندرونقس » رفتند كه او در قلعه خود اقامت داشت خانواده و مال و اندوخته او در آن قلعه بود . او مال و عيال خود را برداشت و با مسلمين رهسپار بغداد شد . مسلمين هم « قونيه » را ويران كردند .\r\nپادشاه روم بمكتفى نامه نوشت و در خواست فدا و مبادله اسرا كرد .\r\nدر آن سال مردى در شام قيام و ادعا كرد كه او سفيانى است ( وعدهء قيام\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nسفيانى معروف است ) او را گرفتند و ببغداد فرستادند . گفته شد او ديوانه است .\r\nدر آن سال جنگى ميان حسين بن حمدان و اعراب بنى كلب و طيئ و يمن و اسد و ديگران رخ داد .\r\nدر آن سال اعراب طى وصيف بن صوار تكين را مدت سه روز محاصره كردند او بجنگ آنها كمر بست و عدهء را كشت اعراب منهزم شدند و او با سپاه خود رهسپار شد .\r\nفضل بن عبد اللّه هاشمى امير الحاج شد .\r\nصالح بن محمد حافظ ملقب بجزره بغدادى درگذشت . همچنين ابو عبيد اللّه محمد بن نصر مروزى فقيه شافعى . در سمرقند وفات يافت بسيار كتاب نوشته بود .\r\nدر آن سال محمد بن اسحاق بن ابراهيم معروف بابن را هديه در راه مكه كشته شد . قرمطيان او را كشتند آن هم هنگام قتل عام حجاج .\r\n\r\nسنه دويست و نود و پنج\r\n\r\nبيان وفات اسماعيل بن احمد سامانى و امارت فرزندش احمد\r\nدر آن سال در نيمهء ماه صفر اسماعيل بن احمد امير خراسان و ما وراء النهر در بخارى وفات يافت . او پس از مرگ بلقب « ماضى » ملقب شد ( گذشته - درگذشته ) .\r\nپس از او فرزندش ابو نصر احمد بامارت رسيد . مكتفى فرمان امارت او را فرستاد و پرچم امارت را بدست خود افراشت .\r\nاسماعيل مردى خردمند و دادگر و نيك رفتار و بردبار و نسبت برعيت مهربان بود . گويند : احمد فرزندش معلم و مؤدب داشت . روزى اسماعيل بدون اطلاع معلم مىگذشت شنيد كه او بفرزندش دشنام مىداد و مىگفت : خداوند تو و آن كسى كه تو فرزندش هستى گرامى و خوش ندارد اسماعيل بر او داخل شد و گفت : اى مرد آيا گمان مىبرى ما گناهكار هستيم كه بما ناسزا و فحش مىدهى آيا مىتوانى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nما را از دشنام معاف بدارى ؟\r\nمعلم سخت هراسيد و اسماعيل چون ديد او ترسيد دستور داد به او انعام وصله بدهند .\r\nگويند روزى در حضور او سخن از حسب و نسب رفت او بهم بهم‌نشين خود گفت « كن عصا ميا و لا تكن عظاميا » يعنى عصامى ( منتسب بعصام باش و استخوانى منتسب به استخوان نياكان مباش ) . آن شخص معنى آن گفته را ندانست و خود اسماعيل براى او شرح داد .\r\n( عصام مردى خردمند و كاردان و بزرگوار بود كه بنفس خود اعتماد مىكرد نه بقوم و اباء و اجداد و نسب كه خود او گفته است :\r\n نفس عصام سودت عصاما * و علمته الكر و الاقدام \r\nيعنى - نفس عصام او را خواجه و گرامى نمود و به او دليرى و حمله و اقدام را آموخت ) .\r\nروزى ( اسماعيل ) از يحيى بن زكرياى نيشابورى پرسيد : علت و سبب چيست كه چون دولت خاندان « آل معاذ » زايل شد با اينكه ستمگر و بد رفتار بودند نعمت آنها باقى ماند و چون دولت طاهريان زايل شد با عدل و احسان و مروت و خوشرفتارى نعمت آنها در خراسان زايل و معدوم گرديد ؟ يحيى به او گفت : سبب اين است كه چون كار « آل معاذ » دگرگون شد طاهريان بر سر كار قرار گرفتند و چون آنها دادگر و با انصاف و از ربودن اموال مردم خوددار و عفيف بودند و ميل داشتند خانواده‌هاى بزرگ را به كار بگمارند « آل معاذ » را مقدم و گرامى داشتند . چون دولت طاهريان زايل شد خاندان صفار بر رأس كار قرار گرفت . آن خانواده با بزرگان و اشراف و اعيان ستيز كرد و نعمت آنان را زايل نمود .\r\nاسماعيل چون آن سخن را شنيد گفت : آفرين خداى بر تو اى يحيى تو سينه مرا شفا دادى آنگاه دستور داد كه به او صله و انعام بدهند .\r\nچون اسماعيل پس از برادر خود بامارت و پادشاهى رسيد با دوستان و ياران\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nخود به نحوى كه قبل از امارت مكاتبه و خطاب مىكرد مكاتبه نمود . به او گفتند :\r\n( چرا چنين كنى ) ؟ گفت : بر ما واجب است كه چون خداوند ما را سرفراز و بلند دوستان و ياران خود را جاه و جلال و رفعت بدهيم تا نسبت بما بر سپاس و اخلاص خود بيفزايند و نبايد از مرتبه آنان بكاهيم . ( و خود را شاه و بلند پايه بدانيم ) چون فرزندش احمد جانشين پدر شد كار او استوار گرديد خواست سوى شهر رى لشكر بكشد .\r\nابراهيم بن زيدويه به او گفت و چنين رأى داد كه بهتر اين است سمرقند را قصد كند و عم خود اسحاق بن احمد را بگيرد مبادا او قيام و تمرد كند آنگاه او را مشغول و مبتلا نمايد . او هم بنصيحت او عمل كرد . عم خود را نزد خود در بخارا خواست و او را بند كرد سپس راه خراسان را گرفت و از رود گذشت . چون بنيشابور رسيد « بارس » كبير از گرگان گريخت و از بيم او ( احمد ) ببغداد پناه برد . علت ترس او اين بود كه امير اسماعيل چون گرگان را گشود و از دست محمد بن زيد گرفت فرزند خود احمد را امير آن ديار نمود پس از آن او را عزل و بارس كبير را بجاى او نصب كرد چنان كه نوشتيم . بارس هم از ماليات و خراج رى مال بسيارى اندوخت .\r\nهمچنين خراج طبرستان و گرگان كه بالغ بر هشتاد بار ( چهار پا ) گرديد همه آن را نزد اسماعيل فرستاد چون خبر مرگ اسماعيل به او رسيد آن هشتاد بار را برگردانيد و چون احمد او را قصد كرد ترسيد و بمكتفى نوشت كه نزد او برود و مكتفى به او اجازه داد او هم با چهار هزار سوار سوى خليفه رفت و احمد بدنبال او لشكر فرستاد و به او نرسيد .\r\nبارس از رى گذشت كه در آنجا والى نماينده احمد از او تحصن كرد و شهر را به روى او بست او هم راه بغداد را گرفت و چون رسيد مكتفى درگذشت و بعد از او مقتدر خليفه شد و از نيروى او خرسند و دلگرم شد و در آن هنگام قيام ابن معتز\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nرخ داد كه مقتدر « بارس » را باتفاق سپاه بنى حمدان براى سركوبى ابن معتز فرستاد و حكومت ديار بنى ربيعه را به او سپرد .\r\nاتباع و ياران خليفه ترسيدند كه او بر آنها مقدم شود يكى از غلامان او را واداشتند كه به او زهر دهد داد و كشت . آن غلام و مال او را هم گرفت . مرگ او در موصل واقع شد .\r\n\r\nبيان وفات مكتفى\r\nدر ماه ذى القعده آن سال امير المؤمنين مكتفى باللّه ابو محمد على بن معتضد باللّه ابو العباس احمد بن موفق بن متوكل درگذشت .\r\nمدت خلافت او شش سال و شش ماه و نوزده روز و عمر او سى و سه سال بود . گفته شد سى و دو سال .\r\nاو معتدل و خوشرو داراى ريش انبوه كنيه او ابو محمد و مادرش ترك نامش جيجيك بود . بيمارى او چند ماه به طول كشيد . چون وفات يافت او را در كاخ محمّد بن طاهر به خاك سپردند .\r\n\r\nبيان خلافت مقتدر باللّه\r\nسبب خلافت مقتدر باللّه كه ابو الفضل جعفر بن معتضد باشد اين بود كه مكتفى سخت بيمار شد و زير او عباس بن حسن در صدد برگزيدن خليفه شايسته برآمد .\r\nبر حسب عادت يكى از چهارده مردى كه برياست ديوان منصوب شده بودند و بايد در ركاب و هم گام او باشند آن چهار مرد از اين قرارند : ابو عبد اللّه بن محمد بن داود ابن جراح ، ابو الحسن محمد بن عبدان ، ابو الحسن على بن محمد بن فرات ، ابو الحسن على بن عيسى . روزى وزير با محمد بن داود بن جراح مشورت كرد او رأى داد كه عبد اللّه بن معتز ( براى خلافت ) برگزيده شود و او را ستود كه اديب و\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nخردمند و داراى فكر و تدبير است .\r\nبعد از آن با ابو الحسن بن فرات مشورت كرد . او گفت : من عادت نداشتم كه كسى با من مشورت كند بلكه من خود با ديگران مشورت مىكنم آن هم در برگزيدن حكام و عمال و امراء نه انتخاب خلفاء . وزير خشمگين شد و گفت : اين يك نحو تمرد و شانه خالى كردن است و من مىدانم كه تو كار صحيح ( و خليفه شايسته ) را خوب مىدانى ( و از گفتن خوددارى مىكنى ) .\r\nوزير اصرار كرد او گفت : اگر وزير بر انتخاب كسى تصميم گرفته باشد تصميم خود را به كار برد . وزير دانست كه مقصود او ابن معتز است زيرا شايع شده بود كه او خواهد بود . وزير گفت : من هرگز متقاعد نخواهم شد مگر اينكه تو صريحا به من نصيحت كنى و بگويى چه كسى شايسته اين كار است . ابن فرات گفت گفت : وزير از خدا بينديشد و جز كسى كه بر حال او واقف و از ايمان و پرهيزكارى او مطمئن باشد انتخاب نكند .\r\nهرگز يك شخص بخيل و تنگ نظر در نظر نگيرد كه او بر مردم سخت خواهد گرفت و آنها را بتنگى معيشت و قطع ارزاق دچار خواهد كرد . مرد طمع كار و پست انتخاب نكند كه در اموال مردم دست برد و مصادره كند و اموال و املاك آنان را بربايد . يا بىدين نباشد كه از عاقبت كار و كيفر نترسد يا به ثواب و پاداش خداوند اميدوار نباشد . هرگز كسى را انتخاب نكند كه بر احوال توانگران واقف و به دارائى آنان چشم دوخته باشد كه نعمت كسى را سلب و ملك ديگرى را غصب كند و اسب اين ربايد و مال آن را بستاند و او كسى باشد كه با مردم آميخته و بر احوال و اوضاع آنان آگاه شده و با آنها معامله كرده و آنها هم با او داد و ستد كرده باشند كه بداند .\r\nسرچشمه دخل آنها چيست و مجراى عايدات آنان كدام است و خرج آنها چه مقدار است ؟ وزير گفت : راست گفتى و خوب پند دادى اكنون بگو كدام شخص را در نظر دارى ؟ گفت : شايسته‌ترين كسى كه وجود دارد جعفر بن معتضد است .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nوزير گفت : واى بر تو او كودك است . ابن فرات گفت : ولى او فرزند معتضد است . ما نبايد كسى را انتخاب كنيم كه او به حد رشد و كمال رسيده باشد و خود كارها را اداره كند و از ما بىنياز باشد . بايد بما احتياج داشته باشد .\r\nبعد از آن وزير با على بن عيسى مشورت كرد و او نام كسى را نبرد همينقدر گفت : او بايد پرهيزكار باشد . ( خليفهء كه انتخاب مىشود ) بايد خوب مطالعه كنى كه چه كسى در خور دين و دنيا باشد ( او را انتخاب كنى ) وزير بمشورت و رأى ابن فرات مايل شد . علاوه بر اين وصيت مكتفى هم مؤيد آن شد كه هنگام مرگ وصيت كرد كه بايد برادرم جعفر جانشين من باشد .\r\nچون مكتفى درگذشت وزير جعفر را خليفه نمود ( در تاريخ و مخصوصاً تجارب الامم چنين آمده كه وزير او را امرد مخصوص خود نمود و اين عبارت ذكر شده : و قيل انه استصباه ! ) او را برگزيد و معين كرد .\r\nصافى حرمى را نزد او فرستاد و او را بر حذر داشت از اينكه در كاخ طاهريان بماند او در آن زمان در خانه طاهر زيست مىكرد كه در جانب غربى ( بغداد ) بود .\r\nچون صافى او را سوار حراقه ( زورق سريع السير و بمعنى آتش انداز كه از حرق باشد ) كرد او را بيم داد و بر حذر كرد و چون زورق مقابل كاخ وزير قرار گرفت غلامان وزير ملاح زورق را نهيب دادند كه بايد مقتدر در كاخ وزير پياده شود . صافى حرمى گمان برد كه وزير ميخواهد جعفر ( مقتدر ) را باز دارد و ديگرى را بخلافت نصب كند ، ملاح را از پياده كردن جعفر منع كرد ترسيد كه وزير ديگرى را برگزيده و قصد دارد جعفر را بزندان برد او را يكسره بكاخ خلافت برد و در آنجا از غلامان و حذم براى او بيعت گرفت او خود را مقتدر باللّه لقب داد . وزير با گروه منشيان رسيدند و با او بيعت كردند .\r\nپس از آن مكتفى را تشييع كرده در خانه محمد بن طاهر به خاك سپردند .\r\nهنگامى كه با مقتدر بيعت كردند در بيت المال ( خزانه ) پانزده هزار هزار ( 10 مليون ) دينار ( زر ) بود . وزير از آن مال حق بيعت ( بر حسب معمول ) را از آن\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nدرآورد ( و بسپاهيان داد ) .\r\nمقتدر در هشتم ماه رمضان سنه دويست و هشتاد و دو متولد شده بود . مادرش كنيز ام ولد ( از كنيزى خارج و فرزند دار شد ) نامش شغب بود . چون با او بيعت كردند وزير او را صغير دانست ( مؤلف نخواست تصريح كند و بجاى استصباه استصغره آورده ) . سن او سيزده سال بود . مردم درباره او چيزهائى گفتند بحديكه وزير خواست او را خلع كند و سخن فزون گشت تا آنكه خواست ابو عبد اللّه محمد بن معتمد را خليفه كند . او فرزند خوشرفتار و نكو كردار بود با او هم مكاتبه كرد و تصميم بر آن گرفته شد ( كه او را خليفه كند ) ولى وزير منتظر رسيدن بارس حاجب اسماعيل امير خراسان شد كه به او اجازهء قدوم داده بود چنان كه گذشت . وزير خواست كه به يارى او خلع و نصب خليفه را انجام دهد و با نيروى او بر غلامان معتضد غلبه كند ولى رسيدن بارس بتأخير افتاد بر حسب اتفاق ميان فرزند معتمد و رئيس شرطه ( شهربانى ) كه ابن عمرويه باشد در يك ده مشترك اختلاف اختلاف واقع شد و با هم مشاجره كردند . ابن عمرويه با بن معتمد درشت گفت و ابن معتمد سخت خشمگين شد و به حال اغما افتاد و مبتلا بفلج گرديد و روز بعد در گذشت وزير خواست براى ابو الحسين بن متوكل بيعت بگيرد و او هم پنج روز بعد در گذشت كار مقتدر محكم شد ( و ماند ) .\r\n\r\nبيان حوادث\r\nدر آن سال ميان نجح بن جاخ و سپاهيان در محل « منى » و در ماه ذى الحجة جنگى رخ داد و عده كشته شدند زيرا سپاهيان جايزهء بيعت مقتدر باللّه را مطالبه مىكردند بر اثر نبرد خونين مردم بباغ ابن عامر پناه بردند .\r\nحجاج هم دچار تشنگى مفرط شدند و بسيارى از آنها جان سپردند . چنين گفته شد كه هر يك از آنها در دست خود بول مىكرد و مىنوشيد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nدر آن سال عبد اللّه بن ابراهيم مسمعى از اصفهان خارج شد و بيك قريه از توابع آن رفت و با خليفه خلاف آغاز كرد وعده بالغ بر ده هزار از اكراد ( لر ) گرد او تجمع كردند .\r\nبدر حمامى با عده پنج هزار سپاهى بجنگ او رفت . منصور بن عبد اللّه ابن منصور كاتب ( منشى ) به او پيغام داد كه از عاقبت كار خلاف و ستيز بينديشد . به او هم نامه نوشت و چون نامه را دريافت كرد باز اظهار فرمانبردارى كرد و راه بغداد را گرفت . بجاى خود در اصفهان هم والى معين كرد . مكتفى هم از او عفو نمود .\r\nدر آن سال حسين بن موسى اعراب طى را كه وصيف را قبل از آن محاصر كرده بودند غافلگير كرد و بسيارى از آنها كشت و اسير گرفت .\r\nدر آن سال حسن بن احمد بر اكرادى كه بر اطراف موصل غلبه كرده بودند هجوم برد و از زنان آنان هتك ناموس و اموال آنها را غارت كرد . رئيس آنها بيكى از كوهها پناه برد و به او دست نيافتند .\r\nمظفر بن حاج بعضى از اراضى يمن را از خارجى پس گرفت و يكى از سالاران او را كه حكيمى نام داشت اسير كرد .\r\nدر آن سال مبادله اسراء و اداء فديه ميان مسلمين و روميان انجام گرفت و آن در ماه ذى القعده بود . عده زنان و مردانى كه با فديه آزاد شدند سه هزار تن بود .\r\nفصل بن عبد الملك هاشمى امير الحاج شد .\r\nابو بكر محمد بن اسماعيل بن مهران گرگانى فقيه شافعى محدث درگذشت .\r\nمحمد بن نصر ابو جعفر ترمذى فقيه شافعى در بغداد وفات يافت .\r\nابو الحسين احمد بن محمد نورى پير صوفيان درگذشت .\r\nحسين بن عبد اللّه بن احمد ابو على خرقه فقيه حنبلى در روز عيد فطر درگذشت .\r\n« خرقى » با خاء نقطه دار و قاف و عبد اللّه بن ابى داره ( مفهوم نشد و شايد مقصود وفات او باشد ) . ( درگذشت )\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nسنه دويست و نود و شش\r\n\r\nبيان خلع مقتد و خلافت فرزند معتز\r\nدر آن سال سالاران و فرماندهان و قضات و منشيان باتفاق وزير عباس بن حسن متفق و متحد شدند كه مقتدر ( خليفه ) را از خلافت خلع و ابن معتز را خليفه كنند .\r\nبابن معتز پيغام دادند و او پذيرفت به شرط اينكه خونريزى و اغتشاش در كار نباشد . به او خبر دادند كه همه بر اين كار تصميم گرفته‌اند و مخالفى در كار نخواهد بود كه جنگ و ستيز باشد رئيس و سرپرست آنها عباس بن حسن باتفاق محمد بن داود بن جراح بود .\r\nهمچنين ابو المثنى احمد بن يعقوب قاضى . از سالاران هم حسين بن حمدان و بدر اعجمى و وصيف بن صوار تكين بودند . پس از آن وزير ديد كه كار او با مقتدر پيش رفته و آنچه ميخواهد حاصل مىشود از تصميم خود منصرف گرديد . ديگران بر او شوريدند و او را كشتند و كسى كه قتل او را بر عهده گرفت و انجام داد حسين بن حمدان بود . بدر اعجمى و وصيف بن صوار تكين هم به او پيوستند .\r\nاو ( وزير ) راه بستان را گرفته بود و آنها او را در عرض راه كشتند .\r\nفاتك معتضدى را هم با او كشتند و آن در تاريخ بيستم ماه ربيع الاول بود روز بعد مقتدر خلع و براى ابن معتز بيعت گرفته شد . حسين بن حمدان پس از قتل وزير سوى ميدان توپ بازى تاخت كرد كه مقتدر را در آنجا بكشد كه او سرگرم بازى بود ولى چون مقتدر خبر كشتن وزير را شنيد سوى كاخ تاخت كرد و دستور داد تمام درها را ببندند . حسين پشيمان شد كه چرا اول مقتدر را نكشت .\r\nپس از آن فرزند معتز را احضار و با او بيعت كردند كسى كه براى او بيعت ميگرفت محمد بن سعيد ازرق بود .\r\nمردم و سالاران و فرماندهان و رؤساء ديوان جز ابو الحسن بن فرات همه حاضر شدند . ياران مخصوص مقتدر هم حاضر نشدند كه بيعت كنند . ابن معتز را\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nلقب مرتضى باللّه دادند او هم محمد بن داود بن جراح را وزير خود نمود . على بن حسين را هم برياست ديوانها منصوب كرد . به تمام ممالك هم نامه نوشته شد كه عنوان آن اين بود : از امير المؤمنين مرتضى باللّه ابو العباس عبد اللّه بن معتز باللّه .\r\nبمقتدر هم پيغام داد كه از كاخ خلافت خارج شود و در كاخ ابن طاهر زيست كند كه قبل از آن در آنجا بود . او هم جواب داد كه من مطيع هستم ولى تا شب مهلت خواست روز بعد حسين بن حمدان هنگام بامداد بكاخ رفت و غلامان مقتدر با او جنگ كردند . پياده‌ها هم از پشت در و ديوار نبرد نمودند و مدت جنگ را تا هنگام شب به طول كشيد . او هم ناگزير بازگشت و چون شب فرا رسيد اموال و خانواده و اتباع خود را جمع كرد و راه موصل را گرفت و خود او نمىدانست چرا آن كار را كرد ! از سالاران جز سه كس با مقتدر كسى نمانده بود و آنها خادم و مونس خازن و غريب الخال و عده از غلامان كاخ بودند . چون مقتدر تصميم گرفت كه از كاخ منتقل شود آنها يكى به ديگرى گفتند : ما هرگز تسليم نميشويم مگر آنكه ناچار و معذور باشيم و بايد بكوشيم و از خليفه دفاع كنيم . تصميم گرفتند كه از رود دجله سوى كاخ ابن معتز بروند و در آنجا با او جنگ كنند كه در آنجا حرم و خانوادهء او بود چون مقتدر بر تصميم آنها آگاه شد انبار اسلحه و زره را گشود و تحت اختيار آنان گذاشت آنها هم سوار زورق‌ها و كشتيها شدند و ضد جريان آب رفتند تا بكاخ ابن معتز رسيدند . چون غلامان ابن معتز فزونى عده و نيروى آنان را ديدند پريشان شدند و گريختند و هنوز آنها نرسيده بودند كه كاخ از مدافع و حامى تهى گرديد . آنها به يكديگر گفتند كه حسين بن حمدان بر غلبه ياران مقتدر آگاه شده بود كه نيمه شب گريخت و اين يك نحو توطئه بوده كه او با مقتدر ساخته بود و علت فرار او اين بود .\r\nچون ابن معتز حال را بدانگونه ديد خود و وزير او محمد بن داود سوار شدند و گريختند يك غلام هم همراه داشت كه فرياد ميزد : اى مردم براى خليفه بر بهارى خود دعا كنيد ( مقصود خود ابن معتز ) . علت اينكه خود را بر بهارى خواند\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاين بود كه در آن زمان حسين بن قاسم بن عبيد اللّه بر بهارى پيشواى سنيان حنبلى بوده و ابن معتز خواست خود را به او منتسب كند كه شايد او را يارى نمايد زيرا عوام سنى به او اعتقاد عظيمى داشتند . او به اين گفته و ندا خواست آنها را استمالت كند .\r\nپس از آن ابن معتز و ياران او راه صحرا را گرفتند و رفتند . او گمان مىكرد سپاهيانى كه با او بيعت كرده‌اند بمتابعت او شتاب خواهند كرد هيچكس متابعت نكرد سپاهيان تصميم گرفتند كه به شهر « سر من رأى » ( سامرا ) بروند و گمان برند كه اگر سپاهيان در آنجا تجمع كنند داراى نيرو و قدرت خواهند بود . و چون ابن معتز ديد كسى بمتابعت او مبادرت نكرده بازگشت . محمد بن داود در منزل خود پنهان شد . ابن معتز از مركب خود پياده شد و باتفاق يك غلام به خانه ابو عبد اللّه بن جصاص پناه برد و از او حمايت خواست . اغلب كسانى كه با ابن معتز بيعت كردند پنهان شدند . فتنه و آشوب و كشتار در بغداد رخ داد . عياران و اوباش خانه‌ها را غارت كردند . ابن عمرويه رئيس شرطه ( شهربانى ) با ابن معتز بيعت كرده بود چون ابن معتز گريخت ابن عمرويه اتباع خود را جمع و بشعار مقتدر ندا كرد . عوام بر او حمله كردند و گفتند : اى دروغگوى ريا كار با او نبرد نمودند و او گريخت و اتباع او منهزم شدند . يحيى بن على او را با چند بيت هجا كرد و زشت گفت :\r\n بايعوه فلم يكن عند الا * نوك التغيير و التخبيط\r\nرافضيون بايعوا انصب * انصب الامة هذا العمرى التخليط\r\nثم ولى من زعقة و محاموه * و من خلفهم لهم تضريط \r\nيعنى - با او بيعت كردند ( با ابن معتز ) در فلان محل كه چيزى جز تغيير ( برگشتن وضع ) و خبط نبود آنها ( كه بيعت كردند ) رافضى بودند كه با ناصبى ( دشمن آل على ) بيعت كردند و اين بجان خود قسم منتهاى خلط است .\r\nاو از اندك نعره گريخت و آنانى كه بدنبال او بودند ( . . . ) مىدادند ( مخالف ادب است ) .\r\nمقتدر در همان دم شهربانى را بمونس خازن واگذار كرد . خود هم با سپاه\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبه راه افتاد و وصيف بن صوار تكين و ديگران را گرفت و كشت . قاضى ابو عمرو على بن عيسى و قاضى محمد بن خلف وكيع را گرفت و بعد رها كرد . قاضى مثنى بن يعقوب را گرفت و كشت زيرا او با ابن معتز بيعت كرده و گفته بود من هرگز با كودك بيعت نمىكنم او را سربريدند . مقتدر ابو الحسن بن فرات را كه پنهان شده بود احضار كرد و زمام وزارت را به او سپرد و خلعت داد . در آن واقعه كارهاى شگفت آور بسيار بود . يكى از آنها تمام مردم بر خلع مقتدر و بيعت ابن معتز متفق شده بودند كه انجام نگرفت بلكه به عكس و بر رغم آنها واقع شد كه كار خداوند شدنى بود . يكى ديگر اين است كه ابن حمدان ( حسين ) با افراط او در تشيع و محبت على و آل على براى بيعت ابن معتز كه از على منحرف بود و در دشمنى او افراط كند و خود ناصبى و سخت مخالف و بدخواه بشمار مىآمد مىكوشيد و او را بخلافت منصوب مىكرد و مانند آنها .\r\nغلام ابن جصاص كه سوسن نام داشت بصافى حرمى خبر داد كه ابن معتز پناهنده خواجه اوست و گروهى هم با او پناهنده شده‌اند . بر خانه ابن جصاص هجوم بردند و ابن معتز را گرفتند و تا شب باز داشتند بعد اسفل اعضاء او را فشار دادند و كشتند و در يك زلى ( ذيلو - زيلو ) پيچيدند و بخانواده‌اش دادند . از ابن جصاص هم مال بسيار با مصادره و اصرار گرفته شد .\r\nمحمد بن داود وزير ابن معتز را كه پنهان شده بود گرفتند و كشتند على - ابن عيسى را هم بواسط تبعيد كردند . او از وزير ابن فرات درخواست كرد كه به او اجازه دهد به مكه برود به او اجازه داد و از طريق بصره به مكه رفت و در آنجا اقامت گزيد .\r\nاز ابو عمرو قاضى صد هزار دينار بمصادره و اجبار گرفتند .\r\nسپاهيان از بغداد به قصد حسين بن حمدان رفتند و از موصل و بند گذشتند و نتوانستند او را بگيرند ناگزير باز گشتند . وزير ببرادرش ( برادر حسين ) كه ابو الهيجاء بن حمدان باشد و در آن هنگام امير موصل بود نامه نوشت كه او\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبرادر خود را تعقيب كند او هم سوى « بلد » لشكر كشيد و حسين از بلد خارج شد و به محل « سنجار » رفت و برادرش هم بدنبال او شتاب كرد او راه صحرا را گرفت .\r\nابو الهيجاء هم در صحرا بتعقيب او كوشيد جنگ ميان آنها رخ داد عده از اتباع حسين گرفتار شدند و ابو الهيجاء دو هزار دينار از برادر خود گرفت و بموصل باز گشت و از آنجا راه بغداد را گرفت . حسين ابن حمدان هم از ابن فرات وزير مقتدر درخواست عفو كرد و او نزد مقتدر شفاعت كرد كه از او عفو كند . همچنين ابراهيم بن كيغلغ و ابن عمرويه رئيس شهربانى او هم از آنها عفو كرد و راضى شدند .\r\nحسين هم ببغداد رفت و برادرش ( ابو الهيجاء ) هر چه از او ربوده بود پس داد . حسين در بغداد ماند تا آنكه حكومت قم را به او سپردند و به محل حكومت خود رفت و قبل از رفتن پرونده‌هاى كسانى كه ضد مقتدر قيام كرده بودند پاره كرد و در دجله انداخت ( تا كسى بر دشمنى آنان نسبت بمقتدر آگاه نشود و اين نمونه جوانمرديست ) .\r\nابن فرات هم عدل و احسان را پيشه خود نمود و بر آن افزود و مقررى و مواجب عباسيان و طالبيان را پرداخت . سالاران را هم با بخشيدن مال و منال خشنود كرد و بيشتر گنجها و ذخاير نقد را صرف نمود .\r\n\r\nبيان يك حادثه كه بايد از آن پرهيز كرد و نسبت به عامل آن مانند عمل او رفتار نمود\r\nسليمان بن حسن بن مخلد با ابن فرات ( وزير ) دوست بود ميان آن دو الفت و صداقت و محبت برقرار بود . وزير بيعت نامه ابن معتز را بدست آورد و ديد به خط سليمان بن حسن نوشته شده كه او با محمد بن داود بن جراح خويش و همكارى داشت .\r\nوزيران بيعت نامه را از مقتدر مكتوم داشت و نسبت بسليمان نيكى كرد و ديوان اعمال را به او سپرد ولى سليمان ( خيانت كرد ) بمقتدر نوشت و نوشته به خط او بود كه\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nوزير داراى املاك بسيار است و سوء استفاده كرده . ديه‌ها و مزارع و اموال و مستغلات او را معين كرده و مفصلا شرح داده بود و نامه را آماده كرد كه بمقتدر برساند ولى ممكن نشد كه بخليفه برسد و آن را بدهد در آستين خود نگاه داشته بود كه از آستين او افتاد و يكى از منشيان آن را برداشت و بر مضمون آن آگاه شد آن را بوزير داد چون وزير بر آن واقف شد سليمان را گرفت و بواسط تبعيد كرد و اموال او را مصادره نمود پس از آن از او عفو كرد و به او نوشت : خداوند ترا گرامى بدارد من در حق تو تفكر و مطالعه كردم ديدم كه حق و احترام تو نسبت بگناهى كه مرتكب شدى بيشتر است . گذشته را هم به ياد آوردم و ديدم كه مهر تو فزونتر بوده بدين سبب از كار خود نسبت به تو باز ماندم و صحبت ديرين ترا باز مغتنم شمردم براى اين است كه سوى تو برگشتم و دوستى ترا بهتر دانستم زيرا گذشته‌ها دلنواز - تر بوده كه بايد تجديد شود . پس از آن ده هزار درهم هم به او داد و از او عفو كرد و گرامى داشت و مقام ارجمندش بخشيد .\r\n\r\nبيان ايالت ابو مضر در افريقا و فرار او سوى شهر عراق و شرح حال و عاقبت كار او\r\nدر آن سال و در آغاز ماه رمضان ابو مضر زيادة اللّه بن ابى العباس بن عبد اللّه پس از اينكه پدرش كشته شد بايالت و امارت افريقا رسيد . او سرگرم عيش و نوش و كسب لذت و اشباع شهوت گرديد . براى خود نديمان و مسخره كنان و بازيگران برگزيد و كار مملكت و اصلاح حال رعيت را ترك نمود .\r\nاو روزى كه بامارت نشست نامه از قول پدر خود جعل كرد و بعم خود كه احول باشد فرستاد و او را با خدعه و فريب نزد خود خواند و او از قتل برادرش ابو العباس خبر نداشت همين كه رسيد او را گرفت و كشت و هر كه را خواست و توانست كشت چه از برادران و چه از اعمام و ساير خويشان در آن هنگام كار ابو عبد اللّه شيعى\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n( نخستين داعى و مبلغ دولت فاطمى ) بالا گرفت و نيرو يافت . احول ( چپ چشم . لوچ ) در قبال او ( عبد اللّه شيعى ) قوى بود چون كشته شد مملكت براى پيشرفت كار او تهى و بلا مانع گرديد . زيادة اللّه براى جنگ او ( عبد اللّه شيعى ) سپاه فرستاد كه فرمانده آن سپاه ابراهيم بن اغلب يكى از بنى اعمام او بود . عدهء سپاه بالغ بر چهل هزار مرد جنگى بود جز كسانى كه به آن سپاه پيوسته و داخل جنگ شده بودند . نبرد رخ داد و آن سپاه از ابو عبد اللّه شكست خورد و گريخت كه بعد از اين شرح آن را خواهيم داد .\r\nچون خبر گريز سپاه بزيادة اللّه رسيد دانست كه قادر بر زيست نخواهد بود زيرا آن نيرو بزرگترين و بهترين قوه او بود كه از دست رفت . اهل و عيال و مال و منال و چيزهاى ديگر را جمع كرد و برداشت و سوى شرق كشور رهسپار شد و بمردم گفت : خبر شكست و گريز عبد اللّه شيعى رسيده ( بالعكس ) به آنها هم دستور داد كه بمتابعت او بشتابند . زندانها را هم شكست و رجالى را كه بزندان افكنده بود كشت . بعضى از رجال دولت به او پند دادند كه چنين نكند و نگريزد و به او گفتند كه ابو عبد اللّه هرگز قدرت اين را نخواهد داشت كه به تو حمله كند او بناصحين خود دشنام داد و نصيحت را نپذيرفت و گفت : شما ميخواهيد كه ابو عبد اللّه مرا اسير كند و من ناگزير باشم كه تسليم شوم . هر يك از متابعين و خواص و ياران او رفتند كه آماده سير و سفر و مهاجرت شوند و هر كه هر چه توانست با خود برد . دولت خاندان اغلب مدت درازى در افريقا فرمانروائى مىكرد و بر عده غلامان و نيروى حكومت آنان افزوده شده بود . او ( كه آخرين فرد بنى اغلب بود ) سوى مصر رهسپار شد و آن در سنه دويست و نود و شش بود . عدهء بسيارى هم گرد او تجمع كردند و همراه او رفتند . او در حال سير و سفر بود تا به محل « طرابلس » رسيد كه در آنجا مدت نوزده روز اقامت گزيد . در آنجا ابو العباس برادر ابو عبد اللّه شيعى را ديد او كه زيادة اللّه باشد قبل از آن ابو العباس را بزندان سپرده بود كه از محبس گريخت و بطرابلس پناه برد او را احضار كرد و پرسيد آيا او برادر ابو عبد اللّه شيعى است\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nاو انكار كرد و گفت : من بازرگان هستم كه مرا متهم كردند و تو بازداشتى . زيادة - اللّه گفت . من ترا آزاد مىكنم كه اگر تاجر باشى ما در حبس تو گناه كار نباشيم و اگر برادر ابو عبد اللّه شيعى باشى نسبت به تو نيكى مىكنيم كه نسبت بما يارى و شفاعت كنى و بازماندگان ما را در محل نگهدارى . او را رها كرد .\r\nاز بزرگان و اعيان خاندان او ابراهيم بن اغلب و مرد ديگرى بودند كه درخواست ايالت قيروان نموده بودند خواست هر دو را بكشد كه هر دو گريختند و بمصر رفتند و بر والى آن ديار وارد شدند كه در آن زمان عيسى نوشرى بود .\r\nهر دو با او گفتگو كردند و گفتند كه زيادة اللّه آرزوى ايالت مصر را دارد او تحت تاثير سخن آن دو واقع شد و مانع دخول زيادة اللّه بمصر گرديد و موكول به اجازه خليفه نمود كه آن اجازه بايد از بغداد برسد ولى زيادة اللّه شبانه وارد مصر شد و از پل گذشت و بجيزه رسيد و بعد از هشت روز راه بغداد را گرفت . بعضى از ياران او را ترك كرده گريختند يكى از آنها غلامى بنام دينار بود كه صد هزار دينار ربود و نزد نوشرى اقامت نمود . نوشرى هم بخليفه مقتدر اطلاع داد .\r\nخليفه دستور داد كه تمام كسانى كه باز ماندند يا گريختند و زيادة اللّه را ترك كردند يا اموال او را ربودند به او ملحق كند و غلام و مال را هم پس دهد او هم همه را روانه كرد و زيادة اللّه به محل « رقه » رسيد و بوزير نامه نوشت كه وزير ابن فرات بود . از او اجازه ورود ببغداد را خواست . وزير به او دستور داد كه در همان محل بماند او مدت يك سال بدان حال ماند و ياران از گردش پراكنده شدند و او در حال مىگسارى و ادامه باده نوشى و سماع و خوشگذرانى بود بمقتدر گفته شد كه او را به محل خود در افريقا باز گرداند و وادار كند كه انتقام خود را بگيرد ناگزير بازگشت . نوشرى هم به او دستور داد كه به محل « ذات الحمام » برود و در آنجا بماند تا آماده جنگ شود و او اسباب نبرد را بمساعدت وى بفرستد مال و سپاه هم روانه كند ماند و نوشرى عمدا مدد را بتأخير انداخت و بيماريهاى گوناگون او را دچار كرد گفته شد يكى از غلامان او را سم داد كه موى ريش وى ريخت ناگزير بمصر باز\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبازگشت و راه بيت المقدس را گرفت كه در محل « رمله » درگذشت و در آنجا به خاك سپرده شد سبحان اللّه حى لا يموت .\r\nاز بنى اغلب هم كسى نماند . مدت حكومت آنها صد و دوازده سال بود آنها ادعا مىكردند كه ما مصر و شام را خواهيم گرفت و اسبهاى خود را در باغهاى زيتون فلسطين خواهيم بست چنين هم شد كه زيادة اللّه بمصر و شام رفت و اسبهاى خود را در باغ زيتون فلسطين بست ( نه بعنوان غالب و فاتح بلكه بعنوان پناهنده و مغلوب ) آن طور كه ادعا مىكردند و گمان مىبردند نشد . ( بلكه بالعكس ) .\r\n\r\nبيان ابتداء دولت علوى در افريقا\r\nاين يك دولت بزرگيست كه ممالك آن فراخ شد و مدت تسلط وى فزون گرديد . اين دولت در اين سال مالك افريقا شد و بعد در مصر پايان يافت و نابود گرديد كه در سال پانصد و شصت و هفت منقرض شد و ما بايد خبر آن را خوب جستجو كنيم و شرح دهيم .\r\nنخستين كسى كه از آنها بر راس كار قرار گرفت ابو محمد عبيد اللّه بود . گفته شد او محمد بن عبد اللّه بن ميمون بن محمد بن اسماعيل بن جعفر بن محمد بن على بن الحسين بن على ابن طالب رضى اللّه عنهم بود .\r\nكسانى كه اين نسب را نقل مىكنند ( از روى عداوت ) او را عبد اللّه بن ميمون قداح مىدانند كه بقداحيه ( مذهب مخصوص ) منتسب مىكنند .\r\nباز گفته شده او عبيد اللّه بن احمد بن اسماعيل ثامن بن محمد بن اسماعيل بن جعفر بن محمد بن على بن الحسين بن على بن ابى طالب رضى اللّه عنهم بود .\r\nعلماء در صحت نسب آنها مختلف هستند . او ( عبيد اللّه ) و يارانش كه بامامت او معتقد هستند مىگويند : نسب او صحيح است و همان است كه ما آورده‌ايم ( بنى العباس و ساير دشمنان منكر نسب آنان شده بودند ولى شكى در صحت نسب آنها نيست ) . هيچ شك در آن نسب ندارند بسيارى از علويان عالم بعلم نسب هم با\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nآنها موافق بودند و علوى بودن آنها را تأييد كردند .\r\nيكى از ادله صحت نسب آنها شعر سيد رضى مىباشد كه چنين گويد :\r\n ما مقامى على الهوان و عندى * مقول صارم و انف حمى\r\nالبس الذل فى ديار الاعادى * و بمصر الخليفة العلوى\r\nمن ابوه ابى و مولاه مولا * ى اذا ضامنى البعيد القصى\r\nلف عرقى لعرقه سيدا * الناس جميعا محمد و على\r\nان ذلى بذلك الجوعز * و اوامى بذلك الربع رى \r\nيعنى : براى چه من با خوارى اقامت كنم و حال اينكه داراى زبان مانند شمشير برنده و انف ( بينى كنايه ) حامى عزت ( كه خوارى را نمىپذيرد ) مىباشم .\r\nمن در بلاد دشمنان لباس ذلت را مىپوشم و حال اينكه خليفهء علوى در مصر زيست مىكند .\r\n( آن خليفه ) پدرش پدر من و مولاى او مولاى من است ( او حامى من است ) اگر آن كسى كه دور باشد ( خليفه عباسى ) به من آزار و خوارى برساند رگهاى من و او را دو خواجه عالم با هم تابيده كه آن دو محمد و على باشند .\r\nخوارى من نزد او عزت است و تشنگى من در آن ديار سيرابى است .\r\nاينكه چنين شعرى را در ديوان خود نياورده از بيم ( بنى العباس ) بوده و آنچه را در محضر ثبت كرده و بدان تصريح و اعتراف نموده ترس از او ( از بنى العباس ) بوده و ترس بيشتر از اين كارها مىكند . آنچه براى تصديق و تأييد ( نسب علويها ) آمده اين است كه چون قادر بر آن اشعار آگاه شد قاضى ابن باقلانى را نزد شريف ابو احمد موسوى پدر شريف رضى فرستاد و پيغام داد كه تو مقام خود را نزد ما خوب مىشناسى و مىدانى كه ما مستعد پذيرفتن دوستى تو مىباشيم و در اين دولت ترا مقدم و پيشوا مىدانيم و تو داراى مراتب ارجمند هستى كه با همان مراتب قدر خليفه را خوب مىدانى و اين با آنچه فرزند تو اظهار كرده منافات دارد زيرا شنيده‌ايم كه او اشعارى سروده كه چنين باشد و چنان اى كاش\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمىدانستم او چگونه با خوارى نزد ما زيست مىكند و حال اينكه او ناظر نقابت ( رياست اشراف ) و امير الحاج است و اين دو كار بزرگترين مقام است و اگر او در مصر مىبود يكى از رعايا بشمار مىآمد . قاضى ابن باقلانى بسيار عتاب كرد و سخن بدرازا كشيد ابو احمد سوگند ياد كرد كه او خبر ندارد و فرزند خود ( رضى ) را احضار و در آن موضوع گفتگو كرد و او آن شعر را منكر شد . پدرش گفت : به خط خود بنويس و از خليفه پوزش بخواه و مخصوصا بنويس كه نسب مصرى ( خليفه مصرى ) مجعول است . سيد رضى گفت : چنين نخواهم كرد . پدرش گفت : آيا تو مرا تكذيب مىكنى ؟ گفت : هرگز من ترا تكذيب نمىكنم ولى من از ديلميان و خليفه مصرى مىترسم ( ديلميان شيعه بودند ) پدرش گفت : تو از كسى كه دور باشد مىترسى و از كسى كه نزديك باشد و ترا مىبيند و سخن ترا مىشنود نمىترسى ؟ و حال اينكه مىتواند خاندان ترا بباد دهد . سخن ما بين پدر و پسر بسيار رد و بدل شد و سيد رضى چيزى به خط خود ننوشت و پدرش بر او خشم گرفت و سوگند ياد كرد كه ديگر با او در يك شهر زندگانى نخواهد كرد و كار به جائى رسيد كه شريف رضى قسم خورد كه آن شعر از او نيست .\r\nآن داستان بدين گونه جارى شد . در خوددارى سيد رضى از انكار نسب علويان مصر دليل و برهان بر صحت نسب آنان مىباشد با اينكه او از دشمن بيمناك بود تن بانكار نسب آنان نداد .\r\nمن ( مؤلف ) از گروهى از اعيان و بزرگان علوى تحقيق كردم آنها در صحت نسب علويان ( مصر ) هيچ شك و ريب نداشتند . بعضى ادعا كرده‌اند كه نسب آنها مجعول و غير صحيح مىباشد و برخى هم گفته‌اند كه جد آنها يهودى بوده .\r\nدر زمان خليفه قادر در يك محضر نسب آنها را طعن كردند و نوشتند انتساب آنها بعلى امير المؤمنين صحت ندارد . كسانى از علويان كه در آن محضر نسب آنان را طعن و انكار نمودند سيد مرتضى و برادرش سيد رضى ( صاحب همان شعر ) و ابن بطحاوى و ابن ارزق علوى و ديگران بودند ( آنها را مجبور كردند حتى سيد رضى\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nكه در اول كار از تكذيب نسب آنها خوددارى كرده بود ) . غير از آنها هم مانند ابن اكفانى و ابن خرزى و ابو العباس ابيوردى و ابو حامد و كشفلى و قدورى و صيمرى و ابو الفضل نسوى و ابو جعفر نسفى و ابو عبد اللّه بن نعمان فقيه شيعه نسب آنها را تكذيب كردند . آنانى كه قائل به صحت نسب علويان بودند گفتند . كسانى كه در محضر نسب آنها را تكذيب كردند از روى خوف و بيم آن شهادت ( دروغ ) را دادند كه تقيه كرده بودند ( در مذهب شيعه تقيه واجب است ) يا اينكه بعضى از آنها عالم بانساب نبودند كه شهادت آنها حجت و برهان نيست .\r\nبراى من ضرورت ندارد كه بقول او اعتماد و استناد كنم .\r\nامير عبد العزيز مؤلف تاريخ افريقا و مغرب ادعا كرده كه نسب آنها بيهود مىرسد و بگفته و گواهى گروهى از علماء استشهاد و استناد كرده . او اول دولت آنها ( فاطميها ) را شرح داده و مبالغه كرده و من مضمون و معنى گفته او را نقل مىكنم با اينكه از بيان آنانى كه در نسب آنها طعن كرده‌اند تبرى مىجويم ولى چون خوب بيان كرده گفته او را نقل مىكنم : او گفت : چون خداوند خواجه اولين و آخرين محمد را بعثت و ارسال فرمود بعثت او براى يهود و نصارى سخت ناگوار آمد . همچنين روم و فرس ( پارسيان ) و قريش و ساير اعراب زيرا او ( پيغمبر اكرم ) طعنه بعقل و خرد آنها نمود و دين آنان را زشت و باطل خواند و جمع آنها را پراكنده كرد آنها هم همه ضد او جمع شدند ولى خداوند او را از شر آنها مصون داشت و او را نصرت و ظفر داد . بعضى از آنها كه خداوند آنها را هدايت كرد اسلام آوردند و چون او ( پيغمبر اكرم ) وفات يافت نفاق و اختلاف بروز كرد و اعراب مرتد شدند و گمان بردند كه ياران پيغمبر ضعيف و ناتوان هستند . ابو بكر رضى اللّه عنه جهاد كرد و كوشيد و در راه خدا مسيلمه ( كذاب ) را كشت و مرتدين را باز گردانيد و كفار را خوار نمود و جزيرة العرب را هموار كرد و فارس را بجنگ و غزا قصد نمود همچنين روم و چون او مشرف بر مرگ شد گمان بردند كه با مرگ او اسلام ويران شود ( اين عبارت آمده ينتقص الاسلام كه از نقص باشد و احتمال قوى مىرود ينتقض باشد\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n( كه بمعنى ويرانى است ) . او ( ابو بكر ) عمر را جانشين خود نمود او فارس را خوار كرد بر روم غالب شد و ممالك هر دو را گشود منافقين ابو لؤلؤة ( ايرانى نهاوندى ) را واداشتند كه او را بكشد و تصور كردند نور اسلام خاموش خواهد شد بعد از او عثمان بر رأس كار قرار گرفت او هم بر فتح و غلبه افزود و ممالك اسلام فراخ گشت و چون او كشته شد على امير المؤمنين كار را با نحو بسيار خوبى گرفت و چون دشمنان اسلام از قلع و قمع اسلام عاجز شدند و نتوانستند با نيرو كارى انجام دهند شروع كردند به وضع حديث و جعل آن و ايجاد شك و تسخير كم‌خردان كه در دين خود ضعيف بودند و فاسد كردن صحيح احاديث و تفسير و تأويل و طعن در صحت صحيح نخستين كسى كه به اين كار آغاز كرد ابو الخطاب محمد ابن زينب مولاى بنى اسد و ابو شاكر ميمون بن ديصان صاحب كتاب « ميزان در نصرت زندقه » و غير از آن دو آنها بكسانيكه به آنان اعتماد پيدا كردند آموختند كه براى عبادت يك امر باطنى ( غير از ظاهر عبادت ) هست و خداوند براى كسانى كه امام خود را شناخته‌اند واجب نكرده كه نماز بخوانند يا زكات بدهند و بر آنها چيزى هم حرام نكرده براى آنها ( كه به اين عقيده گرويدند ) نكاح مادر و خواهر را روا داشتند . اينها ( عبادات و صلات و زكات ) قيودى باشد كه فقط براى عوام آمده و از خواص ساقط شده .\r\nآنها ( يعنى بدعت گذاران ) خود را شيعه آل محمد دانستند تا بواسطه تشيع بتوانند كار خود را انجام دهند و عوام را به خود جلب و اهالى بلاد را تسخير كنند . و نيز آنها بزهد و تقوى و عبادت تظاهر كردند كه مردم را فريب دهند و حال آنكه خود مخالف آن بودند . ابو الخطاب و گروهى از ياران او در كوفه كشته شدند . ياران او به او گفته بودند ما از سپاهيان مىترسيم او به آنها گفته بود : اسلحه آنها در شما كارگر نخواهد بود . چون گردن بعضى از آنها را زدند ياران به او گفتند : مگر تو نگفته بودى كه تيغ آنها در شما كارگر نخواهد بود .\r\nگفت : اگر خداوند خواسته باشد چاره چيست .\r\nآن گروه در همه جاى كشور پراكنده شدند . شعبده و نيرنك ( نارنجيات -\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nو نيرنجيات معرب نيرنك ) و نجوم و كيميا را آموختند و هر قومى را بمقتضاى حال خود فريب مىدادند و بزهد و تقوى نزد عوام تظاهر مىكردند از ديصان پسرى بنام عبد اللّه قداح ماند كه پدرش به او اسرار آن دعوت را آموخت او هم در آن فن ماهر شد و كارش پيش رفت . در نواحى كرخ ( نبايد كرج باشد نه نزديك طهران بلكه در پيرامون اراك كه معروف به كرج ابو دلف بوده باشد - معرب كره - كره رود زيرا كرخ در بغداد است و در اينجا مقصود ايران و نزديك اصفهان است ) نزديك و اصفهان مردى بنام محمد بن الحسين ملقب بدندان بود .\r\nاو در آن نواحى ( كرج و اصفهان ) داراى مقام عظيم و نيابت ارجمند بود . با عرب دشمن سر سخت بود كه بديها و زشتيهاى عرب را گرد آورده بود قداح فرزند ( ديصان مذكور ) نزد او رفت او آنچه بر بلندى مرتبت وى مىافزود به او آموخت و به او دستور داد كه هرگز آنچه را در درون نفس خود دارد ابراز نكند و مكتوم بدارد و خود را شيعه نمايد و بياران طعن و لعن كند كه اين شريعت ( اسلام ) بواسطهء آنها منتشر نشده و بنسل بعد نرسيد او هم گفته و دستور وى را پسنديد .\r\nبه او مال بسيار هم داد كه بداعيان و مبلغين آن مذهب بدهد و آن مال را باهواز و بصره و كوفه و طالقان و خراسان و سلميه كه در پيرامون حمص باشد فرستاد .\r\nقداح مرد و دندان هم مرد . او را به اين سبب قداح لقب داده‌اند كه چشم‌ها را قدح و معالجه مىكرد . چون قداح درگذشت فرزندش احمد جانشين او شد . مردى بنام رستم بن حسين بن حوشب بن دادان نجار با او مصاحبت و متابعت كرد آن مرد اهل كوفه بود . هر دو بشهرها سفر مىكردند . در يمن مردى بنام محمد بن فضل صاحب مال و منال و قبيله و اتباع بسيار از لشكرى و كشورى شيعه بود . بكربلا محل شهادت و قبر حسين بن على براى زيارت رفته بود كه رستم و احمد او را در حال گريه و زارى ديدند . چون از حرم مطهر خارج شد احمد او را دنبال كرد كه ماتم و گريه او را ديده بود و بطمع افتاد كه وى را تسخير كند او را ديد و مذهب خويش را شرح داد و او قبول كرد . احمد هم مردى بنام نجار همراه او روانه كرد كه مردم را براى زهد و عبادت\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nو انتظار خروج و قيام مهدى دعوت كنند كه مهدى در همان زمان در يمن قيام و ظهور خواهد كرد . حسين و نجار سوى يمن رهسپار شدند و در عدن نزديك قومى از شيعيان كه كه بنى موسى خوانده مىشدند فرود آمدند و بعنوان بازرگان كالاى خود را افروختند بنى موسى نزد حسين بن على رفتند و گفتند : بچه مقصودى به اين ديار آمدى ؟\r\nگفت : براى تجارت . آنها گفتند : ما مىدانيم كه تو براى دعوت مهدى آمدى و خود تو رسول و نماينده مهدى هستى ما بر راز تو آگاه شديم و ما بنى موسى هستيم و شايد تو شنيده باشى كه ما همه شيعه هستيم . از ما مينديش كه ما برادران تو هستيم .\r\nاو بسيار خرسند شد و دعوت خود را اظهار كرد و به آنها نيرو و اميد داد و ظهور مهدى را نزديك دانست و به آنها دستور داد كه بر اسب و سلاح خود بيفزايند و آماده باشند و گفت اين وقت زمان ظهور مهديست و از ميان آنها ظاهر خواهد شد .\r\nخبر تبليغ و تأثير دعوت او ( حسين بن على ) بعراق رسيد عراقيان ( شيعيان عراق ) سوى او رفتند عدهء او فزون گرديد و نيرومند شدند بر همسايگان حمله كردند و اسير و مال گرفتند و ماليات را استيفا نمودند . براى فرزندان عبد اللّه قداح كه در كوفه بودند هدايا و مال بسيار فرستاد . آنها ( فرزندان عبد اللّه قداح ) دو نماينده به مغرب هم فرستاده بودند يكى حلوانى و ديگرى ابو سفيان . به آنها گفته بودند كه سرزمين مغرب باير است شما برويد و شخم كنيد تا صاحب زرع برسد و بكارد . هر دو رفتند يكى از آن دو در سرزمين كتامه در محلى بنام « مرمجنه » اقامت كرد و ديگرى در « سوق حمار » مردم آن دو محل به آن دو ( داعى و مبلغ ) متمايل شدند براى آنها هدايا و مال بردند و آنها چندين سال بدان حال اقامت گزيدند و بعد مردند كه مرگ هر دو نزديك به يكديگر بود .\r\n\r\nبيان فرستادن عبد اللّه شيعى به مغرب\r\nابو عبد اللّه حسين بن احمد بن محمد بن زكرياى شيعى از اهالى صنعا بود .\r\nاو نزد حوشب نجار بعدن رفت و يكى از ياران او بشمار آمد او دانا و دانشمند و داراى\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nانديشه و تدبير بود چون خبر مرگ حلوانى و ابو سفيان بابن حوشب رسيد بابو عبد اللّه ( مذكور ) گفت : سرزمين كتامه را در مغرب حلوانى و ابو سفيان شخم زدند و آماده كردند و هر دو مردند تو شتاب كن و آن زمين را به كار كه كاملا مهيا شده است .\r\nابو عبد اللّه ( اول ) سوى مكه رفت و ابن حوشب به او مال داد و عبد اللّه بن ابى ملاحف را همراه او فرستاد . چون ابو عبد اللّه وارد مكه شد بجستجوى حجاج كتامه پرداخت آنها را ديد و شناخت ولى قصد خود را از آنها مكتوم و نزديك آنها اقامت كرد . او مىشنيد كه آنها در فضائل خاندان پيغمبر گفتگو مىكردند او از آن گفتگو خرسند شد و خود احاديث ديگر در فضائل اهل بيت نبوت بيان كرد . چون خواست برخيزد و برود آنها از او درخواست كردند كه به آنها اجازه دهد بديدار او مبادرت و بسخن و دانش او تمتع كنند . به آنها اجازه داد و پس از گفتگو از او پرسيدند كه قصد او كجا خواهد بود ؟ گفت : ميخواهم بمصر بروم آنها از اينكه ( تا مسافتى ) همسفر او خواهند بود بسيار خرسند و خشنود شدند . يكى از بزرگان كتامه مردى بنام حريث جميلى در مكه بود .\r\nديگرى هم در آنجا مىزيست كه نامش موسى بن مكاد بود همه با اهالى كتامه رهسپار شدند و ابو عبد اللّه شيعى خبر قصد و مقصد خود را از آنها مكتوم مىداشت او در عرض راه بزهد و تقوى و عبادت تظاهر مىكرد . آنها هم بر ايمان و عقيده خود نسبت به او افزودند و بخدمتش كمر بستند . او از وضع كشور آنها تحقيق مىكرد . از حال و عدهء قبايل و طاعت آنان نسبت بسلطان ( خليفه عباسى ) مىپرسيد . آنها مىگفتند :\r\nما هرگز مطيع او نخواهيم بود ميان ما و او ( نماينده و والى او در مصر ) ده روز راه است . او پرسيد آيا شما سلاح داريد و آن را حمل مىكنيد ؟ گفتند : كار ما حمل سلاح است .\r\nاو اندك اندك بر احوال و اوضاع آنان آگاه مىشد تا آنكه وارد مصر شدند .\r\nچون به آنها وداع كرد پرسيدند : براى چه بمصر مىروى ؟ پاسخ داد براى تعليم علم . گفتند : اگر مقصود اين باشد مملكت ما براى پذيرفتن علم تو بيشتر استعداد\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nو آمادگى دارد و ما بهتر و بيشتر قدر ترا مىدانيم و براى تو اجر و نفع بيشتر خواهد بود ( ثواب ) . آنها به او اصرار و التماس كردند تا آنكه قبول كرد كه همراه آنها برود آن هم پس از تكرار و اصرار و خواهش بسيار چون نزديك بلاد خود رسيدند بزرگان شيعه بملاقات آنها رفتند و آنها خبر وجود چنين شخصى را دادند و رجال و اعيان شيعه از او خواستند كه نزد آنها اقامت كند و آن كار با قرعه انجام گرفت كه نزد چه كسى مهمان باشد . آنها ( حجاج كتامه ) بسرزمين خود كه كتامه باشد رسيدند و آن در ماه ربيع الاول سنه دويست و هشتاد بود . قومى از آنها درخواست كردند كه ابو عبد اللّه نزد آنها اقامت كند و آنها تا دم مرگ از او دفاع كنند . او از آنها پرسيد « فج اخيار » ( دره نيكان ) كجاست ؟ آنها از اطلاع او بر آن محل و حال آنكه آنها به او نگفته بودند تعجب كردند به او گفتند : در كوى بنى سليمان است . گفت : ما آنجا را قصد مىكنيم و بعد نزد هر قومى در محل خود آنها خواهيم رفت و آنها را در كوى خود ملاقات خواهيم نمود آنها همه راضى شدند .\r\nاو سوى كوهى بنام « انگجان » رفت كه در آنجا « فج اخيار » بود . گفت : اينجا كوى نيكان است و بسبب وجود شما به اين نام خوانده مىشود در اخبار و آثار چنين آمده كه مهدى به اين كوى مهاجرت خواهد كرد و نيكان او را يارى خواهند نمود . او از وطن دور خواهد شد و نيكان بنصرت او كمر خواهند بست . آن قوم و نام آنها مشتق از كتمان است ( مقصود كتامه ) . با قيام و خروج شما از اين محل ( دره ) اين محل دره نيكان ناميده مىشود . قبايل آن خبر را شنيدند ( و آماده شدند ) و او شروع بشيد و مكر و كيد و نيرنگ و خدعه نمود . بربريان از هر جاى دور و نزديك نزد او رفتند و كار او بالا گرفت . اهالى كتامه هم براى گرويدن به او بجنگ و ستيز برخاستند و او بارها از خطر قتل و ترور جست و با آن حال نام مهدى را نميگفت . علماء و دانشمندان جمع شدند كه با او مناظره كنند و خواستند او را بكشند ولى اهالى كتامه نگذاشتند كه با او مناظره و مباحثه كنند . شهرت او نزد آنها ابو عبد اللّه مشرقى بود . خبر قيام او بابراهيم - بن احمد بن اغلب امير افريقا رسيد . از عامل خود در شهر « ميله » تحقيق كرد . او خبر\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nداد كه او چندان قابل توجه و اهتمام نميباشد . او مردى پرهيزگار و سرگرم عبادت است . ژنده پوش و زاهد و عابد است امر بعبادت و تقوى ميدهد امير هم از سركوبى او خوددارى كرد . پس از آن باهالى كتامه گفت : من صاحب زرع هستم كه ابو سفيان بشما خبر داده و او شخم زده بود . همچنين حلوانى بشما خبر و وعده داده بود . اهالى كتامه بيشتر به او گرويدند و كار او را بزرگ داشتند . ميان بربريان و اهالى كتامه اختلاف و ستيز برپا شد و بعضى خواستند او را بكشند .\r\nخبر بشخصى از اهالى كتامه بنام حسن بن هارون رسيد او از بزرگان كتامه بود .\r\nابو عبد اللّه را نزد خود خواند و از او دفاع كرد . هر دو سوى شهر « ناصرون » رفتند در آنجا قبايل از هر طرف به او گرويدند و كار او بزرگ شد و رياست به عهده حسن بن هارون بود . ابو عبد اللّه زمام امور و فرماندهى خيل را به او سپرد آنگاه كار خود را آشكار كرد و آماده كارزار گرديد . در هر جنگى كه برپا شد او فيروز و غالب بود .\r\nاموال بسيار بغنيمت برد و شهر « ناصرون » را قرارگاه خود نمود و گرد شهر خندق كند قبايل بربر شهر را قصد كردند و جنگ رخ داد و بعد آشتى نمودند و باز نبرد را آغاز و چندين واقعه ميان طرفين رخ داد كه پيروزى نصيب او ( ابو عبد اللّه ) شد و اموال آنها را ربود و آنها ناگزير اطاعت كردند و كتامه هم تماما تحت قدرت او درآمد .\r\n\r\nبيان تملك شهر « ميله » و فرار او\r\nچون كار ابو عبد اللّه پيش رفت و انجام گرفت سوى شهر « ميله » لشكر كشيد مردى از آن شهر نزد او رفت نام او حسن بن احمد بود به او اطلاع داد كه اهالى شهر از لشكر كشى او غافل هستند او جنگ را آغاز كرد و اطراف شهر و ميدانها را گرفت مردم از او امان خواستند و او به آنها امان داد و داخل شهر « ميله » شد خبر بامير افريقا رسيد كه او در آن هنگام ابراهيم بن احمد بود فرزند خود احول ( چپ چشم - لوچ ) با دوازده هزار سپاهى فرستاد و باز به همان اندازه عدهء ديگر بدنبال و براى مدد او رسيد مقابله بين طرفين رخ داد و ابو عبد اللّه تن بگريز داد\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nو بسيارى از اتباع وى كشته شدند احول ( فرمانده ) او را دنبال كرد در آن هنگام برف نازل شد و ميان طرفين حايل گرديد . ابو عبد اللّه بكوه « انكجان » پناه برد .\r\nاحول به شهر « ناصرون » رسيد و آن را آتش زد . شهر « ميله » را هم آتش زد ولى كسى در آن شهر نمانده بود ابو عبد اللّه در « انكجان » محلى براى مهاجرت ساخت ( دار الهجرة ) و احول هم پس از پيروزى بافريقا بازگشت ابو عبد اللّه پس از برگشتن سپاه بازگشت و هر چه از سپاه بازمانده بود بغنيمت برد ناگاه خبر مرگ ابراهيم رسيد او خرسند و اميدوار شد . احول در زمان برادرش ابو العباس سپاه عظيمى گرد آورد . خبر قتل ابو العباس و فرزندانش هم رسيد و بر خرسندى و شادى ابو عبد اللّه افزوده شد . زيادة اللّه هم كه امير شده بود سرگرم عيش و نوش و نشاط و بازى گرديد . احول هم سپاهى را كه جمع كرده بود بجنگ ابو عبد اللّه كشيد ولى شكست خورد و گريخت احول با عدهء كمى پايدارى كرد و مانع پيشرفت ابو عبد اللّه گرديد .\r\nچون ابو مضر زيادة اللّه بر راس كار قرار گرفت احول را نزد خود خواند و كشت چنان كه شرح آن گذشت او احول و چپ چشم و لوچ نبود بلكه گاهى چشم خود را مىبست يا كج نگاه ميكرد بدين سبب او را احول لقب دادند چون او كشته شد لشكرهاى ابو عبد اللّه در سراسر كشور قدرت يافتند و ابو عبد اللّه مىگفت و وعده ميداد كه مهدى ظهور مىكند و در همين زمان قيام خواهد كرد و مالك سراسر زمين خواهد شد خوشا به حال كسى كه نزد من آيد و امر مرا اطاعت كند او اين تبليغ را ميكرد و مردم را ضد ابو مضر تحريك ميكرد و ننگهاى او را ميشمرد . تمام وزراء زيادة اللّه ( ابو مضر ) شيعه و از پيروزى ابو عبد اللّه خشنود بودند و در پيشرفت كار او براى خود زيانى نميديدند خصوصا بعد از اينكه ابو عبد اللّه كرامات مهدى را بيان كرد كه از جمله زنده كردن مرده و برگردانيدن آفتاب از مغرب بمشرق و تملك سراسر زمين . ابو عبد اللّه هم به آنها پيغام ميداد و ميفريفت و اميدوار ميكرد .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nبيان سبب پيوستگى عبيد اللّه مهدى بابى عبد اللّه شيعى و رفتن او به محل سلجماسة\r\nچون عبد اللّه بن ميمون قداح درگذشت فرزندان او ادعا كردند كه آنها از نسل عقيل بن ابى طالب هستند ولى اين نسب را مكتوم ميكردند و خود هم مخفى ميشدند . يكى از فرزندان او ( ميمون قداح ) كه شاخص و مشهور بود احمد بود درگذشت و فرزندش محمد جانشين او شد او كسى بود كه داعيان با وى مكاتبه ميكردند ( و از او دستور ميگرفتند ) محمد هم درگذشت و احمد فرزندش باتفاق برادرش حسين جانشين پدر شدند و حسين به محل « سلميه » از بلاد حمص رفت كه در آنجا مال ذخيره داشت و ميراث جد او عبد اللّه قداح و نمايندگان و غلامان او در آنجا بودند .\r\nدر بغداد هم از فرزندان و بازماندگان قداح « ابو الشلغلغ » ماند حسين ادعا ميكرد كه وصى و جانشين پدر خود و صاحب دعوت او است و داعيان يمن و مغرب با او مكاتبه ميكردند و از او دستور ميگرفتند . بر حسب اتفاق در محضر او حديثى از وصف زنان جارى شد زن يك مرد آهنگر يهودى بميان آمد كه شوى او مرده و او در نهايت زيبائى بوده او با آن زن ازدواج كرد و او از شوهر آهنگر فرزندى بسيار زيبا داشت كه مانند مادرش بود . آن زن و آن فرزند را دوست داشت و او را علم و ادب آموخت و آن فرزند داراى همت بلند و عظمت بىمانند شد . بعضى از داعيان دانشمند ميگفتند : امامى كه در « سلميه » بود كه حسين باشد درگذشت و فرزندى نداشت كار امامت و دعوت و تبليغ را به فرزند يهود مذكور سپرد . اسرار دعوت را هم به او آموخت .\r\nو آن يهودى فرزند آهنگر همان عبيد اللّه است . او رموز دعوت و محل داعيان و علامت و نشان را از شوهر مادر گرفت و وارث اموال او شد و ( حسين بن ميمون قداح ) بداعيان و نمايندگان در همه جا دستور داد كه او جانشين و امام و وصى مىباشد و نيز دختر عم خود « ابو الشغلغ » را بزنى به او داد . اين قول ابو القاسم ابيض علوى و ديگران\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nمىباشد . كه او ( يهودى زاده ) براى خود نسب جعل و ادعا كرد كه او عبيد اللّه بن حسن بن على بن محمد بن على بن موسى بن جعفر بن بن محمد بن على بن الحسين بن على بن ابى طالب است ( گويا در اينجا اشتباه شده و نسبت عبيد اللّه باسماعيل بن جعفر است نه بعلى بن موسى بن جعفر و آنها را اسماعيلى گويند ) . بعضى از مردم كه عدهء آنها كم است مىگويند : او كه عبيد اللّه باشد از اولاد قداح است . اين گونه گفته‌ها داراى چيزهاست ( داراى شك و ترديد است ) اى كاش مىدانستم كه چه باعث شده كه ابو عبيد اللّه شيعى و غير او به اين دعوت مبادرت كنند كه اين كار را ( كه خود انجام داده‌اند ) از خود سلب و به يهودىزاده واگذار كنند ؟ آيا كسى كه داراى دين باشد مىتواند اين سهل انگارى را بكند و بر دين و عقيدهء خود ثابت نماند ؟ گفت : ( مقصود راوى و جاعل نسب يهود كه دشمن بوده و او ابو القاسم ابيض علوى بتحريك بنى العباس ) چون حسين عبيد اللّه را وصى و جانشين خود نمود به او گفت تو بعد از من بيك كشور دور مهاجرت خواهى كرد و دچار بليات و محن سخت خواهى شد . حسين درگذشت و عبيد اللّه بعد از او قيام كرد . و مال بسيارى بخشيد بر خلاف گذشته ( كه مال بخشيده نمىشد ) . ابو عبد اللّه هم رجالى از كتامه نزد او فرستاد كه بگويند خداوند فتح و ظفر را نصيب او كرده و مردم منتظر قدوم او مىباشند . خبر او شايع شد و مكتفى ( خليفه عباسى ) او و فرزندش نزار كه بعد از او بخلافت رسيد و لقب قائم را برگزيد تعقيب كرد كه در آن هنگام نزار كودك يا نوجوان بود . او با خواص و غلامان و دوستان خود از آنجا خارج شد و راه مغرب را گرفت و آن در زمان زيادة اللّه ( امير افريقا ) بود با عنوان و صورت بازرگان بمصر رسيد كه در آن وقت عيسى نوشرى والى مصر بود . نامه‌هاى خليفه به او رسيد كه چنين كسى با چنين صفتى به آنجا رسيد و بايد او را دستگير كند يا هر كه به اين صفت باشد بگيرد و باز بدارد . بعضى از ياران نوشرى شيعه بودند بمهدى ( عبيد اللّه ) اطلاع دادند كه نوشرى قصد بازداشت ترا دارد او با ياران و غلامان خود از مصر خارج شد و بياران خود مال داد و مال بسيار همراه داشت . چون نامه خليفه بنوشرى رسيد همه جا دنبال او فرستاد و خود شخصا\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبتعقيب مهدى شتاب كرد تا به او رسيد و او را گرفت و در يك باغ توقيف كرد و چون وقت ناهار رسيد او را احضار بتناول طعام تكليف كرد او گفت : من روزه هستم .\r\nنوشرى نسبت به او تعطف و تلطف كرد و گفت : اگر حقيقت را به من بگويى من ترا آزاد خواهم كرد مهدى شروع كرد بنصيحت دادن و او را از حساب و عقاب ترسانيدن بحديكه نوشرى سخت ترسيد و او را آزاد كرد و خواست عده با او همراه كند كه او را به مقصد برسانند او گفت : حاجت به آنها نيست و براى نوشرى دعا كرد . گفته شد در خفا به او مال داد ( مهدى بنوشرى رشوه داد ) كه او را آزاد كرد ، دوستان نوشرى به او سرزنش و ملامت كردند بحديكه پشيمان شد كه چرا او را رها كرده خواست لشكر بدنبال او بفرستد كه او را باز گرداند و چون مهدى بياران خود رسيد ديد كه فرزندش ابو القاسم سگ شكارى خود را گم كرده و براى آن حيوان مىگريست مهدى دانست كه آن سگ در باغ مانده بود خود با يكى از غلامان بازگشت و سگ را پيدا كرد و برد . نوشرى ديد كه او برگشت علت را پرسيد به او گفتند چنين و چنان باتباع خود گفت خداوند شما را زشت بدارد كه ميخواستيد مرا بكشتن او وادار كنيد اگر او بىگناه نبود و داعيه نداشت هرگز باز نمىگشت و با شتاب مراحل را مىنورديد و خود را دور و مستور مىكرد براى پيدا كردن يك سگ برنمىگشت .\r\nمهدى بفرار كوشيد عدهء از دزدان او را در محل « طاحونه » لخت كردند . كالا و مال و كتابهاى او را ربودند . كتابها نزد او بسيار گرانبها و عزيز و نفيس بود زيرا از پدر و جد او رسيده بود . براى او سخت ناگوار آمد . گويند بعد از آن چون فرزندش ابو القاسم براى نخستين بار براى فتح مصر رهسپار شد آن كتابها را بدست آورد .\r\nپس از آن مهدى و فرزند او به شهر طرابلس رسيدند و در آنجا بازرگانانى كه همراه او بودند از او جدا و متفرق شدند . ابو العباس برادر ابو عبد اللّه شيعى همراه او بود او را پيشاپيش به شهر « قيروان » فرستاد و دستور داد با بعضى از چيزها كه همراه\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nداشت بكتامه برود و چون ابو العباس بقيروان رسيد ديد كه خبر ورود مهدى قبل از رسيدن بزيادة اللّه ( والى افريقا ) رسيده بود معلوم شد كه مهدى در طرابلس مانده ابو العباس يكى از ملازمان اوست او را گرفتند و بازپرسى كردند او انكار كرد و گفت : من يك بازرگان هستم كه در عرض در قافله او بودم امير او را بزندان افكند .\r\nمهدى شنيد راه « قسطيله » را گرفت زياده اللّه به عامل خود در طرابلس نامه نوشت كه مهدى را باز دارد . مهدى هم عامل را ديده و به او هديه داده بود . عامل بزيادة اللّه نوشت كه او رفته و دستش به او نمىرسد چون مهدى به محل « قسطيله » رسيد از رفتن نزد ابو عبد اللّه شيعى خوددارى كرد زيرا دانست اگر برود مسلم خواهد شد كه او داعيه دارد و ابو العباس را خواهند كشت ناگزير راه « سلجماسه » را گرفت . چون از قسطيله رفت نمايندگان ( ابو عبد اللّه ) رسيدند و در پيدا كردن او كوشيدند و او را نديدند او هم مدتى در سلجماسة » اقامت كرد و جواسيس به او احاطه كرده بودند حاكم « سلجماسه » مردى بنام يسع بن مدرار بود مهدى به او هديه داد و نزد وى تقرب يافت و او را دوست داشت . زيادة اللّه براى آن عامل نامه فرستاد كه اين مرد همان است كه ابو عبد اللّه شيعى براى او دعوت و تبليغ مىكند و بايد او را بگيرى . او هم مهدى را گرفت و بزندان سپرد و او در زندان ماند تا آنكه ابو عبد اللّه شيعى ( پس از غلبه بر افريقا ) رسيد و او را آزاد كرد .\r\n( با اينكه مؤلف در آغاز شرح حال دولت علوى فاطمى خود را از طعن در نسب علويان مبرى دانسته و آنچه وارد كرده فقط براى حفظ تاريخ است كه چگونه در نسب آنها طعن كرده‌اند آن هم از طرف يك علوى كه عبيد اللّه را يهودى زاده دانسته و اين نهايت ظلم و بىشرمى است كه ابو القاسم ابيض علوى يك افسانه سست را جعل و عبيد اللّه را يهودى و فرزند زن حسين قداح بداند . مسلم است چون كار فاطميان بالا گرفته و مالك قسمتى از ممالك اسلامى شدند و حتى قدرت و نفوذ آنها ببغداد رسيده و بر مركز خلافت بنى العباس مسلط شده بودند و حمايت حرمين را بر عهده گرفتند بنى العباس از بيم انقراض خود بدست آنها آن نسب را بدست ابو القاسم\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nابيض جعل كردند كه مردم را از گرويدن به آنها باز دارند . بيهوده سخن به اين درازى نيست و مؤلف هم به اين نكته استدلال كرده كه ابو عبد اللّه شيعى چرا براى خود اين كار را نخواست و براى يهودى زاده انجام داد ؟ اين دعوت عوامل بسيار قوى داشت و بزرگترين عامل آن تشيع بوده و تنها بقداح و فرزندان او منحصر نبوده بلكه هر جا كه شيعيان بودند بخاندان رسول ارادت ورزيدند چه در يمن و چه در شام و چه در مغرب و خراسان و قسمتى از تاريخ ايران به اين دعوت ارتباط كامل دارد كه حسن صباح و ناصر خسرو علوى و شيعيان در هر مكان به اين تاريخ و اين دعوت و مذهب ارتباط دارند و امروز پيشواى اسماعيليه كريم آقاخان يا داعى و رئيس بهره در هندوستان .\r\nهمچنين در بلاد ديگر به اين مذهب معتقد هستند . مذهب اسماعيلى و دولت فاطمى داراى يك تاريخ عظيم مىباشد و ما به اين اشاره اكتفا مىكنيم كه طعن ابو القاسم علوى و ديگران در نسب آنان ناشى از بيم بنى العباس از تسلط آنها و سلب خلافت بود كه ابو القاسم و ديگران حتى فقهاء و علماء را تطميع مىكردند كه افسانه يهودى زاده را جعل نمودند و اين بحث خارج از عهده ماست ) .\r\n\r\nبيان غلبه ابو عبد اللّه بر افريقا و فرار زيادة اللّه امير آن ديار\r\nما پيش ازين احوال ابو عبد اللّه را شرح داديم و چون زيادة اللّه ديد كه ابو عبد اللّه بر كشور ( مغرب ) غلبه يافته و شهر « ميله » و شهر « سطيف » و ديگر شهرها را گشوده شروع بجمع و تجهيز سپاه نمود و اموال بسيار داد و لشكرهاى عظيم گرد خود جمع كرد . ابراهيم بن خنيش كه از خويشان او بود بر او وارد شد ولى او فن جنگ را نمىدانست . عده سپاه او بالغ بر چهل هزار سوار گرديد مال و سپاه بسيار گرد آورد و در افريقا يك دلير نگذاشت كه همراه خود نبرده باشد آنگاه لشكر كشيد كه مانند همان عده بر سپاه او افزوده شد چون به شهر « قسطينة الهواء » رسيد كه آن شهر كهن و بسيار محكم بود در آنجا لشكر زد و اقامت نمود . بسيارى از اهالى كتامه كه مطيع ابو عبد اللّه نبودند به او پيوستند . او در عرض راه بسيارى از اتباع ابو عبد اللّه را\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nكشت . ابو عبد اللّه هم از او ترسيد همچنين تمام اهالى كتامه را . او در شهر « قسطينه » مدت شش ماه اقامت گزيد ابو عبد اللّه هم در كوه تحصن كرده بود . چون ابراهيم ديد كه لشكر ابو عبد اللّه بجنگ مبادرت نمىكند خود مبادرت كرد و لشكر كشيد و بشهرى كه « كرمه » نام دارد رفت و صف آرائى كرد . ابو عبد اللّه هم از سواران خود خيلى برگزيد كه رزم دشمن را بسنجد و بيازمايد . چون ابراهيم آن خيل را ديد خود شخصا بدون اينكه از سپاه ( عظيم ) كسى را با خود ببرد بر آن خيل حمله كرد و آن در حالى بود كه هنوز بار و سلاح و خواربار بر پشت چهار پايان و در لشكرگاه مستقر نشده بود جنگ آغاز شد و خبر بابو عبد اللّه رسيد او هم با سپاه خود حمله كرد و ابراهيم با سپاه خود گريخت و خود او مجروح شد و اسبش سقط گرديد و تمام بارها و سلاحها و كالاها و خواربارها با چهار پايان غنيمت ابو عبد اللّه شد عده بسيارى از سپاه ابراهيم كشته شدند و خود او بقيروان پناه برد و سراسر افريقا مختل و پر آشوب شد و كار ابو عبد اللّه بالا گرفت و دولت او عظمتى يافت .\r\nابو عبد اللّه بمهدى كه در زندان سلجماسه بود نامه نوشت و به او مژده داد . نامه را بيكى كه مورد اعتماد بود داد به او برساند و او به صورت يك قصاب بزندان رفت و به او مژده داد . ابو عبد اللّه به شهر « طبنه » لشكر كشيد و شهر را محاصر نمود . مردم از او امان خواستند و او به آنها امان داد . بعد سوى شهر « بلزمه » لشكر كشيد و شهر را محاصره كرد چندين بار بمحاصره پرداخت و نتوانست آن را فتح كند . آن را بمنجنيق بست و آتش افروخت و انداخت و سوخت و با شمشير آن را گشود و مردان را كشت و ديوار و حصار را ويران كرد . خبر آن ظفر بزيادة اللّه رسيد براى او سخت ناگوار شد باز بجمع لشكر پرداخت . لشكرى گرد آورد كه عدهء آن دوازده هزار بود .\r\nهارون بن طبنى را سالار آن لشكر كرد . او لشكر كشيد و عدهء بسيارى هم به او پيوستند او شهر « دارملوك » را قصد كرد . اهالى آن شهر بطاعت و متابعت ابو عبد اللّه در آمده بودند . هارون مردم شهر را كشت و ديوار و حصار را ويران كرد . در آن\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nهنگام خيلى براى پيش آهنگى و اطلاع از طرف ابو عبد اللّه رسيد . لشكر هارون مضطرب و پريشان شدند فرياد زنان از هول و هراس بدون جنگ گريختند . خيل ابو عبد اللّه از فرار آنها تعجب و تصور كردند كه خدعه و فريب است ولى چون دانستند كه فرار حقيقى است بدنبال گريختگان كوشيدند و شمشير را به كار بردند كه عدهء بىشمارى كشتند . هارون سالار لشكر هم كشته شد . ابو عبد اللّه شهر « تيجس » را هم گشود . زيادة اللّه سخت دچار بلا گرديد گنج را گشود و مال را درآورد و بخشيد و لشكر گرد آورد و خود شخصا بجنگ ابو عبد اللّه كمر بست .\r\nدر سنه دويست و نود و پنج با سپاه خود به محل « ادنس » رسيد بزرگان دولت به او گفتند : تو شخصا بجنگ ابو عبد اللّه مىروى اگر مغلوب شوى ديگر ما پناهى نخواهيم داشت . بمركز مملكت خود باز گرد و سپاه را بجنگ او بفرست اگر ما در جنگ پيروز شويم كه مرام حاصل مىشود و اگر مغلوب شويم كه نزد تو پناهى خواهيم داشت .\r\nاو ( زيادة اللّه ) بازگشت و سپاه را فرستاد . پسر عم خود ابراهيم بن اغلب را كه مرد دلير بود بفرماندهى سپاه برگزيد و فرستاد .\r\nابو عبد اللّه آگاه شد . اهالى « باغايه » به او نوشته بودند كه ما مطيع هستيم او آن محل را قصد كرد و چون نزديك شد عامل شهر گريخت و به محل « اربس » پناه برد ابو عبد اللّه داخل شهر شد و پادگان گذاشت و سوى « انكجان » رفت . زيادة اللّه شنيد و بر خشم و نااميدى او افزوده شد . يك همدم مسخره داشت به او گفت : اى خواجه من شعرى سروده‌ام اگر دستور بدهى براى آن آهنگى بسازند و بخوانند شايد از غم و اندوه تو كاسته شود . باده بنوش و غم را كنار بگذار . گفت : آن شعر چيست بيار هر چه دارى مغنيان و مطربان را حاضر كرد و اين بيت را خواندند :\r\n اشرب و اسقينا * من القرن يكفينا \r\nيعنى بنوش و بما بده ما را از حريف بىنياز خواهد كرد .\r\nچون نواختند و خواندند زيادة اللّه بطرب آمد و از خود بىخود شد و سرگرم\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nعيش و نوش و اشباع شهوت گرديد . چون ياران او حال وى را چنين ديدند او را در طرب و خوشگذرانى يارى كردند .\r\nپس از آن ابو عبد اللّه خيلى سوى شهر « مجانه » فرستاد و آن را با نيرو گشود و حاكم شهر را كشت . لشكرى هم سوى شهر « تيفاش » فرستاد و شهر را گرفت و باهالى امان داد . گروهى از رؤساى قبايل نزد او رفتند و از او امان خواستند به آنها امان داد خود شخصا سوى « مسكيانه » رفت و بعد « تبسه » را قصد كرد و از آنجا به شهر « مدبره » رفت كه اهالى « قصر افريقى » و مردم شهر « مرمجنه » و شهر « مجانه » و گروهى از مردم مختلط و متفرق در آنجا گرد آمده و تحصن كرده بودند و آن قلعه محكم و استوار بود .\r\nشهر را محاصره و جنگ را آغاز كرد ناگاه مرض حبس بول و سنگ مثانه او عود كرد او به مرض خود مشغول و گرفتار شد . اهالى از بعضى لشكريان او امان خواستند و آنها امان دادند كه لشكر داخل شد و مردم را از دم تيغ گذرانيد و غارت كرد . ابو عبد اللّه شنيد سخت غمگين شد . از آنجا رفت و در پيرامون « قصرين » از محل « قموده » لشكر زد . اهالى امان خواستند و به آنها امان داد . خبر بابراهيم بن ابى - الاغلب رسيد و او كسى بود كه زيادة اللّه فرماندهى سپاه را به او سپرده و فرستاده بود كه ابو عبد اللّه قصد زيادة اللّه را دارد در آن هنگام زيادة اللّه لشكر قابلى همراه نداشت ابراهيم « اربس » را ترك كرد و در « دردمين » لشكر زد . ابو عبد اللّه عده به محل « دردمين » فرستاد . جنگ ميان اتباع ابو عبد اللّه و لشكر زيادة اللّه واقع شد عدهء از سپاهيان ابو عبد اللّه كشته و بقيه منهزم شدند ابو عبد اللّه از تأخير خبر آن عده نگران شد خود با تمام سپاه بدنبال آنها شتاب كرد . دوازده هزار سوار هم به محل « باغيا » فرستاد و بفرمانده آنها دستور داد كه اگر ابراهيم از آنجا رفته باشد او از محل « فج العرعار » تجاوز نكند . سپاه رفت و عدهء از سپاه كه در محل « باغايا » مانده بودند با لشكر ابراهيم سخت نبرد كردند چون ابراهيم بردبارى و پايدارى آنها را ديد تعجب كرد و آن دليرى و شكيب موجب شد كه در دل او و سپاهش بيم و هراس افتد ناگاه خبر رسيد\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nكه سپاه ابو عبد اللّه خواهد آمد ابراهيم با سپاه خود بازگشت و ابو عبد اللّه با سپاه رسيد كه كسى نديد . ابراهيم هم به محل « اربس » بازگشت چون فصل بهار و روزگار خوش رسيد ابو عبد اللّه سپاه خود را جمع و تجهيز كرد كه عدهء آن بالغ بر دويست هزار سوار و پياده گرديد . در محل « اربس » هم عدهء بىشمارى از سپاهيان زيادة اللّه گرد ابراهيم تجمع كردند . ابو عبد اللّه در اول ماه جمادى الثانية سنه دويست و نود و شش لشكر كشيد و مقابله و جنگ ما بين طرفين واقع شد و مدت نبرد به طول كشيد و بسيار شديد بود كه اتباع زيادة اللّه غالب شدند و چون ابو عبد اللّه غلبه آنها را ديد شش صد تن از سپاه خود را برگزيد و دستور داد كه از پشت سپاه زيادة اللّه حمله كنند راه حمله را هم معين كرد بر حسب اتفاق ابراهيم هم همان قصد را داشت كه از پشت سر سپاه ابو عبد اللّه حمله كند آن دو گروه در يك تنگناى با هم مقابله كردند كه اتباع ابراهيم منهزم شدند . از ميان سپاه فرياد برخاست كه ابو عبد اللّه كمين دارد سپاهيان همه تن بفرار دادند و ابراهيم و بعضى از متابعين او گريختند و بقيروان پناه بردند سپاهيان ابو عبد اللّه هم گريختگان را دنبال كردند مىكشتند و مىگرفتند و اسير مىبردند و مال تاراج مىكردند و اسب و كالا مىربودند پس از آن داخل شهر « اربس » شدند و قتل عام نمودند . بسيارى از اهالى شهر در مسجد جامع پناه بردند كه بيش از هزار انسان از آنها كشتند و شهر را غارت كردند . اين واقعه در آخر ماه جمادى الثانية رخ داد .\r\nابو عبد اللّه سوى « قموده » رهسپار شد چون خبر شكست و گريز بزيادة اللّه رسيد او هم گريخت و راه مصر را گرفت و كار او همان بود كه پيش از اين بيان نموديم و چون زيادة اللّه گريخت مردم شهر سوى قصر قديم گريختند يا شبانه بقيروان و « سوسه » رفتند اهالى قيروان هم « رقاده » را غارت كردند و قوى بر ضعيف غلبه كرد و كاخهاى بنى الاغلب را غارت كردند و مدت شش روز يغما دوام داشت ابراهيم بن اغلب هم بقيروان رفت و بكاخ امير مستقر گرديد و اهالى قيروان گرد او تجمع كردند و منادى ندا داد كه همه در امان هستند آنگاه احوال زيادة اللّه را شرح داد كه چگونه\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاو سرگرم عيش و نوش بود و مملكت را بباد داد و فاسد نمود و بعد كار ابو عبد اللّه را كوچك و حقير دانست و وعده داد كه از آنها دفاع كند و شهر و حرم و خانواده آنها را مصون بدارد .\r\nاز آنها درخواست كرد كه او را با مال و رجال و تجهيز سپاه يارى كنند و مطيع و فرمانبردار او باشند . آنها گفتند ما مردمى فقيه يا بازرگان يا رعيت ناتوان هستيم .\r\nمال ما براى غرضى كه تو دارى كافى نخواهد بود و طاقت جنگ نداريم او ( ابراهيم ) آنها را اجازه داد كه از قصر خارج شوند و آنها خارج شده مضمون گفتگوى او را بمردم ابلاغ كردند مردم همه بيك آهنگ فرياد زدند از ميان ما برو ما هرگز مطيع تو نخواهيم بود به او دشنام دادند و او خارج شد در حالى كه مردم او را سنگسار مىكردند .\r\nچون خبر فرار زيادة اللّه بابو عبد اللّه رسيد در آن هنگام در محل « سيبيه » بود از آنجا رفت و در محل « وادى النمل » لشكر زد « عروبة » بن يوسف و حسن بن ابى خنزير را با هزار سوار پيشاپيش به شهر « رقاده » فرستاد آنها كه وارد شدند ديدند مردم سرگرم غارت هستند . بمردم امان دادند و هر كه هر چه برده بود به حال خود آزاد گذاشتند مردم بقيروان رفتند و ابو عبد اللّه را آگاه نمودند اهالى قيروان ( از پيروزى ) خرسند شدند . فقهاء و اعيان باستقبال ابو عبد اللّه از شهر خارج شدند و به او درود و تهنيت فتح گفتند و او هم پاسخ نيكى داد و براى آنها سخن گفت و حديث نقل كرد و امان داد . آنها از او تعجب كردند و خرسند شدند و زيادة اللّه را ناسزا گفتند و ننگهاى او را يك بيك شمردند او به آنها گفت : زيادة اللّه بسيار نيرومند بود و در دفاع كوتاهى نكرد و او صاحب يك دولت بلند پايه و عظيم بود ولى اراده خداوند قابل دفع و رد نمىباشد . آنها خاموش شده و بقيروان بازگشتند او ( ابو عبد اللّه ) وارد رقاده شد و آن در روز شنبه اول رجب سنه دويست و هشتاد و شش بود . در يكى از كاخها اقامت گزيد و خانه‌ها را ميان اهل كتامه تقسيم كرد كه در آن خانه‌ها كسى نمانده بود . دستور داد منادى امان را ندا كند و مردم بشهرستان خود بازگشتند . حكام و عمال را هم بشهرها فرستاد و مفسدين و شرجويان را گرفت و كشت و دستور داد اموال و سلاح\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nو چيزهاى ديگر متعلق بزيادة اللّه را تسليم او كنند مال و منال و كالا و ثروت بسيار و كنيزان زيبا به او رسيد . او از كنيزان تحقيق كرد كه نزد چه كسى بودند هر كنيزى كه شايسته بود و تعلق بزيادة اللّه داشت مصون نمود و مخارجى براى او معين كرد و به هيچ يك از آنها طمع و حتى نگاه نكرد . چون روز جمعه رسيد بخطباء قيروان و رقاده دستور خطابه داد و نام كسى را نبرد ( بعنوان پيشوا و خليفه و امير ) . سكه هم ضرب كرد ولى نام كسى بر آن نقش نكرد فقط در يك طرف آن « بلغت حجة اللّه » و در طرف ديگر « تفرق اعداء اللّه » نقش نمود . بر روى سلاح هم اين جمله را نقش كرد :\r\n« عدة فى سبيل اللّه » نيروى ذخيره در راه خدا . بر ران اسبها هم اين داغ را نمود :\r\n« الملك للّه » او هم به همان حالت نخستين خود ماند كه ژنده و پشم مىپوشيد و طعام خشن ( مانند نان جو و خشك ) مىخورد .\r\n\r\nبيان رفتن ابو عبد اللّه بسلجماسه و ظهور مهدى\r\nچون اوضاع براى ابو عبد اللّه بيك حال مستقر گرديد و مالك « رقاده » و ساير بلاد افريقا شد برادر بزرگترش ابو العباس محمد نزد او رفت و او بسيار خرسند شد . در همان سال ( مذكور ) و در ماه رمضان ابو عبد اللّه برادر خود را ابو العباس جانشين خود نمود و افريقا را به او سپرد و ابو زاكى را هم با او گذاشت و خود با لشكرهاى عظيم رفت . سراسر مغرب از خروج و عظمت و پيروزى او بلرزه درآمد .\r\nزناته ( يك قبيله از بربر ) از او بيمناك شد و قبايل از عرض راه او كنار رفتند و نمايندگان نزد او فرستادند و مطيع شدند چون نزديك « سلجماسه » رسيد يسع بن مدرار بر لشكر كشى او آگاه شد نزد مهدى كه در زندان بود فرستاد و از نسب او تحقيق كرد و پرسيد آيا ابو عبد اللّه براى نجات او لشكر كشيده . مهدى سوگند ياد كرد كه او را نديده و نشناخته و خود جز يك مرد بازرگان كسى ديگرى نمىباشد . او را در يك خانه تنها حبس نمود .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nهمچنين فرزندش ابو القاسم و براى هر يكى از آن دو نگهبان گماشت .\r\nفرزندش را هم بازپرسى كرد و او جز گفته پدر چيزى نگفت كسانى كه با آن پدر و فرزند بودند تحت شكنجه و فشار درآورد و آزار داد و بازپرسى كرد همه گفتهء مهدى را تأييد كردند . ابو عبد اللّه شنيد بيسع پيغام داد و استمالت كرد و گفت :\r\nقصد جنگ با او ندارد و فقط كار مهمى در بين است كه بايد انجام شود و به او وعده نيكى داد . او نامه را انداخت و نمايندگان را كشت . باز ابو عبد اللّه براى حفظ جان مهدى با او ملاطفت كرد ولى بمهدى اشاره نكرد و باز او رسولان را كشت . ابو عبد اللّه با شتاب لشكر كشيد و به شهر رسيد و يسع لشكر خود را آراست و بجنگ پرداخت و آن روز را بنبرد پايان داد ، چون شب فرا رسيد يسع با خويشان و بنى اعمام خود گريخت آن شب ابو عبد اللّه و اتباع او سخت پريشان و محزون شده بودند زيرا نميدانستند كه يسع قبل از فرار با مهدى چه كرده و آيا او را كشته يا زنده داشته همچنين نسبت بفرزندش . بامدادان اهالى شهر نزد ابو عبد اللّه رفتند و خبر فرار يسع را دادند .\r\nاو و يارانش داخل شهر شدند و به محل بازداشت مهدى رفتند او و فرزندش را از محبس آزاد كردند و مردم به اندازه خرسند شدند كه نزديك بود ديوانه شوند . ابو عبد اللّه مهدى و پسرش را سوار كرد و خود و امراء و رؤساء قبايل در ركاب آن دو پياده مىرفتند .\r\nابو عبد اللّه بمردم ميگفت : خواجه و مولاى شما اين است ، در حال گريه و فرح و شادى او را بيك بارگاه كه مخصوص او برپا شده بود رسانيد او در آنجا فرود آمد . دستور داد كه يسع را دنبال كنند ، بتعقيب او شتاب كردند و او را گرفتند ، اول سخت تازيانه زدند بعد كشتند . چون مهدى ظهور كرد در « سلجماسه » اقامت گزيد و بعد از چهل روز بافريقا رفت ( همه آن سامان افريقا ناميده ميشد ) . اموال را از انكجان كشيد آنها را با خود بار كرد و به شهر « رقاده » رسيد و آن در سنه دويست و نود و هفت بود . سلطنت بنى الاغلب نابود شد همچنين بنى المدرار كه يسع از آنها بود كه مدت آن صد و سى سال بود كه منفردا در « سلجماسه » حكومت و سلطنت ميكردند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nملك بنى رستم ( ايرانى ) هم از « تاهرت » زايل شد كه مدت صد و شصت سال در آن ديار امارت و سلطه داشتند آن هم منفردا بدون متابعت كسى حكومت ميكردند .\r\nتمام آن ممالك تحت قدرت و تسلط مهدى درآمد .\r\nچون مهدى نزديك « رقاده » رسيد اهالى رقاده و قيروان باستقبال او رفتند ابو عبد اللّه و بزرگان و سالاران كتامه در ركاب او پياده بودند . فرزندش هم بدنبال او سوار بود . مستقبلين به او درود گفتند و او پاسخ خوبى داد و آنها را برگردانيد و در يكى از كاخهاى « رقاده » اقامت گزيد . روز جمعه دستور داد كه نام او در خطبه برده شود و خود را مهدى امير المؤمنين ملقب نمود . بعد از خطبه و نماز جمعه مردى معروف بشريف با داعيان و مبلغين نشستند و مردم را باجبار احضار كردند و با سختى و عنف گرد آوردند و آنها را بمذهب خود دعوت نمودند هر كه قبول كرد به او احسان نمودند و هر كه خوددارى نمود او را بزندان افكندند . كسى جز يك عده كم مذهب آنها را قبول نكرد بسيارى از كسانى كه مذهب آنها را نپسنديدند كشته شدند . بعد از آن كنيزان زيادة اللّه عده براى خويش و چند تن براى فرزند خويش برگزيد و ساير كنيزان را برؤساء كتامه بخشيد . كنيزان را ابو عبد اللّه پيش كشيد .\r\nحكومت‌هاى افريقا را ميان رجال كتامه تقسيم كرد ، ديوان‌ها را تأسيس و ماليات را استيفا نمود و قدم او رسوخ يافت و تمام اهالى اطاعت كردند . حسن بن احمد بن خنزير را امير صقيله ( سيسيل ) نمود و او در دهم ذى الحجه سنه دويست و نود و هفت بدان ديار رسيد ، برادر او ( برادر حسن ) را حاكم « جرجنت » كرد . اسحاق بن منهال را هم قاضى صقليه نمود ، او نخستين قاضى مهدى علوى بود . ابن خنزير هم تا سنه دويست و نود و هشت در صقليه امير بود كه سوى « دمنش » لشكر كشيد كشت و سوخت و غنيمت و اسير گرفت و بازگشت . او ( ابن خنزير ) نسبت بمردم بد رفتارى كرد مردم شوريدند و او را گرفتند و بزندان سپردند و بمهدى نوشتند و پوزش خواستند او هم عذر آنها را قبول كرد و امير ديگرى معين كرد كه عمر بلوى باشد و او در آخر ماه ذى الحجه سنه دويست و نود و نه رسيد .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nبيان قتل ابو عبد اللّه شيعى و برادرش ابو العباس\r\nدر سنه دويست و نود و هشت ابو عبد اللّه شيعى كشته شد . عبيد اللّه مهدى او را كشت .\r\nسبب قتل او اين بود كه چون ممالك و مردم تحت قدرت و سلطه او درآمد و خود شخصا بكارها رسيدگى و دست ابو عبد اللّه و برادرش ابو العباس را كوتاه كرد .\r\nابو العباس را حسد و كينه برداشت و بر او سخت ناگوار آمد كه از كار امر و نهى بر كنار و از عطا و نفوذ محروم گردد شروع كرد بناسزا گفتن نسبت بمهدى آن هم در مجلس برادر خود برادرش ( ابو عبد اللّه ) او را منع ميكرد و از گفتار و رفتار او خشنود نبود . او بيشتر لجاج و عناد ميكرد تا آنكه آشكارا به او گفت تو رستگار شدى و مالك ممالك گشتى آنگاه كسى را آوردى كه دست تو را از هر چه گرفته بودى كوتاه كرد . بر او واجب بود كه حق ترا ادا كند ، آنقدر كوشيد تا ابو عبد اللّه را از مهدى منحرف كرد و او تحت تاثير گفته برادر واقع شد و كينه مهدى را در دل گرفت .\r\nروزى ابو عبد اللّه بمهدى گفت : اگر تو در كاخ خود آسوده مىنشستى و امر و نهى نسبت بكتامه را به من واگذار ميكردى بهتر نبود ؟ زيرا من واقف بر اوضاع و احوال آنها ميباشم و عادات آنها را ميشناسم و اين كار براى هيبت و وقار تو بهتر است .\r\nمهدى هم از گفتگوى ابو عبد اللّه و برادرش آگاه بود ، براى او محقق گرديد ( كه سوء قصد دارند ) او در پاسخ آن سخن و پيشنهاد ملاطفت و بردبارى كرد .\r\nابو العباس گاهى هم با اشخاص مقدم ( و بزرگان ) اشاره ميكرد . هر كه را مايل ميديد راز خود را به او ميگفت و نيز آنها را تحريك ميكرد كه آيا از اموالى كه از « انكجان » بدست آورده چيزى بشما داده است ؟ چرا آنها را ميان شما تقسيم نكرد ؟\r\nهمه آن تحريكات به گوش مهدى ميرسيد و او تغافل و تجاهل ميكرد و ابو عبد اللّه\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nهم مدارا مينمود . پس از آن ابو العباس گفت : اين ( مهدى ) آن كس نيست كه ما بطاعت او معتقد بوديم و براى او دعوت و تبليغ ميكرديم زيرا مهدى داراى حجت و برهان و صاحب معجزات و كرامات شگفت‌انگيز است . گفته او در دل بسيارى از مردم تاثير كرد كه يكى از آنها مردى از كتامه و شيخ المشايخ بود و او بمهدى گفت اگر تو حقا مهدى هستى يك معجزه براى ما بيار كه در امامت تو شك داريم ، مهدى او را كشت . ابو عبد اللّه ترسيد و دانست كه مهدى نسبت به او تغيير كرده باتفاق برادرش و ياران خود نزد ابو زاكى رفتند و بر قتل مهدى تصميم گرفتند قبايل كتامه هم با آنها همراه شدند جز يك عدهء كم .\r\nمردى ميان آنها جاسوس بود كه اخبار آنها را بمهدى مىرساند آنها بارها بر او هجوم بردند و داخل كاخ او شدند ولى قدرت كشتن او را نداشتند . شبى در خانه ابو زاكى جمع شدند ( و توطئه‌چيدند ) روز بعد ابو عبد اللّه جامه خود را وارونه ( پشت و رو ) پوشيد و نزد مهدى رفت و مهدى او را نشناخت سه روز متوالى با همان جامه وارونه بر مهدى داخل شد تا آنكه مهدى او را شناخت . مهدى با تعجب از او پرسيد چه شده كه تو توجه بپوشاك خود نكردى و آن را پشت و رو پوشيدى آن هم در مدت سه روز آن را هر روز وارونه مىپوشى ؟ گفت : من هرگز متوجه نشده بودم و الساعه دانستم . مهدى پرسيد : تو ديشب و شبهاى قبل كجا بودى ؟ ابو عبد اللّه خاموش شد و پاسخ نداد . پرسيد مگر تو ديشب در خانه ابو زاكى نبودى ؟\r\nگفت : بودم . براى چه خانه خود را ترك كردى و به خانه او رفتى ؟ گفت :\r\nترسيدم . مهدى گفت : آيا آدم جز از دشمن خود از كسى مىترسد ؟ او دانست كه مهدى بر اسرار آنها آگاه شده از آنجا نزد ياران رفت و گفت كه مهدى توطئه ما را كشف كرده . آنها ترسيدند و از رفتن نزد مهدى و حضور در محضر او خوددارى نمودند . مهدى آن داستان را گفت و مردى بنام ابن قديم نزد او بود كه با آنها ( كه توطئه چيده بودند ) همراه بود و اموال بسيارى از زيادة اللّه ( امير سابق ) نزد او بوده . بمهدى گفت : اى مولاى من اگر بخواهى من آنها را گرفته نزد تو بياورم .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nرفت و همه آنها را گرفت و نزد او حاضر كرد مهدى دانست كه هر چه شده بود صحت داشته با آنها ملاطفت و همه را رها و در مملكت پراكنده كرد . ابو زاكى را هم والى طرابلس نمود . به عامل خود هم نوشت كه چون او براى امارت برسد او را بگيرد و بكشد و چون او به آن ديار رسيد والى او را گرفت و فورا كشت و سر او را براى مهدى فرستاد . ابن - القديم هم گريخت او را گرفتند و نزد مهدى بردند فرمان داد سرش را بريدند . مهدى بعروبه ( يكى از نگهبانان ) و نگهبانان ديگر دستور داد كه ابو عبد اللّه و برادرش ابوا - لعباس را بكشند چون هر دو سوى كاخ روانه شدند نگهبانان كمين شده حمله كردند .\r\nعروبه با ابو عبد للّه نزديك كاخ حمله كرد ابو عبد اللّه گفت : اى فرزند مرا مكش . گفت :\r\nآنكه تو بما دستور اطاعت او داده بودى به من امر كرده كه ترا بكشم آنگاه او و برادرش ابو العباس را كشت قتل هر دو در روز قتل ابو زاكى رخ داد . گفته شد مهدى بر نعش او نماز خواند و ترحم كرد و گفت : خدا ترا بيامرزاد اى ابا عبد اللّه و به تو اجر نيكى بدهد كه بسيار سعى كردى . بسبب قتل آنها فتنه برپا و شمشيرها آخته شد : مهدى سوار شد و بمردم امان داد و فتنه خاموش شد و پس از آن مسببين فتنه را جستجو كرد و همه را كشت . يك فتنه ديگر ميان كتامه و اهل قيروان بر پا شد بسيارى از طرفين كشته شدند . مهدى خود رفت و فتنه را خاموش كرد . داعيان هم از تبليغ مردم براى تشيع خود - دارى و از دعوت عوام منصرف شدند و چون دولت مهدى مستقر و مستحكم گرديد فرزند خود ابو القاسم نزار را وليعهد خلافت نمود . كتامه ( قبايل كتامه ) به وطن خود باز - گشتند و كودكى را بلند كردند و گفتند : مهدى اين است بعد از آن گفتند : اين كودك پيغمبر است و بر او وحى نازل مىشود و ابو عبد اللّه زنده و نمرده است ( كشته نشده ) آنگاه سوى شهر « ميله » لشكر كشيدند مهدى هم فرزند خود ابو القاسم را براى سركوبى آنها فرستاد آنها را محاصره كرد و كشت و بقيه را تا ساحل دريا دنبال كرد عدهء بسيار از آنها كشته شدند و سالار و پيشواى آنها كه همان كودك باشد كشته شد .\r\nاهالى « صقليه » هم بر او ( عبيد اللّه مهدى ) شوريدند او چند كشتى جنگى براى رفت و همه آنها را گرفت و نزد او حاضر كرد . مهدى دانست كه هر چه شده بود\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nسركوبى آنها فرستاد و صقليه را گشود . ابن وهب سالار صقليه ( سيسيل باشد ) گرفتار شد او را كشت . اهالى تاهرت نيز عصيان كردند او لشكر كشيد و شهر را گشود و سران مخالف را كشت . گروهى از بنى الاغلب ( امراء سابق افريقا ) را در رقاده كشت كه آنها پس از مرگ زيادة اللّه بدان شهر بازگشته بودند .\r\n\r\nبيان حوادث\r\nدر آن سال قاسم بن سيما و گروهى از سالاران و فرماندهها بتعقيب و طلب حسين بن حمدان رفتند و به محل « قرقيسيا » هم رسيدند ولى او را نيافتند . مقتدر بابى الهيجاء عبيد اللّه بن حمدان كه امير موصل بود نامه نوشت كه او بتعقيب برادرش بكوشد .\r\nاو باتفاق قاسم برادر خود را دنبال كرد و در تكريت به او رسيد و مقابله رخ داد كه حسين گريخت و بعد از فرار برادر خود ابراهيم بن حمدان را براى گرفتن امان فرستاد كه به او امان داده شد و او وارد بغداد گرديد به او خلعت داده و بحكومت قم فرستادند .\r\nدر آن سال بارس غلام اسماعيل سامانى ( ببغداد ) رسيد امارت ديار ربيعه را به او واگذار كردند كه شرح آن گذشت .\r\nدر آن سال واقعه ميان طاهر بن محمد بن عمرو بن ليث ( صفار ) و غلام عمرو ( پدر بزرگ او ) رخ داد سبكرى غلام عمرو و بر طاهر غلبه يافت و او را اسير كرد و او را باتفاق يعقوب بن محمد بن عمرو نزد مقتدر فرستاد منشى خود عبد الرحمن جعفر شيرازى را هم روانه كرد كه دو اسير را تحويل دهد هر دو به صورت اسير وارد بغداد شدند هر دو را بزندان افكندند . سبكرى ( غلام مذكور ) بر فارس غلبه يافته بود آن هم بدون امر و دستور خليفه و چون منشى او ( با دو اسير ) رسيد قرار گذاشت كه مقدار مال مقدر را تا ديه كند و آن در تاريخ دويست و نود و هفت بود .\r\nدر آن سال بمونس مظفر خادم خلعت داده شد . او را سوى روم براى جنگ و غزا فرستادند او با سپاه عظيم رفت و از ناحيه « ملطيه » ( مالت ) حمله كرد و ابو الاغر\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nسلمى هم همراه او بود . غنيمت و اسير گرفت و گروهى از روميان را برده نمود و بازگشت .\r\nدر آن سال يوسف بن ابى الساج بامارت آذربايجان و ارمنستان منصوب شد كه ماليات آن دو امارت را ساليانه صد و بيست هزار دينار بپردازد او از دينور به محل امارت رفت .\r\nدر آن سال در بغداد برف بسيار نازل شد كه از صبح تا عصر دوام داشت و ارتفاع آن بالغ بر چهار انگشت گرديد و سرما شدت يافت و آب و حتى سركه و تخم مرغ و روغنها يخ بست و نخلها خشك شد و بسيارى از درختها هم خشكيد .\r\nدر آن سال فضل بن عبد الملك هاشمى امير الحاج شد محمد بن طاهر بن عبد اللّه بن طاهر درگذشت .\r\nسوسن حاجب ( دربان و نگهبان ) مقتدر كشته شد سبب قتل او اين بود كه او در كار فرزند معتز مؤثر بود چون معتز خليفه شد ديگرى را بجاى او به كار دربانى خود برگزيد و او نزد مقتدر رفت و دربانى او را بر عهده گرفت . چون ابن فرات بوزارت رسيد و در كارها خود سر و مستبد شد سوسن با او دشمن شد و بدشمنى او كمر بست و كوشيد كه او را بر كنار كند ابن فرات بر دسيسه او آگاه شد بمقتدر گفت سوسن يكى از عمال ابن معتز بود كه براى خلافت او مىكوشيد . مقتدر هم او را گرفت و كشت .\r\nدر آن سال ابن داود بن جراح عم على بن عيسى وزير درگذشت . او بعلم انشا و كتابت عالم بود .\r\nعبد اللّه بن جعفر بن خاقان و ابو عبد الرحمن دهگانى هر دو وفات يافتند .\r\n\r\nسنه دويست و نود و هفت\r\n\r\nبيان غلبه ليث بر فارس و قتل او\r\nدر آن سال ليث بن على بن ليث از سيستان بفارس لشكر كشيد و آن را فتح كرد و سبكرى از آنجا بارجان رفت . چون خبر بمقتدر رسيد مونس خادم را با سپاه تجهيز\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nكرد و بفارس فرستاد كه سبكرى را يارى كند . هر دو دراز جان يك ديگر را ملاقات كردند . ليث خبر تجمع آنها را شنيد سوى آنها لشكر كشيد . به او خبر رسيد كه حسين بن حمدان از قم لشكر كشيده كه مونس را يارى كند . برادر خود را بشيراز فرستاد كه شهر را نگهدارد عده از سپاهيان خود را هم با او روانه كرد خود ليث با عده راه نزديك را طى كردند كه بحسين بن حمدان زودتر برسند . رهنما آنها را بيك راه سخت و پياده رو كشيد و بيشتر چهارپايان آنها سقط شد و دچار سختىهاى بسيار و راه ناهموار شدند . رهنما را كشت و از پيمودن آن راه منصرف شد ناگاه خود را نزديك سپاه مونس ديد . مونس گمان كرد كه او برادر ليث است كه قصد شيراز را دارد ( و ندانست كه خود ليث است ) مونس و سبكرى تكبير كردند و شوريدند و با سپاه ليث نبرد كردند و جنگ شدت يافت تا آنكه سپاه ليث گريخت و خود ليث گرفتار شد . اتباع مونس به او گفتند : مصلحت چنين اقتضا مىكند كه تو سبكرى را هم بگيرى و خود امير فارس شوى ما ( ياران مونس ) نيز بخليفه مىنويسيم كه مصلحت چنين اقتضا كرده . گفت من فردا چنين خواهم كرد كه او ( سبكرى ) بر حسب عادت نزد ما آيد . شبانه مونس نزد سبكرى فرستاد و گفت : ياران من تصميم گرفته‌اند كه ترا از ايالت بر كنار كنند تو شبانه سوى شيراز برو . روز بعد مونس بياران و سالاران خود گفت : سبكرى دير كرده تحقيق كنيد كه چه شده ؟ بعضى او را قصد كردند و بازگشتند و گفتند :\r\nسبكرى شبانه بشيراز رفته . مونس ياران خود را سرزنش كرد و گفت : خبر ( توطئه ما ) از طرف شما به او رسيده . مونس باتفاق ليث كه اسير بود ببغداد بازگشت .\r\nهمچنين حسين بن حمدان بقم رفت .\r\n\r\nبيان گرفتن امارت فارس از سبكرى\r\nچون مونس از فارس بازگشت منشى سبكرى كه عبد الرحمن بن جعفر باشد بر كارهاى او مسلط شد و زمام را بدست گرفت ياران سبكرى بر او رشك بردند و متهم\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكردند كه با سالاران متحد شده و آنها را سوگند داده و با خليفه مكاتبه كرده سبكرى او را گرفت و بزندان سپرد و اسماعيل بن ابراهيم يمنى را منشى خود نمود . اسماعيل هم او را وادار كرد كه تمرد و عصيان كند مانع هم شد كه مال مقرر و معين را براى خليفه بفرستد او هم هر چه گفت كرد . عبد الرحمن بن جعفر بابن فرات وزير خليفه نوشت و او را آگاه كرد كه چون عبد الرحمن سبكرى را از عصيان منع كرده بود او عبد الرحمن را عزل و حبس كرد . ابن فرات بمونس كه در آن هنگام در واسط بود نوشت كه بفارس بازگردد و نيز او را ناتوان خواند كه چرا هنگامى كه در فارس بوده سبكرى را دستگير نكرد كه او را با ليث ببغداد بيارد . مونس هم باهواز رفت سبكرى هم هديه براى مونس فرستاد و درخواست كرد كه او را نزد خليفه شفاعت كند .\r\nمونس هم بخليفه نوشت و مال پيش كش كرد ولى نتوانست كارى پيش ببرد . ابن - فرات هم دانست كه مونس بسبكرى متمايل و هواخواه مىباشد و صيف منشى خود و گروهى از سالاران و فرماندهان را فرستاد كه محمد بن جعفر فاريابى ميان آنها بود و به همان محمد فتح فارس واگذار كرد . مونس هم نوشت كه بايد ليث را همراه خود ببغداد بياورى مونس باتفاق ليث ( اسير ) ببغداد بازگشت و محمد بن جعفر سوى فارس لشكر كشيد و با سبكرى جنگ كرد و جنگ دم دروازه شيراز واقع شد و سبكرى هم گريخت و سوى بم رخت كشيد و در آنجا سنگر گرفت و آماده دفاع شد . محمد بن جعفر هم او را تا آن شهر دنبال و محاصره كرد سبكرى از شهر خارج شد و با او ( جنگ كرد و منهزم شد و محمد بن جعفر مال و سلاح او را ربود و او ناگزير بكوير رفت كه از آنجا بخراسان برود امير خراسان او را گرفت كه خبر او را بعد از اين شرح خواهيم داد .\r\nمحمد بن جعفر هم بر فارس غلبه كرد و « قمبنج » خادم افشين را امير آن سامان نمود .\r\nدر حقيقت فتح فارس در سنه دويست و نود و شش بود ( نه در سال جارى كه هفت باشد ) .\r\n\r\nبيان حوادث\r\nدر آن سال مقتدر قاسم بن سيما را براى جنگ و غزاى « صائفهء » ( در روم ) فرستاد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nفضل بن عبد الملك هاشمى امير حاج شد .\r\nعيسى نوشرى ( امير مصر ) در مصر ده روز پس از مرگ ابو العباس درگذشت و در بيت المقدس به خاك سپرده شد . مقتدر هم بجاى او تكين خادم را منصوب نمود ( بامارت مصر ) . به او خلعت داد و آن در نيمه ماه رمضان .\r\nدر آن سال ابو عبد اللّه محمد بن سالم يار سهل بن عبد اللّه تسترى ( شوشترى ) وفات يافت .\r\nدر آن سال فيض بن خضر گفته شد ابن محمد ابو الفيض ( نه فيض ) اولاشى ( اولاسى بسين بدون نقطه شهرى در كنار مديترانه ) در طرسوس وفات يافت . همچنين ابو بكر محمد بن داود بن على اصفهانى فقيه ظاهرى و موسى بن اسحاق قاضى و ابو محمد يوسف بن يعقوب بن حماد بسن هشتاد و نه سالگى وفات يافتند .\r\n\r\nسنه دويست و نود و هشت\r\n\r\nبيان غلبه احمد بن اسماعيل بر سيستان\r\nدر آن سال ابو نصر احمد بن اسماعيل سامانى بر سيستان غلبه نمود . سبب اين بود كه چون كار او استوار و امارت وى برقرار و كشور آرام شد در سنه دويست و نود و هشت شهر رى را قصد كرد و حال آنكه خود او در شهر بخارى مىزيست . از محل خود سوى هرات لشكر كشيد و در سنه دويست و نود و هشت سيستان را قصد كرد . اول گروهى از سالاران و اعيان و فرماندهان سپاه را ( با عده ) فرستاد كه احمد بن سهل و محمد بن مظفر و سيمجور دواتى ( پدر خانواده سيمجور امراء خراسان از طرف سامانيان كه شرح حال آنها خواهد آمد ) پيشاپيش فرستاد . احمد مزبور ( سامانى ) فرماندهى سپاه را بحسين بن على مرورودى سپرد و آن سپاه راه خود را گرفت تا بسيستان رسيد كه تحت امارت معدل بن على بن ليث صفار بود و او فرمانفرماى سيستان بود .\r\nچون معدل بر لشكر كشى ( سامانى ) آگاه شد برادر خود ابو على محمد بن\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nليث را سوى بست و رخج ( با لشكر ) فرستاد تا اموال را حفظ كند و خواربار بدان ديار بفرستد . امير احمد بن اسماعيل سوى ابو على ( مذكور ) لشكر كشيد و او را دربست اسير كرد و بهرات بازگشت . اما سپاهى كه ( از طرف سامانى ) بسيستان رفته بود به آنجا رسيد و معدل را محاصره كرد و بر او سخت گرفت چون معدل شنيد كه برادرش ابو على گرفتار شده ناچار تن به صلح و تسليم داد و حسين بن على بر سيستان غالب شد . امير احمد ( سامانى ) ابو صالح منصور بن اسحاق را كه پسر عم او بود امير سيستان نمود . حسين هم ( با سپاه ) بازگشت و معدل را همراه خود به شهر بخارا برد .\r\nپس از آن اهالى سيستان در سنه سيصد تمرد كردند چنان كه آن را شرح خواهيم داد .\r\nچون سامانيان بر سيستان غلبه يافتند آگاه شدند كه سبكرى از راه صحرا از فارس بسيستان آمده براى مقابله او يك لشكر فرستادند به او رسيدند كه او و لشكرش سخت خسته و ناتوان بودند او را اسير كردند و لشكرش را گرفتند . امير احمد آن فتح و فيروزى و گرفتار سيكرى را بمقتدر نوشت . مقتدر هم نامه نوشت و از او تشكر نمود و دستور داد كه سبكرى را ببغداد بفرستد . همچنين محمد بن ليث را كه هر دو در حالى كه سوار فيل شده بودند با رسوائى وارد بغداد شدند . مقتدر نمايندگان احمد ( سامانى ) را ( كه با اسراء رسيده بودند ) با هدايا باز گردانيد .\r\n\r\nبيان حوادث\r\nدر آن سال امير احمد بن اسماعيل عم خود اسحاق بن احمد را از محبس آزاد كرد و امارت سمرقند را كما كان به او بازگردانيد و او را بدان سامان فرستاد .\r\nدر آن سال محمد بن جعفر فاريابى درگذشت همچنين قمبنج خادم كه امير فارس شده بود .\r\nدر آن سال ام موسى هاشمى قهرمانه پيشكار ( رئيس امور كاخ و واسطه تمام شئون ) كاخ مقتدر شد كه نامه‌هاى مقتدر و مادرش را بوزير مىرسانيد و بالعكس .\r\nاينكه ما در اين تاريخ نام او را ( ام موسى ) آورده‌ايم براى اين است كه او\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nداراى شهرت و تأثير مهم در شئون دولت شده بود و گر نه بهتر اين بود كه نام او را نمىبرديم .\r\nدر آن سال قاسم بن سيما براى جنگ و غزاى « صائفة » ( روم ) لشكر كشيد .\r\nدر ماه رجب همان سال مظفر بن حاج امير يمن درگذشت نعش او را به مكه بردند و به خاك سپردند . خليفه بجاى او « ملاحظ » را امير يمن نمود .\r\nفضل بن عبد الملك امير الحاج بود .\r\nدر آن سال گروهى از مردم در بغداد گرفتار شدند گفته شد آنها اتباع مردى بنام محمد بن بشر بودند كه ادعاى خداوندى كرده بود . و آن واقعه در ماه شعبان رخ داد .\r\nدر موصل تند باد زرد رنگ ( حامل شن زرد ) وزيد عده از شدت گرما هلاك شدند .\r\nدر آن سال ابو القاسم جنيد بن محمد صوفى ( مشهور ) وفات يافت .\r\nاو در زمان خود پيشواى دنيا بود . ( البته دنياى تصوف ) او فقه را از ابو ثور يار شافعى آموخته و طريقه تصوف را از سرى سقطى گرفته بود .\r\nابو برزهء حاسب ( حسابگر ) كه نامش فضل محمد بود و قاسم بن عباس ابو محمد معشرى درگذشتند . او را براى اين معشرى خواندند كه مادرش بنت ابى معشر نجيح مدنى بود كه بزهد و فقه مشهور گرديد .\r\nاحمد بن سعيد بن مسعود بن عصام ابو العباس و محمد بن اياس پدر زكريا مؤلف تاريخ موصل كه دانشمند و ازدى ( از قبيله ازد ) بود درگذشتند .\r\n\r\nسنه دويست و نود و نه\r\n\r\nبيان بازداشت ابن فرات و وزارت خاقانى\r\nدر ماه ذى الحجه مقتدر ابن فرات ابو الحسن وزير را گرفت و بزندان سپرد .\r\nپيش از اينكه او دچار شود سه ستاره دنباله دار ديده بود كه در ماه رمضان در برج\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاسد نمايان شد و ديگرى در ماه ذى القعده در جهت مشرق بروز كرد و سيمى در جهت مغرب آن هم در ماه ذى القعده در برج عقرب ديده شد . ( افسانه است كه بگرفتارى وزير ارتباطى نداشته ولى مؤلف به اين اوهام معتقد بود ) .\r\nچون وزير را گرفتند خانه او را تصرف و حرم او را هتك حرمت كردند و اموالش را ربودند . كاخها و خانه ياران او را هم غارت نمودند . بغداد هم مدت سه روز دچار فتنه شد و بعد مردم آرام گرفتند . مدت وزارت او كه نخستين بار بود سه سال و هشت ماه و سيزده روز به طول كشيد .\r\nپس از ابن فرات وزارت بمحمد بن يحيى بن عبيد اللّه بن يحيى بن خاقان كه كه ابو على باشد سپرده شد . او هم ديوان‌ها را مرتب كرد و ابن فرات را ببازپرسى و تحقيق دعوت و بازپرسى او را باحمد ابو الحسين بن يحيى بن ابى بغل واگذار كرد .\r\nبرادر ابو الحسن بن ابى بغل مذكور حاكم اصفهان بود او طمع كرد كه برادرش را وزير كند و ام موسى قهرمانه ( مؤنث قهرمان ) براى او سعى نمود و كارها را مرتب كرد و ابو الحسن را از اصفهان احضار كرد و مقتدر ( با سعى قهرمانه ) اجازه داد كه او وزير شود كار خاقانى وزير پريشان شد ناگزير نزد مقتدر رفت و چگونگى كار را به او گفت مقتدر دستور داد كه هر دو برادر بازداشت شوند . وزير هر دو را بازداشت ولى از قهرمانه ترسيد ناچار بهر دو كار داد و رها نمود .\r\nپس از آن كارهاى خاقانى ( وزير ) درهم و برهم شد و او كم ظرف و زود رنج و تنگ حوصله بود . نامه عمال و رجال را نميخواند و كارها را معوق ميكرد و از استيفاى ماليات عاجز بود فقط ميكوشيد كه خود را نزد خواص و عوام خوشنام و مهربان نمايد خدام در گاه را از اينكه به او بگويند : بنده تو منع . و تواضع نمود و چون گروهى از ملوانان را ميديد كه مشغول نماز جماعت شده‌اند خود را ميان آنها ميانداخت و نماز ميخواند و بسيار تظاهر و عوام فريبى ميكرد . هر كه از او چيزى درخواست ميكرد فورا دست به سينه ميكوبيد ( علامت و عدد انجام كار و خضوع ) و ميگفت : ممنون هستم كه به او اين لقب را دادند : دق صدره ( سينه كوب ، سينه خود را كوبيد ) ولى او در بخشيدن\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمال بسواران و سالاران كوتاهى كرد آنها از او تنفر كردند و مقام وزارت پست شد .\r\nفرزندان او در كارها مداخله و تحكم ميكردند و رشوه ميگرفتند او را وادار ميكردند كه در هر چند روز يك حاكم عوض كند بحديكه او در مدت بيست روز هفت والى براى كوفه عوض كرد . هر هفت والى هم در عرض راه به او احاطه و رشوه‌اى كه داده بودند مطالبه مىكردند . يكى از آنها صرف نظر كرد و شش تن ديگر سماجت كردند كه رشوه‌اى كه بفرزندان او داده بودند پس بگيرند .\r\nدرباره او اين شعر گفته شد :\r\n وزير قد تكامل فى الرقاعه * يوتى ثم يعزل بعد ساعه\r\nاذا اهل الرشا اجتمعوا الديه * فخير القوم اوفرهم بضاعة\r\nو ليس يلام فى هذا به حال * لان الشيخ اقلت من مجاعه \r\nيعنى - وزيرى در حماقت و بىشرمى تكامل يافته . در يك ساعت يكى را والى مىكند و در همان ساعت او را عزل مىنمايد .\r\nاگر رشوه دهندگان نزد او جمع شوند بهترين آنها گران مايه خواهد بود نمىشود او را در اين حال ملامت كرد زيرا او از گرسنگى جسته است .\r\nكار بدتر شد كه ياران او در همه كار مداخله و تحكم ميكردند در اموال تصرف و احوال را فاسد و پريشان مينمودند . قواعد ملك فرو ريخت و نيت مردم بد و طمع فزون گرديد خليفه هم وزراء را عزل و حبس ميكرد و بتحكم زنان و خدام و دستور آنان تن ميداد . ممالك از دست او خارج شد و عمال در هر گوشه مملكت طمع كردند تا آنچه بعد از اين شرح خواهيم داد واقع شد .\r\nخليفه ناگزير وزير ابن فرات را از محبس احضار كرد و در يكى از - حجره‌هاى كاخ با احترام بازداشت كه با او در كارها مشورت كند . پس از اينكه اموال او را گرفت . به او نيكى كرد و مقرب داشت .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nبيان حوادث\r\nدر آن سال رستم امير حدود و مرزبان كل منطقه روم باتفاق دميانه از ناحيه طرسوس به قصد جنگ و غزاى صائفه ( روم ) لشكر كشيد و قلعه مليخ ارمنى را محاصره كرد و پس از فتح آتش زد .\r\nدر همان سال عظيم و اغبر كه هر دو از فرماندهان « زكرويه » قرمطى بودند باتفاق ديگران با گرفتن امان وارد بغداد شدند . فضل بن عبد الملك امير الحاج شد .\r\nگروهى از قرمطيان از ياران ابو سعيد جنابى ( از گناوه ) بدروازه بصره رسيدند و در آن هنگام والى بصره اسحاق بن كنداجيق بود . آنها روز جمعه هنگامى كه مردم سرگرم نماز جمعه بودند رسيدند . بانگ برآمد كه قرمطيان آمده‌اند دربانان و نگهبانان دروازه بجنگ آنان مبادرت كردند و دو مرد پيش رفتند قرمطيان يكى از آن دو مرد را كشتند و بازگشتند . محمد بن اسحاق با عده بدنبال آنها فرستاد و بآن‌ها رسيدند ديدند كه عدد آنان سى مرد بوده چند تن از آنها را كشت .\r\nابن كنداجيق دستور داد كه دروازها را ببندند گمان برده بود كه آن سى تن مقدمه لشكر قرمطيان است بوزير هم نوشت كه قرمطيان بصره را قصد كرده‌اند و از او مدد خواست .\r\nچون روز بعد اثرى از قرمطيان نديد از استمداد پشيمان شد و مدد با بعضى سالاران از بغداد رسيد .\r\nدر آن سال اهالى طرابلس غرب با عبيد اللّه مهدى علوى مخالفت ورزيدند و او لشكرى براى سركوبى آنها فرستاد طرابلس را محاصره كردند و كارى پيش نبردند مهدى فرزند خود ابو القاسم را در ماه جمادى الثانية سنه سيصد روانه كرد او طرابلس را سخت محاصره و جنگ و پايدارى كرد خواربار در شهر ناياب شد به حدى كه اهالى مرده‌ها را خوردند . شهر را با نيرو گشود و از مردم عفو نمود و اموال متمردين را ربود . و از اهالى شهر تمام غرامت لشكركشى و جنگ را گرفت\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nو اميرى براى آنها معين كرد و بازگشت .\r\nدر آن سال چندين زمين لرزه سخت در قيروان رخ داد .\r\nاهالى قيروان شوريدند و از كتامه قريب هزار مرد را كشتند .\r\nمحمد بن احمد بن كيسان ابو الحسن نحوى كه عالم بعلم نحو بصره و كوفه و از ثعلب و مبرد نحو آموخته بود درگذشت .\r\nمحمد بن سرى قنطرى و ابو صالح حافظ و ابو على بن سيبويه و ابو يعقوب اسحاق بن حنين طبيب وفات يافتند .\r\n\r\nسنه سيصد\r\n\r\nبيان عزل خاقانى از وزارت و برگزيدن على بن عيسى براى وزارت\r\nچون عجز و ناتوانى خاقانى براى مقتدر ظاهر و ثابت گرديد كه وزارت او دچار هرج و مرج شده خواست او را عزل و ابن فرات را بمقام وزارت نصب كند . زيرا براى چند كار در دل كينه او را داشت يكى از آن كارها فرستادن سپاه بفارس و برگردانيدن او ببغداد ( عزل از فرماندهى ) كه ما آن را بيان كرديم . ( ابن فرات ) بمقتدر گفت : اگر تو مرا دوباره بازگردانى مردم خواهند گفت كه تو بمال وزير طمع كرده مصلحت اين است كه على بن عيسى را از مكه احضار كنى و مقام وزارت را به او بسپارى كه مورد وثوق و اعتماد و صحت عمل است . داراى دين و ايمان و لياقت مىباشد .\r\nمقتدر دستور داد كه او ( على بن عيسى ) را احضار كنند و كسى را ( به مكه ) فرستاد كه او را ببغداد بيارد ، خاقانى را هم گرفت و بزندان انداخت ولى نسبت به او احسان كرد و سخت نگرفت و آزار نداد . على بن عيسى در سنه سيصد و يك بمقام وزارت رسيد و كارها را مرتب و منظم كرد و بسيارى از عوارض غير لازم را كه در\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمكه دريافت مىشد الغا كرد همچنين عوارض فارس . ماليات و عوارض اماكن فساد را هم حذف كرد ( كه در اماكن فساد را بست ) .\r\nاضافه مواجبى كه خاقانى براى سپاهيان مقرر كرده بود قطع نمود زيرا خواست دخل و خرج ( بودجه ) را تعديل نمايد . مساجد را آباد و تعمير و سفيد و با حصير فرش كرد و چراغ آنها را روشن نمود .\r\nبراى پيشنمازان و قاريان و اذان گويان هم حقوقى معين كرد . بيمارستانها را اصلاح و آباد كرد . ( عين عبارت بيمارستان آمده كه عرب آن را از ايران گرفته‌اند و غالبا مارستان گويند كه مار تندرستى باشد و مارستان بهتر از بيمارستان است كه دار الشفا باشد نه دار فاقد شفا و اين جمله بفال نيك نزديكتر است ) ضروريات بيماران را هم فراهم كرد اعم از دارو و لوازم ديگر . اين غير از پزشكان و حقوق آنان بود . بتظلم مظلومين رسيدگى كرد و انصاف داد و اضافه ماليات مزارع و املاك را حذف نمود .\r\nبعد از عزل خاقانى مردم خط او را جعل كردند كه براى آنها وظايف و مواجب معين كرده است . چون خطوط مجعوله را نزد على بن عيسى بردند دانست كه صحت ندارد ولى ترسيد اگر خود نپردازد بدنام شود و حاملين اوراق مجعوله نسبت به او زبان درازى كنند لهذا آنها را بعهدهء خود خاقانى گذاشت كه او صحيح را از سقيم تميز دهد كه بدنامى به او برسد . چون آن اوراق مجعوله نزد او فرستاده شد گفت :\r\nتمام اينها به خط من است و من اين دستور را دادم ( تا وزير جديد را دچار و خود را نيك نام كند ) چون نماينده وزير بازگشت و گفته خاقانى را ابلاغ كرد وزير گفت :\r\nبه خدا او دروغ گفته و خواسته است مردم مرا بدنام كند و او را خوشنام . ناگزير دستور داد كه تمام آنها را انجام دهند . خاقانى به فرزند خود گفت : اى فرزند ! اينها خط من نيست و وزير مىتوانست صحيح را از مجعول تميز بدهد ولى خواست ما خار را بدست خود بكنيم ( كنايه از بدنامى و رنج ) و مردم با ما دشمن شوند و من عكس آن را كردم .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nبيان اغتشاش سيستان و برگشتن آن بطاعت احمد ابن اسماعيل سامانى\r\nدر آن سال امير ابو النصر احمد بن اسماعيل سامانى بسيستان لشكرى فرستاد كه دوباره آن را فتح و تصرف كند كه اهالى تمرد كرده بودند . سبب اين بود كه محمد بن هرمز معروف بمولاى صندلى خارجى مذهب ( از خوارج ) كه در بخارا اقامت گزيده بود و حال آنكه او از مردم سيستان بود او مرد بزرگ و محترم و پير بود .\r\nروزى نزد حسين بن على بن محمد عارض ( لشكر نويس ) رفت كه حقوق خود را دريافت كند . حسين عارض به او گفت : صلاح تو كه سالخورده هستى اين است كه بيك معبد اقامت و خداوند را عبادت كنى تا اجل تو برسد . ( يعنى در خور سپاه و جنگ نيستى و بايد باز نشسته شوى ) او سخت خشمگين شد و بسيستان رفت كه در آن هنگام والى آن سامان منصور بن اسحاق بود . او گروهى از خوارج را با خود همراه و براى صفاريان تبليغ و دعوت و در خفا با عمرو بن يعقوب بن محمد بن عمرو بن ليث صفار بيعت كرد . رئيس خوارج هم محمد بن عباس معروف بابن حفار كه بسيار قوى و دلير بود . آنها شوريدند و منصور بن اسحاق امير سيستان را گرفتند و بزندان ارك سپردند و براى ابن يعقوب ( صفار ) خطبه خواندند و سيستان را به او واگذار نمودند .\r\nچون امير احمد بن اسماعيل ( سامانى ) خبر شورش و تمرد را شنيد لشكرى بفرماندهى حسين بن على براى دومين بار سوى زرنج ( زرنك ) فرستاد كه آن را مدت نه ماه محاصره كرد و آن در سنه سيصد بود . روزى محمد بن هرمز صندلى بالاى ديوار و حصار شهر رفت و گفت : شما چه كار داريد بيك سالخورده كه شايسته هيچ چيز نيست جز معبد كه در آن عبادت كند مقصود او خاطر نشان كردن گفته عارض ( لشكر نويس ) در بخارا بود . بر حسب اتفاق صندلى ( رئيس خوارج ) مرد و عمرو بن يعقوب صفار و ابن حفار هر دو از حسين امان خواستند و منصور بن اسحاق را ترك كردند . حسين بن على نسبت\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبابن حفار قائل بتجليل و احترام بود او را نزديك و گرامى داشت ابن حفار با گروهى همراه براى قتل ( ترور ) حسين توطئه‌چيد و حسين آن توطئه را كشف كرد . ابن حفار ( بسبب احترام ) بدون حاجب و دربان هر وقت كه ميخواست بر حسين وارد مىشد .\r\nروزى بر او داخل شد در حالى كه شمشير زير جامه بسته بود حسين دستور داد او را بگيرند . گرفتند و با خود سوى بخارا برد . چون خبر فتح سيستان بامير احمد رسيد سيمجور دواتى را والى و امير آن ديار نمود . حسين را هم دستور داد كه باز - گردد و حسين بازگشت و عمرو بن يعقوب و ابن حمار و ديگران همراه او بودند .\r\nبازگشت او در ماه ذى الحجه سيصد بود .\r\nامير احمد منصور پسر عم خود كه اسحاق باشد امير نيشابور نمود : ابن حفار هم درگذشت .\r\n\r\nبيان طاعت اهالى صقليه ( سيسيل ) نسبت بمقتدر و برگشتن آنها بطاعت مهدى علوى\r\nما در سنه دويست و نود و هفت چنين بيان كرديم كه على بن عمرو از طرف مهدى امير صقليه شد . او سالخورده و ملايم و سهل انگار بود . اهالى صقليه از او راضى نبودند خود آنها او را عزل و بجاى او از طرف خود احمد بن قرهب را امير نمودند .\r\nچون او بامارت رسيد عده از سپاه را به محل « قلوريه » فرستاد غنيمت و اسير بدست آوردند و از جنگ روم بازگشتند . در سنه سيصد هم فرزند خود على را بقلعه « طبرمين » تازه فرستاد و به او دستور داد كه با لشكر خود آن قلعه را محاصره كند .\r\nمقصود او اين بود كه اگر آن قلعه را گشود پناهگاه خود و خانواده و زن و فرزند و گنج اموال خويش نمايد كه اگر اهالى صقليه او را نخواهند بدانجاه پناه ببرد .\r\nمدت شش ماه آن را محاصره كرد كه ناگاه سپاه بر او شوريد و خيمه و بارگاهش را آتش زد و سوخت و خواستند او را بكشند ولى اعراب مانع قتل او شدند . احمد بن قرهب مردم را بطاعت مقتدر دعوت كرد و آنها قبول كردند . براى مقتدر خطبه\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nدر صقليه خوانده و خطبه بنام مهدى قطع شد . ابن قرهب لشكرى بكنار درياى افريقا فرستاد كه در آنجا با كشتىهاى جنگى مهدى روبرو شد . فرمانده كشتىها حسن بن ابى خنزير بود او را كشتند و كشتىها را آتش زدند . سر حسن را هم بريدند و براى ابن قرهب فرستادند . كشتىهاى جنگى صقليه هم ( بعد از پيروزى ) به شهر ( بندر ) « سفاقس » رسيد كه آن را ويران كردند و بطرابلس رفتند كه در آنجا قائم فرزند مهدى بود ناگزير بازگشتند . در آن هنگام خلعت و پرچمهاى سياه ( شعار بنى العباس ) براى ابن قرهب رسيد كه مقتدر فرستاده بود . پس از آن ( ابن - قرهب ) كشتىهاى جنگى سوى شهر ( بندر ) « قلوريه » فرستاد اسير و غنيمت گرفت و شهر را ويران كرد . و نيز كشتىهاى جنگى سوى افريقا فرستاد كه ناگاه كشتىهاى مهدى پديد آمد و كشتىهاى ابن قرهب را با فيروزى گرفت . پس از آن ابن قرهب نتوانست استقامت كند و پريشان گشت و مردمى كه از او مىترسيدند بغارت او طمع كردند . اهالى جرجنت از او بيمناك شدند ناچار تمرد نمودند و با مهدى مكاتبه كردند چون اهالى وضع را بدان گونه ديدند بمهدى نامه نوشتند و پيغام اطاعت دادند و از فتنه و خونريزى ترسيدند ابن قرهب را گرفتند و باز داشتند و آن در سنه سيصد بود كه او را نزد مهدى فرستادند همچنين گروهى كه از خواص بودند و مهدى دستور داد آنها را بر سر قبر ابن خنزير بكشند كه كشتند .\r\nمهدى هم ابو سعيد موسى بن احمد را امير صقليه نمود و گروهى از بزرگان و سالاران كتامه را با او فرستاد آنها به شهر « طرابنش » رسيدند . علت اينكه آن عده با او فرستاده شد اين بود كه ابن قرهب پيش از آن نوشته بود كه اهالى صقليه فتنه‌جو و هميشه بر امراء خود مىشورند و هرگز اطاعت نمىكنند بلكه اموال والى را بتاراج مىبرند و او را از خود مىرانند و حال اصلاح نخواهد شد مگر با ارسال سپاه كه سران قوم را بكوبد و رياست را از آنها بگيرد مهدى هم آن كار را كرد . چون امير جديد رسيد از اهالى صقليه ترسيد . ابو سعيد براى حفظ خود ديوار و حصار تا كنار دريا كشيد و خود ميان آن قرار گرفت بندر و لنگر انداختن كشتىها را هم در آن محوطه\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nقرار داد . اهالى صقليه هم تجمع كردند و شوريدند و اهالى شهر « جرجنت » هم به يارى آنها رسيدند و با او نبرد كردند كه شكست نصيب آنها شد و گريختند . گروهى از بزرگان و رؤسا قوم را كشت و عدهء هم گرفت و بند كرد و اهالى شهر امان خواستند به آنها امان داد باستثناء دو شخص كه فتنه را برپا كرده بودند اهالى راضى شدند و آن دو شخص را گرفت و نزد مهدى بافريقا فرستاد . او شهر را فتح و ديوار و دروازه‌ها را ويران كرد . از طرف مهدى هم به او نامه رسيد كه از عموم مردم عفو كند كه كرد .\r\n\r\nبيان وفات عبد اللّه بن محمد بن امير اندلس و امارت عبد الرحمن ناصر\r\nدر آن سال عبد اللّه بن محمد بن عبد الرحمن بن حاكم بن هشام بن عبد الرحمن بن معاويه اموى امير اندلس در ماه ربيع الاول درگذشت . سن او چهل و دو سال بود . او سفيد رو و چشم كبود و معتدل بود موى خود را با رنگ سياه خضاب مىكرد مدت امارت او بيست و پنج سال و يازده ماه بود . يازده پسر از او ماند .\r\nيكى از فرزندانش محمد مقتول بود كه در مرز كشته شده بود و محمد مذكور پدر عبد الرحمن ناصر بود كه بعد از جد خود بامارت رسيد پس نسب او چنين است :\r\nعبد الرحمن بن محمد بن عبد اللّه بن محمد بن عبد الرحمن بن حكم بن هشام بن عبد الرحمن كه امارت اندلس را تشكيل داد ابن معاويه بن هشام بن عبد الملك بن مروان بن حكم اموى مىباشد . مادرش كنيز فرزند دار ( ام ولد باصطلاح كنيزى كه فرزند زائيد و آزاد شده ) نام مادرش « مرئه » . سن او هنگامى كه پدرش كشته شد بيست روز بود .\r\nداستان امارت او شيرين است زيرا او جوان بود و اعمام او و اعمام پدرش همه در دربار او بودند هيچ اختلافى ميان آنها در امر امارت رخ نداد . امارت سراسر مملكت به او رسيد كه بر آن مملكت قبل از او اختلاف شديد بود . فقط چند قلعه مانند « بكورة ريه » تسليم نشد و او جنگ كرد و آنها را گشود و مملكت آرام و اصلاح\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nشد . اهالى « طليطله » نيز مخالفت كردند با آنها جنگ كرد تا دوباره اطاعت نمودند كارهاى كشور منظم گشت و او به حال آرام استقامت يافت .\r\n\r\nبيان حوادث\r\nدر آن سال عبد اللّه بن ابراهيم مسمعى از ايالت فارس و كرمان بر كنار شد .\r\nدر آن هنگام بدر حمامى حاكم بود كه ايالت فارس به او سپرده شد . چون بدر از اصفهان رفت حكومت آن ديار بعلى بن وهسوذان ديلمى سپرده شد .\r\nدر آن سال خبرى از عامل برقه كه چهار فرسنگ از مصر دور بود ببغداد رسيد كه يك خارجى قيام كرده بر او غالب شده و بسيارى از لشكر او را كشته . بينىها و گوشهاى آنها را هم بريده و بتوسط رسول بغداد فرستاده بود . برقه در مرز مصر و مغرب ( كشور مهدى ) واقع شده .\r\nدر آن سال بيمارىهاى گوناگون در بغداد شايع گرديد . سگها و گرگها در صحرا مبتلا به مرض هارى شدند و بسيارى از مردم را مبتلا كردند و كشتند .\r\nدر آن سال بشر افشينى بامارت طرسوس برگزيده شد .\r\nمونس مظفر بايالت حرمين ( مكه و مدينه ) منصوب و مرزها هم به او سپرده شد .\r\nدر آن سال ستاره فرود آمد و فرود آن در جهت مشرق بسيار محسوس بود .\r\nدر آن سال اسكندروس بن لاون پادشاه روم درگذشت و فرزندش قسطنطين بسلطنت رسيد كه سن او دوازده سال بود .\r\nعبيد الله بن عبد الله بن طاهر بن الحسين درگذشت ، او در سنه دويست و بيست متولد شده بود .\r\nاحمد بن على حداد هم وفات يافت گفته شد وفات او در سنه دويست و نود و نه بود همين تاريخ بايد صحيح باشد .\r\nاحمد بن يعقوب برادر زاده عرق مقرى و حسين بن عمر بن الاحوص و على بن\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nطيفور نسوى و ابو عمر قتات درگذشتند .\r\nدر همان سال در ماه ربيع الاخر يحيى بن على بن يحيى منجم معروف بنديم وفات يافت .\r\n\r\nسنه سيصد و يك\r\nدر آن سال بكودك چهار ساله مقتدر كه امير ابو العباس باشد خلعت داده و امارت ممالك مصر و مغرب به او واگذار شد . پيش كار او در مصر مونس خادم و او همان خليفه راضى است كه بعد از قاهر باللّه لقب راضى باللّه را يافت . بامير على بن مقتدر ( كه بايد از ابو العباس چهار سال كوچكتر باشد ) خلعت داد و ايالت رى و دماوند و قزوين و زنجان و ابهر به او واگذار شد .\r\nدر آن سال مردى معروف بحلاج ( همان حلاج مشهور ) كه كنيه او ابو محمد و شعبده باز و بقول بعضى با حقيقت بود به خانه عيسى برده شد او و يكى از يارانش بدار آويخته شدند . گفته شد كه او ادعاى خداوندى مىكرد . سه روز او را از صبح تا ظهر زنده مىآويختند و بعد بزندان سپردند تا اعدام كردند و ما شرح حال و چگونگى وضع او را بيان خواهيم نمود . همچنين عقيده مردم نسبت به او و بدار آويختنش را . در ماه صفر همان سال ابو الهيجاء عبد اللّه بن حمدان از امارت موصل بر كنار و « يمن طولونى » بجاى او در آن ايالت برقرار شد ولى در همان سال منفصل و نحرير صغير بجاى او منصوب گرديد .\r\nدر آن سال ابو الهيجاء نسبت بمقتدر تمرد كرد و مقتدر مونس مظفر را براى سركوبى او فرستاد كه فرمانده مقدمه سپاه به عهده « بنى بن نفيس » بود . او در نيمه ماه صفر باتفاق گروهى از فرماندهان و سالاران بموصل رسيد و مونس در ماه ربيع - الاول به آنها ملحق شد . چون ابو الهيجاء آگاه شد خود نزد مونس رفت و از او امان خواست و همراه او ببغداد رفت . مقتدر به او خلعت داد .\r\nدر آن سال « دميانه » مرزبان و امير حدود و بحر الروم درگذشت و بجاى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاو « ابن بلك » برقرار شد .\r\n\r\nبيان قتل امير ابو نصر احمد بن اسماعيل سامانى و امارت فرزندش نصر\r\nدر آن سال امير احمد بن اسماعيل بن احمد سامانى امير خراسان و ما وراء - النهر كشته شد . او علاقه به شكار داشت و در آن افراط مىكرد . روز سوى محل « فربر » براى شكار رفت چون بازگشت دستور داد كه لشكر بجنبد و لشكرگاه را بسوزانند ناگاه از والى خود در طبرستان كه ابو العباس صعلوك بود و او بعد از مرگ ابن نوح امير آن ديار شده بود نامه رسيد كه حسن بن على علوى اطروش قيام و ظهور كرده و غلبه يافته و او را ( كه والى و امير بود ) از آن سامان اخراج و طرد نموده . احمد از آن خبر سخت دلتنگ شد و بازگشت و در همان لشكرگاهى كه آتش زده بود لشكر زد . مردم آن را بفال بد گرفتند . او شيرى همراه داشت كه هر شب آن شير را براى پاسبانى نزديك خوابگاه خود مىبست كه هيچ كس نمىتوانست نزديك او شود در آن شب از آوردن و بستن شير پاسبان غفلت شد كه يك گروه از غلامان او بر خوابگاهش هجوم برده سرش را بريدند و گريختند . قتل او شب پنج شنبه بيست و سيم جمادى - الثانية سال سيصد و يك واقع شد . نعش او را سوى بخارا بردند و در همانجا به خاك سپردند و به او لقب شهيد دادند غلامان را تعقيب كردند بعضى از آنها را گرفتند و كشتند . پس از او فرزندش ابو الحسن نصر بن احمد بسن هشت سالگى بامارت رسيد .\r\nمدت امارت او سى سال و سه روز بود لقب سعيد ( در قبال شهيد كه پدرش بود ) به او دادند .\r\nاتباع پدرش پس از مرگ احمد در بخارا با او بيعت كردند كسى كه متولى گرفتن بيعت شد احمد بن محمد بن ليث امير بخارا بود و چون خواست براى او بيعت بگيرد او را بر دوش كشيد و بيعت گرفت ( كودك بود ) . چون غلامان او را بر دوش حمل كردند كه مردم او را ببينند ترسيد و گفت : ميخواهند مرا مانند پدرم بكشند ؟\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبه او گفتند : هرگز . بلكه ميخواهيم ترا بجاى پدرت بنشانيم كه امير باشى آنگاه آسوده شد . مردم نصر را خرد و ناتوان دانستند و گمان بردند كه كار او نخواهد گرفت كه عم پدرش اسحاق بن احمد زنده و او بزرگ خاندان سامانى و امير سمرقند بود اهالى ما وراء النهر هم جز اهالى بخارا همه به او ( اسحاق ) متمايل بودند همچنين نسبت به اولاد او . اداره امور و رياست دولت سعيد نصر بن احمد بمحمد ابو عبد اللّه بن احمد جيهانى ( گيهانى ) واگذار شد و او كارها را مرتب و مملكت را منظم كرد .\r\nاو با رجال دولت نصر بن احمد متفقا كارها را محكم كردند ولى بعضى از امراء اطراف بملك طمع كردند و قيام نمودند كه ما قيام آنها را در آينده شرح خواهيم داد . از كسانى كه تن بطاعت او نداند اهالى سيستان بودند همچنين عم پدرش اسحاق بن احمد بن اسد در سمرقند و دو فرزندش منصور و الياس ( دو فرزند اسحاق مذكور امير سمرقند ) و نيز ابو الحسن بن يوسف و حسين بن على مرورودى و محمد بن جيد و احمد بن سهيل و ليلى بن نعمان يار علويان طبرستان مخالفت و ستيز كردند . از حوادث هم واقعه سيمجور با ابو الحسن بن ناصر ذكر مىشود همچنين واقعه قراتكين با ما كان كالى ( كاكى چنان كه در تجارب الامم آمده ) : برادران او هم يحيى و منصور و ابراهيم فرزندان احمد بن اسماعيل و جعفر بن ابى جعفر و ابن داود و محمد بن الياس و نصر بن محمد بن مت و مرداويج و وشمگير دو فرزند زيار بر او قيام كردند و سعيد ( نصر بن احمد ) بر همه فيروز شد .\r\n\r\nبيان اوضاع سيستان\r\nچون امير احمد بن اسماعيل كشته شد اهالى سيستان نسبت بفرزندش نصر تمرد كردند و سيمجور دواتى از آن ديار رخت بست . مقتدر باللّه بدر كبير را امير آن سامان نمود او هم فضل بن حميد و ابو يزيد خالد بن محمد مروزى را بنيابت خود فرستاد . در آن هنگام عبيد اللّه بن احمد جيهانى ( گيهانى ) در بست و رخج و سعد طالقانى از طرف سعيد نصر ( سامانى ) در غزنه بودند . فضل و خالد ( كه هر دو نايب\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبدر كبير بودند ) عبيد اللّه و سعد طالقانى را قصد كردند . اما عبيد اللّه كه تاب پايدارى نبرد را نياورد و رفت و اما طالقانى اسير شد او را ببغداد فرستادند . فضل و خالد بست و غزنه را فتح كردند .\r\nپس از آن فضل بيمار شد و خالد در كار منفرد و مستبد گرديد تن بعصيان داد .\r\nخليفه براى سركوبى او « درك » برادر نجح طولونى را فرستاد جنگ رخ داد و « درك » گريخت و خالد پس از پيروزى راه كرمان را گرفت . بدرهم براى جنگ او لشكر فرستاد خالد مجروح شد و اتباع او گريختند او هم اسير افتاد و مرد سرش را بريدند و ببغداد فرستادند .\r\n\r\nبيان قيام اسحاق بن احمد و فرزندش الياس\r\nدر آن سال ( سنه سيصد و يك ) اسحاق بن احمد بن اسد باتفاق فرزندش الياس بر نصر سعيد بن احمد بن اسماعيل قيام و آغاز ستيز نمودند . ( سعيد لقب است ) .\r\nهنگامى كه احمد بن اسماعيل كشته و امارت بكودكش نصر بن احمد سپرده شد اسحاق مذكور در سمرقند بود چون خبر قتل برادر زاده و امارت طفل او به او رسيد تمرد كرد . فرماندهى سپاه را به فرزند خود سپرد و كار هر دو بالا گرفت و سوى بخارا لشكر كشيدند . حمويه بن على براى مقابله او ( از طرف نصر سعيد ) لشكر كشيد و در ماه رمضان جنگ رخ داد . جنگ بسيار سخت بود كه اسحاق گريخت و بسمرقند پناه برد . دوباره لشكرى گرد آورد و باز سخت نبرد كرد و منهزم شد .\r\nحمويه او را تا سمرقند دنبال كرد و سمرقند را گرفت و اسحاق پنهان شد و حمويه بتعقيب او كوشيد . براى او جواسيس گماشت و او سخت بتنگ آمد ناگزير امان خواست و تسليم حمويه شد كه او را به شهر بخارا فرستاد در آنجا ماند تا مرد .\r\nاما فرزندش الياس سوى « فرغانه » مهاجرت كرد و در آنجا ماند تا دوباره قيام نمود .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nبيان ظهور و قيام حسن بن على اطروش\r\nدر آن سال حسن بن على بن حسن بن عمر بن على بن الحسين بن على بن ابى طالب بر طبرستان غلبه يافت و بلقب ناصر ملقب گرديد . علت ظهور اين است كه قبل از اين تمرد و عصيان محمد بن هارون نسبت بامير احمد بن اسماعيل را بيان كرده بوديم كه از او گريخت . پس از آن امير احمد بن اسماعيل ابو العباس عبد اللّه بن محمد بن نوح را بامارت طبرستان منصوب كرد و او نسبت بمردم آن سامان عدالت و احسان را به كار برد و علويان را گرامى داشت و بسيار نيكى كرد به آنها و با سالاران ديلميان مكاتبه كرد و هدايا داد و آنها را به طرف خويش كشيد و متمايل نمود . حسن بن على اطروش ( كر ) پس از قتل محمد بن زيد علوى بديلمان پناه برد و مدت سيزده سال ميان ديلميان زيست و آنها را با سلام دعوت كرد و بگرفتن ده يك ( زكات ) اكتفا نمود و آنها را از ابن حسان مصون و حمايت مىكرد كه او پادشاه آنها بود بسيارى از آنها اسلام آوردند و گرد او تجمع نمودند و او در بلاد آنها چند مسجد ساخت . مسلمين هم در قبال آنها حدود و مرزها داشتند مانند قزوين و چالوس ( سالوس كه چالوس كنونى باشد ) و گاهى هم شالوس آمده ) .\r\nدر شهر چالوس يك دژ بسيار محكم بود . او ( حسن بن على ) تمام قلعه‌ها و سنگرهاى سرحدى را ويران كرد حسن بن على ديلميان را بخروج و قيام دعوت مىكرد و آنها اجابت نمىكردند فقط حسان بن نوح اجابت كرد . اتفاقا امير احمد ابن نوح را از امارت طبرستان عزل و بجاى او « سلاما » را نصب نمود او بد رفتارى كرد و ديلميان بر او شوريدند و با آنها جنگ نمودند و آنها گريختند و خود استعفا داد و امير احمد هم او را بر كنار كرد و ابن نوح را دوباره منصوب نمود كه بلاد را اصلاح كرد و بعد در طبرستان وفات يافت و امير احمد ابو العباس بن ابراهيم صعلوك را بامارت منصوب نمود كه او رسم و آئين ابن نوح را تغيير داد و بدرفتارى كرد و هداياى ديلميان كه معمولا به آنها داده مىشد بريد . حسن بن على فرصتى بدست آورد و ديلميان را براى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nقيام دعوت كرد و آنها اجابت نمودند و با او قيام كردند . صعلوك آنها را قصد كرد و در محلى بنام « نوروز » مقابله رخ داد كه آن محل مسافت يك روز راه از چالوس و در ساحل دريا واقع شده است . جنگ كردند و اتباع صعلوك منهزم شدند و چهار هزار مرد از آنها كشته شد . سايرين را هم اطروش محاصره كرد و به آنها امان داد كه خانواده و اموالشان مصون باشد و آنها رستند و او بآمل رفت . حسن بن قاسم داعى علوى كه با جناغ اطروش بود به او پيوست و بچالوس رسيد و مردم آن شهر را ( كه امان گرفته بودند ) قتل عام كرد زيرا او به آنها امان نداده بود ( اطروش امان داده بود ) .\r\nاطروش بر طبرستان غلبه يافت و صعلوك به شهر « رى » پناه برد و آن در سنه سيصد و يك بود و از رى ببغداد رفت .\r\nديلميان كه از سفيد رود تا آمل سكنى داشتند بواسطهء او اسلام آوردند و شدند . ( مذهب اطروش ) زيدى و خود ( اطروش ) اديب و شاعر و دانشمند و ظريف و امام شيعه و علامه و در فقه و دين عالم و نادره گو بود حكايت از او كنند كه : عبد اللّه بن مبارك را والى گرگان كرده او متهم به عمل قبيح « ابنه » بود روزى حسن در يك كار او را عاجز و درمانده ديد سخت سرزنش كرد . او گفت : اى امير من بمردان قوى چابك نيازمندم كه مرا يارى كنند . حسن گفت : من شنيده بودم ( يعنى فلان ) .\r\nسبب اينكه او اطروش ( كر ) شده بود اين است كه در جنگ محمد بن زيد ( كه همراه او بود ) ضربت شمشير بسرش رسيده بود و گوش او كر شد .\r\nحسن فرزندانى بنام حسن ( مثنى مانند حسن بن حسن ) و ابو القاسم و حسين داشت . روزى بفرزندش حسن گفت : اى پسر من در اينجا غراء ( چسب ) هست كه كاغذ را با آن بچسبانيم ؟ او گفت : در اينجا ( . . . . ) با خاء هست ( مقصود شىء پليد مدفوع انسان است ) او از اين بىادبى او سخت دلتنگ شد و به او اعتنا نكرد و حكومت نداد ولى ابو القاسم و حسين را امارت داد . حسن بر آن رويه اعتراض ميكرد و ميگفت من از آنها اشرف و اولى هستم زيرا مادرم حسينى و مادر آن دو برادر كنيز است .\r\nحسن نيز دانشمند و شاعر بود . او با ابن معتز ( عباسى و خليفه يك روزه و شاعر مشهور )\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمعارضاتى داشت . حسن مزبور ناگزير ( پدر را ترك كرد ) بابن ابى الساج ( امير مشهور آذربايجان و ارمنستان ) پيوست روزى از اسب افتاد و پياده ماند تا آنكه ابن ابى الساج به او رسيد و گفت با من سوار شو ( رديف بر يك اسب ) بر همين مركب .\r\nگفت : اى امير شايسته نيست دو قهرمان بر يك مركب سوار شوند .\r\n\r\nبيان حال قرمطيان و قتل جنابى\r\nدر همين سال ابو سعيد حسن بن بهرام جنابى ( گناوى ) رئيس بزرگ قرمطيان كشته شد . خادم او صقلبى ( از نژاد سلاو ) بود او را در گرمابه كشت . ( گناوى - كه معرب آن جنابى مىباشد اهل بندر گناوه است . او قپان‌دار و پيمانه گر بود بواسطه تبليغ قرمطيان كه در همين كتاب بدان اشاره شد سالار قرمطيان شد و احساء و قطيف را كه امروز تابع كشور سعودى مىباشد گرفت همچنين شهر هجر و بعضى از بنادر ديگر خليج فارس را و از سطوت و هيبت او خلافت بنى العباس متزلزل گرديد و چون معتضد درگذشت مجالى براى بسط قدرت يافت و حجاج را در همه جا كشت و غارت كرد و تاراج و فساد و كشتار او در جزيرة العرب از حد گذشت . در زمان مكتفى بارها با سپاه خليفه جنگ كرد و عاقبة الامر در گرمابه غلام صقلبى او را خفه « خبه » كرد كه سوء نظر به آن غلام داشت و يك نوجوان كار چندين سپاه را انجام داد ) چون غلام او را كشت يكى از بزرگان قرامطه را بنام ابو سعيد جنابى بگرمابه احضار كرد و كشت تا چهار سالار بزرگ را اغفال كرد و كشت . چون پنجمى را احضار كرد او متوجه خدعه خادم شد دست او را گرفت و فرياد زد مردم داخل شدند و نعش مقتولين را ديدند و زنان شيون زنان دويدند و خادم را محاكمه كردند و كشتند .\r\nابو سعيد فرزند خود سعيد را وليعهد كرده كه او بزرگترين فرزندانش بود ولى ابو طاهر سليمان كه كوچكتر و دليرتر بود كه بر هجر و احساء و قطيف و طائف ( نزديك مكه ) و بلاد بحرين غلبه يافت .\r\nمقتدر يك نامه ملاطفت آميز با استدلال بر فساد مذهب ابو سعيد به او نوشته و\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبا چند رسول و نماينده فرستاده بود چون نمايندگان به شهر بصره رسيدند خبر قتل ابو سعيد بآن‌ها رسيد آنها در آن شهر ماندند و بخليفه نوشتند كه چنين اتفاقى رخ داده و تكليف خواستند . خليفه در آن نامه آزادى اسراء مسلمين را خواسته بود به آن نمايندگان دستور داد نزد فرزندش بروند و همان درخواست را كنند آنها رفتند و او ( ابو طاهر ) آنها را پذيرفت و گرامى داشت و اسراء را آزاد و سوى بغداد روانه نمود و پاسخ نامه را داد .\r\n\r\nبيان لشكر كشى بمصر\r\nدر اين سال مهدى سپاهى تجهيز كرد و بفرماندهى فرزندش ابو القاسم سوى مصر فرستاد . آن سپاه به شهر « برقه » رسيد و آن را در تاريخ ذى الحجه گشود و از آنجا باسكندريه رفت و آن شهر را با شهر « الفيوم » گرفت و بيشتر سرزمين مصر بدست او افتاد و بر مردم مصر سخت گرفت . مقتدر بالله مونس خادم را با سپاهى عظيم فرستاد با سپاه مهدى جنگ كرد و آنها را از مملكت مصر بيرون نمود . سپاه مغرب در حال گريز باز به مغرب عودت كردند .\r\n\r\nبيان حوادث\r\nدر آن سال بيمارى تيفوس و مانند آن در عراق شيوع يافت و سخت فزون گرديد بحديكه در محل « حربيه » اغلب خانه‌ها تهى دست و بسته شد زيرا تمام اهالى خانه مرده بودند .\r\nجعفر بن محمد بن حسن فاريابى در بغداد وفات يافت .\r\nقاضى ابو عبد اللّه محمد بن احمد بن محمد بن ابى بكر مقدمى ثقفى درگذشت .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nسنه سيصد و دو\r\nدر آن سال عيسى بن على وزير مأمور شد كه با دو هزار سوار به يارى بشر خادم كه والى طرسوس بود براى جنگ و غزاى صائفه ( روميان در ييلاق ) برود هر دو لشكر كشيدند و نتوانستند كارى پيش ببرند ناگزير صبر كردند تا زمستان رسيد و روميان قشلاق را قصد كردند كه در آن هنگام برف و يخ بسيار بود .\r\nدر آن سال حسن بن على اطروش از آمل كنار رفت چنان كه نوشته بوديم كه بر آن غلبه يافت . چالوس را قصد كرد و صعلوك براى مقابله او لشكرى از رى فرستاد .\r\nحسن بمقابله آن لشكر پرداخت لشگر گريخت و حسن دوباره بآمل رفت .\r\nحسن بن على نيك رفتار و دادگر و مهربان و حق‌پرست بود . ابن مسكويه در كتاب تجارب الامم يادى از او برده كه چنين گويد : حسن بن على داعى او را داعى نبود زيرا داعى حقيقى على بن قاسم باجناغ همين داعى بود چنان كه ما شرح حال او را داديم .\r\nدر آن سال مقتدر ابو عبد اللّه حسين بن عبد اللّه معروف بابن جصاص ( گچ كوب ) جوهرى را بازداشت و اموال او را گرفت كه در خانه او انواع اشياء گرانبها به قيمت چهار هزار هزار دينار ( زر ) بود او ادعا كرد كه آنچه از او ربوده شده بيست هزار هزار دينار ارج داشت بلكه بيشتر .\r\n\r\nبيان تمرد و مخالفت منصور بن اسحاق\r\nدر همين سال منصور بن اسحاق بن احمد بن اسد ( سامانى ) با امير نصر بن احمد مخالفت و تمرد كرد و حسين بن على مروزى با او هم آهنگ شد همچنين محمد بن حيد علت اين بود كه چون حسين بن على سيستان را در نخستين بار گشود چنان كه شرح آن را بيان كرديم كه در زمان امير احمد بن اسماعيل بود طمع داشت كه خود والى آن ديار باشد ولى ايالت آن را بمنصور بن اسحاق سپردند . اهالى با منصور مخالفت\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nو ستيز كردند و او را بازداشتند امير احمد ناگزير دوباره حسين بن على ( مذكور ) را فرستاد او هم سيستان را گرفت و طمع كرد كه خود والى آن ديار شود ولى امارت آن سامان را بسيمجور واگذار كردند كه ما همه آن جريان را شرح داديم .\r\nچون سيمجور امير سيستان شد حسين بن على رنجيد و با منصور مذكور بعد از قتل امير احمد متحد شد كه با هم قيام كنند كه منصور امير كل خراسان و حسين بن على جانشين او در آن سامان باشد . چون امير احمد كشته شد منصور بن اسحاق در نيشابور و حسين مذكور در هرات بودند . حسين بن على از هرات نزد منصور بنيشابور رفت و او را باعلان تمرد و عصيان وادار كرد و بنام منصور در نيشابور خطبه خوانده شد : حمويه از بخارا با سپاه عظيم نيشابور را قصد كرد ناگاه منصور درگذشت . گفته شد : حسين به او سم داد و او را كشت ( كه بىرقيب بماند ) چون حمويه نزديك شد حسين راه هرات را گرفت و رفت و در همان شهر اقامت كرد .\r\nمحمد بن حيد رئيس شرطه ( پليس ) بخارا بود كه بر رياست او زمانى بس دراز مىگذشت او براى كارى سوى نيشابور روانه شده بود وارد شهر شد و بدون كسب اجازه بازگشت . از بخارا نامه به او نوشته شد كه چرا بدون اجازه بازگشته ؟ او ( بيمناك شد ) در عرض راه از برگشتن به شهر بخارا منصرف شد و حسين را در هرات قصد كرد . حسين بن على هم ( باز ) از هرات سوى نيشابور لشكر كشيد و برادر خود منصور را در شهر هرات بنيابت خود گماشت . حسين نيشابور را گشود . احمد بن سهل از بخارا بجنگ او فرستاده شد . احمد اول هرات را محاصره كرد و گشود و منصور ( برادر حسين ) از او امان گرفت . احمد هم از هرات سوى نيشابور لشكر كشيد و در ماه ربيع الاول سنه سيصد و شش به آنجا رسيد با حسين نبرد كرد و پس از جنگ و محاصره شهر اتباع حسين گريختند و خود او اسير شد . احمد بن سهل پس از فتح و ظفر در نيشابور اقامت گزيد ، ما بايد شرح غلبه احمد بر نيشابور و گرفتارى حسين را در اخبار سنه سيصد و شش بيان كنيم ولى براى اتمام شرح جنگ در اينجا ( و قبل از رسيدن سال مذكور ) مبادرت نموديم .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاما ابن حيد ( رئيس شرطه بخارا ) كه در مرو بود چون شنيد كه احمد بن سهل نيشابور را گشوده و حسين بن على را اسير نموده ناگزير سوى او رهسپار شد احمد هم او را گرفت و اموال او را ربود و او را با حسين سوى بخارا روانه كرد . ابن حيد را بخوارزم تبعيد كردند تا در آنجا مرد و اما حسين در شهر بخارا بزندان سپرده شد تا آنكه عبد اللّه جيهانى او را آزاد كرد و نجات داد و نزد امير نصر بن احمد برد كه مشغول خدمت شد . روزى امير آب خواست و حسين و احمد بن حمويه نزد او نشسته بودند . چون امير كوزهء آب را ديد نپسنديد . حسين موقعى بدست آورد و باحمد بن حمويه گفت : آيا امير بايد در چنين كوزه آب بياشامد چرا پدرت از نيشابور كوزه‌هاى خوب براى او اهدا نكرده است . احمد گفت : پدرم براى امير و مانند احمد بن سهل و ليلى ديلمى را هديه فرستاده نه كوزه ! حسين سرافكنده شد و امير نصر آن پاسخ را با خرسندى تلقى كرد .\r\n\r\nبيان اخبار مصر و علوى مهدى\r\nدر آن سال ابو محمد عبيد اللّه علوى ملقب بمهدى لشكرى از افريقا سوى اسكندريه فرستاد . فرمانده لشكر « حباسه » نام كه يكى از سالاران او بود . او شهر اسكندريه را گشود و از آنجا سوى مصر ( مقصود پايتخت آن زمان قبل از احداث قاهره و گر نه خود اسكندريه هم از مصر است ) لشكر كشيد و ميان مصر و اسكندريه لشكر زد . مقتدر آگاه شد و مونس خادم را براى جنگ او ( حباسه كه از طرف مهدى بود ) بمصر فرستاد . سلاح و مال هم به او داد .\r\nدر ماه جمادى الاولى مقابله دو سپاه رخ داد و بسيارى از طرفين به خاك و خون افتادند ، كشته و مجروح فزون گرديد و باز جنگ دوم و جنگ سيم و جنگ چهارم واقع شد كه مغربيان ( سپاه مهدى بفرماندهى حباسه ) شكست خورده گريختند بسيارى از اتباع مهدى علوى كشته و اسير شدند كه عدهء آنها هفت هزار تن بود .\r\nبقيه هم گريختند و آن واقعه در آخر ماه جمادى الثانية بود . گريختگان به مغرب زمين\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nبازگشتند چون به مغرب رسيدند مهدى « حباسه » ( فرمانده سپاه ) را كشت .\r\nدر آن سال « عروبة » بن يوسف كتامى در شهر « قيروان » بر مهدى قيام و خروج كرد و بسيارى از مردم از او پيروى و متابعت كردند چه از كتامه و چه از بربريان .\r\nمهدى مولاى خود غالب را بجنگ آنها فرستاد جنگ در پيرامون « قيروان » رخ داد و عروبة كشته شد . ابن عم عروبه با بسيارى از مردم هم كشته شدند كه عده آنها بشمار نمىآمد . سر عروبه و بنى اعمام او را در سبد نهادند و نزد مهدى بردند .\r\nچون آن سبد را ديد گفت : كار دنيا شگفت آور است . سرهاى قومى كه دنياى مغرب گنجايش سپاه آنها بتنگ آمده بود در يك سبد كوچك و تنگ كنجيده است .\r\n\r\nبيان حوادث\r\nبشر خادم كه والى طرسوس بود كشور روم را براى جنگ و غزا قصد كرد .\r\nاسير و غنيمت گرفت و صد و پنجاه بطريق ( امير و سالار روم ) اسير همراه خود آورد .\r\nبرده‌ها قريب دو هزار تن بودند . بسيار كشت و تاراج كرد و كالاى بازرگانان را ربود . آن كالا از راهزنى بدست تجار رسيده بود كه شمار نداشت .\r\nدر آن سال در ماه ذى الحجه « بدعه » آوازه خوان ( كنيز غريب - عريب - طبرى ) كه او غلام مأمون بود درگذشت . ( علت ذكر وفات او اين است كه آن كنيز داراى اموال و املاك و جواهر گرانبها بود كه مقتدر همه را ربود ) .\r\nدر آن سال و در همان ماه ذى الحجه اعراب از محل « حاجر » بر كاروان حج هجوم برده و هر چه بود از مال و كالا و نقد و شتر غارت كردند و دويست و پنجاه زن از حجاج برگزيدند و بردند . فضل بن عبد الملك امير حاج بود .\r\nدر آن سال امارت موصل بعبد اللّه بن حمدان ابو الهيجاء واگذار شد .\r\nدر آن سال شاه بن ميكال درگذشت .\r\nسه ستاره بزرگ نمايان درخشان در شب عيد قربان ساقط شد دو ستاره اول شب و يك ستاره آخر شب و بسيارى از اختران خرد هم ساقط شد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nدر آخر همين سال تاريخ ابو جعفر طبرى كه خدا او را بيامرزاد پايان يافت .\r\nبعضى گويند در سنه سيصد و سه خاتمه يافته و برخى مدعى هستند كه آن يك سال را ديگران بر آن اضافه كرده‌اند خدا داناتر است « مؤلف تا همين سال اغلب تاريخ خود را از تاريخ طبرى گرفته و از اين تاريخ ببعد آنچه در كامل آمده مختص همين كتاب است و امتياز كامل ( تاريخ كامل ) بسته بتحقيق مؤلف است كه متضمن تاريخ ايران و ساير بلاد اسلام مىباشد » .\r\nاسحاق بن ابى حسان انماطى و ابراهيم بن شريك و ابو عيسى بن قزاز و ابو العباس برانى و على بن محمد بن نصر بن بسام شاعر درگذشتند و سن شاعر مزبور هفتاد سال بود .\r\n\r\nسنه سيصد و سه\r\n\r\nبيان جريان كار حسين بن حمدان\r\nدر آن سال حسين بن حمدان در جزيره ( ميان دجله و فرات ) بر مقتدر تمرد كرد سبب اين بود كه وزير على بن عيسى از او ماليات « ديار ربيعه » را مطالبه كرد كه در ايالت او بود . او از اداء ماليات تعلل كرد وزير به او امر كرد كه ايالت را بمامورين سلطان واگذار كند . او تمرد كرد . در آن زمان مونس خادم سرگرم جنگ با مهدى خليفه افريقا بود . وزير رائق كبير را با لشكرى آراسته بجنگ حسين بن حمدان فرستاد . بمونس هم نوشت كه ( از مصر باز گردد ) بجنگ حسين در جزيره بپردازد آن هم بعد از فراغت از جنگ اتباع علوى ( مهدى ) .\r\nرائق سوى حسين بن حمدان لشكر كشيد و حسين هم عده بيست هزار جنگجو تجهيز و آماده نمود . چون آن عده به محل « حبشه » ( معلوم نشد كه چنين محلى بدين نام در پيرامون موصل باشد ) رسيدند و رائق ديد كه تاب مقابله و مقاتله با آن سپاه ندارد ناگزير منحرف شد و به جائى رفت كه فقط از يك طريق راه دارد كه بتواند دفاع و پايدارى كند ولى حسين آنها را در آن مكان محاصره كرد و راه ارسال خواربار و عليق را بر آنها بست كه عدهء آنها چهار هزار بود . آنها دچار قحط قوت و عليق شدند .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nبه او پيغام دادند كه آنها را آزاد كند و آنها ضمانت كنند كه خليفه امارت او را تجديد نمايد حسين اعتنا نكرد و بمحاصره ادامه داد و جنگ را آغاز نمود تا آنكه مونس خادم از شام رسيد چون محصورين بر نزديك شدن مونس آگاه شدند دلگرم و قوى شدند و بر حسين و سپاه او شبيخون زدند حسين گريخت و به محل امارت خود كه « ديار - ربيعه » باشد بازگشت . لشكر رائق هم بموصل رفت . چون مونس بر فرار حسين آگاه شد شتاب كرد و كوشيد كه زودتر او را دنبال كند . احمد بن كيغلغ را هم همراه خود برد و بموصل رسيد . چون در آنجا مستقر شد حسين با او مكاتبه كرد و پوزش خواست ولى موافقتى به عمل نيامد . مونس لشكر كشيد تا بجزيره محل حسين رسيد و در جزيره ابن عمر لشكر زد حسين بارمنستان رفت و بار و بنه و خانواده و فرزندان خود را بدان ديار برد . سپاه حسين پراكنده و بمونس ملحق شد . مونس لشكرى تجهيز و بدنبال حسين فرستاد فرمانده لشكر « بليق » و سيما جز رى و جنى صفوان با او بودند آن لشكر حسين را تا محل « تل خاقان » تعقيب كرد و آن سامان را تهى ديد زيرا حسين اهالى را كشته و محل را آتش زده بود . لشكر بدنبال حسين كوشيد و با شتاب باتباع او رسيد . جنگى رخ داد كه اتباع او منهزم شدند و خود حسين گرفتار شد . فرزندش عبد الوهاب با تمام خانواده و بيشتر اتباع او اسير شدند .\r\nاملاك او را هم گرفتند و مونس ببغداد بازگشت و بر سر حسين و فرزندش كلاه رسوائى نهاده و بر شتر سوار كرده وارد بغداد نمودند . لباده‌هاى بلند و سرخ رنگ به آنها پوشانيده بودند و پس از رسوائى بزندان افكندند . پدر و پسر را نزد زيدان قهرمانه ( بانوى مديره كاخ ) حبس نمودند . مقتدر ابو الهيجاء بن حمدان و ساير برادران حسين را هم بازداشت . يكى از فرزندان حسين گريخته بود كه عده گرد خود جمع و قيام كرد و سوى « آمد » رفت حاكم آمد بجنگ او كمر بست و او را كشت و سرش را ببغداد فرستاد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nبيان بنيان شهر مهديه\r\nدر همين سال مهدى شخصا بتونس و « قرطاجنه » و شهرهاى ديگر رفت كه در ساحل دريا محلى براى بناى يك شهر جديد انتخاب كند . او در كتاب ( اوهام و افسانه ) ديده بود كه مردى بنام ابو يزيد بر او قيام و خروج خواهد كرد و به همين سبب خواست يك شهر محكم بسازد و خانواده و اموال خود را در آن جاى دهد پس از گردش و سياحت محلى در نزديك دريا مانند كف دست اختيار كرد كه يك طرف آن به زمين متصل و ما بقى ميان دريا بود از هر طرف مصون و شبه جزيره پس شهرى بنام مهديه ( بنام خود ) در آن بنا نمود . براى آن شهر ديوار و حصار بسيار محكم و درهاى آهنين ساخت . او در روز شنبه پنجم ماه ذى القعده سنه سيصد و سه بناى آن شهر را آغاز كرد . چون ديوار شهر بلند شد دستور داد يك تيرانداز بالاى ديوار قرار بگيرد و سوى مغرب يك تير رها كند .\r\nتير آن تير زن به محلى رسيد كه آن را مصلى ناميد و گفت : تا اينجا آن خرسوار خواهد آمد مقصود از خر سوار همان ابو يزيد خارجى بوده زيرا او بر خر سوار مىشد .\r\nمهدى دستور داد كه انبارها براى خواربار و آب انبارها زير زمين بسازند . ميان آن شهر كاخها و خانه‌ها ساخت و پس از انجام گفت : امروز من آسوده شدم كه زنان فاطمى ( دختران فاطمه ) ( مقصود خانواده خود ) در امان و مصون خواهند بود . پس از آن از آن شهر رفت و چون ديد مردم استحكام و خوبى بناى شهر را پسنديدند و از آن تعجب كردند و ستودند گفت : اينها همه فقط براى يك ساعت خواهد بود و همچنين هم شد كه ابو زيد ( خيالى بود و وقوع يافت ) به محل وقوع تير رسيد و بدون جنگ و حصول پيروزى بازگشت فقط يك ساعت توقف كرد .\r\n\r\nبيان حوادث\r\nدر آن سال روم بر مرزهاى دريائى هجوم و قلعه منصور را فتح و هر كه در آنجا\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبود اسير كردند . مردم دچار بلاى عظيمى شدند در آن هنگام سپاهيان سرگرم جنگ و تعقيب حسين بن حمدان بودند ( كه نتوانستند مانع هجوم و تسلط روم شوند ) حجاج از سفر حج پس از رنج بسيار و تشنگى و بيم بازگشتند . اعراب بر ابو حامد بن ورقاء بن محمد كه سالار محافظ بين راه بود هجوم بردند او دليرانه جنگ كرد و بر آنها فيروز شد عده كشته و بقيه اسير شدند اسراء را ببغداد فرستاد مقتدر دستور داد كه رئيس شرطه ( پليس ) آنها را بزندان بسپارد چون آنها را سوى زندان مىبردند عوام بر آنها هجوم برده كشتند و نعش آنان را بدجله انداختند .\r\nدر محل « جامده » مردى قيام و ظهور كرد . خود را علوى گفت و عامل ( حاكم ) محل را كشت و از خزانه اموال بسيارى ربود ولى در اندك مدتى كشته شد گروهى از اتباع او هم كشته و بقيه اسير شدند .\r\nدر آن سال روميان بفرماندهى « غنيط » گروهى از مدافعين « طرسوس » را كشتند . عده مقتولين بالغ بر ششصد سوار بود . در آن سال مسلمين جنگ و غزا نكردند .\r\nدر آن سال « مليح » ارمنى بمرعش لشكر كشيد و كشت و ويران كرد و اسير گرفت در بغداد در چندين محل آتش‌سوزى رخ داد .\r\nابو عبد الرحمن احمد بن شعيب نسائى مؤلف كتاب « السنن » در مكه وفات يافت و ميان صفا و مروه به خاك سپرده شد .\r\nحسن بن سفيان نسوى و ابو بكر محمد بن عينونه كه در « نصيبين » مستوفى خراج « ديار ربيعه » بود وفات يافتند و پس از او فرزندش حسن بجاى او گماشته شد . همچنين ابو على محمد بن عبد الوهاب جبائى معتزلى و « يموت » بن مزرع عيدى خواهرزادهء جاحظ وفات يافتند و شخص اخير در دمشق بود . فضل بن عبد الملك هاشمى امير الحاج شد .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nسنه سيصد و چهار\r\n\r\nبيان عزل ابن وهسوذان از امارت اصفهان\r\nدر محرم همان سال بود كه على بن وهسوذان كه سالار جنگ اصفهان بود غلامى كه خود تربيت كرده و فرزند خوانده او بود نزد احمد بن شاه كه مستوفى خراج ( پيشكار ماليه ) بود براى كارى فرستاد آن غلام در عرض راه هنگامى كه احمد سوار بود به او رسيد و با او بلند سخن گفت احمد با تكبر به او دشنام داد و گفت : اى مزدور تو در عرض راه جسارت مىكنى و بلند سخن مىگوئى ؟ آن غلام نزد خواجه خود بازگشت و گفته و درشتى احمد را نقل كرد . ابن وهسوذان گفت : او راست گفت تو مزدور ( و حقير ) هستى و گر نه او را مىكشتى . غلام برگشت و او را در حال سوارى ديد بكشتن وى مبادرت كرد خليفه از آن كار خشمناك شد و على بن وهسوذان را از سالارى لشكر اصفهان بر كنار و بجاى او احمد بن مسرور بلخى را برقرار كرد و ابن وهسوذان به اطراف كوه ( زاگروس ) رفت .\r\n\r\nبيان وزارت دوم ابن فرات و عزل على بن عيسى\r\nدر ماه ذى الحجه آن سال على بن عيسى از وزارت منفصل و بجاى او ابو الحسن - بن فرات براى دومين بار منصوب شد .\r\nعلت اين بود كه ابو الحسن بن الفرات نزد مقتدر ( در كاخ ) بازداشت شده بود و مقتدر در زندان با او مشورت مىكرد و بنصيحت و تعليم و راى او عمل مىنمود . على بن عيسى هم امور وزارت را تمشيت و اداره مىكرد و اتباع و پيروان ابن فرات را هم تعقيب نكرد و آزار نرسانيد . او كم آزار و نيكو رفتار و خوش محضر بود . روزى شنيد كه ياران خليفه براى برگردانيدن ابن فرات بوزارت نزد خليفه سعى مىكنند او خود استعفا داد و خواست كنار برود ولى خليفه او را منصرف كرد و دلدارى داد .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nدر آخر ماه ذى القعده ام موسى قهرمانه ( رئيس اداره امور كاخ و در آن زمان بر خليفه و مادرش مسلط و متنفذ بود و مداخله او و مادرش و ساير زنان در كار ملك و خلافت موجب قتل مقتدر گرديد ) بكاخ على بن عيسى وزير رفت كه احتياجات كاخ و نگهبانان و غلامان و خدم و حشم را بگويد و مخارج و پوشاك و نفقه و غيره را دريافت كند . اتفاقا او در خواب بود و حاجب به او ( ام موسى قهرمانه ) گفت : من نمىتوانم او را بيدار كنم يك ساعت صبر كن و بنشين تا بيدار شود او خشمگين شد و بازگشت على بن عيسى هم بيدار شد و بر قهر قهرمانه آگاه گرديد فرزند حاجب خود را براى استمالت او فرستاد و خشم او فرو ننشست نزد خليفه مقتدر رفت و براى وزير جرمهائى تراشيد و مادرش او را بعزل وزير وادار كرد و او على بن عيسى را منفصل نمود و بازداشت و ابن فرات را بوزارت برگردانيد و ابن فرات تعهد كرد كه روزى هزار و پانصد دينار بخليفه بپردازد و بدين سبب تمام اتباع على بن عيسى را بزندان افكند و اموالشان را گرفت كه مال تعهد شده را از دارائى آنان بگيرد و بخليفه بپردازد همچنين خاقانى وزير اسبق و عمال و ياران او را گرفت و اموال آنها را مصادره كرد .\r\nمستوفيان و عمال و كاركنان ديوان را در همه جا تعقيب كرد و از آنها مال بسيار گرفت كه بتواند بتعهد خود ( نسبت بخليفه ) وفا كند .\r\nدر آن زمان على بن عيسى خراج را مطالبه كرده كه زودتر برسد اتفاقا بعد از او و در زمان ابن فرات مال رسيد همچنين مالى را كه على بن عيسى براى مخارج عيد خواسته بود بابن فرات رسيد و گشايش در كار او حاصل شد .\r\nعلى بن عيسى به تمام امراء و حكام بلاد مانند فارس و اهواز و بلاد جبل ( زاگروس ) و غير آنها نامه نوشته و تأكيد كرده بود كه ماليات را زودتر بفرستند آنها فرستادند و تصادف وصول خراج با وزارت و زمامدارى ابن فرات واقع شد و ابن فرات با وصول آن همه ماليات ادعاى لياقت و كفايت نمود كه در استيفاى ماليات واجد قدرت مىباشد ابو على بن مقله در زمان گرفتارى و بازداشت ابن فرات پنهان شده بود چون بمقام وزارت بازگشت از خفاگاه خود بروز نمود ابن فرات او را گرامى\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nداشت و مقرب نمود .\r\n\r\nبيان كار يوسف بن ابى الساج\r\nيوسف بن ابى الساج امير آذربايجان و ارمنستان و والى و سالار جنگ و مستوفى و حاكم بر تمام شئون بود . او از آغاز وزارت نخستين ابن فرات بر سر كار بود كه مبلغى ماليات بديوان خلافت مىپرداخت . چون ابن فرات معزول شد و خاقانى اول و على بن عيسى دوم وزير شدند او بمال تعهد شده طمع كرد و آن را بريد .\r\nبراى او وسايل و اسبابى فراهم شد كه او را باستقلال وادارد و او توانا و داراى قوت نفس گرديد . چون على بن عيسى وزير بازداشت شد يوسف ادعا كرد كه خليفه ايالت شهر رى را به او واگذار كرده و على بن عيسى فرمان آن ايالت را براى او فرستاده . سپاهى تجهيز و شهر رى را قصد كرد . در آن هنگام محمد بن على صعلوك از طرف امير خراسان كه امير نصر بن احمد بن اسماعيل سامانى بود امارت شهر رى را داشت . صعلوك مزبور در زمان وزارت على بن عيسى بر شهر رى و پيرامون آن غلبه يافته بود و بعد با كاركنان ديوان خلافت قرار گذاشت كه خراج آن ديار را بپردازد و چون يوسف بن ابى الساج سوى او لشكر كشيد صعلوك جا تهى كرد و بخراسان رفت و يوسف شهر رى و اطراف آن را گرفت . قزوين و زنجان و ابهر را نيز گرفت .\r\nچون مقتدر بر كشورگشائى او آگاه شد و شنيد كه على بن عيسى فرمان و پرچم آن ايالت را براى ابن ابى الساج فرستاده سخت برآشفت و گفت كه وزير ابن فرات از على بن عيسى تحقيق كند كه آيا او چنين فرمان و درفشى فرستاده است يا نه . ابن ابى الساج هم بابن فرات نوشت كه على بن عيسى به او فرمان داده و از گستاخى خود عذر خواسته و فزونى مخارج لشكركشى را هم ياد آورى كرده بود . مقتدر خليفه بوزير ابن فرات دستور داد كه از على بن عيسى تحقيق كند وزير هم على بن عيسى را احضار و از او تحقيق كرد او انكار نمود و گفت : از منشيان و كاركنان دار الخلافه بپرسيد كه آيا چنين دستور و فرمان و نامه از من صادر شده است و يا نه چگونه بوده است ؟\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nزيرا فرمان و پرچم بايد بيكى از سالاران داده كه با تشريفات فرستاده شود و نماينده و غلامان خليفه هم همراه باشند - صدق گفتار او دانسته شد . وزير ابن فرات بابن ابى الساج نوشت كه تو بعلى بن عيسى تهمت زدى و دروغ گفتى چرا بايد به اين گستاخى باشى و بلشكر كشى بدون دستور مبادرت كنى . و نيز وزير براى سركوبى او سپاهى تجهيز و روانه كرد . آن سپاه در سنه سيصد و پنج بفرماندهى خاقان مفلحى و گروهى از سالاران مانند احمد بن مسرور بلخى و سيما جزرى و نحرير صغير بجنگ رفتند و نبرد رخ داد يوسف سپاه را فرار داد و گروهى را اسير و براى رسوائى سوار شتر كرد و در شهر رى طواف داد . خليفه مونس خادم را با سپاهى عظيم فرستاد و بقيه سپاه شكست خورده خاقان هم بسپاه مونس پيوست . خاقان را از ايالت « بلاد جبل » ( لرستان ) معزول و آن ايالت بنحرير صغير واگذار كرد . مونس لشكر كشيد . احمد بن على كه برادر محمد بن صعلوك ( سالوك ) بود نزد او رفت و از او امان خواست مونس هم او را نواخت و گرامى داشت . ابن ابى الساج نوشت كه از او عفو كنند و او خراج شهر رى را بمقاطعه تعهد كند كه مبلغ آن هفتصد هزار دينار باشد غير از مخارج سپاه ولى مقتدر قبول نكرد و گفت : اگر تمام دارائى روى زمين را بدهد از او پذيرفته نخواهد شد . و امارت يك روز را به او نمىدهد زيرا او دروغ گفته و تزوير كرده چون ابن ابى الساج نا اميد شد از شهر رى خارج شد ولى شهر را ويران كرد و خراج آن را گرفت و مدت ده روز بجمع ماليات مشغول شد . خليفه هم امارت شهر رى و قزوين و ابهر را بوصيف بكتمرى واگذار كرد ابن ابى الساج درخواست كرد كه ماليات ايالت خود و آنچه از پيش داشته بمقاطعه و مبلغ معين به او واگذار شود ابن فرات گفت خواهش برآورده شود ولى نصر حاجب مخالفت كرد همچنين ابن حوارى و هر دو گفتند : نبايد با درخواست او موافقت شود مگر بعد از تسليم و آمدنش بدرگاه خلافت . ابن فرات را هم بدوستى و هواخواهى ابن ابى الساج نسبت دادند و رأى او را نپذيرفتند . ميان آن دو و ابن فرات دشمنى برخاست و مقتدر درخواست ابن ابى الساج را رد كرد مگر آنكه شخصا حاضر و تسليم شود چون يوسف ديد اگر حاضر شود\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nخونش ريخته خواهد شد بجنگ مونس پرداخت و سالار او سيما بن بويه را كشت و گروهى از فرماندهان و سالاران را اسير كرد و بر اشتران نشاند و در شهر اردبيل گردانيد و مونس بزنجان گريخت .\r\nمونس در زنجان ماند كه سپاه گريخته را جمع كند و از خليفه مدد بخواهد .\r\nابن ابى الساج با او مكاتبه و درخواست صلح كرد مونس هم دربارهء صلح بخليفه نوشت و او موافقت نكرد چون ماه محرم سنه سيصد و هفت رسيد حامد بن عباس وزير بود و مونس سپاه عظيمى گرد آورد و يوسف را قصد كرد . جنگ در پيرامون دروازه اردبيل واقع شد و يوسف منهزم و اسير شد . همچنين عدهء از سران سپاه كه مونس همه را ببغداد فرستاد و يوسف را سوار شتر كردند و بر سرش كلاه رسوائى گذاشتند .\r\nبر كلاه او دم شغال آويخته بودند . او را نزد مقتدر بردند و بعد در كاخ خليفه باز داشتند كه زيدان قهرمانه ( مؤنث قهرمان ) متولى حبس او بود . چون مونس بر ابن ابى الساج پيروز شد ايالت رى را بابن وهسوذان واگذار كرد همچنين دماوند و قزوين و ابهر و زنجان و ماليات آن سامان را برجال و ياران خود اختصاص داد .\r\nقم و كاشان و ساوه را هم باحمد بن على بن صعلوك واگذار كرد و خود آذربايجان را بدرود گفت .\r\n\r\nبيان اوضاع آن بلاد بعد از رفتن مونس\r\nچون مونس از آذربايجان خارج شد « سبك » غلام يوسف بن ابى الساج قيام كرد و آذربايجان را گرفت و سپاه عظيمى گرد آورد . مونس محمد بن عبيد اللّه فارقى را بجنگ او فرستاد و ايالت آن سامان را به او واگذار نمود . محمد سبك را قصد كرد و نبرد واقع و محمد فارقى منهزم گرديد و ببغداد رفت و سبك در آذربايجان مستقر و مسلط شد . سبك بخليفه نوشت كه ماليات آذربايجان را بمقاطعه و مبلغ معين بپردازد . درخواست او اجابت و مبلغ را ساليانه دويست و بيست هزار دينار قرار گذاشتند . خلعت و فرمان هم براى او فرستاده شد ولى او بتعهد خود وفا\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nنكرد و مال را نپرداخت .\r\nاحمد بن مسافر امير طارم بر على بن وهسوذان كه برادرزاده‌اش بود قيام كرد .\r\nدر آن زمان ابن وهسوذان در پيرامون قزوين بود كه در رختخواب بدست برادر زاده خود كشته و به محل خود پناه برد . بجاى على بن وهسوذان وصيف بكتمرى بحكومت آن سامان منصوب شد . محمد بن سليمان سالارى لشكر و استيفاى ماليات را بر عهده گرفت . احمد بن صعلوك هم از قم لشكر كشيد و شهر رى را گشود . خليفه بر عمل او اعتراض و او را مجبور كرد كه بقم بازگردد كه بازگشت ولى تمرد كرد و باز سوى رى لشكر كشيد و مستوفيان ماليات را ( كه از طرف خليفه بودند ) طرد كرد .\r\nبا نحرير صغير كه در آن زمان حاكم همدان بود مكاتبه شد كه باتفاق وصيف براى گرفتن شهر رى و دفع احمد بن على بروند . هر دو رفتند و با احمد در شهر رى مقابله كردند . احمد آنها را منهزم كرد و محمد بن سليمان را كشت و در شهر رى مستقر گرديد آنگاه با نصر حاجب مكاتبه كرد كه كار خود را نزد خليفه اصلاح كند او هم كرد و حكومت رى و دماوند و قزوين و زنجان و ابهر را به او واگذار كردند كه ساليانه صد و شصت هزار دينار ماليات ببغداد حمل كند . احمد قم را ترك كرد و خليفه كسى را براى حكومت آن سامان برگزيد .\r\n\r\nبيان غلبه كثير بن احمد بر سيستان و جنگ او\r\nكثير بن احمد بن شهفور ( شهپور ) بر سيستان غلبه و تسلط كرد . خليفه ببدر بن عبد اللّه حمامى كه والى فارس بود دستور داد كه براى سركوبى كثير سپاه بفرستد و با او نبرد كند . « درد » را هم فرمانده سپاه كند و زيد بن ابراهيم هم محاسب آن سپاه باشد . بدر هم سپاهى عظيم تجهيز و روانه كرد چون آن سپاه بسيستان رسيد جنگ را آغاز كرد كثير نتوانست دفاع كند و اندك اندك كار او سست شد و نزديك بود آن سپاه پيروز و فاتح بلاد شود اهالى شهر شنيده بودند كثير بند و زنجير آماده كرده كه اعيان شهر را بند كند مردم ( از بيم سپاه خليفه ) با او هم آهنگ شدند\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nو ( اعيان را بند كردند ) و در ميدان جنگ او را يارى نمودند و سپاه خليفه را شكست داده منهزم كردند زيد هم اسير شد كه او هم بند و زنجير همراه داشت ( كه اسراء احتمالى را پس از پيروزى بند كند ) مردم او را بند كردند . زنجير به گردن و پاى او انداختند . كثير بخليفه نامه نوشت و پوزش خواست و خود را بىگناه خواند و اهالى شهر را در آن نبرد و مقاومت و شكست سپاه خليفه گناهكار دانست . خليفه بدر حمامى را دستور داد كه شخصا بجنگ كثير برود ، بدرهم سرگرم تجهيز سپاه شد كه كثير ترسيد و نزد خليفه فرستاد ماليات سيستان را ساليانه پانصد هزار درهم قرار گذاشت و بر عهده گرفت از او پذيرفته شد و به حال خود در آن بلاد ماند .\r\n\r\nبيان حوادث\r\nدر اين سال در فصل تابستان عوام بغداد شايع كردند كه جانورى بنام « زبزب » بآزار آنها و خوردن اطفال مبادرت كرده است و آن جانور بر پشتبامها صعود مىكند و گاهى دست يا پستان زنان را گاز مىگيرد يا مىجود يا با خود ميبرد و آن شايعه چنان رسوخ و اشتهار يافت كه عموم مردم شب را زنده داشته نگهبانى مىكردند و بر مس مانند طشت و باديه مىكوبيدند و زنهار مىگفتند :\r\n( در حيات الحيوان صفت زبزب چنين آمده : مانند گربه ولى دستهايش از پاهايش كوتاهتر و پشت آن سياه است ) . چون آشوب و بيم و هراس در بغداد شدت يافت نگهبانان و مامورين دولت حيوانى صيد كردند كه داراى آن صفت بوده گفتند :\r\nاين همان جانور بچه خوار است آن را سر پل بدار كشيدند و مردم آرام گرفتند .\r\nدر آن شور و هيجان دزدان موقع را مغتنم شمردند و بسيارى از اموال را بسرقت بردند .\r\nدر آن سال ناصر علوى امير طبرستان در ماه شعبان بسن هفتاد و نه سالگى وفات يافت . طبرستان هم در دست علويان ماند تا آنكه داعى كشته شد ، داعى حسن بن قاسم بود كه در سنه سيصد و شانزده كشته شد كه شرح آن خواهد آمد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nدر آن سال ابو يريد خالد بن محمد مادرانى نسبت بخليفه مقتدر در كرمان تمرد كرد . او مستوفى خراج كرمان بود از كرمان براى گرفتن فارس لشكر كشيد بدر حمامى بمقابله او پرداخت جنگ رخ داد و ابو يزيد مغلوب و كشته شد . بدر دستور داد سرش را ببرند و ببغداد بفرستند .\r\nدر آن سال مونس مظفر براى جنگ و غزا روم را قصد كرد چون بموصل رسيد حكومت « بازندى » و « قردى » را بسبك مفلحى واگذار كرد ، همچنين « بلد » و « باعيناثا » و « سنجار » را بعثمان عنزى سپرد . « بلاد ربيعه » را بوصيف واگذار نمود خود مونس هم سوى « ملطيه » ( مالت ) لشكر كشيد . ابو القاسم على بن احمد بن بسطام را دستور داد كه از طرسوس براى جنگ و غزاى روم لشكر بكشد و اهالى شهر طرسوس را بجنگ وادارد . مونس بسيارى از شهرهاى روم را گشود و آثار نيكى از خود بيادگار گذاشت ( يعنى كشتن و تاراج كردن كه آثار نيك جز اين نبود ) مرزنشينان از او گله كردند و گفتند اگر او ميخواست پيش از آنچه كرد مىتوانست بكند . او برگشت و خليفه او را نواخت و گرامى داشت .\r\nدر آن سال يموت بن مزرع عبدى كه خواهر زاده جاحظ بود درگذشت . همچنين سليمان بن محمد بن احمد ابو موسى نحوى معروف بحامض ( ترش ) كه علم از ثعلب آموخت . او از ياران ثعلب بود و در ماه ذى الحجه وفات يافت . يوسف بن حسين بن على بن يعقوب رازى كه از ياران ذو النون مصرى بود كه افسانه موش به او منتسب شده .\r\n( افسانه موش عبارت از اين است كه يوسف گويد : شنيده بودم كه ذو النون مصرى داراى اسم اعظم است من او را قصد و مدتى كشيد و او را خدمت كردم و از او خواستم كه اسم اعظم را به من بياموزد در آخر كار او طبقى به من داد كه روى آن پوشيده بود و به من گفت : اين را براى فلانى ( كه معين كرده بود ) ببر من هم بردم و هنگامى كه ميخواستم از پل عبور كنم با خود گفتم بهتر اين است كه بدانم در طبق چيست كه من حمل كرده‌ام روپوش را برداشتم ديدم زير آن موش زنده بود كه گريخت و من نااميد نزد ذو النون بازگشتم . او به من گفت واى بر تو كسى كه نتواند يك موش را نگهدارد\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nو امانت و صدق داشته باشد چگونه مىتواند راز اسم اعظم را نگهدارد . برو كه تو شايسته نيستى ) . ( افسانه است ) .\r\n\r\nسنه سيصد و پنج\r\nدر ماه محرم اين سال دو رسول از طرف پادشاه روم نزد مقتدر فرستاده شدند كه متاركه جنگ را درخواست كنند همچنين مبادله اسراء و فديه ( وجه نقد در قبال هر اسير ) را به كار برند . آنها را گرامى داشتند و نزد وزير بردند كه شكوهى عظيم برپا شده و سپاهيان از دو طرف با سلاح و لباس آراسته شده و آن دو رسول با نهايت تجليل و احترام مضمون رسالت را ادا كردند . پس از ديدار وزير نزد مقتدر رفتند و او براى پذيرائى آنها نشسته و باز هم سپاهيان از دو طرف با سلاح و لباس و زيب ايستادند و آن دو رسول بر خليفه وارد شدند و متاركه و مبادله و فديه اسراء را درخواست نمودند و خليفه خواهش پادشاه روم را پذيرفت و انجام داد و مونس خادم را براى انجام مطلب فرستاد و او را در عرض راه امير هر شهرى نمود كه از آن مىگذشت كه در امور شهر به نحوى كه مايل باشد تصرف كند لشكرى هم با او روانه كرد و صد و بيست هزار دينار فديه اسراء مسلمين را به او داد . مونس با رسولان پادشاه روم رفت و فديه و مبادله اسراء را انجام داد .\r\nدر آن سال ابو الميجا عبد اللّه بن حمدان و ساير برادران و خانواده آنان را از باز - داشتگاه خليفه كه در كاخ خليفه بود آزاد نمودند كه ما حبس آنان را بيان كرده بوديم .\r\nدر آن سال عباس بن عمرو غنوى كه سالار جنگ مصر بود درگذشت و صيف « بكتمرى » بجاى او منصوب شد ولى نتوانست كارها را سامان دهد معزول و بجاى او جنى صفوانى منصوب شد كه كارها را با بهترين وضعى مرتب نمود .\r\nدر آن سال در شهر بصره فتنه بر پا خاست كه بسيار عظيم بود . سبب اين است كه حسن بن خليل بن رمال سالها سالار جنگ بصره بود و بسيارى از اوقات ميان او و ربيعه ( قبيله ) و مضر ( قبيله ) و عوام مردم فتنه واقع و بعد خاموش ميشد تا آنكه فتنهء بزرگ رخ داد كه او توانست از خانه خارج شود و بميدان « بنى نمير » برود تمام سپاهيان هم گرد او جمع شدند و هر سپاهى كه خارج ميشد فورا بقتل ميرسيد\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nتا آنكه محاصره شد و قناتى را كه آب را براى آنها مىرسانيد كور كردند . حسن با سپاهيان ناگزير شدند كه به مسجد جامع بروند و در عرض راه بسيارى از عوام را كشتند ولى چون نتوانست آنها را آرام كند ناچار باتفاق اعيان شهر از بصره خارج شد و راه واسط را گرفت . او را از سالارى عزل و بجاى او ابو دلف هاشم بن محمد خزاعى را نصب كردند كه مدت يك سال ماند و بعد بر كنار شد . پس از آن سبك مفلحى بنيابت شفيع مقتدرى بايالت و امارت آن سامان منصوب شد .\r\nدر آن سال ثمال خادم بفرماندهى سپاه براى جنگ روم در درياى روم ( مديترانه ) برگزيده و فرستاده شد . جنى صفوانى نيز بلاد روم را براى جنگ و غزا قصد كرد او ربود و تاراج نمود و اسير گرفت و بسلامت بازگشت .\r\nدر آن سال ابو خليفه محدث بصرى درگذشت .\r\nدر ماه جمادى الاولى همان سال ابو جعفر بن محمد بن عثمان عسكرى معروف بسمان ( روغن فروش ) كه عمرى هم ناميده ميشد و او رئيس اماميه ( شيعيان اثنى عشرى ) بود درگذشت او ادعا ميكرد كه من باب ورود بر امام منتظر ( صاحب الزمان ) هستم .\r\nاو وصيت كرد كه ابو القاسم بن حسين بن روح جانشين وى باشد . ( موضوع باب شدن از قديم بوده است ) .\r\nدر آخر همان سال احمد بن محمد بن شريح كه بمذهب شافعى دانا بود درگذشت .\r\n\r\nسنه سيصد و شش\r\n\r\nبيان عزل ابن فرات از وزارت و وزارت حامد بن عباس\r\nدر ماه جمادى همين سال بود كه وزير ابو الحسن بن فرات از وزارت عزل و بازداشت شد . مدت وزارت دوم او يك سال و پنج ماه و نوزده روز بود . علت انفصال و حبس او اين بود كه مواجب سواران را بتاخير انداخت و ادعا كرد كه مال صرف لشكركشى براى جنگ ابن ابى الساج شده و عايدات هم بسبب استيلاء يوسف ( ابن ابى الساج ) بر ملك رى و پيرامون آن نرسيده يا بدست او ( يوسف ) افتاده . بدين سبب\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nسپاهيان سخت شوريدند و بميدان مصلى رفتند . ابن فرات از مقتدر خواهش كرد كه صد هزار دينار از بيت المال مخصوص خليفه به او وام بدهد و او هم دويست هزار دينار از ديگران وام بگيرد و بسپاهيان بدهد ولى مقتدر نه تنها به او چيزى نداد بلكه سخت گرفت و پيغام داد كه تو تعهد كردى كه هميشه سپاه را راضى و آسوده نگاه دارى و تمام مخارج را بپردازى مانند عادت نخستين و بجاى اينكه روزانه مبلغ تعهد ( هزار و پانصد دينار ) را بپردازى ميخواهى از من وام بگيرى . او كم شدن عايدات « زى » و مخارج لشكر كشى براى جنگ ابن ابى الساج را بهانه كرد ولى مقتدر نپذيرفت و نسبت به او بدبين و بدخواه شد . بمقتدر گفتند كه ابن فرات قصد دارد كه حسين بن حمدان را براى جنگ ابن ابى الساج بفرستد و چون او برود حسين و ابن ابى الساج متفقا ضد مقتدر قيام ( خواهند كرد ) و او را خلع مىكنند اتفاقا ابن فرات از مقتدر درخواست كرد كه حسين بن حمدان را بجنگ ابن ابى الساج بفرستد مقتدر ( يقين كرد كه توطئه در كار است ) حسين بن حمدان را كشت و ابن فرات را از وزارت بر كنار و بازداشت كرد و آن در تاريخ جمادى الثانية بود . ابن فرات شنيده بود كه حامد بن عباس در واسط مال بسيارى علاوه بر عايدات اندوخته به او نوشت كه مال را بدهد حامد ترسيد و با نصر حاجب و مادر مقتدر مكاتبه كرد كه اگر وزارت را به او واگذار كنند تعهد مىكند كه به آنها مال بدهد آنها نزد مقتدر توسط كردند و گفتند حامد توانگر و داراى اتباع بسيار و مالك چهارصد غلام سلحشور مىباشد و چون مقتدر نسبت بابن فرات بدبين شده بود حامد را از واسط احضار و ابن فرات و فرزندش محسن و ياران آنها را بازداشت كرد . چون حامد وارد بغداد شد مدت سه روز در كاخ خليفه اقامت گزيد و در آن مدت با خدم و حشم مراوده و شوخى و تواضع و قيام مىكرد خدام و ابو القاسم بن حوارى و رجال دربار دانستند كه او لياقت وزارت را ندارد و از كليه امور عارى و دور است . حاجب او به او گفت : اى خواجه ! وزير بايد متين و سنگين و خوش لباس و با وقار و هيبت در كار باشد . به او گفت : يعنى من نبايد به روى كسى بخندم و براى كسى تواضع و قيام كنم و با كسى سخن برانم .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nحاجب گفت : آرى . حامد گفت : خداوند مرا خوشرو و نيك خو آفريده چگونه به روى مردم ترشروئى و بدخوئى كنم آن هم براى مقام وزارت ! او را نزد مقتدر بىلياقت و نادان خواندند كه قادر بر اداره امور وزارت نخواهد بود . مقتدر دستور داد على بن عيسى را آزاد كنند كه در زندان بود به او اختيار داد كه ديوان را اداره كند و ظاهرا مانند يك نائب و جانشين از طرف حامد باشد . على بن عيسى در آغاز كار بحامد مراجعه و با او گفتگو مىكرد ولى بعد خود در اداره شئون مستبد شد . براى حامد جز عنوان وزارت چيزى نماند و تمام كارها بدست على بن عيسى افتاد بحديكه گفته شد ( شعر )\r\n هذا وزير بلاد سواد * و ذا سواد بلا وزير \r\nيعنى - اين يكى وزير بىسواد است و آن ديگر وزير نيست ولى باسواد است .\r\nپس از آن حامد ابن فرات را براى بازجوئى و بازپرسى احضار كرد و كار بازپرسى او را بعلى بن احمد ماذرائى واگذار نمود تا آنكه اموال او را معلوم و معين كند . او نتوانست دليلى براى داشتن مال بدست آرد . چون او عاجز شد حامد شخصا ابن فرات را احضار كرد و دشنام داد و زشت گفت و مشت و لگد زد كه حامد سفيه و سبك مغز و نادان بود ابن فرات به او گفت . اينجا بساط سلطنت و دربار مملكت است . اينجا خرمن نيست كه تو به وضع آن آشنا باشى و با پا بخرمن - كوبى مبادرت كنى . غله نيست كه براى پيمانه و وزن آن بزد و خورد بپردازى و من برزگر نيستم كه به من دشنام بدهى آنگاه رو بشفيع لؤلؤى ( خادم ) كرد و گفت :\r\nبامير المؤمنين از طرف من بگو : من از حامد دو هزار هزار ( دو مليون ) دينار ( زر ) مطالبه و او را بپرداخت آن مبلغ ملزم كردم و سخت گرفتم او باحراز مقام وزارت كوشيد كه آن مبلغ را پامال كند او لياقت اين مقام را ندارد ميخواهد بواسطه اين مقام مبلغ مذكور را ندهد و مانند آن را بر دارائى خود بيفزايد . حامد كه آن سخن را شنيد برآشفت و ناسزا گفت . مقتدر آگاه شد و فرستاد ابن فرات را باز بزندان برگردانيد . على بن عيسى و نصر حاجب هر دو بحامد گفتند : تو بر ما و بر ما و بر\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nخود جنايت عظمى نمودى كه با ابن فرات چنين و چنان كردى تو شيطان ابن فرات را كه بخواب فرو رفته بود بيدار و هشيار كردى . پس از آن اموال ابن فرات و ياران او را مصادره كردند و گرفتند و فرزندش محسن را زدند و مال او را ربودند .\r\nدر آن سال « نزار » از رياست شرطه ( پليس ) بغداد عزل و بجاى او « نجح - طولونى » برقرار شد و در هر محله از محلات بغداد يك فقيه ( قاضى ) معين شد كه پليس بايد بفتوى و حكم آنان عمل كند بدين سبب دربار بسيار زبون شد و دزدان قوى و فعال شدند و دزدى و فساد و فتنه شيوع يافت و عياران شهر بغارت پرداختند و خانه بازرگانان را تاراج كردند و دختران مردم را از معابر ربودند و مفسدين فزون و نيرومند شدند .\r\n\r\nبيان لشكر كشى مهدى علوى بمصر براى دومين بار\r\nدر آن سال مهدى امير افريقا سپاهى عظيم تجهيز و بفرماندهى فرزندش ابو القاسم روانه مصر كرد . اين دومين بار بود . آن سپاه در ماه ربيع الاخر سنه سيصد و هفت باسكندريه رسيد كه والى آن از طرف مقتدر شهر را بدرود گفت و قائم وارد آن شهر شد . از آنجا سوى مصر لشكر كشيد و به محل « جيزه » رسيد و « اشمونين » و بسيارى از املاك صعيد را تملك و تصرف نمود . باهالى مكه هم نوشت كه مطيع او باشند آنها نپذيرفتند . اخبار آن فتح ببغداد رسيد مقتدر مونس خادم را در ماه شعبان فرستاد و مونس سوى مصر شتاب كرد و ميان او و قائم جنگها رخ داد هشتاد كشتى جنگى هم به يارى قائم از افريقا رسيد و در اسكندريه لنگر انداخت فرماندهان كشتىها سليمان خادم و يعقوب كتامى بودند كه هر دو بسيار دلير بودند .\r\nمقتدر هم دستور داد كه كشتىهاى جنگى از طرسوس بجنگ آنها برود و بيست و پنج كشتى آتش افروز و نفط پاش رسيد كه فرمانده آنها ابو اليمن بود . كشتىها جنگ را آغاز كردند و كشتىهاى مقتدر غلبه يافته اغلب كشتىهاى افريقا را آتش زدند و عده كشته و اسير شدند .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nسليمان خادم و يعقوب ( هر دو فرمانده ) هم اسير شدند . بسيارى از گرفتاران را كشتند و سايرين را آزاد كردند .\r\nسليمان در زندان مصر هلاك شد و يعقوب را ببغداد فرستادند كه از آنجا گريخت و بافريقا بازگشت .\r\nاما سپاه قائم كه چندين بار با سپاه مونس جنگ كرد و در همه حال مونس بر او غلبه كرد بدين سبب به او لقب مظفر دادند ( مونس مظفر - فيروز ) سپاه قائم دچار و با و قحط و غلا شدند كه اكثر افراد آن هلاك شدند و چهار پايان مردند و بقيه بافريقا پناه بردند . سپاه مصر هم آنها را دنبال كردند تا از آن ديار بيكبار دور شدند و قائم در ماه رجب به شهر « مهديه » بازگشت .\r\n\r\nبيان حوادث\r\nدر آن سال بشر افشينى بلاد روم را غزا ( غزو ) و چندين قلعه را فتح كرد .\r\nغنيمتى بدست آورد و بسلامت بازگشت .\r\n« ثمال » ( سالار ) در درياى روم ( مديترانه ) هم غزا كرد و اسير و غنيمت گرفت و بازگشت .\r\nدر آن سال « جنى صفوانى » ( سالار ) داخل كشور روم شد . كشت و ربود و گرفت و آتش زد و بازگشت . نامه‌هاى فتح همه جا بر منبر بغداد خوانده شد .\r\nدر آن سال فتنه ميان عوام و حنبلىها ( داراى مذهب احمد بن حنبل ) بر پا شد و خليفه گروهى از طرفين را گرفت و به شهر بصره تبعيد كرد كه در آنجا باز داشت شدند .\r\nدر آن سال مقتدر دستور داد كه يك بيمارستان بسازند مبلغى گزاف هم بناى آن خرج كرد نام آن را بيمارستان را مقتدرى نهادند .\r\nقاضى محمد بن خلف بن حيان ابو بكر ضبى معروف بوكيع درگذشت او بتاريخ و احوال مردم دانا و داراى چند تاليف و تصنيف خوب بود .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nقاضى ابو العباس احمد بن سريج فقيه شافعى بسن پنجاه و هفت سال درگذشت .\r\nكنيز مغنى ( نام مرد است ) كه بآواز ماهر و توانا بود درگذشت .\r\n( كنيز ) بضم كاف و فتح نون و آخر آن زاء است ( بايد مصغر كنز كه كنج است باشد )\r\n\r\nسنه سيصد و هفت\r\nدر آن سال حامد بن عباس ( وزير ) خراج را با مبلغ معين و گزاف بر عهده گرفت ( اعم از خرج و ماليات خاصه و عامه و خراج جديد ) خراج فرات و سواد بغداد ( پيرامون ) و سواد كوفه و واسط و بصره و اهواز و اصفهان .\r\nعلت اقدام او به اين كار اين بود كه چون ديد دستش از كار وزارت كوتاه شده و على بن عيسى در تمام شئون وزارت فاعل ما يشاء و مستبد و مقتدر گشته خواست كارى كند و امر و نهى را به خود اختصاص دهد . از مقتدر اجازه خواست كه بواسط برود تا وجه تعهد شده را فراهم كند مقتدر به او اجازه داد و او رفت و كار خراج را انجام داد و مقتدر از وصول عايدات تعهد شده خشنود و خرسند گرديد كه ماليات گزاف و فزون شده بود . حامد كارها را بدست گرفت و على بن عيسى از او بيمناك شد . نرخ جنس و طعام گران شد . عوام و خواص همه جنبيدند و شوريدند و منبرها را شكستند زيرا حامد غله با سالاران و ملاكين را احتكار كرده بود شورشيان انبار و دكان مردم را غارت كردند و آرد و غله را بيغما بردند . مقتدر دستور داد كه حامد را احضار كنند او باهواز رفته بود و از آنجا احضار شد چون رسيد مردم دوباره سخت شوريدند حامد عده براى خاموش كردن فتنه فرستاد مردم با آن عده نبرد كردند و فائق شدند و دو پل بغداد را آتش زدند و زندان را شكستند و زندانيان را آزاد كردند و خانه رئيس شرطه ( پليس ) را غارت نمودند و چيزى براى او باقى نگذاشتند . مقتدر لشكرى بفرماندهى غريب الخال فرستاد و با عوام جنگ كرد كه منهزم شدند و به مسجد جامع پناه بردند و درها را بر خود بستند . او ( غريب الخال ) اطراف جامع را محاصره كرد و هر كه در آنجا بود گرفت بعضى را تازيانه زد و جمعى را بزندان افكند و آنانى كه مفسد بودند دست بريد . روز بعد\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nهنگام بامداد مقتدر دستور داد كه منادى بمردم امان بدهد فتنه هم خاموش شد .\r\nبعد از آن مقتدر در طيار ( زورق سريع السير ) سوار شد و عوام او را سنگسار كردند مقتدر دستور داد آنها را آرام كنند آنها هم خاموش شدند مقتدر دستور داد انبارهاى گندم را بگشايند و هر چه گندم و جو احتكار شده حامد بود بنرخ ارزان فروختند و عوام آرام گرفتند . على بن عيسى بمقتدر گفت علت گرانى نرخ غله تعهد حامد است ( كه فلان مبلغ را بپردازد ) و او غله را سر خرمن جمع و احتكار مىكرد . مقتدر تعهد و قرار داد حامد را الغا و كاركنان او را از كار جمع غله و مال عزل كرد . بعلى بن عيسى دستور داد كه خود او متصدى كارها شود و مردم مطمئن و آرام شدند . اتباع حامد مىگفتند آن شورش و هيجان ناشى از تحريك على بن عيسى بود .\r\n\r\nسرگذشت احمد بن سهل\r\nدر آن سال نصر بن احمد ( سامانى ) امير خراسان و ما وراء النهر بر احمد بن سهل پيروز شد و ما شرح حال احمد بن سهل را در آغاز كار او بيان مىكنيم :\r\nاحمد بن سهل مذكور يكى از بزرگترين سالاران امير اسماعيل بن احمد و بعد از او احمد بن اسماعيل و فرزندش نصر بن احمد بود . پيش از اين نوشته بوديم كه اين سالار بر ساير فرماندهان و قائدان مقدم بود و آن تقدم دليل بزرگ بودن و علو مرتبت او بود او احمد بن سهل بن هاشم بن وليد بن جبله بن كامكار بن يزدگرد بن شهريار پادشاه ( آخرين پادشاه ساسانى ) بود . كامكار در پيرامون مرو دهقان ( بزرگ و رئيس ده و ملاك عمده ) بود . گل معروف كامكارى به او منتسب مىباشد كه سرخ فام باشد اين نوع گل در شهر رى قصرانى و در عراق و شام جورى ناميده مىشود . قصران هم يك قريه در اطراف رى است و جور يكى از - شهرهاى فارس است . احمد مذكور چند برادر شد كه محمد و فضل و حسين بودند در جنگهاى تعصب عرب ( ضد ايرانى ) در مرو كشته شدند . احمد جانشين عمرو بن -\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nليث در مرو بود . عمرو او را گرفت و در سيستان بازداشت . او در خواب ديد كه يوسف پيغمبر بر در زندان است از او التماس دعا كرد كه او را آزاد كند . يوسف در عالم خواب ( افسانه است ) به او گفت : خداوند ترا آزاد خواهد كرد ولى به تو كار و امارت مستقيم نخواهد داد مگر از طرف كسى منصوب شوى . احمد درخواست استحمام كرد و نوره و زرنيخ خواست چون خواسته را به او دادند او بسر و ريش خود ماليد و موى سر و ريش وى ريخت و او با تغيير وضع و شكل از مجلس گريخت و كسى او را نشناخت مدتى پنهان شد و عمرو بتعقيب او كوشيد و نتوانست او را پيدا كند . از سيستان سوى مرو رفت در آنجا نايب عمرو را گرفت و بر شهر غالب شد و باسماعيل بن احمد كه در بخارا بود متوسل شد . اسماعيل او را گرامى داشت و بر سالاران مقدم داشت قدر و مرتبت او را بلند نمود . او خردمند و رازدار بود چون حسين بن على تمرد كرد احمد را براى سركوبى او فرستاد او هم بر او مظفر شد چنان كه نوشته بوديم . امير نصر براى او ( احمد بن سهل ) تعهداتى كرده بود كه به هيچ يك از آنها وفا نكرد احمد از او نگران و به او بدگمان شد . روزى يكى از ياران ابو جعفر صعلوك نزد او رفت و با وى گفتگو كرد او وضع و حال خود را شرح داد و شكايت نمود و گفت آنها ( سامانيان ) نسبت به من تعهدات خود را انجام نداده و بوعده خويش وفا نكرده‌اند سپس اين شعر را انشاء كرد :\r\n ستقطع فى الدنيا اذا ما قطعنى * يمينك فانظر اى كفيك تبدل\r\nو فى الناس ان رثت حبالك راصل * و فى الارض عن دار العلى متحول\r\nاذا انت لم تنصف اخاك وجدته * على طرف الهجران ان كان بعقل\r\nو تركب حد السيف من ان تضيمه * اذا لم يكن عن شفرة السيف مرحل\r\nاذا انصرفت نفسى عن الشيء لم تكد * اليه بوجه آخر الدهر تقبل \r\nيعنى : دست راست تو در دنيا بريده خواهد شد اگر تو مرا ترك كنى ( و از من ببرى ) تو خوب نگاه و تامل كن كدام دو دست تو بهتر است ( من با دست\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nراست تو كه من براى يارى تو بمنزلهء دست راست هستم ) اگر رشته‌هاى تو سست و گسيخته شود ( مقصود حيات و ملك و قوام ) از ميان مردم كسى خواهى داشت كه بكارت رسيدگى كند ( وصل و يارى كند و او من باشم ) .\r\nبر روى زمين هم ( با داشتن يار ) جاى قرار و تحول و پناهگاه خواهى داشت .\r\nاگر تو ببرادرت ( دوست و يار خود ) انصاف ندهى او را در حال هجر و ترك دوستى خواهى ديد اگر خردمند باشد ( كه ترا ترك خواهد كرد ) .\r\nاگر به او آزار دهى يا خوار بدارى ناگزير با شمشير سر و كار خواهى داشت ( بر لب تيز تيغ سوار خواهى شد ) كه از لب تيز تيغ گريز و گريز نخواهى داشت .\r\nاگر نفس من از چيزى منصرف ( و ملول ) شود تا آخر روزگار دوباره به آن توجه و اقبال نخواهد داشت .\r\n( اين شعر از بهترين سرمايه‌هاى ادب عرب است كه يك مرد فارسى از نژاد خالص و پاك ايرانى و نوادهء شاهنشاه ايران زمين آن را انشاء كرده .\r\nاز اين شعر توجه ايرانيان حتى مردان شمشير زن معلوم مىشود كه ادب در عموم رجال ايران داراى نفوذ عميق بوده و بعضى از آنها بر عرب هم نفوذ داشتند كه در اينجا مجال سخن نيست ) .\r\nگفت : ( يعنى آن يار ابو جعفر صعلوك ) دانستم كه او قصد خلاف و ستيز را دارد چند روزى نگذشت كه او در نيشابور آغاز ستيز و نبرد كرد و بر شهر غلبه يافت و نام سعيد بن احمد را از خطبه حذف نمود ( سعيد لقب نصر در قبال شهيد كه پدرش بود ) رسولى را بسوى بغداد فرستاد كه امارت خراسان را بنام او درخواست كند . ( اين يكى از بدبختيهاى ايران بود كه سالاران بزرگ ايران با هم نسازند و بستيزند و بعرب پناه ببرند و بنام دشمن خود كشوردارى كنند و جان و مال ايرانيان را صرف يارى و جهاندارى او نمايند و در آن زمان صفاريان و سامانيان ايرانى اصيل باضافه نواده يزدگرد كه همين شخص احمد\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاست با هم نبرد كنند و نتيجه را خليفه در بغداد ببرد . اگر متحد ميشدند كه استقلال و عظمت ايران زودتر تجديد و حفظ ميشد ) .\r\nاحمد از نيشابور بگرگان لشكر كشيد . در آنجا قراتكين بود با او جنگ كرد و فاتح شد و قراتكين را از آن سامان بيرون نمود و خود به نيشابور و خراسان بازگشت و مرو را گشود و گرداگرد شهر ديوار و حصار كشيد و در آنجا ماند .\r\nنصر سعيد لشكرى بفرماندهى حمويه بن على از بخارا بمرو فرستاد . حمويه با سپاه خود بمرو رود رسيد و در آنجا لشكر زد و منتظر شد كه احمد بجنگ او شتاب كند مبادرت بجنگ نكرد .\r\nيكى از ياران احمد بر او وارد شد ديد كه او در حال تفكر و تحير بوده كه حمويه در آنجا لشكر زده بود . آن يار به او گفت : شك و ترديد نيست كه امير نگران اين حادثه بزرگ شده و دل به اين واقعه داده . خواستم بدانم عقيده و تدبير امير در اين كار چيست ؟ گفت : چنين نيست كه تو گمان مىكنى ولى من خوابى كه در زندان سيستان ديده بودم به ياد آوردم كه يوسف صديق عليه السلام به من گفت : تو مستقيما از طرف نفس خود امير و والى نخواهى شد ( شرح آن گذشت كه بايد تابع ديگران باشى ) آن يار گفت : من به او گفتم : ولى اين را بدان كه آن قوم ( سامانيان ) اين تسليم و صلح را مغتنم ميشمارند و هر چه ميخواهى به تو خواهند داد . اگر صلاح بدانى واسطه فرستاده شود چه بهتر . او اين بيت شعر را انشاء كرد :\r\n ساغسل عنى العار بالسيف جالبا * على قضاء اللّه ما كان جالبا \r\nيعنى : من ننگ را از خود با شمشير زايل خواهم كرد ( در اينجا شستن آمده و نمىتوان گفت با شمشير مىشويم ) و قضا و قدر خداوند را براى خود جلب مىكنم هر چه بادا باد . ( هر چه جلب شود بشود ) .\r\nچون حمويه ديد كه احمد بجنگ مبادرت نمىكند بحيله پرداخت و گفت :\r\nمن احمد را در سوراخ موش محاصره كردم و راه فرار را بر او بستم . از اين قبيل\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nسخنها مىگفت كه احمد را برنجاند و بخشم آرد باز احمد بيرون نرفت و بجنگ شتاب نكرد حمويه اين بار حيله ديگرى به كار برد . سالاران خود را وادار كرد كه با احمد مكاتبه كنند و در خفا بگويند اگر تو بجنگ مبادرت كنى ما حمويه را خواهيم گرفت و به تو تسليم خواهيم كرد او هم فريب خورد و او نسبت بحمويه سخت خشمناك و بدخواه بود . احمد از مرو به قصد جنگ لشكر كشيد و مقابله در يك منزلى مرو رود رخ داد و آن در ماه رجب سنه سيصد و هفت بود . در آن جنگ اتباع احمد تاب پايدارى نياورده تن بگريز دادند ولى او دليرانه نبرد كرد تا آنكه اسبش از تاب و توان افتاد ناگزير پياده شد و تن بتسليم داد او را اسير كردند و سوى بخارا فرستادند او در ماه الحجه سنه سيصد و هفت در زندان جان سپرد . امير احمد بن اسماعيل هميشه مىگفت : احمد بن سهل نبايد از دربار دور شود اگر دور شود فتنه برپا مىكند انگار او پيش بينى خلاف و ستيز احمد را كرده يا در سيماى او تفرس نموده بود آرى نظر پادشاه بايد چنين باشد .\r\n\r\nبيان حوادث\r\nدر آن سال آتش‌سوزى در كرخ از جانب بغداد رخ داد بسيارى از خانه‌ها و مردم سوختند .\r\nابراهيم بن حمدان بامارت « ديار ربيعه » منصوب شد .\r\nبنى ( مصغر ) ابن نفيس را حكومت شهر زور دادند ولى اهالى مانع استقرار او شدند . از مقتدر مدد خواست و او لشكرى به يارى او فرستاد و آن لشكر شهر را محاصره كرد و نتوانست شهر را فتح كند براى جنگ موصل و پيرامون آن رفت .\r\nثمال فرمانده كشتىهاى جنگى با كشتىهاى مهدى علوى جنگ كرد و غالب شد و خادم مهدى علوى را اسير نمود .\r\nدر آن سال يك اختر بزرگ فرود آمد و همه جا را روشن كرد بعد بسه قسمت منقسم شد و صداى عظيمى داشت كه مانند صداى رعد شديد بود . در آن هنگام ابر\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nدر فضا نبود .\r\nدر همان سال در شهر موصل ميان طعام فروشان و كفش دوزان فتنه و ستيز برخاست و بازار كفش دوزان با هر چه در آن بود سوخت والى موصل در آن زمان عباس بن محمد بن اسحاق بن كنداج در خارج شهر بود بازگشت كه اهالى را كيفر دهد آنها بجنگ او كمر بستند و راهها را گرفتند و آماده دفاع شدند . چون وضع را بدان گونه ديد از نبرد دست كشيد و باعراب خارج شهر اجازه غارت و تخريب اطراف شهر را داد . اعراب هم همه جا را خراب كردند و به راهزنى و تاراج مشغول شدند بحديكه مردم را در ميدان و سر پل لخت مىكردند و اموال غارت را ميان خود تقسيم مينمودند . شهر ويران شد . خبر بخليفه رسيد او را از امارت و ايالت عزل كرد و آن در سنه سيصد و هشت بود . عبد اللّه بن محمد فتان كه مرد پرهيزگار و نيرومند بود امير آن بلاد شد او اعراب را از غارت منع كرد .\r\nابو يعلى محمد بن على بن مثنى موصلى صاحب مسند ( كتاب حديث با سند صحيح ) وفات يافت .\r\n\r\nسنه سيصد و هشت\r\nدر آن سال مقتدر ابو الهيجاء بن حمدان را خلعت داد و راه خراسان و دينور را به او واگذار نمود به دو برادرش ابو العلاء و ابو السرايا هم خلعت داد .\r\nدر اين سال برادر صعلوك با مال و هدايا و تحف رسيد ( ببغداد ) او گزارش داد كه برادرش هميشه مطيع مقتدر ( خليفه ) خواهد بود .\r\nابراهيم بن حمدان درگذشت و آن در ماه محرم بود .\r\nحكومت « دقوقا » و « عكبرا » و راه موصل به شخص بدر شرابى واگذار شد .\r\nابراهيم بن محمد بن سفيان يار مسلم بن حجاج ( صاحب كتاب مسند مسلم ) وفات يافت بواسطهء او كتاب صحيح مسلم تا امروز روايت شده است .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nسنه سيصد و نه\r\n\r\nبيان قتل ليلى بن نعمان ديلمى\r\nدر آن سال ليلى بن نعمان ديلمى كشته شد . اين ليلى يكى از سالاران فرزند اطروش علوى بود كه امارت گرگان را داشت حسن بن قاسم داعى او را امير گرگان كرده بود ( در سنه سيصد و هشت ) فرزندان اطروش در مكاتبه خود او را به اين القاب مىستودند « المؤيد لدين اللّه » « المنتصر لآل رسول اللّه » ( مؤيد دين خدا رو يارى كننده آل رسول خدا ) ليلى بن نعمان . او دهشور و دلير متهور بود كه در كارهاى سخت و هول‌انگيز جانفشانى مىكرد . او ( ليلى ) سوى دامغان لشگر كشيد و اهالى شهر با او نبرد كردند و او بسيارى از آنها را كشت و بگرگان بازگشت .\r\nاهالى دامغان براى حفظ خود ديوار و حصار گرداگرد شهر كشيدند و قراتكين سوى گرگان لشكر كشيد . ده فرسنگ مانده به شهر گرگان ليلى بجنگ او مبادرت كرد و قراتكين شكست خورد و گريخت . غلام او كه نامش تارس بود از ليلى امان خواست و به او پناه برد هزار سوار هم همراه داشت . ليلى هم خواهر خود را بزنى به آن غلام داد و او را گرامى داشت و نيز ابو القاسم بن حفص خواهرزادهء احمد بن سهل از او امان خواست و به او پيوست و ليلى هم او را گرامى داشت بسبب تسليم اين و آن عده سپاهيان فزون گرديد و ليلى بن نعمان از نگهدارى آنان عاجز و ناتوان گرديد و نتوانست مخارج آنها را بپردازد ناگزير با دستور و موافقت حسن بن قاسم داعى و تشويق ابو القاسم بن حفص سوى نيشابور لشكر كشيد .\r\nقراتكين در آن شهر مستقر بود او ( ليلى ) در ماه ذى الحجه سنه سيصد و هشت به آن شهر رسيد و بنام داعى خطبه خواند نصر سعيد ( سامانى ) براى سركوبى او حمويه را ( با سپاه ) فرستاد و دو سپاه در طوس بجنگ پرداختند و تا مرو رفتند ولى خود حمويه بن بن على و محمد بن عبد اللّه بلعمى و ابو جعفر صعلوك و خوارزم شاه و سيمجور دواتى پايدارى و دليرى كردند بعضى از اتباع ليلى منهزم شدند و خود ليلى تن بفرار داد . ليلى راهى را گرفت كه بن بست بود « بغرا » به او رسيد و او چون\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nنتوانست بفرار خود ادامه دهد ناگزير از اسب پياده شد و در يكى از خانه‌ها پنهان گرديد . « بغرا » بحمويه خبر داد و او كسانى را فرستاد كه سرش را بريدند .\r\nسر ليلى را بر نيزه بلند كردند و چون سپاهيان او سربريده او را ديدند امان خواستند و به آنها امان داده شد ولى بعد از آن حمويه باتباع خود گفت : خداوند شما را بر ديوان كوهستان و ديلميان و شياطين پيروز كرده هان آنها را نابود كنيد و تا آخر روزگار از شر آنها آسوده شويد ولى اتباع حمويه از كشتن آنها خوددارى كردند و هر سالارى عده پناهنده خود را حمايت و نگهدارى كرد كه بعد از آن گروهى از آنها قيام و اقدام نمودند . قتل ليلى در ماه ربيع الاول سنه سيصد و نه واقع شد و سر او را ببغداد فرستادند « بارس » غلام قراتكين در گرگان ماند .\r\nگفته شد : چون حمويه براى جنگ ليلى لشكر كشيد به او گفتند : ليلى ترا در جنگ كند كار و دير رفتار مىداند گفت : من براى جنگ يك لنگه كفش را امسال در پا مىكنم و لنگه ديگر را سال آينده ( كنايه از سهل انگارى و تانى و كند بودن ) چون سخن او به گوش ليلى رسيد گفت : من براى جنگ يك لنگه موزه ( چكمه ) را نشسته و يك لنكه ديگر را ايستاده به پا مىكنم . ( كنايه از تهور و شتاب براى جنگ چنين است ) .\r\n\r\nقتل حسين حلاج\r\nدر آن سال حسين بن منصور صوفى كشته و پيكر او سوخته شد . ( شهرت شخص او بمنصور چنان كه چنين آمده : « منصور وار گر ببرندم بسوى دار » صحت ندارد بلكه او چنان كه مؤلف و سايرين آورده‌اند حسين بن منصور بوده ) آغاز كار حلاج اين بود كه او صوفى و پارسا و مدعى كرامات بود . ميوه زمستان را در تابستان و ميوه تابستان را در زمستان بمردم مىداد و دست به هوا مىبرد و آن را پر از نقد بر مىگردانيد كه بر هر سكه « هو اللّه احد » نقش شده بود و او ادعا مىكرد كه آن سكه قدرت خداوند است . او بمردم مىگفت كه\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nخانه خود چه كردند و چه خوردند و نيات نهانى آنها را به آنها مىگفت و رازشان را ابراز مىكرد . مردم به او گرويدند و سخت مفتون و مشغول شدند و گفتند كه ( خداوند ) در او حلول كرده . بالجمله بيشتر مردم درباره او مانند مسيح عقايد مختلفه يافتند . بعضى مىگفتند در او جزئى از خداوند حلول كرده و او بايد خدا باشد جمعى مىگفتند : او ولى خداست و هر چه از او ديده مىشود معجزات و كرامات مردم پرهيزگار و پاك سرشت است . گروهى هم مىگفتند : او شعبده باز و جادوگر و فريبنده و دروغگوست او تسخير جن دارد و اجنه هر چه ميخواهد به او مىدهند از جمله ميوه در غير فصل خود . او از خراسان بعراق آمد و از آنجا به مكه رفت و مدت يك سال در آنجا زير آسمان اعتكاف كرد كه از آفتاب و باران در تابستان و زمستان سقف و سرپوش و سايه چتر نداشت او تمام مدت عمر خود روزه مىگرفت و چون شب مىرسيد خادم براى او يك كوزه آب و يك قرص نان مىآورد و او از قرص نان سه لقمه گاز مىگرفت و باقى را پس مىداد كه از سحر تا آخر روز روزى او همان بود . در آن هنگام رئيس صوفيان در مكه عبد اللّه مغربى بود او مريدان و ياران خود را همراه خود براى زيارت حلاج برد . او را در محل نديد به او گفته شد كه حلاج بكوه ابو قبيس رفته او هم به آن كوه رفت و حلاج را به اين حال ديد : سر برهنه بر صخره ( پاره سنگ ) نشسته در حالى كه عرق از سر و روى او به زمين مىريخت .\r\nاو ( عبد اللّه مغربى ) به او ( حلاج ) چيزى نگفت و باتباع و ياران خود گفت : اين مرد براى صبر تمرين مىكند كه چگونه بر قضا و قدر خداوند بردبارى كند ولى خداوند او را بدردى مبتلا خواهد كرد كه صبر و توانائى او از تحمل آن عاجز خواهد شد .\r\nحسين ببغداد بازگشت .\r\nاما سبب قتل او چنين است . براى حامد بن عباس وزير نقل كردند كه او ( حلاج ) مرده را زنده مىكند و چند مرده را احيا كرده و مردم نيز به خدمت او كمر بسته و هر چه ميخواهد حاضر مىكنند و او را بر تمام ياران خليفه مقدم\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nداشته و نصر حاجب هم به او گرديده . حامد از مقتدر باللّه درخواست كرد كه حلاج و اتباع او را به او بسپارد نصر حاجب از او دفاع كرد و سودى نبخشيد مقتدر دستور داده كه آنها را تسليم وزير نمايند او را گرفتند و نزد وزير بردند . مردى هم بنام شمرى با او بود باضافه ديگران كه معتقد بودند او خداست . وزير از آنها بازپرسى كرد همه اعتراف كردند كه براى آنها ثابت شده كه او ( حلاج ) خداست و او مرده ها را زنده مىكند آنها با حلاج روبرو شدند و بمعتقدات خود اعتراف نمودند ولى خود حجاج انكار كرد و گفت : معاذ اللّه ( پناه بر خدا ) كه من ادعاى خداوندى يا پيغمبرى بكنم ولى من مردى خداپرست هستم كه خداى عز و جل را مىپرستم .\r\nحامد ( وزير ) قاضى ابو عمرو و قاضى ابو جعفر بن بهلول و گروهى از بزرگان فقهاء وعده شهود احضار نمود و از آنها فتوى خواست آنها گفتند : نمىتوان فتوى داد مگر آنكه براى ما ثابت و مسلم شود كه قتل او واجب است و قول ديگران دربارهء او مقبول و روا نمىباشد و بايد حجت و برهان بينه در كار باشد يا او اقرار كند . حامد هم گاه گاه حلاج را براى بازپرسى در مجلس ( فقهاء ) حاضر مىكرد ولى در استنطاق او چيزى كه بر خلاف شريعت مطهره باشد بروز نمىكرد . مدتى به طول كشيد و حامد وزير در كار حلاج مىكوشيد و در ضمن داستانهائى ميان هر دو جريان داشت در آخر كار حامد كتابى از حلاج بدست آورد كه در آن نوشته شده :\r\nاگر انسان بخواهد براى اداى فريضه حج برود و براى او ميسر نشود مىتواند محلى در خانه خود اختصاص دهد كه آن محل از تمام پليديها پاك باشد و هنگام حج در آن محل طواف كند و آن را مانند كعبه بداند پس از آن سى يتيم حاضر كند و بهترين طعام را به آنها بدهد و آنها را در همان محل ( كعبه مانند ) بپذيرد و خود شخصا به خدمت آنها كمر بندد و لباس نو بپوشاند و بهر يكى هفت درهم بدهد اگر چنين كند انگار كعبه را زيارت كرده باشد . ( كعبه چه روى برو دلى را دست آر ) .\r\nچون آن كتاب را براى وزير خواندند قاضى ابو عمرو شنيد و بحلاج گفت :\r\nاين را از كجا آوردى ؟ حلاج گفت : اين را از كتاب اخلاص حسن بصرى اقتباس\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nكرده‌ام . قاضى گفت : دروغ گفته‌اى كه خونت مباح است ما كتاب حسن بصرى را در مكه خوانديم و در آن چنين نديديم . چون وزير شنيد كه قاضى گفت : كه خونت مباح است ( حلال الدم ) بقاضى گفت : آنچه گفتى بايد بنويسى ( مقصود خونت حلال يا مباح است ) ابو عمرو تعلل كرد ولى حامد او را ملزم نمود كه بنويسد . او نوشت كه خونش مباح است و هر كه در آن مجلس بود نوشت و گواهى داد . چون حلاج آن را شنيد گفت : خون من براى شما حلال نيست و حال اينكه من با سلام معتقد و سنى هم هستم . من در اين اعتقاد چندين كتاب دارم اللّه اللّه خون مرا مريزيد . مردم هم پراكنده شدند وزير هم بخليفه نوشت و اجازه قتل او را خواست فتاوى فقهاء را هم براى خليفه فرستاد و خليفه اجازه قتل او را داد . وزير حلاج را برئيس شرطه ( پليس ) سپرد و او هزار تازيانه بحلاج زد حلاج چيزى نگفت و آه نكشيد . پس از آن يك دست و يك پاى او را بريد و باز دست و پاى ديگرش را قطع كرد و كشت و به آتش افكند تا سوخت و خاكسترش را بدجله انداخت ولى سرش را در ميدان بغداد آويختند پس از آن پسرش را بخراسان فرستادند زيرا در خراسان پيروانى داشت . اتباع و معتقدين او گفتند : او كشته نشده بلكه شبيه او بر خر سوار شده و تصور كشته شدنش رفت و او زنده است و پس از چهل روز باز خواهد گشت . بعضى از پيروان او ادعا كردند كه او را سوار خر ديدند كه راه نهروان را طى مىكرد و او گفته اينها گاو و نادان ميباشند كه گمان مىبرند من با تازيانه نواخته و كشته شده‌ام .\r\n\r\nبيان حوادث\r\nدر ماه ربيع الاول همان سال آتش‌سوزى بزرگ در كرخ ( جانب شرقى بغداد ) رخ داد كه بسيارى از مردم در آن سوختند . مقتدر محمد بن نصر حاجب را بسالارى و ايالت شهر موصل منصوب كرد چون به محل امارت خود رسيد مخالفين خود را كه از اكراد مارانى بودند كشت و عده بيشتر از هشتاد تن از آنها را اسير\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nكرد و ببغداد فرستاد كه آنها را برسوائى وارد شهر كردند .\r\nداود بن حمدان بامارت « ديار ربيعة » منصوب شد ابو العباس احمد بن محمد بن سهل بن عطاء آدمى صوفى درگذشت كه او از بزرگان و پيران صوفيه بود .\r\nهمچنين ابو اسحق ابراهيم بن هارون حرانى طبيب و ابو محمد عبد اللّه بن حمدون نديم وفات يافتند .\r\n\r\nسنه سيصد و ده\r\n\r\nبيان جنگ سيمجور با ابو الحسين فرزند علوى\r\nپيش از اين قتل ليلى بن نعمان را بيان كرديم . بارس غلام قراتكين در غياب ليلى امير گرگان شده بود و چون ليلى كشته شد قراتكين بگرگان بازگشت و « بارس » غلام او امان خواست و پس از تسليم قراتكين او را كشت ( كه به او خيانت كرده و بليلى پناه برده بود ) قراتكين از گرگان گذشت و ابو الحسين بن حسن بن على اطروش كه پدرش لقب ناصر داشت بگرگان رسيد و در آنجا اقامت گزيد .\r\nنصر سعيد ( سامانى ) احمد سيمجور دواتى را با چهار هزار سوار بجنگ او فرستاد و او در مسافت دو فرسنگ از گرگان لشكر زد و ابو الحسين را مدت يك ماه محاصره نمود . ابو الحسين با عده هشت هزار مرد جنگى از ديلميان و گرگانيان بمقابله او پرداخت فرمانده لشكر او سرخاب بن وهسوذان بود پسر عم ماكان كالى ( كاكى ) .\r\nجنگ بسيار سختى ميان طرفين رخ داد . سيمجور كمين آماده كرده بود كه به يارى او شتاب كند و آن كمين دير كرد ناگزير منهزم شد و اتباع ابو الحسين غلبه كردند و سرگرم تاراج شدند ناگاه كمين عقب مانده سيمجور از كمين گاه بيرون آمد و سخت حمله كرد و چهار هزار ديلمى و گرگانى را كشت و ابو الحسين گريخت و سوار كشتى شد و باسترآباد پناه برد . گريختگان هم از هر طرف گرد او تجمع كردند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nسرخاب ( فرمانده لشكر علوى ) سيمجور را دنبال كرده بود و چون بازگشت ديد سپاهيان همه كشته يا گريخته بودند او هم خانواده و عيال سپاهيان بىپناه را همراه خود برد و باسترآباد رفت و با ابو الحسين بن ناصر اقامت گزيد فرزند ناصر هم بسارى رفت . ديلميان جمع شدند و او را پيشوا و قائد خود نمودند . محمد بن عبيد اللّه بلغمى ( صحيح آن بلعمى ) و سيمجور استر آباد را قصد كردند و با ما كان - بن كالى ( كاكى ) بجنگ پرداختند و چون مدت جنگ به طول كشيد با او توافق كردند كه از استر آباد خارج شود و بسارى برود و بطوريكه براى مردم آشكار شده به او مال ( رشوه ) دادند كه به اين نحو تظاهر كند كه آنها شهر را گشودند و آنها داخل شهر بشوند و بعد بروند و او بازگردد . او هم هر چه خواست كرد و بسارى رفت و آنها شهر را گشودند و بعد تهى كردند و بگرگان عقب كشيدند و او باسترآباد بازگشت ( ماكان بن كاكى ) . آنها هم ( قبل از ورود ماكان ) بغرا را در استر آباد جانشين خود كرده بودند . بغرا نسبت بمردم شهر بد رفتارى و ستم كرد و بعد بگرگان رفت ماكان هم بغرا را دنبال كرد ولى او بنيشابور رسيد و ماكان در گرگان اقامت گزيد . ما شرح حال ماكان را در سنه سيصد و بيست و نه كه در آن سال كشته شده ياد خواهيم كرد .\r\n\r\nبيان قيام و خروج الياس بن اسحاق بن احمد بن اسد سامانى\r\nالياس بن اسحاق بن احمد نامبرده با پدر خود قيام كرد و بعد از شكست بفرغانه پناه برد او در فرغانه ماند تا آنكه دوباره از همانجا قيام و خروج نمود و از محمد بن حسين بن « مت » مدد گرفت و از تركان يارى خواست تا آنكه سى هزار عنان ( سوار ) بدست آورد ( سواران گرد او جمع شدند و نيرو يافت ) او سمرقند را قصد و نسبت بنصر بن احمد سعيد مخالفت و ستيز كرد . نصر هم ابو عمرو محمد بن اسد و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nديگران را با عده دو هزار و پانصد مرد بجنگ او فرستاد آن عده روزى كه الياس وارد مىشد كمين شدند چون او وارد و سرگرم فرود آمدن شد آن كمين از خفاگاه خود بروز و بر او هجوم كرد و شمشير را به كار برد . الياس و اتباع او منهزم شدند و تا فرغانه عنان نتافتند . ابن مت ( كه به يارى او شتاب كرده بود ) هم به محل « اسبيجاب » رسيد و از آنجا بناحيه « طراز » رفت . دهقان طراز ( رئيس محل ) بر حسب مكاتبه و وعده و رشوه كه به او پيشنهاد شده ابن « مت » را كه دلير بود دستگير كرد بعد كشت و سرش را به شهر بخارا فرستاد . ابن مت قبل از آنكه شترهائى از مردم بسخره گرفته بود ( تسخير - ظاهرا كرايه ولى به زور و عنف گرفتن ) صاحبان شتر نزد او رفتند و شترهاى خود را مطالبه كردند او گفت : ما اين شترها را در بغداد بشما پس خواهيم داد يعنى او هيچ چيز را پس نخواهد داد زيرا عده و قوه او بسيار بود قضا و قدر بر خلاف تصور و آرزوى او بود و آنچه در حساب نيامده بود واقع شد ( قتل او بدست دهقان ) .\r\nالياس براى سيمين بار قيام را تكرار كرد . ابو الفضل بن ابى يوسف حاكم شاس او را يارى كرد و محمد بن يسع را بمدد او فرستاد باز الياس منهزم شد و بكاشغر پناه برد ابو الفضل هم گرفتار و روانه بخارا گرديد كه در آنجا مرد . الياس هم داماد طغاتكين امير كاشغر شد و در همان شهر اقامت گزيد . محمد بن مظفر هم امير فرغانه شد كه الياس باز به آن شهر برگشت و محمد با او نبرد كرد و باز او را شكست داد و او دوباره بكاشغر پناه برد . محمد بن مظفر با او مكاتبه و ملاطفت كرد و براى او ( الياس ) امان گرفت و او سوى بخارا رخت بست و سعيد ( نصر ) او را گرامى داشت و دختر خود را به او داد .\r\n\r\nبيان وفات محمد بن جرير طبرى\r\nدر آن سال محمد بن جرير طبرى مؤلف كتاب تاريخ ( طبرى معروف كه تا اين زمان مؤلف كامل از آن كتاب نقل و استفاده مىكرد و پس از آن تاريخ ايران و\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nاسلام منحصرا در همين كتاب كامل است و مزاياى كامل بعد از اين ظاهر خواهد شد ) در بغداد وفات يافت و در خانه خود به خاك سپرده شد زيرا عوام تجمع كرد و مانع رفتن او شدند و او رافضى و بعد ملحد گفتند . على بن عيسى ( وزير ) گفت : به خدا اگر از اينها ( عوام ) پرسيده شود معنى رافضى و الحاد چيست نخواهند دانست . ابن مسكويه صاحب تجارب الامم اين حكايت را چنين روايت كرده . ( من كه مولف باشد مىگويم ) حاشا آن امام ( طبرى ) از اين اتهام منزه مىباشد .\r\nآنچه از قول عوام نقل شده چنين نيست بلكه ناشى از تعصب حنبلىها است كه نسبت بطبرى كينه داشتند او را بد كيش خواندند و عوام با آنها هماهنگ شدند يك سبب و علت ديگرى هم هست و آن اين است كه طبرى كتابى درباره فقها ؟\r\nتأليف كرده و نام احمد بن حنبل را در آن كتاب نبرده بود به او اعتراض كردند گفت احمد بن حنبل فقيه نبود بلكه محدث بود بدين سبب پيروان احمد بن حنبل به او بدخواه و دشمن شدند و هر چه خواستند گفتند شعر :\r\n حسدوا الفتى اذ لم ينالوا سعيه * فالناس أعداء ، له و خصوم\r\nكضرائر الحسناء قلن لوجهها * حسدا و بغضا انه لذميم \r\nيعنى : نسبت براد مرد حسد بردند كه مانند او سعى نكرده و رستگار نشده‌اند .\r\nمردم با او ( كه به او حسد برده و به او نرسيده‌اند ) دشمن و خصم هستند .\r\nمانند موهاى زن زيبا كه روى او را از روى رشك و كينه زشت گفته‌اند .\r\nمن ( مولف ) چيزى از سخن پيشوايان درباره ابو جعفر ( طبرى ) نقل كرده‌ام كه مقام و فضل و دانش و اعتقاد و مردم به صحت روايت و محل وثوق و اعتماد بودنش را ثابت مىكند از جمله قول امام ابو بكر خطيب است پس از نام بردن اشخاصى كه طبرى از آنها نقل كرده بود يا بالعكس كسانى كه خود از طبرى نقل و روايت كرده‌اند . او چنين گويد . او ( طبرى ) يكى از دانشمندانى است كه قول او حكم و حق و راى او قاطع بوده كه به آن اعتماد مىشود زيرا او دانا و فاضل بوده و در علومى كه جمع كرده و بدانها احاطه كرده بود هرگز مانند\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nو شريكى نداشته . و در زمان خود بىنظير بود . او حافظ كتاب خداوند ( قرآن ) و عالم بقرائت ( اختلاف قرائت قرآن ) و بر معنى ( آيات ) آگاه و به احكام قرآن دانا و سنت شناس كه فنون سنن و طرق آنها و صحت و سقم و ناسخ و منسوخ را خوب مىدانست . گفته ياران و متابعين آنان را در احكام حلال و حرام از جمله معلومات او بوده . اخبار و تاريخ وقايع مردم را مىشناخت . كتاب مشهور تاريخ الملوك و الامم تاليف اوست . كتاب تفسير كه بىنظير است از اوست همچنين كتاب اصول و فروع فقه و بسيارى از كتب و گفته فقها و عقيده و طريقه و حكم آنها . او داراى علوم و مسائل ديگر است كه به شخص وى منحصر بوده و از روايت و نقل شده .\r\nابو احمد بن حسين بن على رازى چنين گويد : نخستين سؤالى كه امام ابو بكر بن خزيمه از من كرد اين بود . آيا از محمد بن جرير طبرى چيزى نقل كردى يا نوشتى ؟ گفتم : نه . گفت : چرا ؟ گفتم : او ظاهر نمىشود ( مردم را نمىپذيرد ) زيرا حنابله ( حنبليان - پيروان احمد بن حنبل ) مانع ظهور و ملاقات و مراوده او بودند گفت : بد مىكنند . اى كاش تو از هيچ كس نمىنوشتى و فقط از ابو جعفر ( طبرى ) مىنوشتى و روايت ميكردى .\r\nحسينك ( مصغر حسين به فارسى ) كه نامش حسين بن على تميمى است از ابن خزيمه مانند اين روايت را نقل كرده .\r\nابن خزيمه چون كتاب تفسير طبرى را مطالعه كرد گفت : داناتر از ابو جعفر روى زمين نيست . حنابله ( حنبلىها ) به او ظلم كردند .\r\nابو محمد عبد اللّه بن احمد فرغانى پس از شمردن و بيان كردن تاليفات و تصنيفات او ( ابو جعفر طبرى ) گفت : ابو جعفر كسى بود كه در كار خداوند از هيچ ملامت و اعتراض باكى نداشت . در علم و بيان حق مانندى نداشت . او آنچه را خداوند بر او فرض كرده بود بدون بيم ترس مسلمين ادا ميكرد هرگز بباطل نگرديده و از اداء حق نترسيده و از دشنام و آزار اوباش نهراسيده . هر چه فاسدان بدخواه و نادان و ملحد درباره او مىگفتند تحمل مىكرد و ملول نمىشد . اما\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمردم با دين و پرهيزگاران با ايمان هرگز بر او خرده نگرفتند و به او ايراد و اعتراض نكردند . قدر زهد و پرهيزگارى و فضل و ترك دنياى او را مىدانستند با اينكه دنيا به او رو آورده بود او بقناعت و زهد تن داده و به آنچه از پدر او به ارث رسيده و آن عبارت از يك ده در طبرستان بود اكتفا كرده بود مناقب و فضايل او بسيار است كه در اينجا بيش از اين مجالى نداريم . ( مولف تاريخ صحيح خود را از طبرى نقل كرده باضافه كتب ديگر تاريخ و به او اعتقاد و ايمان داشته و الحق او چنين بود ) .\r\n\r\nبيان حوادث\r\nدر آن سال مقتدر ( خليفه ) با شفاعت و درخواست مونس خادم يوسف بن ابى الساج را از بازداشتگاه آزاد كرد . يوسف مذكور را نزد مقتدر بردند به او خلعت داد و امارت رى و قزوين و ابهر و زنجان و آذربايجان را به او سپرد و مقرر گرديد ساليانه پانصد هزار دينار ( زر ) براى بيت المال حمل كند اين مبلغ زايد بر مخارج سپاه تخت فرمان او خواهد بود كه در محل امارت و ايالت او تشكيل مىشود .\r\nدر همان روز وصيف بكمترى و على طاهر و يعقوب بن عمرو بن ليث را هم خلعت دادند .\r\nيوسف آماده رفتن به محل امارت خود گرديد و مقتدر لشكر تحت فرمان وصيف را به او واگذار كرد و او در جمادى الثانية از بغداد سوى آذربايجان رهسپار شد كه در عرض راه به كار « ديار ربيعة » رسيدگى كند او وارد موصل شد و كارهاى آن سامان را انجام داد و راه آذربايجان را گرفت در همان هنگام خبر مرگ سبك غلام او رسيد .\r\nدر آن سال شرطه ( شهربانى ) بغداد بنازك واگذار شد . ( قبل از او محمد بن عبد الصمد بود كه بسيار ناتوان بود بحديكه يك عروس هنگام زفاف را برده و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nو به او تجاوز كردند و چون نازك بر راس كار قرار گرفت اوباش و عياران را سخت كيفر داد و امن را برقرار نمود ) .\r\nيك هديه از مصر براى ابو زنبور حسين بن احمد مادرائى رسيد كه از جمله آن يك استر داراى كره بود ( چون استر سترون است وجود ماده استر كرده دار از عجايب بود ) و نيز يك غلام زبان دراز بود كه زبان خود را بنوك بينى خود ميرسانيد ( كه آن هم از عجايب است ) .\r\nمقتدر دستور داد كه ام موسى قهرمانه ( پيشكار مادر خليفه و رئيس كاخ و فاعل ما يشاء بود كه نام او قبل از اين هم ذكر شده بود ) را بازداشت نمودند . علت اين بود كه دختر خواهر خود را بابو العباس احمد بن محمد بن اسحاق بن متوكل را بزنى داد و داماد خانوادهء خود نمود . او ( ابو العباس ) مرد نيكوكار و سخى و با مروت و نامزد خلافت هم بود . چون ( ام موسى ) با احمد خويشى سببى يافت مبالغ گزاف خرج دعوت و جشن و پذيرائى نمود . نزد مادر مقتدر متهم شد كه او ميخواهد خلافت را براى فرزند متوكل ترتيب دهد و او از سرداران و سالاران و فرماندهان ارتش قول انجام آن كار را گرفته و به آنها سوگند داده مقتدر را وادار كردند كه او را بگيرد و شكنجه دهد . او هم اموال او را گرفت كه در آنها جواهر گرانبها و اشياء بسيار نفيس بود ( زن ديگرى بنام ثمل بجاى وى برگزيدند و ام موسى را به او سپردند او هم زنى سنگين دل بود كه ام موسى و خواهرش را شكنجه داد و اموال آنان را گرفت ) .\r\nدر آن سال مسلمين از راه صحرا و دريا روميان را براى جنگ و غزا قصد كردند و غنايمى بدست آوردند و بسلامت بازگشتند .\r\nاهالى موصل شوريدند و جانشين و نماينده محمد بن نصر حاجب را كشتند سپاهى از بغداد تجهيز و بموصل فرستاده شد .\r\nدر جمادى الثانية ستاره دنباله دار در مشرق فرود آمد كه از برج سنبله\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nساقط شد و دم آن دو گز بود .\r\nمحمد بن نصر حاجب از موصل لشكر كشيد و بمجاهدين « قاليقلا » براى جنگ و غزاى روم پيوست . اهالى « طرسوس » هم از ناحيه ملطيه ( مالت ) داخل بلاد روم شدند و ظفر يافتند ظفرى بود كه تصور نمىشد پس از آن بازگشتند .\r\nابو عبد اللّه محمد بن عباس بن محمد بن ابى محمد يزيدى اديب كه علم را از ثعلب و رپاشى آموخته بود درگذشت .\r\nاسحاق بن عبد الملك هاشمى امير الحاج بود .\r\n\r\nسنه سيصد و يازده\r\n\r\nبيان عزل حامد و وزارت ابن الفرات\r\nدر ماه ربيع الثانى مقتدر حامد بن عباس و على بن عيسى را از وزارت و رياست ديوان بر كنار كرد و ابو الحسن بن فرات را خلعت داد و بمقام وزارت بازگردانيد . علت اين بود كه مقتدر از استغاثه و شكايت خدام و كارمندان و فرزندان آنان بستوه آمده بود كه از تاخير حقوق و مواجب خود تظلم مىكردند .\r\nزيرا على بن عيسى هر چند ماه يك بار به آنها مواجب مىداد و اغلب آنها را هم محروم مىكرد يا از روزى آنان مىكاست . از حقوق كارمندان دولت هم سالى دو ماه مىكاست . مردم با او دشمن شدند و بر عداوت و كينه خود افزودند . حامد بن عباس هم از اقامت در بغداد بستوه آمده بود او از مقام وزارت جز شعار سياه و لباس سياه چيزى نداشت زيرا كارها بدست على بن عيسى انجام مىشد . على بن عيسى هم در تعهدات حامد مخالفت و او را اهانت مىكرد . كار هر دو به جائى رسيد كه اگر بايد تعهدى مىشد به امضاء حامد برسد زيرا نوشته شود كه نائب ( قائم مقام و معاون ) وزير آن را امضا نمايد و اگر نه به هيچ نحو اجرا نمىشد و بدين نحو هم باشد ( نوشته شد ) . اين تعهد را نائب وزير تصويب و امضا كرده ماموران و كاركنان و عمال سلطان\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبانجام آن مكلف هستند و بايد از ستم نسبت برعايا بپرهيزند . با چنين وضعى حامد اجازهء رفتن بواسط خواست كه باملاك خود رسيدگى كند به او اجازه داده شد .\r\nميان او و مفلح سياه ( غلام مقتدر ) سخنى تند جارى شد . حامد به او گفت : من تصميم گرفته‌ام كه صد بندهء سياه بخرم و هر صد غلام را مفلح نام بگذارم و آنها را بغلامان خود ببخشم كه بنده بنده من باشند ( مقصود تحقير مفلح كه خود غلام سياه بود ) مفلح كه نزد مقتدر مقرب و مختص او بود كينه حامد را در دل گرفت او باتفاق محسن بن فرات ( فرزند وزير ) نزد خليفه سعى كردند كه حامد را بر كنار كنند و ابن فرات پدر محسن را بوزارت بازگردانند . يك ابلاغ هم از طرف مقتدر صادر شد كه وزير ( ابن فرات ) حامد و على بن عيسى و ابن حوارى و شفيع لؤلؤى و نصر حاجب وام موسى قهرمانه و ماذرئيون را بازداشت نمايد و هفت هزار دينار از آنها باز ستاند . محسن خود آزاد بود ( پدرش بازداشته شده ) كه او ضد اشخاص مذكور تحريك مىكرد . ابن فرات بمقتدر اطلاع داد كه ابن حوارى ساليانه فلان مقدار وجه نقد از بيت المال دريافت مىكند مقتدر آن مبلغ را گزاف دانست و تعجب كرد . در ماه ربيع الاخر على بن عيسى را گرفته و بزيدان قهرمانه سپرده شد او هم او را در يكى از حجره‌هاى كاخ بازداشت نمود كه در آنجا ابن فرات بازداشت شده بود و ابن فرات آزاد و به او خلعت وزارت داده شد بفرزندش محسن هم خلعت پوشانيدند و اين بار سيم وزارت ابن فرات بود .\r\nابو على بن مقله كه در روزگار وزارت حامد حاكم يكى از شهرها بود ضد ابن فرات تحريك مىكرد كه نزد ابن فرات حاضر شد . ابن فرات كسى بود كه ابو على بن مقله را تربيت كرده و مقدم داشته بود چون به او گفتند ابن مقله ضد تو سعى كرده است باور نكرد تا آنكه براى او روشن و ثابت شد كه او چنين كارى كرده و عمل او تكرار شده بود .\r\nحامد هم از واسط خارج شد ولى ابن فرات كسانى را فرستاد كه او را دستگير كنند ولى موفق نشدند و او ببغداد بازگشت و پنهان شد بعد از آن با لباس يك\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nكشيش از خفاگاه خود خارج شد و بنصر حاجب پناه برد از نصر اجازه ملاقات خواست و او اجازه داد او هم وارد شد و از او درخواست كرد كه حال او را بخليفه باز گويد نصر هم مفلح خادم را خواست و به او گفت كه اين مرد درخواست ملاقات خليفه را مىكند آن هم در اندرون و ميان حرم . چون مفلح حاضر شد حامد را بدان حال ( تضرع و بيچارگى ) ديد به او گفت : مرحبا اى خواجه وزير بندگان سياه تو كجا رفتند كه هر يكى از آنها را مفلح نام نهادى ؟ ( حامد وزير چنان كه گذشت بمفلح توهين كرد و گفت : من تصميم گرفته‌ام كه صد غلام سياه بخرم و نام هر يك از آنها را مفلح بگذارم و بغلامان خود ببخشم اكنون مفلح سياه تشفى استهزاء مىكند ) .\r\nنصر از مفلح هم درخواست كرد كه از او انتقام نكشد و تشفى حاصل نكند .\r\nحامد از مفلح هم خواست كه او را در كاخ خليفه باز دارد ( نه در زندان ) او را هم بابن فرات بسپارد . مفلح هم نزد خليفه رفت و به عكس سفارش نصر سعايت كرد ( تشفى كرد ) مقتدر ( خليفه ) هم دستور داد كه او را تسليم ابن فرات كنند ابن فرات هم او را گرفت و در يك خانه بازداشت كرد و به او طعام خوب و لباس و عطر داد كه هر چه به خود او هنگام قدرت و وزارت مىرسيد برسد و در رفاه باشد .\r\nپس از آن او را احضار كرد فقهاء و كارمندان ديوان را هم حاضر و بازپرسى او را آغاز و مال را از او مطالبه نمود . او هم باستفاده يك هزار هزار دينار ( زر - ميليون ) اقرار كرد . پس از آن محسن بن ابى الحسن بن فرات ( وزير ) او را از مقتدر با تعهد پرداخت پانصد هزار هزار دينار خريد مقتدر هم دستور داد كه او را بمحسن واگذار كنند چون او را گرفت سخت شكنجه و عذاب داد سپس او را بواسط فرستاد تا املاك خود را بفروشد و بعد به او سم داد و آن سم را در تخم مرغ پخته گذاشته بود كه خود حامد تخم مرغ پخته خواسته بود . چون زهر را را خورد دچار اسهال شد . محمد بن « بزوفرى » مامور مراقبت او بود . چون بهلاك خود يقين كرد قاضى و شهود را خواست كه حال او را گواهى دهند . چون حاضر شدند حامد گفت :\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nاتباع محسن به من تخم مرغ پخته زهر آگين داده‌اند و من از اين سم خواهم مرد محمد ( بزوفرى ) در اين كار دست ندارد ولى بعضى از اموال مرار بوده كه چيزهاى نفيس را در بالش‌ها نهان ميكرد و بالشها را براى فروش ببازار مىفرستاد و مأمورين خود را ميگماشت كه آنها را به قيمت كم بخرند بعد خود مالك ميشد و آنچه نهان و تعبيه كرده بود خارج ميكرد و مىربود او از اين راه داراى سه هزار دينار شد چون حامد قاضى و گواهان را حاضر كرد و قصهء خود را گفت وقايع نگار در آنجا حاضر بود خبر واقعه را گزارش داد « بزوفرى » هم از آنچه كرده بود پشيمان شد حامد هم در ماه رمضان سال جارى هلاك شد .\r\nعلى بن عيسى را هم ملزم كردند كه سيصد هزار دينار بپردازد محسن بن فرات ( فرزند وزير ) او را گرفت و شكنجه و عذاب داد و بر سرش زد ولى على بن عيسى چيزى نداد . وزير آگاه شد و بر فرزندش انكار كرد زيرا على بن عيسى نسبت به او نيكى كرده بود و هنگامى كه او دچار شده بود بمحسن ده هزار درهم داده بود . على بن عيسى مبلغى را كه بعنوان مصادره تعهد كرده بود پرداخت و ابن فرات او را به مكه فرستاد و بامير مكه نوشت كه او را بصنعاء ( يمن ) تبعيد كند . ابن فرات بعد از آن ابن مقله را بازداشت سپس او را آزاد كرد . ابن حوارى را كه بمقتدر اختصاص و تقرب داشت گرفت و به فرزند خود محسن سپرد . محسن هم او را سخت شكنجه و عذاب داد . محسن بىادب و بدرفتار و گستاخ و ستمگر و سنگدل بود . مردم او را پليد فرزند پاك ميناميدند . ابن حوارى را باهواز روانه كردند تا اموال را از او بگيرند . مأمور تبعيد او آنقدر او را زد و آزار داد تا مرد . حسين بن احمد و محمد بن على كه هر دو ماذر آئين بودند و حسين بن احمد امير مصر و شام بود هر دو گرفتار شدند . از هر دو هزار هزار و هفتصد هزار دينار گرفته شد . گروهى از منشيان و كارمندان ديوان هم گرفتار و دچار نكبت و آزار شدند .\r\nابن فرات مقتدر را از وجود مونس خادم تخويف كرد و به او نصيحت داد كه امارت شام را به او بدهد و او را دور كند كه او در شام بماند . مقتدر نصيحت او را\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nپذيرفت و مونس را روانه كرد . مونس تازه از جنگ و غزاى روم بازگشته بود از مقتدر درخواست كرد كه چند روزى براى روزه ماه رمضان بماند و بعد برود از او قبول كرد و روزى كه خارج شد باران سخت نازل شد . علت اين بود كه مونس چون تازه رسيده بود براى مقتدر شرح داد كه ابن فرات چگونه از رجال اموال را بمصادره و زور گرفته و فرزندش محسن چگونه مردم را آزار ميدهد و مالشان را ميربايد و مظالم پدر و پسر را بيان كرد .\r\nابن فرات از بودن او ترسيد و مقتدر را باخراج او تشويق نمود . پس از نوبت نصر حاجب رسيد . ابن فرات مقتدر را بربودن اموال او وادار كرد . نصر بمادر مقتدر پناه برد و او نصر را از آزار ابن فرات مصون داشت .\r\n\r\nبيان وقايع قرمطى\r\nدر آن سال ابو طاهر سليمان بن ابو سعيد هجرى ( اهل هجر كه پدرش اهل گناوه معروف بجنابى بود ) شبانه بر بصره هجوم برد . عدهء او هزار و هفتصد مرد بود كه نردبانهاى موئى ( بافته از مو ) همراه داشتند و بوسيله نردبانها بر ديوار و حصار بالا رفته دروازه را گشودند و نگهبانان را كشتند و شهر را گشودند . اين واقعه در ماه ربيع الاخر رخ داد .\r\nامير بصره سبك مفلحى بود كه غافلگير شد و پنداشت كه آنها اعراب باديه‌نشين هستند گمان نميبرد كه قرمطى باشند او براى اخراج آنها سوار شد و تا رسيد او را كشتند . تيغ را به كار بردند و بسيار كشتند و مردم همه گريختند و بصحرا رفتند . قرمطيان مدت ده روز در آن سامان ماندند عدهء بسيارى هلاك شدند و مردم از بيم قتل خود را در آب ميانداختند و دچار غرق مىشدند . پس از آن مدت هفده روز ماند كه مال و زن و بچه مردم را حمل كرد و برد . هر چه توانستند مال و كالا و زن زيبا و پسر بچه بردند و رفتند .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nمقتدر محمد بن عبد اللّه فارقى را امير بصره نمود و او به محل امارت خود رسيد .\r\n\r\nبيان تسلط ابن ابى الساج بر شهر رى\r\nدر آن سال يوسف بن ابى الساج از آذربايجان سوى ملك رى لشكر كشيد .\r\nاحمد بن على برادر صعلوك ( سالوك ) با او مقابله و مقاتله كرد اتباع احمد جا تهى كردند و خود پايدارى كرد تا كشته شد . سر او را بريدند و ببغداد فرستادند .\r\nاحمد مذكور از برادرش صعلوك جدا شده و بخليفه مقتدر پناه برده كه حكومت رى را به او داد پس از آن تمرد كرد و مطيع ماكان بن بحالى ( كاكى ) شد و بفرزندان حسن بن على اطروش ( علوى ) كه در طبرستان و گرگان بودند پيوست و از مقتدر بريد و عصيان كرد تا آنكه سرش ببغداد رسيد . در آن هنگام ابن فرات ضد نصر حاجب تحريك و ادعا ميكرد كه او احمد بن على را بتمرد و خود سرى وادار كرده بود . قتل احمد بن على در آخر ماه ذى القعده واقع شد . ابن ابى الساج بر شهر رى غلبه كرد به شهر رفت و آن در ماه ذى الحجه همان سال بود . پس از آن در آغاز سال سيصد و سيزده شهر رى را بدرود گفت و بهمدان نقل مكان كرد غلام خود مفلح را بحكومت شهر رى گماشت كه اهالى رى او را اخراج كردند و او نزد خواجه خود رفت و يوسف به شهر رى بازگشت و بر آن شهر مسلط شد و آن در تاريخ سيصد و سيزده بود .\r\n\r\nبيان حوادث\r\nدر آن سال مونس مظفر ( سابقا خادم ) بلاد روم را براى جنگ و غزا قصد و چندين قلعه را فتح كرد و غنائمى بدست آورد .\r\nثمال ( سردار ) در دريا هم غزا ( غزو ) كرد و هزار سر ( انسان ) برده آورد .\r\nاز چهار پايان هم هشت هزار راس و دويست هزار گوسفند و سيم و زر بسيار\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبدست آورد .\r\nدر آن سال ملخ در عراق بسيار آسيب و زيان رسانيد . كشت و درخت را خورد و بلاى عظيمى بود .\r\nدر آن سال بنى بن نفيس ( بنى بتصغير ابن ) امير جنگ اصفهان شد .\r\nبدر معتضدى در فارس وفات يافت كه در آن ديار امير بود . فرزندش محمد جانشين او شد .\r\nابو محمد احمد بن محمد بن حسين جريرى صوفى كه از پيران و رهبران صوفيان بشمار مىآمد درگذشت . جريرى بضم جيم است .\r\nابو اسحاق ابراهيم بن سرى نحوى زجاج ( شيشه گر ) صاحب كتاب معانى القران وفات يافت .\r\n\r\nسنهء سيصد و دوازده\r\n\r\nبيان يك واقعهء عجيب\r\nدر آن سال در كاخ و محل سكناى مقتدر ( خليفه ) يك مرد عجمى ظاهر شد كه داراى لباس خوب بود ولى زير جامه تن پوش پشمينه داشت . آتش زنه و كبريت و قلم و دوات و كاغذ و قلم تراش با يك كيسه سويق ( آرد و شكر ) و شكر و يك طناب همراه او بود و مخفى شده بود و چون تشنه شد براى بدست آوردن آب از خفاگاه خود خارج كه گرفتار شد .\r\nاو را نزد ابن فرات بردند از او بازپرسى و بازجوئى شد او گفت من چيزى نخواهم گفت مگر نزد خداى خانه ( مقتدر خليفه ) . نسبت به او مدارا و مهربانى كردند ولى از گفتن راز خويش خوددارى كرد . او را زدند كه او اقرار كند . گفت : بسم اللّه اين آغاز آزار و ستم است و اين جمله را تكرار كرد . بعد از آن به فارسى گفت :\r\n« ندانم » ( عين عبارت كه به عربى نقل شده ) يعنى لا ادرى « ترجمه عربى آن » او را كشتند\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nو سوختند . ابن فرات نصر حاجب را مسئول ظهور آن شخص دانست زيرا حاجب نگهبان و دربان كاخ خليفه بود . ابن فرات گفت : حاجب او را مخفى كرده كه خليفه را بكشد . نصر حاجب گفت : چرا من بايد خليفه را بكشم . چرا آن كسى كه اموالش ربوده شده و بزندان افتاده و چند سال بازداشت شده و املاك او گرفته شده خليفه را نكشد و من بايد او را بكشم ( مقصود ابن فرات ) .\r\nبسبب آن واقعه ميان ابن فرات و نصر حاجب ماجرائى رخ داد . ( بين آنها عداوت پديد آمده بود كه ابن فرات ميكوشيد نصر را بر كنار كند ) .\r\n\r\nبيان گرفتارى حجاج\r\nدر آن سال ابو طاهر قرمطى با سپاهى عظيم سوى « هبير » لشكر كشيد كه راه حجاج را بزند و آن در سنه سيصد و يازده بود ( كه در آن سال آغاز شد و تا سال جارى كه دوازده باشد كشيد ) . در آن هنگام حجاج از مكه بازگشته بودند و پيشاپيش آنان يك كاروان بود و اغلب حجاج عقب مانده بودند او كاروان را زد كه در آن بسيارى از بغداديان بودند آنها را غارت كرد و خبر غارت بساير حجاج عقب مانده كه در محل « فيد » بودند رسيد كه در همان محل درنگ كردند تا خواربار آنان فنا شد آنگاه ناگزير با شتاب راه را طى كردند . ابو الهيجاء بن حمدان به آنها گفته بود كه سوى « وادى القرى » باز گردند و آنها پند او را به كار نبستند . او بحجاج گفته بود كه در محل « فيد » نمانند و به عقب برگردند و آنها فكر كردند كه راهشان دراز خواهد شد و براى آنها ناگوار بود نصيحت و دستور او را نپذيرفتند .\r\nابو الهيجاء رئيس راه و محافظ راههاى كوفه و بسيارى از حجاج بود ( كه آن دستور و پند را داد ) . چون خواربار آنها نابود شد راه كوفه را گرفتند كه ناگاه دچار قرمطيان شدند . ابو الهيجاء و احمد بن كشمرد ( فارسى - يكى از سالاران ) و نحرير و احمد بن بدر عم مادر مقتدر گرفتار شدند اشترهاى حجاج را ابو طاهر\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبرد و هر چه خواست كالا و مال و زن و كودك برد و به محل خود در « هحر » بازگشت .\r\nحجاج ( غارت شده و لخت ) را در محل گذاشت كه اغلب آنها از حرارت آفتاب و تشنگى مردند . سن ابو طاهر در آن هنگام هفده سال بود .\r\nاهالى بغداد شوريدند و منقلب شدند و خانواده‌هاى حاجيان مرده و غارت شده يا درمانده تجمع كردند و خانواده‌هاى نكبت زده كه ابن فرات ( وزير ) اموالشان را ربوده بود به آنها ملحق شدند و زنان نعره زنان و شيون كنان فرياد مىزدند :\r\nقرمطى كوچك ابو طاهر مسلمين را كشت و غارت كرد و قرمطى بزرگ ابن فرات مسلمين را در بغداد كشت و آزرد و مالشان را ربود . يك فاجعه بسيار بزرگ و دلسوز برپا شد عوام منابر را شكستند و بر محراب جامعه سياه بستند و آن واقعه در روز جمعه ششم ماه صفر بود . ابن فرات شكسته و رسوا و ناتوان شد نزد مقتدر رفت كه چاره خود را بسازد نصر حاجب رسيد و زبان درازى كرد و بابن فرات گفت :\r\nتو اكنون چاره‌جوئى ميكنى و ميگوئى چه بايد كرد و حال اينكه تو خود پايه اين دولت را كندى و آن را دچار فنا زوال كردى و تو خود در باطن با دشمنان دولت ساختى و با آنها مكاتبه كردى و مونس و همراهان او را كه شمشير زن دولت بودند دور كردى و به محل « رقه » تبعيد نمودى كه اگر آنها در چنين هنگامى در اينجا بودند از دولت دفاع مىكردند اكنون اگر اين مرد ( قرمطى ) مركز را قصد كند چه كسى بايد او را دفع نمايد تو يا فرزندت ؟ اكنون آشكار شده كه مقصود تو از دور كردن مونس يا قصد گرفتن من و مانند من اين است كه دولت را زبون و دشمنان را قوى و مسلط كنى تا از كسانى كه مال ترا مصادره كردند و ربودند انتقام بكشى و تشفى حاصل كنى . چه كسى جز تو مردم را دچار قرمطى كرده تو و قرمطى هر دو رافضى و شيعه هستيد ( ابن فرات شيعى بود ) مسلم شده كه آن مرد عجمى كه قصد جان خليفه را كرده بود تو فرستاده و تراشيده بودى ( ابن فرات نصر حاجب را متهم كرده بود ) .\r\nابن فرات سوگند ياد كرد كه من با قرمطيان مكاتبه نكرده و هديه نفرستاده و از كار آن مرد عجمى هيچ آگاه نبوده و او را نمىشناخته تا هنگامى كه او را\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nبدان وضع ديد و گرفت و كشت . او اين عذر را مىخواست و سوگند را ياد مىكرد در حالى كه مقتدر روى خود را از او برگردانيده بود . نصر بمقتدر گفت : مونس و همراهان را فورا احضار كن و مقتدر نامه نوشت كه او حاضر شود . مقتدر بياقوت نامه نوشت كه او حاضر شود . مقتدر بياقوت دستور داد كه سوى كوفه لشكر بكشد تا آن را از تصرف قرمطى مصون بدارد . ياقوت با عده بسيار رفت دو فرزندش مظفر و محمد هم همراه او بودند . مبالغ بسيار هم خرج لشكر كشى شد ولى خبر رسيد كه قرمطى به محل خود رفته كه از لشكر كشى خوددارى شد مونس مظفر ببغداد رسيد .\r\nچون محسن فرزند وزير ( ابن فرات ) حال را بدانگونه ديد كسانى را كه بازداشته بود كشت زيرا مال آنها را گرفته بود و ترسيد اگر زنده بمانند و آزاد شوند بمقتدر خبر بدهند كه او اموال آنها را گرفته و بمقتدر نداده است .\r\n\r\nبيان گرفتارى ابن فرات و فرزندش محسن\r\nپس از آن ( واقعه قرمطيان ) شايعات نسبت بوزير ابن فرات بسيار شد او بمقتدر ( خليفه ) نامه نوشت و ادعا كرد كه مردم بسبب صداقت و شفقت او ( نسبت بمقتدر ) با او دشمنى ميكنند زيرا مال آنها را به حق گرفت ( براى مقتدر ) مقتدر هم كسى را فرستاد كه او را دلدارى دهد او باتفاق فرزندش سوار شدند و نزد مقتدر رفتند . او هم بهر دو دلدارى داد و نيكى كرد چون برگشتند نصر حاجب مانع خروج پدر و فرزند شد ولى مفلح نزد مقتدر رفت و به او نصيحت كرد كه بازداشتن او را بتاخير اندازد مقتدر هم دستور داد كه هر دو را رها كنند و چون خارج شدند محسن پنهان شد ولى وزير در مقام خود نشست و در تمام مدت روز سرگرم كار بود چون شب رسيد او بفكر افتاد و در كار خود متحير ماند روز بعد بعضى از خدام شنيدند كه او اين بيت را انشاء مىكند :\r\n و اصبح لا يدرى و ان كان حازما * اقدامه خير له ام وراءه \r\n\r\n","description":"","footnote":"","page_name":" 188 ","page_number":188},
  {"content":"\r\n\r\nيعنى : هنگام بامداد كه او شب را بروز رسانيده بود با اينكه او با حزم و تدبير بود نمىدانست آيا كار پيش او بهتر خواهد بود يا كار گذشته ؟ ( خير و نيكى در كدام وقت و زمان است آينده يا گذشته ) .\r\nروز بعد بامدادان كه روز هشتم ربيع الاول باشد نازوك ( نازك فارسى ) باتفاق « يليق » و عدهء از سپاهيان بكاخ وزير رفته و او را سر و پا برهنه كشيدند و چون برود دجله رسيدند او را در يك طياره ( زورق سريع السير كه مانند طيار كه پرنده باشد ) سوار كردند و « يليق » بر او يك طيلسان انداخت و سرش را پوشانيد او را نزد مونس مظفر بردند . ابن فرات از مونس پوزش خواست مونس به او گفت : من اكنون ( در نظر تو ) استاد هستم و پيش از اين خائن و مفسد دولت بودم كه مرا هنگام شدت باران از اين سازمان تبعيد كردى در حالى كه باران بر سر من و يار من باريد به من مهلت و فرصت هم ندادى . آنگاه او را بشفيع لؤلؤى سپرد كه نزد او بازداشت شد .\r\nمدت وزارت آخر او ده ماه و هيجده روز بود . ياران و اتباع و فرزندان او هم گرفتار و بازداشت شدند هيچ يك از آنها نجات نيافت مگر محسن كه پنهان شد .\r\nاز ابن فرات هزار هزار دينار ( زر ) به مصادره گرفته شد .\r\n\r\nبيان وزارت ابو القاسم خاقانى\r\nچون وضع و حال ابن فرات دگرگون گرديد عبد اللّه بن محمد بن عبد اللّه بن يحيى بن خاقان براى احراز مقام وزارت كوشيد و تعهد كرد كه مبلغ دو هزار هزار دينار از ابن فرات و اتباع او دريافت كند . مونس خادم و هارون بن غريب - الخال و نصر حاجب هم نزد خليفه كوشيدند كه او را بمقام وزارت منصوب كند .\r\nابو على خاقانى پدر ابو القاسم مذكور در آن هنگام سخت بيمار و فاقد شعور بود ندانست كه فرزندش بمقام وزارت رسيده . مقتدر هم از پدر و پسر تنفر داشت چون ابن فرات كه بازداشت شده بود اين خبر را شنيد گفت : خليفه دچار نكبت ( و بدبختى بسبب وزارت خاقانى ) شده نه من چون خاقانى بمقام وزارت رسيد مونس خادم شفاعت\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nكرد كه على بن عيسى از صنعاء ( يمن ) بازگردد . بجعفر والى يمن نوشته شد كه على بن عيسى در بازگشت به مكه مجاز است بعلى مذكور هم اجازه داده شد كه او از همان محل مراقب اوضاع مصر و شام باشد . ابو على خاقانى پدر وزير ( جديد ) هم در آن هنگام درگذشت .\r\n\r\nبيان قتل ابن فرات وزير و فرزندش محسن\r\nمحسن ( بتشديد ) ابن فرات نزد زن برادرش كه مادر فضل بن جعفر بن فرات بود پنهان شده بود . آن زن هر روز محسن را بقبرستان مىبرد و شبانه به خانه برميگردانيد روزى در گورستان بيش از حد معمول ماندند و دير شده بود نتوانست بسبب دورى خانه به منزل بازگردد زن ديگرى همراه آن زن بود گفت : بهتر اين است كه امشب را نزد فلان زن نيكوكار بسر بريم و فردا به عادت خود باز گرديم او پذيرفت و هر سه ( محسن و آن دو زن ) به خانه آن زن پرهيزگار رفتند و گفتند يك دوشيزه ( محجوبه ) همراه داريم ( كه محسن باشد و او با لباس زنانه بود ) ميخواهيم در يك حجره مستقل و تنها شب را بسر بريم آن زن يك حجره براى آنها آماده كرد و اجازه داد كه در آنجا تنها باشند اتفاقا يك كنيز سياه از در حجره گذشت و محسن ديد بانوى خود را گفت : ميان زنها مردى ديدم كه آن دو زن نزد وى نشسته بودند .\r\nبانو رفت و ديد و محسن را شناخت . محسن شوهر آن زن را آزار و شكنجه داده و مالش را ربوده بود چون شوهرش را گرفته و به خانه محسن برده بودند و او ديده بود كه مردم در آن خانه چگونه شكنجه و عذاب داده مىشدند او از بيم جان سكته كرد و مرد . چون آن زن محسن را در خانه خود ديد و شناخت سوار زورق شد و بكاخ خليفه رفت و دم در فرياد زد : و من رازى دارم كه بايد بخليفه بگويم .\r\nنصر حاجب او را نزد خو خواند و او خبر پنهان شدن محسن را در منزل خويش گفت و نصر بمقتدر خبر داد . و او دستور داده كه نازوك ( نازك ) رئيس شرطه ( پليس ) با آن زن برود و محسن را بگيرد . باتفاق آن زن به خانه رفت و\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمحسن را با آن حال گرفت و نزد مقتدر برد . مقتدر دستور داد كه او را به خانه وزير ببرند و وزير او را عذاب و شكنجه داد كه او مبلغى از مال را بپردازد و او از دادن حتى يك دينار خوددارى كرد چون مقتدر آگاه شد دستور داد او و پدرش ابن فرات بكاخ خليفه برده شوند . وزير ابو القاسم ( خاقانى ) بمونس و هارون بن غريب الخال و نصر حاجب گفت : اگر ابن فرات بكاخ خليفه برود براى خليفه مبالغ هنگفت تعهد خواهد كرد و آزاد خواهد شد علاوه بر اينكه اموال خود را مىبخشد خليفه را بگرفتن اموال ما تطميع و تعهد خواهد كرد كه مبالغ سنگين از ما براى خليفه بستاند آنگاه ما تسليم او خواهيم شد و ما را هلاك خواهد كرد .\r\nآنها سپاه و سالاران سپاه را تحريك كردند كه بشورند و بگويند بايد ابن فرات و فرزندش كشته شوند زيرا ما از دست آن دو در امان نخواهيم بود و تا آن دو زنده هستند ما آسوده نخواهيم شد . نمايندگان آنها ( نزد خليفه ) رفت و آمد كردند و مونس و هارون بن غريب الخال و نصر حاجب متفقا اصرار كردند كه بايد درخواست سپاه را اجابت كرد . مقتدر دستور داد كه نازوك ( نازك ) آنها را بكشد و او پدر و پسر را مانند گوسفند سر بريد .\r\nابن فرات در روز يك شنبه روزه گرفته بود چون براى او طعام آوردند تناول نكرد و هنگام غروب هم طعام افطار نزدش نهادند و او امساك كرد و گفت :\r\nمن عباس را در عالم خواب و رؤيا ديدم به من گفت : تو و فرزندت محسن روز دوشنبه مهمان ما خواهيد بود دانستم كه كشته خواهيم شد . روز دوشنبه اول فرزندش محسن را كشتند و سرش را نزد پدرش بردند او سخت جزع كرد بعد او را خواستند از دم شمشير بگذرانند گفت : آيا جز شمشير چاره نيست ؟ نزد من اموال و جواهر بسيار است خبر بدهيد مرا زنده بگذارند تا آنها را بدهم به او گفته شد : كار از اينها گذشته آنگاه او را كشتند و آن روز سيزدهم ربيع الاول بود . سن او هفتاد و يك و سن فرزندش محسن سى و سه سال بود .\r\nچون هر دو را كشتند سر هر دو را نزد خليفه مقتدر بردند و او دستور داد\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nدر رود اندازند .\r\nابو الحسن بن فرات هميشه ميگفت . مقتدر مرا خواهد كشت كه اين قول و عقيده صدق يافت . روزى از نزد مقتدر در حالى كه سخت متحير و غمگين بود باز مىگشت . از علت حيرت و اندوه او پرسيده شد گفت : نزد امير المؤمنين بودم و در هر چيزى كه با او سخن راندم او مىگفت : آرى . در دو حال آرى مىگفت : به او گفتند ( بوزير ابن فرات ) اين دليل اعتماد و حسن ظن او نسبت بتست و او بر حسب عادت به تو شفقت و مهر دارد . گفت : نه به خدا او بهر كه هر چه ميگويد گوش مىدهد و به كار مىبندد من كجا ايمن باشم كه اگر بگويند :\r\nوزير را بكش و او مرا نكشد ؟ اگر به او چنين گفته شود خواهد گفت : آرى . به خدا او مرا خواهد كشت .\r\nچون وزير كشته شد هارون بن غريب با شتاب سوار شد و نزد وزير ( وقت ) خاقانى رفت و به او تهنيت و تبريك گفت . او چون شنيد فورا دچار غش شد و به حال اغما افتاد بحديكه هر كه در آنجا بود گمان برد كه او مرد . خانواده و ياران او هم همه شيون و فرياد و جزع كردند . چون به هوش آمد هارون از نزد او نرفت تا آنكه دو هزار دينار ( مژدگانى ) گرفت .\r\nاما براى فرزندان او ( ابن فرات ) جز محسن ( كه كشته شده بود ) مونس مظفر شفاعت كرد عبد اللّه و ابو نصر دو فرزندش آزاد شدند و به آنها خلعت هم داده شد بيست هزار دينار هم بخشيده شد ولى از حسن فرزندش بيست هزار دينار گرفته شد .\r\nابو الحسن بن فرات وزير مردى كريم و لايق و با كفايت و نكوكار و خوش گفتار در سؤال و جواب و رئيس شايسته بود هيچ بدى در ذات خود نداشت مگر وجود فرزندش محسن . سخنى از ادباء و محدثين و شعرا نزد او جارى شد كه آنها فقير و سخت گذران هستند گفت : من كسى هستم كه حق يارى و نگهدارى و تامين معاش آنها را دارم آنگاه دستور داد ( كه باصحاب حديث - ) بيست هزار\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nدرهم و بشعراء بيست هزار درهم و بادباء بيست هزار درهم و بصوفيان بيست هزار درهم بدهند كه جمع آن صد هزار درهم بود . چون او بوزارت مىرسيد نرخ چند چيز گران مىشد . يخ و شمع و شكر و كاغذ زيرا اين اشياء زياد به مصرف مىرسيد كه هم در كاخ او و هم از كاخ او بمردم داده مىشد . او هيچ عيبى نداشت جز اينكه ياران او ستم مىكردند و او آنها را از تعدى و ظلم باز نمىداشت . آنها هر چه مىخواستند مىكردند و مانعى از ستم و تعدى نداشتند . يكى از آنها ملك زنى را گرفت و به او ستم كرد او چند نامه شكايت آميز بوزير نوشت و او پاسخ نداد روزى جلو او را گرفت و گفت : ترا به خدا قسم مىدهم كه سخن مرا بشنو او ايستاد و گوش داد . آن زن گفت من چند نامه به تو نوشتم و تظلم كردم و تو به من پاسخ ندادى من اين بار از تو چشم پوشيدم و تظلم خود را به خدا نوشتم روز بعد كه وضع دگرگون شد باتباع خود گفت : من گمان مىبرم كه پاسخ تظلم آن زن ستم كش از خداوند رسيده باشد . چنين هم بود ( كه او سرنگون و منكوب گرديد ) .\r\n\r\nبيان غلبه قرمطيان بر كوفه\r\nدر آن سال ابو طاهر قرمطى شهر كوفه را گشود . شرح آن بدين گونه بود .\r\nابو طاهر اسراء حاج را كه ابن حمدان از آنها بود آزاد و رها كرد . بمقتدر پيغام داد كه شهر بصره و اهواز را به او واگذار كند و مقتدر به او پاسخ نداد او از هجر به قصد غارت حجاج لشكر كشيد . جعفر بن ورقاء شيبانى امير كوفه و راه حج بود . حجاج كه از بغداد به قصد حج رهسپار شدند جعفر مزبور پيشاپيش آنها رفت كه آنها را از غارت ابو طاهر مصون بدارد عدهء نگهبانان تحت فرمان او هزار مرد از ( قبيله ) بنى شيبان بودند ، از درباريان هم ثمال امير البحر و جنى صفوانى و طريف سبكرى با عدهء شش هزار مرد در كاروان حج بودند . ابو طاهر با جعفر شيبانى مقابله كرد و جعفر هم پايدارى نمود ولى ناگاه كمين قرمطيان از جناح راست بر او حمله كرد و او تاب نياورده تن بفرار داد . هنگام فرار با كاروان نخستين كه از عقبه آمده و راه كوفه را\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nگرفته بود تصادف كرد همه را باتفاق سپاه خليفه سوى كوفه با خود برد . ابو طاهر به آنها رسيد و دم دروازه كوفه با آنها نبرد كرد . لشكر خليفه گريخت و عدهء كشته و اسير شدند و جنى صفوانى ( از سالاران و درباريان ) گرفتار شد . ساير حاجيان از كوفه هم گريختند و ابو طاهر داخل شهر شد شش روز در شهر كوفه اقامت كرد كه روزها به مسجد ميرفت و براى حكومت مىنشست و شبها بلشكرگاه خود ( كه جاى امن بود ) باز مىگشت . هر چه توانست مال و كالا و جامه و چيزهاى ديگر بود و سوى هجر ( محل اقامت خود ) بازگشت . گريختگان هم وارد بغداد شدند ، مقتدر بموسى مظفر دستور داد كه او سوى كوفه لشكر بكشد او هم لشكر كشيد و چون رسيد ديد كه قرمطيان رفته بودند . مونس از طرف خود ياقوت را در شهر كوفه بحكومت منصوب كرد و خود سوى واسط لشكر كشيد كه آنجا را از غارت قرمطيان مصون بدارد و از هجوم ابو طاهر حفظ كند . اهالى بغداد سخت ترسيدند و مردم از جانب غربى بجانب شرقى ( كه رود دجله فاصله باشد ) منتقل شدند . در آن سال هيچ يك از مردم براى حج نرفت .\r\n\r\nبيان حوادث\r\nدر آن سال مقتدر « نجع » طولونى را خلعت داد و بحكومت اصفهان منصوب كرد .\r\nرسول پادشاه روم كه حامل تحف و هداياى بسيار بود باتفاق ابو عمر بن عبد الباقى رسيد از خليفه درخواست متاركه جنگ و انجام فديه و مبادلهء اسراء را نمودند . با درخواست آنها بعد از جنگ صائفه ( تابستان ) موافقت شد .\r\nدر آن سال به يحيى صفوانى پس از مراجعت از محل « ديار مضر » خلعت داده شد .\r\nسعيد بن حمدان را امير جنگ نهاوند نمودند .\r\nدر آن سال مسلمين بلاد روم را گشودند و داخل شدند و گرفتند و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nربودند و بازگشتند .\r\nدر آن سال مردى در كوفه قيام و ادعا كرد كه او محمد بن اسماعيل بن جعفر بن محمد بن على بن الحسين بن على بن ابى طالب است و رئيس اسماعيليان او عده بسيارى گرد خود جمع كرد و كار او بالا گرفت و در ماه شوال لشكرى از بغداد بجنگ او رفت . نبرد رخ داد و لشكر او شكست خورد و گريخت و خود گرفتار و كشته شد گرفتار بسيار داد .\r\nدر ماه ربيع الاول محمد بن نصر حاجب كه امير موصل بود درگذشت كه خبر او گذشت .\r\nشفيع لؤلؤى كه رئيس بريد ( پست ) بود وفات يافت و مقام او بشفيع مقتدرى واگذار شد .\r\n\r\nسنه سيصد و سيزده\r\n\r\nبيان عزل خاقانى از وزارت و نصب خصيبى\r\nدر ماه رمضان سال جارى ابو القاسم خاقانى از مقام وزارت خليفه عزل شد .\r\nسبب عزل او اين بود كه ابو العباس خصيبى محل اختفاى همسر محسن ابن فرات را دانست . از مقتدر درخواست نمود كه به كار وى رسيدگى كند مقتد به او اجازه او هم در بازجوئى و فشار توانست هفتصد هزار دينار از آن دريافت كند آنگاه آن مبلغ را با خود همسر محسن نزد مقتدر برد . بدين سبب خصيبى نزد مقتدر مقرب و همدم شد . خاقانى از نزديكى او بخليفه ترسيد و كوشيد او را دور كند ولى خليفه نكرد . چون خصيبى آگاه شد بخليفه نامه نوشت و خطاها و ننگهاى خاقانى را شرح داد . اتفاقا خاقانى بيمار شد و مرض او به طول كشيد و كارها پريشان گرديد .\r\nخصيبى كارهاى فرزند وزير كه عبد الوهاب باشد و طمع عمال بملك و مال\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nو عجز پدر و پسر از اداره امور را بيان نمود و بسبب طول بيمارى خاقانى سپاهيان از تاخير حقوق خود بستوه آمدند و شوريدند . مقتدر بوزير پيغام داد و او در كار خود و شدت مرض و دوام آن درمانده بود و نمىتوانست كارى كند ناگزير مقتدر او را عزل و ابو العباس خصيبى را بجاى او نصب نمود به او خلعت ( وزارت ) هم داد . او او قبل از احراز آن مقام منشى مادر مقتدر بود و بعد از وزارت ابو يوسف عبد الرحمن - بن محمد آن كار را عهده دار شد ( پيشكارى مادر خليفه ) ، ابو يوسف صوفى و پارسا شده و پشمينه بتن كرده بود چون به آن كار برقرار شد ناگزير به حال نخستين بازگشت زيرا كارها متراكم شده بود او زهد و تصوف را ترك كرد . چون خصيبى بمقام وزارت رسيد على بن عيسى را كما كان برسيدگى كارهاى مصر و شام مستقر نمود . على بن عيسى از مكه به محل كار خود ميرفت و باز مىگشت . عمال را هم به كار مشغول نمود .\r\nابو جعفر محمد بن قاسم كرخى را پس از گرفتن پنجاه و هشت هزار دينار - به كارهاى موصل و « ديار ربيعه » گماشت ( مبلغ را بمصادره و زور از او گرفت ) .\r\n\r\nبيان فتح اهالى صقليه\r\nدر آن سال سالم بن راشد امير صقليه ( سيسيل ) لشكر كشيد مهدى ( فاطمى مؤسس خلافت فاطميان ) براى يارى او سپاهى از افريقا فرستاد . او ( امير ) سوى « انكبرده » لشكر كشيد و نبرد كرد و « غيران » و « ابرجه » را گشود و بازگشت و بعد سوى « قلوريه » لشكر كشيد و به شهر « طارنت » رسيد و آن را محاصره كرد و با ضرب شمشير گشود و آن در تاريخ ماه رمضان ( سال جارى ) بود . از آنجا لشكر صقليه شهر « اورنت » را قصد و محاصره كرد . خانه‌ها را ويران كرد . مسلمين بيمار شدند و بازگشتند .\r\nاهالى « صقليه » هميشه بروميان « صقليه » حمله و غارت مىكردند . همه املاك روم در صقليه و هم « قلوريه » را در معرض تاراج ميگذاردند .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nبيان حوادث\r\nدر آن سال ابراهيم مسمعى « قفص » را گشود كه ناحيه كرمان بود . پنج هزار اسير هم گرفت و آنها را در فارس فروخت . در آن سال در بغداد رطب فزون گرديد كه آن را خشك كردند و بواسط و بصره فرستادند و اهل بغداد متجاوز محسوب شدند ( مفهوم نشد كه فزونى رطب با تجاوز چه تناسبى دارد ! ) در آن سال پادشاه روم بمردم مرزنشين نوشت كه بايد باج و خراج بدهيد و گر نه سوى شما لشكر خواهم كشيد و مردها را خواهم كشت و خانواده‌ها و زن و فرزند را اسير خواهم كرد و نيز نوشت براى من ثابت شده كه امراء و حكام شما ناتوان و عاجز هستند چون مردم مرزنشين اطاعت نكردند او لشكر كشيد و بلاد را ويران كرد و بملطيه ( مالت ) رسيد كه در سنه سيصد و چهارده آن را خراب و تباه كرد و برده و مال گرفت و قتل و غارت آن ديار مدت شانزده روز به طول كشيد .\r\nدر آن سال قرمطيان راه حج را بريدند . اتباع خليفه در محل « زباله » با آنها نبرد كردند و آنها گريختند ولى از حجاج باج گرفتند و به مكه رفتند .\r\nدر آن سال ستاره بزرگ فرود آمد و مانند رعد صدا كرد و روشنائى عظيم از آن پديد آمد كه عالم را روشن كرد و آن هنگام غروب بود .\r\nمحمد بن سليمان باغندى كه از راويان حديث بود در ماه ذى الحجه درگذشت .\r\nهمچنين ابو العباس محمد بن اسحاق بن ابراهيم بن مهران سراج نيشابورى بسن نود و نه سالگى وفات يافت او دانشمند و از پرهيزگاران بود . عبد اللّه بن عبد العزيز بغوى در شب عيد فطر درگذشت كه سن او صد و شش سال و او فرزند دختر احمد بن - منيع بود ، على بن محمد بن بشار ابو الحسن زاهد هم درگذشت .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nسنه سيصد و چهارده\r\n\r\nبيان رفتن ابن ابى الساج بواسط\r\nدر آن سال مقتدر ايالت نواحى مشرق را بيوسف بن ابى الساج واگذار كرد و به او اجازه داد كه ماليات آن ديار را بگيرد و خرج سپاهيان و سالاران خود نمايد . به او فرمان داد كه از آذربايجان ببغداد بيايد و از آنجا سوى هجر لشگر كشى و ابو طاهر قرمطى را سركوب نمايد او هم رسيد بواسط رفت كه در آنجا مونس مظفر بود چون يوسف نزديك شد مونس ببغداد رفت كه در آنجا اقامت كند و نيز مال و خراج همدان و پيرامون آن و ساوه و كاشان و قم و بصره و كوفه و ماسبذان كه عايدات آن ديار همه صرف لشكر كشى و خرج سفره او ( يوسف ) باشد تا در جنگ با قرمطيان توانگر و نيرومند باشد و اين يكى از تدبيرهاى خصيبى ( وزير ) بود .\r\n\r\nبيان جنگ عبد اللّه بن حمدان با كرد و عرب\r\nدر آن سال كردها و اعراب در پيرامون موصل و راه خراسان مرتكب غارت و فساد شدند . عبد اللّه بن حمدان رياست نگهبانان و حفظ و ايالت آن سامان را داشت و خود در بغداد اقامت مىنمود و فرزند او ناصر الدوله در موصل بود پدرش ( عبد اللّه ) به او نوشت ( بناصر الدوله ) كه عده از مردان جنگجو را جمع كند و سوى تكريت لشگر بكشد . او ( با عده ) در ماه رمضان بتكريت رسيد پدرش هم به او پيوست و هر دو اعراب را احضار و از آنها اموال غارت شده را مطالبه كردند آنها هم بسيارى از اموال مردم را پس دادند آن هم پس از اينكه عدهء كثيرى را از آنها كشت . از آنجا با لشكر خود سوى شهر زور رفت و اكراد جلاليه را تعقيب كرد .\r\nاكراد ديگر باكراد جلاليه پيوستند و نيرومند شدند با آنها نبرد كردند و\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nچون ديدند كه او قوى و مقتدر است ناگزير مطيع شدند و از شر و فساد و راهزنى خوددارى نمودند .\r\n\r\nبيان عزل خصيبى و وزارت على بن عيسى\r\nدر آن سال مقتدر ابو العباس خصيبى را از مقام وزارت بر كنار كرد . علت اين بود كه خصيبى مملكت را دچار عسرت كرد و كارش به سختى و تنگدستى كشيده بود بحديكه كارهاى دولت متوقف گرديد خود او هم در آغاز بعيش و نوش و افراط در باده‌گسارى پرداخت و آن حال را ادامه داد و هر روز صبح در حال مستى به كار مشغول مىشد در حالى كه بر شنيدن سخن و اداره امور قادر نبود . تمام نامه‌ها بدون رسيدگى متراكم ماند و اگر گاهى پاسخى مىداد پس از مدت دراز بود كارها و مصالح كشور يكسره پريشان شد و چون از فزونى كارها و اختلال امور بستوه آمد آنها را به كار كنان ديوان واگذار كرد آنها هم كارها را با داد و ستد و رشوه خوارى و فروش اسناد بدتر كردند و سود و مصلحت خود را بر كار مردم و مملكت ترجيح دادند و چون كار بدان حد از پريشانى و اختلال و فساد و انحلال رسيد مونس مظفر عزل او و نصب على بن عيسى را صلاح دانست . او را گرفتند و بازداشتند . مدت وزارت او يك سال و دو ماه بود . مقتدر روز بعد على بن عيسى را از دمشق احضار كرد كه او در آنجا اقامت گزيده بود . مقتدر ابو القاسم عبد اللّه بن محمد كلوذانى را بنيابت على بن عيسى تا وقت آمدنش برگزيد . على بن عيسى هم سوى بغداد رفت و در آغاز سنه سيصد و پانزده بدان شهر رسيد و بامور وزارت و كارهاى متراكم رسيدگى و مواظبت نمود . كارها را سامان داد و اوضاع به خوبى مستقر گرديد از جمله كارهاى مهم كه خصيبى اهمال كرده بود اين كه اسناد و ضمانت نامه‌ها و اوراق كفالت كه از متصديان امور بعنوان مصادره و گرفتن اموال گرفته شده همه متراكم و مهمل شده بود . همچنين اسناد استيفاى ماليات سواد ( املاك عراق ) و اهواز و فارس و مغرب . على بن عيسى به آنها رسيدگى كرد و فرستاد كه دريافت\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nشود اموال هم يكى بعد از ديگرى رسيد . او هم مواجب و حقوق سپاهيان را پرداخت و كسانى را كه بنام سپاهى ماهانه و جيره مىگرفتند و خود سپاهى و سلحشور نبودند از دفتر سپاه اخراج كرد و مواجب آنها را بريد . كودكانى كه در گهواره بودند و پدران آنها بنام آنها مواجب مىگرفتند از دفتر حذف كرد . مواجب مطربين و مغنيان و مسخرگان و نديمان و مضحكان را هم بريد .\r\nسالخوردگان سپاه را كه قادر بر حمل سلاح نبود و محروم كرد .\r\nاو كارها را خود شخصا اداره و شب و روز مواظبت كرد . عمال و كارمندان لايق و با كفايت را برگزيد و بولايات فرستاد . مقتدر باللّه دستور داد كه از ابو العباس خصيبى بازجوئى و بازپرسى كند وزير ( جديد ) هم او را احضار كرد .\r\nفقهاء و نويسندگان و قضات و ديگران را هم احضار كرد .\r\nعلى ( بن عيسى وزير ) مردى با وقار و هيبت و اعتبار بود او را كم خرد و سفيه نمىدانستند او از خصيبى پرسيد كه اموال نواحى و اطراف و تعهدات گرفتاران و بقاياى اموال تعهد شده آنان چه شده ؟ خصيبى گفت : ( نمىدانم ) . از مبالغ دريافت شده كه بخزانه رسيده پرسيد و باز او گفت نمىدانم . از او پرسيد : براى چه يوسف بن ابى الساج را احضار كردى و استيفاى خراج مشرق را باستثناء اصفهان به او واگذار نمودى و چگونه گمان بردى او و سپاه او كه با كشور سردسير الفت و عادت داشتند در كشور گرم سير بتوانند جنگ كنند آن هم در صحرا و با نبودن آب بعد از آن آب روان ( كه در آذربايجان بود ) كه در بلاد احسا و قطيف بايد بجنگ بپردازد . چرا براى مخارج لشكر كشى او يك مراقب و حسابگر و خزانه دار معين نكردى كه بتواند حساب خرج سپاه را در دست داشته باشد و معلوم كند چه مبلغى خرج شده ؟ گفت :\r\nمن گمان بردم كه او بر جنگ و سركوبى قرمطيان قادر خواهد بود او هم از پذيرفتن حسابگر خوددارى كرد .\r\nوزير پرسيد : در عالم ديندارى و مروت و جوانمردى شايسته نبود كه تو خانواده‌هاى\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nنكبت‌زدگان را تسليم ياران خودنمائى و زنان گرفتاران را به آنها بسپارى مانند زن ابن فرات . آيا چنين كارى روا بوده و آيا اگر نسبت بزنان بدرفتارى و تجاوز شود مسبب آن تو نبودى و مسئول تو نيستى ؟\r\nپس از آن از آنچه خود او بدست آورده و ربوده و به خود اختصاص داده پرسيد او مغالطه و خلط مبحث كرد به او گفت : تو مغرور شدى و از حمايت امير المؤمنين سوء استفاده كردى چرا به او ( خليفه كه امير المؤمنين باشد ) نگفتى كه من در خور وزارت نيستم .\r\nايرانيان در قديم اگر ميخواستند وزير انتخاب كنند اول او را امتحان ميكردند اگر ديدند كه او درباره كار و نفس و خانواده خود خردمند و با تدبير و مدير خوبى هست اختيار مىكردند و اگر ميديدند او از اداره كردن خانه و خانواده خود عاجز است هرگز او را بمقام وزارت نمىنشاندند . پس از محاوره و بازپرسى او را بزندان برگردانيد .\r\n\r\nبيان تسلط سامانيان بر شهر رى\r\nچون مقتدر يوسف بن ابى الساج را بواسط خواند بنصر بن احمد سعيد سامانى نوشت كه سوى شهر رى برود و آن را تملك كند و فاتك غلام ابن ابى الساج را از آن ديار اخراج كند ( كه حكومت آن سامان را داشت ) .\r\nدر آغاز سنه سيصد و چهارده نصر بن احمد سوى رى لشكر كشيد و چون رسيد ابو نصر طبرى مانع عبور وى گرديد و او ناگزير در آنجا لشكر زد ولى باب مكاتبه را با ابو نصر مفتوح كرد و به او سى هزار دينار داد كه راه را بر وى بگشايد و او پذيرفت . نصر از آن تنگنا گذشت و نزديك رى رسيد .\r\nفاتك شهر را بدرود گفت و رفت و نصر وارد شهر رى گرديد و آن در تاريخ جمادى الثانية ( سال جارى ) بود پس از دو ماه كه در آنجا اقامت كرده بود سيمجور - دواتى را والى آن ديار كرد و بازگشت .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبعد از آن محمد بن على بن صعلوك ( سالوك ) را امير آن سامان نمود و خود سوى بخارا رفت . صعلوك ( ابن صعلوك ) وارد شهر رى شد و تا اول ماه شعبان سنه سيصد و شانزده در آن شهر حكومت كرد و بيمار شد با حسن داعى و ماكان كاكى ( كاكى سالار بزرگ ) مكاتبه كرد كه بيايند تا شهر را به آنها بسپارد هر دو رسيدند و او شهر رى را به آن دو سپرد و سوى دامغان رفت كه از آنجا بآخرت رخت كشيد و جان سپرد .\r\n\r\nبيان حوادث\r\nدر آن سال ابو الهيجاء بن حمدان استيفاى خراج موصل و « قردى » و « بازندى » و پيرامون آنها را بر عهده گرفت و ايالت آنجا را پذيرفت .\r\nدر آن سال « ثمال » سوى مرز رفت كه محل سكونت او بود و او در بغداد اقامت ميكرد .\r\nدر ربيع الاخر سال جارى روميان سوى ملطيه ( جزيره مالت ) لشكر كشيدند فرمانده آنها « دمستق » بود و مليح ارمنى همراه او بود كه مليح فرمانده دروب ( راهها ) بود .\r\nدر پيرامون ملطيه لشكر زدند و شهر را محاصره كردند . ساكنين شهر پايدارى و بردبارى كردند و روميان اسفل شهر را گشودند و وارد شهر شدند ولى اهالى بدفع آنها كوشيدند و از شهر اخراج كردند و آنها نتوانستند كارى پيش ببرند و چيزى بدست نياوردند ولى آباديهاى پيرامون شهر را ويران كردند . نبش قبر هم نمودند و مرده‌ها را از گور بيرون آوردند و پاره پاره كردند ( كه از مسلمين انتقام بكشند ) و جز اين نتوانستند كارى بكنند ناگزير بازگشتند .\r\nاهالى مالت براى طلب يارى سوى بغداد رفتند و استغاثه نمودند و كسى بداد آنها نرسيد و سودى نبردند .\r\nاهالى طرسوس بروميان ييلاق‌نشين حمله كردند و غنيمتى بدست آوردند و بازگشتند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nدر آن سال رود دجله از شدت سرما و از موصل تا بلد يخ بست بحديكه مردم و چهارپايان بر آن راه رفتند و عبور كردند .\r\nوزير ابو القاسم خاقانى درگذشت . فرزندش عبد الوهاب هم گريخت و در غسل و نماز بر نعش پدر حاضر نشد . وزير قبل از مرگ از محبس آزاد شده بود .\r\nدر آن سال ابو طاهر قرمطى مكه را ( براى غارت ) قصد كرد خبر لشكر كشى او به مكه رسيد و مردم مال و خانواده‌هاى خود را بطائف بردند و پناه دادند مبادا ابو طاهر به آنها دست يابد .\r\nكلواذى بوزير خصيبى قبل از عزل او نوشته بود كه ابو طالب نوبندجانى مانند متمردين خود سر رفتار مىكند و بر املاك دولت مسلط شده و از آنها غله و مال بسيار ربوده . ابو طالب را خواستند و صد هزار دينار مصادره از او گرفتند .\r\n\r\nسنه سيصد و پانزده\r\n\r\nبيان آغاز بدبينى مقتدر بمونس\r\nدر آن سال روميان شوريدند و بمرزها رسيدند و داخل شهر « سميساط » شدند و هر چه در آنجا بود بغنيمت بردند مال و سلاح ربودند و ناقوس را در مسجد نواختند و بجاى اذان به كار بردند . پس از آن رفتند و مسلمين بتعقيب آنها شتاب كردند و به آنها رسيدند و جنگ را آغاز نمودند و از آنها غنايم بسيار و عظيم گرفتند .\r\nبر اثر آن حادثه مقتدر باللّه دستور تجهيز سپاه را بفرماندهى مونس مظفر داد . در ماه ربيع الاخر بمونس خلعت داد كه لشكر بكشد و برود . چون هنگام وداع با خليفه رسيد مونس از ملاقات خليفه وداع در كاخ خلافت خوددارى نمود و ترسيد كه مقتدر باللّه او را باز دارد . علت اين بود كه يكى از خواص چاكران خليفه بمونس خبر داد كه خليفه بخواص و خدام دستور داده كه يك چاه در عرض\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nراه بكنند و آن را بابوريا و خاك بپوشانند و خليفه در آن طرف چاه خواهد نشست كه با مونس وداع گويد و چون مونس از آن چاه سرپوشيده بگذرد در آن خواهد افتاد و او را خفه خواهند كرد و جسد مرده او را از چاه بيرون خواهند برد بدين سبب مونس از رفتن بكاخ خلافت خوددارى كرد . تمام سپاهيان سوار شدند و نزد مونس رفتند .\r\nاز سالاران هم عبد اللّه بن حمدان و برادرانش هم نزد مونس رفتند و كاخ تهى گرديد - همه بمونس گفتند : ما با تو جنگ خواهيم كرد تا ريش تو برآيد ( او اخته بود و ريش نداشت و اين كنايه مبالغه در جانبازى است ) .\r\nمقتدر يك نامه به خط خود براى او فرستاد و سوگند ياد كرد كه آنچه به او گفته شده دروغ است و كسى كه به او خبر توطئه را داده بود جز دور كردن او از مولاى خود قصد ديگرى نداشته و او ( كه مقتدر باشد ) هرگز سپاهيان را براى چنين كارى ( توطئه ) نزد خود نخوانده بلكه خود آنها آمده بودند و او ( مقتدر ) آنها را متفرق كرد .\r\nپس از آن مونس با تمام سالاران بكاخ خلافت رفت و دست خليفه را بوسيد و وداع كرد و در دهه آخر ربيع الاخر راه مرز را گرفت . ابو العباس بن مقتدر كه الراضى باللّه باشد ( بعد خليفه راضى شد ) و على بن عيسى وزير براى بدرقه او خارج شدند و او براى جنگ روميان رفت .\r\n\r\nبيان آمدن قرمطيان بعراق و كشتن يوسف بن ابى الساج\r\nدر آن سال خبر رسيد كه قرمطيان از هجر لشكر كشيدند و كوفه را قصد نمودند . پس از آن از بصره هم خبر رسيد كه سپاهى قرمطى از كنار بصره به قصد كوفه گذشت . مقتدر بيوسف بن ابى الساج نوشت و اطلاع داد و به او امر كرد كه بجنگ شتاب كند . ابن ابى الساج از واسط بكوفه لشكر كشيد و آن در تاريخ آخر ماه رمضان بود .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبراى پذيرائى لشكر ابن ابى الساج تمام وسايل فراهم شد و چون ابو طاهر هجرى ( نسبت به محل هجر كه اصل او از گناوه در ايران بود ) بكوفه رسيد تمام كاركنان دولت گريختند . ابو طاهر شهر را گرفت و وسايل پذيرائى لشكر ابن - ابى الساج را ربود . خواربار و علوفه و چيزهاى ديگر را ربود .\r\nيوسف بن ابى الساج يك روز بعد از قرمطى بكوفه رسيد . رسيدن او در روز جمعه هشتم شوال بود . همين كه رسيد بقرمطيان پيغام داد كه مطيع مقتدر باشند و گر نه كه روز يك شنبه با آنها جنگ خواهد كرد . آنها گفتند بر ما فقط طاعت خداوند واجب است و جز جنگ چاره نيست . روز بعد اول روز اوباش سپاه آغاز دشنام و سنك انداختن كردند و يوسف عدهء قرمطيان را كم ديد و آنها را خوار و ناچيز پنداشت و گفت : اين سگان پس از يك ساعت گرفتار من خواهند شد .\r\nهنوز جنگ نكرده مشغول نوشتن نامه فتح و ظفر شد زيرا آنها را بسيار حقير و ناتوان شمرد . او سرگرم نامه پيروزى بود كه طرفين بجنگ مشغول شدند . ابو طاهر صداى شيپور و طبل و غريو جنگجويان را شنيد .\r\nاز يار و ملازم خود پرسيد : اين غريو و هياهو چيست . او گفت : اين دليل شكست و نافرجامى دشمن است . او هم گفت : آرى چنين است و چيز ديگر بر اين گفته نيفزود . از بامداد شنبه نبرد آغاز شد و تا غروب آفتاب دوام داشت و هر دو طرف پايدارى كرد .\r\nچون ابو طاهر وضع را بدان گونه ديد خود شخصا وارد عرصه جنگ شد .\r\nعدهء برگزيده از ياران دلير با او بودند و او باتفاق آنها حمله كرد و اتباع يوسف را كوبيد و ماليد كه گريختند . يوسف هنگام غروب اسير شد كه او را بلشگرگاه ابو طاهر بردند ابو طاهر پزشكى را مأمور معالجه زخمهاى او نمود .\r\nخبر پيروزى قرمطيان ببغداد رسيد و مردم از خواص و عوام سخت ترسيدند و و خواستند بحلوان و همدان بگريزند و پناه برند . گريختگان كوفه وارد\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nبغداد شدند . همه برهنه و گرسنه و پياده و خسته بودند .\r\nمونس مظفر تصميم گرفت كه بكوفه برود كه خبر رسيد قرمطيان از كوفه به محل « عين التمر » رفتند ( نزديك كربلا كه شفاثا ناميده مىشود ) از بغداد پانصد كشتى سريع السير فرستاد كه مانع عبور قرمطيان از رود فرات شود .\r\nپس از آن قرمطيان سوى « انبار » لشكر كشيدند مردم شهر پل را بريدند كه مانع عبور آنها شوند . قرمطيان در غرب فرات لشكر زدند ، ابو طاهر اتباع خود را به محل « حديثه » فرستاد از آنجا چند كشتى آوردند عدهء سيصد تن سوار كشتى كرد و بانبار فرستاد اهالى انبار غافل گير شدند و آن عده سيصد تن با پادگان خليفه در آن شهر نبرد كردند و عدهء را كشتند و بقيه منهزم شدند . قرمطيان شهر را گشودند و پل را دوباره بستند و ابو طاهر و عده چابك و برگزيده از پل گذشته و بار و بنه و بقيه لشكر را در جانب غربى گذاشتند .\r\nچون خبر عبور ابو طاهر از فرات و تصرف و فتح انبار باهل بغداد رسيد نصر حاجب با سپاهى عظيم از بغداد خارج و بمونس ملحق شد كه عده آنها بالغ بر چهل هزار و اندى سپاهى مجهز گرديد اين عده باستثناء غلامان و داوطلبان و اوباش يغماگر بود . ابو الهيجاء عبد اللّه بن حمدان هم همراه آنها بود برادرانش ابو الؤلؤ و ابو السرايا با عده خود نيز همراه سپاه بودند همه رفتند تا برود « زبارا » رسيدند كه دو فرسنگ از بغداد دور و در محل عقرقوف واقع شده بود . ( عقرقوف دور تر است شايد اشتباه شده باشد ) . ابو الهيجاء دستور داد كه پل را ويران كنند كه كردند ابو طاهر هم برود « زبارا » با عدهء پيش آهنگ لشكر يك مرد سياه زنگى پيشاپيش آنها بود كه نامش صبح بود نزديك شد . آن مرد سياه نزديك پل رفت و سپاه او را هدف تير كرده بود و او باكى نداشت تا به محل پل رسيد كه ديد پل ويران و بريده شده او از فزونى تيرها كه به او اصابت كرده بود مانند قندف ( جوجه تيغى ) شده قرمطيان كه ديدند پل ويران شده نتوانستند عبور كنند چون قرمطيان متوجه سپاه خليفه شدند بسيارى از سپاهيان ( از بيم آنان ) گريختند و\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nبدون نبرد ببغداد پناه بردند .\r\nچون وضع بدان گونه شد ابن حمدان بمونس گفت : چگونه دستور و عقيدهء مرا مىبينى ؟ به خدا اگر پل را ويران نمىكردم و قرمطيان از آن ميگذشتند تمام سپاهيان تو ميگريختند و يك تن با تو نمىماند و بغداد را همه ميگرفتند . و چون قرمطيان ديدند كه نمىتوانند پيش بروند و از رود بگذرند بانبار بازگشتند .\r\nمونس مظفر و يار خود « يليق » را با شش هزار مرد جنگى بدنبال قرمطيان فرستاد و آنها در جانب غربى فرات بودند قصد اين بود كه قرمطيان را سركوب و ابن ابى الساج كه اسير آنان بود آزاد كنند . آن عده به آنها رسيدند در حالى كه ابو طاهر با يك زورق ماهى گير از رود عبور مىكرد و به صاحب زورق هزار دينار انعام داد . چون قرمطيان او را ديدند قوى دل شدند و چون سپاهيان مونس رسيدند ابو طاهر نزديك آنها بود طرفين سخت نبرد كردند و لشكر خليفه شكست خورده گريخت .\r\nابو طاهر در آن هنگام ديد كه ابن ابى الساج از خيمه بيرون آمد و آماده گريز گرديده زيرا لشكريان خليفه قبل از فرار شعار مىدادند و فرياد مىزدند مژده كه تو نجات يافتى و چون گريختند ابو طاهر او را احضار كرد و كشت تمام اسراء را هم كشت كه اتباع ابن ابى الساج بودند .\r\nبغداد هم از غارت اوباش و عياران شهر سالم ماند زيرا نازوك ( نازك - رئيس شهربانى ) شب و روز مراقبت و نگهدارى ميكرد و هر كه را ميديد كه آمادهء غارت است مىكشت بدين سبب عياران ترسيدند و خوددارى كردند .\r\nبسيارى از اهالى بغداد كشتى كرايه كردند و اسباب و اموال خود را در آنها گذاشتند و آماده فرار شدند كه بواسط پناه بردند كه از آنجا راه خراسان را گيرند .\r\nعدهء قرمطيان هزار و پانصد بود . هفتصد سوار و هشتصد پياده . گفته شد :\r\nدو هزار و هفتصد تن بودند . قرمطيان سوى « هيت » رفتند در آنجا مقتدر سعيد بن حمدان و هارون بن غريب را براى دفاع قرار داده بود . چون قرمطيان رسيدند\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nديدند كه لشكر خليفه سبقت جسته و شهر را بسته مدتى با مدافعين شهر بر برج و بارو جنگ كردند و چون نتوانستند شهر را فتح كنند بازگشتند و بسيار كشته دادند . چون اهالى بغداد شنيدند كه قرمطيان از « هيت » بازگشتند آسوده شدند و آرام گرفتند .\r\nچون مقتدر كمى عدهء قرمطيان را دانست گفت : خداوند هشتاد و اندى هزار سپاهى را لعنت كند كه از جنگ با دو هزار و هفتصد نفر درمانده‌اند .\r\nمردى نزد على بن عيسى ( وزير ) رفت و گفت : در جوار ما مردى شيرازى با قرمطيان همكيش است و با آنها مكاتبه مىكند و خبر مىدهد . وزير دستور داد كه او را احضار كنند چون حاضر شد از او بازپرسى كرد او هم صريحا اعتراف كرد و گفت من ابو طاهر را متابعت كرده‌ام كه ديدم او بر حق است بر خلافت تو و رفيق تو ( خليفه ) كه بر باطل هستيد كه مال ديگران را غارت ميكنيد . خداوند براى مردم زمين امام و حجت معين كرده و امام ما محمد مهدى بن فلان بن اسماعيل بن جعفر الصادق مقيم بلاد مغرب است . ما رافضى و اثنا عشرى نيستيم كه اثنا عشريان ( دوازده امامى ) از روى نادانى ادعا مىكنند امام منتظر دارند و يكى به ديگرى دروغ ميگويند و ادعاى رؤيت او را مىكنند و از روى جهل و حماقت مىگويند شنيديم كه او سرگرم تلاوت و قرائت است و نميدانند امكان ندارد كه امام غايب چنين عمر درازى داشته باشد . وزير به او گفت : تو با سپاه ما آميختى و آشنا شدى بگو كدام يك از آنها با اعتقاد تو همراه و با تو همكيش هستند ؟ گفت ( مرد شيرازى پيرو قرمطى ) تو با اين عقل وزير شدى ؟ آيا اميد دارى كه من قوم مؤمن را تسليم قوم كافر كنم كه آنها را بكشند ؟ من هرگز چنين كارى نخواهم كرد . امر كرد ( وزير ) او را بزنند و از قوت و آب محروم كنند او پس از سه روز درگذشت .\r\nابن ابى الساج قبل از جنگ قرمطيان محمد بن خلف نيرمانى وزير خويش را بازداشت كرده و پانصد هزار دينار از او گرفته بود . ابو على بن هارون را بجاى او بمقام وزارت خود منصوب نمود .\r\nسبب اين بود كه نيرمانى داراى مرتبت بلند و مال بسيار و جاه و جلال شده\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبود بوزارت خليفه طمع كرد و بنصر حاجب نوشت كه مقام وزارت را براى او درخواست كند . نسبت بابن ابى الساج هم بد نوشت و ادعا كرد كه او قرمطى و معتقد بامامت علوى كه در افريقاست ( مهدى اسماعيلى ) من ( كه نيرمانى باشد ) با او مناظره و گفتگو كردم و او از عقيدهء خود منصرف نشد و او نميخواهد بجنگ ابو طاهر برود .\r\nنيرمانى در اين باره مفصلا گزارش داد .\r\nمحمد بن خلف مذكور در سپاه ابن ابى الساج دشمنانى داشت كه بابن ابى الساج گزارش كارهاى او را دادند و حتى نامه‌هائى را كه از بغداد براى محمد رسيده بود نزد ابن ابى الساج بردند كه نصر حاجب با او مكاتبه ميكرد . رمزهاى بين طرفين را هم كشف كردند و ابن ابى الساج را آگاه نمودند كه وزارت و عزل على بن عيسى را به او وعده داده بود . همين كه ابن ابى الساج بر خيانت او آگاه شد مالش را گرفت و بزندانش سپرد و چون ابن ابى الساج اسير شد او از محبس رها شد .\r\nابن ابى الساج را شيخ اجل و مرد بزرگوار ميگفتند زيرا خداوند صفات نيك و خصال خوب را در او جمع كرده بود و او از حيث كرم و بزرگوارى و جوانمردى به حد كمال رسيده بود .\r\n\r\nبيان غلبه اسفار بر گرگان\r\nدر آن سال اسفار بن شيرويه ديلمى بر گرگان غلبه نمود . آغاز كار او چنين بود كه او در عداد ياران ماكان بن كالى ( كاكى ) ديلمى بشمار مىآمد . او تند خود و بد رفتار بود ماكان او را از حلقه ياران انداخت .\r\nاو نزد بكر بن محمد بن يسع رفت و به او گرويد او در نيشابور بود به خدمت وى كمر بست و بكر او را بگرگان فرستاد كه شهر را بگشايد . ماكان بن كالى در آن زمان در طبرستان و برادرش ابو الحسن بن كالى ( كاكى ) در گرگان بودند . او ابو على بن ابى الحسن اطروش علوى را نزد خود در گرگان بازداشت كرده بود .\r\nشبى ابو الحسن بن كالى ( كاكى ) با ياران خود باده نوشيد و مست شد . ياران خود را\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدور كرد و خود به تنهائى در خانه علوى ( محبوس ) ماند . برخاست كه علوى را بكشد ولى علوى بر او غالب شد و او را كشت و از محبس خود خارج و در يك پناهگاه پنهان شد .\r\nبامداد روز بعد بسالاران و فرماندهان خبر واقعه را داد كه او ابو الحسن بن كالى ( كاكى ) را كشته است . سالاران به او گرويدند و كلاه پادشاهى را بر سرش نهادند و بيعت كردند . علوى كه ديروز اسير بود امروز امير گرديد .\r\nعلوى سالارى سپاه خود را بعلى بن خورشيد سپرد و سپاه از آن انتخاب خشنود گرديد . سپاهيان با اسفار بن شيرويه مكاتبه كردند و او را براى امارت خواندند و چگونگى حال را بيان نمودند و اسفار از بكر اجازه گرفت و سوى گرگان رفت و با على بن خورشيد متحد گرديد و هر دو ناحيه گرگان را اداره كردند .\r\nماكان بن كالى از طبرستان لشكر كشيد و آنها را قصد كرد جنگ رخ داد و آنها توانستند ماكان را از بيرون كنند . آنها در گرگان ماندند و طبرستان را هم تملك كردند و علوى با آنها بود . روزى علوى بچوگان بازى پرداخت و از مركب افتاد و مرد . بعد از او على بن خورشيد كه سالار سپاه بود درگذشت .\r\nماكان بن كالى هم باز بجنگ اسفار پرداخت اين بار اسفار گريخت و دوباره سوى بكر بن محمد بن يسع رفت ولى گرگان را در دست داشت پس در گرگان اقامت گزيد تا بكر بن محمد درگذشت . آنگاه امير سعيد نصر بن احمد ( سامانى ) حكومت گرگان را براى اسفار مستقر و مسلم نمود و آن در سال سيصد و پانزده بود .\r\nاسفار بمرداويج بن زيار جبلى ( كوهستانى - مقصود كوه ديلمان ) پيغام داد حاضر شود او حاضر شد و سالارى سپاه را به او سپرد و نيكى كرد . هر دو سوى طبرستان لشكر كشيدند ما احوال مرداويج و آغاز كار او را شرح ميدهيم و تغيير و تبديل احوال را ميكنيم ( چگونه ارتقاء يافت و كارش بكجا رسيد ) .\r\n\r\nبيان جنگ بين مسلمين و روم\r\nدر آن سال گروهى از طرسوس بلاد روم را قصد كردند دشمن بر آنها غالب\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nشد و چهار صد اسير از آنها گرفت و همه را كشت .\r\nدمستق ( سپهسالار روم ) با سپاهى عظيم سوى شهر « دبيل » لشكر كشيد . در آن شهر نصر سبكى با عده پادگان بحمايت شهر گماشته شده بود . دمستق گردونه‌هاى جنگى همراه داشت ( مانند تانك امروز كه در عهد قديم به كار مىرفت ) منجنيق ( سنگ انداز مانند توپ كنونى ) مزراق ( آتش افروز و آتش افكن و نفط پاش ) كه آتش را ميريزد و دوازده تن آتش افكن هم داشت . كسى نتوانست در قبال آتش وى پايدارى كند زيرا آتش سوزان و محيط گرم و فروزان بود و اين نحو جنگ براى مسلمين بسيار سخت و طاقت فرسا بود . آتش انداز و سردسته مهاجمين با آتش سوزنده مردى دلير و ماهر و پيش‌تاز بود كه از همه دليرتر محسوب مىشد اتفاقا يكى از مسلمين او را هدف تير كرد و كشت . مسلمين از تهور و آسيب او آسوده شدند .\r\nدمستق بر كرسى مىنشست و سپاه خود و اوضاع دفاع شهر را مراقبت مىكرد سپاه را فرمان حمله داد و اهالى شهر سخت دليرى و پايدارى كردند و او هم جنگ را ادامه داد تا آنكه سپاهيان او به ديوار و برج و باروى شهر رسيدند و چندين نقب زدند و اهالى شهر دم نقبها با آنها نبرد كردند و ايستادند و روميانى را كه رخنه يافته بودند كشتند كه عدهء مقتولين بالغ بر ده هزار مرد مهاجم گرديد .\r\nمسلمين و پادگان شهر پيروز شدند و مهاجمين روم را به عقب راندند .\r\nدر ماه ذى القعده همان سال « ثمال » ( سردار مسلمين ) با همراهان خود از جنگ و غزاى صائفه ( ييلاق ) بسلامت بازگشت و بطرسوس رسيد .\r\nدر عرض راه با عدهء كثير از روميان تصادف و نبرد كردند و بر آنها پيروز شدند و بسيارى از روميان را كشتند و غنايم بىشمار بدست آوردند و بازگشتند .\r\nاز جمله غنايمى كه برده بودند سيصد هزار گاو و گوسفند بود كه بعضى را در بلاد روم كشتند و خوردند و بقيه را همراه خود آوردند . در عرض راه با مردى\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nكرد روبرو شدند . او رئيس كردان آن سامان بود و صاحب دژى معروف بقلعه جعفرى بود نامش و و از اسلام مرتد شده و بروميان گرويده بود .\r\nپادشاه روم به او نيكى كرده و انعام داده و در دژ خود مستقر كرده بود چون مسلمين از جنگ بازگشتند اتباع او را كشتند و خود او را اسير كردند و همراه خود بردند .\r\nدر ماه صفر سال جارى مهدى علوى پادشاه افريقا فرزند خود ابو القاسم را با سپاهى عظيم از شهر مهديه به محل « سيب » محمد بن خرز زناتى فرستاد . علت اين بود كه محمد مذكور بر لشكر كتامه پيروز شد و بسيارى از سپاهيان كتامه را كشته بود كه اين كار براى مهدى بسى ناگوار بود كه فرزندش را براى انتقام فرستاد .\r\nچون لشكر كشيد ( ابو القاسم ) دشمنان پراكنده و ناتوان شدند و او تا پشت « تاهرت » لشكر كشيد . چون از آن سفر بازگشت با نيزه خود احداث شهرى بنام محمديه رسم نمود و بر زمين خط كشيد . آن شهر « مسيله » است كه مسكن بنى كملان بود آنها را از آن محل اخراج و به محل « فحص قيروان » فرستاد و از آنها انتظار مهر و وفا داشت .\r\nبدين سبب آنها را به خود نزديك كرد و آنها اتباع ابو يزيد خارجى بودند .\r\nبسيارى از مردم به شهر محمديه نقل مكان كردند .\r\nاو ( ابو القاسم فرزند مهدى ) به حاكم شهر دستور داد كه مقدار زيادى غله و طعام در انبار ذخيره و حفظ كند او هم كرد و آن غله و خواربار محفوظ ماند تا هنگام خروج و قيام ابو يزيد كه لقب او منصور بود . او از شهر محمديه خواربار دريافت مىكرد زيرا در آنجا محل ديگرى نبود كه غله و خوار و بار ذخيره داشته باشد .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nبيان حوادث\r\nدر آن سال ابراهيم بن مسمعى با يك تب شديد در محل نوبندجان درگذشت .\r\nمقتدر ياقوت را بجاى او بامارت و ايالت فارس منصوب كرد .\r\nابو طاهر محمد بن عبد الصمد را بحكومت كرمان نشاند و بهر دو خلعت داد و براى هر دو پرچم امارت برافراشت .\r\nدر آن سال سواران در بغداد شوريدند و در مصلى جمع شدند و قصر معروف بثريا را غارت كردند و حيوانات وحشى را كه در آنجا بودند سربريدند ( حيوانات باغ وحش ) مونس نزد آنها رفت و مواجب و جيره آنان را تعهد كرد آنها پذيرفتند و به شهر بازگشتند و آرام گرفتند .\r\nدر آن سال عبد الرحمن بن محمد بن عبد اللّه الناصر لدين اللّه اموى امير اندلس بر اهالى « طليطله » پيروز شد كه مدتى آنها را محاصره كرد كه نسبت به او تمرد كرده بودند و چون بر آنها غالب شد عمارات و بنيادهاى شهر را ويران كرد و شهر را خراب نمود كه در هنگام بنياد اسلام بود ( بنا شده بود ) .\r\nدر آن سال اعراب بر پيرامون شهر كوفه حمله برده و اطراف را ويران نمودند و بحيره ( نزديك نجف كنونى ) رفتند و غارت كردند .\r\nخليفه براى سركوبى آنها لشكر فرستاد كه آنها را دور كردند .\r\nدر ماه ربيع الاول يك اختر بزرگ فرود آمد كه صداى مهيب داشت و مدت دو ساعت از روز صداى سقوط پيچيد .\r\nدر ماه جمادى الثانية آتش‌سوزى در رصافه ( شرق بغداد ) رخ داد كه بسيارى از رصافه را گرفت همچنين ناحيه « وصيف جوهرى » و « مربعه خرسى » در بغداد آتش گرفت .\r\nابو بكر محمد بن سرى معروف بابن السراج نحوى مولف كتاب اصول نحو درگذشت . گفته شد در سنه سيصد و شانزده وفات يافت .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدر ماه شعبان همان سال على بن سليمان اخفش ( از علماء نحو ) با سكته وفات يافت . در آن سال محمد بن اسماعيل بن ابراهيم طباطبائى ( جد اعلاى شهبانو فرح ديبا ملكه ايران درگذشت كه ديباج اصغر معرب ديبا لقب جد او بود و او از اولاد حسن و حسين بود كه پدرش حسن بن على و مادرش فاطمه دختر حسن - بن على و از طرفين علوى و فاطمى و نوادهء پيغمبر اكرم بود .\r\nقبر او در مصر در محل قرافه زيارت مىشود و طباطبائى جد طباطبائيان در تمام عالم اسلام شخص دانشمند و بزرگوار و كريم بود كه در مصر مسكن داشت .\r\nعلت اينكه او را طباطبا گفتند اين بود كه لكنت زبان داشت و خادم از او پرسيده بود آيا جبه مىخواهى يا قبا - گفت : طبا طبا و نيز غير از اين گفته شده كه مادرش هنگام خواب زمزمه ميكرد و مىگفت : طباطبا يعنى خواب خواب كه در وجه اشتهار اختلاف است ) .\r\n\r\nسنه سيصد و شانزده\r\n\r\nبيان وقايع قرمطيان\r\nچون قرمطيان از انبار رفتند مونس خادم ببغداد بازگشت كه در سيم ماه محرم رسيد .\r\nابو طاهر قرمطى هم سوى « داليه » در طريق فرات رخت كشيد و در آنجا چيزى بدست نياورد پس از آن راه « رحبه » را گرفت كه پس از جنگ با مردم آن سامان بر آنها پيروز شد و همه را از دم شمشير گذراند و آن در تاريخ هشتم ماه محرم بود . بمونس فرمان داده شد كه سوى « رقة » لشكر بكشد او در ماه صفر رفت و از طريق موصل گذشت كه در ماه ربيع الاول به مقصد رسيد و در آنجا رحل افكند .\r\nاهالى « قرقيسا » نزد ابو طاهر فرستادند و امان خواستند ابو طاهر گروهى را براى سركوبى اعراب فرستاد كه آنها غارت كردند و اموالشان را گرفتند و اعراب سخت ترسيدند و گريختند او باج و خراج بر اعراب مقدر كرد كه هر فردى بايد\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nيك دينار بدهد و مال را بايد در هجر بپردازند ( محل اقامت و امارت او ) .\r\nابو طاهر از رحبه سوى « رقه » لشكر كشيد . اتباع او وارد ميدان شدند و عده سى تن از مردم را كشتند .\r\nاهالى رقه به يارى اهالى ميدان شتاب كردند و از قرمطيان عدهء را كشتند ابو طاهر مدت سه روز با اهالى « رقه » جنگ كرد و آن در تاريخ ربيع الاخر بود .\r\nپس از آن قرمطيان چند گروه به اطراف فرستادند . « راس عين » و « كفرتوثا » را قصد كردند و اهالى امان خواستند و به آنها دادند . قرمطيان از آنجا به « سنجار » ( كردنشين ) لشكر كشيدند و كوهستان را غارت كردند و باز سنجار را محاصره و تهديد كردند و اهالى شهر امان خواستند و به آنها امان دادند .\r\nدر آن هنگام مونس بموصل رسيده بود كه شنيد قرمطيان « رقه » را قصد كرده‌اند او هم سوى « رقه » شتاب كرد . ابو طاهر از « رقه » منصرف و رحبه را قصد كرد .\r\nمونس به شهر « رقه » رسيد . قرمطيان سوى « هيبت » لشكر كشيدند اهالى شهر ديوار و حصار را محكم و استوار كرده بودند جنگ و دفاع را آغاز كردند و قرمطيان نا اميد شده سوى كوفه رفتند « بنداد » شنيد و هارون بن غريب و بنى بن نفيس ( بنى بتصغير ) و نصر الحاجب را براى دفاع از كوفه فرستاد .\r\nخيل قرمطيان به محل « قصر ابن هبيره » رسيد و عدهء را در آنجا كشتند . نصر - حاجب در عرض راه دچار تب شديد شد ولى سرسختى كرد و سير خود را ادامه داد .\r\nچون قرمطيان نزديك شدند نصر طاقت جنگ و استقامت نداشت احمد بن كيغلغ را جانشين خود نمود مرض او شدت يافت و زبانش بند آمد او را ببغداد برگردانيدند كه نرسيده درگذشت و آن در آخر ماه رمضان بود .\r\nهارون بن غريب بجاى او امير لشكر شد . و فرزندش احمد بن نصر حاجب و دربان خليفه شد ( جاى پدر ) . قرمطيان راه بيابان را گرفتند و هارون با لشكر خود ببغداد بازگشت و آن در تاريخ بيست و دوم شوال بود .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nبيان عزل على بن عيسى و وزارت ابو على بن مقله\r\nعلى بن عيسى از وزارت خليفه بر كنار شد . ابو على بن مقله بمقام وزارت رسيد ( خط ابن مقله معروف است ) سبب اين بود كه چون على بن عيسى ديد كارهاى وزارت و دولت مختل و پريشان شده و سبب آن وزارت خاقانى و خصيبى بوده ( كه كارها را اهمال مىكردند ) علاوه بر آن فزونى مخارج و افزايش حقوق و انعام سپاهيان كه چون از انبار بازگشتند . مقتدر دويست و چهل هزار دينار در عرض سال بر حقوق آنها افزود و نيز فزونى مخارج خدام و غلامان و حرم سراى خليفه خصوصا مادر مقتدر على بن عيسى از آن مخارج مبهوت شد و آن را بار گران دانست كه بر او سخت ناگوار آمد علاوه بر آن نصر حاجب بانداختن او ميكوشيد زيرا مونس نسبت به او مايل بود و نصر مخالف مونس بود كه در همه چيز با او مخالفت ميكرد چون وضع و حال بدانگونه بود على بن عيسى از مقام وزارت استعفا داد و ادعا كرد پيرى و ناتوانى باعث كناره گيرى شده .\r\nمقتدر به او اصرار كرد كه بماند و به او گفت تو نزد من مانند پدرم معتضد هستى ولى او اصرار كرد كه كنار برود . خليفه با مونس مشورت كرد كه چه كسى را براى مقام وزارت انتخاب كند و او نيز به او گفت من سه شخص را براى اين مقام نامزد كرده‌ام يكى فضل بن جعفر بن فرات كه مادرش حيرانه ( صحيح آن خزابه كه در تجارب الامم آمده ) و خواهرش همسر محسن بوده دومى ابو على بن مقله و ديگرى محمد بن خلف نيرمانى كه وزير ابن ابى الساج بود . مونس گفت : اما فضل كه ما عم او ابو الحسن و پسر عم او شوهر خواهر او كه محسن ابن وزير باشد كشتيم و اموال خواهرش را گرفتيم و ما از او آسوده نخواهيم بود . اما ابن مقله كه جوان و مغرور\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاست و تجربه در وزارت ندارد و در خور آن نمىباشد . اما محمد بن خلف كه نادان و مشهور است و هيچ چيز نميداند صلاح در اين است كه با على بن عيسى مدارا شود .\r\nپس از آن مونس نزد على بن عيسى رفت و او را متقاعد كرد ولى على بن عيسى گفت اگر تو در دربار اقامت ميكردى من قبول ميكردم و راضى ميشدم ولى تو ( كه مونس باشد ) عازم « رقه » و شام هستى . خبر اين گفتگو را ابو على بن مقله شنيد كوشيد كه مقام وزارت را احراز كند و اداء مبالغ هنگفت را تعهد كرد . مقتدر با نصر حاجب ( كه هنوز زنده بود ) مشورت كرد نصر بخليفه گفت : اما فضل بن فرات كه او در كار انشا و استيفا و فن وزارت و اداره امور و دانستن كار و طريق كامل و كافى و لايق است ولى ما ديروز عم او و پسر عم و داماد او را كشتيم و اموال خواهر و مادرش را ربوديم از اين گذشته خانواده فرات رافضى مىباشند كه بولايت على و اولاد على معتقد هستند .\r\nاما ابو على بن مقله او هيبت و وقار و متانت ندارد كه در دل مردم اثر كند فاقد كفايت و تجربه و درايت است پس محمد بن خلف بايد باشد . مقتدر از آن راى و عقيده تنفر كرد زيرا ميدانست كه محمد بن خلف متهور و نادان است و نصر چون با او دوستى داشت به اختيار وى اصرار كرد ( قبل از اين بدوستى او اشاره شده بود ) .\r\nابن مقله شروع كرد بارسال هدايا و تحف براى نصر و نصر بمقتدر اشاره كرد كه او را بمقام وزارت منصوب كند و او كرد .\r\nابن مقله چون هجرى ( مقصود ابو طاهر قرمطى كه ساكن هجر بود ) بانبار نزديك شد او كسى را بانبار فرستاد و پنجاه كبوتر ( قاصد و نامه رسان ) به او داد كه اخبار را دم بدم برساند و او هميشه بابن مقله خبر ميداد و ابن مقله اخبار را بخليفه ميرسانيد اين عمل باعث انتخاب او بمقام وزارت گرديد زيرا نصر بخليفه گفت : اين نمونه كار ابن مقله است و حال اينكه در آن زمان موجبى نداشت كه او اين كار را انجام دهد پس اگر وزير شود بطريق اولى اين قبيل كارهاى سودمند را انجام خواهد داد . ابن مكى از بزرگترين و بهترين اسباب و عوامل وزارت\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاو بود .\r\nمقتدر در نيمه ربيع الاول دستور بازداشت على بن عيسى وزير و برادرش عبد الرحمن را داد . ابو على بن مقله را بمقام وزارت منصوب كرد و خلعت پوشانيد .\r\nابو عبد اللّه بريد هم بسبب دوستى كه بابن مقله داشت او را مساعدت كرد .\r\n\r\nبيان آغاز كار عبد اللّه بريدى و برادرانش\r\nچون على بن عيسى بمقام وزارت رسيد ابو عبد اللّه بريدى املاك خاصه ( خالصه ) را با تعهد اداره ميكرد و برادرش ابو يوسف استيفاى ماليات « سرق » را بر عهده داشت .\r\nعلى بن عيسى عمال و كارمندان ديوان را برگزيد و مرتب كرد و به كار گماشت و بريد را به همان حال گذاشت بريدى به او گفت تو به همه كار شايسته و مقام ارجمند دادى و من و برادرم را به حال سابق گذاشتى كه من متعهد املاك خالصه در اهواز باشم و برادرم فقط رئيس ماليه « سرق » باشد خداوند كسى را كه به اين حقارت قناعت كند لعنت فرمايد كوس من داراى صداى مهيب است و چند روز ديگر صداى آن به گوش خواهد رسيد ( كنايه از داشتن عده و نيرو است ) .\r\nچون شنيد كه كار على بن عيسى پريشان شده برادر خود ابو الحسين را ببغداد خواند كه كارهاى اهواز را به او بسپارد تا اگر وزير ديگرى آيد بتواند از عايدات آن سامان به او رشوه دهد و مستقر گردد و چون ابو على بن مقله بمقام وزارت رسيد به او بيست هزار دينار داد كه تمام امور اهواز را به او بسپارد باستثناء شوش و جنديشاپور . ( او همچنين كرد ) « فراتيه » را هم بابى الحسين سپرد و خاصه ( خالصه را ) بابى يوسف برادر آنها ( ابو عبد اللّه و ابو الحسين ) سپرد كه ابو ايوب سمسار عهده دار تاديه مال باشد تا خود آنها بر كار خود كاملا مسلط شوند .\r\nابو على بابى عبد اللّه ( بريدى ) نوشت كه ابن ابى السلاسل را دستگير كند او شخصا بشوشتر رفت و او را گرفت و ده هزار دينار از وى دريافت كرد كه آن مبلغ را به حساب نياورد و نداد او ( عبد اللّه بريدى ) بسيار متهور بود و هرگز بعاقبت كار خود نمىانديشيد . ما وقايع و اخبار او را در آينده شرح خواهيم داد تا اندازه‌اى مكر و\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nتهور و انديشه او در عين كم دينى هويدا شود .\r\nابو على بن مقله ابو محمد حسين بن احمد ماذرائى را بازرس ابو عبد اللّه قرار داد ولى ابو عبد اللّه هيچ اعتنا نكرد .\r\n( بريدى ) با باء يك نقطه وراء بىنقطه نسبت ببريد است ( پست ) . امير ابن ماكولا اين نسبت را چنين نوشته ولى ابن مسكويه آن را با ياء دو نقطه و زاء نقطه دار آورده كه يزيدى باشد و توضيح داده كه جد او خادم يزيد بن منصور حميرى بود بدين سبب بيزيد مذكور منتسب گرديد ولى نسبت نخستين ( بريدى ) اصح است .\r\nما براى اين عقيده ابن مسكويه را نقل كرديم تا كسى نگويد كه ما ندانسته نسبت او را بيان نموده و از صواب بخطا افتاده‌ايم .\r\n\r\nبيان ظهور بعضى از قرمطيان در عراق\r\nچون وقايع ابو طاهر رخ داد و ما آن را بيان كرديم در عراق كسانى كه داراى عقيده و مذهب او بودند تجمع كردند و آنانى كه عقيده خود را مكتوم كرده بودند آشكار نموده و در پيرامون واسط عده بيشتر از ده هزار تن تجمع كردند و زمام امور خود را بدست مردى بنام « حريث بن مسعود » سپردند .\r\nعدهء ديگر در « عين التمر » و اطراف آن جمع شدند كه بسيار بودند و رياست خود را به مردى عيسى بن موسى نام دادند كه همه آنها معتقد بمهدى ( كه در مغرب است - عبيد اللّه فاطمى از اولاد اسماعيل بن جعفر الصادق ) بودند . عيسى سوى كوفه لشكر كشيد و ماليات گرفت و در خارج شهر لشكر زد و عمال خليفه را طرد نمود .\r\nحريث بن مسعود سوى « اعمال الموفقى » ( محلى است منتسب بموفق برادر خليفه كه زمامدار روزگار خود بود و شرح تسلط او در همين كتاب آمده ) در آن محل خانه ساخت و آن را « دار الهجره » ناميد . آنها ( قرمطيان ) بر تمام اطراف آن سامان مسلط شدند . ميگرفتند و مىربودند و اسير مىكردند و زنان را مىربودند و مردان را ميكشتند .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nدر واسط امير جنگ ( از طرف خليفه ) بنى بن نفيس بود با آنها نبرد كرد و شكست خورد و گريخت . مقتدر براى جنگ حريث بن مسعود و اتباع او هارون بن غريب و براى دفع موسى و ياران او كه در كوفه بودند صافى بصرى ( اهل بصره ) را فرستاد . هارون با آنها نبرد كرد و آنها گريختند و او عده بسيارى اسير گرفت كه اغلب آنها را كشت . پرچمهاى سفيد آنها را هم بدست آورد كه روى آنها اين آيه نوشته شده : « و نريد ان نمن على الذين استضعفوا فى الارض و نجعلهم ائمة و نجعلهم الوارثين » يعنى ميخواهيم ( خداوند ميخواهد ) كه بر ناتوانان و خوارشدگان روى زمين منت بگذاريم و آنها را پيشوا و وارث ( ملك ) قرار دهيم .\r\nآن پرچمها كه اين آيه بر آنها نقش شده بود سرنگون و وارونه شده ببغداد آورده شد ( دليل پيروزى و شكست دشمن ) كار كسانى كه در سواد ( نواحى عراق ) سربلند كرده بودند پايان يافت .\r\n\r\nبيان جنگ ميان نازوك ( نازك ) و هارون غريب\r\nدر آن سال ميان نازوك رئيس پليس ( و شهربانى ) و هارون بن غريب فتنه برپا شد . سبب اين بود كه مهتران هارون ( مهتران چهارپايان ) و مهتران نازوك براى تصاحب يك پسر امرد با هم نبرد كردند و با چوب و چماق يك ديگر را نواختند .\r\nنازوك ( نازك فارسى ) مهتران هارون را پس از تازيانه زدن بزندان سپردند . اتباع هارون بزندان شهربانى هجوم برده و نماينده نازك را كنار گذاشتند و ياران خود را از محبس رها كردند . نازك سوار شد و نزد مقتدر رفت و از هارون شكايت كرد .\r\nمقتدر گفت : هر دوى شما نزد من گرامى هستيد و من در كار شما مداخله نميكنم .\r\nنازك بازگشت و عدهء خود را جمع و آماده نبرد كرد هارون هم اتباع خود را خواند و مستعد جنگ شد .\r\nاتباع نازك بر كاخ هارون هجوم بردند و او در كاخ را بست ولى بعضى از ياران او خارج كاخ ماندند . اتباع نازك از آنها كشتند و مجروح كردند هارون\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nدر كاخ را گشود و فرمان حمله داد . اتباع او شمشير را به كار بردند و عده از اتباع نازوك را كشتند و مجروح كردند و جنگ ميان طرفين شدت يافت . نازوك اتباع خود را از مقاومت منع كرد و خليفه شنيد بهر دو اعتراض كرد و فتنه خاموش شد .\r\nنازوك بيمناك شد و دانست كه مقتدر نسبت به او بدبين شده . پس از آن هارون سوار شد .\r\nو نزد او رفت آنگاه عدهء خود را به محل باغ نجمى كشيد تا از نازوك دور باشد ( و از تكرار فتنه بپرهيزد ) . اين كار براى اتباع مونس ( كه آن عده از آنها بودند ) بسيار ناگوار بود . آنها بمونس نوشتند كه در « رقه » بود او هم سوى بغداد با شتاب بازگشت هنگام ورود نزد خليفه نرفت و در محل « شماسيه » كه بالاى شهر بغداد است اقامت نمود .\r\nامير ابو العباس بن مقتدر و وزير ابن مقله بملاقات او شتاب و سلام مقتدر را ابلاغ و اظهار اشتياق نمودند ( كه مقتدر مشتاق ديدار است ) و هر دو بازگشتند .\r\nهر يك از آن دو مقتدر و مونس احساس بدبينى و بيم از يك ديگر نمودند .\r\nمقتدر هارون بن غريب را كه پسر خال او بود ( دائى ) احضار كرد و او را در كاخ نزد خود نگهداشت چون مونس دانست بر بدبينى و وحشت خود افزود .\r\nابو الهيجاء بن حمدان هم از كوهستان ( لرستان ) بازگشت و يكسره نزد مونس رفت . سپاهى عظيم هم همراه داشت . پيغام و مراسله ميان مقتدر و مونس تكرار ميشد و امراء يكى از بعد از ديگرى بمونس ملحق ميشدند . آن سال بدين گونه پايان يافت .\r\n\r\nبيان قتل حسن بن قاسم داعى\r\nدر آن سال حسن بن قاسم داعى علوى كشته شد .\r\nپيش از اين تسلط اسفار بن شيرويه ديلمى را بر طبرستان بيان كرديم كه مردوايج هم همراه او بود .\r\nدر آن زمان كه هر دو بر طبرستان غلبه كرده بودند حسن بن قاسم در شهر رى بود\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nكه بر آن تسلط يافته و اتباع نصر بن احمد سعيد را از آن ديار اخراج كرده بود و نيز بر قزوين و زنجان و ابهر و قم تسلط يافت ماكان بن كالى ( كاكى ) ديلمى همراه او بود . او ( حسن ) سوى طبرستان لشكر كشيد و در سارى با اسفار مقابله و سخت مقاتله نمود . حسن ( با عده خود ) منهزم گرديد همچنين ماكان بن كالى ( كاكى ) كه با او بود . حسن هم هنگام گريز كشته شد . اتباع حسن در آن جنگ عمدا شكست خوردند زيرا نسبت بحسن بدخواه و خشمگين و كينه جو بودند كه او آنها را از - باده‌گسارى و مردم آزارى و غارت و فساد نهى و منع ميكرد . پس از آن همه متحد شدند و تصميم گرفتند كه « هروسندان » را احضار و رياست را به او واگذار كنند .\r\n« هروسندان » مذكور دائى مرداويج و شمگير بود . آنگاه حسن را بر كنار كنند و ابو الحسين بن اطروش را امير خود نمايند و خطبه بنام او بخوانند ( بجاى خليفه عباسى اين وقايع قبل از قتل حسن بود كه مولف شرح و علت قتل را موخر كرده ) .\r\n« هروسندان » پس از مرگ صعلوك همراه احمد طويل در دامغان بود . احمد برنامهء ( اتباع حسن ) آگاه شد بحسن نوشت كه از اتباع خود حذر كند او هم حذر كرد .\r\nچون « هروسندان » رسيد حسن او را استقبال كرد و امراء همه باستقبال او شتاب كردند . حسن او و تمام امراء را بكاخ خود دعوت كرد كه طعام صرف كنند آن در كاخ در گرگان بود .\r\nآنها از توطئه او غافل بودند او با خواص اتباع خود توطئه قتل آنها را چيده بود چون آنها داخل كاخ شدند اتباع آنها را از حضور منع نمودند ( كه تنها كشته شوند ) .\r\nچون در كاخ مستقر شدند حسن گناهها و مفاسد و غارتهاى آنها را شمرد و گفت : اين كارهاى زشت و حرام خون شما را براى من حلال كرده سپس فرمان كشتن آنان را داد آنها را تا آخرين شخص كشت باتباع آنها كه در كاخ منتظر عودت سالاران خود بودند خبر اعدام آنها را داد و دستور داد كه اموال آنها\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nرا غارت كنند .\r\nآنها هم سرگرم غارت شدند از خونخواهى امراء خود بازماندند چون اين واقعه رخ داد خويشان و ياران مقتولين از او تنفر كردند و كينه او را در دل گرفتند تا آنكه در جنگ طبرستان او را ترك كردند و گريختند و او كشته شد و چون كشته شد اسفار بر ديار طبرستان و شهر رى و گرگان و قزوين و زنجان و ابهر و قم و كرخ مسلط و تابع امير خراسان ( سامانى ) گرديد . ( گويا كرخ اشتباه است و بايد كرج باشد - نه كرج نزديك طهران بلكه كرج اراك كه به كرج ابو دلف معروف بود . معرب كره رود و كرخ طرف غربى بغداد است و در اين نواحى مذكور محلى بنام كرخ نبوده ) .\r\nامير خراسان نصر سعيد بن احمد ( شهيد ) بود او ( اسفار ) در سارى اقامت گزيد و هارون بن بهرام را امير آمل نمود . هارون ميل داشت كه تابع ابو جعفر علوى باشد و بنام او خطبه بخواند .\r\nاسفار هم بيم داشت كه از ناحيه ابو جعفر ( علوى ) فتنه برپا شود . هارون را نزد خود احضار كرد و به او دستور داد كه همسرى از اعيان آمل اختيار كند و روز عقد ابو جعفر و علويان ديگر را براى انجام مراسم دعوت كند و خود اسفار روز جشن و حضور علويان را معين كرد . او هم بدستور او عمل كرد .\r\nاسفار با شتاب از سارى خارج و در وقت معين بآمل رسيد و ناگهان بر كاخ هارون هجوم برد و ابو جفر و ساير علويان را كه از بزرگان و اعيان بودند گرفت و بند كرد و سوى بخارا روانه نمود تا در فتنه ابو زكريا آزاد شدند كه بعد آن فتنه را شرح خواهيم و چون اسفار كار طبرستان را بسامان رسانيد شهر رى را قصد كرد . در آن جا ماكان بن كالى ( كاكى ) امير بود او بر شهر غلبه كرد و آنچه تابع طبرستان بود دوباره بطبرستان ملحق كرد مدتى در آنجا اقامت گزيد .\r\nاسفار خواست كه قلعه بلند الموت را بگيرد . آن قلعه بر يك كوه بلند در مرز ديلمان قرار داشت . مالك آن قلعه سياه چشم بن مالك ديلمى بود . معنى اين اسم\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nاسود العين است ( به عربى ترجمه كرده كه معنى سياه چشم دانسته شود ) او در يكى از دو چشم خود خال سياه داشت ( بدين سبب بسياه‌چشم معروف شد ) اسفار با او مكاتبه كرد و تهنيت گفت ( ! ) او نزد اسفار حاضر شد و اسفار به او گفت : ميخواهم خانواده خود را در آنجا قرار دهم او قبول كرد . حكومت قزوين را هم بسياه‌چشم داد .\r\nچون خانوادهء خود را در آن قلعه مستقر نمود شروع كرد بفرستادن ياران دلير و قابل اعتماد تا آنكه عده صد مرد در آن دژ مستقر گرديدند آنگاه سياه چشم را از قزوين احضار كرد و كشت .\r\nاسفار هنگامى كه از سمنان ميگذشت اميرزاده‌اى كه در آنجا مىزيست و پدرش امير دماوند بود به او پناه برد .\r\nمحمد بن جعفر سمنانى هم در يك قريه تحصن و سنگر كرد و نزد اسفار نرفت .\r\nنام قريه و قلعه راس الكلب بود . اسفار كينه محمد بن جعفر را در دل گرفت و چون رى را گشود لشكرى براى سركوبى محمد مذكور فرستاد كه او را ( در همان قريه ) محاصره كنند . فرمانده آن لشكر مردى عبد الملك ديلمى نام داشت او را محاصره كردند و كار پيش نبردند . عبد الملك كسى را وادار كرد كه محمد را وادار به صلح كند محمد صلح خواست عبد الملك قبول كرد . باز كسى را وادار كرد كه بمحمد بگويد و عبد الملك را دعوت كند . محمد عبد الملك را دعوت كرد او مردان دلير خود را برگزيد و آنها را خارج كاخ و دژ قرار داد . خود به تنهائى نزد محمد بالاى كاخ رفت و مدت يك ساعت با هم گفتگو كردند .\r\nعبد الملك با محمد خلوت كرد كه با او در يك موضوع مشورت كند او هم پذيرفت .\r\nكسى هم نماند جز يك غلام خرد سال در اثناء خلوت عبد الملك جست و محمد را كشت . محمد به مرض نقرس مبتلا بود . آنگاه عبد الملك طناب نازكى كه از ابريشم بافته و براى چنين واقعه فراهم شده و همراه داشت بيك پنجره بست و خود را آويخت و از آن پنجره گريخت و بياران خود رسيد و رها شد .\r\nآن غلام خردسال فرياد زد و ياران محمد رسيدند در را شكستند كه عبد الملك\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nبسته بود و امير خود را كشته و به خون آغشته ديدند ، هر كه در كاخ از ديلميان بود كشتند و خود را حفظ كردند .\r\nقدرت و عظمت سپاه اسفار به حد اعلى رسيد و خود نيرومند داراى مرتبت ارجمند گرديد و نسبت بسعيد ( نصر سعيد ) امير خراسان تمرد و عصيان نمود خواست بر سر افسر نهد و تاجگذارى كند و در شهر رى كه پايتخت او شده بود او رنك زرين بگذارد و بر آن بنشيند و با خليفه بستيزد و با امير خراسان نبرد كند كه مقتدر براى سركوبى او هارون بن غريب را با سپاهى عظيم فرستاد .\r\nاتباع اسفار با هارون جنگ كردند و او گريخت و بسيارى از سپاهيان او كشته شدند و قتلگاه آنها دروازه قزوين بود .\r\nاهالى قزوين هم به يارى هارون كمر بستند اسفار كينه آنها را در دل گرفت پس از آن امير سعيد خداى خراسان از بخارا لشكر كشيد و اسفار را قصد و بنيشابور رسيد . وزير اسفار كه مطرف بن محمد گرگانى بود با اسفار توصيه و نصيحت كرد كه فرمانبردار امير خراسان شود و مال بسيار هم بدهد كه اگر قبول كرد چه بهتر و گر نه جنگ را آغاز كند .\r\nدر سپاه اسفار گروهى ترك از سپاهيان امير خراسان منتظم شده بودند وزير اسفار را از تركان ترسانيد و اسفار عقيده و راى و پند وزير را پذيرفت و با امير خراسان مراسله كرد .\r\nولى امير خراسان قبول نكرد و بلشكر كشى خود سوى او ادامه داد . اتباع امير به او نصيحت كردند كه مال را بپذيرد و خطبه بنام خود را بخواهد و از جنگ بپرهيزد كه عاقبت جنگ معلوم نخواهد بود .\r\nامير ( سامانى ) نصيحت آنها را پذيرفت و درخواست اسفار را اجابت نمود و چندين شرط كرد ( از جمله ) كه اموال چگونه بايد حمل شود و هر دو متفق و متحد شدند .\r\nاسفار پس از انجام صلح كشور خود را مرتب كرد و ماليات رى و پيرامون آن را قسط بندى نمود كه هر مردى خواه از اهل بلاد و خواهد بيگانه باشد بايد\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nيك دينار بپردازد .\r\nاز اين حيث امير مال فراوانى بدست آورد كه با آن مال امير خراسان را خشنود نمود . بقيه هم براى خود او ماند و خود با لشكر بازگشت . بر عظمت و جاه و جلال او افزوده شد .\r\nبر خلاف گذشته و تكبر و خودپسندى او رو باز ديار نهاد . قزوين را با كينه‌اى كه نسبت باهالى آن شهر داشت قصد كرد و سخت تباه كرد و دچار نمود و مال ربود و شكنجه و عذاب داد و سخت خرد و تباه كرد و ديلميان را بر آنها مسلط نمود آنها سخت بستوه آمدند و دنيا به آنها تنگ و تاريك شد و جانشان بلب رسيد و سخت ناتوان و نااميد شدند .\r\nاسفار شنيد كه مؤذن بر گلدسته اذان مىگويد دستور داد او را از مناره انداختند و كشتند ( كه مخالف اسلام بود ) مردم از شر و ستم او استغاثه كردند و و مرد و زن و خردسال و سالخورده همه براى نيايش و طلب گشايش تضرع و ضجه نمودند و به او نفرين كردند . او شنيد بعقل آنها خنديد و به آنها خنديد و به آنها دشنام داد ولى روز بعد خود او گريخت چنان كه شرح آن خواهد آمد .\r\n\r\nبيان قتل اسفار\r\nدر سپاه اسفار يكى از بزرگترين سالاران و فرماندهان بنام مرداويج بن - زيار ديلمى وجود داشت ( قبل از اين به او اشاره شد ) . اسفار او را نزد سالار امير شميران طرم ( طارم ) فرستاد كه او را بفرماندارى دعوت كند . اين سالار پدر كسى بود كه بعد از آن امير آذربايجان و بلاد ديگر گرديد . چون مرداويج نزد سالار رفت هر دو از بد رفتارى و خشونت اسفار و مصيبت مردم و فشار و بلاى او كه بر آنها نازل شده گفتگو كردند و هر دو متفق و متحد شدند كه با او جنگ كنند و او را براندازند .\r\nدر آن هنگام اسفار بقزوين رسيده و منتظر عودت مرداويج بود كه نتيجه\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nاقدام خود را بگويد . مرداويج از همان محل بسالاران و فرماندهان زير دست خود كه مورد اعتماد و وثوق بودند نوشت كه با سالار متحد شده و آنها موافقت و اجابت نمودند زيرا سپاه از بد رفتارى و سخت گيرى اسفار بستوه آمده بود .\r\nيكى از آنهايى كه موافقت كرده بودند مطرف بن محمد وزير اسفار بود .\r\nمرداويج و سالار رسيدند و باتفاق اسفار راه را گرفتند . اسفار بر توطئه آگاه شد و دانست كه اتباع او با مرداويج بيعت كرده‌اند احساس زوال را كرد . آن هم بعد از بدرفتارى او نسبت باهالى قزوين و نفرين آنها . ناگاه سپاه شوريد و اسفار جاى درنگ نديد ناگزير تن بگريز داد و با چند تن از غلامان خود به شهر رى پناه برد .\r\nدر آن شهر گنجى داشت خواست آن را ببرد ولى گنج‌دار كه نماينده او بود تسليم نشد و گفت : تو امير نيستى و بمال نيازى ندارى فقط پنج هزار دينار به او داد و او راه خراسان را گرفت و در پيرامون بيهق اقامت گزيد .\r\nاما مرداويج كه از قزوين به شهر رى بازگشت و بماكان بن كالى ( كاكى ) نامه نوشت كه او را يارى كند در آن زمان ماكان در طبرستان بود براى مساعدت مرداويج اسفار را دنبال كرد اسفار هم نسبت بمردم محل اقامت خود ستم كرده بود و چون دانست كه ماكان او را تعقيب مىكند سوى « بست » رخت بست و بعد بازگشت و كوبر را پيمود كه از راه رى بالموت برود كه در قلعه الموت خانواده و اموال او ذخيره بود در عرض راه بعضى از ياران او عقب مانده و خدعه كردند و نزد مرداويج رفتند و به او خبر بازگشت اسفار را دادند كه راه الموت را گرفته است . مرداويج همانساعت برخاست و تاخت كرد و بعضى از سالاران خود را پيش فرستاد . سالارى به او رسيد كه او ميخواست استراحت كند آن سالار به او سلام كرد و او را امير خطاب نمود و اسفار به او گفت : شايد خبر بازگشتم بشما رسيده و شما بدنبال من آمده‌ايد ؟\r\nآن سالار گفت : آرى چنين است . همراهان اسفار گريستند و اسفار آنها را ملامت كرد و گفت : شما به اين دل ( ضعيف ) ساهى شده‌ايد ؟ نميدانيد كه بزرگوارى و سالارى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nمقرون بمصيبت و بلاست . بعد با خنده از آن سالار پرسيد : فرماندهان و سالارانيكه مرا دچار و خوار كرده بودند در چه حالى هستند ؟ به او گفت : همه را مرداويج كشت او از آن خبر شاد شد و گفت : من دستورى ندارم كه به تو آزار برسانم او را سوار كرد و نزد مرداويج برد او هم اسفار را بگروهى از ياران خود سپرد او را به شهر رى ببرند و در آنجا باز دارند بعضى از ياران بمرداويج گفتند اتباع تو يار و سپاهى اسفار بودند و آنها در باطن با تو نيستند از او رخ تابيدند و به تو پيوستند و تو اغلب سالاران آنها را كشتى چگونه از شر آنها آسوده خواهى ماند شايد فردا باسفار رو ببرند و بر تو بشورند و ترا دستگير كنند ؟\r\nمرداويج بر اثر اين پند دستور قتل اسفار را داد و خود به شهر رى رفت .\r\nدرباره قتل اسفار خبر ديگرى هست كه گفته شده چون اسفار بقلعه الموت رسيد در دشت استراحت كرد تا بكوه بالا برود . اتفاقا مرداويج در آن ناحيه براى شكار رفته بود . در ضمن هم اخبار اسفار را تجسس ميكرد ديد در دشت در جنبشى هست . كسى فرستاد كه تحقيق كند ( آن شخص ) اسفار بن شيرويه را ديد كه با عده كم قصد قلعه را دارد كه گنج خود را بردارد و با مال تغيير احوال بدهد و سپاهى بوجود آرد و مرگ را بر مرداويج ببارد كه او را گرفت و يارانش را اسير كرد و همه را نزد مرداويج برد . مرداويج چون او را ديد پياده شده و سرش را بريد .\r\nكار مرداويج هم سامان گرفت و بر بلاد غالب گرديد و بقزوين بازگشت .\r\nنسبت بمردم قزوين بعد از قتل اسفار نيكى بسيار نمود و وعده افزايش احسان داد .\r\nگفته شد : اسفار به محل يك آسياى آبى پناه برد و سخت گرسنه بود از آسيابان نان خواست او نان و ماست پيش كشيد اسفار كه با يك غلام بود و ديگرى همراهش نبود نان خورد كه ناگاه مرداويج رسيد و به محل آسياب توجه كرد اثر اسب ديد از آسيابان پرسيد و او راز را آشكار كرد كه در درون محل دو سوار آرميده‌اند مرداويج داخل شد و اسفار را ديد و كشت . ( خبر نخستين اصح روايات است ) .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nبيان كشور دارى مرداويج\r\nچون اسفار گريخت مرداويج آغاز كشور دارى نمود پس از آن كه بر اسفار پيروز شد و او را كشت در ملك او مستقر و ثابت گرديد . از شهرى به شهر ديگر رفت و بر همه شهرها چيره شد . قزوين را گرفت و بمردم آن سرزمين وعده نيكى داد و مردم او را دوست داشتند . سوى رى رفت و شهر را گرفت و نيز همدان و كنگاور و دينور و يزدگرد و قم و كاشان و اصفهان و جرباذقان ( گلپايگان ) و شهرهاى ديگر را تملك كرد پس از آن نسبت بمردم اصفهان بدرفتارى كرد اموالشان را گرفت و ناموسشان را هتك كرد و سخت تكبر و مغرور شد . براى او يك اورنك زرين و يك تخت سيمين ساختند كه گاهى بر اين و زمانى بر آن مىنشست و چون او بر سرير قرار ميگرفت سپاهيان از دو طرف صف ميكشيدند و دورا دور او قرار ميگرفتند و كسى به او نميرسيد و نزديك نميشد مگر حاجب و دربان . همه را هم مرتب كرد و مردم از او سخت ترسيدند .\r\n\r\nبيان تسلط مرداويج بر طبرستان\r\nپيش از اين نوشته بوديم كه مرداويج با ماكان بن كالى ( كاكى ) ضد اسفار متحد شده بود . چون مرداويج نيرومند و مسلط شد و بر مال و منال او افزوده شد و سپاه او قوى و عظيم گرديد بتملك طبرستان و گرگان طمع كرد كه هر دو بلاد در دست ماكان بن كالى ( كاكى ) بود لشكرهاى خود را آراست و سوى طبرستان لشكر كشيد .\r\nماكان هم در قبال او پايدارى كرد ولى مرداويج غالب و پيروز شد و طبرستان را گشود « بلقسم » بن بانجين را در آن سرزمين امير نمود كه او سپهسالار سپاه مرداويج بود .\r\nدلير و نيك راى و خردمند هم بود .\r\nمرداويج سوى گرگان لشكر كشيد . در آن سامان از طرف ماكان اميرى بنام شيرزيل بن سالار حكومت ميكرد كه ابو على بن تركى او را يارى مىنمود ولى\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nهر دو از هجوم مرداويج گريختند و مرداويج مالك گرگان شد و سرخاب بن باوس - دائى فرزند « بلقسم » ( ابو القاسم ) بن بانجين را حاكم گرگان نمود و كار او را به همان « بلقسم » سپرد كه از طرف او حاكم آن ديار باشد .\r\nبنابر اين طبرستان و گرگان را به شخص « بلقسم » واگذار كرد و خود مرداويج باصفهان بازگشت آن هم با فتح و ظفر و غنيمت . ماكان بديلمان رفت و از ابو الفضل كه در آنجا قيام كرده بود يارى خواست . ابو الفضل او را گرامى داشت و باتفاق او بطبرستان لشكر كشيد .\r\n« بلقسم » بمقابله آنها مبادرت كرد و پس از جنگ ماكان گريخت و ابو الفضل بديلمان پناه برد . ماكان پس از گريز بنيشابور رفت و طاعت نصر سعيد ( سامانى ) را به گردن نهاد و از او استمداد نمود .\r\nامير نصر بيشتر سپاه خود را به يارى او فرستاد و در مساعدت و تقويت او سخت كوشيد و مبالغه كرد .\r\nماكان و ابو على ( از طرف سامانيان ) بطبرستان رسيدند و جنگ كردند و شكست خوردند و گريختند . ماكان و ابو على به شهر نيشابور رفتند . پس از آن ماكان بدامغان رفت كه آن شهر را تملك كند . « بلقسم » او را قصد كرد و مانع شد ماكان ناگزير راه خراسان را گرفت و ما بقيه اخبار او را شرح خواهيم داد .\r\n\r\nبيان حوادث\r\nدر آن سال آغاز كار و جاه و جلال ابو يزيد خارجى در مغرب بود ما وقايع او را در سنه سيصد و سى و چهار شرح خواهيم داد .\r\nدر سيستان يك مرد خارجى ( از طايفهء خوارج ) قيام و گروهى گرد خود جمع كرد و بفارس لشكر كشيد ميخواست آن ديار را تملك كند كه پيش از رسيدن به آن بلاد بدست اتباع خود كشته شد و پس از قتل او ( اتباعش ) پراكنده شدند .\r\nاحمد بن نصر قشورى از حاجبى و دربانى خليفه بر كنار شد اين كار بدست\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nياقوت كه امير جنگ فارس بود سپرده شد او هم فرزند خود ابو الفتح مظفر را بنيابت خويش حاجب و دربان نمود .\r\nدر آن سال دمستق با سپاهى عظيم از روميان بكشور ارمنستان رسيد و « خلاط » را محاصره و اهالى به صلح و تسليم تن دادند و او وارد شهر شد منبر را از مسجد جامع بيرون كشيد و بجاى آن صليب نهاد و بازگشت .\r\nدر شهر « بيدليس » نيز چنين كرد . اهالى « ارزن » از او بيمناك شدند ديگران نيز ترسيدند و متفرق گرديدند و بزرگان قوم راه بغداد را گرفتند و بخليفه پناه بردند و استغاثه نمودند به آنها پناه ندادند و يارى نكردند . در آن سال هفتصد تن رومى و ارمنى بمالت رسيدند . همراه خود تيشه و تبر داشتند ادعا كردند قصد كارگرى دارند بعد معلوم شد كه مليح ارمنى آنها را فرستاده كه در شهر باشند و اگر او كه رئيس راهها بود به شهر حمله كند آنها در را بگشايند يا رخنه ايجاد كنند چون اهالى مالت آن را دانستند همه را كشتند و هر چه همراه داشتند بردند .\r\nدر نيمه ماه ربيع الاول همان سال مونس مونسى بامارت موصل و نواحى آن منصوب شد .\r\nابو بكر بن داود سيستانى و ابو عوانه يعقوب بن اسحاق بن ابراهيم اسفراينى كه داراى مسند ( كتاب حديث ) مستخرج از صحيح مسلم بود و ابو بكر بن سرى نحوى معروف بابن سراج مؤلف كتاب اصول النحو وفات يافتند .\r\n\r\nسنه سيصد و هفده\r\n\r\nبيان خلع مقتدر\r\nدر آن سال مقتدر باللّه از خلافت خلع و برادرش القاهر باللّه محمد بن معتضد خليفه شد و با او بيعت كردند دو روز خليفه شد و بعد دوباره مقتدر بخلافت بازگشت .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nسبب اين بود كه در اخبار سنه قبل بدان اشاره شد كه مونس از خليفه بيمناك شد و در محل « شماسيه » ورود و اقامت نمود . نازوك ( نازك ) با عده خود كه شرطه ( پليس ) بودند به او ملحق شد . ابو الهيجاء بن حمدان با لشكر كوهستانى خود به او پيوست همچنين بنى بن نفيس كه مقتدر او را از حكومت دينور بر كنار كرده بود و مونس او را دوباره بحكومت آن محل برگردانيد و آن هنگام بود كه او بمونس گرويد .\r\nمقتدر هم در خانه هارون بن غريب و احمد بن كيغلغ عده از غلامان و حجريه ( سنگ اندازان - فلاخن داران ) و پيادگان و ديگران جمع و آماده كرد . چون روز بغروب نزديك شد اغلب آن عده متفرق و بمونس ملحق شدند و آن در تاريخ اول محرم بود . پس از آن مونس بمقتدر رفعه ( نامه ) نوشت كه سپاه از فزونى مخارج ( خليفه ) و اسراف و افراط گله مند است كه اموال را بنام حرم و خدم و حشم مىربايد و عايدات املاك را به خود اختصاص مىدهد و سپاهيان و سالاران و خواهان شركت در تدبير امور مملكت ميباشند و نيز اخراج خدم و حشم را درخواست مىكنند كه دست آنان در تصرف بامور كشور كوتاه شود و اموال و املاك را پس بدهند و نيز هارون بن غريب ( الخال - كه دائى ) باشد بايد از كاخ اخراج شود .\r\nمقتدر به او پاسخ داد كه حتى الامكان درخواست سپاهيان را اجابت مىنمايد و خود به آنچه ضرورت دارد و براى مخارج كافى باشد قناعت مىكند . او ( مقتدر ) بيعت سپاهيان را ياد آورى و تمايل آنها را درخواست كرد و نيز آنها را از عهد شكنى ترسانيد و هارون بن غريب را از كاخ بيرون و از بغداد اخراج كرد و مرزهاى شام و جزاير را به او سپرد و آن در نهم ماه محرم سال جارى بود .\r\nمقتدر با سپاهيان مكاتبه و مراسله كرد و احسان خود را ياد آورى نمود و از ايجاد فتنه نهى كرد چون مقتدر اجابت نمود مونس و ابن حمدان و نازك وارد بغداد شدند مردم هم شايع كردند كه مونس و همراهان او بر خلع مقتدر و نصب ديگرى تصميم گرفته‌اند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nروز دوازدهم محرم مونس و سپاهيان بسوى « شماسيه » رفتند و مدت يك ساعت با هم مشورت كردند و پس از آن بكاخ خليفه بازگشتند . همه هجوم بردند ، مظفر بن ياقوت و ساير دربانان و نگهبان و غلامان و فراشان و هر كه در كاخ بود گريختند .\r\nوزير ابو على بن مقله هم در آنجا بود كه گريخت و مونس و سپاهيان داخل كاخ خليفه شدند و مقتدر و مادرش و خاله‌اش و خواص و كنيزان و فرزندانش را از كاخ اخراج كردند و به خانه مونس بردند و در آنجا بازداشتند .\r\nهارون بن غريب كه در آن هنگام در « قطر بل » بود خبر واقعه را شنيد ببغداد بازگشت و پنهان شد .\r\nابن حمدان به خانه فرزند طاهر رفت و محمد بن معتضد را آورد و با او بيعت كردند و خليفه القاهر باللّه لقب دادند قاضى ابو عمر ( عمرو ) را نزد مقتدر حاضر كردند كه خلع او را گواهى بدهد مونس و ابن حمدان و نازوك و بنى بن نفيس هم همه حاضر بودند .\r\nمونس بمقتدر گفت : اى خواجه من براى من بسى ناگوار است كه ترا بدين حال ببينم و پيش از اين بيمناك بودم و مىترسيدم كه دچار چنين روزگارى بشوى و به تو نصيحت مىدادم و از چنين هنگامى بر حذر ميكردم كه تو هميشه راى و گفته خدام و زنان را قبول مىكردى و به كار مىبستى و بر پند من ترجيح ميدادى انگار من چنين روزى را پيش بينى كرده بودم با تمام اين احوال ما بنده و چاكر تو هستيم اين گفت و چند قطره اشك از ديده روان كرد مقتدر هم اشك او را بسرشك خود بدرقه كرد .\r\nجماعت ( حاضر ) بر خلع مقتدر گواهى دادند و گواهى نامه خلع را نزد قاضى ابو عمر گذاشتند قاضى گواهى نامه خلع را پنهان داشت و كسى را آگاه نكرد و چون مقتدر بخلافت بازگشت گواهى نامه خلع را به او داد و گفت هيچ كس بر آن آگاه نشده مقتدر بسيار خرسند شد و او را قاضى القضاة نمود چون قاهر را خليفه نمودند مونس على بن عيمى را از بازداشتگاه بيرون آورد\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nو ابن مقله را باز بوزارت منصوب كرد . نازك هم برياست شرطه ( پليس ) بدربانى و نگهبانى خليفه منصوب شد بسراسر مملكت هم نوشت .\r\nبابن حمدان علاوه بر راهدارى خراسان اين شهرها و محلات را واگذار كرد :\r\nحلوان و دينور و همدان و كنگور و كرمان و شاهان ( شايد كرمانشاهان باشد زيرا كرمان دور بود و تناسبى با آن شهرها نداشت و كرمانشان يك جمله است كه ناسخ آن را با واو فاصله داد ) و راذنات و خانيجار و نهاوند و صيمره و شيروان ( غير از شيروان معروف ) و ماسبذان و بلاد ديگر . كاخ خلافت را هم غارت كردند .\r\nبنى بن نفيس بمقبره مادر مقتدر ( مقبره كه براى او ساخته و آماده شده ) رفت و آن را شكافت و ششصد هزار دينار از آنجا بيرون آورد و بكاخ خلافت برد .\r\nخلع مقتدر در نيمه محرم بود . بعد از آن غارت و تاراج پايان يافت و فتنه خاموش شد .\r\nچون نازوك دربانى و نگهبانى خليفه را بر عهده گرفت پيادگان « مصافيه » را دستور داد كه خيمه‌هاى خود را براندازند و از كاخ خليفه بيرون روند . اتباع خود را فرمان داد كه جاى آنها را بگيرند اين كار براى پيادگان ( مصافيه ) بسيار ناگوار بود . بدربانان هم دستور داد به هيچ كس راه ندهند كه وارد كاخ خليفه شود مگر كسى كه داراى رتبه باشد از اين حيث هم دربانان نگران و متزلزل شدند .\r\n\r\nبيان عودت مقتدر بخلافت\r\nروز دوشنبه هفدهم محرم مردم صبح زود سوى كاخ خلافت رفتند زيرا آن روز نخستين روز خروج موكب خليفه جديد بود . كنار رود و راههاى عبور و ميدانها و ساحل دجله پر از مردم شد . پيادگان « مصافيه » ( نگهبانان سابق خليفه كه بر كنار شده بودند ) هم با سلاح حاضر شدند و حقوق بيعت ( براى هر خليفه جديد انعام و اضافه حقوق يا مواجب چند ماه درخواست مىكردند ) را مطالبه كردند و مواجب يك سال را ميخواستند و همه نسبت بنازوك كينه و خشم داشتند . مونس\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمظفر در آن روز حاضر نشد فرياد پيادگان سخت بلند شد و نازوك ترسيد ميان آنها و اتباع خود فتنه واقع شود و جنگ رخ دهد . باتباع خود گفت مبادا جنگ كنيد و فتنه را برانگيزيد بر فرياد و شعار پيادگان افزوده شد و هجوم كردند كه به خانه شيعنى بروند اتباع نازك مانع نشوند كسانى كه در كنار رود با سلاح بودند هم رسيدند فرياد زدند و شعار دادند . قاهر فريادها را شنيد در آن هنگام وزير ابن مقله نزد او بود .\r\nهمچنين نازوك و ابن حمدان . قاهر بنازوك گفت : برو آنها را آرام كن و دلدارى به آنها بده . نازوك با حال مستى خارج شد كه شب قبل تا صبح باده نوشيده بود .\r\nچون پيادگان او را ديدند نزديك شدند كه حال خود را به او شكايت كنند و مواجب خود را بخواهند چون ديد كه آنها شمشيرها را آخته و سوى او هجوم مىكنند ترسيد و گريخت آنها هم گستاخ شده او را دنبال كردند او بدربندى رسيد كه خود او در آن را بسته بود و چون راه گريز نداشت به او رسيدند و او را كشتند و قبل از قتل او خادم او را كشته بودند كه نامش عجيب بود . آنگاه شعار دادند و فرياد كشيدند : اى مقتدر و اى منصور ( مقتدر پيروز است ) هر كه در كاخ بود گريخت . چه وزير و چه حاجب و دربان و چه ساير طبقات و كاخ تهى گشت .\r\nنازوك را هم بدار كشيدند . همچنين خادم او عجيب را كه هر دو را در محلى آويختند كه مردم كنار رود دجله آنها را ببينند .\r\nپس از آن پيادگان ( سپاهيان پياده ) سوى كاخ مونس رفتند در حالى كه شعار مىدادند و فرياد مىزدند كه مقتدر را برگردانيد . خدام هم شتاب كردند و در كاخ خليفه را بستند . آنها همه خادم و غلام‌پرورده و مملوك و ساخته مقتدر بودند .\r\nابو الهيجاء بن حمدان خواست از كاخ ( در بسته ) خارج شود قاهر ( خليفه تازه و ناكام ) دامنش را گرفت و گفت : من در پناه تو هستم . گفت : ( ابو الهيجاء ) به خدا قسم من ترا تسليم نخواهم كرد . آنگاه دست قاهر را گرفت و گفت : برخيز\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nبيرون رويم . من عشيره و اتباع خود را ميخواهم تا از تو دفاع كنند .\r\nچون هر دو خواستند بيرون روند ديدند تمام درها بسته شده . فائق وجه - القصه ( لقب و شهرتها و قصعه خوان است ) به آنها پيوست . قاهر از بالاى بام ( كاخ ) فزونى عده ( مخالفين ) را ديد . فرود آمد و باتفاق ابن حمدان و فائق آماده شد .\r\nابن حمدان بقاهر گفت : درنگ كن تا من بازگردم آنگاه خود سواد ( لباس سياه شعار بنى العباس ) را كند و يك جبه پشم از يك غلام گرفت و پوشيد ( تغير لباس و وضع ) سوى باب النوبى ( در نوبى منسوب بنوبه افريقا ) رفت در را بسته ديد مردم پشت در جمع شده بودند . سوى قاهر برگشت .\r\nوجه القصعه ( كه فائق باشد ) آنها را ترك كرد و غلامان و اتباع خود را خواند و فرمان قتل آن دو ( ابو الهيجاء و قاهر خليفه جديد ) را داد و گفت : بايد انتقام مقتدر را بكشيم كه اين دو به او چه كرده و بر سرش چه آورده‌اند . ده تن از چاكران با سلاح سوى آن دو تن رفتند . ابو الهيجاء هم شمشير خود را آخت و جبه پشمين را از تن كند و بر دست پيچيد و گرفت كه سپر باشد بر آنها حمله كرد و آنها گريختند آنها را دنبال كرد كه او را هدف تير كردند . او بازگشت و قاهر از او جدا شد .\r\nابو الهيجاء تا آخر باغ رفت و در خانه چوبى پنهان شد . چاكران هم او را تا آن خانه دنبال كردند . ابو الهيجاء بيرون آمد و بر آنها حمله كرد و آنها گريختند .\r\nو بعضى از سالاران سنگ انداز و غلامان سياه كه مسلح بودند به قصد ابو الهيجاء رفتند و او دليرانه بجنگ آنها شتاب كرد ولى او را هدف تير كردند تا افتاد آنگاه يكى از مهاجمين دست او را با شمشير بريد سپس سرش را بريد و برداشت و برد گروهى هم همراهش بودند .\r\nاما مونس كه چون صداى هياهو و عربده را شنيد از مردم پرسيد چه ميخواهيد ؟\r\nگفتند : مقتدر را ميخواهيم مقتدر را آزاد كرد كه برود ولى مقتدر ترسيد كه\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nحيله در كار باشد و قصد جان او را نمايند از رفتن خوددارى كرد تا آنكه او را برداشتند و بردند اوباش هم او را بر سر دوش كشيدند و بكاخ خلافت بردند و چون او در كاخ آرام گرفت و در قلعه تسعينى مستقر شد و نشست حال برادر خود القاهر را پرسيد همچنين ابن حمدان را به او گفتند هر دو زنده هستند او به خط خود نامه امان براى هر دو نوشت و بيك خادم داد كه با سرعت آن را برساند مبادا ابن حمدان دچار شود خادم هم امان نامه را برد در عرض راه ديد كه خادم ديگرى سرى را بريده مىآورد . چون مقتدر آن سر را ديد دانست كه ابو الهيجاء كشته شد گفت :\r\n إِنَّا لِلَّهِ وَ إِنَّا إِلَيْهِ راجِعُونَ  ما از آن خداوند هستيم و سوى او باز خواهيم گشت .\r\nپرسيد : قاتل او كيست چاكران گفتند : نمىدانيم . قتل او براى مقتدر بسيار ناگوار بود . او گفت : در اين روزگار كسى جز او به من دلدارى نمىداد و يارى نمىكرد و غم را از دل نمىزدود .\r\nپس از آن قاهر را احضار كرد و نزد خود نشاند و پيشانى او را بوسيد و گفت :\r\nاى برادر من مىدانم كه تو گناه ندارى و ترا به اين كار مجبور و وادار كرده‌اند اگر اگر به تو لقب « مقهور » مىدادند بهتر بود « تا قاهر » باشى . قاهر هم مىگريست و مىگفت . اى امير المؤمنين . جانم جانم ( جانم را نگهدار كه كشته نشوم ) خويشى را ( رحم ) كه ميان من و تست حفظ كن . مقتدر گفت : برسول اللّه سوگند ياد مىكنم كه نسبت به تو بدى نخواهد رسيد و هيچ كس نسبت به تو آزارى نخواهد رساند تا من زنده هستم . سر نازوك و سر ابو الهيجاء را بر فراز ( نيزه ) كشيدند و در شهر گردانيدند و فرياد زدند و ندا كردند كه اين است كيفر كسانى كه نسبت بمولاى خود تمرد كنند .\r\nاما بنى ( با تصغير ) ابن نفيس كه او نسبت بمقتدر سخت بدخواه و دشمن و كينه جو بود چون شنيد مقتدر بخلافت بازگشته سوار يك اسب رهوار شد و از بغداد بموصل گريخت و از آن جا با تغيير وضع و لباس بارمنستان رفت و از آنجا به شهر « قسطنطنيه » پناه برد و كيش مسيح را اختيار كرد و در آنجا زيست .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nابو السرايا نصر بن حمدان برادر ابو الهيجاء نيز گريخت و بموصل رفت .\r\nفتنه هم خاموش شد . مقتدر ابو على بن مقله را احضار كرد و باز مقام وزارت را به او سپرد . به تمام ممالك هم خبر تجديد خلافت را نوشت . بسپاهيان هم اضافه حقوق داد . هر چه در خزانه بود كالا وزر و گوهر فروخت و اجازه داد املاك را هم بفروشند بحديكه قيمت آنها تنزل كرد تا بهاى آنها روزى سپاهيان را تامين كند و آنها را بارزانترين بها فروخت .\r\nگفته شد مونس مظفر در خلع مقتدر از خلافت تاثير نداشت و اكثر سالاران كه تصميم گرفته بودند او را بمتابعت خود مجبور كردند و راى آنها بر او غلبه كرد زيرا مىدانست كه اگر در تصميم بر خلع مخالفت كند راى او فايده نخواهد داشت و براى بقاى مقتدر سودمند نيست او با آنها موافقت كرد تا مقتدر در امان باشد و گفته شد كه او در تحريك غلامان دستى داشت كه سالاران آنان را بر مساعدت مقتدر واداشته بود و آنها بدستور او توانستند مقتدر را بازگردانند و بدين سبب مقتدر بمونس امان داد و به او آسيبى نرسانيد . دليل ديگر اين است كه چون مقتدر را خواستند بكاخ خلافت برگردانند و او پناهنده مونس بود چون بكاخ رسيد و ازدحام و هيجان و اختلاف دو دسته را ديد ترسيد و به خانه مونس بازگشت و اگر او بمونس اعتماد نداشت هرگز باز نميگشت و گر نه نزد قاهر ( برادرش ) ميرفت و از او امان ميخواست پس مونس با آن گروه كه بر خلع مقتدر تصميم گرفته بودند موافق نبود و گر نه هنگامى كه مقتدر نزد مونس بازگشت مونس او را مىكشت و كار را خاتمه ميداد .\r\nاما قاهر كه مقتدر او را نزد مادر خود بازداشت و مادر مقتدر نسبت به او بسيار نيكى كرد و او را گرامى داشت و بر مخارج او افزود و كنيزان زيبا براى او خريد تا تمتع كند و كنيزان ديگر به خدمت او گماشت . و در خدمت و آسايش او منتهاى كوشش را به كار برد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nبيان لشكر كشى قرمطيان سوى مكه و كار آنها نسبت بحجاج و ربودن حجر اسود\r\nدر آن سال منصور ديلمى امير الحاج شد و حجاج را از بغداد تا مكه بسلامت برد و در راه به آنها آسيبى نرسيد ولى ابو طاهر در روز ترويه ( از مراسم حج ) به آنها رسيد و داخل مكه شد و اتباع او اموال حجاج را ربودند و آنها را كشتند و در خود مسجد الحرام خون بىگناهان را ريختند و در خود كعبه مرتكب قتل و غارت شدند و حجر اسود ( سنگ سياه مقدس ) را بردند و به محل خود هجر ( نزديك بصره و بحرين ) فرستادند .\r\nامير مكه كه در آن هنگام ابن محلب بود باتفاق اشراف و اعيان نزد ابو طاهر رفتند و از او خواهش كردند كه اموال آنها را بدهد او شفاعت آنها را نپذيرفت و آنها با او جنگ كردند و او تمام آنها را كشت . پس از آن دستور داد در كعبه را بكنند كه كندند و بردند . مردى را بالاى بام فرستاد كه ناودان را بركند ( زرين بود ) و بيارد آن مرد از بام افتاد و مرد .\r\nپس از آن قتل و غارت كشتگان بدون غسل و كفن و بدون نماز همه را در چاه زمزم انداخت . كسوت كعبه را هم پاره كرد و هر يك تكه را جامه‌اى براى هر يك از ياران نمود .\r\nخانه‌هاى اهل مكه را غارت كرد و چون خبر غارت و قتل و هتك حرمت بمهدى ابو محمد عبيد اللّه علوى در افريقا رسيد به او نفرين كرد و نامه نوشت كه سر تا پا لعن و دشنام و ملامت كرد و در ضمن نوشت تو براى ما و شيعيان ما ننگ و لعن و بدنامى ببار آوردى و حقا بايد ديگران ما را كافر و ملحد بدانند زيرا عمل تو نسبت بحجاج و اهل مكه چنين و چنان بوده و بايد مال مردم و كسوت كعبه و دارائى اهل مكه و حجاج را پس بدهى و حجر اسود را بازگردانى چون اين نامه به او رسيد حجر اسود\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nرا بازگرداند و هر چه توانست از اموال مردم را پس داد و پاسخ داد : مردم كسوت كعبه را ما بين خود تقسيم كردند و اموال اهل مكه را ربودند و من قادر بر اعاده آن نميباشم ما اين قسمت را در آينده شرح خواهيم كرد .\r\n\r\nبيان قيام ابو زكريا و برادران او در خراسان\r\nدر آن سال ابو زكريا يحيى و ابو صالح منصور و ابو اسحاق ابراهيم فرزندان احمد بن اسماعيل سامانى بر برادر خود احمد در خراسان قيام و عصيان نمودند .\r\nگفته شد آن قيام و خروج در سنه سيصد و هيجده بوده و بايد همين تاريخ صحيح باشد .\r\n( نه سال جارى ) .\r\nسبب آن قيام اين بود كه برادرشان نصر آنها را در قهندز ( كهندژ يا دز ) بازداشت كرده بود كه قهندز در بخارا بود . كسانى را هم براى بازداشت آنان مامور كرده بود كه آنها از دست مأموران رهائى يافتند . علت رهائى آنان اين بود كه مردى معروف بخباز اصفهانى نامش ابو بكر هميشه نام نصر سعيد بن احمد را كه مىشنيد ميگفت : او بسبب من مبتلا بيك روز سخت و رنج بسيار و بلاى بزرگ خواهد شد هر كه گفته او را مىشنيد مىخنديد ( زيرا او را حقير مىدانستند ) .\r\nروزى سعيد ( نصر ) از بخارا خارج شد و راه نيشابور را گرفت ابو العباس كوسج ( كوسه ) را جانشين خود نمود . روزى كه برادران ( بازداشت شده ) بزندان فرستاده مىشدند . ( ابو بكر باتفاق گروهى از سپاهيان بنجات آنان كوشيد و آنها را از محبس خارج و آزاد گردانيد او نزديك شدن آزادى برادران به آنها خبر داد كه بعضى از سپاهيان با او موافقت كرده و آنها را آزاد خواهد كرد . )\r\nشرح واقف چنين است :\r\nچون سعيد ( نصر ) از بخارا دور شد ابو بكر و سپاهيان موافق او دم در قهندز جمع شدند . عادت اين بود كه در كهندژ در روزهاى آدينه باز نميشد مگر هنگام عصر . چون روز پنجشنبه رسيد ابو بكر خود داخل قلعه شد و در آنجا ماند تا روز جمعه\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nكه بسپاهيان موافق و عده داده بود . چون روز جمعه رسيد ابو بكر از درون زندان دربان را تطميع كرد و پنج دينار ( زر ) داد و خود را يك مرد با تقوى و پرهيزگار نمود و گفت قصد نماز دارم و ميترسم اگر در اينجا بمانم وقت نماز ( در مسجد ) بگذرد اجازه بده كه شخصا خارج شوم .\r\nزندان‌بان در زندان را باز كرد كه فقط ابو بكر خباز براى نماز خارج شود .\r\nابو بكر خباز بانگ زد و سپاهيان موافق او هجوم بردند و دربان را گرفتند و داخل زندان شدند و يحيى و منصور و ابراهيم را از زندان بيرون آوردند آنها فرزندان احمد بن اسماعيل ( سامانى ) بودند در آن زندان گروهى ديلمى هم بازداشت شده بودند .\r\nهمچنين علويان و جمعى از عياران شهر كه همه آزاد و متفق شدند باضافه سپاهيانى كه بدستور ابو بكر خباز آنها را آزاد كردند . شروين بن جيلى ( گيلانى ) با سپاهيان خود و چند تن از سالاران با عده خود به آنها پيوستند و آنها داراى قدرت و شوكت و عظمت شدند اول گنج سعيد نصر را غارت كردند و بعد كاخها و خانه‌هاى او را تاراج نمودند .\r\nيحيى بن احمد ابو بكر خباز را مقرب و مقدم نمود و سالارى سپاه را به او سپرد .\r\nدر آن هنگام سعيد ( نصر ) در نيشابور بود . ابو بكر محمد بن مظفر سپهسالار كل خراسان در گرگان بود و چون يحيى قيام نمود و خبر قيام او بنصر رسيد از نيشابور سوى بخارا شتاب كرد . محمد بن مظفر هم با ماكان بن كالى ( كاكى ) مكاتبه كرد و با او پيوند دامادى بست و ايالت نيشابور را به او سپرد و به او دستور داد كه آن شهر را حمايت و حفظ كند . ماكان هم سوى نيشابور رخت كشيد و مستقر گرديد .\r\nيحيى ابو بكر خباز را بدفاع از نهر وادار كرد سعيد رسيد و او را اسير كرد و از نهر گذشت . خباز را بسيار شكنجه و آزار داد و بعد او را در تنورى كه خود\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاو در آن نان مىپخت انداخت و گداخت . يحيى هم از آنجا سوى سمرقند رفت از آنجا هم گذشت و بنواحى « صنعان » رفت كه در آنجا ابو على بن ابى بكر محمد - بن مظفر بود . باز از آنجا گذشت و راه ترمذ را گرفت و از آنجا سوى بلخ عبور كرد در آنجا قراتكين بود با هم راه مرو را گرفتند و چون ابو بكر محمد مظفر بنيشابور رسيد يحيى باب مكاتبه را با او مفتوح كرد و محمد بميل نسبت به او تظاهر نمود به او هم وعده داد كه بوى خواهد گرويد .\r\nمحمد مذكور از نيشابور رفت و ماكان بن كالى ( كاكى ) را جانشين خود نمود به او گفت : من قصد مرو دارم ولى در عرض راه منحرف شد و « پوشنج » را قصد كرد و از آنجا بهرات رفت و با شتاب شهر را گرفت از هرات سوى « صنعانيان » شتاب كرد آن هم از طريق « غرشتان » يحيى آگاه شد براى دفع او لشكرى فرستاد محمد آن لشكر را منهزم كرد و باز از راه « غرشتان » لشكر كشى خود را ادامه داد در آنجا از فرزند خود ابو على كه در « صنعانيان » بود مدد خواست و او براى پدرش لشكرى فرستاد .\r\nمحمد بن مظفر سوى بلخ لشكر كشيد كه در آنجا منصور قراتكين بود با هم سخت جنگ كردند و منصور شكست خورده سوى « جوزجان » منهزم شد .\r\nمحمد از سوى « صنعانيان » رفت و با فرزندش ملاقات كرد . بسعيد ( نصر ) نامه نوشت و خبر لشكر كشى و وقايع خود را داد . او ( نصر سعيد ) بسيار خرسند شد و ايالت بلخ را به او ( محمد بن مظفر ) واگذار كرد همچنين « طخارستان » و او را نزد خود خواند او هم آن ايالت را به فرزند خود ابو على واگذار و او را سوى آن ديار روانه كرد .\r\nمحمد بسعيد ( نصر ) ملحق شد و هر دو در بلخ به يكديگر رسيدند . نصر در محلى از توابع بلخ بود كه بتعقيب يحيى مىكوشيد و يحيى در هرات بود . يحيى هم راه نيشابور را گرفت كه در آنجا ماكان بن كالى ( كاكى ) بود . او شهر را محاصره كرد و نتوانست كارى پيش ببرد .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمحمد بن الياس همراه يحيى بود كه بما كان پناه برد و تسليم شد و همچنين دو برادر يحيى منصور و ابراهيم بطاعت برادر ديگر خود كه نصر سعيد باشد كمر بستند و تسليم شدند .\r\nچون سعيد ( نصر ) بهرات نزديك شد كه در آنجا يحيى اقامت داشت همچنين قراتكين هر دو راه بلخ را گرفتند و بدان شهر رسيدند .\r\nقراتكين براى نجات خود حيله به كار برد و يحيى را سوى بخارا روانه كرد .\r\nو خود در بلخ ماند تا نصر بلخ را در نظر گيرد و او آسوده شود . سعيد ( نصر ) هم متوجه بخارا گرديد و چون از نهر عبور كرد يحيى از بخارا گريخت و بسمرقند پناه برد سپس از سمرقند هم گريخت و در آن جنبش و گريز قراتكين او را يارى نكرد . يحيى ناگزير نيشابور را قصد كرد كه در آنجا محمد بن الياس بود . او نيرومند و پايدار و بلند پايه شده بود باتفاق او ( محمد بن الياس و يحيى متفقا ) خطبه بنام يحيى خواندند و هر دو نيشابور را ترك كرده و در گرگان اقامت نموده بودند .\r\nسعيد ( نصر ) هم يحيى را دنبال مىكرد و او را دمى آسوده نمىگذاشت .\r\nچون خبر لشكر كشى سعيد را شنيدند كه بنيشابور مىآيد لشكر آنها پراكنده شد و خود هر يكى يك راه را گرفتند . ابن الياس كرمان را قصد كرد و در آنجا اقامت گزيد . قراتكين باتفاق يحيى رخت سوى بست و رخج كشيد نصر بن احمد بنيشابور رسيد و آن در سنه سيصد و بيست و شش بود .\r\nنصر بقراتكين پيغام داد كه بايالت بلخ منصوب شدى و به يحيى هم امان داد كه و يحيى نزد او رفت و فتنه خاموش شد و شور و شر پايان يافت كه در آن مدت دوام داشت نصر هم با برادر خود ابو صالح منصور آزادانه زيست كردند و هر جا كه خواستند رفتند ولى برادر ديگر آنها ابراهيم از نزد سعيد ( نصر ) گريخت و ببغداد پناه برد . از آنجا هم بموصل رفت كه بخواست خداوند شرح حال او را بيان\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nخواهيم كرد .\r\nاما قراتكين كه در بست رخت از اين جهان بست و نعش او را به محل « اسبيجاب » بردند و به خاك سپردند و مزار و رباط او در آنجا معروف است كه گويند « رباط قراتكين » او در مدت عمر خود مالك ده و مزرعه نبود . او گفت : سپاهى بايد با تمام دارائى خود همراه باشد تا تعلق خاطرى به چيزى كه ثابت و مستقر باشد نداشته باشد . ( سبكبار و بىنياز ) .\r\n\r\nبيان حوادث\r\nدر نيمه محرم آن سال ميان خواربار فروشان و بزازان و اهالى « مربعه » فتنه برخاست كه خواربار فروشان در اول روز پيروز شدند و در آخر روز كه صنف كفش دوز به آنها پيوستند و اهالى « مربعه » و بزازان ظفر يافتند و خواربار فروشان گريختند و بازارهاى خواربار سوخت و فتنه دوام يافت و بالا گرفت . اوباش هم گستاخ و دلير شدند . كهنه كهنه‌چين‌ها و كفش دوزها با هم متحد شدند و با خواربار فروشان سخت نبرد كردند و جنگ كردند و پيروز شدند . كفش دوزان و متابعين آنها تن بفرار دادند و بازار آنها طعمه آتش شد و سوخت .\r\nامير موصل كه حسن بن عبد اللّه بن حمدان بود و بعد لقب ناصر الدوله يافت سوار شد و ميان متحاربين درآمد كه مردم را آرام كند ولى آنها آرام نشدند و دست از نبرد نكشيدند .\r\nپس از آن گروهى از علماء و روحانيين آنها را آشتى دادند و صلح مستقر گرديد .\r\nدر آن سال يك فتنه بس عظيم در بغداد واقع شد . سبب آن اين بود كه پيروان ابو بكر مروزى حنبلى با ساير عامه ( اصطلاح براى اهل سنت است كه آنها را در قبال ديگران عامه گويند و خود حنبلىها هم اهل سنت هستند ولى در اينجا براى طبقات ضد آنها به كار رفته است ) و بسيارى از سپاهيان در برابر هم قرار گرفتند . علت\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nستيز و نبرد اين بود كه تفسير اين آيه به نظر حنبلىها چنين است « عسى ان يبعثك ربك مقاما محمودا » يعنى شايد خداى تو به تو نشيمن ستوده روا دارد .\r\nحنبلى در تفسير آن مىگويد : مقصود اين است كه خداوند مىنشيند و پيغمبر را نزد خود بر عرش ( اورنك ) مىنشاند . ديگران مىگويند : مقصود شفاعت است ( حنبلىها بتجسم قائل هستند به اين معنى خداوند داراى جسم است . و ديگران جسم را انكار ميكنند ) به اين سبب فتنه ميان طرفين واقع شد و عدهء بسيارى از آنها كشته شدند .\r\nدر آن سال مرزهاى دريائى و جزائر زبون و سست گرديد . مردم قادر بر دفع روميان نبودند در « ملطيه » ( مالت ) و « ميافارقين » و « آمد » ! و « ارزن » و جاهاى ديگر مردم تصميم گرفتند كه بطاعت پادشاه روم تن دهند .\r\nزيرا خليفه مقتدر باللّه از حمايت و يارى آنها عاجز شده بود . ببغداد هم پيغام دادند كه به آنها اجازه تسليم داده شود و نيز ياد آورى كردند كه خود قادر بر دفاع و پايدارى نميباشند يا آنكه سپاهى براى يارى آنها فرستاده شود ولى فايده نبخشيد . نمايندگان آنها بازگشتند .\r\nدر آن سال قاضى ابو عمر محمد بن يوسف بن اسحاق بن حماد بن زيد قاضى القضاة شد .\r\nدو فرزند رائق هم برياست شرطه ( شهربانى ) منصوب شدند كه قبل از آنها نازوك رئيس شرطه بغداد بود .\r\nاحمد بن منيع درگذشت . او در سنه دويست و چهارده متولد شده بود .\r\nمقتدر باللّه ناصر و الدوله حسن بن ابى الهيجاء بن حمدان را بامارت موصل و هر چه در دست داشت مانند قردى و بازندى ( پازندى ) و املاك و مزارع پدر تثبيت كرد ( يكى از ملوك الطوائف بشمار مىآمد و دولت بنى حمدان را تأسيس كرد همچنين سيف الدوله در حلب كه شرح حال او خواهد آمد و آن دو سلطنت شيعه را داشتند )\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nتحرير الصغير اداره امور موصل را بر عهده گرفت و در آنجا وفات يافت كه كارهاى موصل تماما بناصر الدوله واگذار شد . ناصر الدوله حسن بن عبد اللّه بن حمدان ( ذكر او مكرر شده كنيه عبد اللّه ابو الهيجاء بود كه در فتنه مقتدر كشته شد ) است و آغاز امارت او از سال سيصد و هيجده بود ( كه يك نحو سلطنت محسوب شد ) .\r\nدر آن سال حجاج عراق از طريق شام عازم مكه شدند زيرا قرمطيان راه مكه را قطع كرده بودند كاروان عراق كه از طريق موصل و شام عازم كعبه بود در اول ماه رمضان بموصل رسيد و بعد راه شام را پيمود در آن كاروان ابن عبدوس جهشيارى حامل كسوه كعبه بود و او از ياران مقرب وزير بشمار ميآمد .\r\nدر ماه شعبان سال جارى يك مرد خارجى بنام ابن مطر قيام و « نصيبين » را قصد كرد ناصر الدوله ابن حمدان بدنبال او شتاب نمود و پس از جنگ او را اسير كرد .\r\nباز يك خارجى ديگرى بنام محمد بن صالح معروف ببوازيجى قيام كرد و ابو السرايا نصر بن حمدان بجنگ او كمر بست و او را اسير كرد .\r\nدر همان سال مفلح ساجى با « دمستق » ( سردار روم ) جنگ كرد و دمستق تن بگريز داد مفلح هم او را دنبال كرد و داخل بلاد روم شد .\r\nدر آخر ماه ذى القعده يك اختر عظيم فرود آمد روشنائى آن نيز بسيار عظيم بود .\r\nيك تند باد بسيار سخت وزيد و شن سرخ را با خود فرود آورد كه دو جانب بغداد را گرفت و خانه‌ها و كويها پر از شن بسيار سرخ گرديد . آن شن شبيه شن راه مكه است .\r\nابو بكر احمد بن حسن بن فرج بن سقير نحوى درگذشت . او بطريقه نحو كوفيان دانا و آشنا بود .\r\n\r\nسنه سيصد و هيجده\r\nدر ماه محرم همين سال بود كه پيادگان « مصافيه » از بغداد اخراج و دچار\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nهلاك شدند . پيادگان مذكور بعد از كشتن مقتدر سخت مغرور و نيرومند شدند .\r\nسبب اين بود كه چون آنها مقتدر را دوباره بخلاف بازگردانيدند خود پسند و گردن فراز و فاعل ما يشاء شدند و چيزهائى مىگفتند يا ميخواستند كه هيچ خليفه قادر بر انجام آنها نمىباشد . يكى از گفته‌هاى آنها اين بود : « من اعان ظالما سلطه اللّه عليه » يعنى - هر كه ستمگرى را يارى كند خداوند همان ستمگر را بر يارى كننده چيره خواهد كرد . ( يعنى ما مقتدر ظالم را يارى كرديم و او بر ما مسلط شده ) اين گفته معروف است و آنها به اين استشهاد كردند ) و نيز چنين ميگفتند :\r\nهر كه خر را بالا بام ميبرد ميتواند آن را فرود آرد ( مقصود مقتدر ) . اگر مقتدر با ما بدلخواه خود ما رفتار نكند ما با او جنگ خواهيم كرد كه مستوجب جنگ و ستيز است . از اين قبيل گفته‌ها و سرزنشها . شورش و اصرار آنها بمطالبه افزايش مواجب از حد گذشت . آنها فرزندان و افراد خانوادهء خود را داخل دفتر نظامى كردند و ياران و آشنايان خود را هم اضافه نمودند بحديكه مخارج ماهيانه آنها بالغ بر صد و سى هزار و دينار گرديد . روزى بر حسب اتفاق سواران براى مطالبه مواجب خود شوريدند به آنها گفته شد كه خزانه تهى شده زيرا هر چه در آن بود صرف پيادگان « مصافيه » شد سواران بر آن پيادگان حمله كردند و جنگ واقع شد . عدهء از سواران كشته شدند . مقتدر كشتن آنها را بهانه كرد بمحمد بن ياقوت كه رئيس شرطه ( پليس - شهربانى ) بود فرمان داد كه آنها را طرد و اخراج كند محمد سوار شد ( با عده ) و ندا داد كه پيادگان « مصافيه » بايد اخراج شوند و بغداد را ترك گويند . پس از ندا و اعلان گروهى از آنها گرفتار شدند كه ريش آنها را تراشيد و سخت تازيانه زد . سياهان ( غلامان سياه ) براى پيادگان تعصب كردند و به يارى آنان كمر بستند . محمد باز سوار شد و سنگ اندازان را ( فلاخن داران ) همراه خود برد و سياهان را سركوبيد و خانه‌هايشان را آتش زد عده بسيار از فرزندان و زنان سوختند آنها ناگزير گريختند و بواسط پناه بردند .\r\nدر آنجا عده بسيارى از آنها گرد آمدند و بر شهر واسط غلبه كردند و تسلط كامل\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nيافتند و حاكم را كه از طرف خليفه بود طرد نمودند مونس لشكر كشيد و آنها را زار كشت .\r\n\r\nبيان عزل ناصر الدوله ابن حمدان و نصب دو عم او سعيد و نصر بامارت موصل\r\nدر ماه ربيع الاول همان سال ناصر الدوله حسن بن عبد اللّه بن حمدان از امارت موصل بر كنار و امارت آن ديار به دو عم او سعيد و نصر دو فرزند حمدان واگذار شد . ناصر الدوله بامارت « ديار ربيعه » و « نصيبين » و « سنجار » و « خابور » و « راس العين » و از ديار بكر « ميافارقين » و « ارزن » منصوب شد . ماليات آن بلاد را با مبلغ معين تعهد كرد و به محل امارت خود رهسپار شد و سعيد هم در ربيع الاخر بموصل رسيد .\r\n\r\nبيان عزل ابن مقله از وزارت و نصب سليمان بن حسن به آن مقام\r\nابو على بن مقله از وزارت خليفه بر كنار شد . سبب عزل او اين بود كه خليفه نسبت بمونس بدگمان شده بود ولى ناگزير بنيكى و محبت تظاهر ميكرد . مونس به محل « اوانا » و « عكبرا » رفت . ابن مقله هم سوار شد و بكاخ خليفه مقتدر رفت .\r\nناگاه خليفه دستور بازداشت او را داد و آن در آخر ماه جمادى الاولى بود .\r\nميان محمد بن ياقوت و ابن مقله دشمنى بود محمد ( رئيس شهربانى ) شبانه خانه او را آتش زد . مقتدر خواست حسين بن قاسم بن عبد اللّه را بمقام وزارت منصوب كند ناگاه مونس بازگشت و على بن عيسى را نزد مقتدر فرستاد كه ابن مقله را آزاد كند و بمقام وزارت برگرداند . مقتدر نپذيرفت و خواست ابن مقله را بكشد كه ( مونس ) مانع شد .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمونس درخواست كرد كه حسين را بوزارت انتخاب كند ولى مقتدر ( بر رغم او ) سليمان بن حسن را وزير نمود و آن در تاريخ جمادى الاولى بود .\r\nمقتدر دستور داد كه على بن عيسى در ديوان و كليه كارهاى وزارت ناظر باشد و بدون اطلاع او سليمان كارى انجام ندهد . ابو على بن مقله را هم مصادره كردند و دويست هزار دينار پرداخت مدت وزارت او دو سال و چهار ماه و سه روز بود .\r\n\r\nبيان گرفتارى فرزندان بريدى\r\nفرزندان بريدى كه ابو عبد اللّه و ابو يوسف و ابو الحسين باشند خراج اهواز را تعهد و ضمانت كرده بودند چنان كه خبر آن گذشت . و چون ابن مقله از وزارت افتاد مقتدر به خط خود باحمد بن نصر قشورى حاجب نوشت كه آن سه برادر را بازداشت كند و در خانه خود او محبوس شوند .\r\nروزى هياهو و غوغا برپا شد احمد علت آن شور و ضجه را پرسيد ابو عبد اللّه گفت : ما آزاد شده‌ايم و اين نامه وزير است نوشته رها شوند و به كارهاى خود باز گردند . احمد گفت خليفه به من نوشته تا نامه به خط من به تو نرسد تو آزاد مكن و اين نامه مجعول است . و بعد معلوم شد كه آن نامه را جعل كرده بودند .\r\nپس از آن مقتدر آنها را ببغداد احضار و مصادره كرد و مبلغ چهار هزار دينار از آنها مطالبه نمود . مقتدر خود تصور نمىكرد كه چنين مبلغى از آنها دريافت مىشود ولى آن مبلغ را تكليف كرد و حاضر شده بود مقدار كمترى از آنها دريافت كند ولى آنها همه مبلغ درخواست شده را بدون چون چرا پرداختند تا آزاد شوند و به محل كار خود بازگردند .\r\n\r\nبيان قيام و خروج صالح و اغر\r\nدر ماه جمادى الاولى همين سال مردى خارجى ( منتسب بخوارج فرقه\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nمعروف ) از بجيله ( قبيله ) از اهل « بوازيج » ( محل ) بنام صالح بن محمود قيام و خروج نمود و راه بيابان را گرفت گروهى از بنى مالك گرد او تجمع نمودند سوى « سنجار » ( شهرى در كردستان عراق ) عده كشيد و از مردم آن شهر باج و خراج گرفت . در عرض راه با چند قافله مقابله كرد و ده يك باج و خراج گرفت ( كه به نظر او حق مشروع است ) . در شهر سنجار خطبه خواند و ايمان به خداوند را دستور داد و درباره امر خداوند و ايمان سخن درازى كرد سپس گفت :\r\nما شيخين ( ابو بكر و عمر ) تولى ( پيروى ) ميكنيم و از خبيثين دو پليد ( عثمان و على ) تبرى مىجوئيم . ما معتقد بمسح بر كفش ( اهل سنت در وضو مسح مىكنند دست ميكشند ) نمىباشيم .\r\nسپس از آنجا به محل « شجاجيه » كه در سرزمين موصل است رفت . از اهالى آن سرزمين ده يك مطالبه كرد و مدت چند روز اقامت گزيد و سوى حديثه عدهء خود را كشيد كه زير شهر موصل باشد در آنجا از مسلمين زكات و از مسيحيان جزيه ( گزيت . باج بقاء بدين خود ) مطالبه كرد و جنگ ميان او و مسلمين رخ داد و آنها مانع ورود او گرديدند . او شش عراده از آنها را آتش زد و بجانب غربى عبور كرد .\r\nاهالى حديثه ( شهر جديد ) فرزند او را اسير كردند كه نامش محمد است او را امير موصل كه نصر بن حمدان بن حمدون بود گرفت و بموصل برد .\r\nپس از آن صالح سوى « سن » عده كشيد و اهالى محل با او صلح كردند و مقدارى مال نقد دادند سپس راه « بوازيج » را گرفت و از آنجا سوى « تل‌خوسا » كه يك قريه از توابع موصل نزديك « زاب » اعلى بود رفت . با اهالى موصل در باره فرزندش ( كه اسير شده بود ) مكاتبه و مراسله نمود و آنها را تهديد كرد كه اگر او را آزاد نكنند چنين خواهد كرد و چنان .\r\nاز آنجا راه « سلاميه » را گرفت . نصر بن حمدان بتعقيب او شتاب كرد و در تاريخ پنجم شعبان صالح سوى « بوازيج » بازگشت . نصر باز بدنبال او شتاب\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nكرد و به او رسيد و جنگى بسيار سخت رخ داد كه از مردان صالح عدهء صد مرد كشته شدند . از اتباع نصر هم گروهى بقتل رسيدند و بالاخره صالح با دو فرزندش اسير شدند و آنها را وارد موصل كردند و از آنجا به شهر بغداد فرستاده شدند كه آنها را برسوائى وارد كردند .\r\nدر ماه شعبان سال جارى يك خارجى ديگر بنام اغر قيام و خروج كرد .\r\nاو اغر بن مطر تغلبى است و ادعا مىكرد از نسل عتاب بن كلثوم برادر عمرو بن كلثوم تغلبى است ( شاعر مشهور جاهليت كه قصيده او معروف است ) او در محل « رأس العين » قيام و خروج كرد و « كفرتوثى » را قصد نمود . عده دو هزار مرد گرد خود جمع كرد . داخل شهر « كفرتوثى » شد و آن را غارت نمود و عده‌اى را هم كشت سپس راه « نصيبين » را گرفت و نزديك آن محل لشكر زد . والى محل با گروهى از سپاهيان و مردم آن سامان بجنگ او مبادرت كردند . نبرد خونين رخ داد و شارى ( مقصود خارجى و شارى خريدار كه نفس خود را در راه خدا خريدارى كرده آيه « و من يشرى نفسه » ) پيروز شد و صد تن از آنها را كشت و هزار اسير گرفت كه آنها را فروخت و اهالى « نصيبين » با او صلح كردند و چهار صد هزار درم دادند . خبر قيام و پيروزى او بناصر الدوله بن حمدان رسيد كه امير آن سامان و « ديار ربيعه » بود . لشكرى بجنگ او فرستاد . بر او پيروز شدند و او را اسير كردند .\r\nناصر الدوله او را ببغداد فرستاد .\r\n\r\nبيان مخالفت جعفر بن ابى جعفر و بازگشتن او\r\nجعفر بن ابى جعفر بن ابى داود در « ختل » از طرف سامانيان امير بود . حالاتى از او نمايان شد كه تصور تمرد و عصيان از آن مىرفت . با ابو على محمد مظفر ( از طرف سامانيان ) مكاتبه شد كه او را قصد كند . محمد هم لشكر كشيد و با او نبرد كرد و پيروز شد و او را اسير نمود و سوى بخارا فرستاد .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاين واقعه قبل از قيام و مخالفت ابو ذكريا يحيى رخ داد . چون به شهر بخارا رسيد بزندان سپرده شد چون ابو ذكريا قيام كرد او را آزاد نمود و همراه خود برد . او از يحيى اجازه بازگشت بختل را خواست و به او اجازه داد و بختل ( محل امارت خود ) رفت و در آنجا سپاهى گرد آورد كه بيحيى وعده داده بود آن سپاه را براى يارى او جمع خواهد كرد ولى چون رسيد گردن بطاعت نصر سعيد نهاد و كارش سامان گرفت و آن در سنه سيصد و هيجده بود .\r\n« ختل » با خاء نقطه دار و بعد از آن تا با دو نقطه بالا كه تا با تشديد و خاء بضم باشد .\r\n\r\nبيان حوادث\r\nدر آن سال سواران شوريدند و تهديد كردند كه تمرد و عصيان خواهند كرد . مقتدر سالاران آنها را نزد خود احضار كرد و وعده نيكى داد و گفت : در ماه آينده مواجب و جيره آنها داده خواهد شد .\r\nدر آن سال مقتدر به فرزند خود « هارون » خلعت داد . هارون ( با خلعت ) سوار شد و وزير و سپاه با او همراه بودند . ايالت فارس و كرمان و سيستان و مكران را به او واگذار كرد . و نيز فرزند ديگرش ابو العباس را خلعت پوشانيد و ايالت مغرب و مصر و شام را به او واگذار كرد مونس مظفر هم پيشكار و جانشين او در آن ديار شد .\r\nدر آن سال دو فرزند رائق از رياست شرطه ( پليس - شهربانى ) بر كنار شدند . مقام آن دو بمحمد ابو بكر بن ياقوت واگذار شد .\r\nدر آن سال ميان اهالى « باب الروم » و « باب الشرقى » در شهر « نصيبين » فتنه واقع شد .\r\nجنگ ميان آنها رخ داد و اعراب و جمعى از عوام به دو طرف پيوستند :\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nگروهى كشته شدند و خانه‌ها را آتش گرفت و اموال غارت شد و مردم دچار بلاى عظيم شدند . يك كاروان بزرگ كه قاصد شام بود در آنجا منزل گرفته بود كه آن را تماما تاراج كردند .\r\nدر آن سال يحيى بن محمد بن صاعد بغدادى درگذشت سن او نود سال بود او از فضلاى محدثين محسوب شد .\r\nقاضى ابو جعفر احمد بن اسحاق بن بهلوى نبوخى فقيه حنفى كه دانشمند و عالم بادب و علم نحو كوفى بود وفات يافت شعر نغز از او مانده است .\r\n\r\nسنه سيصد و نوزده\r\n\r\nبيان تجديد بدبينى و بيم ميان مقتدر و مونس\r\nدر آن سال ميان مونس مظفر و مقتدر باللّه ( خليفه ) بدخواهى و بد بينى و بيم از يك ديگر تجديد شد . سبب اين بود كه محمد بن ياقوت نسبت بسليمان وزير بدبين و بحسين بن قاسم متمايل و نيك خواه بود . مونس هم بسليمان مايل و خوشبين بود زيرا او با على بن عيسى همراه و همكار و متحد بود . كار محمد بن ياقوت بالا گرفت . علاوه بر رياست شرطه ( شهربانى ) امور احتساب به او واگذار شد . براى مونس بسيار ناگوار آمد از مقتدر خواهش كرد كه محمد بن ياقوت را از كار احتساب بر كنار كند و به او گفت : اين كار بقضات و پيشوايان و روحانيين و اشخاص عادل اختصاص دارد و روا نباشد به ديگران واگذار شود .\r\nمقتدر به او پاسخ منفى داد . مونس هم ياران خود را گرد خويش جمع كرد چون او بچنين كار و تجمع و استعداد مبادرت كرد ياقوت و فرزندش هم رجال و ياران خود را در كاخ خلافت جمع كرد همچنين در خانه فرزند خود محمد بن ياقوت .\r\nبمونس گفته شد آنها از اين تجمع قصد دستگيرى ترا دارند و ميخواهند شبانه بر خانه تو هجوم ببرند اتباع مونس كوشيدند كه بر نگرانى و بيم او بيفزايند و او را وادار كردند كه به محل « باب الشماسيه » برود و در آنجا لشكر بزند .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمونس از مقتدر خواست كه ياقوت را كه حاجب خليفه بود از آن سمت اخراج و فرزندش را از رياست شرطه بر كنار كند و هر دو از دربار طرد و بجاى ديگر تبعيد شوند .\r\nمقتدر هر دو را بمدائن فرستاد ولى ياقوت را امير و والى فارس و كرمان و فرزندش محمد را حاكم اصفهان و فرزند ديگرش ابو بكر بن ياقوت را امير سيستان نمود . دو فرزند رائق محمد و ابراهيم بجاى ياقوت و فرزندش برياست شهربانى و دربانى و حراست خليفه منصوب شدند . ياقوت مدتى در شيراز ماند .\r\nعلى بن خلف بن طياب ضامن و متعهد خراج آن ديار بود چون ياقوت رسيد هر دو با هم متحد شدند و تصميم گرفتند كه ماليات را بمقتدر ندهند و حمل خراج را قطع و موقوف نمايند تا آنكه على بن بويه ديلمى بديار فارس رسيد و آن در سنه سيصد و بيست و دو بود . ( آغاز تاريخ ديلميان و تسلط آنها بر ممالك خلافت اسلامى كه بسيار مفصل و مهم مىباشد ) .\r\n\r\nبيان بازداشت وزير سليمان و وزارت ابو القاسم كلواذى\r\nدر آن سال مقتدر وزير خود سليمان بن حسن را بازداشت كرد . سبب اين بود كه سليمان نتوانست ماليات را جمع كند و سخت دچار عسرت و تنگدستى شد و مطالبات و مخارج دربار و وظايف فزون گشت و چند رقعه از داوطلبان مقام وزارت براى خليفه رسيد و تعهد شد كه فلان مبلغ پرداخته خواهد شد ( وزارت در معرض داد و ستد بود كه هر كه بيشتر رشوه ميداد رستگار ميشد ) . كه هم مبلغ تعهد شده پرداخت و هم مطالبات و حقوق سپاه وظايف ديگر داده شود . مقتدر دستور داد او ( سليمان ) را بازداشت كنند و او را در كاخ خود توقيف نمودند . مقتدر اصرار داشت كه حسين بن قاسم بمقام وزارت منصوب شود ولى مونس مخالفت كرد و خواست كه ابو القاسم كلواذى وزير شود مقتدر ناگزير او را وزير نمود و آن در تاريخ بيست و هفتم سال جارى بود . مدت وزارت سليمان يك سال و دو ماه بود .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nوزارت او بىاثر بود زيرا على بن عيسى ديوان و ساير امور دولت را اداره مىكرد .\r\nديوان عدالت و رسيدگى بامور شاكيان هم به عهده على بن عيسى بود . ديوان سواد ( اطراف ) عراق هم به عهده ديگرى بود و بنابر اين كارها از دست وزير خارج شده بود . تنها كارى كه او ميكرد حقوق و مستمرى و عايدات وظيفه را از وظيفه داران به نصف قيمت ميخريد همچنين مواجب فقهاء و خانواده‌ها و امثال آنها را بنيمى از مبلغ مقرر و معينى مىخريد .\r\nابو بكر بن قرابة بمفلح خادم پيوسته ( با او بستگى داشت ) از او خواهش كرد كه وى را نزد خليفه مقتدر ببرد او را نزد خليفه برد و وى گفت : من به كارهاى وزارت و ديوان و طرق وصول باج و خراج آشنا هستم . مقتدر او را به آن كارها گماشت و او كوشيد مبالغ متعهد شد و وجه ضمان را از عمال و كاركنان دولت دريافت كند . او بفشار متوسل شد و خلافت را رسوا و ديوان را مفتضح كرد و كار مردم از جريان متوقف شد و حال همه پريشان گرديد . زيرا وزراء و امراء ولايات چنين كارى را روا نمىكردند و همواره بمردم ارفاق و مدارا مىنمودند . دين و ايمان همچنين كارى را روا نمىداشت كه در كارهاى خصوصى و احوال شخصى مداخله شود و بر اسرار مردم آگاه شوند اگر وزراء چنين كارى كنند مردم پريشان و بى پناه مىشوند و كسى نمىماند كه به او متوسل گردند و يارى و حمايت بخواهند يا حاجت آنها را روا بدارد . من خود ( مؤلف ) در زمان خود چنين وضعى را ديده‌ام كه عموم مردم خاصه و عامه كه عدد آنها بشمار نمىآيد دچار چنين وضع ناگوارى شده‌اند و صلاح و مصلحت از دست رفته است .\r\n\r\nبيان جنگ ميان هارون و مرداويج\r\nپيش از اين نوشته بوديم كه اسفار كشته شده و مرداويج بر رأس كار قرار گرفته و مالك بلاد جيل ( گيلان ) و رى و شهرستان‌هاى ديگر شده بود . ديلميان هر جا كه بودند به او رو آوردند و پيوستند زيرا او مرد سخى و دلسوز بود سپاه او عظيم و\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nلشكرهاى او فزون گرديد و مخارج سپاه رو بافزايش نهاد كه آنچه خود داشت براى اداره آن كافى نبود ناگزير عمال خود را به اطراف پراكنده كرد كه براى او باج و خراج گرد آوردند . يكى از اشخاصى را كه فرستاده بود خواهر زاده خود بود كه بهمدان روانه شد . سپاه بزرگى همراه داشت .\r\nابو عبد اللّه بن خلف با سپاه خليفه امير همدان بود جنگ ميان آن دو رخ داد . اهالى همدان هم سپاه خليفه را يارى كردند و بر سپاه ديلمى پيروز شدند و خواهر زاده مرداويج را كشتند مرداويج از شهر رى سوى همدان لشكر كشيد چون اتباع خليفه خبر لشكر كشى او را شنيدند گريختند . او بهمدان رسيد و در باب - الاسد ( دروازه شهر كه مجسمه شير تاكنون در آن محل افتاده است ) لشكر زد . اهالى دروازه‌ها را بستند و سنگر گرفتند او با آنها نبرد كرد و پيروز شد وعده بسيارى را كشت و آتش زد و اسير و برده گرفت سپس از كشتن خوددارى كرد و امان داد مقتدر هارون بن غريب الخال را با لشكرهاى بسيار بجنگ مرداويج فرستاد و در پيرامون همدان جنگ رخ داد . نبردى سخت واقع شد و هارون و سپاه خليفه تن بفرار دادند . مرداويج بلاد جبل و ما وراء همدان را گرفت ( كرمانشاهان و لرستان و كردستان و پشت كوه ) تمام آن نواحى را گشود و مالك گرديد . يكى از بزرگترين سالاران خود را كه ابن علان قزوينى بود به محل « دينور » ! فرستاد و او آن شهر را گشود و مردم را قتل عام نمود و بسيارى از خلق را كشت و سپاه او بحلوان ( حدود عراق عرب ) رسيد غارت كرد و غنيمت برد و كودكان و زنان را اسير كرد و بازگشت .\r\n\r\nبيان كارهاى لشكرى و مخالفت او\r\nلشكرى ديلمى يكى از سران سپاه اسفار بود كه بخليفه پناه برد . چون هارون بن غريب از مرداويج منهزم شد او با هارون بكرمانشاهان رفت . هارون در آن شهر ماند و از مقتدر مدد خواست تا دوباره بجنگ مرداويج بپردازد . هارون لشكرى را سوى نهاوند فرستاد كه مالى را كه در آنجا داشت بيارد . چون هارون\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nبنهاوند رسيد ديد كه اهالى آن شهر همه ثروت‌مند هستند طمع كرد و از آنها سه هزار هزار ( مليون ) نقد بمصادره ( زور ) گرفت . در مدت يك هفته لشكرى براى خود ايجاد و از آنجا راه اصفهان را گرفت و نسبت بهارون تمرد كرد و از او جدا شد خود و عدهء كه تجهيز كرده بود در تاريخ جمادى الثانية باصفهان رسيدند والى آن ديار احمد بن كيغلغ بود و آن قبل از تسلط مرداويج بر اصفهان بود احمد بمقابله او لشكرى كشيد و نبرد كرد و با وضع شرم آورى شكست خورد و گريخت با سختى با عده سى سوار بيكى از آباديهاى اصفهان پناه برد . لشكرى وارد اصفهان شد وعده خود را در كاروانسراها و خانه‌ها سكنى داد ولى خود لشكر بدرون شهر داخل نشد . لشكرى سوار شد و گرداگرد شهر جولان داد ناگاه عده‌اى را ديد كه احمد و يارانش بودند . پرسيد كه آن گروه كه باشند ؟ به او گفته شد اتباع احمد هستند .\r\nاو آنها را قصد كرد و چون نزديك شد دانست كه احمد ميان آنهاست بر آنها حمله كرد وعده او كم بود احمد خود دليرى كرد و بر لشكرى تاخت و او را كشت او را با شمشير زد . شمشير كلاه خود و سر لشكرى را شكافت و مغز او را دو نيم كرد .\r\nدر آن زمان سن احمد بن كيغلغ بيش از هفتاد سال بود چون لشكرى كشته شد اتباع او گريختند و شهر اصفهان را تهى كردند . فرار آنها چنان با شتاب و پريشانى رخ داد كه بار و بنه و هر چه ربوده بودند بجا گذاشتند احمد هم با پيروزى داخل شهر اصفهان شد . اين واقعه قبل از فتح و تسلط مرداويج بود .\r\nاين يكى از جنگها و كشورگشائىهاى عجيب و لذت بخش بود ولى پاداش كيغلغ ( با آن دليرى ) اين بود كه خليفه او را عزل و مظفر بن ياقوت را بايالت اصفهان منصوب نمود . ( كه باعث زوال قدرت خليفه گرديد چنان كه خواهد آمد ) ( افسوس كه مترجم مجال شرح و بيان و تفسير و توسعه نقلى اخبار ايران را ندارد و گر نه بيشتر مقصود ما از ترجمه اين كتاب بيان تاريخ عظيم ايران است خصوصا در اين مدت زمان از قيام ابو مسلم فريدنى اصفهانى مشهور بخراسانى تا صفاريان و سامانيان و ديلميان كه آغاز كار آنان اين است كه مختصرا و فهرست وار\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nمطالعه مىكنيد و از جهانگيرى اسفار تا تسلط و عظمت مرداويج و بعد از آن تاريخ بزرگ و مهم و مايهء افتخار آل بويه است كه در همين زمان اندك اندك آغاز مىشود و علت اين توضيح ضربت پير هفتاد ساله كه احمد بن كيغلغ باشد كه كار لشكرى را خاتمه داد و اين يكى از ضربتهاى عظيم تاريخ بشر است كه كلاه خود را بشكافد و سر را دو نيم و مغز را متلاشى كند و از اين شگفت آورتر قتل ماكان بن كاكى كه خواهد آمد كه با يك تير سر او از پشت و رو با كلاهخود دوخته شده و اين دو قتل بى مانند نسبت به دو مرد ديلمى از عجايب تاريخ است . افسوس كه توجهى بتاريخ ايران نشده و اين قبيل وقايع كه حاكى عظمت و افتخار اين سامان است كمتر دانسته مىشود و اگر ايرانيان بيشتر مىكوشيدند و اختلاف ميان آنان نمىبود هرگز دولت زبون عرب بر اين سامان مسلط نمىشد و تسلط خود را ادامه نمىداد و به سبب غرور و اقتدار ايرانيان اين اختلاف در اين سامان هميشه بوده كه بيگانه را بر آنها چيره نمود ) .\r\n\r\nبيان تسلط مرداويج بر اصفهان\r\nپس از آن مرداويج لشكرى سوى اصفهان فرستاد و آن لشكر را شهر گشود و كاخهاى عبد العزيز بن ابى دلف عجلى را براى اقامت مرداويج مرمت و تعمير و آماده نمودند .\r\nمرداويج با سپاهى بالغ بر چهل هزار گفته شده پنجاه هزار مرد جنگى باصفهان رفت و در همان كاخها منزل گرفت و لشكرى بخوزستان فرستاد كه آن را گشود و باج و خراج گرفت كه مال وصول شده را ميان اتباع خود تقسيم نمود و بسيارى از مال عايد شده را اندوخت بعد رسولى نزد مقتدر فرستاد و مبلغى بعنوان ماليات آن ديار بر عهده گرفت . مقتدر هم همدان و ماه كوفه ( خالصه تابع كوفه كه بنام فاتحين نخستين معروف شد و آنها اهل كوفه بودند ) را به او واگذار كرد كه سالى دويست هزار دينار بپردازد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nبيان عزل كلواذى از وزارت و نصب حسين بن قاسم\r\nدر آن سال كلواذى از مقام وزارت عزل و بجاى او حسين بن عبد اللّه بن سليمان بن وهب منصوب شد .\r\nسبب اين بود كه در بغداد مردى معروف بدانيالى بود كه نيرنگ باز و حيله گر و كاغذ ساز بود . كاغذها را كهنه مىكرد و خطى در آنها شبيه خط كهنه مىنوشت و در آنها اشارات و رموز و نام اشخاصى را ذكر مىكرد كه داراى منزلت و مقام و شان و عنوان خواهند شد و از آنها مبالغى انعام دريافت مىكرد .\r\nمجعولات او اين بود كه در يك رقعه نوشته بود : ميم ميم ميم . آن را نزد مفلح برد و به او گفت : مقصود از اين سه ميم اين است مفلح مولاى مقتدر « علامات و رموز و اشارت ديگرى هم ياد كرد كه دليل عظمت مفلح باشد مفلح هم به او انعام داد و او را توانگر كرد . و نيز رقعه ديگرى را كهنه كرد و رموز و علاماتى در آن يادداشت نمود كه حسين بن قاسم بمقام وزارت خواهد رسيد و او وزير هيجدهمين خليفهء عباسى خواهد بود كه كارها بدست او بسامان خواهد رسيد و امور كاملا منتظم خواهد شد و او دشمنان را خوار و نابود خواهد كرد و دنيا بدست وى آباد خواهد شد . تمام اين اشارات را در يك نامه بيان كرد و از حوادث گذشته و حوادثى كه واقع خواهد شد ياد برد و تمام آن پيشگوئىها را بدانيال ( پيغمبر يهود ) منتسب كرد و كاغذ را كهنه نمود و آن را نزد مفلح برد و براى او خواند . مفلح هم آن نامه ( مجعول ) را نزد مقتدر برد و خواند .\r\nمقتدر پرسيد چنين كسى را با اين صفت ( كه در اين نامه ذكر شده ) ميشناسى ؟\r\nمفلح گفت : من غير از حسين بن قاسم كسى را با اين نام و نشان يا اشاره و رمز و عنوان نمىشناسم .\r\nمقتدر گفت : راست گفتى : قلب من هم به او مايل مىباشد . اگر كسى از طرف او نزد تو نامه آورد آن نامه را مكتوم بدار و به كسى خبر مده مبادا كسى\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nبر آن آگاه شود .\r\nمفلح از نزد خليفه پيش دانيالى ( مرد محتال نيرنگ باز ) رفت و از او پرسيد آيا چنين كسى را با اين صفت و رمز و اشاره مىشناسى ؟ دانيالى گفت : هرگز چنين شخصى را نمىشناسم . گفت : اين نامه را از كجا بدست آوردى ؟ گفت :\r\nاز پدرم به من ارث رسيده كه اين نامه را از رموز و نامه‌هاى دانيال نبى عليه السلام است .\r\nاو هم همان پاسخ را بمقتدر رساند و مقتدر باور كرد به او ( دانيالى ) هم نيكى كرد و بمفلح دستور داد كه وزير موصوف را معين و مونس خادم را بانتخاب او راضى كند .\r\nاين بزرگترين سبب برگزيدن حسين بن قاسم براى وزارت خليفه بود .\r\nدانيالى ( آن مرد محتال ) بحسين بن قاسم آگاهى داد كه او چنين كارى كرده حسين هم بمفلح نامه نوشت و مفلح نامه او را بمقتدر داد مقتدر هم به او وعده داد و نيكى كرد و گفت : بايد مونس خادم را راضى كنى او هم كرد و رستگار شد با اينكه بسيارى از رجال با او دشمن و بدخواه بودند .\r\nاتفاقا كلوذانى دچار تنگدستى شده مبلغ هفتصد هزار دينار درخواست كرده بود كه بايد منشيان ديوان آن را فراهم كنند و آن كار را بمقتدر اطلاع داد و گفت : چاره نيست جز اينكه امير المؤمنين ( مقتدر ) آن را از مال خود بپردازد براى مقتدر بسيار ناگوار آمد بالعكس حسين چون دانست نامزد وزارت شده پيشنهاد كرد كه تمام مخارج را فراهم كند و از بيت المال ( و شخص خليفه ) پشيزى نگيرد و علاوه بر آن هزار هزار ( يك مليون ) دينار در بيت المال بسپارد و نامه او بكلوذانى نشان داده شد او كنار رفت و اجازه داد كه حسين بن قاسم جاى او را بگيرد . حسين نيز نزد يليق رفت و به او وعده مال داد كه او نزد مونس برود و موافقت او را جلب نمايد او هم هر چه خواست كرد .\r\nدر ماه رمضان كلوذانى از كار بر كنار و حسين عهده دار وزارت شد . دو شب مانده بود از پايان رمضان كه فرمان وزارت بنام او نوشته شد .\r\nمدت وزارت كلوذانى دو ماه و سه روز بود . فرزندان بريدى و ابن قرابه\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nنزد حسين مقرب و گرامى شدند . حسين در احراز مقام وزارت شرط كرد كه على بن عيسى در كار او مداخله نكند و شرط او قبول شد او هم على بن عيسى را از بغداد تبعيد كرد و در محل صافيه جا داد .\r\n\r\nبيان شدت اختلاف و بدبينى ميان مونس و مقتدر\r\nدر ماه ذى الحجه همان سال دوباره بدبينى و بيم از يك ديگر ميان مونس و مقتدر تجديد شد تا آنكه با كشتن مقتدر پايان رفت .\r\nسبب اين بود كه در چندين جا از اين كتاب بدان اشاره يا تصريح شد . و بالاخره مسلم شد كه حسين بن قاسم وزير با گروهى از سالاران ضد مونس متحد شده و براى او توطئه‌چيده‌اند .\r\nمونس از او رميد و حذر كرد و بدبين شد . حسين ( وزير ) هم شنيد كه مونس نسبت به او بدگمان شده و قصد دارد بر خانه وى هجوم و شبانه او را دستگير و بازداشت كند . ناگزير جابجا شد و فقط اول روز در مقام و مسند و زارت بدر خانه خود حاضر مىشد تا آنكه در كاخ خليفه مستقر گرديد .\r\nمونس از خليفه درخواست كرد كه حسين را عزل و مصادره كند مقتدر عزل او را قبول كرد ولى مصادره را انجام نداد و بحسين دستور داد كه در خانه خود بنشيند و خارج نشود ولى مونس متقاعد نشد در باطن حسين به حال وزارت ماند . حسين بمقتدر گفته بود كه مونس قصد دارد ابو العباس فرزند مقتدر را بربايد و همراه خود ببلاد شام ببرد و با او بيعت كند كه او الراضى باشد ( خليفه بعد ) مقتدر هم فرزند خود را بكاخ خواند و در آنجا نگهداشت و ابو العباس هم بر آن توطئه آگاه شد .\r\nچون بعد از آن بخلافت رسيد نسبت بحسين كارى كرد كه بعد شرح خواهيم داد .\r\nحسين بهارون ( بن غريب الخال ) كه در « دير عاقول » اقامت داشت و پس\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nاز گريختن از جنگ مرداويج بر آنجا پناه برده بود نامه نوشت كه ببغداد بيايد .\r\nبمحمد بن ياقوت كه در اهواز بود نوشت كه سوى بغداد شتاب كند .\r\nمونس بر حذر و احتياط خود افزود و دانست كه حسين قصد برانداختن و نابود كردن او را دارد كه ما بقيه اين اخبار را در حوادث سنه سيصد و بيست ياد خواهيم كرد .\r\n\r\nبيان جنگ بين مسلمين و روميان\r\nدر ماه ربيع الاول همان سال والى طرسوس كه « ثمال » باشد بلاد روم را براى جنگ و غزا قصد نمود و از رود گذشت كه ناگاه برف نازل شد شدت و كثرت آن به حدى بود كه تا سينه اسبها مىرسيد . عدهء بسيار از روميان را به آنها رسيدند و نبرد كردند و خداوند بمسلمين نصرت و ظفر داد . ششصد تن از روميان را كشتند و سه هزار اسير گرفتند و زر و سيم بسيار و ديبا و چيزهاى گرانبها را ربودند و بازگشتند در ماه رجب ثمال بطرسوس بازگشت . عده بسيارى از مسلمين هم سواره و پياده بييلاق روم داخل شدند و به شهر عموريه رسيدند كه در آنجا بسيارى از روميان گرد آمده بودند ولى چون شنيدند كه ثمال پيروز شده شهر را تهى كردند و رفتند مسلمين وارد شهر شدند و در آنجا كالا و طعام بسيار يافتند برداشتند و بردند و شهر را آتش زدند . بعد در كشور روم راه دراز درنورديدند و به شهر انقره رسيدند و امروز نام اين شهر « انگوريه » است ( زمان مؤلف ) و از آنجا بسلامت بازگشتند دچار واقعه ناگوار نشدند .\r\nقيمت اسرائى كه گرفته بودند بالغ بر صد و سى و شش هزار دينار گرديد آنها در آخر ماه رمضان به شهر طرسوس بازگشتند .\r\nدر آن سال ابن الديرانى و كسانى ديگر از ارمنيان كه در اطراف ارمنستان زيست مىكردند با روميان مكاتبه و مراسله كردند و آنها را تشويق و تشجيع نمودند كه از مسلمين انتقام بكشند و به آنها وعدهء يارى دادند .\r\nروميان با لشكرهاى عظيم بلاد اسلام را قصد كردند و شهر « بزكرى » و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n« خلاط » و پيرامون آنها را ويران نمودند و بسيارى از مسلمين را كشتند و اسير بى - شمار گرفتند . مفلح غلام يوسف بن ابى الساج آگاه شد كه در آن زمان والى آذربايجان بود با سپاهى عظيم وعده بسيار از داوطلبان و مجاهدين آنها را قصد كرد در ماه رمضان بارمنستان رسيد اول سوى بلاد ابن الديرانى و همراهان او كه سبب جنگ شده بودند لشكر كشيد . ساكنين آن ديار را كشت و اموال آنها را ربود .\r\nابن الديرانى بقلعه خود پناه برد . مردم در كشتن ارمنيان افراط و اسراف كردند وعده مقتولين به صد هزار تن رسيد . سپاه روم هم سوى سميساط رفت و شهر را محاصره كرد اهالى شهر بسعيد بن حمدان استغاثه و توسل نمودند مقتدر ابن حمدان را والى موصل و ديار ربيعه كرده بود و در تعويض آن ايالت شرط كرده بود كه او بجنگ و غزاى روم اقدام كند و ملطيه ( مالت ) را از روم پس بگيرد زيرا اهل آن جزيره ناتوان شده و ناگزير تسليم روميان گرديدند و كليدهاى شهر را بروميان دادند و روميان بر آنها تسلط و حكومت كردند . چون رسول اهالى « سميساط » نزد سعيد بن حمدان رسيد و از او يارى خواست او آماده و مجهز گرديد و روميان را قصد نمود و با شتاب لشكر كشيد . روميان نزديك بود شهر « سميساط » را بگشايند و چون لشكر سعيد رسيد آنها گريختند . او از آنجا سوى ملطيه ( مالت ) لشكر كشيد كه در آنجا روميان و مليح ارمنى بودند . بنى ( بتصغير ) بن نفيس يار مقتدر كه گريخته و بروميان پناه برد و مسيحى شده بود . همراه آنها بود . روميان كه جزيره را در دست داشتند ترسيدند مبادا از خارج سعيد با سپاه برسد و از داخل اهالى بجنگ آنها برخيزند كه خود دچار هلاك شوند ناگزير محاصره را ترك كردند سعيد وارد شهر شد اميرى براى حكومت آن بلاد برگزيد و بازگشت از آنجا بكشور روم هجوم برد آن در تاريخ شوال ( سال جارى ) بود . پيش از لشكر كشى دو گروه از سپاهيان خود را بطور پيش آهنگ فرستاد آن دو دسته پيش آهنگ قبل از ورود او پيش رفتند و و زدند و كشتند و بردند و راه را گشودند .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nبيان حوادث\r\nدر ماه شوال سال جارى يك سيل عظيم شهر تكريت را فرا گرفت شدت باران باعث شد كه سيل تمام صحراى پيرامون شهر را بگيرد در شهر چهار صد خانه و دكان ويران شد . آب در بازار چهارده وجب بالا رفت و بسيارى از مردم غرق شدند .\r\nمسلمين و مسيحيان ( كه نتوانستند تشخيص دهند ) با هم دفن شدند . كه هيچ كس شناخته نشد .\r\nدر آن سال تند بادى در موصل وزيد كه حامل خاك سرخ بود و بعد آن خاك سياه شد . مردم هم يك ديگر را نمىديدند و نمىشناختند . مردم گمان بردند روز قيامت رسيده بعد خداوند باران نازل كرد و خطر دفع گرديد .\r\nابو القاسم بن عبد اللّه بن احمد بن محمد بلخى در ماه شعبان وفات يافت او از علماء علم كلام معتزليهاى بغدادى بود .\r\n\r\nسنه سيصد و بيست\r\n\r\nبيان رفتن مونس بموصل\r\nدر ماه محرم سال جارى مونس مظفر در حال مخالفت و ستيز با مقتدر راه موصل را گرفت . سبب آن اين بود كه براى او مسلم شده كه وزير حسين بن قاسم هارون بن غريب و محمد بن ياقوت را احضار كرده ( كه در قبال مونس نيروى كارگر باشند ) و به همين جهت بيمناك و بدبين شد . علاوه بر آن ديد كه حسين ( وزير ) غلامان و پيادگان و سنگ اندازان را در دار الخلافه جمع و منظم كرده و بر مخارج آنها افزوده و نيز هارون بن غريب نزديك بغداد رسيده . مونس بر بدبينى و خشم خود افزود و يك نامه بخليفه مقتدر نوشت و بواسطه خادم خود « بشرى » فرستاد . وزير خواست بر مضمون آن نامه آگاه شود ولى « بشرى » از مطلع كردن وى خوددارى كرد و گفت : فقط امير المؤمنين بر آن آگاه خواهد شد . مقتدر بر آمدن او و حمل نامه آگاه شد به او پيغام داد كه آن\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nنامه را بايد تسليم وزير كنى كه او بر مضمون آن واقف و آگاه شود . « بشرى » گفت :\r\nهرگز . خواجه من به من امر كرده كه جز خليفه هيچ كس بر مضمون آن آگاه نشود .\r\nوزير به او دشنام داد و بخواجه او ( مونس ) ناسزا و دستور داد كه او را تازيانه بزنند و از او سيصد هزار دينار بعنوان مصادره ( زور ) مطالبه كرد و سندى به خط خود او گرفت و او را بازداشت كرد و دستور داد خانه او را غارت كنند .\r\nچون مونس بر آن جريان آگاه شد و دانست كه بر سر خادم چه آمده و انتظار آن را كشيد كه مقتدر به او دلدارى بدهد و جبران كند و اثرى نديد ناگزير راه موصل را گرفت . تمام سالاران او با او همراه بودند . حسين ( وزير ) بهم بسالاران و فرماندهان و سران سپاه كه با مونس همراه بودند نوشت كه بازگردند بعضى از آنها برگشتند .\r\nمونس با غلامان و ياران و گروهى از سپاهيان « ساجيه » كه عده آنان هشتصد تن بود بموصل رفت . وزير هم براى تملك و تصرف املاك مونس اقدام كرد . آن كار باعث شد بر تقرب و منزلت حسين « نزد مقتدر افزوده شود . به او لقب « عميد الدوله » داد .\r\nنام او را هم بر سكه درهم و دينار زد و او بر قدرت و نفوذ خود افزود و عزل و نصب نموده يكى از كسانى كه بمقام رسيدند ابو يوسف يعقوب بن محمد بريدى بود كه وزير ايالت بصره و پيرامون آن را به او سپرد و در قبال آن از او تعهد پرداخت مبلغى گرفت كه آن مبلغ هرگز در خود بصره كافى نبود تا چه رسد به دادن آن بدولت . ابو يوسف علاوه بر آن مبلغ تعهد كرد كه سى هزار دينار هم به شخص وزير بپردازد . فضل بن جعفر بن محمد بن فرات آگاه شد بر ابو يوسف ( بريدى ) اعتراض كرد كه اين كار غلط چيست و تو قادر بر پرداخت و انجام آن نخواهى بود . او تعهد كرد كه تمام مخارج ايالت بصره را بپردازد و ساليانه هشتاد هزار دينار بدولت بدهد . اين تعهد به گوش مقتدر رسيد پسنديد و استقبال كرد ( تعهد دوم بدون اطلاع وزير بود ) وزير دانست و ابو يوسف را تعقيب كرد او پنهان شد و نزد خليفه به كار شكنى وزير و بد نام كردن او كوشيد تا آنكه كار او را سست و متزلزل نمود .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nبيان عزل حسين وزير از مقام وزارت\r\nدر آن سال حسين بن قاسم از مقام وزارت بر كنار شد . بر مخارج افزوده شده بود و او استقراض كرده و موعد وامهاى پيشين هم رسيد كه او از پرداخت آنها عاجز شده بود هارون بن غريب بمقتدر گزارش داد و مقتدر خصيبى را بمعاونت وزير برگزيد خصيبى هم به كارهاى او رسيدگى كرديد كه او مقدارى از اموال را بعنوان مقتدر در دفاتر ثبت كرد و مقتدر آن مال را دريافت نكرده بود بلكه وزير براى تعديل حساب خود آن را جعل كرده بود خصيبى بمقتدر گزارش داد و مقتدر محاسبين و دفتر نويسان را احضار كرد و جعل آن صورت را دانست . همه خصيبى را در كشف جعل تصديق و تاييد كردند . با وزير هم روبرو شدند و اعتراف كردند مقتدر دستور داد او را بازدارند و آن در تاريخ ربيع الاخر بود . مدت وزارت او هفت ماه بود . مقتدر فضل بن جعفر را براى وزارت برگزيد و حسين وزير معزول را به او سپرد كه بكيفر رساند .\r\n\r\nبيان تسلط مونس بر موصل\r\nپيش از اين نوشته بوديم كه مونس راه موصل را گرفت . چون حسين وزير بر رفتن ( و تمرد ) او آگاه شد بسعيد و داود هر دو فرزند حمدان نوشت همچنين ناصر الدوله حسن بن عبد اللّه بن حمدان برادر زاده آن دو سالار كه با مونس نبرد و او را از ورود بدان ديار منع كنند . مونس در عرض راه برؤساء قبايل نوشت و آنها را تطميع كرد وعده خلعت داد و به آنها مىگفت : كه خليفه او را والى موصل و « ديار ربيعه » نموده . بنى حمدان هم بر جنگ مونس متحد شدند ولى داود مخالفت نمود زيرا مونس نسبت به او نيكى و همراهى كرده بود . او را پس از فقدان پدر مانند فرزند پرورانيد و به او احسان بسيار كرده بود . چون از نبرد و مخالفت مونس خوددارى كرد برادرانش كوشيدند كه او را موافق خود كنند و بالاخره موافق شد . آنها به او ياد -\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nآورى كردند كه حسين و ابو الهيجاء بن حمدان هر دو نسبت بمقتدر ( خليفه ) بد كرده بودند و اكنون بنى حمدان ميخواهند آن بدى را بنيكى تبديل و آن ننگ را بشويند چون با آنها متفق و متحد شد گفت : به خدا سوگند شما مرا وادار مىكنيد كه در قبال احسان ( مونس ) كفر آن نعمت كنم و من از اين ايمن نخواهم بود و بكيفر خواهم رسيد و يك تير بگردنم اصابت و مرا مجازات مىكند . چون جنگ واقع شد يك تير بگردنش اصابت كرد و او درگذشت . چون بمونس مىگفتند : داود ( بن حمدان ) قصد جنگ با ترا دارد او با تعجب تكذيب مىكرد و مىگفت : چگونه او با من نبرد كند و حال اينكه من او را در آغوش خود بزرگ كردم .\r\nچون مونس بموصل نزديك شد عده او هشتصد سوار بودند بنى حمدان هم با عده سى هزار جنگجو بدفع و نبرد او شتاب كردند چون جنگ رخ داد بنى حمدان و سپاه عظيم آنان گريختند و غير از داود كسى كشته نشد . لقب داود « مجفجف » بود كه يكى از شعراء در حق او گويد :\r\n لو كنت فى الف الف كلهم بطل * مثل « المجفجف » داود بن حمدان\r\nو تحتك الريح يجرى حيث تامرها * و فى يمينك سيف غير خوان\r\nلكنت اول فرار الى عدن * اذا تحرك سيف من خراسان \r\nيعنى : ( خطاب بيكى از امراء ) اگر تو با عده هزار هزار سپاهى ( يك مليون ) بودى كه همه آنها دلير و پهلوان و همه مانند مجفف داود بن حمدان باشند و تحت اراده و فرمان تو باشند بهر جا كه ميخواهى آن را سوق مىدهى و در دست شمشير كارگر كه هرگز در ضربت خيانت نمىكند داشته باشى نخستين كسى كه مىگريخت تو بودى اگر در قبال تو شمشيرى بدست يك مرد خراسانى آخته شود ( كنايه از دليرى خراسانيها ) داود دليرترين مردم بود . ( پس از فرار بنى حمدان مونس وارد موصل شد و اموال بنى حمدان و كاخ آنان را گرفت . بسيارى از سپاهيان بغداد و شام و مصر و مردم مختلف هم او را قصد كردند و به او ملحق شدند زيرا او به آنها نيكى كرده بود و آنها هم وفادارى و يارى نمودند . ناصر الدوله ابن حمدان\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nنزد او بازگشت و بمتابعت وى تن داد . او ( مونس ) نه ماه در موصل اقامت كرد و بعد تصميم گرفت كه سوى بغداد لشكر بكشد .\r\n\r\nبيان قتل مقتدر\r\nچون سپاهيان ( از هر طرف ) گرد مونس در موصل تجمع نمودند به او گفتند :\r\nبرويم سوى خليفه كه يا انصاف دهد و جيره و مواجب ما را بپردازد يا با او نبرد كنيم .\r\nمونس هم از موصل سرازير شد و آن در تاريخ شوال ( سال جارى ) . خبر لشكر كشى و آمدن او ببغداد رسيد . سپاهيان مقيم بغداد شوريدند و جيره و مواجب خود را مطالبه كردند . مقتدر مال بسيار به آنها داد ولى آنها خشنود نشدند و بيشتر طمع كردند مقتدر ابو العلاء و سعيد بن حمدان را با سپاهى عظيم اسواران به شهر سامرا فرستاد همچنين صافى بصرى را ( بدنبال آنها با عده سوار ) و بعد ابو بكر محمد بن ياقوت را با دو هزار سوار از غلامان و سنگ اندازان ( فلاخن دار ) به محل « معشوق » فرستاد . چون مونس به شهر « تكريت » رسيد عده پيش آهنگ فرستاد چون نزديك محل « معشوق » رسيدند لشكريان ابن ياقوت يگان يگان و گروه گروه گريختند و ببغداد پناه بردند . چون محمد بن ياقوت حال را بدان منوال ديد ناگزير به محل « عكبرا » پناه برد . مونس پيش رفت و ابن ياقوت عقب نشست و ببغداد بازگشت .\r\nمونس رسيد و در محل « باب الشماسيه » لشكر زد ابن ياقوت و سالاران ديگر با عده خود بمقابله او لشكر زدند مقتدر فرزند دائى خود هارون بن غريب الخال را وادار كرد كه بمقابله مونس شتاب كند و او خوددارى كرد و گفت من از سپاهيان خود بيمناكم زيرا عدهء از آنها سپاهى مونس بوده و عده ديگر از ميدان جنگ مرداويج گريخته‌اند و من مىترسم كه هر دو گروه مرا تسليم مونس كنند و خود بگريزند . مقتدر ناگزير وزير را نزد او فرستاد و او آن قدر اصرار كرد تا هارون را بر اسب نشاند . بمقتدر هم گفتند كه از مادر خود مال بگيرد و صرف و خرج سپاهيان كند تا سپاهيان خشنود شوند و آنانى كه با مونس هستند بطمع مال بازگردند\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nو مونس چون تنها بماند تن بگريز دهد . مقتدر گفت : من و مادرم هيچ نداريم .\r\nمقتدر تصميم گرفت كه بواسط برود و از همانجا با سپاهيان متفرقه مكاتبه و آنها را گرد خود جمع كند كه از بصره و اهواز و فارس و كرمان و بلاد ديگر سپاهى گرد آورد و بغداد را بمونس واگذار كند و ديگر بار با تجمع لشكرها بر سر او بتازد ولى ابن ياقوت او را از آن تصميم منصرف كرد . او را تشجيع و تقويت و تشويق كرد و گفت اگر تو در ميدان نبرد حاضر شوى و سپاهيان ترا مشاهده كنند همه سوى تو باز مىگردند . مقتدر با اكراه عقيده او را پذيرفت آنگاه علماء و فقهاء و درباريان و قارئين قرآن را همراه خود برد كه قرآن‌ها را در دست گرفته بودند و خود برد ( پوشاك پيغمبر ) را پوشيد مردم را گرد خود جمع نمود و بر يك تل بلند قرار گرفت ولى سالاران او به او پيغام دادند كه نزد آنها پيش برود و قدم بقدم با آنها همراهى كند .\r\nچون بر او اصرار كردند كه پيش برود ناچار چند گامى برداشت كه تمام ياران او گريختند و او را تنها گذاشتند و از همه بدتر سپاهى كه پايدارى كرده منتظر قدوم او بود چون او را نزديك ديد جا تهى كرد و پراكنده شد . او دستور داده بود كه هر كه يك سر بريده از دشمن بيارد پنج دينار جايزه بگيرد و هر كه اسير بيارد ده دينار جايزه دريافت خواهد كرد . چون اتباع او منهزم شدند على بن يليق كه از ياران مونس بود به او رسيدند پياده شد و زمين را بوسيد و به او گفت : كجا مىروى ؟ خداوند لعنت كند كسانى را كه ترا بحضور در ميدان نبرد وادار مىكردند . او خواست برگردد ناگاه گروهى از مغربيان و بربريان به او احاطه كردند على او را بدان حال گذاشت و بازگشت . آن گروه از هر طرف با او احاطه كردند و شمشيرها را به روى او كشيدند . فرياد زد واى بر شما من خليفه شما هستم . آنها گفتند اى مرد پست ما ترا شناختيم و دانستيم تو خليفه ابليس هستى . تو كسى هستى كه براى سر مقتول پنج دينار و براى اسير ده دينار جائزه معين كرده بودى . ( كه كشته و اسير از آنها و اتباع مونس باشند ) ناگاه يكى از آنها بر كتف او شمشير زد او بر زمين افتاد ديگران هم سرش را بريدند گفته شد على بن يليق بقتل او اشاره كرده بود . مقتدر فربه و\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nسنگين بود چون او را كشتند سرش را بر چوب برداشتند و تكبير كردند و نفرين بسيار بر او گفتند . تمام لباس او را حتى شلوار را ( سربال ) كندند و بردند كه عورت او مكشوف شد تا آنكه برزگرى از آنجا گذشت و عورت او را با گياه پوشانيد همان برزگر براى او چاله كند و او را به خاك سپرد و اثرى از او نماند .\r\nمونس در محل « راشديه » بود در جنگ حاضر نشد و نبرد را نديد چون سر مقتدر را نزد او بردند گريست و بر سر و روى خود زد و گفت : اى مردم مفسد تباهگر من بشما دستور قتل او را نداده بودم . او را كشته و كارش را پايان داديد به خدا سوگند ما همه كشته خواهيم شد كمترين چيزى كه گناه شما را آسان كند اين است كه بگوييد ما نشناخته او را كشتيم و در قتل او خطا و اشتباه كرديم .\r\nمونس به محل « شماسيه » پيش رفت و عدهء بكاخ خليفه فرستاد كه آن را از غارت مصون بدارند .\r\nعبد الواحد بن مقتدر و هارون بن غريب و محمد بن ياقوت و دو فرزند واثق ( خليفه اسبق ) سوى مدائن روانه شدند . آنچه مونس كرده بود سبب خوارى و زبونى خلافت گرديد . مردم نسبت بخلفاء گستاخ و جسور و بىباك شده و از هر طرف بر آنها شوريدند و هيبت و حرمت آنان زايل شد و كار خلافت كه بسيار ضعيف و ناچيز شده بود كه ما بعد آن را شرح خواهيم داد . مقتدر خود بسيارى از وظايف و كارهاى خلافت را اهمال كرده بود . زنان و غلامان را مسلط نمود و در مال اسراف ميكرد و بىجهت وزراء را عزل و نصب مينمود . ايالت و حكومت را به كسانى سپرد كه موجب طمع و تمرد مردم گرديدند . بالجمله اموالى را كه بيهوده خرج و صرف كرده بود بالغ بر هفتاد هزار ميليون دينار زر گرديد اين غير از مخارج لازمه خود و ياران بود .\r\nاگر روزگار خلافت او و برادرش مكتفى و پدر آنها معتضد با زمان خلافت ديگران مقايسه شود خواهيد ديد كه تفاوت بسيار بوده . مدت خلافت او ( مقتدر ) بيست و چهار سال و يازده ماه و شانزده روز بود . سى او سى و هشت سال و قريب دو ماه بود .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nبيان خلافت القاهر باللّه\r\nچون مقتدر كشته شد قتل او براى مونس ناگوار و حزن بار شد . گفت :\r\nما بايد فرزندش ابو العباس احمد را بخلافت بنشانيم زيرا او بدست من تربيت شده و او كودك است ولى دين دار و كريم و وفادار و راست گو است بهر چه وعده ميدهد وفا مىكند . اگر او بخلافت منصوب شود مادر بزرگش و غلامان اموال خود را در راه خلافت و استقرار او صرف خواهند كرد و در قتل مقتدر حتى دو بز بهم شاخ نخواهند زد ( اصطلاح و مثل معروف است كه « لم ينتطح عنوان » باشد و ما تحت اللفظ ترجمه كرديم كنايه از عدم اختلاف و جنگ و ستيز است ) . ابو ايوب اسحاق بن اسماعيلى نوبختى ( از خاندان نوبخت منجم زردشتى كه در مذهب تشيع بدعت ايجاد كرده بودند ) به او گفت : بعد از آن همه رنج و تعب از يك خليفه كه مادر و خاله و خادم و لله داشت و آنها او را اداره ميكردند آسوده شديم ميخواهى به آن وضع ناگوار باز گرديم . به خدا ما راضى نخواهيم شد مگر اينكه يك مرد كامل براى خلافت انتخاب كنى كه خود خويش و حتى ما را اداره كند . او آن قدر اصرار كرد تا مونس را از فكر خود منصرف نمود . ابو منصور محمد بن معتضد را نامزد كرد و او هم پذيرفت نوبختى كسى بود كه مرگ خود را باسم خويش از خاك جستجو ميكرد ( مثل است كالباحث عن حتفه بظلفه كه تحت اللفظ ترجمه شد ) زيرا قاهر ( همان كسى كه او پيشنهاد و نامزد كرد ) او را كشت چنان كه بعد خواهيم نوشت . « و عسى ان تحبو شيئا و هو شر لكم » آيه قرآن است . بسا چيزى را دوست بداريد كه براى شما بد باشد ( شر ) مونس دستور داد كه محمد بن معتضد را حاضر كنند در بيست و هشتم ماه شوال با او بيعت كردند و لقب القاهر باللّه دادند . مونس خلافت او را اكراه داشت و نميخواست با او بيعت كند هميشه ميگفت : من مىدانم كه او چه نيت بد و باطن شرپرور دارد ولى چاره نيست . چون با او بيعت كردند مونس او را درباره شخص خود سوگند داد .\r\nهمچنين براى حاجب ( بمنزله اژدان ) كه يليق باشد و براى على بن يليق قسم داد\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nو از او نامه امان براى آنان به خط خود گرفت خلافت برقرار شد و مردم بيعت كردند . او هم ابو على بن مقله را براى وزارت برگزيد كه در آن زمان در فارس بود او را احضار و بمقام وزارت منصوب نمود . على بن يليق را هم حاجب و دربان خود نمود .\r\nقاهر سرگرم تفتيش و پيدا كردن فرزندان و خاندان مقتدر و گرفتن اموال از مادرش گرديد كه در آن زمان آن مادر بيمار بود به مرض استسقاء مبتلا شد كه آغاز ناخوشى او بود . مرض او بسبب قتل فرزند شدت يافت و چون شنيد كه هنگام كشتن عورت او مكشوف ماند سخت پريشان شد و جزع كرد و از تناول طعام خوددارى نمود بحديكه نزديك بود هلاك شود ولى زنان به او پند دادند تا آنكه اندكى نان و نمك تناول نمود .\r\nقاهر او را نزد خود حاضر كرد و بازجوئى و بازپرسى نمود و او بداشتن سيم و زر متهم كرد ولى او به داشتن يا جامه‌هاى گرانبها و اندكى مال و مقدارى جواهر اعتراف كرد ولى قاهر او را تازيانه زد و از يك پا بسقف آويخت و جاهاى حساس و بدن وى را سخت نواخت و آزار داد . او سوگند ياد كرد كه غير از آن چيزى ندارد و گفت : اگر مال داشتم فرزند خود را بكشتن نميدادم . بداشتن چيزى غير از آنچه گفت اعتراف نكرد .\r\nقاهر تمام ياران مقتدر را مصادره كرد و مالشان را گرفت .\r\nقاهر مادر مقتدرا وادار كرد كه نزد قضات گواهى بدهد كه تمام موقوفات خود را از او وقف‌نامه را باطل كند يا بفروشد و بهاى آنها را بگيرد ولى او خوددارى كرد و گفت : من آنها را براى نيكى و يارى مستمندان وقف نموده‌ام و الغاء وقف نامه براى من روا نباشد ولى من وكالت مىدهم كه املاك خاصه مرا بفروشند قاهر هم قضات و شهود را احضار كرد و گفت : من وقف نامه او را الغا كرده‌ام و آنها شهادت دادند و او وكيلى براى فروش آنها معين نمود و فروخت و چيزهاى ديگر را هم كه ملك مادر مقتدر بود فروخت . اغلب آنها را سپاهيان براى استيفاى حقوق خود خريدند .\r\nقاهر خانه‌هائى را كه ادعا شده بود فرزندان مقتدر در آنها پنهان شده‌اند\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمحاصره و تفتيش كرد . او آن كار را ادامه داد تا آنكه ابو العباس راضى و هارون و على و عباس و ابراهيم و فضل را پيدا كردند و نزد قاهر بردند كه تمام آنها را مصادره كرده و مالشان را گرفت . آنها را بعلى بن يليق واگذار كرد كه او هم آنها را بمنشى خود سپرد كه حسن بن هارون باشد و او با آنها خوب رفتار كرد .\r\nابو على بن مقله هم در مقام وزارت مستقر گرديد و عزل و نصب نمود . گروهى از كارمندان و عمال و منشيان را بازداشت كرد از جمله فرزندان بريدى كه آنها را از كار بر كنار و مصادره هم نمود ( مال گرفت ) .\r\n\r\nبيان رسيدن و شمگير نزد مرداويج\r\nدر آن سال مرداويج ببرادر خود و شمگير كه در گيلان بود پيغام داد كه نزد او برود . رسولى كه نزد وشمگير رفته بود ابن جعد ناميده ميشد . او گويد :\r\nمرداويج مرا نزد برادرش و شمگير فرستاد و دستور داد كه ملاطفت بسيار با او كنم كه او را نزد برادرش مرداويج ببرم . چون بگيلان رسيدم و از حال او پرسيدم مرا نزد مردى بردند كه با جماعتى برزگر سرگرم برنجكارى بود . چون آن جماعت مرا ديدند در حالى كه پا برهنه و تن لخت بودند نزد من آمدند . آنها با شلوارهاى وصله دار با رنگهاى گوناگون و پاره و كهنه عورت خود را پوشانيده بودند چون وشمگير را ميان آنها ديدم و شناختم و بر او درود گفتم و تواضع بجا آوردم . من نامه برادرش را به او دادم و ممالك او را وصف نمودم و فزونى مال و نوال را گفتم .\r\nاو يك حركت زشت با دهان خود حواله برادر نمود و گفت : او سياه پوشيد و تن به خدمت سياهپوشان داد . يعنى خلفاء بنى العباس ( سياه شعار آنها بود و وشمگير مخالف آن عمل بود ) من بسيار كوشيدم و تطميع كردم تا او راضى شد كه همراه من نزد برادر برود . چون بقزوين رسيديم من سعى كردم كه او سياه بپوشد ( شعار گيرد ) و او خوددارى كرد و پس از مدتى اصرار و استدلال قبول كرد . من از جهل و نادانى او چيزهائى ديدم كه از وصف آنها شرم دارم . ( او غافل از تعصب و رادمردى او بود . همين\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبس بوده كه او پدر قابوس ( كاوس ) بن وشمگير پادشاه دانشمند بود و اگر از متابعت بيگانه ننگ داشت دليل بى خردى او نبود ) ( ناقل گويد ) پس از آن بسعادت و نيكبختى رسيد و او پادشاهى با تدبير و سياستمدارى بى نظير شد و دانست چگونه كشوردارى و رعيت‌پرورى كند .\r\n\r\nبيان حوادث\r\nدر آن سال قاضى ابو عمر محمد بن يوسف بن يعقوب بن اسماعيل بن حماد بن زيد كه مردى دانشمند و بردبار بود درگذشت . همچنين ابو على حسين بن صالح بن خيران فقيه شافعى كه پارسا و پرهيزگار بود بمقام قضا دعوت شد و ابا كرد . ابو نعيم عبد الملك بن محمد بن عدى فقيه شافعى جرجانى ( گرگانى ) معروف باسترابادى هم درگذشت .\r\n\r\nسنه سيصد و بيست و يك\r\n\r\nشرح حال عبد الواحد بن مقتدر و همراهان او\r\nپيش از اين نوشته بوديم كه عبد الواحد بن مقتدر و هارون بن غريب و مفلح و محمد بن ياقوت و دو فرزند رائق پس از قتل مقتدر گريختند و بمدائن پناه بردند .\r\nپس از آن سوى واسط رفتند و در آنجا اقامت گزيدند . ( چون داراى نيرو شدند ) مردم از آنها ترسيدند . هارون بن غريب ببغداد نامه نوشت و امان خواست و سيصد هزار دينار هم بعنوان مصادره پيشنهاد كرد كه بپردازد به شرط اينكه املاك او آزاد شود و خود ماليات املاك خويش را بخزانه و بيت المال قديم بدهد . قاهر از او پذيرفت همچنين مونس موافقت كرد و براى او عهد و نامه امان فرستادند و ايالت كوفه را هم به او دادند باضافه « ماسبذان » و « جانقذك » و او هم راه بغداد را گرفت .\r\nعبد الواحد با همراهان خود واسط را بدرود گفت و راه شوش و بازار ( مقصود شهر )\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاهواز را گرفت و ماليات را دريافت نمود و حكام و عمال را بيرون كردند و خود در اهواز اقامت گزيدند .\r\nمونس براى سركوبى آنها يك سپاه عظيم فرستاد و يليق را فرمانده آن سپاه قرار داد . كسى كه آنها را بفرستادن سپاه وادار كرد ابو عبد اللّه بريدى بود كه از زندان آزاد شده و آنها را از عاقبت كار عبد الواحد ترساند و براى مخارج لشكر كشى پنجاه هزار دينار پيش پرداخت و ايالت خوزستان را درخواست نمود كه بعد از استقرار بحكومت آن ديار بقيه مخارج را بپردازد .\r\nمونس فرمان بسيج داد و آن مبلغ را خرج لشكر كشى نمود .\r\nخود ابو عبد اللّه ( بريدى كه مخارج را پرداخته ) همراه آن سپاه رفت . محمد - بن ياقوت ( طرف مقابل مونس ) مسلط و فاعل ما يشاء و مستبد شده بود و در اموال بميل خود تصرف مىكرد لشكريان و ساير متابعين از او تنفر كردند .\r\nچون سپاه ( مونس ) بواسط نزديك شد سالاران او ( محمد بن ياقوت ) راه خود را گرفتند و رفتند و چون يليق ( فرمانده سپاه مونس ) بشوش رسيد عبد الواحد و محمد بن ياقوت اهواز را ترك كردند و بشوشتر پناه بردند . قراريطى كه با آنها بود در اهواز ماند و مردم را غارت كرد و كارى كرد كه كسى مانند آن را نديده بود اموال تمام مردم را ربود و كسى از ستم او سالم نماند .\r\nعبد الواحد و ابن ياقوت هر دو در شهر شوشتر اقامت گزيدند و سالاران و فرماندهان آنها نزد يليق رفتند و تسليم شدند مفلح و مسرور خادم هر دو با عبد الواحد ماندند ولى بمحمد بن ياقوت گفتند : شما با داشتن مال و لشكر در اين شهر تحصن كرده و پناه برده‌ايد ما فاقد مال و نيرو هستيم بما اجازه بده كه تسليم شويم زيرا ماندن ما نزد تو بزيان تو خواهد بود نه بسود او به آنها اجازه داد و هر دو براى خود و براى عبد الواحد امان گرفتند .\r\nعبد الواحد بن مقتدر به يليق نامه نوشت و از او امان خواست و او امان داد و هر دو باتفاق عبد الواحد از رود عبور كردند و تسليم يليق شدند . محمد بن\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nياقوت تنها ماند ناگزير باب مكاتبه را با يليق مفتوح كرد و از او امان خواست به شرط اينكه از مونس و از قاهر ( خليفه ) براى او امان بگيرد و خود آن امان را تضمين كند . يليق پذيرفت و براى او سوگند ياد كرد .\r\nمحمد بن ياقوت با اتباع خود راه بغداد را گرفتند . ابو عبد اللّه بريدى ( كه مخارج سپاه مونس را داده بود ) بر سراسر آن بلاد مسلط شد و ستم نمود و اموال تجار را ربود و كارى كرد كه فرنگى به مسلمان نمىكند و هيچ كس او را از آن ستم و يغما مانع نشد او هم دين و ايمانى نداشت كه او را از ستم باز دارد و برادرانش هم به كارهاى سابق خود برگشتند و مسلط شدند .\r\nچون عبد الواحد و محمد بن ياقوت ببغداد رسيدند قاهر ( خليفه ) بعهد خود وفا كرد و املاك عبد الواحد را به او پس داد و از مصادره و آزار مادرش صرف نظر نمود ( آزار نسبت بمادر قاهر توسط آنها ) .\r\n\r\nبيان بدبينى و بيم مونس و اتباع او از قاهر\r\nدر آن سال مونس مظفر و يليق حاجب و فرزندش على و ابو على ابن مقله وزير از قاهر رميدند و بر او و اتباع او سخت گرفتند .\r\nعلت اين بود كه محمد بن ياقوت نزد قاهر مقرب و داراى مقام و منزلت ارجمند شده و با او خلوت و مشورت مىكرد اين كار براى وزير بسى ناگوار شده زيرا محمد بن ياقوت دشمن و بدخواه او بود . بمونس گفت كه محمد بن ياقوت نسبت به او نزد قاهر سعايت مىكند و عيسى طبيب ميان آن دو خبر مىرسانيد و هر دو آنها ضد مونس توطئه‌چيده‌اند . مونس على بن يليق را براى احضار عيسى طبيب فرستاد و او در آن هنگام نزد قاهر ( خليفه ) بود . على او را جلب كرد و مونس او را بموصل تبعيد نمود . همه هم تصميم گرفتند كه محمد بن ياقوت را نابود كنند .\r\nاو هم در خيمه لشگرگاه بود . على بن يليق سوار شد و شتاب نمود كه او را غافلگير كند چون به محل رسيد او را نديد . او زود پنهان شده بود .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاتباع على بن يليق اموال او را غارت كردند . على بن يليق كاخ خليفه را تحت نظر گرفت و احمد بن زيرك را مأمور محاصره و نگهبانى كاخ نمود و به او دستور داد كه خليفه را سخت مراقبت و محاصره و ممنوع از مراوده نمايد و هر كه وارد يا خارج شود تفتيش و روى زنان را هم مكشوف كند ( مبادا مردى با لباس زن باشد ) و اگر نزد كسى نامه يا رقعه پيدا كند آن را بمونس بدهد او هم دستور را سخت اجرا كرد بحديكه براى خليفه ماست برده بودند او دست بماست زد و تفتيش كرد مبادا نامه يا رقعه در آن باشد .\r\nيليق هم تمام زندانيانى كه در كاخ خليفه بازداشت شده بودند كه يكى از آنها مادر مقتدر بود بجاى ديگر منتقل نمود . حقوق و مواجب خدام و غلامان و ساير اتباع خليفه را بريد .\r\nمادر مقتدر ( زن پدر خليفه ) از بس كه قاهر آزار داد بيمار شده بود على بن يليق او را بمادر خود سپرد و گرامى داشت و معالجه كرد ولى او از شدت ضرب و زجر مرد و آن در تاريخ جمادى الثانية ( سال جارى ) بود او را با عزت و احترام و اكرام پرستارى كرد و چون مرد در مقبره ( خود ساخته بود ) به خاك سپرد كه در محله « رصافه » ( اعيان‌نشين بغداد ) بود .\r\nعلى بن يليق بر قاهر سخت گرفت و او را محاصره كرد . قاهر دانست كه گله و عتاب سودى نخواهد داشت و از راه ديگر بايد داخل كار شد و تمام آن سختگيريها ناشى از دستور مونس و ابن مقله ( وزير ) بود ناگزير بچاره و حيله پرداخت كه آنها را با تدبير و توطئه بدام اندازد قاهر دانست كه طريف عسكرى و بشرى خادم مونس هر دو با يليق و فرزندش على دشمنى داشتند و بر هر دو بسبب احراز مقام ارجمند رشك ميبردند او كوشيد كه هر دو را نسبت بدشمنى آن دو وادار و تاييد كند . اين را هم دانست كه مونس و يليق بيشتر بر لشكر ساجيه اتباع يوسف بن ابى الساج و غلامان او اعتماد دارند و بنيروى آنها متكى بودند ولى در موصل به آنها وعده مساعدت و ترقى داده بودند و بوعده خود در بغداد وفا نكردند و\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nآنها از آن دو سالار رنجيده بودند .\r\nقاهر به آنها پيام داد و ضد مونس و يليق برانگيخت و سوگند ياد كرد كه آنچه را آن دو وعده داده و انجام نپذيرفته بود خود انجام دهد . آنها از مونس دل كندند و وضع آنان نسبت به او دگرگون گرديد .\r\nپس از آن با ابو جعفر محمد بن قاسم بن عبيد اللّه كه از ياران ابن مقله وزير بود مكاتبه كرد و به او وعده وزارت داد . او هم چون مستشار وزير و بر اوضاع آگاه بود و بقاهر خبر مىداد و او را بر وقايع و اسرار مطلع ميكرد :\r\nوزير ابن مقله دانست كه قاهر نسبت به او و مونس و يليق خشمناك شده همچنين على بن يليق و حسن بن هارون . ابن مقله به آنها خبر داد و همه را آگاه نمود .\r\n\r\nبيان گرفتارى مونس و يليق\r\nدر اول ماه شعبان همان سال قاهر يليق و فرزندش على و مونس مظفر را گرفت .\r\nسبب اين بود چون ابن مقله آنها را هشيار نمود تصميم گرفتند كه قاهر را از خلافت خلع و بجاى او ابو احمد بن مكتفى را خليفه كنند و در خفا او را برگزيدند .\r\nيليق و فرزندش على هم براى او ( ابو احمد ) سوگند ياد كردند همچنين وزير ابو على بن مقله و حسن بن هارون و با او بيعت كردند و بعد بمونس خبر دادند : مونس گفت : من در بد نهادى و پليدى قاهر شك ندانستم و مىخواستم فرزند مقتدر را بخلافت بنشانم ولى شما مخالفت كرديد . اكنون نسبت به او ( قاهر ) سخت فشار و آزار رسانده‌ايد و او بسبب بد نهادى بر اين توهين صبر و خوددارى كرده تا بتواند از شما انتقام بكشد بنابر اين شما شتاب مكنيد و بكوشيد كه بدانيد با كدام يك از سالاران سپاه راه يافته و يا او ضد شما توطئه چيده و كدام يك از فرماندهان ساجيه و حجريه ( سنگ اندازان ) با او مراوده داشته و وعده يارى داده‌اند چون بر اين اوضاع واقف شديد هر چه ميخواهيد بكنيد .\r\nعلى بن يليق و حسن بن هارون گفتند : اين همه صبر در مدت دراز ضرورت ندارد . ما در گرفتن او به يارى كسى نيازى نداريم زيرا او در كاخ خود مانند مرغ در قفس است . آنها مبادرت كردند بر حسب اتفاق يليق از اسب افتاد و در خانه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nخود بسترى شد فرزند على و ابو على بن مقله وزير هر دو مونس را بانجام خلع خليفه وادار كردند و اين كار را براى او آسان نمودند او هم با آن دو موافقت كرد . آنها چنين تدبيرى به كار بردند كه بگويند ابو طاهر قرمطى وارد كوفه شده و سپاه او از حد بيرون است و على بن يليق ناگزير است كه بجنگ او برود كه مانع حمله او ببغداد گردد . چون براى توديع نزد قاهر برود او را دستگير نمايد . چون بر اين تدبير تصميم گرفتند ابن مقله وزير هم براى پذيرائى نشست . ابو بكر بن قرابه هم نزد او ماند ناگاه وزير به او گفت : آيا شنيدى كه قرمطى با شش هزار سپاهى داخل كوفه شده كه همه با سلاح كامل و اسباب آماده شده‌اند ؟ گفت : نه . ابن مقله گفت : نامه‌ها و پيك‌ها از حكام رسيده و آنها خبر داده‌اند . ابن قرابه گفت :\r\nاين خبر دروغ و محال است زيرا همسايه ما اهل كوفه است و همچنين امروز از كوفه نامه داشت آن هم با كبوتر ( كبوتر قاصد بمنزله تلگراف امروز كه نامه را ببال مىبستند ) . تاريخ اين نامه هم همين امروز است .\r\nابن مقله گفت : سبحان اللّه شما داناتر و آگاهتر هستيد .\r\nابن يليق بخليفه نامه نوشت كه قرمطى وارد كوفه شده و او يك سپاه بفرماندهى على بن مقله براى دفع او تجهيز كرده كه عصر امروز بايد رهسپار شود كه براى استماع اواخر خليفه شرفياب خواهد شد و مولاى ما ( خليفه ) هر چه صلاح بداند دستور دهد خليفه براى او نامه تشكر آميز فرستاد و امر كرد كه فرزند يليق براى وداع شرفياب شود . نامه قاهر هنگامى رسيد كه ابن مقله در خواب عميق فرو رفته بود .\r\nغلامان آن نامه را كنار گذاشتند و او را بيدار نكردند و در طاق نسيان نهاده شد . چون ابن مقله بيدار شود دوباره نامه ديگر نوشت و فرستاد . قاهر از رسيدن نامه دوم تعجب كرد و دانست بايد حيله در كار باشد . در همان حين و حال از طريف عسكرى نامه رسيد كه او بايد خليفه را ملاقات كند و آنچه را كه مىداند بگويد . او لباس زنانه پوشيده و داخل كاخ شد و نزد خليفه رفت و به او گفت : كه آنها ( دشمنان ) توطئه گرفتن و بازداشتن و خلع او را چيده‌اند كه اگر ابن يليق\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nبعنوان توديع نزد او بيايد او را دستگير و بازداشت خواهد كرد و نيز به او گفت : آنها با ابو احمد بن مكتفى بيعت كرده‌اند . چون قاهر آگاه شد احتياط را به كار برد .\r\nنزد ساجيه هم فرستاد كه آنها رايگان يگان احضار و ملاقات نمود و دستور داد همه در دهليز كاخ پنهان و آماده باشند و چون سپاهيان ساجيه يكى بعد از ديگرى در كاخ تجمع نمودند آنها را در هر معبر و دهليز و گوشه و حجره و پيچ و خم پنهان كرد على بن يليق نزديك غروب رسيد ولى سرمست بود جمعى از غلامان او با سلاح سبك و اندك همراه بودند او در طياره ( زورق سريع السير كه در آن زمان طيار يا طياره خوانده مىشد ) بود . گروهى از سپاه خود را هم بدروازه‌هاى كاخ خليفه گماشت او از طيار پياده شد و اجازه شرفيابى خواست و به او اجازه داده نشد او خشمگين شد و با سوء ادب بقاهر توهين كرد و گفت من بايد او را ملاقات كنم چه بخواهد و چه نخواهد .\r\nقاهر هم ساجيه ( سپاهيان ابن ابى الساج ) را حاضر كرده بود چنان كه شرح داديم و آنها همه نزد او در كاخ خلافت بودند . قاهر به آنها فرمان داد كه او را برگردانند .\r\nآنها هم ظاهر شدند و به او دشنام دادند ( پدرش را هم درشت گفتند ) و شمشيرها را آختند و به او نزديك شدند غلامان و اتباع او گريختند و او تنها ماند و خود را بطياره انداخت و بجانب غربى بغداد پناه برد و از همان ساعت پنهان شد . خبر فرار و اختفاى او بوزير ابن مقله رسيد او هم پنهان شد حسن بن هارون هم تن باختفا داد چون طريف عسكرى ( كه با لباس زنانه نزد خليفه رفته بود ) اين خبر را شنيد با اتباع خود كه همه كامل السلاح بودند سوار شد و بكاخ خليفه رفت . قاهر هم ظاهر شد و با آن عده كه به يارى او كمر بسته بودند آميخت . كار ابن يليق و اتباع او بسيار سخت شد .\r\nيليق هم انكار كرد كه چنين توطئه بدست پسرش بوده و سپاهيان ساجيه را دشنام داد و گفت بايد نزد خليفه رفت كه اگر سپاهيان ساجيه خود سرانه به آن كار مبادرت كردند با آنها جنگ خواهد كرد و آنها را بكيفر خواهد رسانيد و اگر بدستور ( خليفه ) بوده من علت و سبب را تحقيق خواهم كرد يليق با تمام فرماندهان و سالاران بكاخ خليفه رفت يعنى همراهان و سران سپاه مونس را همراه خود برد .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nقاهر او را نپذيرفت و دستور داد باز داشتش كنند . احمد بن زيرك رئيس شرطه ( شهربانى - پليس ) را هم بازداشت نمود . تمام سپاه در كاخ خليفه مستقر گرديد قاهر به آنها پيغام و دلدارى و وعده افزايش حقوق داد و گفت آنانى را كه بازداشت كرده بسبب گناه خود آنها بوده و بعد آنها را آزاد خواهد كرد و حتى احسان هم خواهد نمود . سپاهيان بازگشتند .\r\nقاهر با مونس هم مكاتبه كرد و از او خواست كه حاضر شود تا درباره بازداشت‌شدگان با او مشورت كند و او را پدر خواند و گفت ميل ندارم كارى بدون رأى بلكه امر او انجام دهم . مونس از رفتن نزد خليفه خوددارى كرد و عذر خواست و يارانش هم مانع شدند .\r\nروز بعد قاهر طريف عسكرى را احضار كرد و خاتم خود را به او داد و گفت من تمام كارهاى خلافت را بفرزندم عبد الصمد واگذار كردم چنان كه مقتدر كارهاى خود را بفرزندش محمد سپرد و پيشكار و نايب او و رياست و سپهسالارى تمام سپاه به عهده تو خواهد بود و اين است مهر من هر چه ميخواهى بكن كه تو امير الامراء هستى . تو در بيت المال هم مىتوانى صاحب اختيار باشى چنان كه مونس بود بنابر اين تو بايد نزد او به روى و او را خواه و ناخواه نزد من به يارى زيرا تا او در خانه خود قرار گرفته سالاران و فرماندهان گرد او تجمع مىكنند و من از وقوع شر و فتنه آسوده نخواهم بود او نزد ما در حال رفاه خواهد زيست و هر كه بخواهد از ياران او به خدمت وى بپردازد آزاد خواهد بود . او ( طريف عسكرى ) به خانه مونس رفت كه ياران وى همه با سلاح گرد او تجمع كرده بودند ولى او پير و ناتوان شده بود .\r\nاتباع مونس از طريف وضع را تحقيق كردند او توطئه يليق و فرزندش را شرح داد آنها همه به آن دو سالار دشنام بسيار دادند . طريف به آنها گفت : من براى همه شما امان گرفته‌ام و سوگند ياد مىكنم آنها همه خاموش شدند او نزد مونس رفت و به او نصيحت كرد كه ( بدون مقاومت ) حاضر شود كه نزد خليفه برود . و به او گفت : اگر تأخير كنى و نروى او نسبت به تو مسلط خواهد شد ( كه ترا ضعيف مىپندارد ) و اگر اكنون\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nبه روى هميشه از تو بيمناك خواهد بود ( و كارى نخواهد كرد ) اگر تو در خواب باشى او قادر بر بيدار كردنت نخواهد بود كه نسبت به تو چنين جسارتى ندارد . او ( طريف عسكرى ) نسبت بمونس و ياران او نظر خوبى نداشت ميخواست كه او گرفتار و نابود شود پس از آن مونس را متقاعد كرد و همراه خود بكاخ خليفه برد . چون وارد شد قاهر دستور داد كه او را بازداشت كند و او را نپذيرفت و نديد .\r\nطريف گويد : چون بقاهر خبر آوردن مونس را دادم حال او دگرگون شد و عربده كشيد و لرزيد و از نشيمن خود فرود آمد و من ترسيدم با او سخن بگويم يا شفاعت كنم و از كرده خود پشيمان شدم و دانستم كه خودم هم به آن گروه ( مونس و - ياران او ) ملحق خواهم شد گفته مونس را درباره او به ياد آوردم كه او كم خرد و بدكردار و متهور و اهل شر و خدعه است باضافه جهل ولى كار خدا بود كه بايد چنين شود و قدر هم مقدر بود .\r\nمدت وزارت ابن مقله نه ماه و سه روز بود . قاهر ابو جعفر محمد بن عبد اللّه را وزير خود نمود و خلعت داد و آن در ماه شعبان ( سال جارى ) بود .\r\nقاهر كسانى را فرستاد كه خانه‌هاى مونس و يليق و على بن يليق و ابن مقله ( وزير ) و احمد بن زيرك و حسن بن هارون را مهر و توقيف كرد و چهار پايان آنها را هم بر دو عدهء مأمور نگهدارى حرم و زنان آنها نمود . عيسى مدعى طبابت را هم از موصل احصار كرد ( كه در حال تبعيد بود ) . هر چه در خانه ابن مقله بود ربود و دستور داد كه خانه‌اش را آتش بزنند . خانه ياران و تابعين گرفتاران را هم غارت كردند .\r\nمحمد بن ياقوت كه پنهان شده بود ظاهر شد و حاجب خليفه شد و چون محمد بن ياقوت ديد سپاهيان ساجيه ( اتباع ابن ابى الساج ) و طريف عسكرى به او بدبين و مخالف هستند اول پنهان شد و بعد نزد پدر خود در پارس رفت . قاهر به او نامه ملامت آميز نوشت كه چرا در فرار شتاب كرد و بعد از آن حكومت اهواز را به او سپرد .\r\nسبب بدبينى طريف عسكرى بمونس و يليق و على ابن يليق اين است كه اكنون به ياد مىآريم . طريف يكى از بزرگترين سالاران مونس بود و يليق و\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nفرزندش على زير دست او بودند و دست او را مىبوسيدند . چون قاهر بخلافت رسيد يليق و فرزندش بمقام ارجمند رسيدند و بطريف اعتنا نكردند بلكه بسيارى از كارهاى او را از دستش گرفتند . چون او بىكار شد يليق شرمسار شد و خواست جبران كند .\r\nايالت مصر را به او واگذار كرد . طريف از او و از وزير تشكر نمود . يليق در آن كار خواست طريف را با يارانش از بغداد دور كند تا خود آسوده شود اين كار را بوزير پيشنهاد كرد و او هم راى وى را تصويب نمود . يليق از طريف معذرت خواست كه او را بىكار كرده و خبر ايالت مصر را به او داد و او هم خرسند شد ولى على بن يليق مانع انجام امارت مصر گرديد و خود ايالت مصر را بر عهده گرفت و از طرف خويش نايب و قائم مقام فرستاد بدين سبب طريف كمر دشمنى آنها را بست و منتظر انتقام شد .\r\nاما سپاهيان ساجيه كه آنها نيروى مونس و دست و بازوى او بودند كه با او بموصل رفتند و با او بازگشتند و با مقتدر جنگ كردند . مونس به آنها وعده افزايش حقوق داد و چون مقتدر كشته شد وعده انجام نگرفت كه ابن يليق مانع انجام آن گرديد . يليق هم آنها را ترك و خوار و خفيف نمود و از آنها روى برگردانيد . يكى از سران آنها غلام سياه كه نامش صندل بود و او غلامى بنام مؤتمن داشت او را فروخت و او بقاهر رسيد و آن قبل از خلافت قاهر بود . چون قاهر بخلافت نشست آن غلام را مقرب نمود و واسطه حمل وسايل براى يليق قرار داد . چون قاهر دچار تسلط و آزار ابن يليق شد مانند غريق بود كه بهر گياهى توسل مىكرد او بسيار هشيار و حيله گر و با تدبير بود . او كوشيد كه با صندل ساجى مراوده پيدا كند چنين حيله برانگيخت كه آن غلام را كه از صندل شكايت او را قبول نكند و نسبت بقاهر بدبين نباشد آن گاه قصه آزار و سخت گرفتن ابن يليق نسبت بقاهر را شرح بدهد و اگر او در قبال آزار ابن يليق خاموش شود برگردد و چيز ديگرى نگويد آن غلام نزد خواجه اول خود رفت و بدستور قاهر عمل كرد . صندل گفت : او ( يعنى يليق ) كيست و چيست ؟ صبر كن اگر خداوند\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nاو را از شر اين فاسد مفسد آزار دهنده نجات داد خليفه نسبت به تو مساعدت خواهد كرد و كار طورى خواهد بود كه من محتاج تو ( نزد خليفه ) خواهم شد همچنين ديگران به تو نيازمند خواهند بود . من نذر مىكنم كه روزه بگيرم و صدقه بدهم اگر خداوند خليفه را از دست اين مفسد نجات دهد و خود بر كار خويش فرمانروا باشد . ما هم از دست او آسوده خواهيم شد كه او ( ابن يليق ) ملعون است . چون آن غلام كه نامش مؤتمن است آن سخن را از صندل كه يكى از بزرگترين سالاران سپاه ساجيه است شنيد آن را براى قاهر نقل كرد . قاهر به او مقدار عطر و چيزهاى نفيس داد و گفت : اينها را براى همسر صندل ببر و بگو خليفه اين اشياء را بغلامان داد و ميان آنها تقسيم كرد و من قسمت خودم را براى شما آورده‌ام خليفه به او سپرد كه اين كار در غياب صندل انجام گيرد . او هم همان هديه را بدستور خليفه براى همسر صندل بنام خود برد و او هم پذيرفت سپس خليفه گفت : برو تحقيق كن كه نتيجه آن كار چه بود ؟ او هم رفت و از همسر صندل تاثير هديه را پرسيد او گفت : صندل چون آن هديه را ديد كه خليفه بغلام خود داده بسيار خرسند شد و شش مرد از سالاران سپاه ساجيه را به خانه خود دعوت كرد و آن هديه را به آنها نشان داد همه خرسند شدند و براى خليفه دعا كردند ( كه به اين اندازه بنده نواز است ) . نام آن شش سالار را هم برد . او هنوز نزد همسر صندل بود كه ناگاه شوهرش رسيد و از مؤتمن تشكر نمود و حال خليفه را پرسيد و بر او درود بسيار گفت و او را سخى و كريم و خوش خو و دين دار خواند و ستود . صندل نيز گفت : ابن يليق او را بىدين خوانده و بسيارى از كارهاى زشت را به او نسبت داد : مؤتمن سوگند ياد كرد كه آنچه او گفته تهمت و دروغ است .\r\nپس از آن قاهر دستور داد كه مؤتمن نزد همسر صندل برود و او را بعنوان قابله ( ماما ) دعوت كند كه كسى نشناسد و نداند تا به صورت قابله وارد كاخ خليفه شود و نزد قهرمانه ( زنى كه رياست امور كاخ را بر عهده دارد ) برود قاهر هم بقهرمانه دستور داد كه از او خوب پذيرائى كند و اين كار در كاخ ابن طاهر ( كه تعلق بخليفه داشت ) انجام گرفت . قاهر نيز در آن كاخ حاضر شد .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nهمسر صندل بعنوان قابله يا معاينه يك زن آبستن در كاخ ابن طاهر يك شب خوابيده و قاهر بتوسط او به شوهرش و ساير سالاران ساجيه پيغام داد . او به خط خود هم يك نامه نوشت و به آنها وعده افزايش حقوق و دادن املاك را داد . به شخص همسر صندل هم مال نقد داد او نزد شوهر خود برگشت و همه چيز را خبر داد . خبر بابن يليق رسيد كه يك زن از كاخ ابن طاهر بكاخ خليفه رفته . ابن يليق پس از آن ورود زن را بكاخ خليفه منع كرد تا آنكه خوب شناخته شود .\r\nسپاه ساجيه يك فرمانده بزرگ بنام سيما داشت كه تمام سالاران تحت امر او بودند . صندل و ياران او تصميم گرفتند كه قصه خليفه را به او نشان دادند . او گفت :\r\nاين كار ( يارى خليفه ) بسيار نيك و بجاست و عاقبت آن براى ما خوب خواهد بود ولى ناچار بايد بعضى از اتباع مونس و يليق را با خود همراه كنيم و بايد يكى از سالاران بزرگ هم با آنها باشد آنها همه تصميم گرفتند كه اين سالار طريف عسكرى باشد و گفتند : او هم سخت خشمناك است آنها نزد او رفتند و حال خود را شرح داده و شكايت كردند و گفتند :\r\nاگر استاد ( مقصود مونس ) بر كار خود مسلط بود ما به مقصود خود مىرسيديم ولى او ناتوان و عاجز شده و ابن يليق بر او مسلط مىباشد و كارها را خود سرانه انجام مىدهد .\r\nآنها طريف را بيشتر از خود خشمگين و بدخواه و بدبين ديدند . به او قصد خود را گفتند او هم به آنها موافقت كرد و به آنها سوگند داد كه ( اگر موفق شدند ) مونس و يليق و فرزندش را مصون بدارند و هرگز آنها را دچار نكنند و آزار ندهند ولى يليق و فرزندش بايد بى كار و خانه‌نشين شوند . نه بتن و جان آنها و نه بمال و منال آنان صدمه نرسد مونس هم به حال خود فرمانده كل باشد كه هيچ تغيير نكند آنها سوگند ياد كردند و او هم سوگند ياد كرد و از آنها خواست كه نامه‌اى به خط قاهر براى او تحصيل كنند . آنها هم بقاهر پيغام دادند و او به خط خود هر چه خواسته بودند نوشت علاوه بر آن وعده داد كه از كاخ خارج شود و پيش نماز شود و خطبه كند و باتفاق آنها براى حج برود و بعد بجنگ و غزا بپردازد و خود براى تظلم مردم بنشيند و رسيدگى كند و نيك رفتار باشد و كارهاى خوب ديگر هم انجام دهد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nپس از آن طريف با گروهى از سران حجريه ( سنگ اندازان با فلاخن يا ساكنين حجره‌هاى كاخ ( كه به خوبى معلوم نشده انتخاب بحجر است كه سنگ باشد يا حجره ) ملاقات كرد . كه ابن يليق آنها را از كاخ بيرون كرده و اتباع خود را بجاى آنها سكنى داده بود . با آنها گفتگو كرد و آنها موافقت كردند . چيزى از اين قصد به گوش ابن مقله وزير رسيد همچنين ابن يليق آگاه شد آنها تصميم گرفتند كه جمعى از سران سپاه ساجيه و حجريه را دستگير كنند ولى نتوانستند تصميم خود را به كار ببرند زيرا ترسيدند فتنه برپا شود . قاهر خود تمارض كرد و گفت مبتلا به مرض قرحه و دمل شده‌ام . خود را از مردم پنهان كرد و از ملاقات آنها ترسيد . هيچ كس جز خواص خدام آن هم بندرت كسى او را نمىديد .\r\nبراى ابن مقله و على بن يليق دشوار بود كه او را ملاقات و از او تحقيق كنند ناگزير موضوع هجوم قرمطيان را چنان كه بيان كرديم جعل و بهانه كردند كه به او برسند و كار او را يكسره كنند و خاتمه دهند .\r\nچون قاهر مونس را دستگير كرد ( بطوريكه گذشت ) سلامه طولونى را حاجب خود نمود . شرطه ( شهربانى ) را هم بابى العباس احمد بن خاقان سپرد .\r\nابو جعفر محمد بن قاسم بن عبيد اللّه را هم وزير خود نمود .\r\nدستور داد كه ندا كنند هر كس پنهان پنهان‌شدگان را جا دهد مالش را غارت و خانه‌اش را ويران كنند . كوشيد كه احمد بن مكتفى را هم پيدا كند ( كه خليفه شده بود ) او را پيدا كرد و گرداگرد او ديوار كشيد كه او را زنده زنده نابود نمود .\r\nعلى بن يليق را هم گرفت و كشت .\r\n\r\nبيان قتل مونس و يليق و على فرزندش و نوبختى\r\nدر ماه شعبان سال جارى قاهر مونس مظفر و يليق و على بن يليق را كشت .\r\nعلت قتل آنها اين بود كه سپاهيان ( تابع آنها ) شوريدند و پنجره‌هاى خانه وزير ابو جعفر را آتش زدند و شعار دادند و مونس را خواستند و گفتند : هرگز\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nآرام نخواهيم شد مگر اينكه مونس آزاد شود . ساير سپاهيان هم بمتابعت آنان فتنه برانگيختند در آن هنگام قاهر على بن يليق را كه مخفى شده بود دستگير كرده و دستور داد سرش را ببرند و در طشت بگذارند . قاهر در حالى كه آن طشت را با او مىبردند نزد يليق ( پدر مقتول ) رفت و طشت را پيش او نهاد كه سر فرزندش در آن بود . او گريست و سر بريده را بوسيد قاهر دستور داد كه سر يليق را هم جدا كنند آن هم در يك طشت نهاده شد و هر دو را با خود او حمل كردند . او نزد مونس رفت و هر دو طشت را پيش او نهادند چون دو سر بريده را ديد شهادتين را گفت و قاتل آنها را لعن كرد . قاهر گفت : پاى اين سگ ملعون ( مونس ) را بكشيد . پايش را كشيدند و سرش را بريدند . دستور داد كه سرها را در بغداد طواف بدهند تا همه مردم بدانند آنگاه ندا كردند . اين است كيفر كسى كه به امام خيانت كند و باعث فتنه و فساد و اختلال دولت بشود .\r\nپس از آن سرها را شستند و پاك كردند و در انبار سرهاى بريده نهادند .\r\nگفته شد يليق در حالى كه فرزندش على پنهان بود كشته شد و بعد از قتل پدر دستگير شد و او را زدند و او بقاهر دشنام داد و بدترين ناسزاها را گفت . قاهر دستور داد او را كشتند و سرش را طواف دادند كه در هر دو جانب بغداد طواف داده شد .\r\nپس از آن فرستاد ابن يعقوب نوبختى را كه در مجلس وزير محمد بن قاسم نشسته بود دستگير كردند و بزندان سپردند .\r\nمردم از قساوت و سختگيرى و سنگدلى قاهر چيزهائى ديدند كه دانستند از خشم او نجات نخواهند يافت هر كه هم او را يارى كرد اعم از سپاه ساجيه و سبك و حجريه پشيمان شد در حينى كه پشيمانى ديگر سودى نداشت .\r\n\r\nبيان وزارت ابو جعفر محمد بن قاسم و عزل او و وزارت خصيبى\r\nچون قاهر مونس و يليق و فرزندش را گرفت پرسيد چه شخصى لايق وزارت است ؟ گفته شد ابو جعفر محمد بن قاسم بن عبيد اللّه . او را وزير خود نمود و او تا\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nروز سه شنبه سيزدهم ماه ذى القعده سال جارى ماند . قاهر فرستاد او را گرفتند فرزندش را هم دستگير كردند همچنين برادرش و حرم و خانواده‌اش او بيمار و مبتلا بقولنج بود . هيجده روز در زندان ماند و بعد مرد : جنازه او را بخانه‌اش بردند و فرزندانش را آزاد كردند . قاهر ابو العباس احمد بن عبيد اللّه بن سليمان خصيبى را وزير خود نمود . مدت وزارت ابو جعفر سه ماه و دوازده روز بود .\r\n\r\nبيان دستگيرى طريف سبكرى\r\nچون قاهر مسلط شد و مونس و يارانش را گرفت و كشت و بسوگند و ايمان خود پايبند نبود . نامه امانى را كه خود براى طريف سبكرى نوشته بود هم به كار نبرد زيرا مىشنيد كه طريف از كارهاى قاهر خشنود نيست از او بيمناك است ( طريف ) و يقين كرد كه گرفتار و كشته خواهد شد . وصيت خود را كرد و هر چه مىخواست نوشت قاهر هم مشغول گرفتن ديگران بود اعم از وزير و و سايرين كه بطريف نمىرسيد پس از فراغت طريف را احضار كرد او هم يقين كرد كه كشته خواهد شد و بساير ملحق مىشود او را بزندان انداخت و او هر روز صبح و عصر منتظر مرگ خود بود تا قاهر از خلافت خلع شد .\r\n\r\nبيان وقايع خراسان\r\nدر آن سال مرداويج از شهر رى سوى گرگان لشكر كشيد در آنجا ابو بكر محمد بن مظفر حكومت داشت ولى بيمار بود . مرداويج او را قصد كرد او هم از آنجا سوى نيشابور رخت بست در آن هنگام نصر سعيد بن احمد در نيشابور بود چون محمد رسيد سعيد ( نصر ) سوى گرگان لشكر كشيد . محمد بن عبيد اللّه بلغمى ( بلحمى ) بمطرف بن محمد كه وزير مرداويج بود نامه نوشت و او را تطميع كرد كه سوى خود بكشد او هم به او متمايل شد خبر بمرداويج رسيد مطرف را گرفت و كشت .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nمحمد بن عبيد اللّه بلغمى ( در كامل بغين آمده كه نسبت بلغم است و اين غلط واضح است . بلعمى معروف و مترجم كتاب تاريخ طبرى مىباشد ) بمرداويج نوشت : من مىدانم كه تو كفران نعمت امير سعيد و نيكىهاى او را خوش ندارى ولى كسى كه ترا به قصد گرگان وادار كرده بود وزير تو مطرف است تا اهالى گرگان مقام او را نزد تو مشاهده كنند چنان كه احمد بن ربيعه منشى عمرو بن الليث او را وادار كرد كه بلخ را قصد كند تا اهل بلخ مقام او را نزد عمرو مشاهده كنند و شد آنچه تو هم بر آن آگاه هستى . من صلاح نمىدانم تو با يك پادشاهى كه صد هزار مرد نبرد از غلامان خود و بندگان پدر گرد او مىگردند نبرد كنى بهتر اين است كه تو گرگان را ترك كنى و براى حكومت رى با پرداخت مبلغى ماليات موافقت نمائى . مرداويج آن پند را پذيرفت و باج و خراج شهر رى را داد و با امير سعيد صلح كرد و بازگشت .\r\n\r\nبيان امارت محمد بن مظفر در خراسان\r\nچون سعيد ( امير سامانى ) از كار گرگان فراغت يافت ابو بكر محمد بن مظفر بن محتاج را سپهسالار كل سپاه خراسان نمود و اداره كارها را چنان كه بود به او سپرد و خود سوى بخارا رهسپار شد كه آن شهر پايتخت ملك او بود .\r\nسبب تقرب محمد بن مظفر نزد امير اين بود كه روزى امير سعيد در خلوت با او گفتگو و در پاره كارها مشورت مىكرد . هنگام گوش دادن يا سخن گفتن يك عقرب بپاى او چندين بار نيش زد و او سخن امير را نبريد و بردبارى كرد تا آنكه گفتگو پايان يافت و محمد به خانه خود بازگشت آنگاه كفش خود را كند و عقرب را كشت خبر اين صبر و تحمل به گوش امير رسيد به او گفت : تعجب بيشتر از اين بود كه تو با فراغت بال و خاطر مجموع بگفته و دستور من در تدبير ملك اصغا نمودى و از جاى خود برنخاستى كه عقرب را بكشى يا دور كنى چرا برنخاستى كه عقرب را بكشى ؟ گفت : من بنده هرگز سخن امير را براى نيش يك عقرب نمىبرم و اگر\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nنزد تو بر نيش يك عقرب صبر نكنم چگونه بر شمشيرهاى تيز در پيشاپيش تو صبر كنم ؟ و چگونه بتوانم دشمنان دولت امير را دفع از مملكت دفع نمايم . اين بردبارى او نجابت و متانت ) بر بلندى مقام و رفعت او افزود .\r\n\r\nبيان آغاز دولت آل بويه\r\nآنها ( آل بويه ) عماد الدوله ابو الحسن على و ركن الدوله حسن و معز الدوله ابو الحسن احمد فرزندان ابو شجاع بويه بن فنا خسرو ( پناه خسرو ) بن تمام بن كوهى بن شيروزيل ابن شير كنده بن شيرزيل بزرگ بن شيران شاه بن شيرويه بن سشتان بن سيس فيروز بن شيرزيل بن سنباد بن بهرام گور پادشاه بن يزدگرد پادشاه ابن هرمز پادشاه ابن شاهپور ذو الأكتاف كه در كتاب نخستين ( مجلد اول قبل از اسلام كه هنوز بترجمه آن موفق نشده‌ايم ) نسب آنها را شرح داده‌ايم و آن در باب بيان پادشاهى ملوك فرس ( پادشاهان فارس ) بوده .\r\nنسب آنها را ابو نصر بن ماكولا خداوند او را بيامرزاد چنين آورده . اما ابن مسكويه مىگويد : آنها ( آل بويه ) ادعا مىكنند از نسل يزدگرد بن شهريار آخرين پادشاه ايران هستند ولى ما بيشتر بروايت ابن ماكولا اعتماد مىكنيم زيرا او دانشمند و امام و پيشواى ما در اين علوم بوده . اين نسب در پارسيان داراى اصل پايدار و انتساب حقيقى و عميق مىباشد ولى چون پدران آنها مدتى در ديلمان امارت داشتند آنها را ديلمى گفتند .\r\nمسلما آنچه در كتب مغرضين يا دشمنان پا كسانى كه اطلاع ندارند روايت شده و آن عبارت از اين است كه پدران سه پادشاه مذكور بويه ماهى گير بوده دروغ محض و توهين و قصد كاستن از رفعت و مقام آنها مىباشد .\r\nاما آغاز كار آنها چنين بود كه پدرشان ابو شجاع بويه مردى متوسط الحال بود ( نه توانگر و نه فقير ) همسرش درگذشت و براى او سه فرزند گذاشت او سخت جزع كرد و محزون شد . نام آن سه فرزند قبلا ياد شد . اندوه او فزون گرديد و آرام\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nنداشت شهريار بن رستم ديلمى گويد : من دوست ابو شجاع بويه بودم ( اين هم دليل اعتبار اوست ) روزى نزد او رفتم و او را بر شدت حزن و اندوه و بى تابى ملامت كردم و به او گفتم : تو مردى توانا هستى گناه اين كودكان بيچاره چيست ؟ كه تو اين همه جزع مىكنى چيست ؟ حتما اندوه و بىتابى تو آنها را خواهد كشت . شايد يكى از آنها هم بميرد آنگاه اندوه تو دو برابر خواهد شد . من كوشيدم كه به او تسلى دهم و آرام كنم آنگاه خود و فرزندانش را به خانه خويش دعوت كردم . براى آنها طعام تهيه و او را از آن حزن و جزع منصرف و سرگرم نمودم ناگاه مردى ندا زد كه من منجم و طالع بين و تعبير كنندهء خواب و فالگير و رمال و طلسم نويس و امثال آنها هستم . ابو شجاع او را نزد خود خواند و به او گفت : اين خواب را براى من تعبير كن . من در عالم رؤيا ديدم كه بول مىكردم و از مخرج بول من آتش شعله زد و سركش شد و به آسمان رسيد و سه شعبه شد و تمام عالم را روشن كرد و از آن سه چندين شعبه پديد آمد و دنيا را گرفت جهان و اهل جهان براى آن رشته‌هاى فروزان درخشان خضوع كردند و سر زير افكندند .\r\nآن منجم گفت اين يك خواب عظيم و رؤياى مهم مىباشد و من بدون خلعت و دريافت انعام كافى آن را تفسير و تعبير نمىكنم و علاوه بر خلعت اسب هم ميخواهم . ابو شجاع گفت : من غير از لباس خود خلعتى ندارم كه به تو بدهم و اگر آن را به تو بخشم خود لخت خواهم ماند منجم گفت : پس ده دينار به من بده . ابو شجاع گفت : به خدا من حتى يك دينار ندارم تا چه رسد بده دينار ولى به او چيزى داد و او گفت : بدانكه تو داراى سه فرزند هستى كه آنها مالك دنيا خواهند شد . آنها بر سراسر گيتى مسلط خواهند شد همانطور كه آن آتش دنيا را روشن كرد . براى آنها هم اولادى خواهند بود كه پادشاه جهان خواهند بود و عدهء آنها باندازهء عدهء همان شعب آتشين كه ديدى خواهد بود ابو شجاع به او گفت : آيا شرم ندارى كه بما استهزا و تمسخر كنى من يك مرد فقير و فرزندانم هم مسكين هستند چگونه پادشاه خواهند شد . منجم گفت : تاريخ ولادت آنها را به من بگو : او گفت ( منجم ) فكر كرد و دست ابو الحسن على ( عماد الدوله ) را گرفت و بوسيد و گفت : اين مالك و پادشاه ممالك خواهد شد سپس دست برادرش\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nابو على حسن ( ركن الدوله ) را گرفت . ابو شجاع خشمناك شد و بفرزندانش گفت :\r\nبر سر اين حكيم ( كاذب ) بزنيد كه او باستهزاء و تمسخر افراط كرده . همه برخاستند و بر سر منجم زدند . او تضرع مىكرد و ما مىخنديديم .\r\nسپس صرف نظر كردند . منجم به آنها گفت : اين پيش بينى و مژده را در ياد داشته باشيد . هر گاه شاه شديد مرا فراموش مكنيد . باز خنديديم و ابو شجاع به او ده درهم داد . ( شكى نيست كه اين افسانه از مجعولات است ولى باندازهء بعقيدهء اغلب مؤرخين رسوخ يافته كه در اكثر كتب تاريخ آمده و مانند آن هم براى ديگران حكايت شده است ولى غالبا اين قبيل افسانه‌ها براى بزرگان ضميمه تاريخ مىشود ) .\r\nپس از آن گروهى از ديلميان براى تسلط بر ممالك ديگر از محل خود خارج شدند كه ماكان بن كالى ( كاكى ) و ليلى بن نعمان و اسفار بن شيرويه و مرداويج بن زيار از آن جمله بودند با هر يكى از آنها جماعتى بسيار از جنگجويان ديلم بود و فرزندان ابو شجاع در عداد آنان بشمار آمدند . آن سه فرزند از فرماندهان و سران سپاه ماكان بن كاكى بودند ( پس از اول آنها داراى مرتبت بودند ) چون كار ماكان بن كاكى چنان كه شرح آن خواهد آمد پايان يافت و اختلاف و تفرقه بعد از قتل اسفار پديد آمد و مرداويج بر گرگان چيره شد و آنچه در دست ماكان بود بدست گرفت اعم از طبرستان و گرگان و غيرهما و بازگشتن ماكان بطبرستان و گرگان تجديد شد و بعد ناگزير بدامغان و نيشابور گريخت . فرزندان بويه ضعف و عجز او را احساس كردند عماد الدوله و ركن الدوله به او ( ماكان ) گفتند : ما براى تو بار سنگين شده‌ايم و تو تنگدست و ناتوان هستى بهتر اين است كه جدا شويم تا بار تو سبك شود و اگر كار تو دوباره بسامان برسد ما نزد تو باز خواهيم گشت . او به آن او برادر اجازه داد . آنها هم نزد مرداويج رفتند و گروهى از سالاران ماكان بمتابعت آنان شتاب كردند . چون نزد مرداويج رفتند آنها را پذيرفت و بفرزندان بويه خلعت داد و گرامى داشت و هر يكى از آنها را امير يك سامان نمود . اما على ( عماد الدوله ) بن بويه كه حكومت كرج را گرفت ( غير از كرج كنونى كه نزديك\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nطهران است بلكه كرج اراك است و عرب هاء را بجيم تبديل مىكند كه اصل آن كره و كره رود در اراك معروف است و قبل از آن به كرج ابو دلف معروف بود ) .\r\n\r\nبيان تسلط و اقتدار على بن بويه\r\nسبب ترقى و تسلط و اقتدار على بن بويه ميان برادران اين بود كه او دلير و بردبار و سخى و كريم بود چون مرداويج حكومت كرج را به او واگذار كرد و براى سالاران ديگر حكومات جاهاى ديگر را مقرر نمود همه سوى رى رفتند كه از آنجا بمقر حكومت خود بروند . در آنجا وشمگير بن زيار برادر مرداويج بود كه حسين بن محمد ملقب بعميد همراه ( و منشى و پيشكار او ) بود او ( عميد ) پدر ابو الفضل ( بن عميد ) وزير ركن الدوله بن بويه بود . عميد خود وزير مرداويج بود . عماد الدوله ( ابن بويه ) استرى زرد رنگ و بسيار زيبا داشت خواست آن استر را بفروشد ( بهاى آن را خرج سفر نمايد ) . قيمت آن به دويست دينار رسيد . عميد آن را ديد و پسنديد و خريد و وجه آن را پرداخت چون مبلغ آن را نزد عماد الدوله بردند و دانست خريداران عميد است مبلغ دو دينار از دويست دينار برداشت و باقى مبلغ را با يك هديه شايان توجه بعميد داد . پس از آن مرداويج از فرستادن سالاران بمراكز حكومت پشيمان شد ببرادر خود وشمگير نامه نوشت كه آنها را از رفتن باز دارد همچنين يك نامه ديگر بعميد نوشت كه آنها را از حركت منع كند ( در تجارب الامم ابن مسكويه كه حتما مؤلف از آن نقل كرده چنين آمده كه نامه شب رسيد و قبل از اطلاع وشمگير عميد آن را باز كرد و خواند كه منشى بود ) .\r\nبهر دو دستور داد بود كه حكام را باز دارد و حتى اگر براى رفتن به محل جنبيده باشند . نامه‌ها از وشمگير بدست عميد مىرسيد و او مىخواند و آگاه مىشد سپس مضمون آنها را بوشمگير مىگفت ( در اينجا نوشته ابن مسكويه تاييد مىشود ) چون عميد بر آن دستور آگاه شد فورا بعماد الدوله خبر داد كه زودتر به محل حكومت خود برود و در همان ساعت حركت كند و با سرعت راه را درنورد او هم در همان آن\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nسفر كرد و آن وقت غروب بود عميد هم بامداد روز بعد نامه‌ها را براى وشمگير خواند تمام سالاران را از خروج منع كرد و احكام و فرمانهاى آنان را پس گرفت .\r\nوشمگير خواست كه دنبال عماد الدوله بفرستد و او را باز دارد عميد به او گفت :\r\nهرگز او باطاعت و اختيار باز نخواهد گشت و اگر بخواهيم باجبار او را منع كنيم با ما نبرد خواهد كرد آنگاه بتمرد و عصيان منجر خواهد او ناگزير از تعقيب وى منصرف شد .\r\nعماد الدوله سوى كرج ( اراك ) رفت و با مردم نيك رفتارى كرد و عمال و حكام را گرامى داشت . آنها هم بوشمگير نوشتند و از حكومت او سپاسگزارى نمودند و سياست و خوشرفتارى و مردم دارى نگهدارى بلاد را شرح دادند . او ( عماد الدوله ) چند قلعه از خرميان را گشود و ذخاير بسيار بدست آورد كه همه را ميان اتباع و سالاران خود تقسيم نمود وصله و انعام بسيار داد كه نام نيكش همه جا شايع شد و مردم او را قصد كردند و بسيار دوستش داشتند .\r\nدر آن زمان مرداويج در طبرستان بود چون به شهر رى بازگشت مقدارى مال بسالاران خود در كرج انعام داد . عماد الدوله هم نسبت به آنها انعام داد و دل آنان را بدست آورد و نيكى بسيار به آنها نمود و گرامى داشت آنها طاعت او را به گردن نهادند و به او تمايل كردند . مرداويج بر آن وضع آگاه شد سخت بيمناك و از فرستادن سالاران به كرج پشيمان شد . بعماد الدوله و سالاران نامه نوشت و آنها را با ملاطفت نزد او خواند . عماد الدوله تعلل كرد و با سالاران عهد و پيمان بست و آنها را از كينه و سطوت مرداويج تخويف نمود همه آنها او را اجابت نمودند و عهد بستند . او ماليات كرج را دريافت كرد و باتفاق آنان راه اصفهان را گرفت در اصفهان محمد بن ياقوت با ده هزار جنگجو حكومت داشت . در آن هنگام شيرزاد كه يكى از بزرگان و اعيان ديلمان به او پناه برد و او با پيوستن شيرزاد دل قوى كرد و نيرو يافت و باصفهان رسيد ابو على بن رستم در اصفهان هم مستوفى بود . عماد الدوله به آن دو ( محمد بن ياقوت حاكم و ابو على بن رستم مستوفى ) نامه نوشت و از آنها درخواست كرد كه او\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nرا بپذيرند و به آنها ملحق شود و طاعت خليفه را به گردن نهد تا خود ببغداد برود آن دو ( امير و مستوفى ) به او پاسخ ندادند . ابو على ( مستوفى ) بيشتر اكراه داشت اتفاقا بخت يارى كرد و ابو على درگذشت . فرزندش ياقوت هم از اصفهان سه فرسنگ دور شد ميان سپاه ابن ياقوت عده شش صد مرد جنگى گيلانى و ديلمى بودند چون چون آنها از كرم و سخا و جوانمردى عماد الدوله آگاه شده بودند از سپاه ابن ياقوت جدا و بعماد الدوله ملحق شدند و او با پيوستن آنها قوى دل و نيرومند و اميدوار شد بالعكس ابن ياقوت افسرده و نااميد گرديد ناگزير طرفين جنگ را آغاز كردند و نبردى بسيار سخت رخ داد و ابن ياقوت با عده خود منهزم شدند و عماد الدوله اصفهان را فتح كرد و در نظر مردم عظمت و قدرت يافت زيرا او با نه صد تن توانست لشكر قريب ده هزار سپاهى را تباه كند . اين خبر بخليفه رسيد و آن را كارى بزرگ و عجيب دانست همچنين مرداويج از آن واقعه سخت نگران شد و از عاقبت كار ترسيد مبادا عماد الدوله مملكت او را هم بگيرد و سخت غمگين و پريشان شود .\r\n\r\nبيان تسلط ابن بويه بر ارجان و غير آن و تسلط مرداويج بر اصفهان\r\nچون خبر فتح اصفهان بدست عماد الدوله بمرداويج رسيد از سطوت ابن بويه ترسيد و پى چاره و حيله گشت . اول با او مكاتبه و گله و عتاب نمود و از او خواست كه مطيع باشد تا براى يارى او سپاه بفرستد و او بتواند ممالك ديگر را فتح كند از او هم هيچ توقعى نخواهد داشت جز اينكه بنام مرداويج در ممالك گشوده شد خطبه نمايد . چون نزد او نامه و رسول فرستاد و شمگير را با سپاه عظيم وعده فزون از حد و عد فرستاد كه عماد الدوله را غافلگير كند در حالى كه او فريب نامه و رسول را خورده و اميدوار و فارغ البال باشد ولى ابن بابويه آن خدعه را دانست و ناگزير پس از گرفتن ماليات دو ماه از اصفهان خارج شد و بارجان منتقل گرديد ( ارجان صحيح است و بعضى از متاخرين تصور كردند كه اصل آن ارگان و عرب گاف را جيم كرده‌اند ) . در ارجان ابو بكر بن ياقوت حكومت داشت او بدون جنگ گريخت و ابن\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nبويه بر ارجان چيره شد و آن در ماه ذى الحجه ( سال جارى ) بود . ابو بكر برامهرمز پناه برد . چون او اصفهان را بدرود گفت و شمگير با سپاه برادرش مرداويج داخل اصفهان شد و آن را تملك نمود . چون قاهر قبل از اينكه خلع شود بر آن واقعه آگاه شد بمرداويج پيغام داد كه اصفهان را كما كان به فرزند ياقوت واگذار كند او هم اطاعت كرد و محمد بن ياقوت بحكومت اصفهان بازگشت .\r\nاما ابن بويه چون ارجان را گرفت از آن اموال بسيار بدست آورد كه با آنها نيرومند و غنى و اميدوار گرديد . در آن هنگام چند نامه از ابو طالب زيد بن على نوبندجانى به او رسيد كه او را بفتح شيراز تشويق و تشجيع و راهنمائى مىكرد و فتح آن را آسان مىنمود و وضع آن سامان را شرح داده كه ياقوت و اتباع او سرگرم بجمع مال هستند و آنها همه توانگر شده و براى مردم شيراز بار گران مىباشند و با اينكه خود ياقوت متهور است ولى در گرفتن مال مردم اتباع او بسيار جبان و ناتوان مىباشند كه كار آنها نافرجام و خود نااميد هستند . ولى ابن بويه ترسيد زيرا ياقوت را با آن مال فزون وعده بسيار توانگر و قوى مىپنداشت و بيشتر از اين ترسيد كه اگر با او نبرد كند فرزندش هم از عقب با سپاه برسد و او را ميان دو آتش بگذارند .\r\nاز جاى خود حركت نكرد و همانجا ماند . ابو طالب دوباره شروع بتشويق و تشجيع ابن بويه نمود و نيز نوشت كه مرداويج بياقوت نامه نوشته و درخواست صلح كرده و حتما ابن بويه طاقت جنگ با آن دو مرد را نخواهد داشت رأى و چاره اين است كه مردى چون تو ناگزير است كه با كسى كه به او نزديكتر است نبرد كند و هر چه بادا باد و هرگز نبايد صبر و تسامح كند تا آن دو مرد ضد او متحد شوند آنگاه با دو عده فزون از شمار بر او هجوم كنند و كارش را بسازند .\r\nپس اگر يكى از آن دو را شكست دهد سايرين ناتوان خواهند شد و هرگز بر او حمله نخواهند كرد . ابو طالب پياپى براى او نامه مىفرستاد و تشجيع مىكرد .\r\nاو هم ناگزير سوى ابو طالب نوبندجانى رفت ولى ياقوت مقدمه لشكر خود را پيشاپيش نزد نوبندجانى فرستاد كه عده آن مقدمه دو هزار سوار از بهترين و دليرترين\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nسپاه او بودند . چون ابن بويه رسيد و با آنها مقابله كرد آنها تاب پايدارى نياورده سوى « گرگان » گريختند ولى خود ياقوت با تمام سپاه رسيد و در همان ميدان آماده نبرد گرديد . ابو طالب نوبندجانى بنمايندگان خود در شهر ( از تاريخ معتبر تجارب الامم مستفاد مىشود كه آن شهر آباده بود ) دستور داد كه از ابن بويه و اتباع او خوب پذيرائى كنند و هر چه بخواهند فراهم نمايند خود از شهر خارج شد و در ده اقامت گزيد تا ياقوت تصور نكند كه او هم مخالفت كرده . مبلغى كه نوبندجانى در مدت چهل روز براى ابن بويه خرج كرده بود بالغ بر دويست هزار دينار ( زر ) گرديد .\r\nعماد الدوله برادر خود ركن الدوله حسن را بكازرون فرستاد همچنين نقاط ديگر از نواحى فارس و مال بسيار از آن جاها بدست آورد . ياقوت لشكرى بكازرون فرستاد كه با ركن الدوله نبرد كند نبرد واقع و لشگر ياقوت منهزم شد با اينكه عده ركن الدوله كم بود .\r\nركن الدوله بسلامت با اموال بسيار نزد برادرش بازگشت .\r\nعماد الدوله از مكاتبه بين مرداويج و برادرش و شمگير از يك طرف و ياقوت از يك طرف ديگر آگاه شده بيمناك شد و از نوبندجان خارج شد و باستخر رفت از آنجا هم به محل بيضا رخت كشيد ياقوت هم هر جا كه مىرفت او را دنبال مىكرد تا آنكه ابن بويه كرمان را قصد كرد و در راه كرمان پلى بود كه بايد از آن عبور كند ياقوت سبقت جست و پل را گرفت و ابن بويه را بجنگ ناگزير كرد . و آن در تاريخ آخر سال سيصد و بيست و يك و اول بيست و دو بود .\r\n\r\nبيان حوادث\r\nدر آن سال بنى ثعلبه با بنى اسد كه موصل را قصد كرده بودند متحد شد و هر دو قبيله با اتباع آنها مانند قبيله طى و همه يك نيروى كامل ايجاد كردند كه با بنى مالك و همراهان آنها از قبيله تغلب جنگ كنند . طرفين براى نبرد به يكديگر نزديك شدند كه ناصر الدوله و حسن بن حمدان با افراد خانواده و مردان جنگى خود سوار\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nشدند و باصلاح و صلح و آشتى ميان متخاصمين كوشيدند ابو الاغر بن سعيد بن حمدان همراه ناصر الدوله بن عبد اللّه بن حمدان بود . ابو الاغر درباره صلح بين طرفين سخن گفت ناگاه يكى از افراط بنى ثعلبه او را با نيزه طعنه زد و كشت . ناصر الدوله ناگزير با عده خود بر آنها حمله كرد آنها گريختند بسيارى از آنها كشته شدند و به محل آنها رسيد خانه‌هاى آنها را ويران و زنان را اسير و اموالشان را غارت كرد بعضى از آنها كه سوار اسب بودند نجات يافتند و باز ناصر الدوله آنها را تا محل « حديثه » ( نوشهر ) دنبال كرد در آنجا يانس غلام مونس كه موصل را قصد كرده بود رسيد و آنها به او پيوستند آنگاه بنى ثعلبه و بنى اسد به محل ديار ربيعه بازگشتند . ( مونس خود سرانه ميخواست موصل را از ناصر الدوله بگيرد چنان كه گذشت ) .\r\nدر آن سال خبر مرگ تكين خاصه در مصر كه امير آن ديار بود ببغداد رسيد .\r\nمحمد فرزندش بجاى او منصوب شد . قاهر باللّه ( خليفه ) براى او خلعت هم فرستاد .\r\nسپاهيان در مصر شوريدند و محمد مذكور با آنها نبرد كرد و آنها را مطيع نمود .\r\nدر آن سال على بن يليق قبل از اينكه گرفتار شود بمنشى خود حسن بن هارون دستور داد كه فرمان صادر كند مبنى بر لزوم لعن معاوية بن ابى سفيان و يزيد بن معاويه و آن لعن بر منبر مسلمين باشد عوام شوريدند و آشوب كردند . على بن يليق تصميم گرفت كه بر بهارى رئيس حنبليها ( پيروان احمد بن حنبل رئيس مذهب چهارم سنى ) را بازداشت كند كه يارانش فتنه را برانگيخته بودند و چون بر بهارى بر تصميم او آگاه شد گريخت و پنهان گرديد ولى گروهى از بزرگان و اعيان پيروان او را گرفتند و بازداشتند و بعد در كشتى سوار كردند و بعمان فرستادند ( كه مركز خوارج و دشمنان على و آل على آنجا زيست مىكردند و مىكنند ) .\r\nدر آن سال قاهر آواز و طرب و مىگسارى را حرام كرد همچنين انواع نبيذ ( كه بعقيده اغلب مسلمين مباح بوده ) . كسانى هم كه مرتكب آن اعمال بودند و شناخته مىشدند بكوفه و بصره تبعيد شدند اما كنيزان مطرب و آوازه خوان را دستور داد كه همه را بفروشند ولى اغلب آنها ساده بودند و از طرب اطلاعى نداشتند ولى خود قاهر دستور داد\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nهر كدام يك از كنيزان كه در طرب و غنا ماهر باشند براى خود او با بهاى كم خريدارى شوند . خود قاهر بطرب و آواز و سماع علاقه داشت . او اين خدعه را براى اين كرد كه موافق مرام و ميل خود هنرمندان را با ارزانترين قيمت بدست آرد پناه بر خدا از اين اخلاق كه عموم مردم آنها را نمىپسندند .\r\nدر آن سال ابو بكر محمد بن حسن بن دريد لغوى ( عالم بلغت ) در ماه شعبان وفات يافت . همچنين ابو هاشم بن ابى على جبائى متكلم ( عالم بعلم كلام ) معتزلى هر دو در يك روز درگذشتند و در گورستان خيزران به خاك سپرده شدند .\r\nابو يوسف بن مطر فربرى كه در سنه دويست و بيست و يك متولد شده بود و او كسى بود كه صحيح بخارى را از خود بخارى روايت كرد وفات يافت او ده هزار بار حديث را از خود بخارى شنيد و كتاب صحيح بخارى فقط از او نقل و روايت شده بود . او منتسب بفربر با فاء و دو راء بى نقطه ميان آنها باء يك نقطه و آن يك قريه نزديك شهر بخارا بود .\r\n\r\nسنه سيصد و بيست و دو\r\n\r\nبيان تسلط ابن بويه بر شيراز\r\nدر آن سال عماد الدوله بن بويه بر ياقوت پيروز شد و شهر شيراز را تملك و تصرف نمود .\r\nما قبل از اين نوشته بوديم كه عماد الدوله سوى پل رفت ( كه راه كرمان را گيرد و بگريزد چنان كه در تجارب الامم آمده و در همان كتاب نوشته كه ياقوت پل را ويران كرد ) ولى ياقوت سبقت جست و پل را گرفت و مانع عبور شد چون ابن بويه به آنجا رسيد و راه را بسته ديد ناگزير تن بجنگ داد و در ماه جمادى الثانية نبرد رخ داد . ابن بويه اتباع خود را خواند و به آنها دلدارى و وعده داد كه هنگام حرب خود با آنها مواسات كند و پياده شود و مانند يك سپاهى ( نه سالار ) جنگ نمايد . به آنها وعده احسان\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nو نيكى داد . يكى از موجبات خوشبختى او اين بود كه جماعتى از اتباع او بياقوت پناه بردند ( در تجارب الامم دو تن ) چون ياقوت آنها را ديد دستور داد كه گردنشانرا بزنند و چون كشته شدند اتباع ابن بويه يقين كردند كه اگر تسليم شوند كشته خواهند شد پس اگر مرگ در كار باشد بهتر اين است كه دليرى و پايدارى كنند و به آسانى تن بمرگ ندهند . همه دانستند كه ياقوت به آنها امان نخواهد داد پس آنها از خود گذشته نبرد و دليرى و كوشش كردند .\r\nديگرى از موجبات سعادت و نيك بختى ابن بويه اين بود كه ياقوت عده از پيادگان آتش افروز و نفط پاش پيشاپيش سپاه خود فرستاد كه اتباع ابن بويه را به آتش بسوزانند اتفاقا باد مخالف وزيد و آتش به خود آتش اندازان گرفت و سر روى آنها سوخت كه ناگاه ديلميان بر آنها حمله كردند پيادگان آتش گرفته به عقب رفتند و با سواران مختلط شدند كه سواران ناگزير تن بگريز دادند . جنگ بشكست و فرار ياقوت و سپاهش كشيد . چون همه گريختند ياقوت بر تل مرتفع صعود كرد و ندا داد برگرديد كه ديلميان سرگرم غارت خواهند شد و ما بر آنها خواهيم تاخت چهار هزار سوار گرد او تجمع و پايدارى كردند چون ابن بويه ثبات و پايدارى آنها را ديد اتباع خود را از غارت منع كرد و گفت : دشمن در كمين است منتظر است كه شما سرگرم تاراج شويد و شما را تباه كند . هر چه مال مانده براى شما خواهد بود شما گريختگان را دنبال و نابود كنيد و بعد بغارت بپردازيد . آنها هم اطاعت كردند .\r\nچون حمله كردند و ياقوت ديد عده‌اى او را قصد كرده‌اند ناچار تن بعار فرار داد . اتباع ابن بويه هم او و سپاهيانش را دنبال كردند و گرفتند و بستند و كشتند و بعد اسلحه و اسب و مال بسيار بغنيمت بردند .\r\nدر آن روز معز الدوله احمد بن بويه كه نوجوان بود و هنوز مو در روى او نرسته بود بهترين دلير و قهرمان جنگجويان بود كه سن او نوزده سال بشمار مىآمد .\r\nسپاهيان بلشگرگاه ياقوت رسيدند در آنجا علاوه بر سلاح و اموال گوناگون\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nكلاههائى ديدند كه دم شغال به آنها دوخته شد ( كه بر سران ديلم اگر اسير شرند نهاده شود ) و غل و زنجير و بند بسيار ديدند ( براى گرفتاران تهيه شده بود ) اتباع ياقوت ( اسراء ) بديلميان گفتند اينها را براى شما آماده كرده بود تا بر سر و دست و پاى شما نهاده شود و شما را در شهرها رسوا كند . اتباع ابن بويه به او گفتند اكنون كه او چنين نيتى داشته بهتر اين است كه همين زنجيرها و بندها را بدست و پاى گرفتاران سپاه او بگذاريم و آنها را همه جا رسوا كنيم ولى ابن بويه قبول نكرد و گفت : اين يك نحو ستم و تعدى و پستى و بسيار زشت مىباشد ياقوت خود بجزاى خويش رسيد . ابن بويه نسبت بگرفتاران نيكى كرد و همه را آزاد نمود و گفت : اين يك نعمت است ( مقصود پيروزى ) كه شكران بر ما واجب است كه نتيجه احسان خير و بركت خواهد بود .\r\nاسراء را هم مخير كرد ما بين اينكه بروند و بياقوت ملحق شوند يا اينكه نزد خود بمانند همه ماندن را اختيار كردند و او به آنها خلعت داد و احسان كرد .\r\nاز ميدان جنگ هم يكسره سوى شيراز رفت دستور داد منادى به همه امان بدهد .\r\nعدالت را به كار برد و شحنه ( پليس ) را مرتب كرد و از ستم منع نمود و بر آن مملكت چيره گشت .\r\nسپاهيان ( در تجارب الامم آنها را از دخول به شهر شيراز منع كرده و در خارج لشكر زده بودند مبادا بمردم تعدى كنند ) حقوق خود را مطالبه كردند و ابن بويه چيزى نداشت كه به آنها بدهد نزديك بود كار او پريشان و تشكيلات وى منحل شود .\r\nاو در كاخ امير در يك حجره نشسته در حال فكر بود ديد يك مار از يك سوراخ در سقف خارج و بسوراخ ديگر داخل شد ترسيد كه آن مار به او گزندى برساند فراشها را خواست و دستور داد آن سوراخ در سقف را بشكافند . ( ميان طاق مجوف بود ) آنها كه مشغول ويران كردن سوراخ شدند ناگاه درى ديدند كه بيك حجره منتهى مىشد ( در تجارب الامم چهار گوشه مجوف بود و اين اصح است ) گنج و چندين صندوق حاوى زر نقد و مصنوعات زرين و جواهرات گرانبها در\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nآنجا ديدند . پانصد هزار دينار هم بود كه آن مال را بسپاهيان داد و سلطه يا سلطنت او تثبيت شد كه مشرف بر زوال بود .\r\nچنين روايت و حكايت شده كه : ابن بويه خواست براى خود لباس تهيه كند . خياط مخصوص ياقوت را احضار كرد او با ترس و پريشانى حاضر شد . او كر بود و سخن را نمىشنيد . عماد الدوله به او گفت . بيمى نداشته باش ما ترا براى بريدن و دوختن لباس احضار كرده‌ايم او ندانست كه عماد الدوله چه مىگويد : در پاسخ سوگند طلاق ياد كرد ( سوگند طلاق نزد اهل سنت اين است كه به مجرد گفتن زنم طالق است اگر دروغ باشد طلاق واقع مىشود ) و گفت : من از دين اسلام برى باشم كه صندوقهاى امانت ياقوت كه نزد من است اگر باز كرده يا دانسته باشم كه محتويات آن چيست . امير ( عمار الدوله ) تعجب كرد و دستور داد صندوقهاى مال و جامه كه به قيمت سيصد هزار دينار بود آوردند .\r\nپس از آن آگاه شد كه ياقوت نزد ديگران هم امانت و وديعه داشته و بعد ذخائر يعقوب و عمرو بن ليث را هم بدست آورد كه مال بسيار بود و تمام آنها را در خزانه خود جمع كرد و اندوخت و چون در شيراز قرار گرفت و كار او محكم شد و مالك سراسر فارس گرديد بخليفه راضى كه در آن زمان بخلافت نشسته بود نامه نوشت همچنين بوزير ابو على بن مقله كه من مطيع هستم و از هر دو خواست كه ماليات فارس و بلادى كه دو دست اوست معين و با مقاطعه از او دريافت كنند و صد هزار هزار ( يك مليون ) درهم هم پرداخت هر دو قبول كردند و برسول كه نزد او رفته بود گفته بودند خلعت و علم امارت را به شرط دريافت وجه به او بدهد .\r\nچون رسول رسيد عماد الدوله باستقبال او رفت و خلعت و علم امارت را از او مطالبه كرد او گفت : شرط شده كه اول تو وجه را بپردازى عماد الدوله با خشم و زور خلعت و پرچم ولايت را از او گرفت و خلعت را پوشيد و درفش را بر افراشت و وارد شهر شد . رسول را هم فريب داد و او در تاريخ سنه سيصد و بيست و سه نزد او درگذشت .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nعماد الدوله عظمتى بىنظير يافت و از هر طرف مردم او را قصد كردند و مرداويج كه بر عظمت و حشمت و قدرت او آگاه شد مضطرب گرديد و باصفهان رفت تا تدبيرى به كار برد كه او را قلع و قمع كند در آن زمان برادرش و شمگير حاكم اصفهان بود زيرا مدت نوزده روز شهر بىحاكم مانده بود چون مرداويج باصفهان رسيد برادر خود را به شهر رى فرستاد .\r\n\r\nبيان تسلط نصر بن احمد بر كرمان\r\nدر آن سال ابو على بن الياس از كرمان بفارس رفت و بياقوت پيغام داد كه قصد تسليم و فرمانبردارى او را دارد ولى ياقوت دانست كه او قصد خدعه و اغفال را نموده و او نپذيرفت او هم پس از اينكه باستخر رسيد ناگزير بازگشت .\r\nامير سعيد نصر بن احمد امير خراسان ماكان بن كاكى را براى جنگ او فرستاد و او با سپاهى عظيم رفت . ابن الياس گريخت و ماكان كرمان را بنيابت امير خراسان ( سامانى ) گرفت . محمد بن الياس مذكور از اتباع امير نصر بن - احمد بود كه بر او خشم گرفت و بزندانش سپرد پس از محمد بن عبيد اللّه بلحمى براى او پايمردى كرد و او را آزاد نمودند و با محمد بن مظفر بگرگان فرستادند .\r\nچون يحيى بن احمد و برادرانش در بخارا قيام و خروج كردند چنان كه گذشت محمد بن الياس نزد او ( يحيى ) رفت و با او بود و از نزد او بكرمان رفت و كرمان را گشود و در آنجا بود تا آنكه ماكان او را از آن ديار بر كنار كرد او ( محمد ) بدينور رفت و ماكان در كرمان سامان گرفت . چون ماكان از آن ديار بازگشت كه بعد از اين آن را بيان خواهيم كرد محمد بن الياس بكرمان بازگشت .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n.\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n.\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n.\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n.\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n.\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n.\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n.\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n.\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n.\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n.\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n.\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n.\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n.\r\n\r\n\r\n","description":"","footnote":"","page_name":" 358 ","page_number":358}
  ]