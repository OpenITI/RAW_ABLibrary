[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ\r\nحرم ائمه بقيع عليهم السلام\r\nو آثار ديگر در مدينه منوره\r\nتأليف\r\nمحمد صادق نجمى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنجمى ، محمد صادق\r\nتاريخ حرم ائمهء بقيع عليهم السلام و آثار ديگر در مدينهء منوره / تأليف محمد صادق نجمى - تهران : مشعر ، 1380 .\r\n384 ص .\r\nISBN : 964 - 964 - 7635 - 04 - 2\r\nفهرست نويسى بر اساس اطلاعات فيپا .\r\nكتابنامه : ص [ 369 
  ] - 384 ؛ همچنين به صورت زيرنويس .\r\n1 . بقيع . 2 . زيارتگاه هاى اسلامى - مدينه . الف . عنوان .\r\n2 ت 3 ن / 7 / 262 BP\r\n7635 / 297\r\nكتابخانه ملى ايران 25103 - 80 م\r\nتاريخ حرم ائمهء بقيع عليهم السلام\r\nو آثار ديگر در مدينهء منوره\r\nتأليف : محمدصادق نجمى\r\nويراستار : على ورسه اى\r\nناشر : نشر مشعر\r\nحروفچينى : مركز تحقيقات حج\r\nچاپ : دار الحديث\r\nچاپ : 5 - تابستان 1386\r\nشمارگان : 3000\r\nبها : 2000 تومان\r\nشابك 2 - 04 - 7635 - 964 - 978\r\nISBN : 978 - 964 - 7635 - 04 - 2\r\nمراكز پخش و فروشگاه هاى مشعر :\r\nتهران : تلفن : 64512003 - 021 / قم : تلفن : 7746532 - 0251\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nبخش مقدماتى : انگيزهء ايجادو تخريب حرمها\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nچگونگى تأليف\r\nدر سال 53 - 1352 خورشيدى ، براى نخستين بار به حج تمتّع و زيارت مدينهء منوره مشرّف شدم و مانند هر زائر دلسوخته ، آنگاه كه در كنار حرم مطهر ائمهء هدى و قبور صحابهء عظيم الشأن و شهداى اسلام حاضر مىشدم ، با ديدن وضع رقّت‌بار قبورشان ، متأثر و متأسف شده ، خود را در برابر اين پرسش تحيّرانگيز مىيافتم كه : در همه جاى دنيا ، تلاش بر اين است كه آثار و بناهاى مذهبى و تاريخى را به صورت سمبل افتخار و مايهء مباهات حفظ و حراست مىكنند و آنها را به عنوان عزيزترين و ارزشمندترين امانت ، به نسل‌هاى آينده مىسپارند ، حال چگونه است كه اين بناهاى با شكوه و اين حرم‌ها و گنبد و بارگاه‌هاى با عظمت و داراى قداستِ معنوى - كه مانندش را در هيچ‌يك از آثار تاريخى جهان نمىتوان يافت - به اين وضع اسفبار و تأثرانگيز در آمده است ؟ ! بى آنكه مشخص شود كه : اين بناها پيش از ويرانى ، در چه وضعيتى بوده و در چه تاريخى و به دست چه كسانى ساخته شده‌اند .\r\nو به چه انگيزه‌اى و به دست چه كسانى اين‌چنين به ويرانه مبدل شده‌اند .\r\nاين تحيّر و تعجب و اين پرسش معنادار آنگاه تشديد مىشد كه مىديدم عوامل و عناصر ويرانى اين آثار تاريخى - مذهبى ، با حفظ آثار تاريخى كشورشان آنجا كه جنبهء مذهبى ندارد ؛ ( مانند آثار يهوديان در خيبر ) نه تنها مخالفتى ندارند بلكه با صرف هزينه‌هاى سنگين از آنها پاسدارى و حفاظت مىكنند !\r\nدر تشرّف‌هاى بعدى ، حس كنجكاوىام مرا واداشت تا به تحقيق و بررسى در اين\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nموضوع بپردازم . بدين‌سان ، با استفاده از فرصت‌هاى تعطيلى ، يادداشت‌هايى تهيه كردم ، ليكن با پيروزى انقلاب شكوهمند اسلامى و آغاز جنگ تحميلى و پذيرفتن مسؤوليت خطير و مقدّس امامت جمعه ، اين نوع فعاليت‌ها متوقف گرديد و آن يادداشت‌ها در ميان پوشه‌ها نگهدارى شد تا در فرصت مناسب تنظيم شود .\r\nسرانجام ، انتشار فصلنامهء مبارك و علمىِ « ميقات حج » توسط معاونت آموزش و تحقيقات بعثهء مقام معظم رهبرى ، با همهء مزايا و بركاتش ، برايم توفيقى جبرى بود و موجب شد پس از گذشت بيش از ده سال ، آن نوشته‌ها احيا و به صورت مقالات متعدد از سال 71 تا 79 منتشر شود و اينك در اثر استقبال و تشويق دوستان و شخصيت‌هاى بارز و محترم ، به ويژه معاونت محترم آموزش و تحقيقات بعثهء مقام معظم رهبرى ، تصميم بر اين شد كه همين مقالات با تكميل و اصلاحات ، به صورت كتاب مستقل در اختيار علاقه‌مندان قرار گيرد .\r\nاز آن معاونت محترم و همهء برادران عزيز و دست اندركاران در بخش فرهنگىِ اين بعثهء مبارك ، كه در انتشار اين مقالات و نشر اين مجموعه همكارى داشتند ، صميمانه سپاسگزارم و از خداوند منان براى آنان موفقيت بيش از پيش خواستارم .\r\nتذكر نكته‌اى را براى محققان و صاحبان قلم ؛ به ويژه دست اندركاران مسائل تبليغى ، لازم مىدانم و آن اين‌كه :\r\nممكن است تصور شود مسألهء تخريب و حذف بناها و آثار مذهبى ، كه موضوع بحث ما در اين مجموعه مىباشد ، در مقطع تاريخىِ خاصى ، به وسيلهء گروه به‌خصوصى در همان مقطع انجام شده و پايان يافته است و اكنون كه نزديك به يك قرن از اين اقدامات ناروا مىگذرد ، چون اين گروه در محو اين آثار به هدف خود دست يافته‌اند و لذا خود را از ادامهء اين سياست بىنياز مىدانند ؛ زيرا هنوز يك قرن از اين حادثه نگذشته است كه عامهء مسلمانان و حتى بسيارى از خواص نيز از پيشينهء تاريخى اين حرم‌ها و از انگيزه و هدف تخريب آنها و نتيجه و ثمرهء تلخ اعمال اين سياست اطلاع درست و دقيقى ندارند و طبيعى است اين ناآگاهى و دورى از واقعيات ، با گذشت زمان و در قرن‌هاى آينده بيشتر و عميق‌تر خواهد شد و به نسل‌هاى آينده منتقل خواهد گرديد . ليكن بايد\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nگفت : اين تصوّر صحيح نيست و قضيه دقيقاً به عكس آن است ؛ زيرا كه اين حذف و تصوير مؤلّف كتاب\r\nتخريب ، هنوز هم خاتمه نيافته و همچنان در قالب فعالت‌هاى فرهنگى ادامه دارد ؛ يكى از ابعاد آن را مىتوان در تأليفات جديد و متنوّعى يافت كه در تاريخ حرمين شريفين و مدينه‌شناسى ، در سطح وسيع و به زبان‌هاى گونه‌گون منتشر مىشود و بر خلاف كتاب‌هاى مدينه‌شناسى پيشين - كه بخش مهمى از آنها اختصاص به ابنيه و آثار مذهبى داشت - در اين كتاب ها گزارشى از اين آثار منعكس نشده است ، « 1 »  به‌طورى كه گويى اصلًا چنين آثارىوجود خارجى نداشته است ! و بدينسان مىخواهند نسل‌هاى آينده از وجود اين آثار بىاطلاع و به طور كلى از حوادث و تغيير و تحوّلى كه در آنها پديد آمده است بيگانه شوند .\r\nاينجاست كه بايد در مقابل اين حقيقت زدايى و حركت منفى ، قدم‌هاى مثبت برداشته شود و با انتشار كتاب و مقاله و از طريق وسايل تبليغى ديگر واقعيت امر به اطلاع مسلمانان برسد و نسل‌هاى آينده در جريان امر قرار گيرند و از آنچه به وقوع پيوسته آگاه شوند . ان شاء اللَّه .\r\nنكته ديگر اين‌كه چون هدف از تأليف اين كتاب ضمن معرفى حفظ و ثبت اين آثار در تاريخ است نه مجرد اطلاع‌رسانى مقطعى ، لذا در معرفى اين آثار گاهى مطلبى از چند نفر و احياناً مشابه و هم‌زمان نقل گرديده كه نبايد به تكرار حمل شود بلكه منظور بر تأكيد وجود آن اثر در آن تاريخ مىباشد .\r\nمحمد صادق نجمى دىماه 1380\r\n\r\n","description":"","footnote":" ( 1 ) - يكى از اين تأليفات كه در سال 1412 ق در مدينه منتشر شده كتابى است به نام « تاريخ المعالم المدينةالمنورة قديماً وحديثاً » به قلم سيد احمد ياسين . مؤلف در اين كتاب چهار صد صفحه‌اى تا آنجا كه توانسته است آثار قديمى و تازه‌هاى مدينه را از مساجد و قلعه‌ها و چاه‌ها و قصرها و بناهاى مهم ادارى را با عكس و شرح و تفصيل معرفى نموده ولى از بقيع حساس‌ترين اثر تاريخى مدينه فقط در هفت سطر و به عنوان گورستان عمومى مردم مدينه ياد نموده است . ","page_name":" 21 ","page_number":21},
  {"content":"\r\n\r\nبسم اللَّه الرحمن الرحيم\r\n. . . وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحِيماً نساء : 64\r\nوَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ وَ رَأَيْتَهُمْ يَصُدُّونَ وَ هُمْ مُسْتَكْبِرُونَ المنافقون : 5\r\n. . . قالَ الَّذِينَ غَلَبُوا عَلى أَمْرِهِمْ لَنَتَّخِذَنَّ عَلَيْهِمْ مَسْجِداً كهف : 21\r\nوَ اتَّخِذُوا مِنْ مَقامِ إِبْراهِيمَ مُصَلًّى بقره : 125\r\nصدق اللَّه العليّ العظيم\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nپيشگفتار\r\n\r\nانگيزه پيدايش و تخريب حرم‌ها\r\nيكى از برنامه‌هاى مذهبى مسلمانان ؛ اعم از شيعه و اهل سنت ، از صدر اسلام تا به امروز ؛ مانند همهء پيروان اديان و مذاهب آسمانى و همهء صاحبان فكر و انديشه ، بزرگداشت و تجليل از مقام انبيا و اوليا و اداى احترام نسبت به راهنمايان فكرى و رهبران معنوى و شهداى راه اسلام و قرآن بوده است و اين احترام و بزرگداشت كه بيشتر در قالب زيارت قبورِ آنان متجلّى مىشود و از عبادات و مستحبات به شمار مىآيد .\r\nمسلمانان همواره از دور و نزديك ، در كنار مدفن آن عزيزان حضور مىيابند و بر آنان درود و سلام مىفرستند و از خداوند متعال علوّ مقام و ترفيع درجاتشان را درخواست مىكنند و جملاتى بر زبان مىرانند كه بيانگر فضايل اخلاقى و تعليمات دينى و برنامه‌هاى عملى آنها و گوياى شكيبايى آنان در مقابل مصيبت‌ها و مشكلاتى است كه در راه تحكيم بخشيدن به اين تعاليم تحمل نموده‌اند .\r\nشيفتگان آن حضرات ، بدينسان مراتب ارادت خويش را به ساحت آنان ابراز مىدارند و خود را آمادهء پيروى از راه و رسمشان و اجراى برنامه‌ها و دستورالعمل‌هاى آنان مىنمايند و در كنار قبورشان ، به نماز و دعا مىايستند و آمرزش گناهان و پذيرش توبهء خويش را در كنار مرقد اين « عباد الرحمان » از خداوند مسألت مىكنند .\r\nو به همين انگيزهء بزرگداشت و احترام و نيز به خاطر حفاظت زائرانِ آنان از سرما و\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nگرما ، به هنگام عبادت و زيارت و اقامهء نماز به روى قبر آنان ، سقفى قرار دادند و گاهى به اقتضاى نياز به فضاى بيشتر ، در كنار اين مدفن‌ها مساجدى ساختند كه اين محل‌ها امروزه به « مشهد » و « حرم » شهرت يافته‌اند .\r\nگفتنى است كه اين تجليل و بزرگداشت‌ها از سوى مسلمانان ، نه يك عمل ابتكارى و بدون دليل شرعى و بدون مدرك و مستند مذهبى است ، بلكه راه و رسمى است برگرفته از قرآن مجيد و سنت رسول‌اللَّه صلى الله عليه و آله و عمل صحابه و پيشوايان دين ، كه اكنون نمونه‌هايى از آن را مىآوريم :\r\n* آن جا كه سخن از انبيا است ، خداوند متعال دربارهء آنان ، واژه « سلام » و درود را به كار برده و با اين كلمهء زيبا از آنان ياد نموده است سَلامٌ عَلى إِبْراهِيمَ « 1 »  ، سَلامٌ عَلى مُوسى وَ هارُونَ « 2 »  ، وَسَلامٌ عَلَى الْمُرْسَلِينَ . « 3 » \r\n* * و آن جا كه سخن از شهدا و بندگان صالح به ميان آمده ، آنان را اين چنين ستوده است : وَ مَنْ يُطِعِ اللَّهَ وَ الرَّسُولَ فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً . « 4 » \r\n* * * قرآن مجيد مسلمانان را تشويق نموده است كه در مقام توبه و انابه و به هنگام طلب آمرزش گناهان ، به رسول‌اللَّه توسل جويند و وساطت و درخواست آن حضرت را عامل آمرزش گناهان بندگان معرفى نموده ، مىفرمايد : . . . وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحِيماً . « 5 » \r\nو در جايى ديگر منافقان را نكوهش مىكند كه هرگاه به آنان گفته مىشود به حضور\r\n\r\n","description":"","footnote":" ( 1 ) - صافات ، 109 ، 120 ، 181  ( 2 ) - همان .  ( 3 ) - همان .  ( 4 ) - نساء : 69 . كسانى كه از خدا و پيامبرش اطاعت كنند ، با آنها خواهند بود كه خداوند نعمتشان داده است ؛ آنان همانا پيامبران ، صديقين ، شهدا و صالحان هستند ، و چه نيكو رفيقانند .  ( 5 ) - نساء : 65 . . . . اگر مسلمانان بر خود ستم روا دارند ( و آلوده به گناه گردند ) و به نزد تو آيند و توبه و استغفار كنند و رسول هم بر آنان استغفار و درخواست آمرزش از خدا كند ، خدا را توبه‌پذير و مهربان خواهند يافت . ","page_name":" 24 ","page_number":24},
  {"content":"\r\n\r\nرسول خدا صلى الله عليه و آله برسند تا آن حضرت دربارهء آنان طلب آمرزش كند ، از اين امر سرباز مىزنند ؛ وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ وَ رَأَيْتَهُمْ يَصُدُّونَ وَ هُمْ مُسْتَكْبِرُونَ . « 1 » \r\n* * * * قرآن مجيد دربارهء اصحاب كهف مىفرمايد : . . . قالَ الَّذِينَ غَلَبُوا عَلى أَمْرِهِمْ لَنَتَّخِذَنَّ عَلَيْهِمْ مَسْجِداً . « 2 »  مؤمنان راستين كه بر امر اصحاب كهف آگاهى يافتند و آن را سند زنده‌اى براى اثبات معاد جسمانى به مفهوم حقيقىاش ديدند ، پس از مرگ آنان گفتند : « ما بر روى قبر آنها مسجد و ساختمانى بنا مىكنيم تا مردم هرگز ياد آنها را از خاطره‌ها نبرند و در نيل به كمال اعتقادى و انسانى خود ، آنها را الگو و سرمشق خويش قرار دهند . »\r\nو خداوند با نقل تصميم آن مؤمنان بر ايجاد بنا و ساختمان بر روى قبور اصحاب كهف و استفاده نمودن از آن ، به عنوان يكى از پايگاه‌هاى عبادت و پرستش ، عملكرد آنان را تثبيت و بر آن مهر تأييد مىزند .\r\n* * * * * دفن شدن پيكر پاك رسول خدا صلى الله عليه و آله در داخل خانهء خويش و در زير سقف ، دليل روشن و مصداق عينى بر اين واقعيت است كه در اسلام ، وجودِ بنا در روى قبر شخصيت‌هاى معنوى ، عملى مُستَحسن و مورد تأييد بوده است و اين حقيقت را دربارهء قبور انبياى گذشته نيز مىتوان ديد ؛ مانند قبر حضرت ابراهيم ، و جناب اسحاق و يعقوب عليهم السلام و قبور همسرانشان در شهر الخليل ؛ شهرى كه به ياد و به نام حضرت ابراهيم عليه السلام « خليل » نام گرفت . « 3 »  و مانند قبر حضرت داود و سليمان عليهما السلام در « بيت لحم » و قبور و آثار ساير انبيا در بيت المقدس و شامات كه در طول قرن‌هاى متمادى ، قبل از اسلام و بعد از اسلام ، از استحكام و زيبايىِ بنا و ساختمان برخوردار بوده‌اند .\r\nنكتهء جالب توجه در قبور انبياى گذشته اين كه شخص خليفهء دوم در فتح بيت‌المقدس ، نه تنها بر اين مقابر و بر اين آثار متعرض نگرديد ، بلكه با نمازگزاردن « 4 »  در\r\n\r\n","description":"","footnote":" ( 1 ) - منافقون : 5  ( 2 ) - كهف : 21  ( 3 ) - نام اصلى « الخليل » كه در 25 كيلومترى بيت المقدس واقع شده ، « حَبْرون » يا « حَبْرى » است .  ( 4 ) - تاريخ طبرى ، 3 / 405 چاپ لبنان مؤسسه اعلمى . تاريخ ابوالفداء ، 7 / 58 ، چاپ مكتبة المعارف بيروت . ","page_name":" 25 ","page_number":25},
  {"content":"\r\n\r\nاين بقاع و امكنه ، وجود آنها را با عمل خويش تأييد كرد . همچنين روش علما و پيشوايان اسلام نيز در طول تاريخ به همين منوال بوده است .\r\nآرى ، مسلمانان ؛ اعم از شيعه و اهل سنت ، در طول تاريخ ، در انجام اين برنامه‌ها و در تجليل از شخصيت‌هاى معنوى و در ساختن حرم و گنبد و بارگاه براى قبورِ آنان ، به منابع اصلىِ اسلامى ؛ از قرآن و حديث « 1 »  تمسك جسته و از سيرهء رسول‌اللَّه صلى الله عليه و آله در زيارت قبور شهدا و صحابه كه از بارزترين برنامه‌هاى زندگى آن حضرت بوده ، پيروى نموده‌اند .\r\n\r\nانگيزه تخريب حرم‌ها\r\n\r\n* كج فهمى دينى\r\nبرنامهء بزرگداشت از بزرگان و پيشوايان دين از سوى مسلمانان مانند پيروان ساير مذاهب همچنان در طول تاريخ سارى و جارى بود و كوچكترين مخالفتى با اين امر مشاهده نمىشد ، تا اين كه در آستانهء قرن هشتم ، در شام ، شخصى به نام ابن تيميه پيدا شد و تجليل و احترام از انبيا و مدفن آنها را ، نه تنها غير مشروع و حرام بلكه مرتكبين آنها را مشرك و مرتد خواند ! كه در صورت عدم توبه بايد به قتل برسند . وى همچنين بر وجوب تخريب اين آثار و ابنيه فتوا صادر كرد .\r\nاين عقيده در آن زمان گرچه پيروان اندك يافت اما پس از مدت كوتاهى متروك و به فراموشى سپرده شد ، تا اينكه در قرن يازدهم و پس از مدت چهار قرن ، با پيدايش وهابىگرى در نجدِ حجاز ، بار ديگر مطرح و به مرحلهء اجرا گذاشته شد و در نتيجهء همين باور واعتقاد بودكه با تسلّط وهابيان به مكه و مدينه در سال 1344 ه . ق . تمامِ حرم ها در اين دو شهر و ديگر شهرهاى حجاز - كه متعلّق به اقوام و عشيرهء رسول خدا و صحابهء آن حضرت و ساير شخصيت‌هاى مذهبى بود و همچنين مساجد موجود در كنار اين اماكن منهدم گرديد و امروز ديگر اثرى از اين بناها باقى نيست .\r\n\r\n","description":"","footnote":" ( 1 ) - در بارهء احاديث ، به كتاب « شفاء السقام » از سُبكى ( متوفاى 756 ) و « وفاء الوفا » ى سمهودى ( متوفاى 911 ) ج 4 ، كه هر دو از علماى بزرگ اهل سنت مىباشند ، مراجعه شود . ","page_name":" 26 ","page_number":26},
  {"content":"\r\n\r\nاكنون اين پرسش مطرح مىشود كه : « انگيزه و عامل اين بينش چيست ؟ » و چگونه است كه افرادى خود را مسلمان مىنامند ولى به خود اجازه مىدهند نسبت به بزرگان دين اهانت كنند و ابنيه و آثار متعلّق به آنان را منهدم نمايند .\r\nپاسخ اين سؤال اين است كه : يكى از آفات بزرگ و خطرناك در هر مذهب و آيينى ، كج‌فهمىها و تندروىها و برداشت‌هاى غلط و انحرافى و به اصطلاح قرائت‌هاى خود ساخته از آن آيين است كه از ميان پيروان همان مذاهب به وجود مىآيد و موجب تضعيف و تفرقه در آن آيين مىشود . بديهى است پرداختن به موارد آن ، در اديان گذشته ، خارج از موضوع بحث ما است .\r\nولى با تأسف بايد گفت كه در ميان پيروان دين مقدّس اسلام نيز كسانى بوده‌اند كه از اين كج فهمى و انحراف فكرى مصون نمانده و موجب پيدايش اختلافات و كينه‌ورزىها و گاهى خونريزىها در ميان پيروان قرآن شده‌اند .\r\nاز مصاديق و نمونه‌هاى بارز چنين انحراف فكرى وبرداشت‌هاى ناروا ، گروه خوارج هستند كه در حال حيات رسول خدا صلى الله عليه و آله و در ميان جامعهء آن روز به وجود آمدند و در زمان امير مؤمنان عليه السلام گسترش يافته ، به صورت يك گروه معارضِ حكومتِ آن حضرت ، ظاهر شدند و سرانجام آن بزرگوار به دست يكى از عوامل همين گروه به شهادت رسيد .\r\nپس از آن حضرت و در طى ساليان متمادى ، شاهد حضور و فعاليت همان گروه در نقاط مختلف جهان اسلام بوده و هستيم كه مايهء درد سر براى اسلام گرديده و عده‌اى از مسلمانان به دست آنان كشته شده‌اند .\r\n\r\nخوارج در زمان رسول خدا صلى الله عليه و آله\r\nهمانگونه كه اشاره شد ، تاريخ پيدايش خوارج به دوران حيات رسول خدا صلى الله عليه و آله بازمىگردد ؛ زيرا آن حضرت به هنگام مراجعت از جنگ « حُنين » ، در منزلى به نام « جِعرانه » وقتى غنايم جنگى را در ميان جنگجويان تقسيم مىكرد ، مردى از جاى خود برخاست و گفت : « يا محمّد اعدل » پيامبر صلى الله عليه و آله فرمود : واى بر تو ! اگر من با عدالت رفتار\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nنكنم ، پس چه كسى عدالت خواهد كرد ؟ ! يكى از صحابه عرض كرد : يا رسول‌اللَّه اجازه دهيد گردن اين منافق را بزنم و او را در مقابل جسارت و اهانتش مجازات كنم .\r\nرسول خدا صلى الله عليه و آله فرمود : معاذاللَّه ، اگر او را بكشيد ، مردم مرا به كشتن ياران خودم متهم خواهند كرد ، او را به حال خود واگذاريد ولى بدانيد كه اين مرد همفكرانى هم دارد . آنان قرآن مىخوانند ولى از گلويشان پايين‌تر نمىرود . از دين خارج مىشوند همان‌گونه كه تير از كمان رها مىشود . « 1 » \r\nدر حديثى كه ابوسعيد خدرى نقل كرده نيز آمده است : آن مرد كه « ذوالخويصره » نام داشت ، خطاب به رسول خدا صلى الله عليه و آله گفت : « اتَّقِ اللَّه يا محمّد » . رسول خدا صلى الله عليه و آله فرمود : اگر من خدا را عصيان كنم ، پس چه كسى مطيع خدا خواهد بود . خدا كه مرا به همهء مردم امين قرار داده آيا تو بر تقسيم اين غنيمت « ناچيز » امين نمىدانى ؟ ! و آنگاه كه ذوالخويصره برگشت ، رسول خدا فرمود : در آينده از جنس اين مرد گروهى پديد آيند كه قرآن مىخوانند اما از گلويشان پايين‌تر نمىرود . مسلمان‌ها را مىكشند ولى متعرض بت‌پرستان نمىگردند . از اسلام مانند رها شدن تير از كمان خارج مىشوند و اگر من دركشان كنم ، مانند قتل عاد و ثمود ، همهء آنها را از ميان خواهم برد . « 2 » \r\nعملكرد تند خوارج با جريان ذوالخويصره و برخورد اهانت‌آميز وى نسبت به ساحت مقدّس رسول خدا صلى الله عليه و آله و گفتار آن حضرت در آن مقطع پايان نيافت بلكه با توجه به خطرات آيندهء اين گروه و ضربه‌هاى سنگينى كه از سوى آنها پس از رسول خدا صلى الله عليه و آله متوجه اسلام و مسلمانان گرديد ، پيامبر خدا صلى الله عليه و آله در موارد مختلف و در ضمن حديث‌هاى متعدد ، اوصاف و مشخّصات آنها را بيان كرد تا مسلمانان با انحراف فكرى و اعتقادى آنان آشنا شوند و تحت تأثير تعبّد و تنسّك ظاهريشان قرار نگيرند . « 3 » \r\n\r\n","description":"","footnote":" ( 1 ) - صحيح مسلم كتاب الزكات باب ذكر الخوارج ، حديث شماره 1063  ( 2 ) - همان ، ح 1064  ( 3 ) - اخبار مربوط به خوارج ، در صحيح بخارى ، در ضمن نُه حديث و در صحيح مسلم و ساير صحاح و مسانيد ، در طى سى حديث آمده است . ","page_name":" 28 ","page_number":28},
  {"content":"\r\n\r\nو ما در اين جا تنها به نقل سه مشخصّه و ويژگى آنان ، كه بيش از ساير اوصافشان مورد عنايت رسول خدا صلى الله عليه و آله قرار گرفته و با بحث ما بىارتباط نيست ، بسنده مىكنيم :\r\nاهتمام خوارج به عبادت و تلاوت قرآن\r\nيكى از اوصاف خوارج كه در حديث رسول خدا صلى الله عليه و آله مورد توجه خاص قرار گرفته ، كثرت عبادت و مقيد بودن آنان به نماز و روزه و قرائت قرآن است ؛ به حدّى كه عبادت ساير مسلمانان نسبت به عبادت آنها حقير و كم مىنمايد و اين موضوع در احايث متعدد منعكس گرديده است :\r\nرسول خدا آنجا كه از آيندهء همفكران « ذو الخويصره » سخن مىگفت ، چنين فرمود :\r\n« فانّ له أصحاباً يحقر أحدكم صلاته مع صلاتهم و صيامه مع صيامهم » . « 1 » \r\nو در حديث ديگر فرمود : « يخرج في هذه الامّة قومٌ تحقرون صلاتكم مع صلاتهم » . « 2 » \r\nامير مؤمنان عليه السلام ضمن سخنانى در جنگ نهروان خطاب به لشكريانش چنين فرمود :\r\n« أيها الناس إنّي سمعت رسول اللَّه صلى الله عليه و آله يقول يخرج قوم من أمّتي يقرءون القرآن ليس قراءتكم إلى قراءتهم بشيء و لا صلاتكم إلى صلاتهم بشيء و لا صيامكم إلى صيامهم بشيء ، يقرءون القرآن يحسبون أنّه لهم و هو عليهم لا يجاوز صلاتهم تراقيهم يمرقون من الاسلام كما يمرق السهم من الرّمية » . « 3 » \r\nمردم : من از رسول خدا شنيدم كه مىفرمود گروهى از امت من ظاهر خواهند شد كه قرآن مىخوانند به طورى كه قرآن خواندن شما نسبت به قرائت آنها چيزى به‌نظر نمىآيد و نه نماز و روزه شما نسبت به نماز و روزه آنها چيزى به حساب نيايد خيال مىكنند قرآن\r\n\r\n","description":"","footnote":" ( 1 ) - صحيح مسلم ، ح 148  ( 2 ) - همان ، ح 147  ( 3 ) - همان ، ح 156 ","page_name":" 29 ","page_number":29},
  {"content":"\r\n\r\nخواندن آنها به نفع آنان است در حالى كه به ضرر آنها است زيرا نماز آنها از گلويشان تجاوز نمىكند آنان از اسلام خارج مىشوند همانگونه كه تير از كمان خارج مىشود\r\nدور شدن خوارج از اسلام\r\nدوّمين ويژگى خوارج ، كه در متن احاديث به آن تكيه شده ، فاصله گرفتن آنها از اسلام و دور شدنشان از روح قرآن است كه در اثر غرور و تحجّر حاضر نيستند از هيچ ناصحى نصيحت بپذيرند و از هدايت هيچ هدايتگرى بهره گيرند .\r\n« انّ بعدي من امّتي قوم يقرئون القرآن لا يجاوز حلاقيمهم يخرجون من الدّين كما يخرج السهم من الرمية ثمّ لايعودون فيه هم شرّ الخلق و الخليقة » « 1 »  آرى ، ديگر اميدى به توبه و برگشتشان به سوى اسلام نيست ، همان گونه كه تير پس از خروج از كمان ، ديگر به آن باز نمىگردد .\r\nتكفير مسلمانان\r\nيكى ديگر از خطرناكترين ويژگىهاى خوارج ، تكفير مسلمانان بود و هر مسلمان متعهّد را كه با عقيده و تفكّر انحرافى آنان موافق نبود مرتد و خارج از اسلام مىدانستند كه در صورت عدم توبه بايستى به قتل برسند و اين در حالى است كه كوچكترين تعرض را نسبت به مشركان و بت پرستان روا نمىدانستند كه رسول خدا صلى الله عليه و آله فرمود : « يقتلون أهل الإسلام و يدعون أهل الأوثان » . « 2 »  در تاريخ نمونه‌هاى جالبى از اين عملكرد آنان نقل شده است و اين انديشهء باطل بود كه موجب پيدايش جنگ نهروان و كشته شدن مسلمانان در مقاطع مختلف گرديد .\r\nاز احمد بن تيميه تا محمد بن عبدالوهاب\r\nعقيده و عملكرد خوارج چون مخالف قوانين اسلام و برنامه‌هاى قرآن بود و عقيده وباورى بود خودساخته پس از مدتى تنها در كتاب‌ها از آن به عنوان يك حادثهء تاريخى\r\n\r\n","description":"","footnote":" ( 1 ) - صحيح مسلم ، ح 158  ( 2 ) - همان ، ح 1064 ","page_name":" 30 ","page_number":30},
  {"content":"\r\n\r\nياد شد تا پس از چندين قرن ، يعنى در آستانهء قرن هشتم ، احمد بن تيميه در شام مطالبى را در مسائل مختلف اسلامى ؛ در اصول عقايد و فروع احكام ، كه بر خلاف مسلّمات اسلام و مخالف با فتاواى علما و پيشوايان و در بعضى از مسائل موافق با نظريات خوارج بود ، عنوان كرد و از طريق سخنرانىها و نوشته‌هايش به تبليغ و ترويج آراء خود پرداخت و در اين راه تلاش فراوان نمود .\r\nعلما و دانشمندان از شام و مصر و بغداد در مخالفت با نظريات او به ميدان آمدند و از راه تأليف و مناظره ، به نقد عقايد او پرداختند و بر انحراف و ارتداد او فتوا صادر كردند .\r\nابن تيميه پس از چند بار زندانى شدن در مصر و شام ، سرانجام در سال 728 ه . ق . در زندان دمشق از دنيا رفت .\r\nنوآورىها و ابراز مطالب عوام پسندانهء او موجب گرديد كه علىرغم مخالفت علما و متكلّمان ، گروهى هم از نظريات وى استقبال نمايند و به افكار او گرايش پيدا كنند و در اين گرايش‌ها ، افزون بر تلاش و تبليغ او ، زندانى شدن و مظلوم‌نمايىاش نيز نقش مؤثر و تأثير بسزايى داشت و همچنين حمايت جدّى شاگرد صميمى و هم عقيده‌اش « ابن قيّم » ، كه در كتابها و تأليفات خود آراء و نظريات استادش را تبيين و نشر نمود ، در پيشرفت افكار « ابن تيميه » نقش اساسى ايفا كرد .\r\nبا اين حال ، همان‌گونه كه پيشتر اشاره كرديم ، مخالفت علما و فقهاى مذاهب سه گانهء « شافعى ، حنفى و مالكى » با عقايد ابن تيميه ، موجب گرديد كه در مدت كوتاهى ، فتاواى او متروك و تأليفاتش همانند تأليفات ابى قيّم از صحنه خارج شود و در انزوا قرار بگيرد .\r\nوضع به همين منوال بود تا اينكه در قرن يازدهم ، در نجد حجاز فردى به نام محمّد بن عبدالوهاب پا به عرصهء حيات گذاشت و پس از چهار قرن بارديگر به تبليغ و ترويج عقايد ابن تيميه پرداخت و به عللى كه اشاره خواهيم كرد ، او توانست اين فتاوا را به مرحلهء اجرا در آورد و آنچه در لابلاى تأليفات ابن تيميه و ابن قيّم بود ، در صحنهء عمل پياده كند .\r\nچون دربارهء شرح حال و نقد عقايد و آراء ابن تيميه و دو شاگرد و همفكرش ؛ ابن\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nقيّم و ابن عبدالوهّاب از سوى طرفداران و مخالفانشان كتاب هاى متعدّدى تأليف و مقالات زيادى ارائه شده است ، ما در اينجا به عنوان مقدمه ، خلاصه‌اى از تاريخ زندگى و بعضى از عقايد و فتاوايشان را با استناد به تأليفات و كتابهاى خودِ آنها ، در اختيار خوانندگان عزيز قرار مىدهيم :\r\nتقىالدين احمد ابن تيميه در سال 661 در « حران » از توابع شام ديده به جهان گشود و تحصيلات اوّليه را تا 17 سالگى در آن سرزمين به پايان برد سپس به همراه پدرش عبدالحليم ، از ترس مغولان به دمشق رفت . تا سال 698 چيزى از احمد شنيده نشد ولى از آغاز قرن هشتم به تدريج افكار شاذّ و انحرافى وى بروز يافت و در هر مقطعى با اظهار نظر مخالف با مسلّمات اسلام و آراى مشهور و رايج مسلمانان ، افكار عمومى را متشنج مىكرد و پس از بارها زندانى شدن و تبعيد شدن در شام و ديار مصر ، در سال 728 در زندان قلعه دمشق از دنيا رفت . ابن تيميه به عنوان يك عالم حنبلى و صاحب تأليفات ، در كنار نقاط ضعف در مسائل عقلانى ، طبعاً نقاط مثبتى نيز داشته است ، منتها هواداران وى تنها به نقاط مثبت او چشم دوخته و با چشم پوشى از خطاهايش به ستايش مطلق وى پرداخته‌اند ولى آزاد انديشان بر هر دو جنبه نظر افكنده و نقّادانه با وى برخورد كرده‌اند و ديدگاه‌هاى او را با آموزه‌هاى انبيا و اولياى الهى مغاير شمرده و در نقد وى كتابها نوشته‌اند .\r\nده‌ها نفر از علماى معاصر او و همچنين دانشمندانى پس از وى ، عقايد او را نقد و ردّ نموده‌اند .\r\n\r\nابن تيميه و جسارت به بزرگان\r\nكتاب‌هاى موجودِ ابن تيميه ؛ از جمله « منهاج السنه » « 1 »  نشانگر اين است كه بر خلاف\r\n\r\n","description":"","footnote":" ( 1 ) - يكى از معروف‌ترين كتاب هاى ابن تيميه ، منهاج السنه است در چهار جلدِ بزرگ او اين كتاب را در ردّكتاب « منهاج الاستقامه في اثبات الامامه تأليف عالم بزرگ شيعه ، علّامه حلّى » ( م 726 ق . » نوشته است . آنچه در اين پيشگفتار از منهاج السنّه نقل مىشود از چاپ اوّل اين كتاب است كه در بولاق مصر به طبع رسيده است . ","page_name":" 32 ","page_number":32},
  {"content":"\r\n\r\nروش علماى دين و فقها و دانشمندان ، كه در مقابل مخالفانشان ادب و احترام را مراعات نموده و از آنها به نيكى و عظمت ياد مىكنند ، او در كوبيدن علماى دين جسور و در به كارگيرى الفاظ اهانت‌آميز و دور از ادب و نزاكت نسبت به مخالفانش سر آمد بوده است .\r\nآرى ، او در منهاج السنه نسبت به علّامهء حلّى و شيعه و گاهى به ساحت مقدّس ائمهء هدى عليهم السلام جسارت و هتّاكى زيادى نموده است و در جاى جاى اين كتاب و در فصول مختلف آن ، تحت عناوين « حماقات الشيعه » و « الإمام المنتظر و خرافاتهم فيه » و . . .\r\nتهمت‌ها و افتراها ى زيادى بر قلم رانده است .\r\nالبته اين رويهء ابن تيميه ، بر شيعه و پيشوايانشان منحصر نيست بلكه او دربارهء بزرگان صحابه و علماى اهل سنّت نيز اين شيوه را در پيش گرفته و اعتراضات تند و جسارت‌هاى فراوان نسبت به آنان نموده است .\r\nابن حجر عسقلانى با حمايت و خوشبينى خاصى كه نسبت به ابن تيميه دارد دربارهء رويه خلاف اخلاق او مىنويسد :\r\nتسلّط ابن تيميه بر علوم مختلف از فقه و تفسير و حديث و استعداد و قدرت بىرقيب او در فن خطابه و سخنرانى ، موجب پيدايش حالت عُجب و خودپسندى در وى گرديده بود و لذا همهء علما را از كوچك و بزرگ و ضعيف و قوى و قديم و جديد ، مورد حمله و جسارت قرار مىداد ؛ به طورى كه در يكى از سخنرانىهايش از عمربن خطاب ياد نموده و او را مورد انتقاد تند قرار داد و شديداً تخطئه نمود ، چون مطالب اهانت آميز او دربارهء خليفه به سمع يكى از علماى وقت به نام « شيخ ابراهيم » رسيد به مقام رد و انكار ابن تيميه برآمد ؛ به‌طورى كه او نتوانست مخالفت شيخ ابراهيم را ناديده بگيرد لذا شخصاً به نزد او رفت و از جسارتى كه نسبت به عمربن خطاب كرده بود در محضر او اعتذار و استغفار كرد و اظهار ندامت نمود . « 1 » \r\nباز ابن حجر مىگويد : ابن تيميه دربارهء على بن ابىطالب چنين مىگفت كه : او در هفده مورد اشتباه و با نص صريح قرآن مخالفت ورزيده است .\r\n\r\n","description":"","footnote":" ( 1 ) - الدرر الكامنه ، ج 1 ، ص 154 ","page_name":" 33 ","page_number":33},
  {"content":"\r\n\r\nابن حجر مىافزايد كه او در مقايسه امير مؤمنان عليه السلام و عثمان بن عفان چنين مىگفت : اما علىبن ابىطالب فردى بود جاه‌طلب و رياست‌دوست و چون هدف او در تمام جنگ‌هايش نيل به رياست و به دست آوردن خلافت بود و نه پيشبرد اسلام و حمايت از قرآن ، لذا در همهء اين جنگ ها مخذول و با شكست مواجه گرديد و امّا عثمان داراى روحيه حبّ مال و ثروت اندوزى بود و به همين جهت هم كشته شد . « 1 » \r\nباز ابن حجر نقل مىكند : ابن تيميه در يك جلسه نسبت به امام غزالى جسارت و بر وى ناسزا گفت ، به طورى كه گروهى بر ضد او قيام كردند و نزديك بود او را از بين ببرند ولى او از اين جان سالم به در برد . همچنين وى از محىالدين عربى بد گويى مىكرد و او را سبّ و لعن مىنمود . « 2 » \r\n\r\nابن تيميه و عدم اختيار همسر\r\nانتقاد اهانت آميز ابن تيميه از خلفا و تحقير او نسبت به علما و شخصيت‌هاى دينى و مخالفت او با عقايد قطعى و فتاواى پيشوايان و ائمهء اهل سنت ، نشانگر اين است كه وى از روحيهء معتدل برخوردار نبود و اينكه او در طول نزديك به هفتاد سال زندگى ، در حالى كه خود را شيخ الاسلام مذهب حنبلى مىدانست ، حاضر نشد همسر اختيار كند ، مهم ترين عامل آن را بايد در همان عدم تعادل روحى و تزلزل فكرىاش جستجو كرد .\r\nابن قيّم : بىشك بزرگ ترين شاگرد و حامى بى چون و چرا و مدافع جدّى ابن تيميه ، ابن قيّم جوزى ( متوفاى 751 ق . ) مىباشند زيرا او تبليغ و ترويج افكار و آراء استاد خويش را در حال حيات و پس از مرگ وى بر عهده گرفت و با مخالفان او در افتاد و در تأليفات و كتابهايش با نظم و نثر ، به ترويج عقايد او پرداخت و در همين راه مانند استادش رنج زندان و تازيانه را بر خود هموار ساخت .\r\nو لذا وهابيان در نقل عقايد و آراء خويش ، مانند تأليفات ابن تيميه به كتاب هاى ابن\r\n\r\n","description":"","footnote":" ( 1 ) - همان .  ( 2 ) - همان . ","page_name":" 34 ","page_number":34},
  {"content":"\r\n\r\nقيّم هم استناد مىكنند و براى اثبات نظريات خود ، به گفتار او تمسك مىجويند . از اين جهت ما هم در چند مورد به فتاواى وى اشاره خواهيم كرد .\r\n\r\nمحمّد بن عبدالوهاب بنيان‌گذار وهابيت\r\nمذهب وهابى و وهابىگرى منسوب است به شيخ محمّد بن عبدالوهاب تميمى نجدى و اين نسبت از نام پدر او « عبدالوهاب » گرفته شده است . گرچه وهابى ها اين نسبت را قبول ندارند و مىگويند « وهّابى » را دشمنان آنان به آنها اطلاق نموده و لذا خود را گاهى به اعتبار محمّد عبدالوهاب « محمّدى » و گاهى به اعتبار پيرويشان از صحابه و سلف صالح به اعتقاد خودشان « سلفيّه » مىنامند .\r\nشيخ محمّد در سال 1115 ق . در شهر « عُيينيّه » از توابع نجد حجاز تولّد يافت .\r\nپدرش در آن شهر قاضى بود و از علماى حنبلى به شمار مىرفت . شيخ محمّد در دوران كودكى به مطالعهء كتاب هاى مذهبى ؛ از تفسير ، حديث ، فقه و همچنين مطالعه آراء و عقايد مختلف سخت علاقه‌مند بود .\r\nاو فقه حنبلى را در زادگاهش و در نزد پدرش آموخت . سپس براى تكميل معلومات رهسپار مدينهء منوّره گرديد و در آنجا به تحصيل پرداخت .\r\n« احمد زينى دحلان » مورخ و معاصر شيخ محمد مىنويسد ، محمّد بن عبدالوهاب در همان دوران تحصيل گهگاه مطالبى بر زبان مىراند كه از عقايدى خاص حكايت داشت ؛ به طورى كه اساتيد وى نسبت به آينده‌اش نگران شده و مىگفتند : اگر اين فرد به تبليغ بپردازد ، گروهى را گمراه خواهد كرد .\r\nمحمّد بن عبدالوهاب چندى بعد ، مدينه را به سوى نقاط ديگر ترك كرد . چهار سال در بصره و پنج سال در بغداد و يك سال در كردستان و دو سال در همدان و اندك زمانى هم در اصفهان و قم رحل اقامت افكند ، آنگاه به « حريمله » زادگاه پدرش رفت و تا زمانى كه پدرش زنده بود ، وى كمتر سخن مىگفت و گاهى ميان او و پدرش نزاعى در مىگرفت ولى پس از درگذشت پدرش به سال 1153 كه شيخ محمد 38 سال داشت پرده از روى عقايد خود برداشت و تبليغات او در اين شهر افكار عمومى را بر آشفت ؛ به‌گونه‌اى كه\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nناگزير شد اين شهر را به عزم اقامت در « عُيينيّه » زادگاهش ترك كند . پس از مدت كوتاهى اين شهر را نيز به‌اجبار ترك نمود و به‌ناچار نقطهء سومى به نام « درعيه » را كه محمّد بن سعود جدّ آل سعود به عنوان رييس قبيله بر آن منطقه حكومت مىكرد ، براى خود برگزيد .\r\nاو دعوت خود را با حاكم درعيه در ميان نهاد و هر دو پيمان بستند كه رشتهء دعوت از آن محمّد بن عبدالوهاب و زمام حكومت در دست محمّد بن سعود باشد و براى استحكام اين روابط ، ازدواجى نيز ميان دو خانواده صورت گرفت . محمّدبن عبدالوهاب تبليغ خود را در پرتو قدرت حاكم آغاز كرد و به زودى هجوم به قبايل اطراف و شهرهاى نزديك شروع شد و سيل غنائم از اطراف و اكناف به شهر درعيه كه شهر فقير و بدبختى بود سرازير گرديد . و اين غنايم جز اموال مسلمانان منطقه نجد نبود كه با متّهم شدن به شرك و بت‌پرستى كه در صفحات آينده ملاحظه خواهيد كرد ، اموال و ثروتشان بر سپاه محمّد بن عبدالوهاب حلال شده بود . و اين تهاجمها و قتل و غارتها از سوى وهابيان توسعه و ادامه يافت تا در حجاز يك حكومت سياسى - مذهبى كه مذهب آن وهابيگرى و اجراى عقايد و آراء ابن تيميه بود به وجود آمد .\r\n\r\nعوامل پيشرفت محمّد بن عبدالوهاب\r\nبىشك آراء و عقايد محمّد بن عبدالوهاب از آراء و عقايد ابن تيميه مايه گرفته و سخنان او همانها است كه پنج قرن قبل از او ابن تيميه و ابن قيم اظهار داشته بودند . اينك اين سؤال مطرح است كه چرا ابن تيميه با مخالفت هاى شديد مواجه شد و با دشوارىهاى بسيار و زندانى شدن كه متحمّل گرديد هيچگاه نتوانست عقايد خود را اجرا نمايد ولى بر عكس شيخ محمّد توانست دعوت خود را در نجد و سپس در منطقه حجاز منتشر و آراء و فتاوايش را جامه عمل بپوشاند .\r\nدر پاسخ اين سؤال ، بايد به چندنكته توجّه داشت :\r\n1 - محيط دور از معارف\r\nهمانگونه كه پيشتر گفتيم ، ابن تيميه آراء و عقايدش را در شهرهايى مانند دمشق و قاهره كه از مراكز عمدهء علما و قضات صاحب نفوذ مذاهب سه گانهء « مالكى ، حنفى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nو شافعى » بود ، اظهار نمود و در نتيجه با مخالفت سخت اين علما رو به رو شد . با وى به بحث و مناظره پرداختند و در رد گفته‌هاى او ، كتاب هاى زياد تأليف و بر انحراف و ارتداد او فتوا صادر نمودند و بارها به زندان افتاد و سرانجام هم در زندان رخت از جهان بر بست .\r\nامّا شيخ محمّد در نجد به اظهار و نشر عقايد خود پرداخت كه مردم آن را افراد بدوى و دور از تمدن و معارف تشكيل مىداد كه در آن وقت شايد بزرگترين علماى آن ناحيه شيخ عبدالوهاب پدر شيخ محمّد و شيخ سليمان برادرش بود . گرچه اين دو تن شروع به مخالفت با او نمودند و و اوّلين كتاب را در ردّ شيخ محمّد برادرش نوشت « 1 »  ولى با توجه به وضع مردم آن سامان اين گونه مخالفت ها اثرى نداشت . نجديان مردمى بودند در نهايت بساطت و سادگى و داراى ذهنى صاف و خالى و آمادهء پذيرش هر سخن تازه ، به‌خصوص اگر در پوشش « توحيد » كه شيخ محمّد مدعى بود عرضه شود .\r\n2 - دستيابى به ثروت\r\nعامل ديگرى كه مردم نجد را به سوى محمّد بن عبدالوهاب كشاند ، متّهم كردن تمام مسلمانان به شرك و بت‌پرستى بود ، آن هم از سوى كسى كه به عنوان عالم و فقيه مذهب حنبلى شناخته مىشد و لذا در حملاتى كه وهابيان به مردم نجد و ساير نقاط ؛ مانند حجاز ، يمن ، شام و عراق مىكردند ، ريختن خون مردم آن شهر و به غنيمت بردن ثروت آن ها را حلال مىدانستند و اين تفكّر در پيشرفت و تداوم راه شيخ محمّد ، آن هم در ميان مردمى كه از نظر اقتصادى در سخت‌ترين شرايط بودند ، نقش موثّرى را ايفا مىنمود و مردم به ويژه اعراب باديه نشين از هر طرف به سوى او روى مىآوردند و در اجراى فرمان او سر از پا نمىشناختند .\r\n3 - حمايت سياسى نظامى\r\nعامل ديگر در گسترش وهابيت ، حمايت سياسى - نظامىِ آل سعود از اين آيين است كه طى پيمانى كه در ميان شيخ محمّد و محمّد بن سعود منعقد گرديد وهابيت از\r\n\r\n","description":"","footnote":" ( 1 ) - به نام « الصواعق الالهيه » نسخه‌هايى از اين كتاب كه در استانبول چاپ شده است در كتابخانهء بزرگ آيت‌اللَّه العظمى مرعشى نجفى موجود است . ","page_name":" 37 ","page_number":37},
  {"content":"\r\n\r\nابتداى دعوت شيخ محمّد از پشتيبانى قوى اين خاندان به عنوان رييس يك قبيله بزرگ برخوردار بوده و اين حمايت و پشتيبانى تا امروز ادامه داشته و حكومت سعودى خود را براى گسترش اين آيين و صرف هزينه‌هاى سنگين متعهّد مىداند .\r\n4 - به كارگيرى قهر و غلبه\r\nعامل مهم ديگر در پيشرفت وهابيان در حجاز ، قهر و غلبه و به كارگيرى زور و شمشير و قتل و غارت و ايجاد رعب و وحشت در همگان بود . كشت و كشتارى كه وهابيان در شهرهاى مختلف حجاز و شام و يمن و عراق انجام دادند ، هر انسان را به شگفتى وامىدارد و از شنيدن اين جنايت لرزه بر تن مستولى مىگردد . به عنوان نمونه به دو مورد از اين جنايات هولناك اشاره مىكنيم :\r\n\r\nكشت و كشتار وهابيان در طائف\r\nجميل صدقى زهاوى ، مورخ سعودى ، در خصوص فتح طائف به دست وهابيان مىنويسد :\r\nاز زشت‌ترين كارهاى وهابيان ، قتل عام مردم در شهر طائف بود كه بر صغير و كبير رحم نكردند . طفل شيرخوار را بر روى سينهء مادرش سر مىبريدند . جمعى را كه مشغول فراگرفتن قرآن بودند ، همه را كشتند . چون در خانه‌ها كسى باقى نماند به دكانها و مساجد رفتند و هر كه بود حتّى گروهى را كه در حال ركوع و سجود بودند كشتند . كتابها را كه در ميان آنها تعدادى مصحف شريف و نسخه‌هايى از صحيح بخارى و مسلم و ديگر كتب حديث و فقه بود ، در كوچه و بازار افكندند و پايمال كردند . اين واقعه در ذىقعده سال 1217 اتفاق افتاد . « 1 » \r\n\r\nتهاجم وهابيان به عتبات عاليات\r\nكشتار وهابيان در عتبات عاليات به راستى صفحه‌اى سياه در تاريخ اسلام است . صلاح‌الدين مختار كه از نويسندگان وهابى است ، مىنويسد : در سال 1216 ق . امير سعود\r\n\r\n","description":"","footnote":" ( 1 ) - الفجر الصادق ، ص 22 ، به نقل وهابيت مبانى فكرى و كشف الارتياب ، ص 24 ","page_name":" 38 ","page_number":38},
  {"content":"\r\n\r\nبا لشكرى بسيار ، متشكّل از مردم نجد و عشاير جنوب و حجاز و تهامه و ديگر نقاط ، به قصد عراق حركت كرد . وى در ماه ذىقعده به شهر نزديك شد و آنجا را محاصره كرد .\r\nسپاهش برج و باروى شهر را خراب كرده ، به زور وارد آن شدند و بيشتر مردم را ، كه در كوچه و بازار و خانه‌ها بودند ، به قتل رساندند و سپس نزديك ظهر با اموال و غنائم فراوان از شهر بيرون رفتند و در محلّى به‌نام ابيض گرد آمدند . خمس اموال غارت شده را خود سعود برداشت و بقيه به نسبت هر پياده يك سهم و هر سواره دو سهم بين مهاجمين تقسيم شد . « 1 » \r\nدكتر عبدالجواد كليددار كه خود اهل كربلا است در تاريخ كربلا و حائر حسينى تعداد كشته‌شدگان از اهالى كربلا و زائران ايرانى و غير ايرانى را بيست هزار نفر نقل مىكند و مىگويد : پس از اينكه امير سعود از كارهاى جنگى فراغت يافت به طرف خزينه‌هاى حرم رفت . اين خزائن از اموال فراوان و اشياى نفيس انباشته بود . وى هر چه در آنجا يافت برداشت . مىگويند او درِ مخزنى را باز كرد كه سكه‌ههاى بسيار در آن گرد آورى شده بود . از جمله چيزهايى كه به چنگ آورد ، گوهر درخشان بسيار بزرگ و بيست قبضه شمشير كه همه با طلا زينت يافته و با سنگ هاى قيمتى مرصع شده بود ، ظرف‌هاى زرّين و سيمين و فيروزه و الماس و ذخائر گران قيمتِ ديگر ، همه را برداشت . ديگر چهارهزار شال كشميرى ، دو هزار شمشير طلا ، تعداد زيادى تفنگ و سلاح ديگر ، همه به غارت رفت .\r\nكربلا پس از اين حادثه به وضعى در آمد كه شعرا براى آن مرثيه مىگفتند .\r\nدر ماه جمادى الأولى 1223 امير سعود مجدداً و با نيروى بسيار به عراق و به شهر كربلا يورش‌برد . ولىاين بار مردم اين‌شهر در اثر ثمرات تلخ حملهء پيشين از آمادگى كامل برخوردار بودند . نيروهاى وهابى شهر را به گلوله بستند ، امّا نتوانستند وارد آن شوند و لذا از محاصرهء كربلا صرف‌نظر كرده و آنجا را ترك نمودند . امير سعود پس از قتل عام مردم كربلا بارها به شهر نجف نيز حمله برد و گاهى به افرادى كه در بيرون شهر دست مىيافت\r\n\r\n","description":"","footnote":" ( 1 ) - تاريخ المملكه العربيه السعوديه ، ج 3 ، ص 73 ، به نقل وهابيت مبانى فكرى . نوشته آيت اللَّه سبحانى . ","page_name":" 39 ","page_number":39},
  {"content":"\r\n\r\nمىكشت ولى در اثر آگاهى و آمادگى مردم نجف و مخصوصاً علما و در رأس آنها عالم بزرگ شيعه مرحوم شيخ جعفر كاشف الغطاء ، سپاه وهابى مجبور به عقب‌نشينى شد .\r\nابن تيميه و محمّد بن عبدالوهاب از نگاه ابو زهره :\r\nمحمّد ابو زهره ، نويسندهء معروف مصرى اين موضوع را كه اصل وهابيت برگرفته شده از آراء و افكار ابن تيميه است ، مانند همهء كسانى كه با عقايد و آراء آنان آشنايى دارند ، تأييد مىكند . آنگاه نكاتى را بر آن مىافزايد . اين نكات چون مناسب با بحث ما و موجب آشنايى بيشتر با ديدگاه‌ها و عملكردهاى اين گروه است ، خلاصه گفتار او را در اينجا مىآوريم :\r\nنويسنده مزبور در مورد تفاوت‌هايى كه در دعوت محمّد بن عبدالوهاب و ابن‌تيميه وجود دارد ، چنين مىنويسد : « وهابيان در حقيقت بر آنچه ابن تيميه اظهار داشته بود چيزى نيفزودند ، ليكن از ابن تيميه شدّت عمل بيشترى به خرج دادند و در عمل امورى را انجام دادند كه ابن تيميه متعرض آنها نشده بود و اين امور در چند چيز خلاصه مىشود :\r\n1 - بر خلاف ابن تيميه كه دايرهء مسائل عبادى را تنگ تر نموده است ، وهابيان بعضى از امور عادى را نيز خارج از منطقه اسلام دانستند و به اين مناسبت دخانيات را حرام اعلام كردند و در تحريم آن سخت‌گيرى نمودند و عوام وهابى كسى را كه دود بكشد همانند مشركين مىدانند كه ايشان از اين جهت مانند خوارج هستند كه هر كس را مرتكب گناه بشود كافر مىدانند .\r\n2 - وهابىها در ابتداى امر ، قهوه و امثال آن را بر خود حرام كردند امّا به‌طورى كه امروزه ديده مىشود ، در آن سهل انگارى نمودند .\r\n3 - وهابىها تنها به دعوت و تبليغ اكتفا نكردند بلكه بر روى مخالفان خود شمشير مىكشيدند و مىگفتند با بدعت ها جنگ مىكنيم .\r\n4 - وهابيان هر ده و شهرى را تسخير مىكردند ، به ويرانى ضريح‌ها و قبور مىپرداختند . از اين روى پاره‌اى از نويسندگان اروپايى به آنها « ويران كنندگان معابد » لقب داده‌اند . او اضافه مىكند كه اين سخن مبالغه است ؛ زيرا ضريح‌ها با معابد تفاوت دارد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n5 - وهابيان به امور كوچكى پرداختند كه طبق عقيدهء خود آنها نه بت پرستى بود و نه مقدمهء بت پرستى و از جملهء آنها عكاسى بود كه علمايشان به حرمت آن فتوا دادند ولى حاكمانشان قبول نكردند .\r\n6 - وهابىها مفهوم بدعت را به طرز غريبى وسعت دادند ، تا آن حد كه پرده بستن به روضهء شريف نبوى صلى الله عليه و آله را بدعت شمردند . « 1 » \r\nگفتنى است ، مسألهء عكاسى در گفتار ابوزهره به عنوان مثال ذكر شده است ؛ زيرا وهابىها در ابتداى امر با هر نوع پديدهء جديد و دگرگونى در زندگى ، مانند تلگراف و تلفن و دوچرخه و اتومبيل مخالف بودند و آن را بدعت و حرام مىدانستند ولى عبدالعزيز كه بر حرمين شريفين مسلط گرديد ، ناچار بود وضع حكومت خود را با اوضاع روز جهان تطبيق دهد و لذا علىرغم خشم پيروان متعصب محمدبن عبدالوهاب استفاده كردن از مصنوعات جديد را تجويز و با ورود آنها به حجاز موافقت نمود ، همان‌گونه كه امروزه استعمال دخانيات از سوى وهابيان تجويز شده است .\r\n\r\nنگاهى به عقايد و آراء وهابيان\r\nهمان‌گونه كه پيش از اين اشاره كرديم ، وهابيان داراى عقايد و فتاواى خاصى ، بر خلاف عقيدهء قطعى مسلمانان و بر خلاف فتواى فقها و پيشوايان ؛ اعم از شيعه و اهل سنت مىباشند و گفتيم كه آنها در اين آراء و عقايد مسبوق به سابقه بوده و آنچه دارند از ابن تيميهء حرانى فرا گرفته و آراء و افكار او را احيا و اجرا كرده‌اند .\r\nاكنون در هر دو موضوع « عقايد » و « احكام فقهى » به عنوان نمونه به نقل چند مورد مىپردازيم :\r\n\r\nعقيده به تجسم و جهت براى خدا\r\nمتأسفانه توحيد مورد نظر ابن تيميه يك توحيد جسمانى است ، بر خلاف نظريهء\r\n\r\n","description":"","footnote":" ( 1 ) - محمد ابوزهره ، العقائد الاسلاميه ، ص 343 ","page_name":" 41 ","page_number":41},
  {"content":"\r\n\r\nقطعى اسلام كه خداوند متعال را از هر نوع جسم و جسمانيت تنزيه نموده ، و بر خلاف شعار قرآن مجيد كه « لَيْسَ كَمِثْلِهِ شَىْء » و بر خلاف تلاش متكلّمين و فلاسفهء اسلامى كه در طول ساليان دراز به نقد تجسيم پرداخته و معتقدين به جسم و ماده بودن خداوند را خارج از حوزه و حيطهء اسلام معرفى نموده‌اند و بزرگترين دليل بر تحريف تورات فعلى ، آن بخش از آيات آن را دانسته‌اند كه خدا را موجود جسمانى مىداند و به زمين مىآورد و به خيمه يعقوب عليه السلام وارد مىكند تا با او كشتى بگيرد . « 1 » \r\nآرى ، ابن تيميه براى خداوند مكان و جهت قائل شده و او را در بالاى عرش قرارش داده كه فقط در اوقات خاصى به آسمان پايين فرود مىآيد . به عقيدهء او خداوند قابل رؤيت است و در روز قيامت با همان چشم مادى او را خواهيم ديد .\r\nابن تيميه اين عقيدهء خود را براى اولين بار در سال 698 ق . در مسجد دمشق و در سخنرانىهايش اظهار و اعلان نمود كه موجب خصومت و نزاع و تشنج و بلوا در دمشق گرديد و خشم علما و فقها را برانگيخت .\r\nو دامنهء آن تا قاهره و اسكندريه كشيده شد . حاكم دمشق براى حفظ آرامش و به‌طور موقت به اين شورش پايان داد ولى اين آرامش گذرا و مانند آتش زير خاكستر بود ؛ زيرا در سال 705 ق . اين شورش و بلوا در اثر طرح مجدد عقيدهء تجسم به وسيلهء ابن تيميه و به صورت حادى پديدار گرديد .\r\nو لذا از طرف علما و قضات مصر براى كشف حقيقت قضيه ، ابن تيميه به قاهره فراخوانده شد و پس از بحث و مناظره بر انحراف او حكم صادر و به مدت يك سال و نيم زندانى شد . و پس از آزادى از زندان قاهره به اسكندريه تبعيد گرديد سپس به دمشق مراجعت نمود .\r\n\r\nانگيزهء ابن تيميه در گرايش به تجسم\r\nقبل از ورود به اصل موضوع ، لازم است به اين پرسش پاسخ داده شود كه انگيزه\r\n\r\n","description":"","footnote":" ( 1 ) - در اين بحث به جلد اول كتاب بيان ترجمه نويسنده با همكارى آقاى هريسى مراجعه شود . ","page_name":" 42 ","page_number":42},
  {"content":"\r\n\r\nگرايش ابن تيميه به تجسم به عنوان يك عالم دينى چيست ؟ و چگونه ممكن است كسى كه حشر و نشرش با قرآن و حديث است ، بگويد خداوند داراى مكان و قابل رؤيت و متشكل از اعضايى مانند اعضاى يك انسان است ؟\r\nدر پاسخ اين سؤال مىگوييم : همان‌گونه كه در صفحات گذشته مطرح گرديد ، يكى از آفات و خطرهاى بزرگ براى هر مذهب و مكتب ، كج فهمىها و تندروىها و برداشت‌هاى غلط و انحرافى و احياناً عُجب و غرورها است .\r\nو يكى از نمونه‌هاى بارز اين كج انديشىهاى دينى در ابن تيميه و طرز تفكر او در مسأله توحيد و خداشناسى و بعضى از فتاواى فقهى وى متبلور گرديده است و در اعتقاد ابن تيميه به جسمانى بودن خداوند ، دو عامل مؤثر بوده و دو علت سبب گرايش وى به اين عقيده و بينش گرديده است :\r\nيكى عدم شناخت صحيح از جهان هستى و ديگر جمود بر ظواهر الفاظ است .\r\nزيرا كلمات و گفتارهاى ابن تيميه نشانگر اين است كه او از جهان هستى شناخت صحيح نداشته و مانند ماديون ، در جهان هستى به‌جز طبيعت و امور مادى و جسمانى ، به چيزى قائل نبوده و به بيان ديگر وى چيزى خارج از « ماوراء الطبيعه » را قبول نداشته است و اگر مىبينم براى اعقتاد خويش دربارهء توحيد ، به منقولات تمسك جسته و با ظاهر بعضى از آيات و احاديث استدلال نموده است ، اين حركت در واقع براى توجيه و تعليل اين عقيدهء درونى و بيان اين مكنون باطنى او بوده است .\r\nگرچه اين جهت در پيدايش عقيدهء ابن تيميه نسبت به تجسيم ، مورد توجه نويسندگان قرار نگرفته و در شرح حال و علت گرايش او به جسمانى بودن خدا ، فقط مورد دوم را مطرح نموده‌اند ، ولى اين موضوع در لابلاى كلمات او گاهى با اشاره و كنايه و گاهى به صراحت مطرح و به مادى و جسمانى بودن همهء موجودات جهان هستى اصرار ورزيده و آنچه را كه خارج از دايرهء ماده و طبيعت مىباشد انكار نموده است :\r\nاو در پاسخ گفتار علامه درباره اوصاف خداوند : « انّه غير مرئى ولا مدرك بشىء\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمن الحواس لقوله تعالى لاتدركه الابصار هو يدرك الابصار و هو اللطيف الخبير » « 1 »  چنين مىگويد « و اما اثبات موجود قائم بنفسه لايشار اليه و لايكون داخل العالم و لاخارجه فهذا ممّا يعلم العقل استحالته و بطلانه بالضرورة » « 2 »  يعنى اثبات هر مجودى كه به خود قائم باشد اما قابل اشاره نباشد و در درون و بيرون جهان هم نباشد چيزى است كه عقل بطلان و محال بودن آن را به روشنى درك مىكند .\r\nو اين گفتار ابن تيميه دقيقاً همان است كه مادىها و كسانى كه به ماوراء طبيعت قائل نيستند در ردّ و انكار خدا مىآورند ، چيزى كه نه با چشم مىتوان ديد و نه قابل لمس است و نه داراى رنگ و بو است عقل از پذيرش آن امتناع دارد ( دقت شود ! )\r\n\r\nجمود بر ظاهر الفاظ\r\nدومين عامل و انگيزه گرايش ابن تيميه به جسمانى بودن خداوند ، جمود او بر ظاهر الفاظ و انكار هر نوع معانى مجازى و مفاهيم استعارى است ؛ زيرا مىدانيم در آيات و احاديث و به‌طور كلى در ادبيات عرب مانند همهء زبان‌ها و بلكه بيش از همه زبان‌ها كنايه و مجاز گويى به طور گسترده به كار رفته است ، ولى ابن تيميه هيچ يك از اين كنايات و استعاره‌ها را قبول ندارد و هر لغتى را كه در قرآن و حديث درباره اوصاف خداوند اطلاق گرديده ، آن را اطلاق حقيقى مىداند و به مفهوم اوّلى آن حمل مىكند . او مىگويد چون در قرآن آمده است الرَّحْمَنُ عَلَى الْعَرْشِ اسْتَوَى . « 3 »  پس خداوند در محلى به نام عرش نشسته است همان‌گونه كه يَدُ اللَّهِ فَوْقَ أَيْدِيهِمْ . « 4 »  دليل بر اين است كه خداوند داراى دست است و . . .\r\nابن تيميه هم در سخنرانىها و محاوراتش بر اين عقيده اصرار داشت و هم در\r\n\r\n","description":"","footnote":" ( 1 ) - خدا قابل رؤيت و قابل درك با هيچ يك از حواس نيست زيرا خداوند مىفرمايد چشم‌ها او را نمىبيندولى او همه چشم‌ها را مىبيند .  ( 2 ) - منهاج السنه ، ج 1 ، ص 218 ، چاپ بولاق مصر طبع اوّل .  ( 3 ) - طه : 5  ( 4 ) - فتح ، 10 ","page_name":" 44 ","page_number":44},
  {"content":"\r\n\r\nكتاب‌ها و تأليفاتش ؛ طورى كه ابن بطوطه ، جهان‌گرد معروف در سفرنامه‌اش تحت عنوان « الفقيه ذو اللّوثه » ( فقيه كم عقل ) مىنويسد : من در دمشق فقيه بزرگ حنابله تقى الدين ابن تيميه را ديدم كه در فنون مختلف سخن مىگفت با اينكه در عقل او چيزى بود ولى مردم شام به او شديداً احترام قائل بودند . ابن بطوطه مىافزايد : او در يكى از جمعه‌ها در مسجد جامع مشغول وعظ و ارشاد بود و من نيز شركت داشتم ؛ از جمله گفتار او اين بود كه خداوند از عرش به آسمان اول پايين مىآيد ، مانند فرود آمدن من از منبر ، اين سخن را گفت و يك پله از منبر پايين آمد . در اين هنگام فقيهى مالكى به نام « ابن الزهراء » به مقابله برخاست و سخن او را رد كرد مردم به طرف‌دارى از ابن تيميه برخاستند و فقيه معترض را با مشت و كفش زدند تا آنجا كه عمامه از سرش افتاد ! « 1 » \r\nاين جريان را ابن حجر عسقلانى ( متوفاى 753 ق . ) معاصر ابن تيميه نيز نقل نموده با احتمال اين كه ممكن است اين موضوع ساختگى و جزو شايعات باشد . « 2 »  در صورتى كه ابن بطوطه به عنوان يك نفر شاهد عينى بىطرف آن را ديده و جزئيات آن را مانند حوادث ديگر در سفرنامه‌اش نقل نموده است .\r\nابن تيميه در كتاب خود به نام « العقيدة الحموية الكبرى » به طور ادعايى مىگويد هيچ يك از سلف صالح و صحابه و تابعين نگفته اندكه خداوند در آسمان نيست و يا در فوق عرش نيست و كسى نگفته است خداوند در همه جا هست و نسبت همه مكان‌ها به او يكى است . و كسى نگفته است كه خدا نه در درون جهان است و نه در بيرون جهان و كسى نگفته است كه او قابل اشاره حسّى نيست . « 3 »  او در منهاج السنه هم مىگويد : « نازل شدن خداوند در هر شب به آسمان پايين ، جزو حديث‌هاى معروف و از حديث‌هاى ثابت در نزد عالمان حديث است و همچنين حديثى كه مىگويد خداوند در روز عرفه به بندگانش نزديك مىشود » ، از احاديث ثابت و مسلّم مىباشد . « 4 » \r\n\r\n","description":"","footnote":" ( 1 ) - رحلهء ابن بطوطه ، ص 90 ، چاپ دار التراث بيروت .  ( 2 ) - الدرر الكامنه ، ج 1 ، ص 104  ( 3 ) - ج 1 ، صص 451 و 452 به نقل از دائرة المعارف اسلامى ج 1871  ( 4 ) - منهاج السنه ، ج 1 ، ص 262 ","page_name":" 45 ","page_number":45},
  {"content":"\r\n\r\nابن قيم شاگرد و هم فكر ابن تيميه ، عقيدهء خويش و استادش را دربارهء جسمانى بودن خدا و اينكه او داراى مكان و جهت است و در بالاى عرش قرار دارد ، در موارد متعدد از قصيده نونيه‌اش مطرح و بر آن اصرار ورزيده است او مىگويد : مىتوان بر اين موضوع نه فقط هزار ، بلكه دو هزار دليل اقامه نمود .\r\n يا قومنا و اللَّه ان لقولنا * الفاً يدل عليه أو الفان\r\nكلّ يدلّ بانّه سبحانه * فوق السماء مباين الأكوان\r\nواللَّه فوق العرش جلّ جلاله * سبحانه عن نفى ذي البهتان\r\nو اللَّه فوق العرش ينظر خلقه * فانظره ان سمحت لك العينان\r\nفالذاة خصّت بالسماء * وانّما العلوم عم جميع ذي الاكوان « 1 »  \r\n\r\nعقيده به رؤيت خدا\r\nدوّمين موضوع در عقيدهء ابن تيميه ، مسألهء رؤيت خداوند است كه او از طرفداران سر سخت مرئى بودن خدا در آخرت است و در اين زمينه ، علاوه بر تأليفات ديگرش ، در منهاج السنه بحث مفصلى كرده است . او در پاسخ علامه رحمه الله كه به غير مرئى بودن خدا با آيهء لا تُدْرِكُهُ الأَبْصار استدلال نموده ، مىگويد : علما و محدّثين بر اثبات رؤيت خدا اتفاق نظر دارند و حديث‌هاى متواتر و پياپى در اين زمينه نقل گرديده است ؛ از آن جمله اين حديث است « انّكم سترون ربّكم كما ترون الشمس و القمر لاتضامّون في رؤيته » ؛ « 2 »  شما همان گونه كه آفتاب و ماه را مىبينيد خدا را خواهيد ديد و هيچ ازدحام و فشار بر شما وارد نخواهد گرديد .\r\n\r\n","description":"","footnote":" ( 1 ) - يكى از كتاب‌هاى ابن قيم اعلام الموقعين و يكى ديگر القصيدة النونيّه است كه الكافية الشافية فى الانتصار للفرقة الناجيه ناميده است و داراى بيش از شش هزار بيت است كه اكثر اين اشعار بيان عقيده استادش ابن تيميه است . اين كتاب در دار المعرفهء بيروت از روى نسخه‌اى كه در 1345 ق . در قاهره چاپ شده ، افست گرديده است .\r\n ( 2 ) - منهاج السنة 1 / 216 - 215 . ","page_name":" 46 ","page_number":46},
  {"content":"\r\n\r\nابن قيم نيز اين مطلب را اين چنين به نظم در آورده است :\r\n انّ العباد يرونه سبحانه * رؤيا العيان كما يرى القمران \r\nو باز مىگويد\r\n فيرون ربّهم جهرة * نظر العيان كما يرى القمران « 1 »  \r\n\r\nاثبات ساير اعضا براى خدا\r\nعقيدهء ابن تيميه دربارهء جسمانى بودن خدا بمسألهء مكان و رؤيت ، به طورى كه توضيح داديم ، منحصر نيست بلكه او دربارهء خدا به ساير اعضا نيز قائل است و خدايى كه ابن تيميه معرفى مىكند ، مانند انسان از اعضاى مختلف ؛ چشم و دست و ساق و . . .\r\nتشكيل يافته است .\r\nما براى مراعات اختصار در اين زمينه به نقل گفتار ابن حجر بسنده مىكنيم . او مىگويد : كسانى كه مىگويند ابن تيميه به جسمانى بودن خداوند قائل است ، به دليل اظهارات او در « العقيدة الحموية الكبرى » و « العقيدة الواسطيه » و ساير كتاب‌هاى او است كه در اين كتاب‌ها تصريح مىكند : آنچه در آيات و احاديث دربارهء صفات خداوند به كار رفته ، مانند « يد » ، « ساق » ، « قدم » ، « وجه » و . . . همهء اينها صفات حقيقيهء خدا است و نبايد هيچ يك از اين الفاظ را به كنايه و استعاره و مجازگويى حمل نمود ؛ همان‌گونه كه ذات پروردگار حقيقتاً در بالاى عرش قرار گرفته است . « 2 » \r\n\r\nتوحيد از نظر وهابيان\r\nبه‌طورى كه قبلًا گفته شد ، محمدبن عبدالوهاب پيرو ابن تيميه و احياگر عقايد و مجرى آراء و فتاواى او است و لذا آنچه محمد بن عبدالوهاب و پيروان او در مسائل عقيدتى و فتاواى فقهى مطرح نموده‌اند در دايره و محدودهء آراء و عقايد ابن تيميه و ابن\r\n\r\n","description":"","footnote":" ( 1 ) - القصيدة النونيه ، ص 243\r\n ( 2 ) - الدرر الكامنه ، 1 / 155 ","page_name":" 47 ","page_number":47},
  {"content":"\r\n\r\nقيم بوده و تأليفات و اقوال آن دو را دليل و مستند خويش قرار مىدهند . و از اينجا است كه وهابيان در مسألهء توحيد همان مطالب را تكرار نموده‌اند كه قبلًا از ابن تيميه نقل نموديم و لذا عبداللطيف نوهء محمد بن عبدالوهاب كه از علماى وهابيان است در رساله چهارم از رسائل پنجگانه‌اش كه « هديه سنيه » ناميده است ، در بيان بخشى از عقايد وهابيان مىگويد : « ما معتقديم كه خداوند همان‌گونه كه خودش فرمود الرَّحْمَنُ عَلَى الْعَرْشِ اسْتَوَى در بالاى عرش نشسته و ما معتقديم خدا داراى دو دست مىباشد ؛ زيرا فرموده است : بَلْ يَدَاهُ مَبْسُوطَتَانِ و ما معتقديم او داراى چشم و صورت است ؛ زيرا فرمود : وَيَبْقَى وَجْهُ رَبِّكَ گرچه كيفيّت اين اعضا براى ما معلوم نيست و همهء حديث‌ها را هم كه درباره صفات خدا از پيامبر نقل شده است تصديق و اعتراف مىكنيم كه در روز قيامت خدا به ميان بندگانش خواهد آمد و . . . « 1 » \r\n\r\nفتاواى فقهى وهابيان\r\nحرمت زيارت قبور انبيا\r\nبخشى از عقيدهء وهابيان را در مهمترين و اساسىترين موضوع كه مسألهء توحيد و خداشناسى است ملاحظه فرموديد .\r\nاكنون به نقل بعضى از فتاواى فقهىِ آنان ، كه ارتباط مستقيم با بحث ما دارد ، مىپردازيم : يكى از اين فتواها حرمت سفر براى زيارت قبور پيامبران و صالحان و حرمت توسّل و تبرك به آنان و ساختن حرم و بارگاه و تعمير قبور و مشاهد آنها است .\r\nو اين موضوع اولين بار در سال 726 ق . در دمشق از سوى ابن تيميه مطرح و مجدداً موجب شورش و بلوا گرديد و اين شورش و فتنه ، آنگاه به اوج خود رسيد كه علما و قضات متوجه شدند كه او در سال 710 ق . و شانزده سال قبل در حرمت زيارت قبور پيامبران و در حرمت توسّل و تبرك به آنها ، كتابى به نام « اقتضاء الصراط المستقيم » تأليف نموده است ، چون هر روز بر شدت فتنه و آشوب مىافزود و شعله‌هاى اين آتش به شهرهاى ديگر نيز سرايت مىكرد ، حاكم وقت مصلحت را در اين ديد كه براى رفع\r\n\r\n","description":"","footnote":" ( 1 ) - كشف الارتياب ، ص 125 ","page_name":" 48 ","page_number":48},
  {"content":"\r\n\r\nفتنه و حفظ آرامش ، ابن تيميه را در قلعهء دمشق زندانى كند و او از اين تاريخ به مدت دو سال محبوس بود تا رخت از جهان بربست .\r\nبه هر حال ابن تيميه على رغم دلايل محكم بر استحباب زيارت قبور انبيا و به ويژه قبر پاك رسول خدا صلى الله عليه و آله كه يكى از عبادات بزرگ و شناخته شده در نزد همه مسلمانان است ، سفر براى زيارت آن حضرت و ساير انبيا و پيشوايان دينى را حرام و بدعت و عملى شرك‌آميز معرفى كرده و بر اساس عقيدهء خويش كه ارتكاب هر عمل حرام ، موجب ارتداد مىشود ، جان و مال چنين فردى را اگر توبه نكند مانند ساير مرتدين بر مسلمانان حلال دانسته و بايد هر چه سريع‌تر به قتل برسد . همان‌گونه كه واجب است اين قبرها و حرم‌ها كه نقش اصنام و اوثان را ايفا مىكنند هرچه زودتر تخريب و آثار آنها محو شود !\r\nابن تيميه در اين زمينه كتابى نوشته به نام « الجواب » و چند صفحه از « منهاج السنه » را نيز به اين موضوع اختصاص داده است . « 1 »  در اين كتاب اخير گرچه مخاطب او همه مسلمانانند اما لبهء تيز حملهء او متوجه شيعيان است كه بيش از ساير مسلمانان براى مراقد ائمه عليهم السلام و پيشوايان خويش اهميت و احترام قائلند .\r\nفتواهاى وهابيان دربارهء پيامبر خدا صلى الله عليه و آله و . . .\r\nوهابيان نيز به پيروى از ابن تيميه ، دربارهء زيارت قبر رسول خدا صلى الله عليه و آله و شخصيت آن حضرت و همچنين دربارهء مسلمانان ، همان ديدگاه‌ها و فتواها را دارند و چون شرح و توضيح تك تك آنها به درازا مىكشد ، از اين فتواها تنها به نقل آنچه مرحوم آيةاللَّه سيد محسن امين در كشف الارتياب آورده ، بسنده مىكنيم :\r\nآن مرحوم در فصلى تحت عنوان « اعتقاد الوهابيّين فى النّبى صلى الله عليه و آله و سائر الانبياء والصالحين و قبورهم » چنين مىگويد :\r\nاعتقاد وهابىها دربارهء پيامبر صلى الله عليه و آله و شفيع قرار دادن او به پيشگاه خدا و توسّل جستن به آن حضرت و مخاطب قرار دادن او به تعبير « يا رسول اللَّه » يا به تعبير « يا رسول اللَّه بر\r\n\r\n","description":"","footnote":" ( 1 ) - 1 / صص 130 - 133 ","page_name":" 49 ","page_number":49},
  {"content":"\r\n\r\nمن شفاعت كن » و يا « تو را به پيشگاه خدا وسيله قرار مىدهم » و همچنين تبرّك جستن به قبر او و نماز خواندن و دعا كردن در كنار اين قبر و تعظيم و احترام آن ، همهء اين اعمال شرك و كفر و بت پرستى و موجب حلال شدن مال و جان چنين افراد است ؛ همان‌گونه كه سفر كردن براى زيارت قبر وى حرام و منهدم ساختن قبر و گنبد او واجب است و همچنين حرام است تبرك كردن خاك و لمس نمودن و بوسيدن قبر او و اين قبر اينك يكى از بت‌هاى دنيا بلكه بزرگترين بت‌ها است ؛ همان‌گونه كه قبور ساير پيامبران و صالحان چنين است . « 1 » \r\nو مطالب ديگرى كه ذكر آنها دور از ادب و احترام نسبت به ساحت مقدس رسول‌خدا صلى الله عليه و آله مىباشد .\r\nمرحوم آيةاللَّه امين عاملى در فصل ديگرى تحت عنوان « اعتقادهم فى عموم المسلمين » مىنويسد : اعتقاد وهابيان دربارهء عموم مسلمانان اين است كه مسلمين پس از ايمان ، به كفر برگشته‌اند و پس از توحيد به شرك گراييده‌اند ؛ زيرا آنان در دين بدعت گذاشته و به جهت عبادت و زيارت و پرستش انبيا و صالحين ، به كفر و شرك روى آورده‌اند ؛ لذا جنگ با آنان واجب و ريختن خون آنان و تصرف اموالشان بر مسلمانان ( وهابيان ) حلال است ! « 2 » \r\nتخريب حرم‌ها و مقابر\r\nاين است عقيده و بينش وهابيان دربارهء حرم‌ها و مقابر انبيا و صالحان و اين است رأى و فتوايشان در وجوب تخريب و منهدم كردن قبور پيشوايان و از اين جا است كه آنها به هر جا و به هر شهر و ديارى دست مىيافتند قبل از هر چيز به تخريب اين مشاهد و مزارات اقدام مىكردند و با خاك يكسان مىنمودند . به هنگام تسلط بر طائف گنبد عبداللَّه بن عباس را خراب كردند ، پس از آن كه به مكه وارد شدند گنبدهاى متعلق به جناب عبدالمطلب جد رسول خدا و ابى طالب عموى آن حضرت و خديجه عليها السلام همسر\r\n\r\n","description":"","footnote":" ( 1 ) - كشف الارتياب ، ص 127  ( 2 ) - همان . ","page_name":" 50 ","page_number":50},
  {"content":"\r\n\r\nآن بزرگوار و همچنين محل تولد پيامبر صلى الله عليه و آله و حضرت زهرا عليها السلام را ويران نمودند و در جده گنبد و قبر حوا را از بين بردند و چون مدينه منوره را محاصره كردند قبل از ورود به شهر ، حرم و مسجد حضرت حمزه عليه السلام را منهدم كردند و شايع است كه از بيرون شهر به سوى گنبد پيامبر خدا صلى الله عليه و آله تيراندازى كردند .\r\nو چون وارد مدينه شدند ، در ماه رمضان 1344 ق . شيخ عبداللَّه بُلَيهد ، قاضى القضاتشان را از مكه به مدينه اعزام داشتند تا موضوع تخريب مزارات و مقابر موجود در مدينه را با علما و سران اين شهر مطرح و موافقت آنها را ولو به صورت ظاهر جلب كند و بدين منظور جلسه‌اى تشكيل گرديد . شيخ عبداللَّه از حاضرين پرسيد درباره تخريب اين گنبد و بارگاه‌ها چه مىگوييد ؟ ! بسيارى از آنها از ترس جانشان جواب ندادند ، بعضى ديگر هم اظهار موافقت نمودند .\r\nمرحوم سيد امين مىگويد : با توجه به اين كه تخريب مقابر و مشاهد اساس عقيدهء وهابيان است و در وجوب از بين بردن اين آثار و حتى حرم شريف نبوى صلى الله عليه و آله كوچك ترين ترديدى نداشتند ، لذا منظور شيخ بليهد از اين سؤال ، سؤال حقيقى نبود بلكه هدف از آن جلب نظر مردم مدينه و نوعى تسلى خاطر و دلجويى از آنان بود . « 1 » \r\nبه هر حال پس از اين سؤال و جواب ، آنچه گنبد و ضريح در مدينه و بيرون اين شهر بود ويران نمودند ؛ از جملهء آنها گنبد و بارگاه ائمه عليهم السلام در داخل بقيع بود كه حتى ديوارها و صندوق و ضريحى كه در روى اين قبور شريف بود به كلى منهدم گرديد و از اين حرم و قبور ، به جز قطعه سنگ‌هايى كه در اطراف قبور نصب كردند ، اثر و علامتى باقى نماند و اين اقدام دقيقاً در هشتم شوال 1344 ق . انجام گرفت و به كارگرانى كه اين عمل ننگين را انجام دادند ، مبلغ هزار ريال مجيدى دست مزد پرداخت گرديد .\r\nسپس گنبدهاى متعلق به عبداللَّه و آمنه والدين رسول خدا صلى الله عليه و آله و حرم همسران و دختران آن حضرت و حرم جناب ابراهيم فرزند گرامى پيامبر و گنبد متعلق به عثمان بن عفان و اسماعيل فرزند امام صادق و گنبد امام مالك و ساير مقابر در بقيع و بيرون آن\r\n\r\n","description":"","footnote":" ( 1 ) - كشف الارتياب ، ص 55 ","page_name":" 51 ","page_number":51},
  {"content":"\r\n\r\nمنهدم و با خاك يكسان گرديد .\r\nتنها حرم مطهر پيامبر صلى الله عليه و آله آن هم در اثر ترس از قيام مسلمانان جهان از تعرض و تخريب مصون ماند كه اگر اين ترس نبود حرم پيامبر اسلام بر اساس عقيده وهابيان و در اثر احترام و تعلّق خاطر شديد مسلمانان ، قبل از ساير بقاع مورد تعرض و تخريب قرار مىگرفت . گرچه بعضى از نويسندگان وهابى اين مصونيت را بدين گونه توجيه مىكنند كه ما اين گنبد را به عنوان يكى از گنبدهاى مسجد مىشناسيم نه به عنوان گنبد و بارگاه حرم پيامبر و الّا . . .\r\nگنبد و بارگاه حرم\r\nمطهّر رسول اكرم صلى الله عليه و آله\r\nبالاخره ، چون نتوانستند متعرض حرم شريف رسول خدا صلى الله عليه و آله شوند ، چاره را در اين ديدند كه با گماردن مأمورين تند و خشن و گاهى چوب به دست از نزديك شدن زائرين\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nبه اين حرم و از بوسيدن و دست زدن به آن جلوگيرى به عمل آورند و به عقيدهء خود بدين وسيله مانع وقوع اين اعمال حرام و كفرگونه و شرك آلود شوند .\r\nقُلْ هَلْ نُنَبِّئُكُمْ بِالْأَخْسَرِينَ أَعْمَالًا * الَّذِينَ ضَلَّ سَعْيُهُمْ فِي الْحَيَاةِ الدُّنْيَا وَهُمْ يَحْسَبُونَ أَنَّهُمْ يُحْسِنُونَ صُنْعاً . « 1 » \r\nانعكاس خبر اين حادثه\r\nچون خبر هولناك ويرانى بقاع و هتك حرمت نسبت به حرم شريف ائمهء بقيع در كشورهاى اسلامى انتشار يافت ، مسلمانان آن را مصيبتى عظيم و حادثه‌اى بس بزرگ نسبت به جهان اسلام تلقى نمودند . تلگراف‌هاى اعتراض از سوى علما و مراجع و شخصيت‌هاى سياسى از عراق و ايران و هند و ساير كشورها به سوى حاكمان حجاز سرازير گرديد . مجالس درس در حوزه‌هاى علميه و نمازهاى جماعت در مساجد تعطيل شد . مراسم عزادارى به عنوان اعتراض و سوگوارى تشكيل گرديد ولى چه سود كه اين حادثهء بزرگ و تأسف‌بار به وقوع پيوست و اين آثار و ابنيهء مذهبى - تاريخى كه قدمت بعضى از آنها به بيش از ده قرن مىرسيد ، به دست گروهى متعصب و متحجر و بىاطلاع و متأسفانه به عنوان ايفاى يك وظيفهء واجب مذهبى با خاك يكسان گرديد كه در صفحات آينده تاريخ و چگونگى بخشى از اين بناهاى باشكوه و معنوى را تا آنجا كه فرصت و شرايط اجازه مىداد از منابع معتبر به دست آورده در اختيار خوانندگان ارجمند قرار مىدهيم .\r\n« وَ ما تَوفِيقي الّا بِاللَّه »\r\n\r\n","description":"","footnote":" ( 1 ) - كهف : 103 و 104 ","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n\r\nبخش اوّل : تاريخ حرم ائمّهء بقيع عليهم السلام\r\n\r\n","description":"","footnote":"","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n\r\n\r\nمرحلهء نخست از تاريخ حرم ائمّهء بقيع عليهم السلام\r\n« بقيع الغرقد » مقدس‌ترين و با فضيلت‌ترين امكنه و بقاع پس از مدفن رسول خدا صلى الله عليه و آله در مدينهء منوّره است .\r\nبقيع اوّلين مدفن و مزارى است كه به دستور رسول اكرم صلى الله عليه و آله و به وسيلهء مسلمانان صدر اسلام به وجود آمده است .\r\nبقيع جايگاه حرم مطهّر چهار امام معصوم از ائمهء هدى و مدفن همسران و فرزندان و اقوام و عشيرهء پيامبر اسلام و جمع كثيرى از صحابه « 1 »  و ياران آن حضرت و تعداد بىشمارى از شهدا و علما و تاريخ‌سازان در طول تاريخ است و لذا از ديدگاه معنوى داراى جايگاهى و الا و از نظر تاريخى از ارزش فوق العاده بر خوردار است .\r\n\r\nمعناى لغوى بقيع\r\nاين مدفن مقدّس و تاريخى در اصل « بقيع الغرقد » و « بقيع » ناميده مىشد و در قرن‌هاى اخير گاهى « جنّة البقيع » نيز گفته مىشود .\r\nابن اثير مىگويد : « البقيع المكان المتّسع من الأرض ولا يسمّى بقيعاً إلّاوفيه شجر أو أصولها » ؛ در لغت بقيع به محلّ وسيعى كه داراى درخت و يا ريشه درخت باشد گفته مىشود او مىافزايد : چون بقيع قبلًا داراى درخت « غرقد » و ريشه‌هاى آن بود پس از قطع\r\n\r\n","description":"","footnote":" ( 1 ) . سمهودى از امام مالك نقل مىكند كه تعداد ده هزار نفر از صحابه رسول خدا صلى الله عليه و آله در مدينه از دنيا رفته‌اندو طبيعى است كه همه يا اكثر آنان در بقيع به خاك سپرده شده‌اند . ","page_name":" 57 ","page_number":57},
  {"content":"\r\n\r\nاين اشجار نيز با همان اسم معروف گرديد . « 1 » \r\nياقوت حموى هم مشابه همين معنى را آورده سپس مىگويد : و « غرقد » درختى است وحشى و خاردار و داراى ميوه مخصوص . « 2 » \r\n\r\nچگونگى ايجاد مدفن در بقيع\r\nدر بقيع از انصار اوّلين كسى كه دفن شده است اسعد بن زراره « 3 »  و از مهاجرين عثمان بن مظعون است . سمهودى مىگويد : به هنگام مرگ عثمان بن مظعون رسول خدا صلى الله عليه و آله فرمود : « ادفنوا عثمان بن مظعون في البقيع يكون لنا سلفاً فنِعْمَ السّلف سلفنا عثمان » ؛ « 4 »  « عثمان ابن مظعون را در بقيع دفن كنيد تا شاخص و يادگارى از گذشتگان ما باشد و چه شاخص نيكى است عثمان . »\r\nسمهودى مىافزايد و پس از فوت ابراهيم فرزند رسول خدا صلى الله عليه و آله كه در محلّه بنىمازن و خارج از مدينه واقع شد . صحابه عرض كردند « أينَ نَدفَنه ؟ ! » . رسول خدا فرمود : « الحقوه بسلفنا الصالح عثمان بن مظعون » او را به سلف صالح ما عثمان لاحق كنيد و در كنار او به خاك بسپارند . او مىگويد پس از دفن شدن ابراهيم در بقيع مردم مدينه علاقمند شدند پيكر اقوام و عشيره خود را در آنجا دفن كنند و هر يك از قبايل مدينه درختان و ريشه‌هاى بخشى از بقيع را قطع و زمين آن را براى همين منظور آماده نمودند و تدريجاً دو مدفن قديمى مدينه به نام « بنىسلمه » و « بنىحرام » متروك گرديد . « 5 » \r\nگفتنى است با توجّه به اينكه وفات عثمان بن مظعون در سال دوّم و وفات ابراهيم در اوائل سال دهم هجرت و به فاصلهء هشت سال به وقوع پيوسته است و مسلماً در اين مدّت علاوه بر عثمان بن مظعون افراد ديگر نيز دفن شده‌اند لابد منظور سمهودى اين\r\n\r\n","description":"","footnote":" ( 1 ) . نهايه ؛ واژهء بقيع .  ( 2 ) . معجم البلدان ، واژهء بقيع .  ( 3 ) . ابن شبّه ، تاريخ ، 1 / 96  ( 4 ) . ابن شبّه ، همان ، استيعاب ، 3 / 85 ؛ اسد الغابه ، 3 / 387  ( 5 ) . در تاريخ وفات عثمان بن مظعون و ابراهيم به اسد الغابه شرح حال آنان مراجعه شود . ","page_name":" 58 ","page_number":58},
  {"content":"\r\n\r\nاست كه با دفن شدن جناب ابراهيم در بقيع و دستور و عملكرد رسول خدا صلى الله عليه و آله ، مسلمانان مدينه از اين تاريخ به تأسى از آن حضرت توجّه بيشترى به بقيع پيدا نموده و آنجا را مدفن عمومى خود قرار دادند .\r\n\r\nفضيلت بقيع\r\nدر فضيلت بقيع حديث‌هاى متعدّدى از رسول خدا صلى الله عليه و آله نقل گرديده است . از جمله در حديثى چنين فرمود : « يحشر من البقيع سبعون ألفاً على صورة القمر ليلة البدر » « 1 »  از بقيع هفتاد هزار نفر محشور خواهند شد كه صورت آنان مانند ماه چهارده شبه خواهد درخشيد .\r\nو در حديث ديگر چنين فرمود : « يحشر من هذه المقبرة سبعون ألفاً يدخلون الجنّة بغيرحساب وكأنّ وجوههم القمرليلية البدر » ؛ « 2 »  « از بقيع هفتاد هزار نفر كه صورتشان مانند ماه چهارده شبه است محشور خواهند شد و بدون حساب وارد بهشت خواهند گرديد . »\r\nدربارهء حضور شبانه رسول خدا صلى الله عليه و آله در بقيع و دعا و طلب مغفرت آن حضرت نسبت به اهل بقيع كه گاهى روز و گاهى شب هنگام انجام مىگرفت در حديث و تاريخ مطالب فراوان نقل شده است .\r\nدر حديثى چنين آمده است كه رسول خدا صلى الله عليه و آله در بقيع حضور مىيافت و اهل قبور را بدين گونه مورد خطاب قرار مىداد . « السَّلامُ عَلَيكُم يا أَهلَ الْقُبُور يَغفِرُ اللَّهُ لَكُم وأنتم لَنا سلف ونحن بالأثر » ؛ « 3 »  « درود بر شما خدا ما و شما را بيامرزد . شما پيش آهنگان ما بوديد و ما هم در پى شما خواهيم آمد . »\r\nدر حديث ديگر آمده است كه مىفرمود : « السلام عليكم قومٌ مؤجلون أتانا وأتاكم ما توعدون . اللّهم اغفر لأهل البقيع الغرقد » ؛ « 4 »  « درود بر شما اى كسانى كه اجل شما و آنچه\r\n\r\n","description":"","footnote":" ( 1 ) . ابن شبه ، تاريخ ، 1 / 96  ( 2 ) . همان ، 91 ؛ وفاء الوفا ، 3 / 883  ( 3 ) . ترمذى ، سنن ، 2 / 258 ، حديث شماره 1059  ( 4 ) . سمهودى ، وفاء الوفا ، 3 / 885 ","page_name":" 59 ","page_number":59},
  {"content":"\r\n\r\nبه ما و شما وعده داده‌اند فرا رسيد . خدايا اهل بقيع غرقد را بيامرز . »\r\n« إنّي امِرتُ أن أدعو لهم » .\r\nاز عايشه نقل شده است كه رسول خدا صلى الله عليه و آله شب هنگام و آنگاه كه همه چشمها به خواب مىرفت به آرامى رختخواب را ترك نموده و از منزل خارج مىشد . خود من و گاهى « بريره » خدمتكارم به‌دستور من او را تعقيب مىكرديم و مىديديم كه به بقيع مىآمد و در آنجا توقّف طولانى مىنمود و مكرّر دست‌ها را به سوى آسمان برمىداشت و به دعا و استغفار بر اهل بقيع مشغول مىگرديد . يك بار پس از مراجعت رسول خدا صلى الله عليه و آله از علّت اين عمل استفسار نمودم ؛ در پاسخ من فرمود : « إنّي أُمرت أن أدعو لهم » ؛ « من از طرف خدا مأموريت دارم كه بر اهل بقيع استغفار كنم . » عايشه مىگويد : عرض كردم اگر من به بقيع رفتم چه بگويم و بر آنان چگونه درود بفرستم . فرمود بگو : « السلام على أهل الديار من المؤمنين والمسلمين ويرحمهم اللَّه المستقدمين منّا والمستأخرين وإنّا إن شاء اللَّه للاحقون » . « 1 » \r\n\r\nحرم شريف ائمه بقيع عليهم السلام\r\nحرم مطهر ائمه بقيع كه در كتب تاريخ بعنوان « مشهد » و « حرم » اهل بيت معروف گرديده ، در سمت غربى و منتهى اليه بقيع واقع شده است كه در اين حرم مطهر قبر چهارتن از ائمهء اهل بيت ؛ امام مجتبى ، امام سجاد ، امام باقر و امام صادق عليهم السلام در كنار هم و بفاصله 3 - 2 مترى اين قبرها ، قبر عباس عموى گرامى رسول خدا صلى الله عليه و آله قرار گرفته و در كنار آن نيز قبر ديگرى است متعلق به فاطمهء بنت اسد كه قبل از ويرانى ساختمان اين حرم مطهر ، همهء اين قبور ششگانه در زير يك گنبد و بجز قبر فاطمه داراى ضريح و صندوق زيبا بودند .\r\nدرصدد آنيم كه در اينجا سه موضوع را به صورت مستقل و جداگانه مورد بررسى قرار دهيم :\r\n1 - تاريخ حرم ائمهء بقيع .\r\n\r\n","description":"","footnote":" ( 1 ) ابن شبّه ، تاريخ ، ج 1 ، ص 89 ، 90 و 95 ","page_name":" 60 ","page_number":60},
  {"content":"\r\n\r\n2 - تاريخ ضريح‌هاى ائمهء بقيع .\r\n3 - قبر فاطمه بنت اسد يا فاطمه دختر رسول خدا صلى الله عليه و آله\r\n\r\nاجمالى از تاريخ حرم ائمهء بقيع\r\nگرچه پس از گذشت قريب به يك قرن از تخريب حرم مطهر ائمهء بقيع و از بين رفتن تمام آثار اين بناى باشكوه و معنوى نمىتوان همانند ساير ابنيهء تاريخى و مذهبى ، از آثار آن به عظمت و قدمتش پى برد و تاريخ ساختمان آن را بدست آورد ، ولى آنچه از منابع مختلف بدست مىآيد ، تا حدّى مىتواند ما را با تاريخ و چگونگى بناى اين حرم شريف آشنا سازد و بيانگر وضع اين بناى فخيم و پرشكوه معنوى در طول تاريخ گردد .\r\nاجمال تاريخ اين حرم مقدس اين است كه قبور ائمهء بقيع عليهم السلام مانند ساير قبرها در محوطهء مكشوف و بدون ديوار و سقف نبوده ؛ بلكه قبور مطهر آنان مانند تربت پاك رسول‌خدا صلى الله عليه و آله و حضرت رضا عليه السلام از آغاز دفن اجساد مبارك و پيكر مطهرشان در داخل خانه‌اى كه متعلق به عقيل بوده ، قرار داشته است و به مرور زمان اين خانه به ساختمان مناسب تبديل گرديده ، سپس در محل همان ساختمان بزرگترين و مرتفع ترين گنبد و بارگاه بنا شده است و در قرون متمادى داراى خادم و دربان و داراى ظريفترين و گرانبهاترين ضريح و صندوق با زيباترين روپوش و داراى فرش و قنديل بوده است و بالاخره در هشتم شوال سال 1344 ه . ق . به وسيله وهابيان منهدم گرديده است .\r\nو براى توضيح اين حقيقت تاريخى ، توجه به دو مطلب را لازم مىدانيم :\r\n\r\n1 - مقبره‌هاى خانوادگى در بقيع\r\nاز مجموع گفتار مورخان چنين برداشت مىشود مردم مدينه كه قبلًا اجساد درگذشتگان خود را در نقاط مختلف و در دو گورستان عمومى به نام گورستان « بنىحرام » و « بنى سالم » « 1 »  و گاهى در داخل منازل خود دفن مىكردند ، با رسميت يافتن\r\n\r\n","description":"","footnote":" ( 1 ) . سمهودى متوفاى 911 ه در وفاء الوفا ، ج 3 ، ص 888 مىگويد : اين دو گورستان با مرور زمان متروك وآثار آنها از بين رفته و ليكن سمت آنها در مدينه معلوم و مشخص است . ","page_name":" 61 ","page_number":61},
  {"content":"\r\n\r\nبقيع به مناسبت دفن جسد عثمان بن مظعون « 1 »  و ابراهيم فرزند رسول خدا صلى الله عليه و آله « 2 »  به آنجا توجه نمودند و عده‌اى از صحابه و ياران رسول خدا صلى الله عليه و آله بتدريج خارها و ريشهء درختهاى موجود در بقيع را قطع و آن بخش را بعنوان آرامگاه خصوصى ، به خانوادهء خود اختصاص دادند و بعضى از اقوام و عشيرهء رسول خدا صلى الله عليه و آله در داخل بعضى از منازل متصل به بقيع دفن گرديدند .\r\nبا اينكه وضع بقيع با مرور چهارده قرن ، دگرگون شده و از قبور زيادى كه در اين آرامگاه تاريخى به افراد معروف از صحابه و شخصيتهاى اسلامى تعلق داشت ، بجز تعدادى محدود باقى نمانده است ولى در عين حال همين تعداد از قبور نيز مىتواند مؤيد گفتار اين مورخان و بيانگر نظم و ترتيب موجود در آن دوران باشد ؛ زيرا گذشته از اينكه قبور همهء اقوام رسول خدا صلى الله عليه و آله در قسمت غربى بقيع واقع شده است ، هر گروه از آنان نيز به تناسب ارتباطشان با همديگر و انتسابشان به رسول خدا صلى الله عليه و آله در يك نقطهء معين و جايگاه مخصوص و در كنار هم دفن شده‌اند ؛ مثلًا قبور ائمهء چهارگانه با قبر عباس و فاطمهء بنت اسد در يك نقطه و در كنار هم و همه يا عدّه‌اى از همسران رسول خدا صلى الله عليه و آله « 3 »  در يك نقطهء معين و در كنار هم و رقيه و ام كلثوم دختران پيامبر در كنار هم كه مجموع اين بخش به نام « مقابر بنى هاشم » معروف گرديده است ؛ همانگونه كه ساير بخشهاى مختلف بقيع نيز به نامهاى خاصى ناميده شده ؛ مانند « روحاء » و « زوراء » . « 4 » \r\n\r\n2 - بقيع در پشت خانه‌هاى مدينه\r\nمطلب دومى كه در اين بحث حائز اهميت است اين است كه طبق دلائل موجود تاريخى پس از هجرت رسول خدا خانه‌ها و منازل مدينه تا بقيع امتداد داشته و بقيع پيش\r\n\r\n","description":"","footnote":" ( 1 ) . وفات وى در دو سال و نيم از هجرت گذشته ، واقع شده است .  ( 2 ) . وفات وى در ذىحجهء سال هشتم هجرى واقع شده است .  ( 3 ) . بجز خديجه كه در مكه و ميمونه كه در سرف دفن شده‌اند .  ( 4 ) . « روحاء » ؛ جايگاه انبساط و راحتى و زوراء ؛ محل توجه و زيارت را گويند . روحاء بخش ميانى بقيع و محلى است كه قبر عثمان بن مظعون و ابراهيم فرزند رسول خدا صلى الله عليه و آله در آن قرار گرفته و اين تسميه و تفأل از رسول‌خدا صلى الله عليه و آله بوده كه به هنگام دفن عثمان بن مظعون فرمود : « هذه الروحاء » . تاريخ المدينه ، ج 1 ، ص 100 ","page_name":" 62 ","page_number":62},
  {"content":"\r\n\r\nاز آنكه به صورت آرامگاه عمومى درآيد و همانگونه كه در معرفى آن گفته شده است :\r\n« شَرْقيّها نَخْلُ وَغَرْبيّها بُيُوت » « 1 »  از طرف غرب در پشت منازل مدينه قرار داشت و كوچه‌هاى متعددى اين منازل را به همديگر وصل مىنمود و به محل بقيع منتهى مىگرديد كه بعضى از اين منازل بتدريج براى دفن افراد متشخص مورد استفاده قرار گرفته « 2 »  و بعضى از آنها هم تخريب و به بقيع منضم گرديده است . « 3 » \r\nگرچه در صفحات آينده شاهد دلائل و قرائن متعددى در اين زمينه خواهيم بود ولى به نظر مىرسد كه نقل چند دليل و شاهد تاريخى در اينجا ضرورى است :\r\n1 - در كتب تاريخ و مدينه شناسى ، در معرفى « روحاء » كه به بخشى از بقيع اطلاق مىگرديد ؛ چنين گفته شده است :\r\n« الرّوحاءْ الْمَقْبَرة الّتي وَسَطَ الْبَقيعِ يُحيطُ بِها طُرُقُ مُطْرَقة » « 4 » \r\n« روحاء مقبره‌اى عمومى در بخش ميانى بقيع مىباشد كه كوچه‌هاى راههاى متعددى آنجا را احاطه نموده است . »\r\n2 - و در بعضى از اين منابع چنين معرفى شده است :\r\n« الرّوحاء كُلُ ما حاذَتْ الطريقَ مِنْ دارِ مُحَمَدبْنِ زَيْد الى زاويَة دارِ عقيل اليَمانِيّة الشّرقِية » . « 5 » \r\n« روحاء » آن بخش از بقيع است كه در محاذى ( كوچه‌اى ) كه از خانهء محمد ابن زيد به زاويهء شرقى خانهء عقيل منتهى مىگردد قرار گرفته است . »\r\n3 - گرچه مورّخان و مدينه شناسان اهل سنت بيش از علماى شيعه ، در محل دفن\r\n\r\n","description":"","footnote":" ( 1 ) . اخبارالمدينه ج 1 ، ص 152 . - وفاء الوفا ، ج 3 ، ص 889 - عمدة الأخبار فى مدينة المختار ، ص 151  ( 2 ) . در صفحات آينده اين مطلب روشن خواهد شد .  ( 3 ) . ابن نجار مىگويد : عمربن عبدالعزيز خانه‌اى را كه متعلق به زيدبن على و خواهرش خديجه بود ، به مبلغ هزار و پانصد دينار خريدارى و تخريب نمود و جزو بقيع قرار داد و مقبرهء خصوصى خاندان عمربن خطاب گرديد . اخبار المدينه ، ص 156  ( 4 ) . تاريخ المدينه ، ابن شبه ، ج 1 ، ص 101  ( 5 ) . تاريخ المدينه ، ج 1 ، ص 101 - عمدة الأخبار فى مدينة المختار ، ص 52 ","page_name":" 63 ","page_number":63},
  {"content":"\r\n\r\nحضرت فاطمه عليها السلام اختلاف نظر دارند و ليكن همان نظرات مختلف نيز مؤيد اين واقعيت تاريخى و گوياى وجود خانه‌ها و كوچه‌هاى متعدد در سمت غربى بقيع مىباشد .\r\nزيرا گاهى مىگويند : « قَبرُ فاطِمَةَ بِنْتُ رَسول اللَّه زاويَة دارِ عَقيل اليَمانِيّة الشارِعَةِ في البَقيع » . « 1 » \r\nو گاهى مىگويند : « انَّ قَبْرَ فاطِمَةَ وِجاهَ زُقاقَ نُبَيه وَانَّهُ الى دار عَقيل اقْرَبُ » . « 2 » \r\nو در مورد ديگر مىگويند : « انّ قَبْرَ فاطِمَةَ حِذْوَ زاويَةِ دارِ عَقيل مِمّا يَلي دار نُبَيهْ » . « 3 » \r\nو همچنين گفته شده است : « انَّ قَبْرَ فاطِمَةَ مَخرَجَ الذُقاقِ الّذي بَيْنَ دارِ عَقيل وَ دارِ أبي نُبيْه » . « 4 » \r\nاين تعبيرات مختلف و جملات صريح بيانگر وجود منازل و كوچه‌هاى متعدد در كنار بقيع مىباشد ؛ كوچه‌هايى كه خانهء محمد بن زيد را به زاويهء خانهء عقيل متصل مىساخت و كوچه‌اى كه در ميان خانهء عقيل و نبيه قرار داشت و كوچه‌هايى كه به محل بقيع منتهى مىگرديد .\r\nو خانه‌ها و منازلى كه متعلق به محمد بن زيد و عقيل بن ابىطالب و خانهءديگرى متعلق به نبيه و ابن نبيه بوده و طبعاً منازلى متعلق به اشخاص ديگر كه نيازى به معرفى آنها نبوده است .\r\n\r\nخانه عقيل يا آرامگاه خانوادگى\r\nبيان يك نكتهء تاريخى :\r\nيكى از حوادث تاريخى كه كمتر مورد توجه قرار گرفته اين است كه جناب عقيل هم مانند پدر ارجمندش ابوطالب به انگيزه‌هاى مختلف از سوى مخالفينش مورد نكوهش قرار گرفته و شخصيت وى از جهات متعدد تحريف گرديده است كه يكى از\r\n\r\n","description":"","footnote":" ( 1 ) . تاريخ المدينه ، ج 1 ، ص 105 - وفاء الوفا ، ج 3 ، ص 901  ( 2 ) . همان ؛ وفاء الوفا ، ج 3 ، ص 901  ( 3 ) . تاريخ المدينه ، ج 1 ، ص 101 - وفاء الوفا ، ج 3 ، ص 901  ( 4 ) . تاريخ المدينه ، ج 1 ، ص 106 - وفاء الوفا ، ج 3 ، ص 901 ","page_name":" 64 ","page_number":64},
  {"content":"\r\n\r\nاين موارد تحريف تاريخ مهاجرت وى به مدينه مىباشد كه براى تحقير و تضعيف موقيعت عقيل مهاجرت او در سالهاى پنجم ، ششم ، و حتّى در سال هشتم هجرت رسول خدا صلى الله عليه و آله عنوان گرديده است . در صورتى كه تاريخ صحيح بيانگر خلاف اين نظريه و مهاجرت عقيل را در سال دوّم و پس از جنگ بدر مىداند و دلائل و شواهد فراوان اين حقيقت را تأييد مىكند كه ما در اينجا به نقل يكى از اين شواهد تاريخى بسنده مىكنيم و آن حضور عقيل در مراسم ازدواج امير مؤمنان است .\r\nآرى بنا به نقل محدّث بزرگ « ابن مردويه » عقيل بن ابىطالب در مراسم ازدواج اميرمؤمنان عليه السلام كه در سال دوّم هجرت به وقوع پيوسته حضور فعّال داشته و در برپايى اين مراسم وساطت نموده و به هنگام انتقال حضرت زهرا عليها السلام به حجله عروسى در كنار رسول خدا صلى الله عليه و آله جزو مشايعت كنندگان بوده است . پس از گذشت چند روز از عقد ازدواج اميرمؤمنان عليه السلام با حضرت زهرا عقيل به اميرمؤمنان عرض نموده برادر از اينكه افتخار دامادى رسول خدا صلى الله عليه و آله را به خود اختصاص داده‌اى ما بنىهاشم مسرور و خوشحاليم و اين خوشحالى آنگاه كامل خواهد گرديد كه شاهد مراسم عروسى شما هم باشيم . برادر ! چرا از رسول خدا درخواست نمىكنى اجازه دهد كه همسرت را به خانه‌ات منتقل كنى ؟ ! اميرمؤمنان عليه السلام فرمود : الحياء يمنعنى ؛ من از اظهار اين مطلب به رسول خدا شرم دارم و لذا هر دو به نزد ام‌ايمن رفتند و موضوع را با او در ميان گذاشتند و او هم پيام آنها را به رسول خدا صلى الله عليه و آله رسانيد و مراسم اجرا گرديد .\r\nباز در مراسم عروسى حضرت زهرا عليها السلام چنين آمده است . رسول خدا صلى الله عليه و آله ، دخترش فاطمه را به مركب مخصوص خودش « شهباء » سوار نموده و به سلمان دستور داد افسار آن را به دست بگيرد . و خود آن حضرت با عدّه‌اى در پشت سر حركت مىنموده از آنهاست حمزه و عقيل ( و معه حمزه و عقيل ) . « 1 » \r\nبنابراين عقيل بن ابىطالب از سال دوّم هجرت رسول خدا به مدينه مهاجرت نموده و رسول خدا كه زمين‌هايى را در مدينه و در فاصلهء بقيع و مسجد تقطيع و براى احداث خانه در اختيار مهاجران قرار مىداد عقيل نيز از اين طريق در اين منطقه صاحب خانه\r\n\r\n","description":"","footnote":" ( 1 ) . اعيان الشيعه ، شرح حال اميرمؤمنان و حضرت زهرا عليهما السلام . ","page_name":" 65 ","page_number":65},
  {"content":"\r\n\r\nگرديده است .\r\nولى جالب توجه است كه در ميان اين خانه‌ها تنها خانهء عقيل بن ابىطالب است كه داراى اهميت و خصوصيت ممتاز مىباشد و بطورى كه در صفحات آينده خواهيم ديد اين خانه است كه مورد توجه رسول خدا صلى الله عليه و آله و افراد سر شناس پس از آن حضرت بوده و نيز همانگونه كه در تعبيرات قبلى ملاحظه فرموديد معرفى منازل ديگر در جهت معرفى خانه عقيل و در حول محور آن مىباشد .\r\nاين اهميت و خصوصيت از اينجا بوجود آمده است كه اين خانه گرچه از نظر ساختمانى يك خانهء مسكونى و منتسب به عقيل بن ابىطالب بوده ، اما در عين حال به آرامگاه خصوصى و خانوادگى اقوام و فرزندان رسول خدا مبدل گرديده است و اولين كسى كه در داخل آن دفن شده است ، فاطمهء بنت اسد « 1 »  و پس از آن عباس عموى پيامبر است و پس از آنها پيكر پاك و مطهر چهارتن از ائمهء هدى عليهم السلام و فرزندان رسول خدا صلى الله عليه و آله در اين بيت به خاك سپرده شده است و اين موضوع از مسلمات تاريخ است و ديده نشده كه مورّخ و مدينه شناسى در اصل اين مطلب شك و ترديد و يا نظر مخالفى داشته باشد ، مگر در مورد قبر متعلق به فاطمه كه آيا منظور از وى فاطمه بنت اسد است و يا فاطمه دختر گرامى رسول خدا صلى الله عليه و آله كه در صفحات آينده مورد بررسى قرار خواهد گرفت .\r\nاينك بر مىگرديم به نمونه‌هايى از متن تاريخ و نص گفتار چند تن از مورخان :\r\n\r\nقبر عموى پيامبر صلى الله عليه و آله و فاطمهء بنت اسد در داخل خانهء عقيل\r\n1 - ابن شبه متوفاى 262 قديمى ترين مورخ و مدينه شناس مىگويد : « دُفِنَ الْعَبّاسُ ابنُ عَبْدِالْمُطَلّب « 2 »  عند قَبْرِ فاطمة بِنْتْ اسَدِبْنِ هاشِمْ في اوّلِ مَقابِر بَني هاشِم الّتي في\r\n\r\n","description":"","footnote":" ( 1 ) . وفات فاطمه بنت اسد در سال چهارم و بنا به قولى در سال ششم هجرت واقع شده است .  ( 2 ) . وفات عباس عموى رسول خدا صلى الله عليه و آله در ماه رجب و يا در ماه رمضان در سال سى و دو واقع شده است . مرحوم شهيد ثانى در دروس به استحباب زيارت او تصريح نموده و در زيارت رسول خدا از دور آمده است : « السلام على عمّك سيّد الشهداء ، السلام على عمّك العباس بن عبدالمطلب » . محدّث قمى ، تحفة الأحباب ، 241 ","page_name":" 66 ","page_number":66},
  {"content":"\r\n\r\nدارِ عَقيل » ؛ « 1 »  « عباس بن عبدالمطلب در اول مقابر بنى هاشم و در داخل خانهء عقيل در كنار قبر فاطمهء بنت اسد دفن شده است . »\r\n2 - 3 - اين جمله صريح را مورخ و مدينه شناس معروف سمهودى « 2 »  و مدينه شناس سوم احمدبن عبدالحميد عباسى « 3 »  نيز در كتاب خود نقل نموده‌اند .\r\n\r\nقبر امام مجتبى عليه السلام در خانهء عقيل\r\nمورخ اخير « عباسى » پس از تصريح به اينكه قبر فاطمه و عباس در داخل خانهء عقيل قرار گرفته است ، مىگويد : مؤيد اين حقيقت تاريخى ، مطلبى است كه ابن حِبّان آورده است و آن اين كه پس از اقامهء نماز به جنازهء حسن بن على عليهما السلام بدن او در بقيع و دركنار جده‌اش فاطمهء بنت اسد دفن گرديد . « 4 » \r\nو باز در « تاريخ المدينه » و منابع ديگر ، آمده است كه حسن بن على عليهما السلام به برادرش وصيت نمود بدن او را در كنار قبر جدش رسول خدا صلى الله عليه و آله به خاك سپارد ، سپس فرمود اگر بنىاميه مخالفت كنند در كنار مادرم فاطمه دفن كنيد و طبق وصيت آن حضرت در مقبرهء بنىهاشم و در كنار قبر فاطمه به خاك سپرده شد . ( فَدُفِنَ في الْمَقْبِرَةِ الى جَنْبِ فاطِمةِ ) « 5 » \r\nشيخ مفيد و طبرسى اين وصيت را چنين نقل نموده‌اند كه آن حضرت فرمود : « ثُمّ رُدّني الى جَدّتي فاطِمة بِنْت اسَدْ فَادْ فِنّي هُناكَ » . « 6 » \r\n\r\nقبور سه تن از ائمه اهل بيت در كنار قبر امام مجتبى عليه السلام\r\nابن نجار متوفاى 643 مىگويد : قبر عباس عموى پيامبر صلى الله عليه و آله و قبر حسن بن على ابن ابىطالب در زير يك قبهء مرتفع و قديمى قرار گرفته‌اند . سپس مىگويد : « وَ مَعَهُ في الْقَبْرِ\r\n\r\n","description":"","footnote":" ( 1 ) . تاريخ المدينه ، ج 1 ، ص 127  ( 2 ) . وفاء الوفا ، ج 3 ، ص 910  ( 3 ) . عمدة الأخبار ، ص 153  ( 4 ) . عمدة الأخبار ، ص 153  ( 5 ) . تاريخ المدينه ، ج 1 ، ص 111  ( 6 ) . ارشاد مفيد ، ص 192 - اعلام الورى ، ص 211 ","page_name":" 67 ","page_number":67},
  {"content":"\r\n\r\nابْنُ اخيه عَلىّ بْنِ الْحُسينِ زَيْنُ الْعابِدينَ و ابو جَعْفرْ مُحَمّدِ بِنْ علي الباقرِ وَابْنُهُ جَعْفَر الصّادقِ » . « 1 » \r\nو امام غزالى مىگويد : « وَ يُسْتَحَبُّ انْ يَزُورَ قَبْرَ الحَسَن بْنِ عَلىّ وَ فِيهِ أيضاً قبر علىّ بْنِ الْحُسَينِ وَ مُحَمّدُ بْنِ عَلِىّ وَ جَعْفَرُ بْنُ مُحَمَّد - رَضياللَّه عَنْهُم » . « 2 » \r\nمسعودى مورّخ معروف ( م 346 ) دربارهء امام سجاد عليه السلام مىگويد : « وَ في سَنَةِ خَمْسَ وَ تِسْعينَ قُبِضَ عَليّ بْنُ الْحُسَين وَ دُفِنَ في بَقيعِ الْغَرقَدِ مَعَ عَمّهِ الْحَسَن بْنِ عَليّ » . « 3 » \r\nو دربارهء وفات امام باقر عليه السلام مىگويد : « وَ دُفِنَ بِالْبَقيعِ مَعَ أَبيهِ عَلِىّ بْنِ الْحُسَين » . « 4 » \r\nو در مورد وفات امام صادق عليه السلام مىگويد : « تُوفّي ابو عَبْدُاللَّهِ جَعْفَرُ بْنُ مُحَمّد سَنَة ثَمان وَ أَرْبَعينَ وَ مِأَةْ وَ دُفِنَ بِالْبَقيعِ مَعَ أَبيهِ وَ جَدّهِ » . « 5 » \r\nنتيجه : هدف از نقل اين چند نمونهء تاريخى ، همانگونه كه اشاره گرديد ، بيان اين نكته است كه بدن فاطمه بنت اسد و عباس در محوطهء باز و بدون ديوار و سقف دفن نشده‌اند ؛ بلكه از ابتدا در زير سقف و در داخل خانه‌اى متعلّق به عقيل بن ابىطالب به‌خاك سپرده شده‌اند و پس از اين دو بزرگوار ، پيكر پاك و مطهر ائمهء چهارگانهء اهل بيت عليهم السلام نيز در كنار آن دو قبر و در همان خانه و در زير همان سقف دفن گرديده‌اند .\r\n\r\nچرا در داخل خانه ؟ !\r\nدر اين‌جا ممكن است اين سؤال مطرح شود كه با وجود بقيع ، چرا پيكر عده‌اى از اقوام و فرزندان رسول خدا صلى الله عليه و آله در خارج از اين آرامگاه عمومى و در داخل خانهء عقيل دفن گرديده است و اگر اولين جسدى كه در اين خانه دفن شده است ، متعلق به فاطمهء بنت اسد باشد ، چگونه رسول خدا صلى الله عليه و آله شخصاً بدن او را بجاى داخل بقيع ، در داخل منزل\r\n\r\n","description":"","footnote":" ( 1 ) اخبار مدينة الرسول ، ص 153  ( 2 ) احياء علوم الدين ، ج 1 ، ص 260  ( 3 ) مروج الذهب ، ج 3 ، ص 169  ( 4 ) همان ، ص 232  ( 5 ) همان ، ص 297 ","page_name":" 68 ","page_number":68},
  {"content":"\r\n\r\nشخصى به خاك سپرده است ؟ !\r\nپاسخ اين سؤال براى كسانى كه با تاريخ مدينه آشنايى داشته باشند ، روشن است ؛ زيرا آن روز دفن شدن افراد متشخّص و مورد احترام ، به جاى گورستان عمومى ، در داخل منازل و توجه به آرامگاههاى خصوصى بيش از آنچه امروز در دنيا مرسوم است ، معمول ورايج بوده‌است . بعنوان مثال مىتوان ازدفن شدن عبداللَّه پدرگرامى رسول‌خدا صلى الله عليه و آله در خانهء نابغه « 1 »  و رافع بن مالك « 2 »  در خانه آل نوفل كه پس از شهادت وى در احد و انتقال جنازه‌اش به مدينه انجام گرفت و از سعدبن مالك « 3 »  انصارى كه در كنار خانه « بنى قارط » دفن گرديده است ياد نمود ، و همچنين دفن شدن خليفهء اوّل و دوّم در داخل بيت رسول‌خدا صلى الله عليه و آله و پيشنهاد امام مجتبى عليه السلام در اين راستا از همين نمونه‌ها است .\r\nواساساً دفن شدن رسول خدا صلى الله عليه و آله و حضرت زهرا عليها السلام در داخل بيت و حجرهء خويش از نظر اجتماعى نه تنها يك مسألهء تازه و بىسابقه نبوده ، بلكه نسبت به شخصيت آن دو بزرگوار ، يك عمل عادى و طبيعى به حساب مىآمد .\r\nآنچه در مورد رسول خدا صلى الله عليه و آله تازگى داشت ، گفتار امير مؤمنان عليه السلام بود كه : « انَّ اللَّهَ لَمْ يقبض نَبيّاً في مكان الّا و ارتضاه لرمسه وانّي دافنه في حجرته التي قبض فيها » . « 4 »  كه صحبت از دفن شدن در محل قبض روح رسول خدا صلى الله عليه و آله بود ، نه در داخل بيت و حجره بودن . و در مورد حضرت زهرا ، موضوع حساس ، دفن شدن آن حضرت طبق وصيتش\r\n\r\n","description":"","footnote":" ( 1 ) . در محل دفن عبداللَّه در آينده بحث مستقل خواهيم داشت .  ( 2 ) . رافع بن مالك انصارى از شخصيتهاى بارز و از صحابه و ياران با وفاى رسول خدا صلى الله عليه و آله مىباشد او براى بيعت با رسول خدا به مكه مسافرت نموده و در بيعت عقبهء اول و دوم حاضر گرديد و پس از فراگرفتن چند سوره از قرآن ، به مدينه مراجعت و به دعوت اقوام و عشيره‌اش به اسلام مشغول شد و در دو جنگ مهم بدر و احد حضور داشت كه در جنگ احد به شهادت رسيد و جنازه‌اش به مدينه حمل و در خانهء آل نوفل به خاك سپرده شد . - اسدالغابه ، ج 2 ، ص 158 - اصابه ، ج 1 ، ص 499 - وفاءالوفا ، ج 3 ، ص 941  ( 3 ) سعدبن مالك ساعدى ( پدر سهل ساعدى ) از صحابه و از انصار است . وى كه براى شركت در جنگ بدرآماده مىگرديد مريض شد و از دنيا رفت . جنازه‌اش را در كنار خانهء بنى قارط به خاك سپردند . رسول خدا او را عملًا از شركت كنندگان در جنگ محسوب نمود و سهم وى را از غنائم جنگى به فرزندانش تحويل داد . اسدالغابه ، ج 2 ، ص 289 - اصابه ، ج 2 ، ص 34 - استيعاب ، ج 2 ، ص 35  ( 4 ) اعلام الورى ، ص 144 ","page_name":" 69 ","page_number":69},
  {"content":"\r\n\r\nمخفيانه و شبانه و بدون اطلاع سران قوم بوده ، نه دفن شدن در داخل حجره ( و تولّي اميرالمؤمنين عليه السلام غسلها في جوف الليل و دفنها سرّاً بوصيّته منها في ذلك ) . « 1 » \r\n\r\nجايگاه دعاى رسول خدا صلى الله عليه و آله در كنار خانهء عقيل\r\nهمانگونه كه قبلًا آورديم در كتب حديث و تاريخ ، روايات متعددى آمده است كه رسول‌خدا صلى الله عليه و آله در اوقات مختلف در كنار بقيع قرار مىگرفت و در آنجا به مناجات مىپرداخت و بر اهل بقيع دعا و از خداوند متعال براى آنان استغفار و استرحام مىنمود و گاهى نيمه‌هاى شب براى همين مقصود ، رختخواب خويش را ترك و به سوى بقيع حركت مىنمود .\r\nدر ارتباط با اين مطلب و راجع به محل توقف و جايگاه دعاى آن حضرت در كنار بقيع روايتى در منابع مدينه شناسى و از علما و نويسندگاه اهل سنت نقل گرديده است كه داراى اهميت و متناسب با اين بحث تاريخى ما است .\r\nمتن روايت بنا به نقل سمهودى از اولين مدينه شناس و مورّخ « ابن زباله » زنده در سال 199 ه چنين است :\r\nعَنْ خالِدِبْنِ عَوْسَجة : « كُنْتُ ادْعُولَيْلَة الى زاوِية دار عَقيلِ بْنِ ابيطالِبْ الّتي تَلي بابَ الداّر فمَرّ بي جَعْفَر بْنُ مُحَمّد عليه السلام يُريدُ العُرَيْضَ مَعَهُ اهْلُهُ فَقالَ لي اعَنْ اثَر وَقَفْتَ هيهنا ؟ قُلْتُ : لا . قالَ : هذا مَوْقِفُ نبي اللَّه - صَلَىاللَّه عَلَيهِ وَ آلِه وَ سَلّم - بالّليل اذا جاءَ لِيَسْتَغْفِرَ لأَ هْلِ الْبَقيع » . « 2 » \r\nخالدبن عوسجه مىگويد : « شبى رو به سوى زاويهء خانهء عقيل كه در جنب درب اين خانه قرار گرفته است ، دعا مىكردم جعفربن محمد عليه السلام كه به همراه خانواده‌اش عازم عُرَيْضْ بود ، مرا در آن حال ديد و پرسيد آيا دربارهء اين محل خبر و مطلب خاصى شنيده‌اى ؟ گفتم : نه ، فرمود : اينجا جايگاه دعاى رسول خداست ، زيرا آن‌حضرت شب‌هنگام كه براى استغفار اهل بقيع مىآمد در اينجا توقف مىنمود . »\r\n\r\n","description":"","footnote":" ( 1 ) . همان ، ص 158  ( 2 ) . وفاء الوفا ، ج 3 ، ص 890 - اخبار المدينه ابن نجار ، ص 157 . در نسخهء موجود از اخبار المدينه جملهء : « يريد العريض و معه اهله » وجود ندارد . ","page_name":" 70 ","page_number":70},
  {"content":"\r\n\r\n\r\nاستحباب و استجابت دعا در اين جايگاه\r\nسمهودى پس از نقل اين روايت از ابن زباله ، از وى چنين بازگو مىكند كه : اين خانه متعلق به عقيل و همان خانه است كه او و برادر زاده‌اش عبداللَّه بن جعفر در آن دفن شده‌اند واستادم ( زين مراغى ) مىگفت : بهتر است مسلمانان در اين محل به دعا و مناجات بپردازند و من شخصاً از افراد زيادى از اهل دعا و معنا شنيده‌ام كه دعا در كنار اين خانه و در نزديكى اين قبر مستجاب است . آنگاه اضافه مىكند : و اين استجابت دعا شايد به‌بركت وجود قبر عقيل و يا به‌جهت قبر عبداللَّه بن جعفر است كه خداوند به پاداش كثرت بذل وجودش استجابت دعا و قضاى حوائج را در كنار قبر وى قرار داده است .\r\nابن زباله سپس مىگويد : و از اتّفاقات جالبى كه در اين محل براى يكى از افراد متدين و مورد وثوق رخ داده است اين است كه او به هنگامى كه در اين محل مشغول دعا و راز و نياز بوده چشمش به صفحهء كاغذى كه در پيش رويش بوده مىافتد و بعنوان تفأل آن را بر مىدارد و با حيرت و تعجب مشاهده مىكند كه در هر دو طرف صفحه ، اين آيه نوشته شده است : « وَ قالَ رَبُّكُمْ ادعوني اسْتَجِبْ لَكُمْ »\r\n\r\nپاسخ سمهودى و توجيه او !\r\nسمهودى پس از بيان تعليل و توجيه ابن زباله و با قبول اصل روايت و استجابت دعا در اين جايگاه و در كنار اين خانه ، به ردّ گفتار ابن زباله پرداخته ، مىگويد : من تاكنون در گفتار هيچ يك از مورخان و مدينه شناسان دليل و نشانى از دفن شدن عبداللَّه بن جعفر در اين محل نيافته‌ام ، بلكه مورخان در اصل محل دفن وى ، اختلاف نظر دارند كه آيا در مدينه است ياد در ابواء . « 1 » \r\nسمهودى سپس مىگويد : اما دليل استجابت دعا در اين محل نه دفن شدن عبداللَّه بن جعفر بلكه همان است كه در گفتار جعفر بن محمد عليه السلام آمده است كه اين محل جايگاه دعاى رسول خدا صلى الله عليه و آله بوده است و در تأييد آن اضافه مىكند : و از اينجاست كه دعا كردن\r\n\r\n","description":"","footnote":" ( 1 ) . و بنا به‌نقل رافعى در « عنوان النجابة فيمن دفن بالمدينة من الصحابة » محتمل است قبر عبداللَّه در مكه باشد . ","page_name":" 71 ","page_number":71},
  {"content":"\r\n\r\nدر تمام اماكن و نقاطى كه پيامبر صلى الله عليه و آله در آنها دعا نموده است مستحب و مستحسن است ؛ زيرا در اين اماكن به بركت دعاى آن حضرت اميد اجابت دعا و نيل به آمال بيش از نقاط ديگر است . « 1 » \r\nو اين بود نظريه و توجيه سمهودى و اشكال وى به توجيه ابن زباله در بيان علت استجابت دعا در كنار خانهء عقيل .\r\n\r\nبررسى و تحليل اصل موضوع\r\nبه نظر نويسنده ، گفتار هر دو مدينه شناس داراى اشكال و ايراد است و تحليل و برداشت آنان از اين روايت مهم كه ناظر بر يك حقيقت و الا و نكتهء حساس است ، نادرست مىباشد ، زيرا مطلب مهم و نكته ظريف و قابل توجه در اين روايت شريف ، اين جمله از گفتار امام صادق عليه السلام است كه فرمود : « هذا مَوْقِفُ نَبِيّ اللَّهِ بِالَّليل اذا جاءَ لِيَسْتَغْفِرَ لِأَهْلِ الْبَقيعِ » پس از اينكه آن حضرت از خالدبن عوسجه پرسيد : آيا راجع به اين محل كه ايستاده‌اى و مشغول خواندن دعا هستى خبر و مطلب خاصى براى تو نقل شده است ؟ و او جواب منفى داد ، امام عليه السلام فرمود : اين محل جايگاه هميشگى پيامبر است شب هنگام كه براى استغفار بر اهل بقيع مىآمد در اين محل توقف مىفرمود .\r\nآرى اين مطلب است كه قابل دقت و بررسى است كه چرا رسول خدا صلى الله عليه و آله محل خاصى را در مقابل درب خانه عقيل جهت دعاى خود اختصاص داده و در دل شبها در اين جايگاه مخصوص و در كنار اين خانه با خداى متعال به راز و نياز مىپرداخته است .\r\nو اين نكته اصلى و حساس از روايت است كه بايستى مورد توجه و محور بحث و تحليل نويسندگان و مدينه شناسان همانند : « ابن زباله » و « سمهودى » قرار مىگرفت و با حل اين موضوع اصلى ، مسألهء فرعى و جنبى آن ؛ يعنى استحباب و استجابت دعا در اين مكان نيز روشن مىگرديد .\r\n\r\n","description":"","footnote":" ( 1 ) . وفاء الوفا ، ج 3 ، ص 890 ","page_name":" 72 ","page_number":72},
  {"content":"\r\n\r\n\r\nاخبار غيبى و پيشگويىهاى رسول خدا صلى الله عليه و آله\r\nرسول خدا صلى الله عليه و آله در طول دوران نبوّتش از مسائل حساس و حوادث مهم آينده و خصوصاً از حوادث و پيش‌آمدهايى كه مربوط به خاندان و اهل بيتش بوده و ارتباط با اسلام و مسلمين داشته خبر داده و پيروانش را از وقوع چنين حوادث مهم مطلع ساخته است و آن بخش از اين حوادث كه داراى اهميت فوق العاده و مربوط به سرنوشت اسلام و عجين و آميخته با اهداف اصلى بعثت بوده هم از طريق گفتار و هم با عمل و رفتارش مسلمين را به اهميت موضوع جلب نموده است .\r\nمثلًا آنجا كه اصل ولايت و وصايت مطرح است رسول خدا صلى الله عليه و آله از دو جنبهء قولى و عملى و از طريق سمعى و بصرى استفاده نموده وامت خود را درجريان امر قرارداده است ، آن حضرت در غدير خم دستور اجتماع حجاج را در سرزمينى داغ و سوزان صادر مىكند و آنقدر صبر و حوصله بخرج مىدهد تا همه عقب ماندگان و پيش روان قافله گرد هم آيند و مسلمانان با اين عمل رسول خدا و قبل از بيان موضوع به اهميت آن پى مىبرند ، سپس با گفتارش و با معرفى عملى امير مؤمنان عليه السلام هدف اصلى را به اطلاع حاضران مىرساند كه : « مَنْ كُنْتُ مَوْلاهُ فَهذا عَلِىٌّ مَوْلاهُ » .\r\nو با اينكه به امير مومنان عليه السلام مىفرمود : « أَنْتَ مِنّي بِمَنْزِلَةِ هارُونَ مِنْ مُوسى » « 1 »  و « انْتَ وَلِىُّ كُلِّ مُوْمِنٍ بَعْدي » « 2 »  عملًا نيز دستور داد كه همه درها را كه به مسجد باز مىشد ببندند بجز در خانهء على ، و آنگاه كه اعتراض نمودند فرمود : « ما أَنَا سَدَدْتُ ابْوابَكمْ وَفَتَحْتُ بابَهُ وَلكنّ اللَّهَ أَمَرني بِسَدِّ أَبْوابِكُمْ وَفَتْح بابِهِ » . « 3 » \r\nو با اينكه اعلان طهارت و قداست اهل بيت از طريق وحى انجام گرفته بود و مسلمانان آيهء تطهير را قرائت مىنمودند ولى رسول خدا صلى الله عليه و آله عملًا و به مدت نه ماه ، روزى پنج‌بار و در اوقات پنج‌گانه نماز در مرئى و منظر نماز گزاران و در مقابل ديد انصار و مهاجر كه در صفوف نماز در انتظار مقدمش بودند در آستانه خانه امير مؤمنان و در كنار\r\n\r\n","description":"","footnote":" ( 1 ) . صحيح مسلم ، ج 4 ، ح 2404 - سنن ترمذى ، ص 5 - كتاب المناقب ، ح 3808 . سنن ابن ماجه مقدمه ، ح 115  ( 2 ) . سنن ترمذى ، ج 5 - كتاب المناقب ، ح 3796 - مسند احمد ، ج 1 ، ص 331  ( 3 ) . سنن ترمذى ، ج 5 - المناقب ، ح 3815 - مسند احمد ، ج 1 ، ص 331 و ج 2 ، ص 26 ","page_name":" 73 ","page_number":73},
  {"content":"\r\n\r\nدر خانهء او كه به مسجد باز مىشد مىايستاد و مىفرمود : « السّلامُ عَلَيْكُم يا اهْلَ الْبَيتِ إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً ، الصّلاة الصّلاة » . « 1 » \r\nو اما موضوعات و حوادث مهم ديگر كه جزو اصول اسلام نبوده ، آنها نيز از ديد وسيع و چشم حقيقت بين آن حضرت به دور نمانده و وقوع چنين حوادث را پيشاپيش به اطلاع مسلمانان رسانيده و از تحقق اين پيش آمدها در آيندهء دور و نزديك خبر داده است كه اين نوع حوادث در اصطلاح محدثين ( ملاحم ) و خبر دادن از اين حوادث ، اخبار غيبى و پيشگوئى ناميده مىشود و گاهى به خود اين نوع اخبار ملاحم اطلاق مىگردد .\r\n\r\nدو نمونه از اخبار غيبى رسول خدا صلى الله عليه و آله\r\nاينك از ميان ملاحم زيادى كه رسول خدا صلى الله عليه و آله از آنها خبر داده است به نقل دو نمونه اكتفا مىكنيم :\r\n\r\nجنگ و خون ريزى در احجار زيت\r\nدر ضمن‌حديث مفصلىكه در منابع‌حديثى اهل‌سنت نقل‌شده است ، رسول‌خدا صلى الله عليه و آله چند حادثهء مهم را به صحابهء بزرگ خود ابوذر غفارى گوشزد مىكند و با اين جمله : « يا أَباذَرْ كِيْفَ أَنْتَ » از وقوع آنها باخبر مىسازد و از جملهء اين حوادث اين است :\r\n« كَيْفَ أَنْتَ اذا رَأَيْتَ أَحجار الزَّيْتَ قَدْ غُرِقَتْ بِالدَّم » . « 2 » \r\nچگونه خواهى بود روزى كه جنگ سختى در مدينه واقع و احجار زيت در خون\r\n\r\n","description":"","footnote":" ( 1 ) . اين مطلب در طى چندين حديث در كتب تفسير در ذيل تفسير آيهء تطهير آمده است و متن يكى از اين احاديث كه در تفسيرالدُر المنثور ، ج 5 ، ص 199 و در الميزان ، ج 16 ، ص 337 نقل گرديده اين است : « واخرج ابن مردويه عن ابن عباس قال شهدنا رسول اللَّه صلى الله عليه و آله تسعة اشهر يأتى كل يوم باب على بن ابىطالب رضى اللَّه عنه عند وقت كل صلوة فيقول السلام عليكم و رحمة اللَّه و بركاته اهل البيت ، انما يريداللَّه ليذهب عنكم الرجس اهل البيت و يطهر كم تطهيراً ، الصلاة رحمكم اللَّه » .  ( 2 ) . سنن ابى داود كتاب الفتن و الملاحم ، ص 416 - مسند احمدبن حنبل ، ج 5 ، ص 163 - سنن ابن ماجه ، ج 2 ، كتاب الفتن ح 3958 . - مستدرك صحيحين ، ج 3 ، ص 158 ","page_name":" 74 ","page_number":74},
  {"content":"\r\n\r\nغرق شود .\r\nاين حديث رسول خدا كه از ملاحم است از حادثه مهم و از قيام شجاعانهء و شهادت مظلومانهء يكى از فرزندانش بنام محمد ملقب به نفس زكيه « 1 »  كه در سال 145 در احجار زيت يكى از محله‌هاى معروف مدينه اتفاق افتاد ، خبر مىدهد و اهميت اين قيام مقدس را كه در مقابل يكى از طواغيت و ستمگران معروف عباسى ابو جعفر منصور دوانقى واقع گرديد ترسيم مىكند .\r\n\r\nجنگ خونبار در بيابان فخ « 2 » \r\nبر اساس نقل ابوالفرج اصفهانى رسول خدا صلى الله عليه و آله در مسير خود به مكه چون به بيابان « فخ » رسيد از مركب خويش پياده گرديد و در اين سرزمين دو ركعت نماز خواند و در\r\n\r\n","description":"","footnote":" ( 1 ) . نفس زكيه محمد بن عبدالله بن حسن بن امام حسن مجتبى عليهم السلام در ماه رجب 145 در مدينه قيام نمود و مردم اين شهر و مكه و يمن با وى بيعت نمودند . منصور وليعهد و برادرزادهء خويش ، عيسى بن موسى را به همراه شش هزار تن به مدينه اعزام كرد . محمد و يارانش غسل نموده و كفن پوشيدند و خود را معطر كردند و در ميان او و نيروهاى عيسى جنگ سختى در گرفت تا به احجار زيت كشيده شد و نفس زكيه و همراهانش در اين نقطه پس از مقاومت شديد به شهادت رسيدند ، سر او را نزد منصور فرستادند و پيكرش به وسيله خواهرش زينب و دخترش فاطمه در بقيع دفن گرديد . مىگويند بر بدن وى آنقدر زخم وارد شده بود كه به هر عضوى از اعضايش دست مىزدند ، متلاشى و از تنش جدا مىگرديد ، شهادت نفس زكيه در چهاردهم ماه رمضان 145 - بوقوع پيوست . تاريخ طبرى كامل ابن اثير و تاريخ ابن كثير حوادث سال 145 . مقاتل الطالبيين ، ص 161 - تذكرة الخواص ، ص 231 - تتمة المنتهى ، ص 135  ( 2 ) . « فخ » نام بيابانى است در شش ميلى مكه به سوى مدينه كه اين منطقه امروز جزء شهر مكه شده و خيابان آن محل ، شارع الشهدا و بيمارستان آن محل مستشفى الشهداء ناميده مىشود و اين‌جانب مكرر به زيارت قبور شهداى فخ در اين محل نائل شده‌ام . و جنگ فخ چنين بود كه حسين بن على كه از فرزندان امام مجتبى عليه السلام است در مدينه بر ضد خليفه هادى عباسى قيام كرد و عده‌اى با وى در مبارزه با خليفهء وقت بيعت و به سوى مكه حركت نمودند كه در فخ با نيروهاى خليفه درگير و به شهادت رسيدند ، سرهاى شهدا را به نزد هادى فرستادند و اجسادشان سه روز در بيابان ماند و طعمهء درندگان گرديد و از اينجاست كه گفته‌اند پس از فاجعهء كربلا هولناكتر از حادثه فخ واقع نگرديده است . تاريخ طبرى كامل ابن اثير و تاريخ ابن كثير حوادث سال 169 . معجم البلدان ، ج 4 ، ص 238 - تذكرة الخواص ، ص 240 - تتمة المنتهى ، ص 164 ","page_name":" 75 ","page_number":75},
  {"content":"\r\n\r\nحال نماز گريهء شديد نمود كه اصحاب و ياران آن حضرت متأثر و محزون شدند و چون علت اندوه و گريهء آن حضرت را جويا شدند ، فرمود : چون ركعت اول نماز را خواندم جبرئيل با اين پيام بر من نازل شد يا محمد يكى از فرزندان تو در اين محل بشهادت مىرسد و كسى كه در ركاب او شهيد شود به ثواب دو شهيد نائل خواهد گرديد ( نَزَلَ عَلَىَّ جَبْرَئِيلُ فَقالَ : يا مُحَمّدُ انَّ رَجُلًا مِنْ وُلُدِكَ يُقْتَلُ في هذا الْمَكانِ وَ اجْرُ الْشهيد مَعَهُ اجْرُ شَهيدَيْنِ » « 1 » \r\nپياده شدن رسول خدا صلى الله عليه و آله در بيابان خشك و شنزار ( فخ ) و نماز خواندن آن حضرت قبل از اينكه پيام جبرئيل را اعلان كند ، عملًا اخبار از يك ملحمه و حادثه ديگرى است كه در روز ترويه سال 169 در اين بيابان اتفاق افتاد و حسين بن على بن حسن بن حسن بن على بن ابىطالب عليهم السلام كه بر ضد هادى عباسى قيام كرده بود بشهادت رسيد .\r\n\r\nحضور رسول خدا در كنار خانهء عقيل از ملاحم است\r\nاز طرفى احاديث ملاحم كه دو نمونه از آن را ملاحظه فرموديد نشانگر اين است كه حوادث دور و نزديك مربوط به خاندان و فرزندان رسول خدا صلى الله عليه و آله از نظر آن حضرت به دور نبوده و از طرق مختلف گاهى با بيان و گفتار و گاهى با عملى گويا از وقوع چنين حوادث خبر داده است و از طرف ديگر هيچ عمل و گفتار آن حضرت نمىتواند بدون جهت و بدون يك هدف و مقصد مشخصى انجام پذيرد و لذا مىتوان چنين استنباط و اظهار نظر نمود كه حضور مستمر رسول خدا در مقابل در خانهء عقيل بن ابىطالب از همان ملاحم و پيشگويىها است كه آن حضرت مىخواسته عملًا اهميت اين خانه را كه در آينده نزديك به آرامگاه چهارتن از اوصياى الهى و مدفن چهار تن از فرزندان و اهل بيت پيامبر مبدل خواهد گرديد بيان كند ،\r\nآرى رسول خدا صلى الله عليه و آله خواسته است كه با « موقف » قرار دادن در خانهء عقيل اين معنى را تفهيم كند كه اگر امروز اين خانه خشت و گلى متعلق به عقيل بن ابىطالب است در\r\n\r\n","description":"","footnote":" ( 1 ) . مقاتل الطالبيين ، ص 290 ","page_name":" 76 ","page_number":76},
  {"content":"\r\n\r\nآينده به يكى از بيوتى كه أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ مبدل خواهد گرديد و اگر اين در و ديوار امروز جنبهء شخصى دارد ، فردا محل تسبيح و تحليل مردانى خواهد شد كه لاتُلْهِيهِمْ تِجارَةٌ وَ لابَيْعٌ عَنْ ذِكْرِاللَّهِ . . . و اگر امروز اين خانه مطمح انظار و مورد توجه عامه مردم نيست بمرور زمان ، مهبط ملائكه و محل نزول فرشتگان و مورد رحمت و بركت خداوند متعال خواهد گرديد . مگر نه اين است كه روزى مسجد پيامبر و محل تربت پاك او نيز در چنين شرايطى بود قرار داشت .\r\nچگونه ممكن است پيامبر اكرم صلى الله عليه و آله از حادثه‌اى كه پس از صد و پنجاه سال در يكى از ميادين مدينه واقع مىشود سخن بگويد و اهميت آن را گوشزد كند و توجه صحابه و مسلمانان را به شخصيت نفس زكيه جلب و احجار زيت را كه غرق در خون خواهد گرديد پيشاپيش در اذهان تجسيم و ترسيم نمايد ، اما از مدفن چهار تن از ائمهء اهل بيت خويش كه علت مبقيهء اسلام و حفظهء اسرار خداوند و رحمت موصوله و آيت مخزونهء او هستند ، سخن نگويد ! چگونه ممكن است پيامبر خدا با پياده شدن از مركب خويش و نماز خواندن در بيابان فخ و اعلان شهادت يكى از فرزندانش كه پس از صد و شصت سال اتفاق مىافتد نام اين بيابان و خاطرهء اين حادثه را زنده و جاويدان سازد اما خاطره و ياد جايگاهى را كه ابواب ايمان و امناء رحمان و ائمهء معصومين در آن خواهند آرميد ، بفراموشى سپارد ؟ !\r\nخلاصه : به‌عقيدهء نگارنده با توجه به نمونه‌ها و شواهد ياد شده ، رسول خدا صلى الله عليه و آله كه از طريق گفتارش ائمهء هدى رامعرفى مىنمود و مىفرمود : « مِنْ وُلْدى أَحَدَ عَشَرَ نَقيبَاً نُجَباءُ مُحَدِّثُونَ » « 1 »  و « يَكُونُ اثني عَشَرَ امِيراً كُلُّهُمْ مِنْ قُرَيْش » « 2 »  با موقف قرار دادن كنار خانهء عقيل مىخواست اين خانه را عملًا به مسلمانان معرفى و توجه آنان را به عظمت و اهميت اين مكان شريف جلب نمايد و به امت اسلام اعلام كند كه اين جايگاه در آينده يكى از كانون‌هاى مهم توحيد و معرفت خواهد گرديد و تا قيامت به صورت يكى از\r\n\r\n","description":"","footnote":" ( 1 ) . اصول كافى ، ج 1 ، ص 534  ( 2 ) . صحيح بخارى ، ج 9 - كتاب الفتن باب الإستخلاف و كتاب الاحكام - صحيح مسلم ، ج 6 ، كتاب الامارة . ","page_name":" 77 ","page_number":77},
  {"content":"\r\n\r\nبزرگترين قلّه‌هاى نور و برهان و حكمت و عرفان خواهد درخشيد .\r\nبا اين توجيه ، علت استحباب و استجابت دعا در كنار خانهء عقيل روشن مىشود كه اين استحباب و استجابت نه در اثر وجود قبر عقيل و عبداللَّه جعفر در گوشه اين خانه است و حتى نه تنها در اثر توقف رسول خدا صلى الله عليه و آله در اين جايگاه بوده است ، بلكه بايد در اين محل حقيقت ديگرى را جستجو كرد و در پى كشف واقعيت مهمترى گرديد كه شخص رسول خدا صلى الله عليه و آله هم براى اعلان آن حقيقت ، اين جايگاه را محل دعا و مناجات خويش قرار داده است . و دعاى آن حضرت در اين جايگاه فضيلت آن را مضاعف نموده است .\r\nو اگرابن زباله مدينه‌شناس معروف وسمهودى وهم فكرانشان بجاى ظاهر اين خانه ، به باطن آن‌راه مىيافتند و بجاى « بيت » با « اهل بيت » آشنا مى شدند ، به اين واقعيت مىرسيدند كه به يمن وجود قبر پاك و مطهر چهار تن از اهل بيت در اين خانه است كه خداوند متعال همانگونه كه آنان را تطهير نموده دعا در كنار قبورشان را نيز مستجاب فرموده است .\r\nو درمىيافتند كه نه تنها دعاى آنان كه ولايت اين خاندان را پذيرفته و به داخل خانه و حرم امنشان راه يافته‌اند مورد قبول است ، بلكه حتى كسانى كه به اين مرحله نرسيده‌اند اما توانسته‌اند بطور ناخود آگاه به حريم حرمشان و به بيرون خانهء امنشان قدم بگذارند باز هم به بركت قبور پاكشان از فضل و رحمت خدا مأيوس نيستند و وعدهء : . . . ادْعُونِي أَسْتَجِبْ لَكُمْ . . . شامل حال آنان نيز خواهد گرديد .\r\n\r\nآيا رسول خدا از آيندهء خانهء عقيل سخن گفته است ؟ !\r\nبه عقيدهء نگارنده و بر اساس مطالب گذشته ، اگر آن روز از محضر پيامبر اسلام صلى الله عليه و آله علت توجه خاص آن حضرت را به اين محل سؤال مىنمودند ، پاسخ آن حضرت در اين مورد نيز صريح و روشن بود كه اين مكان در آينده مدفن چهار تن از فرزندان معصوم و اهل بيت من و آرامگاه چهار ستاره از دوازده ستارهء درخشان آسمان ولايت و امامت كه بدست دشمنان آيين من شهيد مىشوند خواهد گرديد ، همانگونه كه در مورد حادثهء فخ\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nفرمود : « نَزَلَ عَلَىّ جَبْرَئيلُ فَقالَ يا مُحَمَّد انَّ رَجُلًا مِنْ وُلْدِكَ يُقْتَلُ فِي هذا الْمَكانَ . . . » .\r\nو بلكه شواهد تاريخى ، نشانگرِ تصريح رسول خدا صلى الله عليه و آله در اين زمينه و قرائن موجود مؤيد گفتارى از آن حضرت در كشف و بيان اين حقيقت است ؛ زيرا در تاريخ زندگى و شرح حال عده‌اى از صحابهء رسول خدا و افراد سرشناس و كسانى را كه براى خود شخصيت اجتماعى قائل بودند مىبينيم در آخرين روزهاى زندگى خويش و آنگاه كه خود را درآستانهء مرگ حتمى مىديدند ، سعى و تلاش مىكردند كه قبر آنان بجاى « روحاء بقيع » و كنار قبر عثمان بن مظعون و ابراهيم فرزند رسول خدا صلى الله عليه و آله در داخل خانهء عقيل و در محوطهء اين آرامگاه خصوصى قرار بگيرد و اگر به چنين موفقيتى نائل نشدند حداقل در كنار اين خانه و در نزديكترين نقطهء آن دفن شوند تا از اين راه افتخارى كسب كنند و به امتيازى نائل گردند و عملكرد چنين افراد مؤيد اين حقيقت است كه در مورد آينده ، خانهء عقيل از رسول خدا صلى الله عليه و آله مطلبى به گوش آنان رسيده و آن حقيقت گفتنى كه امروز در دسترس ما نيست براى آنان بازگو شده بود و آن راز نهفته در آن خانه براى آنان كشف گرديده بود ولى شرايط روز و سياست موجود ايجاب مىكرد كه اين راز از ديگران نهان گردد و اين حقيقت در تاريخ مستور و در پشت پرده بماند .\r\nو نمونهء اين رازدارى رادر بعد ديگر همين موضوع مشاهده كرديم كه چگونه با وجود قبور پيشوايان معصوم و فرزندان حضرت رسول صلى الله عليه و آله در داخل خانهء عقيل و با وجود قبر حضرت زهرا عليها السلام طبق نظر عده‌اى از مورخان اهل سنت در اين بيت ، ابن زباله اين حقيقت را ناديده گرفته و انگيزهء استجابت دعا در حريم اين مكان مقدس را وجود خيالى قبر عبداللَّه جعفر يا قبر عقيل معرفى كرده است و يا سمهودى در اين مورد زيركانه اصل موضوع را فراموش و در فرع آن قلم فرسائى نموده است .\r\nبهر حال شواهد و قرائن موجود نشانگر يك چنين واقعيت و بيانگر گفتارى صريح از پيامبر اكرم صلى الله عليه و آله در مورد آينده خانه عقيل و معرفى آن بعنوان مأوى و ملجاء معنوى مسلمانان و پايگاه عبادت و پرستش خداى جهان آفرين است كه به نقل دو شاهد و نمونهء تاريخى اكتفا مىكنيم :\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\n1 - وصيت سعد بن ابىوقاص\r\nمورخان و مدينه‌شناسان دربارهء محل دفن سعدبن ابىوقاص « 1 »  مطلبى نقل نموده‌اند كه اجمال آن اين است او در اواخر عمرش يكى از دوستانش را به زاويهء شرقى خانهء عقيل در كنار بقيع برده و از وى خواسته است خاكهاى سطحى زمين را كنار بزند سپس چند عدد ميخ كه به همراه داشته بعنوان علامت و نشانه به آنجا كوبيده و وصيت نموده است بدن او را در آن محل به خاك بسپارند و پس از مدتى كه در قصر خود در وادى عقيق و بيرون شهر از دنيا رفته بدنش را به مدينه منتقل و طبق وصيت او در همان محل كه علامت گذارى و ميخكوبى شده بود دفن نموده‌اند ( فَوَجَدُوا الاوْتادَ فَحَفَرُوا لَهُ هُناكَ وَ دَفَنوُهُ ) . « 2 » \r\n\r\n2 - ابوسفيان در فضاى بيرون خانهء عقيل\r\nشرح حال نويسان همچنين دربارهء ابوسفيان بن حارث بن عبدالمطلب پسر عموى رسول خدا صلى الله عليه و آله « 3 »  نقل نموده‌اند كه روزى عقيل بن ابىطالب ابوسفيان را كه سخت مريض بود ديد كه در ميان مقابر ( خصوصى ) قدم مىزند ، علت اين امر را از وى سؤال نمود ، ابوسفيان پاسخ داد در پى محل مناسبى هستم كه مرا در آنجا به خاك بسپارند ، عقيل او را بسوى خانهء خود هدايت و در فضاى بيرونى اين منزل محلى را مشخص نمود كه در آن محل براى ابوسفيان قبرى آماده گرديد و پس از چند روز كه از دنيا رفت در همان قبر به خاك سپرده شد . ( وَ امَرَ بِقَبْرٍ فَحُفِرَ في قاعَتِها « 4 »  وَدُفِنَ فيها ) « 5 »  . تصميم اين دو صحابى\r\n\r\n","description":"","footnote":" ( 1 ) . مرگ سعدبن ابى وقاص در سال 56 واقع شده است .  ( 2 ) . اسدالغابه ، ج 2 ، ص 293 ؛ تاريخ المدينه ، ج 1 ، ص 116 ؛ عمدة الاخبار ، ص 152 ؛ وفاء الوفا ، ج 3 ، ص 899  ( 3 ) . ابوسفيان بن حارث بن عبدالمطلب پسر عموى رسول خدا و برادر رضاعى آن حضرت است و ازفضلاى صحابه به شمار مىآيد . در فتح مكّه و جنگ حنين شركت جسته و در سال بيست وفات نموده است . نك : اسد الغابه .  ( 4 ) . اقرب الموارد مىگويد : فضاى بدون سقف و بنا را كه در وسط خانه‌هاى محله‌اى واقع شود « قاعة » مىگويند .  ( 5 ) . اصابه ، ج 4 ، ص 90 ؛ تاريخ‌المدينه ابن‌شبه ، ج 1 ، ص 127 ؛ وفاءالوفا ، ج 3 ، ص 911 ؛ عمدةالاخبار ، ص 156 ","page_name":" 80 ","page_number":80},
  {"content":"\r\n\r\nبراى دفن شدن در خارج بقيع كه مدفن رسمى و همگانى مردم مدينه بود حاكى از نوعى اطلاع آنها نسبت به اهميت و آينده درخشان اين محل است كه به‌جز از طريق گفتار و اخبار رسول خدا امكان‌پذير نيست .\r\n\r\nمرحلهء دوّم از تاريخ حرم ائمهء بقيع عليهم السلام\r\nدر مرحلهء اول از تاريخ حرم ائمهء بقيع عليهم السلام . اين مطالب به دست آمد :\r\n1 - حرم شريف ائمهء بقيع عليهم السلام قبل از دفنِ پيكر اين امامان ، در خارج از بقيع ، و در خانه‌اى متعلّق به عقيل بن ابىطالب قرار گرفته بود و با توسعه بقيع به آن منضم شده است .\r\n2 - اين خانه مورد توجّه خاصّ رسول خدا صلى الله عليه و آله و محل دعا و مناجات آن حضرت بوده و اين عمل پيامبر بزرگوار اسلام گوياى عظمت و نشانگر قداست و معرفى معنويت اين خانه بود كه در آيندهء نه‌چندان دور ، ستارگانى از آسمان ولايت در اين مكان شريف افول و چهار تن از اوصياى آن حضرت در اين خانه به خاك سپرده خواهند شد .\r\n3 - توجه عميق صحابه و افراد سرشناس و اصرار آنان بر دفن شدن در نزديكترين نقطه به اين خانه ، قرينه و شاهدى بر اين حقيقت است كه آنان علاوه بر معرفى عملى رسول خدا صلى الله عليه و آله از زبان آن‌حضرت مستقيماً مطلبى صريح نسبت به آيندهء اين خانه ، دريافته بودند كه اين مطلب و اين گفتار بر ما نقل نگرديده است .\r\nو اينك در مرحلهء دوم از بررسى تاريخ حرم شريف ائمّه قرار گرفته‌ايم و اين مرحله تغيير شكل خانهء عقيل و تحول آن به صورت يك زيارتگاه عمومى ( حرم ) مىباشد .\r\nگرچه‌نمىتوان بطور دقيق تاريخ تحوّل مدفن ائمهء بقيع را ، از شكل مسكونى به يك زيارتگاه‌عمومى ، مشخص‌نمود ، ولى اوّلين و قديمىترين مدينه شناس ؛ « عبدالعزيز ابن زباله » - زنده در سال 199 - در مورد اين حرم شريف و همچنين در مورد حرم حضرت حمزه عليه السلام مطلبى دارد كه گوياى تاريخِ تقريبىِ تغيير وتحول در هر دو حرم شريف مىباشد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nابن شبه متن گفتار ابن زباله را در مورد اين دو حرم به ترتيب چنين نقل مىكند :\r\n1 - قال عبدالعزيز : « دفن العبّاسُ بن عبدالمطّلب عند قبر فاطمة بنت اسدبن هاشم في أوّل مقابر بنيهاشم الّتي في دار عقيل ويقال انّ ذلك المسجد بنيقبالة قبره . . . » . « 1 » \r\nعباس بن عبدالمطلب در اوّل مقابر بنىهاشم و در كنار قبر فاطمهء بنت اسد - كه در خانهء عقيل قرار گرفته - دفن شده است و مىگويند اين مسجد « حرم » در مقابل قبر عقيل بنا شده است .\r\n2 - قال عبدالعزيز : « والغالب عندنا انَّ مصعب بن عمير و عبداللَّه بن جحش دفنا تحت المسجد الذى بني على قبر حمزة و انّه ليس مع حمزة أحدٌ في القبر » . « 2 » \r\nغالب علماى ما ( دانشمندان مدينه ) بر اين باورند كه مصعب بن عمير و عبداللَّه بن جحش در زير مسجدى كه در روى قبر حمزه ساخته شده ، مدفون گرديده‌اند و اما در داخل قبر حمزه بجز خود او ، كسى دفن نشده است .\r\nاز اين گفتار ابن زباله ، دو مطلب زير به‌دست مىآيد :\r\nالف - اينكه در قرنهاى اوّل اسلام به حرمها و ساختمانهايى كه در روى قبور شخصيتهاى مذهبى بنا مىگرديد ( مسجد ) گفته مىشد و كلمهء حرم ، مزار و مشهد از اصطلاحاتى است كه در قرنهاى پنجم و ششم بوجود آمده و لذا احمد مقدسى كه از علماى قرن چهارم و از جهانگردان و جغرافىدانان اسلامى است ، در مورد حرم حضرت حمزه - مانند ابن زباله - همان تعبير ( مسجد ) را به كار برده است و مىگويد :\r\n« احد كوهى است در سه ميلى مدينه كه در دامنهء آن ، قبر حمزه در داخل مسجد است و جلو آن يك چاه است . » « 3 » \r\nبه نظر مىرسد كه اين تعبير از قرآن مجيد گرفته شده است ؛ زيرا كه قرآن از ساختمانى كه در روى قبور اصحاب كهف بنا شده ، مسجد نام برده است . « 4 » \r\n\r\n","description":"","footnote":" ( 1 ) تاريخ المدينه ، ج 1 ، ص 127 .  ( 2 ) تاريخ المدينه ، ص 126  ( 3 ) احسن التقاسيم ، به ترجمهء على النقى منزوى ، ج 1 ، ص 118 .  ( 4 ) قال الذين غلبوا على أمرهم لنتّخذنّ عليهم مسجداً ، كهف : 21 . ","page_name":" 82 ","page_number":82},
  {"content":"\r\n\r\nب - ابن زباله درصدد بيان تاريخ اجمالىِ ساختمانِ اين دو حرم شريف و اين دو زيارتگاه عمومى است كه درحال حيات وى و در اواخر قرن دوم وجود داشته است و حرم ائمهء بقيع در اين تاريخ ، نه به شكل يك خانه ، بلكه به صورت حرم و زيارتگاه عمومى بوده است .\r\nاما قرائن و شواهد تاريخى ديگر ، بيانگر اين است كه اين تغيير و تحوّل وضع ، در دههء سوم از قرن دوم هجرى ؛ يعنى دوران خلافت ابوالعباس سفاح 136 - 132 و حد اكثر در سالهاى اول خلافت ابوجعفر منصور 149 - 137 بوقوع پيوسته است .\r\n\r\nتوضيح اين قرينهء تاريخى\r\nدر احداث ساختمان و تعمير مدفن و قبور شخصيتهاى مذهبى و افراد معروف و سرشناس ، معمولًا يكى از دو انگيزه وجود دارد ؛ يا جنبهء سمبليك و سياسى دارد و يا داراى انگيزه‌هاى معنوى و شعار مذهبى است و البته گاهى نيز ممكن است هر دو انگيزه همزمان وجود داشته باشد كه حرم ائمهء بقيع با توجه به وجود قبر جناب عباس - سرسلسلهء خلفاى عباسى - در داخل آن ، مخصوصاً در مقطع ياد شده ، از هر دو جنبه برخوردار بوده است و در عين حال با سياست سلاطين اموى و عملكرد آنان در همين زمينه ، ارتباط پيدا مىكند .\r\n\r\nسلاطين اموى و بهره‌بردارى سياسى از قبور\r\nسلاطين بنىاميه در دوران فرمانروايىخود ، براىتثبيت و تقويت حكومت خويش ، در كنار فشار فوق‌العاده‌اى كه به ائمه اهل‌بيت عليهم السلام و شيعيانشان وارد مىكردند ، در برخى موارد از سياست تخريب و تعمير قبور شخصيتها نيز بهره‌بردارى مىنمودند . نمونه‌هايى از اجراى اين سياست ناروا و ناشايست را مىتوان در موارد زير ملاحظه نمود .\r\n1 - ضميمه نمودن محلِّ دفن عثمان بن عفان به قبرستان بقيع ، بدستور معاوية بن\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nابى سفيان . « 1 » \r\n2 - حفر قنات و جارى نمودن آب از داخل قبور شهداى احد ، مخصوصاً قبر حضرت حمزه ، براى از بين بردن آثار اين شهيدان بدستور معاويه . « 2 » \r\n3 - انتقال قطعه سنگى كه به دست مبارك رسول خدا صلى الله عليه و آله در روى قبر عثمان بن مظعون قرارگرفته بود و قرار دادن آن در روى قبر عثمان بن عفان بوسيلهء مروان بن حكم . « 3 » \r\nتاريخ شاهد نمونه‌هاى فراوان ديگرى از بهره‌بردارى سياسى امويها از مدفن شخصيتها ، از طريق تخريب و تعمير آنها مىباشد كه به موازات حديث‌سازى در مدح و ذمّ افراد و در فضائل و مطاعن شخصيتها حركت نموده است . « 4 » \r\n\r\nمقابله بنىعباس با سياست امويها\r\nباكوتاه شدن دست خاندان اموى ازخلافت وانتقال آن به بنى عباس كه باروى كارآمدن سفاح 136 - 132 به وقوع پيوست و به مقتضاى شرايط و دگرگونى اوضاع سياسى ، خلفاى عباسى درصدد مقابله با سياست امويها برآمدند و بهره‌بردارى سياسى جهت تقويت و تثبيت حكومت اين خاندان از راه حديث‌سازى شروع گرديد و\r\n\r\n","description":"","footnote":" ( 1 ) تاريخ طبرى ، چاپ دارالقلم بيروت ، ج 3 ، ص 143 .\r\nكامل ابن اثير ، چاپ دارالكتاب بيروت ، ج 3 ، ص 91 .\r\nشرح نهج البلاغهء ابن ابىالحديد به تحقيق محمد ابراهيم ابوالفضل ، ج 10 ، ص 91 .  ( 2 ) مسند احمد بن حنبل ، ج 3 ، ص 398 - 397 .\r\nتاريخ المدينة ابن شبه ، ج 1 ، ص 132 .\r\nدلائل النبوة بيهقى به نقل وفاء الوفا ، ج 3 ، ص 939 .\r\nاسدالغابه ، ج 2 ، ص 50 .  ( 3 ) تاريخ المدينهء ابن زباله ، به نقل وفاء الوفا ، ج 3 ، ص 894 و 914 .\r\nتاريخ المدينهء ابن شبه ، ج 1 ، ص 102 .\r\nعمده الاخبار ، ص 152 .\r\nاسدالغابه ، ج 3 ، ص 387 .  ( 4 ) در توضيح اين مطلب به جلد اول سيرى در صحيحين از اين نويسنده مراجعه شود . ","page_name":" 84 ","page_number":84},
  {"content":"\r\n\r\nحديثهاى ساختگى فراوان در تحكيم سلاطين عباسى به كار گرفته شد و طبيعى است به موازات استفاده از اين نوع حديثها كه دربارهء يكايك اين خلفا و دربارهء جناب عباس « 1 »  سرسلسلهء اين خاندان بوجود آمد ، بهره‌بردارى از تغيير و توسعهء مدفن او نيز به‌عمل آمده است ؛ زيرا اگر بنىاميه علىرغم افكار عمومى و بر خلاف ميل باطنى مردم ، از اين سياست استفاده مىنمود ، چرا سفاح و منصور از همين سياست كه مطابق ميل مسلمانان و موافق با افكار آنان نيز بود استفاده نكنند و مدفن عباس وخانهء عقيل را كه آن‌روز مدفن سه تن از فرزندان رسول خدا و فاطمه عليها السلام بود به صورت « مسجد » و زيارتگاه عمومى درنياورند و از اين طريق ضمن معرفى خاندان خويش و پيوند آن با رسول خدا صلى الله عليه و آله كه بزرگترين عامل پيروزى آنان بر بنىاميه بود به اثبات نرسانند و با احترام ضمنى بر اهل‌بيت كه با شعار حمايت از آنان ، بنىاميه را از صحنه خارج كرده بود اين شعار را به صورت مجسم در معرض تماشاى همگان قرار ندهند ؟\r\nو اگر بنىاميه تلاش مىنمود بدون توجه به افكار عمومى با ضميمه كردن محل دفن عثمان به گورستان مسلمانان و انتقال سنگ قبر ابن مظعون به قبر ابن عفان سياست خود را اعمال كند ، چرا بنىعباس با توسعه و تعمير محل دفن عباس عموى پيامبر صلى الله عليه و آله كه به انگيزهء اعتبار و احترام ، در كنار بقيع و در مقبرهء خصوصى و خانوادگى دفن شده بود از به كارگيرى اين سياست محروم شود ؟\r\nو اگر معاويه مىخواست بانبش قبر حضرت حمزه و ساير شهداى احد ، آثار جنايت تاريخى خود و خاندانش را از صفحهء تاريخ بزدايد و خاطرهء تلخ و نكبت‌بارِ شكافتن\r\n\r\n","description":"","footnote":" ( 1 ) . نمونه‌هايى از اين حديثهاى ساختگى كه از رسول خدا صلى الله عليه و آله نقل گرديده است :\r\nالف : يخرج عند انقطاع من الزمان و ظهور من الفتن رجل يقال له السفاح فيكون اعطائه المال حشياً . مسند احمد ، ج 3 ، ص 80 .\r\nتاريخ الخلفا ، ص 238 .\r\nب : منّا السفّاح ومنّا المنصور و منّا المهدى .\r\nتاريخ الخلفا ، ص 242 .\r\nتاريخ بغداد ، ج 1 ، ص 63 .\r\nج : اوصانى اللَّه بذى القربى و امرنى ان ابدء بالعباس . مستدرك صحيحين ، ج 3 ، ص 334 بدين ترتيب رسول خدا هم سه تن از خلفاى عباسى را مورد تأييد قرار داده و هم عباس را برتر از همهء افراد اهل‌بيت معرفى نموده است . ","page_name":" 85 ","page_number":85},
  {"content":"\r\n\r\nسينهء حضرت حمزه عموى رسول خدا صلى الله عليه و آله و جويدن جگرِ اين مدافع شجاع و قهرمان اسلام را كه به وسيلهء هند انجام گرفت به فراموشى بسپارد ، چرا بنىعباس با احداث ساختمان‌در روى قبرمطهر آن‌حضرت ضمن‌معرفى وپيوندخويش باوى و اعلان شهامت و شجاعت و تجديد خاطرهء او كه به نفع اين خاندان و بر ضد بنىاميه بود استفاده نكند ؟\r\n\r\nو اما جنبهء مذهبى اين تحول\r\nبا روى كار آمدن عباسيها ، شيعيان و مخصوصاً بنى الحسن كه در مدينه از موقعيت و محبوبيت خاصى برخوردار بودند و در دوران سلاطين اموى و مروانى در سخت‌ترين شرايط بسر مىبردند به آزادى دست يافتند و به اظهار عقيدهء خويش پرداختند كه اين وضع تا بخشى از دوران خلافت منصور ادامه داشت ، در اين ميان بعضى از بنىالحسن مانند عبداللَّه بن حسن محض و فرزندش محمد معروف به « نفس زكيه » از دوران امويها در پى كسب قدرت و در فكر روى كار آوردن اهل‌بيت و تفويض خلافت به فرزندان پيامبر صلى الله عليه و آله بودند و فعاليت پنهانى آنان از چشم عباسيان دور نبود ولى در عين حال سفاح براى جلب خوشنودى شيعيان و جدا ساختن بنىالحسن از عبداللَّه و نفس زكيه هر نوع بذل و بخشش و احترام و همفكرى با آنان را انجام مىداد و از نمونه‌هاى اين احترام و هم فكرى ، اعتراف سفاح به حقانيت اميرمؤمنان عليه السلام در اولين خطبه‌اش مىباشد كه پس از روى كار آمدنش ايراد گرديد « 1 »  و نمونهء ديگر از اين احترام ، تفويض فدك به بنىالحسن است كه باز بوسيلهء سفاح انجام گرفت . « 2 » \r\nطبيعى است در چنين شرايط و با برداشته شدن همه موانع ، شيعيانِ خاندان عصمت و بويژه سادات بنىالحسن در تعمير و توسعهء مدفن ائمهء بقيع و تبديل خانهء عقيل به\r\n\r\n","description":"","footnote":" ( 1 ) سفاح بهنگام ايراد اولين خطبه ، زبانش بند آمد ، داود بن على در پايه دوم منبر قرار گرفت و بجاى وىخطبه خواند كه از جملات خطبه‌اش اين است : ما وقف هذا الموقف بعد رسول‌اللَّه احدٌ أولى به من على بن ابىطالب و هذا القائم خلفى . تاريخ يعقوبى ، ج 2 ، ص 350 .  ( 2 ) شرح نهج البلاغه ابن ابى الحديد ، ج 16 ، ص 216\r\nمعجم البلدان ، ج 4 ، ص 239 ","page_name":" 86 ","page_number":86},
  {"content":"\r\n\r\n« حرم » بعنوان يك وظيفهء دينى و شعار مذهبى اهتمام ورزيده و به مفهوم آيهء قرآنى ، تحقق خواهند بخشيد و آن بيت رفيع را براى عبادت و ذكر خداوند سبحان و حضور ارادتمندان خاندان عصمت و طهارت آماده‌تر خواهند نمود كه :\r\nفِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ يُسَبِّحُ لَهُ فِيها بِالْغُدُوِّ وَ الْآصالِ * رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ .\r\n\r\nدفن پيكر مطهّر امام صادق عليه السلام در داخل حرم\r\nاز اين تحليل تاريخى دو نتيجه بدست مىآيد :\r\n1 - ايجاد ساختمان مدفن ائمهءبقيع عليهم السلام وتبديل خانهءعقيل به‌حرم و زيارتگاه عمومى در دوران خلافت سفاح 136 - 132 و يا در اوائل دوران خلافت منصور 158 - 137 « 1 »  به وسيلهء يكى ازاين دو خليفه و يا به وسيلهء بنىالحسن و شيعيان مدينه و يا با هماهنگى هر دو جناح و با اهداف مختلف صورت گرفته است .\r\n2 - همانگونه كه در صفحات گذشته روشن گرديد ، اجساد مطهر سه تن از ائمهء هدى ؛ يعنى امام مجتبى ، امام سجاد و امام باقر عليهم السلام كه ارتحال و شهادت آنان به ترتيب در سالهاى 50 ، 95 و 114 واقع شده و در داخل خانهء عقيل دفن شده است ، ولى پيكر امام صادق عليه السلام كه شهادت آن‌حضرت در سال 148 بوقوع پيوسته ، نه تنها در داخل محوّطهء مسقف و در داخل خانه ، بلكه در داخل حرم و پس از تبديل شدن خانهء عقيل به « مسجد » و زيارتگاه عمومى در كنار قبور ائمهء سه‌گانه ، به خاك سپرده شده است . و اين بود مرحلهء دوم از تاريخ حرم ائمهء بقيع عليهم السلام .\r\nمتأسفانه در مورد تغيير و تحوّلى كه پس از اين تاريخ تا قرن پنجم ، در اين حرم شريف بوجود آمده است ، اطلاع دقيق و مستند تاريخى در دست نيست ولى با توجه به\r\n\r\n","description":"","footnote":" ( 1 ) زيرا مخالفت منصور با علويان از سال 145 با قيام محمد و ابراهيم فرزندان عبداللَّه بن حسن علنىگرديد بطورى كه مورّخان دربارهء او گفته‌اند :\r\n« كان المنصور اوّل مَن أوقع الفتنة بين العباسيين و العلويين و كانوا قبل شيئاً واحداً . تاريخ الخلفا ، ص 243 ","page_name":" 87 ","page_number":87},
  {"content":"\r\n\r\nبحثهاى گذشته ، مسلماً اين حرم در طول اين سه قرن نيز مورد توجه عباسيان و شيعيان اهل بيت بوده و از هر فرصت ممكن در تعمير و تجديد بناى آن اهتمام ورزيده‌اند و بعضى از شواهد تاريخى نيز مؤيد اين حقيقت است .\r\nاز جمله ، مطلبى است كه مرحوم جزايرى كه در سال 1095 هجرى به زيارت مدينه رفته است مىنويسد : يكى از شيعيان ساكن مدينه به او گفته است كه در سال پيش ، علماى مدينه به تفتيش كتبى كه در خزانهء بقيع بوده رفته و نسخه‌اى از « المزار » شيخ مفيد را در آنجا يافتند كه در آن كتاب نسبت به بعضى از صحابه بدگويى شده بود ، كتاب را نزد قاضى آورده و از وى خواستند تا اجازه دهد قبّهء ائمه را تخريب نمايند . او گفت اين قبّه را هارون الرشيد براى جدّش ساخته و من نمىتوانم به تخريب آن فتوا بدهم . « 1 » \r\nبطورى كه در مرحلهء سوم از تاريخ حرم ائمهء بقيع خواهيم ديد ، قبه‌اى كه در قرن يازدهم مورد بحث بوده قاضى مدينه ساختمان آن‌را به هارون الرشيد نسبت مىداده است ، همان بقعه و قبّه‌اى است كه در قرن پنجم به دستور مجد الملك ساخته شده است نه به وسيلهء هارون الرشيد ولى گفتار قاضى مدينه نشانگر اين است كه هارون هم در دوران خلافتش 193 - 170 به اين حرم شريف توجه و در تعمير آن نقشى داشته است ؛ بطورى كه حتّى گنبد و بارگاهى كه تقريباً سه قرن پس از او و بدست يكى از وزراى ايرانى ساخته شده است ، به وى منتسب گرديده است . و همچنين تعمير اين حرم شريف به‌وسيلهء مسترشد باللَّه در سال 519 و به‌وسيلهء مستنصر خليفهء عباسى در سال 640 كه در صفحات آينده‌توضيح خواهيم داد دليل توجه خلفاى عباسى به اين حرم شريف مىباشد .\r\n\r\nمرحله سوم از تاريخ حرم ائمه بقيع عليهم السلام\r\nمرحله سوم از تاريخ حرم ائمهء بقيع ، از قرن پنجم و با ساختن گنبد در روى قبور آنان شروع مىشود .\r\nبراى آشنايى خوانندگان عزيز با اين بخش از تاريخ اين حرم شريف و سهولت نيل\r\n\r\n","description":"","footnote":" ( 1 ) مجله ميقات ، ش 4 ، مقاله : حجاج شيعى در دورهء صفوى ، ص 125 - 124 . ","page_name":" 88 ","page_number":88},
  {"content":"\r\n\r\nعلاقه‌مندان به چگونگى آن در طول هشت قرن ، به نقل گفتار بعضى از مورخان و جهانگردان در اين مورد مىپردازيم :\r\nطبق دلائل مسلّم تاريخى ، گنبد و بارگاه حرم ائمهء بقيع كه از نظر استحكام و ارتفاع ، ظرافت و زيبايى بر همهء قبّه‌هاى موجود در بقيع ، تفوق داشته و به مدت هشتصد سال سر بر آسمان مىسوده و توجه مورخان و جهانگردان را به خود جلب و در صفحات تاريخ عظمت آن منعكس گرديده است به دستور مجدالملك ابوالفضل اسعد بن محمد ابن موسى البراوستانى القمى وزير بركيارق از سلاطين سلجوقى « 1 »  ساخته شده است .\r\nدر اين زمينه مورخ معروف ابن‌اثير متوفاى 630 ه . ق . در كتاب خود ( الكامل ) در حوادث سال 495 ه . مىگويد : در اين سال منظور بن عمارة حسينى امير مدينه از دنيا رفت و او معمارى را كه از اهالى قم بود و از سوى مجدالملك بلاسانى « 2 »  براى ساختن قبه حسن بن على و عباس عموى پيامبر صلى الله عليه و آله در مدينه به سر مىبرد به قتل رسانيد .\r\nسپس مىگويد : اين قتل پس از كشته شدن خود مجدالملك ( در ايران ) و پس از آن به وقوع پيوست كه معمار ياد شده به مكه فرار نموده و امير بر وى تأمين جانى داده بود . « 3 » \r\nمرحوم عبدالجليل قزوينى زنده در سال 556 در كتاب النقض مىگويد : و قبهء حسن ابن على عليه السلام كه عباس بن عبدالمطلب پدر خلفا هم آنجا مدفون است مجد الملك فرموده است . « 4 » \r\n\r\n","description":"","footnote":" ( 1 ) بركيارق بن ملكشاه سلجوقى ملقب به ركن‌الدين و مكنى به ابوالمظفر از پادشاهان مشهور سلسلهء سلاجقه و چهارمين پادشاه ( 498 - 486 ه . ق . ) از اين سلسله است . نگا : لغتنامهء دهخدا .  ( 2 ) صحيح آن براوستانى است . ياقوت حموى مىگويد : براوستان از روستاهاى قم و از آنجاست‌مجدالملك وزير بركيارق كه در سال 472 به قتل رسيد .  ( 3 ) الكامل چاپ دارالكتاب العربى ، بيروت ، ج 8 ، ص 214 .\r\nمرحوم قاضى نوراللَّه شوشترى مطلبى نقل مىكند كه دليل بر متهم بودن مجدالملك به كشتن يك نفر از اهل‌سنت مىباشد ، آنگاه اين موضوع را مورد ترديد قرار مىدهد . به نظر مىرسد قتل معمار ياد شده هم با اين قتل ارتباط داشته و موضوع داراى اهميت بوده كه در تاريخ منعكس شده است .  ( 4 ) النقض ، ص 58 ، قزوينى از بزرگان علما و متكلمين در قرن ششم مىباشد . از آثار اوست كتاب النقض معروف به « بعض مثالب النّواصب » كه براى اوّلين بار به همّت مرحوم محدّث ارموى در سال 1331 در بيش از هفتصد صفحه چاپ شده است . ","page_name":" 89 ","page_number":89},
  {"content":"\r\n\r\nمرحوم قاضى نوراللَّه شوشترى مىگويد :\r\nو از آثار مجد الملك قبّهء حسن بن على عليه السلام در بقيع است كه على ؛ زين العابدين ، محمد باقر ، جعفر صادق و عباس بن عبدالمطّلب در آنجا آسوده‌اند .\r\nسپس مىگويد : . . . و چهار طاق عثمان بن مظعون را . . . او بنا كرده است و مشهد امام موساى كاظم و امام محمد تقى در مقابر قريش در بغداد را هم او بنا نموده است و مشهد سيد عبدالعظيم حسنى در رى « 1 »  و غير آن از مشاهير سادات علوى و اشراف فاطمى عليهم السلام از آثار اوست . « 2 » \r\nمرحوم محدث قمى مىگويد : بر اوستان قريه‌اى است از قراى قم و از آنجاست ابوالفضل اسعد بن محمد بن موسى مجدالملك شيعى وزير بركيارق و از براى اوست آثار حسنه ؛ مانند قبّهء ائمهء بقيع و مشهد امام موسى و امام محمد تقى عليهما السلام و مشهد جناب عبدالعظيم و غير ذلك . « 3 » \r\n\r\nتاريخ ساختمان گنبد ائمهء بقيع\r\nهيچيك از مورّخان ، تاريخ دقيق ايجاد ساختمان و بناى گنبد را كه به دستور مجدالملك انجام پذيرفته ، مشخّص ننموده‌اند ولى با توجه به تقارن قتل معمار اين حرم مطهر ، با كشته شدن مجدالملك كه در سال 495 به وقوع پيوسته است مىتوان گفت كه بناى قبّهء حرم ائمهء بقيع نيز مقارن همان تاريخ و در اواخر قرن پنجم به اتمام رسيده است .\r\n\r\nكيفيّت گنبد و بارگاه ائمهء بقيع\r\nاينك‌نگاهى گذرا داريم به‌گفتار عدّه‌اى ديگر از مورّخان و جهانگردان كه مشاهدات خود را دربارهء چگونگى اين حرم شريف در طول هشتصد سال و به ترتيب زمانى تا تاريخ تخريب‌آن در تأليفات وسفرنامه‌هاى خود ثبت و براى آيندگان به يادگار گذاشته‌اند .\r\n\r\n","description":"","footnote":" ( 1 ) اصل اين قبه از آثار مجدالملك ، ولى ايوانهاى اطراف از آثار سلاطين صفوى است .  ( 2 ) مجالس المؤمنين ، ج 2 ، ص 458 .  ( 3 ) هدية الاحباب ، ص 119 . ","page_name":" 90 ","page_number":90},
  {"content":"\r\n\r\n1 - در قرن هفتم : ابن جبير جهانگرد معروف ( متوفاى 614 ه ) در مورد گنبد ائمهء بقيع مىگويد :\r\n« وَ هِيَ قُبّة مرتفعة في الهواء على مقربة من باب البقيع » .\r\n« و آن قبه‌اى است مرتفع و سر بفلك كشيده كه در نزديكى در بقيع واقع شده است . » « 1 » \r\n2 - ابن نجار مدينه‌شناس و مورخ معروف ( متوفاى 643 ) نيز مىگويد :\r\n« و هي كبيرة عالية قديمة البناء و عليها بابان يفتح أحدهما كلّ يوم » . « 2 » \r\n« اين گنبد ، بزرگ و مرتفع و داراى قدمت زمانى است ، دو در دارد كه يكى از آنها هر روز باز است . »\r\n3 - در قرن هشتم : خالد بن عيسى البلوى المغربى كه در سال 740 ه . ق . به مدينه سفر كرده است ، مىگويد :\r\n« وهي قبّة كبيرة مرتفعة في الهواء » . « 3 » \r\n« اين گنبدى است بزرگ ، سر بفلك كشيده . »\r\n4 - و مشابه همين جمله را ابن بطوطه جهانگرد معروف ( متوفاى 779 ه . ق . ) آورده است ؛ او مىگويد :\r\n« و هي قبّة ذاهبة في الهواء بديعة الاحكام » . « 4 » \r\n« و آن قبه‌ايست سر بفلك كشيده و از نظر استحكام ، بديع و اعجاب‌انگيز »\r\n5 - در قرن دهم : سمهودى ( متوفاى 911 ) مىگويد :\r\n« و عليهم قبّة شامخة في الهواء » . « 5 » \r\n\r\n","description":"","footnote":" ( 1 ) رحلة ابن جبير ، چاپ دارالكتاب اللبنانيه ، ج 64  ( 2 ) اخبار مدينةالرسول ، ص 153 ؛ گفتار ابن نجار را سمهودى در وفاء الوفا ، ج 3 ، ص 916 آورده است .  ( 3 ) تاج المفرق فى تحلية علماء مشرق مطبعة فضالة مغرب ، ج 1 ، ص 288  ( 4 ) رحلة ابن بطوطه چاپ دارالتراث بيروت ، ص 119  ( 5 ) وفاء الوفا ، ج 3 ، ص 916 ","page_name":" 91 ","page_number":91},
  {"content":"\r\n\r\n« در روى قبرشان گنبدى است بلند و سر بفلك كشيده . »\r\n6 - در قرن سيزدهم : سر ريچارد بورتون  ( SIR RICHARD BURTON )  جهانگرد غربى كه در سال 1276 ه . ق . به مدينه مسافرت نموده در سياحتنامهء خود گنبد ائمهء بقيع را چنين توصيف مىكند :\r\n« و هذه القبّة أكبر و أجمل جميعِ القبب الأخرى و تقع على يمين الداخل من باب المقبرة » . « 1 » \r\n« اين قبّه كه در دست راست واردين به بقيع قرار گرفته است ، بزرگتر و زيباتر از همهء قبه‌ها است . »\r\n7 - در قرن چهاردهم : على بن موسى كه يكى از نويسندگان ساكن مدينه است و كتابى دارد به نام « وصف المدينة المنوره » كه در سال 1303 ه . ق . تأليف نموده ، دربارهء بقيع و مقابر و گنبدهاى آن توضيحاتى دارد و راجع به قبهء ائمهء بقيع مىگويد :\r\n« و قبّة آل‌البيت العظام و هي اكبر القبات » . « 2 » \r\n8 - و بالأخره ابراهيم رفعت پاشا كه آخرين بار در سال 1325 ه . ق . و 19 سال قبل از تخريب حرم ائمهء بقيع سفر حج نموده است ، مىگويد :\r\n« والعبّاس و الحسن بن عليّ و من ذكرناه معه تجمعهم قبّة واحدة هي اعلى القبات الّتي هنالك كقبّة ابراهيم و . . . » . « 3 » \r\nو عباس و حسن بن على و سه تن ديگر كه قبلًا نام برديم ( ائمه سه‌گانه ) در زير يك قبه قرار گرفته‌اند كه بزرگتر از همهء قبه‌هاى موجود در بقيع ؛ مانند قبه ابراهيم و . . . مىباشد .\r\n\r\n","description":"","footnote":" ( 1 ) موسوعة العتبات المقدسه ، ج 3 ، ص 283  ( 2 ) وصف المدينة المنوّره صفحه 10 . اين كتاب جزو مجموعه‌اى است به عنوان رسائل فى تاريخ المدينة كه در سال 1392 ه . از طرف منشورات داراليمامه رياض منتشر شده است .  ( 3 ) مرآت الحرمين ، ج 1 ، ص 426 ","page_name":" 92 ","page_number":92},
  {"content":"\r\n\r\n\r\nتعميرات و خصوصيات حرم ائمهء بقيع\r\nدر صفحات گذشته ، با اصل بناى حرم بقيع و تحولى كه در طول تاريخ در اين بناى مقدس به وجود آمده و همچنين با تاريخ ساختمان گنبد و بارگاه با عظمت آن و بانى اصلى و معمارش آشنا شديم ، اينك در تكميل همين بحث لازم است دو موضوع ديگر را مورد بررسى قرار دهيم :\r\n1 - تعميرات و اصلاحاتى كه در طول چند قرن ، در اين حرمِ شريف ، انجام گرفته است .\r\n2 - خصوصياتى كه همانند ساير حرمها در اين حرم نيز وجود داشته و يا ويژگيهايى كه منحصراً اين حرم شريف از آنها برخوردار بوده است .\r\n\r\nدر مورد تعميرات\r\nطبق مدارك موجود ، با مرور زمان و در مقاطع مختلف در حرم و گنبد و بارگاه ائمهءبقيع عليهم السلام تعميرات و اصلاحاتى به وسيلهء بعضى از خلفا و سلاطين و يا افراد مختلف به عمل آمده است كه به نقل اين موارد و معرفى اين افراد مىپردازيم :\r\n\r\n1 - تعمير حرم بقيع به وسيلهء مسترشد بالله\r\nاوّلين تعمير در حرم ائمّهء بقيع عليهم السلام در سال 519 و پس از گذشت بيست و چهار سال از ايجاد ساختمان آن مىباشد كه به دستور « مسترشد باللَّه » خليفهء عباسى انجام گرفته است .\r\nسمهودى مىگويد : در طاق طرف قبر عباس ، اين كتيبه وجود دارد كه : « إنّ الآمِرَ بعمله المسترشد باللَّه سنة تسع عشرة و خمسمأة » . « 1 » \r\nوى سپس مىگويد به نظر من ، بناى اصلى اين حرم ، پيش از اين تاريخ بوده است .\r\n\r\n","description":"","footnote":" ( 1 ) وفاء الوفا ج 3 ، ص 916 ","page_name":" 93 ","page_number":93},
  {"content":"\r\n\r\n( يعنى صدور اين دستور ، براى اجاد ساختمان نبوده بلكه هدف از آن ، انجام تعميرات و اصلاحات بوده است ) .\r\nلازم به ذكر است كه مسترشد بالله بيست و نهمين خليفهء عباسى است . وى در سال 512 ه . پس از پدرش مستظهر باللّه به خلافت رسيده و در سال 529 ه . كشته شده است .\r\n\r\n2 - تعمير حرم بقيع به وسيله مستنصر\r\nدومين تعمير در حرم بقيع در بين سالهاى 623 و 640 ه . به وسيلهء يكى ديگر از خلفاى عباسى به نام مستنصر بالله انجام گرفته است .\r\nباز سمهودى در اين مورد مىگويد : و در بالاى محراب حرم بقيع در كتيبهء ديگرى اين جمله به چشم مىخورد : « امر بعمله المنصور المستنصر بالله » « 1 »  .\r\nسپس مىگويد : ولى در اين كتيبه تاريخ صدور اين دستور و مشخصات بيشترى از شخص مستنصر منعكس نگرديده است .\r\nگفتنى است مستنصر بالله نامش منصور ، كنيه‌اش ابوجعفر ، فرزند الظاهر بالله و سى و سومين خليفهء عباسى است كه بنا به نقل سيوطى ، در سال 623 به خلافت رسيده و در سال 640 بدرود حيات گفته است . « 2 » \r\nبنابراين ، تاريخ تقريبى اين اصلاح و تعمير نيز مشخص مىشود كه در نيمهء اول قرن هفتم و در دوران خلافت مستنصر عباسى از سال 623 تا 640 انجام گرفته است .\r\nمطلب قابل توجه اين كه : همانگونه كه سمهودى اشاره نموده و طبق دلائل و شواهدى كه ملاحظه خواهيد نمود اقدامات و عملكرد « مسترشد » و همچنين مستنصر ، مربوط به تعميرات و اصلاحات اين حرم شريف بوده است نه مربوط به اصل ساختمان و بناى آن و دو كتيبه نيز كه سمهودى از آنها ياد نموده نشانگر تاريخ تعميراتى است كه به ترتيب ، پس از\r\n\r\n","description":"","footnote":" ( 1 ) وفاء الوفا ، ج 3 ، ص 916  ( 2 ) تاريخ الخلفا ، ص 424 ","page_name":" 94 ","page_number":94},
  {"content":"\r\n\r\nنيم قرن از بناى اصلى حرم و مجدداً پس از گذشت يك قرن از تعمير اول آن ، انجام گرفته است ؛ زيرا :\r\nالف - اين امرى مسلّم است كه بناى اصلى اين گنبد و بارگاه در اواخر قرن پنجم ، به دستور مجدالملك براوستانى انجام پذيرفته و مورّخان در اين مورد صراحت و اتفاق نظر دارند . طبيعى است ، در بناى چنين ساختمانى ، با آن اهميت و قداست ، پيش بينىهاى لازم در دوام و استحكام آن نه براى يك قرن و دو قرن ، بلكه براى قرون متمادى منظور مىگردد .\r\nمشابه و قرينهء ساختمانِ اين حرم ، ساختمان حرم كاظمين عليه السلام و حضرت عبدالعظيم حسنى است « 1 »  كه پس از گذشت ده قرن ، هنوز هم در ميان آثار مذهبى و باستانى ، با قامتى استوار و محكم ايستاده‌اند . بنابراين چنين بناى مستحكم پس از گذشت پنجاه يا يكصد و پنجاه سال ، نيازمند تجديد بنا نخواهد بود . گذشته از آن ، حفظ كتيبه‌هاى متعدد ، خود دليل واضح و روشن بر اين حقيقت است ؛ زيرا در صورت تجديدِ اصلِ بنا به وسيلهء يكى از آن دو خليفه ، حفظ هردوكتيبه مفهومى ندارد .\r\nب - دليل دوم برعدم تجديد بنا ، به وسيلهء دو خليفهء ياد شده ، گفتار ابن نجار ( متوفاى 643 ) مىباشد كه گنبد حرم بقيع را چنين توصيف مىكند : « والقبران فى قبّة كبيرة عالية قديمة البناء » « 2 »  و مشابه همين توصيف را ، خالدبن عيسى البلوى كه در سال 740 بقيع را ديده ، آورده است . « 3 » \r\nاين توصيف « قديمة البناء » نشانگر قدمت اين حرم شريف است كه نه با تجديد بناى دوران معاصر ابن نجار و نه با دوران خالد بلوى قابل تطبيق است .\r\nج - نكتهء جالب توجه ديگر اين‌كه سمهودى پس از نقل نظريهء خويش ( كه اصل بناى حرم قبل از مستر شد است ) و پس از نقل گفتار ابن نجار در مورد عظمت و قدمت حرم بقيع ، مىگويد : اين گنبد و بارگاه ، امروز هم به همان شكل و داراى همان خصوصياتى است كه ابن نجار آن را توصيف نموده است ( ؛ وَ قد قال ابن النّجار انّ هذه القبّة قديمة البناء ، و\r\n\r\n","description":"","footnote":" ( 1 ) . قبلًا اشاره گرديد كه بانى هر سه حرم شريف ، مجدالملك براوستانى است .  ( 2 ) . اخبار المدينه ، از انتشارات مكتبة الثقافه ، مكهء مكرمه ، ص 153  ( 3 ) . تاج المفرق فى تحلية علماء مشرق ، چاپ مطبعة فضاله ، مغرب ، ج 1 ، ص 288 و 289 ","page_name":" 95 ","page_number":95},
  {"content":"\r\n\r\nو صفها بما هي عليه اليوم ) « 1 »  ؛ يعنى همانگونه كه در اين حرم ، قبل از ابن نجار تغيير اساسى داده‌نشده ، بعد از وى نيز ، تا امروز ؛ يعنى اوائل قرن دهم هجرى كه سمهودى زندگى مىكرده ، هيچ تغيير و تحوّلى در اصل ساختمان آن به وجود نيامده است .\r\nد - سرانجام بايد اين نكته را اضافه كنيم : بر خلاف نظر صريح مورخان ، در مورد بانىِ اصلىِ گنبد و بارگاهِ ائمهء بقيع ( مجدالملك ) ، هيچ دليل قابل استناد و تاريخى وجود ندارد كه مؤيد و نشانگر نقش يكى از خلفا و سلاطين در اصل بناى اين ساختمان و ايجاد اين گنبد و بارگاه باشد . و از اينجاست كه مىتوان با اطمينان و تأكيد اظهار نمود ، دو كتيبه‌اى كه سمهودى از آنها ياد نموده مربوط به تعمير حرم بقيع بوده همانگونه كه خود وى اين مطلب را مورد تأييد قرار داده است .\r\n\r\n3 - تعمير حرم ائمهء بقيع به دستور سلطان محمود\r\nتعميرِ سومِ حرم شريف ، متعلق به اوائل قرن سيزدهم هجرى است كه به دستور سلطان محمود ؛ عثمانى انجام گرفته است .\r\nفرهاد ميرزا كه در سال 1292 ه . به حج مشرف شده است مىنويسد :\r\nتعمير بقعهء مباركه در بقيع ، از سلطان محمود خان ، « 2 »  در سنهء يكهزار و دويست و سى و چهار هجرى به دست محمد على پاشاى مصرى و به امر سلطان واقع شد . « 3 » \r\nولى نايب الصدر شيرازى مىگويد : در سردر بقيع ، قصيده‌اى طولانى ، به زبان تركى حكاكى شده كه در مصرع آخر آن ، تعمير كننده ، محمود خان وتاريخ تعمير 1233 قيد شده است .\r\nاين بود سه مورد از تعميرات حرم بقيع كه با تاريخ روشن و مشخصّات عاملان آنها ، به دست ما رسيده است ، ولى بطور مسلّم تعميرات و اصلاحات به عمل آمده در حرم بقيع ،\r\n\r\n","description":"","footnote":" ( 1 ) . وفاء الوفا ، ج 3 ، ص 916  ( 2 ) . وى سلطان محمود ثانى سى امين سلطان عثمانى است كه در سال 1223 در 24 سالگى به سلطنت رسيده و در سال 1255 ه . از دنيا رفته است . نك : قاموس الاعلام تركى ، ج 6 ، ص 4225  ( 3 ) . سفر نامه فرهاد ميرزا ، چاپ مطبوعاتى علمى 1366 ش . تهران ، ص 141 ","page_name":" 96 ","page_number":96},
  {"content":"\r\n\r\nمنحصر به موارد ياد شده نيست ، بلكه چنين تعميرات و اصلاحات مكرّر ، طبق مقتضيات و ايجاب شرايط بدون اين كه تاريخ آنها مشخص و يا در منابع منعكس شود صورت گرفته است . و لذا فرهاد ميرزا پس از بيان سوّمين تعمير كه به وسيلهء سلطان محمود به عمل آمده است ، مىگويد : و امسال هم تعميرات لازمهء آن را به عمل آورده‌اند . « 1 » \r\nو نايب الصدر مىگويد : و اين اوقات ، جناب امين التّجار ؛ حاجى عبدالحسين ، در مرّمت موفق شده‌اند . « 2 » \r\nبهر حال اين تعميرات ، همانند احداث اصل ساختمان گنبد و بارگاه ، بر قبور ائمهء بقيع عليهم السلام نشانگر اهتمام و توجه تام مسلمانان در طول تاريخ به اين حرم شريف مىباشد كه بالطبع توجه خلفا و سلاطين را نيز بر اين جايگاه مقدس و منبع نور و هدايت جلب نموده است .\r\n\r\nويژگيها و خصوصيات حرم شريف :\r\nحرم شريف بقيع داراى ويژگىها و خصوصياتى بوده كه در اين‌جا شش مورد از آنها را يادآورى مىكنيم :\r\n1 - حرم بقيع هشت ضلعى بوده است\r\nبطورى كه در گذشته ملاحظه فرموديد ، بيشترِ نويسندگان در آثار تاريخى و سياحتنامه‌هاى خود ، كه در بارهء حرم و گنبد و بارگاه ائمهء بقيع سخن به ميان آورده‌اند ، عظمت ، ارتفاع ، قدمت و استحكام آن را مورد توجه قرار داده و از اين ابعاد به معرفى آن پرداخته‌اند ، ولى مرحوم ميرزا محمّد حسين فراهانى « 3 »  كه در سال 1302 ه . اين حرم شريف را زيارت نموده ، به دو جنبهء ديگر آن نيز توجه كرده است . او به هشت ضلعى بودن\r\n\r\n","description":"","footnote":" ( 1 ) . همان .  ( 2 ) . تحفة الحرمين ، ص 227  ( 3 ) . ميرزا محمد حسين فراهانى در سال 1264 ه . در قريهء آهنگران از قراى فراهان متولد گرديد ، پدرش‌ميرزا مهدى معروف به ملك الكتاب از شعرا و خوشنويسان دوران فتحعلى شاه است . ","page_name":" 97 ","page_number":97},
  {"content":"\r\n\r\nساختمان حرم از نظر مهندسى و همچنين به چگونگى داخل و خارج اين گنبد شريف از لحاظ رنگ اشاره نموده و در ضمن معرفى قبور افراد مشهور در بقيع ، چنين مىنويسد : « اوّل چهار نفر از ائمهء اثنىعشر - صلوات الله عليهم اجمعين - است كه در بقعهء بزرگى كه به صورت هشت ضلعى ساخته شده است واقعند و اندرون و گنبد آن سفيد كارى است » . « 1 » \r\n2 - حرم بقيع داراى دو در بوده است\r\nبنا به گفتهء ابن نجار ، مدينه شناس معروف ( متوفاى 647 ) حرم ائمهء بقيع ، داراى دو در بوده است كه يكى از آنها هميشه و در تمام ساعات روز ، به روى زائرين باز بوده است . وى در ضمن اشاره به عظمت و قدمت وارتفاع ساختمان اين گنبد و بارگاه مىنويسد : « و عليها بابان يفتح أحدهما فى كل يوم للزيارة » . « 2 » \r\n3 - محراب حرم بقيع\r\nيكى ديگر از خصوصيات اين حرم شريف وجود محراب در داخل آن مىباشد . در اين مورد سمهودى مىنويسد : « و رأيت في أعلى محراب هذا المشهد : أمر بعمله المنصور المستنصر باللّه » . « 3 » \r\n4 - حرم بقيع خادمانى داشته است\r\nشواهد تاريخى نشانگر اين است كه حرم شريف بقيع نيز مانند ساير حرمها داراى خادم ، كفشدار و زيارتنامه خوانهاى متعدد بوده است . در اين زمينه ما به نقل مطالبِ سه تن از نويسندگان كه هر يك داراى نكات قابل توجه و حائز اهميت مىباشد ، مىپردازيم :\r\nنايب الصدر شيرازى مىگويد : سه شنبه هيجدهم ( محرم 1306 ه . ) به عنوان\r\n\r\n","description":"","footnote":" ( 1 ) . سفر نامهء فراهانى ( ص 228 اين كتاب ) به كوشش مسعود گلزارى در سال 1362 شمسى چاپ شده است .  ( 2 ) . اخبار مدينة الرسول ، چاپ مكتبة دارالثقافه ، مكهء مكرمه ، ص 153 . همين مطلب در وفاء الوفا ، ج 3 ، ص 916 آمده است .  ( 3 ) . وفاء الوفا ، ج 3 ، ص 916 ","page_name":" 98 ","page_number":98},
  {"content":"\r\n\r\nآستان‌بوسى حضرت مجتبى عليه السلام به بقيع رفتم ، با اين كه سه ساعت از آفتاب برآمده بود ، خدام نيامده بودند . ساعتى در بيرون بقعه ، روى زمينِ عرشِ مكين نشسته ، دو سودانيه كفشدار صحبتى مىنمودند كه اسامى خدام از اين قرار است : سيد عبدالكريم ، سيد جعفر ، سيد زين العابدين ، سيد احمد من بنى الحسن .\r\nسپس مىگويد : سؤال نمودم « كَمْ رِيالٍ يُوصَل الَيِهِم مِن طَرَفِ الحاجِ ؟ قالَتا لا تَقُلْ رِيال بَل ليرات وَ جِنات « 1 »  وَ الُوفَ وَ مِآت » بعد از ساعتى آمدند درِ روضهء مباركه را گشودند و مشرف شدم ، انگشتر فيروزجى داشتم ، تمنا نمودند ، نياز نمودم « 2 »  .\r\nامين الدوله « 3 »  در سفر نامه خويش مىنويسد :\r\nيكشنبه يازدهم محرم 1316 ، على الصباح مُحرِم كعبهء مقصود و فوز به مقام محمود شدم و از دل و جان ، به آن آستان نماز آوردم . هوا روشن شد ، هواى بقيع و زيارت ائمهء هدى كردم ، آنجا جز حاج صادق يزدى و يك ضعيفهء كفشدار و يك سقّا كسى نبود . كليددار ، متولّى و زيارت نامه خوان حضور نداشتند . در بقعهء متبركه بسته و مقفل بود ، بى آنكه سبب معلوم شود . از بيرون سر بر آستان نهاده ، زيارت خواندم و نماز زيارت گزارده ، برگشتم . . . به چند نفر از حاجيها و هم سفرهاى ايرانى ، حضور داده و بسته بودن در حرمِ ائمّهء - صلوات اللّه عليهم اجمعين - به تواتر گفتند كه اين معامله به تعمّد است . در اين اثنا شيخ جزّاء و حاج صادق آمدند و خلاصهء تحقيقات آنها اين كه : حضرت شريف به جناب شيخ الحرم ، شرحى نوشته ، توصيه كرده‌اند كه چون زوّار كِرام و مردم جليل و نبيل از ايرانيان ، به مدينهء طيّبه مىآيند ، اهتمام كنيد خدّام و كليد داران و متولّيان طمع و توقع بىجا در اخذ و عمل ناروا را نكنند . شيخ الحرم نظر به توصيهء شريف قدغن كرده‌اند از زوار چيزى گرفته نشود و چون در\r\n\r\n","description":"","footnote":" ( 1 ) . جمع جنى واحد پول مصر است .  ( 2 ) . تحفة الحرمين ، ص 257  ( 3 ) . امين‌الدوله ميرزا على خان در سال 1315 ه . ق . در اوائل سلطنت مظفرالدين شاه ، به نخست‌وزيرى رسيد و در سال 1316 عزل گرديد و در سال 1322 ه . از دنيا رفت . وى در ايجاد رسم‌الخط جديد ( شكسته نستعليق ) و طرز ساده نويسى سرآمد زمان خويش به شمار مىآيد . نك : لغتنامهء دهخدا . و مىتوان سفرنامهء او را به عنوان نمونه‌اى از رسم‌الخط وى ، معرفى نمود كه در كتابخانه عمومى آيةاللّه العظمى مرعشى قم به شماره 253337 موجود است . ","page_name":" 99 ","page_number":99},
  {"content":"\r\n\r\nبقعه بقيع بر سبيل مقطوع از هر كس چند قرش گرفته مىشد سيد عبدالكريم برزنجى كليددار بقعه شريفه از حكم شيخ الحرم اعراض و در خانه نشسته ، به بقيع نيامده است كه در به روى زوّار بگشايد . در اين مبحث بوديم كه سيد حسن هم وارد شد و گفت قضيه همين است . گفتم اين چه شيخ الحرم است كه حكمش در سيد عبدالكريم به نقيض مقصود اثر مىكند ؟ !\r\nوى پس از شرح مفصّلى كه دربارهء ملاقات و بحث و گفتگويى كه با شيخ‌الحرم داشته و منجر به باز شدن حرم بقيع گرديده است ، مىگويد :\r\nگفتم برويد و در حرم را باز كنيد تا من . . . « 1 »  شما را بدهم ، رفت و . . . « 2 »  در را گشود ، زوار هم الحق بى مروتى كردند و دست خود را بسته ، نقيبى به كفشدار ندادند ، چه رسد به كليددار ! جناب حاج ميرزا آقا امام جمعهء تبريز با همتِ بلند و نيت ارجمند ، حاضر شده‌اند در تبريز محلى معين كنند كه هر ساله هزار تومان براى خدام اين حرم مطهر ، عايد شود . « 3 » \r\nابراهيم رفعت پاشا كه براى آخرين بار در سال 1325 ه . به عنوان « امير الحاج مصرى » به حج مشرف شده است ، مىنويسد : مردم مدينه در روزهاى پنجشنبه به زيارت بقيع مىروند و بر روى قبرها دسته‌هاى گل و ريحان قرار مىدهند و هيچ شيعه داخل حرم اهل بيت نمىگردد مگر اين كه پنج قروش ( به خدام ) بپردازد ، همانگونه كه به هيچ كس اجازهء ورود به داخل كعبه و حجرهء نبوى داده نمىشود ، مگر يك ريال بدهد ، تازه اين براى افراد عادى است و از افراد ثروتمند وجه بيشترى دريافت مىشود . « 4 » \r\nگفتنى است : مقايسهء گفتار ابن نجار با گفتار سه نويسندهء ياد شده ، نشانگر دگرگونى و تحوّلى است كه در حرم بقيع ، در طول چندين قرن ، در اثر شرايط ، به وجود آمده است ؛ بطورى كه در دورانهاى گذشته ، در اين حرم مانند ساير حرمها در تمام روز ، به روى زائران و علاقه‌مندان باز بوده ولى در قرن اخير كليددار و متولّيان آن ، كسانى بودند كه جهت تأمين\r\n\r\n","description":"","footnote":" ( 1 ) . يك كلمه ناخوانا .  ( 2 ) . يك كلمه ناخوانا .  ( 3 ) . سفرنامهء امين الدوله - اين سفرنامه شمارهء صفحه ندارد .  ( 4 ) . مرآت الحرمين ، ج 1 ، ص 427 . اين كتاب در سال 1343 ه . در مصر چاپ شده است . ","page_name":" 100 ","page_number":100},
  {"content":"\r\n\r\nمعاش و كسب درآمدِ بيشتر ، محدوديّتهايى براى زائران قائل گرديده و از آنان سلب آزادى مىنمودند .\r\n5 - تزيينات حرم بقيع\r\nحرم ائمهء بقيع ، همانند ساير حرمها ، داراى ضريح ، روپوش ، چلچراغ ، شمعدان و فرش بوده است .\r\n6 - حرم بقيع صحن نداشته\r\nبر خلاف حرم ساير ائمه و بقعه و بارگاهِ بيشترِ امام زادگان كه علاوه بر ساختمان حرم و بقعه ، داراى صحن و حياط و گاهى داراى صحنهاى متعدد و وسيع مىباشند . حرم مطهر بقيع ، داراى صحن و سرا نبوده است . شاهد بر اين مطلب ، اين است كه نه تنها در گفتار هيچ يك از مورّخان و جهانگردان به وجودِ صحن و سرايى براى اين حرمِ شريف ، تصريح و يا اشاره‌اى نگرديده ، بلكه در كلمات بعضى از آنان نبودن صحن و سرا در حرم بقيع بوضوح ذكر شده است ؛ از جمله در سفر نامهء سيف الدوله كه در سال 1279 ه . سفر حج نموده ، چنين آمده است : و اما بقيع در خارج قلعهء مدينه به طرف شرق واقع است ، مدفن ائمّهء بقيع ، بقعه‌اى دارد بدون صحن . « 1 » \r\nو نايب الصدر شيرازى مىگويد : چنان كه جناب اجلّ اكرم ، وزير اعظم ، امين‌السلطان - ادام الله اقباله - در چند سال قبل ، بناى ساختمان صحن براى بقعهء متبرّكهء حضرت مجتبى عليه السلام داشتند وكلا « 2 »  صلاح ندانستند و عذرهاى بدتر از گناه آوردند .\r\nو همو مىگويد : خداوند توفيق دهد كسانى را كه سعى نمايند صحن بسازند . « 3 » \r\nو اين بود قسمت دوم اين بحث و نكاتى در ويژگىها و خصوصيات حرم شريف بقيع .\r\n\r\n","description":"","footnote":" ( 1 ) . سفر نامهء سيف الدوله به تصحيح على اكبر خدا پرست ، چاپ 1364 ش . ص 143  ( 2 ) . منظور وى از « وكلا » ، سران و امراى مدينه است كه از طرف حكام عثمانى تعيين مىگرديدند .  ( 3 ) . تحفه الحرمين ، ص 212 ","page_name":" 101 ","page_number":101},
  {"content":"\r\n\r\n\r\nتاريخ ضريح‌هاى ائمه بقيع عليهم السلام\r\nپس از بررسى تاريخ بقعه و حرم ائمهء بقيع ، مىرسيم به بررسى تاريخ ضريح‌هاى سه‌گانهء اين بزرگواران :\r\nآنچه از تاريخ به دست مىآيد ، اين است كه قبور ائمهء بقيع و جناب عباس ، از قديم‌الايام يعنى پيش از قرن هفتم ، داراى ضريح و صندوق بوده‌اند كه به مناسبت نزديكى و اتصال قبور ائمه عليهم السلام همهء آنها در داخل يك ضريح و قبر جناب عباس به علت فاصلهء آن با اين قبور ، داراى ضريح مستقل بوده است و در قرنهاى اخير علاوه بر اين دو صندوق ، يك ضريح مشبك و چوبين بزرگ هم ساخته شده كه هر دو صندوق در داخل آن قرار داشته‌اند .\r\n\r\nصندوق قديمى\r\nهمانگونه كه اشاره شد ، اين دو صندوق از نظر تاريخى داراى قدمت و سابقهء بس طولانى ، مخصوصاً ضريح ائمهء بقيع ، از نظر استحكام و ظرافت و زيبايى جالب توجه بوده است . بطورى كه مؤلفان و تاريخ‌نويسان در وصف آن ، قلم‌فرسايىها كرده و اين ظرافت و زيبايى را به وسيلهء نوشته‌هايشان به نسلهاى آينده منتقل نموده‌اند كه ما گفتار چند تن از اين مورّخان را در اختيار خوانندهء ارجمند قرار مىدهيم :\r\n1 - تا آنجا كه ما به دست آورده‌ايم ، در تاريخ براى اوّلين بار كه از صندوقِ قبورِ ائمهء بقيع سخن به ميان آمده و ظرافت و زيبايى آن توصيف شده ، به وسيلهء جهان گرد معروف ابن جبير ( متوفاى 614 ه . ) مىباشد كه او دربارهء اين قبور و ضريح آنها مىگويد :\r\n. . . و قبرشان بزرگ و از سطح زمين بلندتر و داراى ضريحى از چوب مىباشد كه بديعترين و زيباترين نمونه است از نظر فن و هنر ، و نقوشى برجسته از جنس مس بر روى آن ترسيم و ميخكوبى هايى به جالبترين شكل در آن تعبيه شده است كه نماى آن را هر چه زيباتر و جالبتر نموده است .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nسپس مىگويد : ضريح ابراهيم فرزند پيامبر نيز به همين شكل است . « 1 » \r\n2 - خالدبن عيسى البلوى كه در سال 740 اين ضريح شريف را زيارت كرده ، مشابه همين مطالب را نقل نموده و مىگويد : « والقبران [ قبر العبّاس و الائمّة الأربعة 
  ] مرتفعان عن الأرض متسعان مُغَشَّيان بألواح ملصقة ابدع الصاق مرصعةٌ بصفائح الصفر و مكوكبة بمسامير على أبدع صفة و أجمل منظر » . « 2 » \r\n3 - ابن بطوطه جهانگرد معروف نيز ميگويد : « ورأس الحسن الى رجلي العبّاس وقبراهما مرتفعان عن الأرض متسعان مغشّيان بالواح بديعة الالصاق مرصعة بصفائح الصفر البديعة العمل » . « 3 » \r\n4 - سمهودى مورخ و مدينه شناس معروف ( متوفاى 911 ) مىگويد : « و قبر العبّاس و قبر الحسن مرتفعان من الأرض متسعان مغشّيان بالواح ملصقة ابدع الصاق مصفحة بصفائح الصفر مكوكبة بمسامير علي أبدع صفة و أجمل منظر » . « 4 » \r\n\r\nدو نكته قابل توجه\r\nاين بود مشاهدات تعدادى از نويسندگان و مورخان دربارهء ضريح ائمهء بقيع عليهم السلام در طول هفت قرن از اوائل قرن هفتم تا اوائل قرن چهاردهم هجرى .\r\nدر اينجا تذكر دو نكته را لازم مىدانيم :\r\nنكته اوّل : بطورى كه ملاحظه فرموديد على رغم توصيف صندوق و ضريح ائمهء بقيع در منابع متعدد ، در هيچيك از اين منابع ، در مورد تاريخ دقيق ساخت اين ضريح و يا بانى آن ، ذكرى به ميان نيامده است ، ولى با توجه به قدمت آن و اهتمام مجدالملك براوستانى به بناى حرمها و احداث گنبد و بارگاه ائمهء هدى و جناب ابراهيم و عثمان ابن مظعون در بقيع و ساختمان حرم كاظمين عليهما السلام و حضرت عبدالعظيم و ساير حرمها و مشابهت ضريح جناب\r\n\r\n","description":"","footnote":" ( 1 ) . رحلة ابن جبير - چاپ دارالكتاب اللبنانيه ، ص 144  ( 2 ) . تاج المفرق فى تحلية علماء مشرق - چاپ مطبعة فضاله مغرب ج 1 ، ص 289 - 288  ( 3 ) . رحلهء ابن بطوطه ، ص 119 . وى اين كتاب را در سال 757 نوشته است .  ( 4 ) . وفاء الوفا ، ج 3 ، ص 916 ","page_name":" 103 ","page_number":103},
  {"content":"\r\n\r\nابراهيم با ضريح ائمهء بقيع مىتوان با ظن قريب به يقين ادعانمود كه ضريحهاى سه گانه در بقيع نيز به دستور وى ساخته شده است ؛ زيرا بعيد است شخصى همانند مجدالملك با علاقه شديد و امكانات فراوانى كه در اختيار داشته است بقعه‌اى با آن عظمت بنا كند ولى از ساختن ضريح و صندوق بر روى اين قبور ، غفلت ورزد .\r\nبنابراين بانى ضريح ائمهء بقيع و تاريخ تقريبى ساخت آن ، روشن مىشود كه همزمان با ايجاد بقعهء ائمهء بقيع ، در نيمه دوّم قرن پنجم هجرى ، به دستور مجدالملك ساخته شده است .\r\nنكتهء دوّم اينكه : از قرائن مختلف دربارهء كيفيت قبور ائمهء هدى عليهم السلام بويژه از آنچه فرهاد ميرزا ذكر نموده كه در ذيل ملاحظه مىفرمائيد معلوم مىشود كه اين قبور قبل از تخريب بوسيلهء وهابيّون متصل بهم و بدون فاصله در داخل يك ضريح قرار گرفته بودند . و محيى لارى متوفاى 933 در سفرنامه منظومه‌اش « فتوح الحرمين » صفحه 87 به اين معنى تصريح كرده و مىگويد\r\n چون بميان فاصله‌شان اندكيست * مرقد اين چار تو گوئى يكى است\r\nمشهد عباس عليه السلام * دور از ايشان است به قدر دو گام \r\nاين بود اولين ضريح ائمهء بقيع عليهم السلام با آن قدمت و سابقهء تاريخى .\r\n\r\nو اما ضريح دوم\r\nسيد اسماعيل مرندى در كتاب خود ؛ « توصيف مدينه » كه در سال 1255 تأليف نموده است ، مىگويد :\r\nو هر چهار تن مطهر در يك ضريحند ازچوب مشبك ، و عباس در بالاى سر ائمهء اربعه واقع شده و قبرش على حده است . در ميان ضريح و چهار معصوم متصل به يكديگر و در بالاى قبر مطهر پرده كشيده‌اند و يك قبّهء بزرگ دارد . « 1 » \r\nو مرحوم فرهاد ميرزا مىگويد : صندوق ائمهء اربعه در ميان صندوق بزرگ است كه\r\n\r\n","description":"","footnote":" ( 1 ) توصيف مدينه ، مجلهء ميقات حج - شمارهء 5 ص 118 ","page_name":" 104 ","page_number":104},
  {"content":"\r\n\r\nعباس عمّ رسول اللَّه نيز در آن صندوق قرار گرفته است . متولّى آنجا درِ صندوق را باز كرده به ميان ضريح رفتم و دور ضريح طواف كردم ، ميان صندوق و ضريح كمتر از نيم ذرع است كه به زحمت مىتوان حركت كرد بلكه براى آدمهاى قطور متعسر است . « 1 » \r\nميرزا محمد حسين فراهانى مىنويسد : در وسط اين بقعهء مبارك صندوق بزرگى است از چوبِ جنگلى بسيار ممتاز و در وسط اين صندوق بزرگ دو صندوق چوبى ديگر است و در اين دو صندوق پنج نفر مدفونند يكى امام ممتحن حضرت حسن عليه السلام و . . . « 2 » \r\nو اين بود گفتار شاهدان در مورد ضريح دوّم قبور ائمهء بقيع كه در روى دو ضريح مجزا و مستقل متعلق به ائمه عليهم السلام و جناب عباس قرار گرفته بود .\r\nولى متأسفانه در اين منابع ، از تاريخ اين ضريح هم كه مسلّماً پس از قرن دهم ساخته شده و همچنين از سازندهء آن ، كه چه كسى بوده است ، هيچ اثرى به دست نيامد .\r\n\r\nسوّمين ضريح\r\nمرحوم سيّد محسن امين « 3 »  ( 1371 - 1282 ه . ق . ) به مناسبت ممانعت مردم مدينه از توسعهء حرم ائمّهء بقيع به وسيلهء سلطان قايتباى مىنويسد : در دوران ما همچنين اتفاقى بوقوع پيوست ؛ زيرا در اصفهان ضريح ديگرى از فولاد براى قبور ائمهء بقيع به صورتى ظريف و زيبا ساخته شد كه در قسمت‌هاى بالاى آن اسماء حسنى با آب طلا و خط زيبا ترسيم شده بود . پس از جلب موافقت دولت عثمانى به وسيلهء دولت ايران و انتقال آن به جدّه « سران » مردم مدينه از ورود آن به اين شهر مخالفت نمودند و پس از سه سال توقف\r\n\r\n","description":"","footnote":" ( 1 ) سفر نامهء فرها ميرزا چاپ علمى ، ص 140  ( 2 ) سفر نامهء فراهانى ، ص 228  ( 3 ) سيد محسن جبل عاملى ملقّب به امين متولّد روستاى شقراى جبل عامل تحصيل كرده حوزه علميهءنجف مقيم دمشق از بزرگان علماى اماميّه و از مفاخر شيعه اثنىعشريه در قرن چهاردهم مؤلّف ده‌ها جلد كتاب سودمند در موضوعات مختلف از جمله آنهاست . كتاب اعيان الشيعه كه قبلًا در بيش از پنجاه جلد واخيراً در ده مجلّد بزرگ و قطور در لبنان چاپ شده همانگونه كه از اسمش پيداست كتابى است پر ارزش و از محاسن جهان شيعه در عصر حاضر و كتاب ديگر او كشف الارتياب است در رد وهابيت و بهترين تأليف در موضوع خود . رفع اللَّه في الخلد مقامه . ","page_name":" 105 ","page_number":105},
  {"content":"\r\n\r\nضريح در جدّه ايرانىها با پرداختن مبلغ كلانى به مخالفان و جلب موافقت آنان ضريح به مدينه منتقل گرديد ولى باز هم مدينه‌اىها از نصب آن در محلّ صندوق قبلى به بهانه اينكه اين صندوق وقف است و تغيير آن جايز نيست امتناع ورزيدند در نهايت قرار شد ضريح بر روى صندوق قبلى نصب شود و چون در ساخت آن چنين حادثه‌اى پيش‌بينى نشده بود و در اثر عدم تناسب حجم و ابعاد ضريح و صندوق بالاجبار به توسعه آن اقدام و اين عمل موجب نقص در بعضى جوانب آن شد كه با نصب قطعات چوبى همرنگ با ضريح اين نقص به ظاهر ترميم شد .\r\nمرحوم سيّد امين مىافزايد من اين قطعات را كه وصلهء ناجور شده و از زيبايى ضريح كاسته بود در سال 1321 ه . كه پس از انجام اعمال حجّ به مدينه مشرّف شدم مشاهده نمودم و مجدّداً در سال 1330 ه كه از دمشق مستقيماً به زيارت مدينه موفق بودم ضريح را با همان كيفيت ديدم و با همان شكل باقى بود تا در سال 1343 به وسيلهء وهابيان به هنگام تخريب گنبد و بارگاه و قبور ائمهء هدى از بين رفت . « 1 » \r\nبتنونى مصرى كه در سال 1327 ه سفر حجّ نموده دربارهء همين ضريح مىنويسد :\r\n« ومقصورة سيدنا الحسن فيها فخيمةٌ جدّاً وهي من النحاص المنقوش بالكتابة الفارسيّة وأظنّ أنّها من عمل الشيعة الأعجام » . « 2 »  ضريح حضرت حسن عليه السلام در داخل اين بقعه ، خيلى جالب و زيبا است و از فلز ساخته شده و خطوطى فارسى بر آن نقش بسته است . به گمانم از آثار شيعيان عجم باشد .\r\n\r\nچگونگى قبر و ضريح منسوب به فاطمه عليها السلام\r\nاكثر مورّخان كه به معرفى قبّه و ضريح ائمهء بقيع پرداخته و به بعضى از جزئيات آنها اشاره‌اى دارند . متأسفانه در مورد چگونگى قبر منتسب به فاطمه عليها السلام سكوت اختيار نموده‌اند ، فقط در آثار بعضى از نويسندگان است كه گاهى مطالب و جزئيات در اين زمينه\r\n\r\n","description":"","footnote":" ( 1 ) . كشف الارتياب : 324  ( 2 ) . رحله بتنونى ، ص 237 . اين كتاب سفرنامه حجّ سال 1327 ه است كه در سال 1329 در مصر چاپ شده‌است . ","page_name":" 106 ","page_number":106},
  {"content":"\r\n\r\nمنعكس گرديده است و ذكر همين مطالب داراى ارزش تاريخى و گره گشاى نقاط مبهم ، پس از گذشت هفتاد سال از انهدام اين حرم و ساير آثار در بقيع و خارج آن است .\r\nو از مجموع اين مطالب و بر اساس نقل اين نويسندگان كه خود شاهد عينى بودند ، معلوم مىشود كه قبر منتسب به فاطمهء زهرا عليها السلام يا فاطمهء بنت اسد ، در عين حال كه در داخل بقعهء ائمه بقيع قرار داشت ، اما نه در وسط اين حرم شريف ، بلكه در سمت جنوبى آن و در داخل طاقنمايى در مقابل محراب قرار گرفته بود و گر چه از سطح زمين قدرى بلندتر و مشخص و مورد احترام زائران بوده و زيارت حضرت زهرا عليها السلام در كنار اين قبر خوانده مىشده ، ولى داراى ضريح معمولى ، همانند قبور جناب عباس و ائمه عليهم السلام نبوده ، بلكه يك روپوش قيمتى و گلابتون به روى اين قبر كشيده مىشده ، آن هم ظاهراً به هنگام موسم حج و در مواقع كثرت زائران و در قرنهاى اخير در قسمت مقدّم اين طاق نما ، شبكه‌اى از فولاد به صورت حائلى در ميان اين قبر و فضاى داخل حرم ، تعبيه گرديده بود كه اين شبكه در اصطلاح عامه ، به « ضريح حضرت فاطمه » معروف بود ؛ همانگونه كه محراب به عنوان « محراب فاطمه » معروف شده است و اين قسمت از حرم داراى تزيينات مختصرى مانند شمعدان و چلچراغ بوده است .\r\nو اينك گفتار اين نويسندگان :\r\nميرزا حسين فراهانى مىگويد : در وسط همين بقعهء متبركه در طاقنماى غربى [ جنوبى 
  ] قبرى است كه به ديوار يك طرف آن را ضريح آهنى ساخته‌اند و مىگويند قبر فاطمهء زهرا عليها السلام است . در اين بقعهء مباركه ديگر زينتى نيست مگر دو چلچراغ كوچك و چند شمعدان برنجى ، و فرش زمين بقعه حصير است . « 1 » \r\nنايب الصدر شيرازى مىگويد : و آثارى در آن بقعه در پيش روى ائمه به طرف ديوار ؛ مانند شاه‌نشين ضريح وپرده دارد ، مىگويند جناب صديقه طاهره عليها السلام مدفون است . « 2 » \r\nسيد اسماعيل مرندى مىگويد : و محراب قبر حضرت فاطمه عليها السلام را زيارت مىكنند ،\r\n\r\n","description":"","footnote":" ( 1 ) . سفر نامهء ميرزا حسين فراهانى ، ص 228  ( 2 ) . تحفه الحرمين ، ص 227 ","page_name":" 107 ","page_number":107},
  {"content":"\r\n\r\nليكن قبر فاطمهء بنت اسد است و هم پرده دارد . و در مورد فرش حرم مىگويد : چون كه حضرت در ميان اهل سنت افتاده‌اند هيچ زينت ندارند ، فرش مستعمل دارد ، امسال از يزد يك نفر كلان دوز ( ؟ ) فرش بسيار خوب فرستاده بود ، نينداخته بودند ، در بالاى هم مانده بود . « 1 » \r\nفرهاد ميرزا مىنويسد مرقد مطّهر حضرت صديقه در بقعهء بقيع روبه روى ضريح ائمه اربعه عليهم السلام و عباس بن عبدالمطلب عمّ رسول اللَّه است يك پرده از گلابتون آويخته‌اند و در آن پرده نوشته‌اند سلطان احمد بن . . . سنة احدى وثلاثين ومأة بعد الألف ( 1131 ) . در اين مدّت كه فزون از يكصد و شصت سال است آن پرده خوب مانده چندان كهنه نشده چنين معلوم است كه در ايام آمدن حاج مىآويزند و بر مىدارند . « 2 » \r\nو سيف الدوله مىنويسد : هم در اين بقعه علامتى از قبر صديقه طاهره هست . « 3 » \r\n\r\nتنها يادگار موجود از حرم بقيع\r\nاين بود آنچه كه راجع به قبر و ضريح منتسب به حضرت فاطمه عليها السلام در منابع منعكس گرديده و يا به دست ما رسيده است ولى بايد توجه داشت كه :\r\nاولًا : متأسفانه هيچ دليل و شاهد معتبر در مورد تاريخ و بانى اين ضريح « شبكه » در دست نيست . « 4 » \r\nو ثانياً : آنچه فراهانى گفته است كه اين ضريح « شبكه » از آهن است ، منظور وى فلزى بودن آن است ؛ زيرا اين ضريح از فولاد ناب و از نظر فنى داراى ظرافت و استحكام فوق العاده بوده و در عين حال تنها اثر و يادگار موجود و بجاى مانده از حرم ائمه‌بقيع عليهم السلام مىباشد كه وهابيان به هنگام تخريب اين حرم شريف ، در 8 شوال 1344 ه . اين شبكه را هفت قطعه\r\n\r\n","description":"","footnote":" ( 1 ) . توصيف مدينه - فصلنامهء ميقات حج ، شماره 5 ، ص 118 .  ( 2 ) . سفرنامهء فرهاد ميرزا ، 156  ( 3 ) . سفر نامه سيف الدوله ، ص 143  ( 4 ) . نوشتهء مخبر السلطنه كه « اين ضريح را امين السلطنه نصب كرده است » از جهاتى قابل ترديد است - نك : سفر نامه مخبر السلطنه ، ص 270 ","page_name":" 108 ","page_number":108},
  {"content":"\r\n\r\nنموده ، شش قطعهء آن را در بالاى ديوار سمت راست و چپ درب ورودى محوطه حرم حضرت حمزه و قطعه ديگر را در سمت قبور شهدا در احد نصب نموده‌اند و اين كه مىبينيم قطعات اين ضريح پس از گذشت هفتاد سال تحت تأثير شرايط جوى قرار نگرفته و هواى مرطوب و متغير مدينه كوچكترين تغييرى در آن به وجود نياورده است ، دليلى است بر اصالت و خالص بودن فولاد اين شبكه .\r\n\r\nمشاهدات يك جهانگرد از ويرانى بقيع\r\nبه طورى كه در صفحات گذشته ملاحظه فرموديد حرم ائمهء بقيع عليهم السلام از دو جنبهء معنوى و ظاهرى و از نظر روحانى و شكوه و جلوهء ساختمانى ، در طول تاريخ و از دوران رسول خدا تا به امروز ، قلوب مسلمانان و زائران و توجه نويسندگان و مورّخان را به خود جلب نموده است .\r\nزيرا اينجا بزرگترين جايگاه عبادت و پرستش خداوند متعال و از بارزترين بقاع و بيوت رفيعى است كه : أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ .\r\nاين‌خانه مهبط ملائكه و فرشتگان و محل نزول رحمت‌الهى و بركات آسمانى است .\r\nاينجا محل ابتهال به خداوند متعال و درخواست حاجات از قاضى الحاجات است .\r\nاينجا محل قبول دعاها به بركت دفن پيكر چهار تن از معصومان و از اوصياى رسول خدا و فرزندان امير مؤمنان و فاطمه زهرا عليها السلام است .\r\nاز اين رو است كه رسول خدا صلى الله عليه و آله براى بيان عظمت و اهميت اين جايگاه ، به هنگام دعا بر اهل بقيع در كنار اين حرم كه آن روز به عنوان خانهء عقيل مطرح بود توقف و از خداوند طلب رحمت و مغفرت مىنمود .\r\nپس از آن حضرت و با دفن شدن پيكر پاك اين امامان توجه مسلمانان بدين نقطه جلب گرديد و هر زائرى پس از زيارت قبر و مسجد رسول اللَّه ، در اين حرم و در كناراين قبور شريف قرار مىگرفت و در اين حرم در تمام ساعات روز ، به روى زائران و ارادتمندان اين امامان باز بوده است .\r\nو اما از نظر شكوه و جلوهء ظاهرى ، اين حرم شريف با گنبد و بارگاه كهن و سر به فلك\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nكشيده‌اش و با ضريح زيبا و ظريفش ، در طول تاريخ ، در ميان ساير بقاع مانند قرص ماه در ميان ستارگان مىدرخشيد و بر همهء مقابر موجود در مدينه ؛ از ياران و اقوام رسول خدا ، نور و روشنايى مىبخشيد كه اينك در اثر جهل و نادانى كوته نظران و جور ظلم ستمگران ، نه از آن عبادت كنندگان بجر به صورت محدود خبريست و نه از آن گنبد و بارگاه اثرى .\r\nيكى از جهانگردان غربى به نام مستر ريتر  RITER  كه به فاصلهء كوتاه از ويرانى اين حرم و ساير مقابر و حرمها ، بقيع را ديده ، ويرانى آنجا را چنين ترسيم نموده است :\r\nچون وارد بقيع شدم ، آنجا را همانند شهرى ديدم كه زلزله شديدى در آن به وقوع پيوسته و به ويرانه‌اى مبدّل ساخته است ؛ زيرا در جاى جاى بقيع بجز قطعات سنگ و كلوخ بهم ريخته و خاكها و زباله‌هاى روى هم انباشته و تيرهاى چوب كهنه و شيشه‌هاى درهم شكسته و آجرها و سيمانهاى تكه تكه شده ، چيز ديگرى نمىتوان ديد ، فقط در بعضى از رهگذرهاى تنگ اين قبرستان از ميان اين زباله‌ها راه باريكى براى عابرين باز نموده‌اند . و اما آنچه در كنار ديوار غربى بقيع ديدم ، تلى بود از تيرهاى قديمى و تخته‌هاى كهنه و سنگها و قطعات آهن روى هم انباشته كه اينها بخشى از زباله‌ها و بقاياى مصالح ساختمانهاى ويران شده‌اى بود كه در كنار هم انباشته بود ولى اين ويرانىها و خرابيها نه در اثر وقوع زلزله و يا حادثهء طبيعى ، بلكه با عزم و ارادهء انسانها به وجود آمده است و همهء آن گنبد و بارگاههاى زيبا و سفيد رنگ كه نشانگر قبور فرزندان وياران پيامبر اسلام بود ، با خاك يكسان گرديده است .\r\nاو اضافه مىكند : چون براى مشاهدهء بيشترِ اين آثار ، كه نشانگر قبور مسلمانان صدر اسلام و تاريخ‌سازان روزگار است ، در ميان سنگ و كلوخ حركت مىكردم . از زبان راهنمايم شنيدم كه از شدت ناراحتى اين جمله‌ها را آهسته ! تكرار مىنمود : « استغفراللَّه » ، « استغفراللَّه » . « لا حول ولا قوّة الا باللَّه » . « 1 » \r\nمدارس آيات خلت من تلاوة . . .\r\nو گويى دعبل خزاعى همان وضع تأسف بار را به نظم آورده و با شعر خود مجسم\r\n\r\n","description":"","footnote":" ( 1 ) . موسوعة العتبات المقدّسه ، 3 / 329 ","page_name":" 110 ","page_number":110},
  {"content":"\r\n\r\nكرده است كه نويسندگانى مانند ريتر  RITET  پس از قرنها آن را مشاهده و با قلم خود ترسيم نموده‌اند . و گويى دعبل قصيدهء خود را از زبان شيعيان ؛ و ارادتمندان و پيروان اهل بيت عصمت و طهارت در عصر حاضر و در مورد حرم ائمهء بقيع سروده و از محضر حضرت رضا عليه السلام به دريافت جايزه نايل گرديده است كه مىگويد :\r\n مدارس آيات خلت من تلاوة * و منزل وحى مقفر العرصات \r\n« آن خانه‌ها محل فرا گرفتن آيات قرآنى بود كه امروز خالى گشته و محل نزول وحى الهى بود كه به بيابان خشك و قفر مبدل شده است . »\r\n منازل قوم يهتدى بهداهم * فتؤمن منهم زلة العثرات \r\n« خانه‌هاى مردمانى كه ديگران به بركت آنان هدايت مىيابند ، و در اثر عصمتشان از هر اشتباه و لغزش در امانند . »\r\n منازل جبريل الامين يحلها * من الله بالتسليم و البركات \r\n« خانه‌هايى كه جبرئيل امين از سوى خداوند به همراه سلام و بركات او ، بر آنها نازل مىگردد . »\r\n منازل وحى الله معدن علمه * سيبل رشاد واضح الطرقات \r\n« خانه‌هايى كه محل وحى خدا و معدن علم ، و راههاى رشد و روشن او است . »\r\n منازل كانت للصلوة وللتقى * وللصوم والتطهير والحسنات \r\n« خانه‌هايى كه پى ريزى آنها براى نماز و تقواست و اساس آنها براى روزه و پاكى و نيل به حسنات است . »\r\n ديار عفاها جور كل منابذ * و لم تعف للايّام والسنوات « 1 »  \r\n« خانه‌هايى كه دست جاهلان ويرانشان ساخته ، نه گذشت ايّام و سنوات و عوامل طبيعى . »\r\n\r\n","description":"","footnote":" ( 1 ) شرح تائيهء دعبل خزاعى - علّامه مجلسى رضى الله عنه\r\n","page_name":" 111 ","page_number":111},
  {"content":"\r\n\r\nگنبد حرم ائمهء بقيع قبل از تخريب ( اين عكس از آلبوم مخصوص سلطان عبدالحميدخان پادشاه عثمانى گرفته شده است كه سلطنت او از سال 1187 تا سال 1203 قمرى به مدت 16 سال بوده است . در طرف راست گنبد و بارگاه ائمه بقيع عليهم السلام قسمتى از بيت‌الاحزان و در طرف چپ حرم همسران و حرم دختران رسول خدا صلى الله عليه و آله مشاهده مىشود . )\r\nحرم ائمهء بقيع پس از تخريب\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nقبر فاطمه زهرا عليها السلام يا فاطمهء بنت اسد\r\nپس از بررسى تاريخ حرم و تاريخ ضريح ائمهء بقيع ، كه در صفحات گذشته ملاحظه فرموديد ، به اين پرسش مىرسيم :\r\n« قبرى كه در داخل حرم مطهر ائمهء بقيع به فاطمه عليها السلام نسبت داده مىشود ، متعلق به فاطمهء زهرا عليها السلام است يا فاطمه بنت اسد ؟ »\r\nتوضيح و بيان اين موضوع ، كه مهمترين و جالبترين بخش از تاريخ حرم ائمهء بقيع را به خود اختصاص داده است ، ايجاب مىكند كه چند مطلب مورد بررسى قرار گيرد .\r\n\r\nمدفن حضرت زهرا عليها السلام كجاست ؟\r\nيكى از مسائل مسلّم و قطعى در مورد حضرت زهرا عليها السلام اين است كه قبر آن حضرت مخفى است و تا حال ، بطور مشخص و به صورت قطعى قبرى به آن حضرت نسبت داده نشده است .\r\nو امّا مدفن و محلىكه ممكن است پيكر پاك آن حضرت در آن جايگاه دفن شده باشد آن هم از نظر تاريخى ، دقيقاً معلوم نيست و جاى بحث و گفتگو و مورد اختلاف است .\r\n\r\nعلت اختفا\r\nسمهودى مىگويد : « سبب اختفاى قبر فاطمه عليها السلام و مشخص نبودن آن و بعضى ديگر از قبور بزرگان ، اين است كه در صدر اسلام علاوه بر اينكه ساختن بنا بر روى قبور و يا استحكام قبور با گچ و آجر بطور عموم معمول نبوده ، دربارهء اختفاى قبور اهل بيت - بخصوص - ، انگيزهء ديگرى نيز وجود داشته و آن عداوت و دشمنى حكام درگذشته و امروز ! با اهل بيت است ؛ بطورىكه بنا به نقل مسعودى در سال دويست و سى و شش ، متوكّل دستور داد قبر حسين بن على محو و با خاك يكسان و كسانىكه در كنار اين قبر مىباشند ، شديداً مجازات شوند و در اجراى اين دستور ، پولهاى زيادى صرف و پاداشهاى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nفراوانى به مجريان اين فرمان پرداخت گرديد . « 1 » \r\nنويسنده : بخش دوم گفتار سمهودى درست و دقيقاً مطابق با حوادثى است كه در طول تاريخ ، از سوى حكومتها در مقابل اهل بيت رسول خدا صلى الله عليه و آله به وقوع پيوسته است و دليل روشن بر گفتار وى ، قبل از اقدام متوكّل كه در اواسط قرن سوّم صورت گرفته است اقدام بنىاميه در تخريب و انهدام خانهء فاطمهء زهرا عليه السلام است كه در قرن اول صورت گرفت ليكن بخش اول گفتار سمهودى را - در مورد قبر يگانه يادگار رسول خدا - بايد يك نوع تحريف تاريخ و تغيير واقعيّت دانست ؛ زيرا وى به جاى انگيزهء واقعى اين موضوع ، رايج نبودن بنا و ساختمان بر قبور بزرگان را دليل اختفاى قبر آن حضرت معرفى مىكند . در صورتىكه قبور عده‌اى از صحابه و اقوام ديگر رسول خدا صلى الله عليه و آله در مكه و مدينه در داخل و خارج بقيع مشخص مىباشد و لذا بايد علت اختفاى قبر آن حضرت را در جاى ديگر جستجو كرد و انگيزهء واقعى آن را همانگونه كه هست ، بيان نمود ؛ همان انگيزه و علّتى كه در منابع حديثى و تاريخى شيعه و اهل سنت منعكس گرديده است و آن عبارت است از وصيت و تأكيد فاطمه زهرا عليها السلام بر اين كه پيكر پاكش شبانه دفن شود و قبر مطهرش پنهان و مخفى گردد .\r\nدر صحيح بخارى و صحيح مسلم ، در ضمن نقل جريان اختلاف‌ِنظر حضرت زهرا عليها السلام با اقدام و عملكرد ابوبكر در مورد فدك و ارث رسول خدا صلى الله عليه و آله از عايشه چنين آمده است :\r\n« فوجدت فاطمة على أبي بكر في ذلك فحجرته فلم تكلمه حتى توفيت و عاشت بعدالنّبي صلى الله عليه و آله ستة اشهر ، فلما توفيت دفنها زوجها علي ليلًا و لم يؤذن بها أبابكر و صلّى عليها » . « 2 » \r\nفاطمه عليها السلام از جهت مصادره فدك نسبت به ابوبكر رنجش خاطر پيدا كرد و با او سخن نگفت تا از دنيا رفت .\r\nعايشه اضافه مىكند : « فاطمه پس از رسول خدا صلى الله عليه و آله شش ماه زنده بود و چون از دنيا رفت همسرش على ، ابوبكر را از وفات وى مطلع نساخت و خودش بر پيكر او نماز خواند\r\n\r\n","description":"","footnote":" ( 1 ) . وفاء الوفا ، ج 3 ، ص 906  ( 2 ) . صحيح بخارى ، كتاب المغازى ، باب غزوه خيبر ، ح 3998 ؛ صحيح مسلم ، كتاب الجهاد و السير ، ح 1759 ","page_name":" 114 ","page_number":114},
  {"content":"\r\n\r\nو شبانه دفن نمود . »\r\nابن عبدالبرّ مىگويد : « وكانت اشارت على زوجها أن يدفنها ليلًا » ؛ « 1 »  « فاطمه به همسرش على اشاره كرده بود كه شبانه به خاكش بسپارد . »\r\nاين اشارت از سوى حضرت زهرا در مورد دفن شدن پيكرش به هنگام شب ، كه در منابع اهل سنت فراوان نقل گرديده ، در منابع شيعه قدرى صريحتر ذكر شده است :\r\nدر روايتى آمده است كه : امير مؤمنان عليه السلام به هنگام شدّت مرض و در آخرين روزهاى حيات همسرش ، در پاسخ پيام عمويش عباس كه در مورد تجهيز و تشييع جنازهء فاطمهء زهرا به آن حضرت پيشنهاداتى را ارائه مىداد چنين فرمود :\r\n« و أنا اسألك يا عمّ أن تسمح لي ترك ما أشرت به ، فانّها وصّتني بستر امرها » « 2 »  :\r\n« اى عمّ ! اجازه مىخواهم از پيشنهاد شما در اين مورد صرف نظر نمايم ؛ زيرا خود فاطمه بر من وصيت نموده است كه مراسم تدفين وى مخفيانه انجام پذيرد . »\r\nمرحوم شيخ مفيد از حسين بن على عليه السلام نقل مىكند :\r\n« فلمّا حضرتها الوفاة وصت اميرالمؤمنين ان يتولّى امرها و يدفنها ليلًا و يعفي قبرها ، فتولّى ذلك اميرالمؤمنين و دَفنها و عفى موضع قبرها » . « 3 » \r\nو بنابر به بعضى از روايات ، امير مؤمنان عليه السلام بر چهل قبر در بقيع آب پاشيد و شبيه هفت قبر به وجود آورد تا قبر حضرت زهرا به هيچوجه شناخته نشود . « 4 » \r\nبهرحال اين وصيت و اين نوع تدفين موجب گرديده كه قبر حضرت زهرا عليها السلام مخفى و اقوال و آراى مختلف در ميان محدّثان و مورّخان در محل دفن وى پديد آيد . از اين‌رو است\r\n\r\n","description":"","footnote":" ( 1 ) . استيعاب مطبوع در حاشيه اصابه ، ج 4 ، ص 379  ( 2 ) . بحارالانوار ، ج 43 ، ص 210  ( 3 ) . امالى مفيد ، ص 146  ( 4 ) . بحارالانوار ، ج 43 ، ص 183 ","page_name":" 115 ","page_number":115},
  {"content":"\r\n\r\nكه عده‌اى مىگويند قبر فاطمه عليها السلام در بقيع واقع گرديده و عده‌اى ديگر بر اين عقيده‌اند كه در داخل خانه‌اش قرار گرفته و بعضى ديگر احتمال مىدهند در مسجد رسول خدا صلى الله عليه و آله و در ميان بيت و منبر آن حضرت باشد و بطورىكه ملاحظه خواهيد فرمود ، كسانىكه قبر آن حضرت را در بقيع دانسته‌اند ، با اختلاف شديد سخن گفته و احتمالات متعددى را مطرح ساخته‌اند .\r\n\r\nمدفن حضرت زهرا از ديدگاه روايات\r\nروايات متعدد و مُسند و مورد اعتمادى كه از شش تن از ائمهء معصوم عليهم السلام در محل دفن حضرت زهرا عليها السلام در منابع شيعه نقل گرديده ، نشانگر اين است كه آن حضرت در داخل خانهء خودش كه در كنار مسجد و در جوار خانهء رسول خدا صلى الله عليه و آله قرار داشت ، دفن شده است ؛ خانه‌اى كه به دستور بعضى حكام و خلفاى بنىاميه تخريب و به مسجد ضميمه گرديد « 1 »  و ما در اين زمينه به نقل چند روايت اكتفا مىكنيم :\r\nدر اين روايات دو نكته جالب توجه است : الف ) شايد كمتر حادثه‌اى وجود داشته باشد كه دربارهء آن از شش معصوم بالاتفاق روايت نقل شده باشد . ب ) متن اين روايات دفن شدن آن حضرت در بقيع را با صراحت نفى مىكند :\r\n1 - حضرت رضا عليه السلام ، مرحوم صدوق از ابى نصر بزنطى نقل مىكند كه از امام ابوالحسن على بن موسى الرضا عليه السلام از محل قبر فاطمه عليها السلام سؤال نمودم ، فرمود :\r\n« دُفِنَت في بيتها فلمّا زادت بنو اميّة في المسجد صارت في المسجد » . « 2 » \r\nاين روايت را مرحوم كلينى « 3 »  ابن شهرآشوب « 4 »  و علامه مجلسى « 5 »  نيز نقل كرده‌اند .\r\n\r\n","description":"","footnote":" ( 1 ) . در آينده توضيح خواهيم داد كه از قرن ششم اين خانه مجدداً با نرده كشى اطراف آن ، بطورىكه امروز مىبينيم ، از مسجد مجزّا و محوطهء آن مشخص شده است .  ( 2 ) . اصول كافى ج 1 ، ص 461 ؛ عيون الأخبار ، ص 311  ( 3 ) . اصول كافى ، ج 1 ، ص 461  ( 4 ) . مناقب ، ج 3 ، ص 365  ( 5 ) . بحارالأنوار ، ج 100 ، ص 191 ","page_name":" 116 ","page_number":116},
  {"content":"\r\n\r\n2 - امام صادق عليه السلام ، همچنين بزنطى نقل مىكند از حضرت رضا عليه السلام سؤال كردم كه فاطمه دختر رسول خدا صلى الله عليه و آله در كجا دفن شده است ؟ فرمود :\r\n« شخصى همين موضوع را در مجلسى كه عيسى بن موسى « 1 »  نيز حاضر بود از جعفر ابن محمد عليه السلام سؤال نمود ، عيسى در پاسخ وى گفت : فاطمه عليه السلام در بقيع دفن شده است . آن شخص به جعفر بن محمد عرض كرد : شما چه مىفرماييد ؟ فرمود : عيسى ابن موسى به سؤال تو پاسخ داد ، وى بار ديگر عرض نمود : خدا شما را به سلامت دارد . من با عيسى بن موسى چه كار دارم ! شما نظر پدرانتان را به من بگوييد ، حضرت فرمود : « دفنت فى بيتها . » « 2 » \r\n3 - امام هادى عليه السلام ، سيد بن طاووس رحمه الله از كتاب : « المسائل واجوبتها من الأئمة » در ضمن سؤالهايى كه از امام على الهادى عليه السلام كتباً به عمل آمده است ، اين مطلب را نقل مىكند كه :\r\nمحمد همدانى مىگويد : به آن حضرت نوشتم : « اگر صلاح مىدانيد مرا از محل دفن مادرتان فاطمه آگاه سازيد كه آيا در داخل مدينه است يا همانگونه كه مردم مىگويند در بقيع قرار دارد ؟ آن حضرت در جواب من نوشت : « هي مع جدّى صلوت اللَّه عليه » « 3 »  . وى پس از نقل اين روايت مىگويد اين گفتار صريح از امام هادى عليه السلام به تنهايى كافى است كه بگوئيم پيكر مطهر حضرت زهرا در كنار مدفن رسول خدا صلى الله عليه و آله دفن شده است و نه در جاى ديگر .\r\n4 - 5 - امام باقر و امام مجتبى عليهما السلام ، مؤيّد اين روايات ، روايت ديگرى است كه مرحوم كلينى از امام باقر عليه السلام نقل كرده است كه وقتى وفات امام حسن مجتبى عليه السلام نزديك شد ، به برادرش حسين بن على عليهما السلام اين گونه وصيّت كرد :\r\n« چون مرگ من فرارسيد تجهيزم كن و به نزد قبر رسول خدا صلى الله عليه و آله ببر تا با وى تجديد\r\n\r\n","description":"","footnote":" ( 1 ) . عيسى بن موسى از محدّثين و علماى اهل سنت و معاصر با امام صادق عليه السلام است . نك : تهذيب التّهذيب .  ( 2 ) . قرب الإسناد به نقل بحارالأنوار ، ج 100 ، ص 192  ( 3 ) . اقبال الاعمال ، ص 623 ","page_name":" 117 ","page_number":117},
  {"content":"\r\n\r\nعهد كنم سپس به نزد قبر مادرم فاطمه ببر ، پس از آن ، به بقيع برگردان و در همانجا دفن كن .\r\n« ثمّ اصرفني الى امّي ثمّ ردّني فادفنّي بالبقيع » .\r\nمتن روايت ديگر چنين است : « ثمّ ردّني الى قبر جدّتي فاطمة فادفنّي هناك » . « 1 »  مرحوم كلينى در جاى ديگر وصيت امام مجتبى عليه السلام را چنين نقل مىكند « يا أخي إنّي أوصيك بوصيّة فاحفظها فإذا أنا متّ فهيئني ثمّ وجّهني إلى رسول اللَّه لِأُحدّث به عهداً ، ثمّ ردّني إلى فاطمة عليها السلام ثمّ رُدّني وادفنّي بالبقيع » . « 2 » \r\n6 - اميرمؤمنان عليه السلام ، ششمين امام است كه گفتار او دليل بر دفن شدن حضرت زهرا عليها السلام در داخل بيت خودش مىباشد . اميرمؤمنان عليه السلام به هنگام دفن پيكر پاك دختر رسول خدا اين گونه فرمود : « السّلام عليك يا رسول اللَّه عنّي وعن ابنتك النّازلة في جوارك والسّريعة اللّحاق بك » . « 3 » \r\n« اى رسول خدا ، سلام بر تو از جانب من و از جانب دخترت كه هم اكنون در جوارت فرود آمده و به سرعت به تو ملحق گرديد . »\r\nو در آخر مىگويد : السلام عليكما ، سلام مودّع . . .\r\nمفهوم جمله « النازلة فى جوارك » با دفن شدن آن حضرت در خانه خويش كه نزديكترين محل نسبت به خانه و مدفن رسول خدا و قرب و جوار تربت پاك او است متحقق مىگردد .\r\nگذشته از اينكه اين جمله در نقل مرحوم كلينى « 4 »  و شيخ مفيد « 5 »  و شيخ طوسى « 6 »  چنين آمده است :\r\n« السلام عليك يا رسول اللَّه ، عنّى وعن ابنتك النازلة فى بقعتك والسريعة اللحاق بك » . و به جاى « جوار » ، « بقعه » به كار رفته است كه در اين صورت موضوع واضح‌تر و صريح‌تر خواهد گرديد . و آخرين جمله آن حضرت السلام عليكما ، سلام مودّع . . . تأكيد و\r\n\r\n","description":"","footnote":" ( 1 ) . روضه كافى ، به نقل وسائل الشيعه ، ح 1 ، كتاب الطهاره ؛ ب 13 ، از ابواب دفن ، حديث 6 و 10  ( 2 ) . اصول كافى ، ج 1 ، 356  ( 3 ) . نهج‌البلاغة ، گفتار 202 .  ( 4 ) . اصول كافى ، ج 1 ، ص 359 .  ( 5 ) . امالى ، ص 33 .  ( 6 ) . امالى ، ج 1 ، ص 108 . ","page_name":" 118 ","page_number":118},
  {"content":"\r\n\r\nنصّى است بر اين قرب جوار و دفن شدن آن حضرت در كنار پدرش رسول خدا صلى الله عليه و آله همانگونه كه امام هادى عليه السلام فرمود : « هي مع جدّي صلوات اللَّه عليه » .\r\n\r\nمدفن حضرت زهرا از نظر علماى شيعه\r\nاين بود نمونه رواياتىكه در مورد مدفن حضرت زهرا نقل نموديم و اينك توجه خوانندگان ارجمند را به نظريهء عده‌اى از علما و محدثين بزرگ شيعه در اين مورد جلب مىنماييم :\r\n1 - نظريه شيخ صدوق و كيفيت زيارت او :\r\nمرحوم شيخ صدوق ( متوفاى 381 ه . ق . ) پس از نقل اختلاف در محل دفن آن حضرت ، مىگويد :\r\n« عده‌اى از محدثين رواياتى را نقل و مضمون آنها را پذيرفته‌اند كه دلالت دارد بر اينكه آن حضرت در داخل خانه‌اش كه در اثر توسعهء بنىاميه به مسجد ضميمه گرديده ، به خاك سپرده شده است . » سپس مىگويد : « و هذا هو الصحيح عندي » .\r\nآنگاه كيفيّت زيارت خويش را بيان مىكند و مىگويد : « من به توفيق خداوند متعال به‌هنگام مراجعت از حجّ بيت‌اللَّه الحرام ، وارد مدينه شدم و چون زيارت رسول خدا صلى الله عليه و آله را به‌جاى آوردم ، در حالىكه غسل زيارت نيزانجام داده بودم توجهم را به سوى خانهء فاطمه منعطف ساختم و حدّ اين خانه از استوانه مقابل باب جبرئيل است تا محوطه‌اى كه قبر رسول خدا در آن واقع گرديده و در نزديكى اين محوطه ، به طورى ايستادم كه مدفن رسول خدا در سمت چپم و قبله در پشت سرم و خانهء فاطمه در مقابلم قرار گرفت آنگاه اين‌زيارت را خواندم : « السّلام عليك يا بنت نبيّ اللَّه ، السّلام عليك يا بنت حبيب‌اللَّه . . . » . « 1 » \r\nسپس مىگويد : « چون در اخبار و احاديث ، زيارت مشخصى براى حضرت فاطمه عليها السلام\r\n\r\n","description":"","footnote":" ( 1 ) . اين زيارت همان زيارت معروف است كه در كتب ادعيه و زيارات نقل شده است ، به انضمام صلوات مخصوص براى هر يك از معصومين عليهم السلام . ","page_name":" 119 ","page_number":119},
  {"content":"\r\n\r\nنيافتم ، براى كسانى كه كتاب مرا مىخوانند ، همان زيارت را مىپسندم كه براى خود پسنديدم » . « 1 » \r\nوى در معانىالأخبار مىگويد : « قول صحيح از نظر من در مورد قبر فاطمه عليها السلام مضمون همان روايت است كه پدرم از طريق محمد بن عطار از حضرت رضا عليه السلام نقل نموده است كه فاطمهء زهرا در داخل خانه‌اش دفن شده و اين خانه به هنگام توسعهء مسجد ، به وسيله بنىاميد به مسجد منضم گرديده است . » « 2 » \r\n2 - نظريه شيخ مفيد رحمه الله :\r\nمرحوم شيخ مفيد ( متوفاى 413 ه . ق . ) مىگويد :\r\n« ثمّ قف بالروضة و زر فاطمة عليها السلام فانّها هناك مقبورة » . « 3 »  « پس اززيارت رسول خدا صلى الله عليه و آله در كنار روضه بايست و فاطمه را زيارت كن ؛ زيرا او در اين جايگاه به خاك سپرده شده است .\r\n3 - نظريهء شيخ طوسى رحمه الله :\r\nشيخ طوسى ( متوفاى 460 ه . ق . ) مىگويد : « الأصوب انها مدفونة في دارها او في الروضة » . « 4 » \r\n4 - نظريهء طبرسى رحمه الله :\r\nمرحوم طبرسى از اعلام قرن ششم ، پس از اشاره به اختلاف نظر در مدفن آن حضرت ، مىگويد : « والقول الأول بعيد و القولان الآخران اشبه » :\r\nاما قوم اوّل كه آن حضرت در بقيع مدفون است ، بعيد است و دو قول ديگر كه در داخل خانه‌اش و يا در روضه دفن شده است صحيح به نظر مىرسد » . « 5 » \r\n\r\n","description":"","footnote":" ( 1 ) . من لا يحضره الفقيه ، به تصحيح على اكبر غفارى ، ج 2 ، ص 574 - 572\r\nزيارت معروف : « يا ممتحنة امتحنك اللَّه الّذى خلقك . . . » را مرحوم علامهء مجلسى در مزار بحار از طريق محمد عريضى ، از امام باقر عليه السلام نقل نموده است . لابد اين زيارت منقول ، به دست مرحوم صدوق نرسيده و يا در سند آن مناقشه فرموده است .  ( 2 ) . معانى الأخبار ، ص 268  ( 3 ) . مقنعه ، طبع دبيرخانهء كنگرهء شيخ مفيد ، ص 459  ( 4 ) . مناقب ابن شهرآشوب ، ج 3 ، ص 365  ( 5 ) . اعلام الورى ، ص 159 ","page_name":" 120 ","page_number":120},
  {"content":"\r\n\r\n5 - نظريهء سيد بن طاووس رحمه الله :\r\nسيد بن طاووس ( متوفاى 673 ه . ق . ) مىگويد : « والظّاهر انّ ضريحها المقدّس في بيتها المكلّل بالآيات و المعجزات » . « 1 » \r\nو همو پس از روايتىكه به صورت مكتوب از امام هادى عليه السلام نقل شده است « 2 »  مىگويد :\r\n« اين گفتار صريح و نص واضح از امام هادى عليه السلام ، به تنهايى كفايت مىكند در اين‌كه : فاطمهء زهرا عليها السلام در كنار مدفن رسول خدا صلى الله عليه و آله به خاك سپرده شده است و نه در جاى ديگر . » « 3 » \r\n6 - نظريهء علامه مجلسى رحمه الله و توضيح او در مورد روضه :\r\nعلامهء مجلسى ( متوفاى 1110 ه . ق . ) مىگويد : « همانگونه كه در كتاب مزار بيان كرده‌ايم ، اصحّ اقوال اين است كه آن حضرت در داخل خانه‌اش دفن گرديده است » . « 4 » \r\nو در كتاب مزار مىگويد :\r\n« الأظهر انّها عليها السلام مدفونة في بيتها و قد قدّمنا الأخبار في ذلك » . « 5 » \r\nو آن مرحوم در مورد روضه كه در بعضى از اخبار و در لسان علما وارد شده و اين احتمال را مطرح نموده‌اند كه : آن حضرت ممكن است در « روضه » دفن شده باشد ، روضه را هم به فاصلهء منبر و بيت رسول خدا صلى الله عليه و آله منحصر دانسته‌اند ، چنين توضيح مىدهد كه منظور از روضه كه در روايت ابن ابى عمير آمده است ، يك مفهوم و معناى وسيعى است كه شامل خانه فاطمهء زهرا عليها السلام نيز مىگردد « 6 »  و منظور از روضه همان بيت فاطمه عليها السلام است .\r\nنويسنده : و ما در صفحات آينده در اين موضوع بحث خواهيم نمود . إن شاء اللَّه .\r\n7 - نظريهء شيخ الشيعه در مدينه منوّره : شيخ محمدعلى عمراوى ، شيخ شيعيان حجاز ،\r\n\r\n","description":"","footnote":" ( 1 ) . اقبال ، ص 224  ( 2 ) . اين سومين روايت از رواياتى است كه ما نقل نموديم .  ( 3 ) . اقبال ، ص 623  ( 4 ) . بحار ، ج 43 ، ص 188  ( 5 ) . بحار ، ج 100 ، ص 193  ( 6 ) . همان . ","page_name":" 121 ","page_number":121},
  {"content":"\r\n\r\nدر مدينه منوره كه در ماه رمضان 1326 با او ملاقات داشتم ضمن مطالب سودمند درباره قبر شريف حضرت زهرا فرمودند : قبر آن حضرت مسلماً در داخل بيت خودش مىباشد و در دوران كودكى ما قبر مشخّص بود و ارتفاع آن به يك متر مىرسيد و ايشان با اشاره به عصايى كه در دست من بود ، گفت : تقريباً به ارتفاع عصاى شما .\r\n\r\nشواهد و قرائن ديگر :\r\nاين بود رواياتى كه از ائمّه اهل بيت عليهم السلام در محلّ دفن حضرت زهرا عليها السلام نقل گرديده است و اين بود نظر صريح گروهى از علما و محدثين شيعه در اين زمينه .\r\nو اينك توجه خوانندهء ارجمند را به شواهد و قرائن ديگر كه مؤيّد دفن شدن پيكر مطهّر آن حضرت در داخل بيت شريفش مىباشد ، جلب مىنماييم :\r\n\r\n* اعتبار عقلى\r\nدر بارهء اين شواهد و مؤيّدات قبل از مستندات نقلى به يك اعتبار عقلى اشاره مىكنيم و آن اين‌كه : جاى ترديد نيست كه دفن شدن در كنار قبر پيامبر اكرم صلى الله عليه و آله براى هر مسلمانى بزرگترين افتخار دنيوى و عالىترين مقام معنوى است و بر همان اصل بود كه خليفهء اوّل ودوّم با بهره‌گيرى از شرايط موجود و بدون اذن و اجازه ، توانستند اين افتخار را به دست آورند و در جوار آن حضرت به خاك سپرده شوند .\r\nو باز بر همان اصل بود كه امام مجتبى عليه السلام وصيّت نمود در صورت امكان در كنار تربت جدّ بزرگوارش دفن شود ولى با غوغا سالارى و با اجبار و اكراه كه در تاريخ ضبط است از خواسته خود محروم و از دفن شدن در خانهء خويش ممنوع گرديد .\r\nدر مورد حضرت زهرا عليها السلام افزون بر آنچه گفته شد وجود ارتباط خاصّ معنوى و روحانى متقابل در ميان رسول خدا و دخت عزيزش و عاطفه و محبّت غير قابل وصف در ميان پيامبر خدا و حبيبه‌اش با توجّه به اينكه شرايط مانند دوران شهادت حضرت مجتبى عليه السلام نبود و هيچ رادع و مانعى از دفن شدن آن بانوى عزيز در داخل بيتش آن هم شبانه و مخفيانه وجود نداشت متصوّر نيست كه آن پيكر پاك به جاى داخل خانه‌اش و به جاى جوار پدر\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nارجمندش در محلّ ديگر به خاك سپرده شود و با آن علاقه و ارتباط غير قابل وصف ، قابل قبول نيست كه آن حضرت بر دفن شدنش بجز در داخل خانه خويش و بجز در جوار تربت پاك پدر بزرگوارش راضى شود .\r\n\r\n* كشف اين حقيقت از طريق علم جفر\r\nآية اللَّه حسن زادهء آملى ابقاه اللَّه كه خود از صاحبدلانند مىنويسند :\r\nبعضى از صاحبدلان به طريق خاصى از علم جفر بر اين سؤال كه : « يا عليم قبر فاطمه زهرا عليها السلام در چه جاى مدينه است ؟ » جواب گرفته است كه : « جاى قبر ، خانهء شفيع جميع امّت است . » « 1 » \r\n\r\n* مدفن حضرت زهرا عليها السلام از نظر علماى اهل سنّت\r\nعلماى اهل سنّت در محلّ دفن حضرت زهرا عليها السلام سه قول آورده‌اند :\r\n1 - در داخل بيت خودش\r\nگذشته از اينكه دفن شدن حضرت زهرا عليها السلام در داخل بيت خود در ضمن رواياتى از طريق شيعه آمده ، در منابع اهل سنّت و از طريق آنان نيز از امام باقر و امام صادق عليه السلام نقل گرديده است . و بعضى از دانشمندان آنها نيز به اين معنا تصريح و دفن آن حضرت را در خانه‌اش تأييد نموده‌اند :\r\nاز جمله ابن شيبه از قديمىترين مورخ و مدينه‌شناس عبدالعزيز « 2 »  نقل مىكند كه وى مىگفت : « انّها دفنت في بيتها و صنع بها ما صنع برسول‌اللَّه صلى الله عليه و آله انّها دفنت في موضع فراشها » . « 3 » \r\n\r\n","description":"","footnote":" ( 1 ) . لوح اين سؤال و جواب كه جنبهء تخصصى دارد در جلد سوّم هزار و يك كلمه ، صفحهء 447 منعكس گرديده است .  ( 2 ) . وى اوّلين مدينه‌شناسى است كه در اين موضوع تأليفى هم داشته و در سال 199 در قيد حيات بوده است .  ( 3 ) . تاريخ المدينه ، ج 1 ، ص 108 ","page_name":" 123 ","page_number":123},
  {"content":"\r\n\r\n« فاطمهء زهرا همانند رسول خدا صلى الله عليه و آله در داخل خانه‌اش و در جايگاهىكه به عالم بقاء ارتحال يافته ، به خاك سپرده شده است » .\r\nو ديار بكرى با اشاره به اقوال مختلف مىگويد : « و گفته شده كه قبرآن حضرت در داخل خانهء خود و در محلّ محرابى است كه در پشت حجرهء مقدسه قرار گرفته است . سپس اين نظريه را تأييد مىكند و مىگويد : « و هذا أظهر الأقوال » . « 1 » \r\n2 - در بقيع\r\nعدّه‌اى ديگر از علماى اهل سنت نيز مىگويند : « آن حضرت در بقيع ولى در خارج از حرم ائمه عليهم السلام به خاك سپرده شده است » .\r\nو اين گروه نظرات و احتمالات مختلفى را مطرح ساخته‌اند ؛ زيرا بعضى مىگويند در زاويهء بيرونى خانهء عقيل ، كه به بقيع منتهى مىگردد ، دفن شده است .\r\nو بعضى ديگر مىگويند در مقابل كوچه‌اى كه به نام كوچهء نبيه بوده به خاك سپرده شده و بعضى ديگر بيت‌الأحزان را كه مسجد فاطمه ناميده مىشد ، معرفى نموده‌اند .\r\nو اقوال ديگرى كه مجموعاً به شش قول بالغ مىگردد . « 2 » \r\n3 - در داخل حرم ائمهء بقيع\r\nو اين قول را مىتوان قول مشهور در ميان علماى اهل سنت دانست .\r\nسمهودى پس از بيان نظرات و مطالب مختلف در مدفن حضرت زهرا مىگويد : « از آنچه‌گفتيم ، چنين به‌دست مىآيدكه قبرآن حضرت دربقيع و دركنار قبر حسن‌بن على عليه السلام است » . « 3 » \r\nابن نجّار ، مدينه‌شناس معروف ديگر ( متوفاى 643 ه . ق . ) پس از نقل وصيت امام\r\n\r\n","description":"","footnote":" ( 1 ) . تاريخ الخميس ، ج 2 ، ص 176  ( 2 ) . اين اقوال را ابن شبه در تاريخ المدينه ، ج 1 ، ص 105 و 106 و سمهودى در وفاءالوفا ج 3 ، ص 901 نقل نموده‌اند .  ( 3 ) . وفاء الوفا ج 3 ، ص 901 ","page_name":" 124 ","page_number":124},
  {"content":"\r\n\r\nمجتبى عليه السلام كه : « ادفنوني الى جنب امّي فاطمة بالمقبرة » مىگويد : بنابراين قبر فاطمه عليها السلام در كنار قبر فرزندش حسن و در زير همين قبه است . « 1 » \r\nعبّاسى مؤلف كتاب عمدةالأخبار مىگويد : « از قبور واقع در بقيع ، قبر فاطمه دختر رسول خدا صلى الله عليه و آله است و آن در داخل قبهء عباس و در كنار قبر فرزندش حسن عليه السلام واقع گرديده ؛ زيرا نقل شده است كه حسن بن على به هنگام وفاتش وصيت نمود كه مرا در كنار قبر مادرم فاطمه به خاك بسپاريد » . « 2 » \r\nو اكثر نويسندگان گذشته و معاصر « 3 »  همان مطلب را تكرار كرده و مدفن آن حضرت را در داخل حرم ائمهء بقيع معرفى نموده اند .\r\n\r\nدليل اين نظريه\r\nاگر طرفداران اين قول ، دليلى بر نظريهء خود ذكر نمىنمودند ، پذيرش گفتار آنان بعنوان يك مورّخ امكان‌پذير بود ، ولى بطورىكه ملاحظه فرموديد آنان در مقابل وجه اول كه مضمون روايات و گفتار بعضى از قديمترين مدينه‌شناسان است وصيت حضرت مجتبى عليه السلام را دليل و مستند خود ذكر نموده‌اند كه فرمود : « ادفنوني عند قبر امي فاطمة » : اگر از دفن شدن من در كنار جدم مانع گشتند در كنار قبر مادرم فاطمه به خاكم بسپاريد . كه در گفتار ابن نجار و عباسى بدين دليل تصريح گرديده و ساير مورّخان نيز با توجه به نقل اين وصيت در كنار اظهار نظر خويش ، عملًا از همين روش پيروى و به همين دليل استناد و چنين تلقى نموده‌اند كه منظور آن حضرت از « امى فاطمة » مادر عزيزش فاطمه زهرا دخت رسول‌خدا صلى الله عليه و آله مىباشد .\r\n\r\nنقض صريح اين نظريه\r\nبه عقيدهء ما در عين اين كه اصل وصيت امام مجتبى عليه السلام از نظر تاريخى مورد تأييد است\r\n\r\n","description":"","footnote":" ( 1 ) . اخبار المدينه ، ص 154  ( 2 ) . عمدة الاخبار ، ص 154  ( 3 ) . مانند على حافظ در كتاب خود فصول من تاريخ المدينه ، ص 168 ","page_name":" 125 ","page_number":125},
  {"content":"\r\n\r\nاما برداشت طرفداران وجه سوّم درست نيست ، بلكه منظور امام مجتبى عليه السلام از جملهء : « امّى فاطمة » مادر بزرگش فاطمه بنت اسد مىباشد نه‌مادرش حضرت زهرا عليه السلام .\r\nدر توضيح اين موضوع مىگوييم : گذشته از اينكه دفن شدن آن حضرت در بقيع مخالف با روش اهل بيت - عليهم‌السلام - در پنهان نگهداشتن قبر مطهر آن بزرگوار است و قطع نظر از اينكه مخالف مضمون روايات منقول از اهل بيت عليهم السلام به طريق شيعه و اهل سنت و مخالف نظر علما و دانشمندان شيعه در دفن آن حضرت در بيت خود مىباشد و گذشته از اين كه اطلاق كلمه « امّ » به مادر بزرگ ، يك اطلاق شايع است ، گفتار و نقل صريح اين مورّخان در موارد ديگر ، ناقض اين برداشت و مؤيد اين است . بانوئى كه در حرم بقيع دفن شده ، فاطمهء بنت اسد است و نه فاطمه زهرا عليها السلام .\r\nاز اين موارد مىتوان گفتار اين مورخان در محل دفن جناب عباس عموى پيامبر را ذكر نمود . كه ابن شبه و سمهودى از قديمترين مدينه‌شناس ؛ عبدالعزيزچنين نقل مىكند :\r\n« دفن العباس بن عبدالمطلب عند قبر فاطمة بنت اسد بن هاشم فى اول مقابر بنىهاشم التى فى دار عقيل » . « 1 » \r\nعباسى در ضمن نقل متن بالا گفتار ديگرى را از ابن حبان « 2 »  مىآورد كه وى در مورد تشييع و تجهيز پيكر امام مجتبى عليه السلام تصريح كرده است : « . . . دفن بالبقيع عند جدّته فاطمة بنت اسد بن هاشم » . « 3 » \r\nبطورىكه ملاحظه مىشود ، اين دو جمله از قديمىترين مورّخان و محدّثان صراحت دارد بر اينكه بانويى كه در حرم بقيع دفن شده و عباس عموى پيامبر و امام مجتبى عليه السلام در كنار آن به خاك سپرده شده‌اند ، جده و مادر بزرگ حضرت حسن بن على يعنى فاطمه بنت اسد است نه فاطمه زهرا دختر رسول خدا صلى الله عليه و آله .\r\nو روايتى كه قبلًا از امام باقر عليه السلام نقل نموديم به همين معنا تصريح مىكند كه\r\n\r\n","description":"","footnote":" ( 1 ) . تاريخ المدينه ، ج 1 ، ص 127 ؛ وفاءالوفا ، ج 3 ، ص 910  ( 2 ) . ابن حبان از بزرگترين محدّثان و علماى اهل سنت در قرن چهارم ( متوفاى 354 ) مىباشد و كتاب او از بهترين كتابهاى حديث به شمار مىآيد .  ( 3 ) . عمدة الأخبار ، ص 153 ","page_name":" 126 ","page_number":126},
  {"content":"\r\n\r\nامام حسن عليه السلام در وصيت خود به امام حسين عليه السلام فرمود ثمّ ردّني إلى قبر جدّتي فاطمة فادفنّي بها .\r\n\r\nقبر فاطمهء بنت اسد در خانه فرزندش عقيل\r\nدر تأييد و توضيح مطالب گذشته اين نكته نيز قابل توجه است ؛ همانگونه كه در مورد حرم ائمه بقيع و دفن شدن پيكر پاك آنان ، توضيح داديم كه اين محل ، خانه‌اى بوده متعلق به عقيل بن ابىطالب و پس از دفن شدن پيكر فاطمه و عباس و سه تن از ائمهء چهارگانه عليهم السلام از حالت مسكونى به صورت زيارتگاه و عبادتگاه عمومى تغيير يافته است و در همين بخش از بحث ، با ذكر شواهد تاريخى متذكر شديم كه دفن شدن افراد در داخل منازل خود در صدر اسلام و مخصوصاً در مورد افراد متشخص ، يك برنامهء عادى و عملى رايج به شمار مىآمده است .\r\nبا توجه به اين حقيقت و با در نظر گرفتن مطالب گذشته ، چگونگى دفن شدن مادر امير مؤمنان در داخل اين خانه از نظر تحليل تاريخى روشن مىشود و به دست مىآيد ؛ وى كه در سال چهارم يا ششم هجرى از دنيا رفته ، با احترام و اهتمام فوق‌العاده‌اى كه فرزندان آن بانوى مكرمه و شخص رسول اكرم صلى الله عليه و آله بر او قائل بودند ، پيكرش را با آن تشريفات خاصىكه در منابع تاريخى نقل شده است ، در داخل خانهء متعلق به فرزندش عقيل دفن نموده‌اند و پس از مدت كمى ؛ يعنى در سال سىام هجرى ، پيكر عباس عموى رسول خدا بر همين منوال در همان محل و در كنار قبربنت‌اسد وسپس‌ائمهء چهارگانه عليهم السلام به ترتيب در همين خانه به خاك سپرده شده‌اند .\r\n\r\nسياست و تحريف واقعيت\r\nاين بود مضمون روايات و نظر معروفترين علما و محدّثان شيعه در مورد مدفن فاطمهء زهرا عليها السلام . و همچنين روايات اهل سنت و نظر عده‌اى از علماى آنان در اين موضوع و نيز گفتار بعضى از مورّخان و مدينه‌شناسان در مورد مدفن فاطمهء بنت اسد و تبيين وصيت امام مجتبى عليه السلام در اين مورد و اين بود آنچه به نظر ما رسيد از نظر تحليل تاريخى .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nو از مجموع اين بحث و گفتار ، ظن قريب به يقين به دست مىآيد كه قبر مطهّر حضرت زهرا عليها السلام در بيت خود و در كنار مسجد رسول خدا صلى الله عليه و آله و قبر فاطمهء بنت اسد در داخل حرم ائمه بقيع قرار گرفته است . ولى نبايد اين نكته را ناديده گرفت كه تحريف اين واقعيت و اصرار و تلاش نويسندگان و حكومتها در طول تاريخ ، در جهت معرفى قبر حضرت زهرا عليه السلام در داخل حرم ائمهء بقيع و حتى ايجاد و ترسيم شبيه قبرى و نسبت دادن آن به دختر رسول خدا صلى الله عليه و آله در غير محل قبلى آن ، كه پس از تخريب اين حرم به وسيلهء حكومت سعودى ، انجام پذيرفته ، همه در جهت تقليل فشار سياسى و تخفيف تهاجم فكرى ، عقيدتى و سرپوش گذاشتن به ايراد و انتقادى بوده است كه در طول تاريخ از سوى پيروان مكتب اهل بيت عليهم السلام به پيروان خط فكرى مخالف و به حكومتها از لحاظ مخفى بودن قبر يگانه يادگار رسول خدا وارد مىگرديده است .\r\nو لذا حكومتها مجبور بودند به هر عنوانى كه شده ، قبرى براى فاطمه دخت رسول خدا صلى الله عليه و آله معرفى نمايند و تطبيق نمودن وصيت امام مجتبى عليه السلام به فاطمهء زهرا عليها السلام مىتوانست بطور طبيعى راه حلى براى اين معمّا باشد و در كنار همين حركت ، چه بهتر قرائن و شواهدى هم ارائه شود و از طرف ديگر طبعاً لازم بود براى فاطمهء بنت اسد هم مدفن ديگرى غير از مدفن واقعى خود معرفى شود كه در هر دو جهت ، شاهد تحقّق اين حركت مىباشيم .\r\nاما در مورد ارائهء قرينه و شاهد در تأييد وجود قبر حضرت زهرا عليها السلام در داخل حرم بقيع ، مىبينيم در يك مقطع از تاريخ ، سنگ نبشته و قطعه مرمرى در روى قبور ائمه بقيع نصب و در آن اعلام مىگردد كه قبر فاطمه دخت رسول خدا صلى الله عليه و آله در اينجا واقع شده است .\r\nمسعودى در مروج الذهب در مورد اين قطعهء مرمر چنين مىگويد :\r\n« و على قبورهم في هذا الموضع من البقيع ، رخامةٌ عليها مكتوب : بسم‌اللَّه الرّحمن الرحيم ، الحمدللَّه مبيد الأمم و محي الرمم ، هذا قبر فاطمة بنت رسول اللَّه - صلّى اللَّه عليه و سلّم - سيدة نساءالعالمين و قبر الحسن‌بن عليبن ابيطالب و عليبن الحسين‌بن عليبن ابيطالب و محمدبن علي و\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nجعفربن محمد - رضياللَّه عنهم - » . « 1 » \r\nو در مقطع ديگر و پس از چند قرن مشابه همين كتيبه در بالاى در حرم ائمه بقيع نصب مىشود .\r\nسيد اسماعيل مرندى دربارهء اين كتيبه در كتاب خود كه در سال 1255 تأليف نموده مىگويد :\r\nبالاى در ، در سنگ مرمر نوشته « هذا قبر فاطمة بنت رسول‌اللَّه صلى الله عليه و آله و قبر حسن بن علي و قبر محمد بن علي و . . . » . « 2 » \r\nو متأسفانه اين تحريف و اعمال سياست در تاريخ اثر گذار شده و لذا على رغم وجود روايات متعدد از شش تن از ائمهء معصومين و نظريه عده‌اى از علماى بزرگ در دفن شدن پيكر آن حضرت در داخل بيت خويش و نفى صريح بقيع ، بعضى از مورّخان شيعه نيز تحت تأثير اين تحريف قرار گرفته و نظريه اهل سنت را تأييد كرده‌اند ؛ مانند مرحوم « اربلى » كه وى در كشف الغمه ، در شرح حال حضرت زهرا عليها السلام مىنويسد : « قلت الظاهر والمشهور مما نقله الناس » و در باب التواريخ والسّير آورده است : « انها دفنت بالبقيع » . ولى ما مىگوييم : « أهل البيت أدرى بما في البيت » .\r\n\r\nاما در مورد اصل قبر\r\nمحب‌الدين طبرى ( متوفاى 696 ه . ق . ) پس از آن كه اين مطلب را از ابن عبدالبر ( متوفاى 463 ه . ق . ) نقل مىكند كه : « در كنار قبر امام مجتبى عليه السلام كه معروف و مشخص است ، اثر قبرى منتسب به فاطمه وجود ندارد » ، مىگويد : « يكى از صلحا و برادران مؤمن بر من نقل نمود كه ابوالعباس مرسى به هنگام زيارت بقيع ، در مقابل سمت قبله ، داخل قبهء عباس ( حرم بقيع ) مىايستاد و به فاطمه سلام مىگفت و بر وى از راه مكاشفه ظاهر شده بود\r\n\r\n","description":"","footnote":" ( 1 ) . مروج الذهب ج 3 ، ص 297 ؛ سمهودى در وفاءالوفا ج 3 ، ص 905 مىگويد : اين گفتار مسعودى متعلّق به سال 332 ه . ق . مىباشد .  ( 2 ) . توصيف مدينه ، به نقل از فصلنامهء ميقات حج شماره 5 ، ص 117 ","page_name":" 129 ","page_number":129},
  {"content":"\r\n\r\nكه قبر فاطمه در داخل اين حرم و در اين سمت بوده است » .\r\nطبرى اضافه مىكند : « و من با اعتماد بر صحت نقل اين فرد صالح و مؤمن ، قبر فاطمه را به همين ترتيب زيارت مىنمودم . . . » . « 1 » \r\nاز اين گفتار ابن عبدالبر و طبرى كه هر دو از مورّخان و شخصيتهاى معروف هستند ، « 2 »  معلوم مىگردد كه اثر قبر فاطمه در داخل حرم از بين رفته بوده و در قرن پنجم و قرن هفتم در داخل حرم بقيع بر خلاف قبور ائمه و قبر عباس علامت قبرى آشكار منتسب به فاطمه وجود نداشته است .\r\nبنابراين ، آنچه ما قبلًا در اين مورد مطرح نموديم كه در قسمت جنوبى ، داخل حرم بقيع و زير طاق در مجاورت محراب ، شبيه قبرى بوده منتسب به فاطمه و اين قسمت به وسيلهء شبكهء فولادينى از فضاى حرم جدا شده بود ، مطلبى است جاى سؤال و جاى ترديد ، كه آيا اين قبر و آن دو قطعه مرمر و كتيبه چگونه و در چه تاريخى و به وسيله كدام حكومت و به دست چه كسى بوجود آمده است ؟ و همين سؤال در مورد قبر فعلى نيز كه در كنار قبور ائمهء بقيع و منتسب به فاطمه مىباشد ، مطرح است كه به فرض صحّت انتساب قبرى كه قبلًا اشاره گرديد ، قبر فعلى از نظر مكان مطابقت با آن محل ندارد ؛ زيرا اين قبر مانند ساير قبور در وسط حرم و نه در كنار آن قرار گرفته است .\r\n\r\nو در مورد مدفن فاطمه بنت اسد\r\nبطورىكه اشاره كرديم ، چون اصل مدفن فاطمه بنت اسد كه در داخل خانهء فرزندش عقيل و حرم ائمهء بقيع بود ، به عنوان مدفن فاطمه زهرا عليها السلام معرفى و براى تثبيت آن ، قرائن و شواهدى هم اقامه گرديده است ، طبعاً لازم بود ، مدفن ديگرى براى فاطمه بنت اسد كه با\r\n\r\n","description":"","footnote":" ( 1 ) . ذخائرالعقبى ، ص 54  ( 2 ) . محمد بن عبدالبر قرطبى مالكى ( متوفى 463 ه . ق . ) از شخصيتهاى علمى و داراى كتابها و تأليفات‌متعددى است ، از معروفترين آنها « استيعاب فى اسماء الأصحاب » مىباشد . اين كتاب در پاورقى « الإصابه » در مصر چاپ شده است . . محب‌الدين طبرى مكى شافعى ، محدث و مفتى حرم مكه ، مؤلف كتاب « الأحكام و ذخاير العقبى » مىباشد ، وفات وى در سال 674 يا 694 واقع شده است . ","page_name":" 130 ","page_number":130},
  {"content":"\r\n\r\nمباشرت شخص رسول‌اكرم صلى الله عليه و آله و با تشريفات خاصى دفن‌گرديده بود ، معرفى و مشخص شود و اين برنامه هم عملى و چند محل به عنوان مدفن آن بانو فاطمهء بنت اسد معرفى گرديده است .\r\nآرى در اين مورد ، شاهد اختلاف نظر و تشتت گفتار از سوى مورّخان مىباشيم ؛ زيرا گاهى مىگويند : « محل دفن فاطمهء بنت اسد ، مسجد فاطمه عليها السلام ( بيت الأحزان ) است » . « 1 » \r\nو گاهى مىگويند كه : « پيكر وى در « روحاء » و در كنار قبر ابراهيم و عثمان بن مظعون دفن شده است » . « 2 » \r\nو آنچه در ميان عده‌اى از مورّخان و در بين مردم اشتهار يافته ، اين است كه قبر وى همان است كه در خارج بقيع و در شمال قبر عثمان بن عفان به فاصلهء 50 متر از قبر وى در كنار قبر ديگرى قرار گرفته است . « 3 » \r\nسمهودى پس از نقل گفتار بعضى از مورّخان كه قبر فاطمه بنت اسد در « روحاء » قرار گرفته و پس از نقل گفتار ابن شبه از عبدالعزيز كه امام مجتبى در كنار قبر فاطمه بنت اسد بن هاشم و در اول مقابر بنىهاشم دفن شده است ، مىگويد : « و همهء اين مطالب مخالفت صريح و نقض آشكار دارد با آنچه معروف شده است كه قبر وى در نزديكى قبر عثمان و در خارج بقيع واقع گرديده است مخالفت صريح دارد و اولين كسىكه اين مطلب را مطرح كرد ابن نجار بود و ديگران از وى پيروى نمودند كه او مىگويد من دليلى بر اين نظريه نيافتم و نظريه صحيح در نزد من همان است كه او در كنار قبر امام مجتبى دفن شده است ؛ زيرا خيلى بعيد است كه رسول خدا صلى الله عليه و آله از اصل بقيع صرف‌نظر كند و پيكر بنت اسد را در اين محل دور و در انتهاى كوچه‌اى كه در بيرون بقيع واقع شده است ، به خاك بسپارد .\r\nسمهودى اضافه مىكند : « اصلًا معلوم نيست اين محل جزو بقيع باشد ؛ زيرا بطورىكه\r\n\r\n","description":"","footnote":" ( 1 ) . تاريخ المدينه ، ج 1 ، ص 123  ( 2 ) . وفاءالوفا ، ج 3 ، ص 895  ( 3 ) . اخبار مدينة الرسول ، ص 156 . اين دو قبر كه در خارج بقيع و داراى گنبد قديمى و جداگانه‌اى بودند ، پس از تخريب گنبدها با احداث ديوارى به دور آنها ، مشخص و مورد توجه عده‌اى از زائران بودند ولى در اين چند سال اخير ، به علت توسعهء بقيع در داخل بقيع قرار گرفتند و اينك اثرى از آنها باقى نيست . ","page_name":" 131 ","page_number":131},
  {"content":"\r\n\r\nدر آينده خواهيم گفت ، محل دفن عثمان جزو بقيع نبوده و اين محل كه در انتهاى كوچه‌اى در قسمت شمالى قبر عثمان قرار گرفته به طريق اولى جزو بقيع نخواهد بود » . « 1 » \r\nمشابه همين مطلب را احمد عباسى در عمدةالاخبار آورده سپس به كيفيت شهادت و محل دفن سعد بن معاذ اشاره مىكند و مىگويد : « مدفن سعد بن معاذ به مدفنى كه در خارج بقيع به فاطمهء بنت اسد منسوب است ، بيشتر قابل تطبيق است تا خود فاطمهء بنت اسد » . « 2 » \r\nخلاصه : همانگونه كه قبلًا اشاره گرديد ، انگيزهء اصلى نصب اين كتيبه‌ها و ترسيم اين قبرها در طول تاريخ و حتى در دوران حكومت سعودىها همان سياست دفاعى بوده و اين سياست موجب گرديده است كه قبر مطهر حضرت زهرا عليها السلام مشخصاً در حرم بقيع و براى فاطمهء بنت اسد مدفنهاى مختلفى غير از مدفن اصلى وى معرفى گردد و بطورىكه ملاحظه فرموديد ، گذشته از دلائل موجود در منابع حديثى و تاريخى شيعه از نظر عده‌اى از مدينه‌شناسان در تاريخ مدينه نيز همهء اين موارد مردود و در نهايت ، مدفن فاطمه بنت اسد در داخل حرم ائمهء بقيع معرفى شده است ، نه مدفن فاطمهء زهرا عليها السلام .\r\n\r\nآيا فاطمهء زهرا عليها السلام در روضه دفن شده است ؟ !\r\nنتيجهء بحث پيشين اين شد كه : احتمال وجود قبر شريف حضرت زهرا عليها السلام در بقيع ، كه در كتب تاريخ عنوان شده ، احتمالى است ضعيف و برگرفته از اقوال و منابع گروهى از مورّخان و علماى اهل سنّت . و در روايات شيعه و از ديدگاه علماى بزرگ ما ، دليل صريح و روشنى كه مؤيّد اين احتمال باشد وجود ندارد و آنچه در روايات اهل بيت عليهم السلام بر آن تأكيد شده و محدّثان و شخصيتهاى علمى گذشتهء ما هم بر آن تأكيد دارند ، اين است كه پيكر آن بانوى عظيم الشأن ، در داخل بيت شريفش به خاك سپرده شده است .\r\nحال بايد ديد اوّلًا دفن شدن آن حضرت در روضهء مطهره ، كه گاهى به عنوان احتمال سوم مطرح شده ، در چه حدّى از قوّت و استحكام برخوردار است ؟ و ثانياً منظور از « روضه »\r\n\r\n","description":"","footnote":" ( 1 ) . وفاء الوفا ، ج 3 ، ص 893  ( 2 ) . عمدة الاخبار ، ص 153 و 157 ","page_name":" 132 ","page_number":132},
  {"content":"\r\n\r\nچيست و حدود آن كدام است ؟\r\nتذكر اين نكته نيز لازم است كه بيان ضعف احتمال وجود قبر شريف آن حضرت در محلّى ، به هيچ وجه دليل بر نفى ثواب زيارت و استحباب عرض ارادت نسبت به آن بانوى عزيز در آن محل نيست ؛ زيرا استحباب زيارت معصومين عليهم السلام از هر نقطه ، دور يا نزديك ، مسلّم و ثابت است ، به ويژه كه اين زيارت در روضهء مطهّره و در كنار قبر رسول خدا صلى الله عليه و آله و يا در بقيع ، در كنار قبور ائمهء هدى باشد و حد اقل فايده و نتيجه‌اى كه بر تأييد و تقويت يك احتمال مترتّب است - افزون بر جنبهء علمى و روشن شدن يك موضوع حساس تاريخى مذهبى - حصول يك نوع اطمينان و جلب توجّه زائران آن بانوى بزرگوار است كه اعتماد و ظنّ به وجود قبر شريف در يك محلّ ، هر چه بيشتر و قوىتر باشد توجه باطنى و حضور قلب به هنگام زيارت در آن مكان نيز بيشتر و افزون‌تر مىشود و نعم المطلوب !\r\n\r\nروضهء مطهّره و فضيلت آن\r\nآنچه به عنوان « روضه » مطرح است ، آن بخش از مسجد النبى است كه در ميان منبر و خانه يا خانه‌هاى پيامبر صلى الله عليه و آله قرار گرفته است .\r\nاصطلاح « روضه » و نامگذارى اين مكان مقدس بدين اسم ، برگرفته از گفتار رسول خدا و از متن حديثهايى است كه از آن بزرگوار نقل گرديده است .\r\nدر فضيلت روضهء مطهر ، حديثهاى متعددى از طريق اهل سنت و شيعه و در منابع حديثى هر دو گروه از پيامبر صلى الله عليه و آله نقل شده است . همچنين در بيان ائمه عليهم السلام و در گفتار علما و دانشمندان « 1 »  بر عبادت و دعا در اين نقطه از مسجد تأكيد و سفارش شده است :\r\nرسول خدا صلى الله عليه و آله در حديثى فرمود :\r\n« ما بَينَ بيتي وَمِنْبَري روضةٌ مِنْ رياضِ الجنّة وَمِنْبَري عَلى حَوْضي » « 2 » \r\n\r\n","description":"","footnote":" ( 1 ) . سيد بن طاوس در مصباح الزائر ، صص 24 و 25 در اين باره بيان زيبايى دارد .  ( 2 ) . فروع كافى ؛ ج 4 ، ص 556 ؛ صحيح بخارى ، ابواب فضائل المدينه ، ح 1789 و ابواب التطوّع ، ح 1137 ، 1138 ؛ صحيح مسلم ، ح 1390 و 1391 ؛ مسند احمد ، ج 2 ، ص 236 ، 297 ، 438 و 466 ","page_name":" 133 ","page_number":133},
  {"content":"\r\n\r\n« فاصله بيت و منبر من باغى است از باغهاى بهشت و منبر من در بالاى حوض من قرار گرفته است »\r\nو در حديث ديگر آمده است :\r\n« وَمِنبَري علي تُرْعة مِنْ تُرَعِ الجَنَّةِ »\r\n« منبر من در كنار درى از درهاى بهشت قرار گرفته است . »\r\nدر روايت ديگر ، امام صادق عليه السلام به معاوية بن عمّار فرمود : « در كنار منبر بايست و حمد و ثناى خدا را به جاى آور و حاجت خود را بخواه ؛ زيرا پيامبر صلى الله عليه و آله فرموده : « بين مِنْبَرِي وَ بَيتي رَوضَةٌ مِنْ رِياضِ الْجَنَّةِ » . « 1 » \r\nعلما و دانشمندان در توضيح مفهوم اين حديث شريف و در بيان تشبيه اين مكان مقدس به « روضه‌اى از رياض جنت » وجوه مختلفى ذكر كرده‌اند كه نقل آنها خارج از موضوع است ولى به طور اجمال آنچه در مفهوم اين حديث به نظر مىرسد اين است كه روضه و اين بخش از مسجد النبى در نزول رحمت الهى و استجابت دعاى مؤمنان و نيل بندگان به سعادت معنوى و اخروى ، همانند روضه‌اى است از رياض جنت . آرى اين مكان مقدس از نظر فضيلت و شرافت در حدّى است كه از تصوّر ما خارج و فكر ما از درك حقيقت آن عاجز و قاصر است ؛ زيرا با مقايسهء اين حديث شريف با حديث ديگر دربارهء مسجد رسول خدا صلى الله عليه و آله كه فرمود : « صلاة في مسجدي هذا خيرٌ من ألفِ صلاة فيما سواه من المساجد الّا المسجد الحرام » . « 2 » \r\nيا « صلاة في مسجدي هذا تعدل بعشرة آلاف صلاة » « 3 »  مىتوان به آن افق اعلا كه روضهء مطهره قرار دارد تماشا كرد و به اهمّيت و فضيلت عبادت در اين مكان شريف و ارزش و ثواب دعا و نيايش در اين نقطه از مسجد پى برد كه اگر نماز خواندن در جاى جاى\r\n\r\n","description":"","footnote":" ( 1 ) . كامل الزيارات ، ص 16  ( 2 ) . فروع كافى ، ج 4 ، ص 556 ؛ كنز العمال ، ج 12 ، صص 257 و 258  ( 3 ) . فروع كافى ، ج 4 ، ص 556 ","page_name":" 134 ","page_number":134},
  {"content":"\r\n\r\nمسجد النبى بهتر از هزار نماز در همهء مساجد ، حتى مسجد الاقصى بجز مسجد الحرام است ، و يا يك نماز در آن معادل است با ده هزار نماز در ساير مكانها و بقاع ، طبعاً پاداش عبادت و نماز در « روضه » كه به وسيلهء شخص رسول خدا صلى الله عليه و آله معرفى شده است ، به مراتب افزون‌تر خواهد بود و چنين ثواب و پاداش ، كه قطره‌اى است از اقيانوس بيكران فضل و رحمت الهى ، مىتواند نيل به بهشت برين و رسيدن به مرتبهء اعلاى غفران الهى و صعود به درجاتى از قلّهء رضوان خداوندى گردد ؛ « وَرِضوانٌ من اللَّه أكبر » . به هر حال همهء اين مواهب و كرامتها از روضهء مطهّره سرچشمه گرفته است .\r\n\r\nحدود روضه\r\nچون دربارهء روضهء مطهره ، افزون بر حديث گذشته ، احاديث متعدد ديگر با الفاظ و متون مختلف نقل گرديده است و ظاهراً در مضمون اين احاديث تضاد و تنافى وجود ندارد و در نتيجه مىتواند صدور اين احاديث در زمانهاى مختلف گوياى مصداقى از روضه و بيانگر بخشى از ابعاد آن باشد ، ولى در ميان محدثان و مدينه‌شناسان اهل سنت از قرنهاى اول اسلام ، در حدودِ روضه ، نظريات گوناگون وجود داشته است ، و در مقابل اين نظريات ، ائمه عليهم السلام نيز حدود روضه رامشخص و براى پيروان خويش معرفى نموده‌اند . بنابر اين بر خلاف علماى اهل سنّت ، در ميان علماى شيعه تعدّد نظر و اختلاف رأى در اين زمينه وجود ندارد ؛ ( اهلُ البيتِ أدرى بما فِيهِ ! ) .\r\n\r\nنگاهى به متن احاديث :\r\n1 - « ما بَيْنَ بيتي ومِنبَري رَوْضَةٌ مِنْ رياضِ الْجَنَّةِ وَمِنبَري عَلى حَوضي » . « 1 » \r\n2 - « ما بَيْنَ حُجْرَتي وَمِنْبَري رَوْضَةٌ مِنْ رِياضِ الْجَنَّة » . « 2 » \r\n3 - « ما بَيْنَ مِنبَري الى حُجرَتي رَوْضَةٌ مِنْ رِياضِ الْجَنَّة » . « 3 » \r\n\r\n","description":"","footnote":" ( 1 ) . منابع اين حديث را پيشتر آورديم .  ( 2 ) . مسند احمد ، ج 2 ، ص 334  ( 3 ) . مسند احمد ، ج 3 ، ص 389 ؛ كنز العمال ، ج 12 ، ص 260 ","page_name":" 135 ","page_number":135},
  {"content":"\r\n\r\n4 - « ما بَيْنَ قَبْرِي وَ مِنْبَرِي رَوضةٌ مِنْ رِياضِ اْلجَنَّةِ » . « 1 » \r\n5 - « ما بينَ مُصَلّاى وَبَيْتي رَوْضةٌ مِنْ رياضِ الجنّة » . « 2 » \r\n6 - « ما بينَ هذِهِ البيوتِ الى مِنبَري رَوضَةٌ مِنْ رياضِ الجنّة » . « 3 » \r\nاحاديث فوق ، بجز حديث اوّل و ششم ، همه در منابع اهل سنّت نقل شده و در منابع حديثى شيعه تنها حديث اوّل و ششم نقل گرديده است .\r\nو در مورد حديث پنجم ميان آنان اختلاف نظر وجود دارد كه آيا منظور از مصلّا ، محراب رسول خدا است كه در داخل مسجد قرار دارد يا مقصود از آن ، مصلّاى عيد رسول‌اللَّه صلى الله عليه و آله است كه در بيرون مسجد و سمت غربىِ آن ، به صورت ميدان وسيع وجود داشت و آن حضرت نمازهاى عيد را در آنجا اقامه مىفرمود كه بيشتر علما مىگويند منظور از آن ، معناى دوم و مصلّاى نماز عيد است .\r\nبه هر حال بر اساس مضمون اين احاديث ، در ميان اهل سنّت در « تعيين حدود روضه » سه وجه يا سه نظريه به وجود آمده است :\r\n\r\nنظرّيهء اوّل\r\nحدود روضه در طرف شرق مسجد ، از محدودهء بيت رسول خدا آغاز و تا محدودهء منبر ادامه مىيابد و عرض آن در طرف بيت محاذى آن و وسيعتر است و هر چه به طرف منبر امتداد پيدا مىكند ، از وسعت آن كاسته مىشود تا به حد منبر مىرسد . بنابراين نظريه روضه داراى مساحتى مثلثى شكل است و رأس آن منبر و قاعدهء آن را بيت تشكيل مىدهد ، اين نظريه گرچه در اوايل مورد قبول عدّه‌اى قرار گرفته ولى به تدريج اهمّيت خود را از دست داده است جز در ميان گروهى خاص .\r\n\r\n","description":"","footnote":" ( 1 ) . مسند احمد ، ج 3 ، ص 64 ؛ كنز العمال ، ج 12 ، ص 261  ( 2 ) . كنز العمال ، ج 12 ، ص 260  ( 3 ) . وفاء الوفا ، ج 1 ، ص 435 ","page_name":" 136 ","page_number":136},
  {"content":"\r\n\r\n\r\nنظريّهء دوّم\r\nروضه مطهّره شامل تمام مساحت مسجد النبى است كه در زمان آن حضرت احداث شده است ، مىباشد .\r\nعمدهء دليل اين نظريه حديث پنجم و ششم و استفاده از واژه‌هاى ، « بيوت » و « مصلا » است ؛ زيرا بيشتر فضاى مسجد در ميان بيوت و منبر و همه مسجد در ميان بيت و مصلّا قرار دارد و براى اثبات اين نظريه ، « خطيب » كه يكى از علماى اهل سنّت است ، كتابى نوشته به نام « دلالات المسترشد على أنّ الروضة هِىَ المسجد » و يكى ديگر از علما به نام شيخ صفى الدين مدنى در ردّ نظريهء خطيب و كتاب او كتابى تأليف كرده و پس از اين دو كتاب ، مورّخ ومحقّق مدينه‌شناس ؛ سمهودى ( متوفّاى 911 ) كتابى تأليف كرده به نام « رفع التعرض والانكار لبسط روضة المختار » و به طورى كه خود مؤلّف مىگويد : وى دراين كتاب دوتأليف قبلى را تلخيص و دو نظريه مخالف را به هم نزديك ساخته است . « 1 » \r\nبه طورى كه از نام كتاب پيداست ، وى سرانجام نظريهء خطيب و شمول روضه به همهء فضاى مسجد را تأييد كرده است .\r\n\r\nسومين نظريه\r\nاينكه روضه نه همهء مسجد است و نه آن بخش مثلثى شكل ، بلكه از طرف شرق ، از حجرهء رسول خدا صلى الله عليه و آله شروع و در همان حد و به موازات حجره تا محاذى منبر امتداد پيدا مىكند و در جنوب و شمال ، از ديوار محراب پيامبر شروع و تا ستون سوم ، در سمت شمال را شامل مىشود .\r\nبنابر اين قول ، روضه به شكل مربّع است كه در اين محدوده دوازده ستون قرار دارد ؛ چهار ستون رديف هم از شرق به غرب و سه ستون از سمت قبله به شمال . و منظور از اين دوازده ستون ستونهاى داخل فضاى مسجد است نه ستونهايى كه در داخل ديوار قبله و محراب و يا در داخل ديوار حجره قرار گرفته‌اند . و اين مساحت ، از شرق به غرب حدود\r\n\r\n","description":"","footnote":" ( 1 ) . وفاء الوفا ، ج 1 ، ص 435 ","page_name":" 137 ","page_number":137},
  {"content":"\r\n\r\nبيست و دو متر و از قبله به سمت شمال پانزده متر و در جمع حدود سيصد و سى متر است .\r\nدر ميان علماى اهل سنّت ، اين قول اخير مشهورتر از دو قول پيشين است و لذا اين ستونها از دوران سلطان سليم ( متوفاى 926 ه . ) و به دستور وى با نصب مرمر سفيد تا وسط آنها علامت گذارى و مشخص گرديده است و در زمان سلطان عبدالمجيد ( متوفاى 1277 ه . ) كه قسمتى از شمال مسجد را توسعه دادند ، اين علامت گذارى تجديد و در سال 1404 ه . براى سومين بار ترميم و تزيين گرديد . « 1 » \r\nو بر همين مبنى است كه ازدحام حجاج و زائران در اين بخش بيش از ديگر نقاط مسجد است و براى نماز خواندن و دعا و زيارت در اين قسمت اهمّيت بيشترى مىدهند .\r\n\r\nحدود روضه از ديدگاه شيعه\r\nنظريهء شيعه در محدودهء روضه ، هم از جهت طول و هم از جهت عرض ، با اقوال اهل سنّت متفاوت است . و طبق رواياتى كه از ائمهء هدى عليهم السلام نقل شده ، روضه نه همهء فضاى مسجد است و نه تنها آن بخش از مسجد كه در دو قول گذشته از اهل سنت نقل كرديم ، بلكه محدودهء روضه از ديوار محراب در جنوب ، كه امروزه با نرده‌هاى فلزى مشخص است ، آغاز و در شمال ، به چهارمين ستون منتهى مىگردد ؛ يعنى يك ستون بيشتر از آنچه اهل سنّت مىگويند و حد دوّم آن در شرق ، داخل بيت پيامبر صلى الله عليه و آله و بيت فاطمه زهرا عليها السلام است و در سمت غرب محاذى منبر شريف مىباشد .\r\nدليل حدّ اوّل ( از جنوب تا شمال ) رواياتى است كه از ائمّه عليهم السلام نقل شده ، از جمله :\r\nكلينى رحمه الله با اسناد از مرازم و او از امام صادق عليه السلام نقل مىكند :\r\n« قالَ : سألتُ أبا عبدِ اللَّه عليه السلام عمّا يقول الناس في الروضة ، فقال : قال رسول‌اللَّه صلى الله عليه و آله فيما بين بيتي ومنبري روضة من رياض الجنّة ومنبري على تُرعَة من ترع الجنّة فَقُلْتُ لَهُ جُعِلتُ فِداك فما حدّ الروضة ، فقال بعدُ أربع\r\n\r\n","description":"","footnote":" ( 1 ) . تاريخ المسجد النبوى ، ص 116 ، چاپ مدينه . ","page_name":" 138 ","page_number":138},
  {"content":"\r\n\r\nاساتين من المنبر الى الظلال . فقلت : جعلت فداك منَ الصَّحْنِ فيها شيء ؟ قال : لا » « 1 » \r\nمرازم مىگويد : « از امام صادق عليه السلام پرسيدم از آنچه مردم ( اهل سنّت ) در روضه مىگويند ، فرمود : رسول خدا صلى الله عليه و آله فرموده است فاصلهء بيت و منبر من باغى از باغهاى بهشت است و منبر من بر درى از درهاى بهشت قرار گرفته است . عرض كردم فدايت شوم ! حد روضه كدام است ؟ فرمود : فاصلهء چهار ستون ، از منبر تا سايه‌بانها .\r\nعرض كردم فدايت شوم ! از صحن مسجد هم چيزى جزو روضه هست ؟ فرمود : نه »\r\nبر اساس مضمون اين روايت و امثال آنست كه ابن شهراشوب نظر علماى شيعه را چنين نقل مىكند :\r\n« وقالوا حدّ الروضة ما بين القبر والمنبر الى الأساطين الّتي تلي صحن المسجد » . « 2 » \r\nهمچنين از مضمون اين روايت و روايات ديگر و نقل مدينه شناسان استفاده مىشود كه مدّتى طولانى و در زمان ائمه عليهم السلام بخشى از مسجد ( بيرون از مسجد اصلى ) در سمت شمال و در نزديكى صحن ، داراى سايه‌بانى بوده كه از آن به « ظلال » و « مظلّه » تعبير شده است .\r\nاين بود حد روضه از جنوب به سمت شمال .\r\nو اما در سمت شرق مسجد ، همانگونه كه گفتيم حد روضه عبارت است از فضاى داخلى بيت رسول خدا صلى الله عليه و آله و همچنين داخل بيت فاطمه زهرا عليها السلام و در غرب عبارت است از محاذى اين بيوت تا موازات منبر شريف .\r\nو در اين زمينه نيز رواياتى در منابع حديثى نقل گرديده است كه متن بعضى از آنها را در اينجا مىآوريم :\r\n\r\n","description":"","footnote":" ( 1 ) . فروع كافى ، ج 4 ، ص 555  ( 2 ) . مناقب ، ج 3 ، ص 365 ","page_name":" 139 ","page_number":139},
  {"content":"\r\n\r\n1 - كلينى با اسناد از جميل بن درّاج نقل مىكند كه :\r\n« سَمِعتُ أبا عبداللَّه عليه السلام يقول : قال رسول اللَّه صلى الله عليه و آله ما بين مِنبري وبيوتي روضةٌ من رياض الجنّة ومِنبَري على تُرعة من تُرَعِ الجنّة وصلاة في مسجدي تعدل ألف صلاة فيما سواه من المساجد الّا المسجد الحرام . قال جميل قلت له بيوت النبي وبيت علي منها ؟ قال : نعم و أفضل » . « 1 » \r\nجميل مىگويد : « از امام صادق عليه السلام شنيدم كه مىفرمود : فاصلهء منبر و خانه‌هاى من باغى است از باغ‌هاى بهشت و منبر من در بالاى درى از درهاى بهشت قرار دارد و يك نماز در مسجد من معادل هزار نماز در ساير مساجد ، بجز مسجد الحرام است .\r\nجميل مىگويد : پرسيدم آيا خانه‌هاى پيامبر صلى الله عليه و آله و خانهء على عليه السلام هم از روضه است ؟ ! فرمود : آرى ، بلكه افضل‌اند . »\r\nبه طورى كه ملاحظه مىكنيد در متن اين روايت ، مانند حديث ششم كه از منابع اهل‌سنّت آورديم ، به جاى « بيت » ، « بيوت » به صورت جمع آمده است و در اين روايت همهءخانه‌هاى پيامبر و خانهء امير مؤمنان عليه السلام كه در واقع آن هم از بيوت النبى صلى الله عليه و آله است ، جزو روضه معرفى گرديده‌اند .\r\n2 - همچنين جميل بن درّاج نقل مىكند كه :\r\n« قلت لأبي عبداللَّه عليه السلام : الصلاة في بيت فاطمة مثل الصلاة في الروضة » ؟ قال : وأفضل » . « 2 » \r\n3 - از يونس بن يعقوب آمده است :\r\n« قلت لأبي عبداللَّه عليه السلام : الصلاة في بيتِ فاطمة أفضل أو في الروضة ؟ قال : في بيت فاطمة » « 3 » \r\n\r\n","description":"","footnote":" ( 1 ) . فروع كافى ، ج 4 ، ص 556  ( 2 ) . همان .  ( 3 ) . همان . ","page_name":" 140 ","page_number":140},
  {"content":"\r\n\r\n« يونس بن يعقوب گويد : از امام صادق عليه السلام پرسيدم آيا نماز در خانهء فاطمه برتر است و فضيلت بيشترى دارد يا در روضه ؟ فرمود : در خانهء فاطمه . »\r\nتوضيح اين كه در سال هشتاد و هشت هجرى خانهء فاطمه زهرا عليها السلام و به فاصلهء كمى ، ديگر خانه‌هاى متعلّق به پيامبر اسلام ، كه در كنار مسجد قرار داشتند ، به دستور وليد ابن عبدالملك و به مباشرت عمر بن عبدالعزيز تخريب گشته ، به فضاى مسجد ضميمه گرديدند و در زمان امام صادق عليه السلام تا سال 668 به همان صورت باقى بودند و مانند ساير نقاط مسجد ، به هنگام عبادت و نماز مورد استفاده قرار مىگرفتند تا اينكه در اين سال به دستور ملك ظاهر بيبرس بندقدارى پادشاه مقتدر مصر ، دور خانهء پيامبر و فاطمهء زهرا عليها السلام نرده كشيدند و بار ديگر از مسجد جدا كردند و اين سؤالها كه از نماز خواندن در داخل خانهء پيامبر و فاطمه عليهما السلام به عمل آمده ناظر به وضعيت آن زمان است .\r\n\r\nآيا قبر فاطمه عليها السلام در روضه است ؟ !\r\nپس از روشن شدن اين مطلب كه « از نظر ائمهء هدى عليهم السلام روضه داراى مفهوم وسيعتر و شامل بيت پيامبر و بيت فاطمه مىباشد . » اين موضوع نيز روشن مىشود كه مسألهء دفن شدن آن بزرگوار در روضه ، كه به صورت يكى از احتمالات از سوى بعضى از علما مطرح گرديده ، حتى در صورت وجود دليلى بر اين موضوع ، در واقع مكمّل رواياتى خواهد بود كه با صراحت دلالت دارند بر اينكه پيكر آن بانو در داخل بيت خويش به خاك سپرده شده است .\r\nاينك بعضى از رواياتى را كه در اين زمينه نقل شده است و قبلًا آورديم مجدداً متذكر مىشويم و آنگاه به احتمال دفن شدن آن حضرت در روضه و علّت پيدايش اين احتمال مىپردازيم :\r\n1 - ابونصر بزنطى از حضرت رضا عليه السلام نقل مىكند كه : از آن حضرت دربارهء محلّ قبر فاطمه عليها السلام پرسيدم ، فرمود :\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n« دُفِنَتْ في بيتِها فلمّا زادت بنو أُميّة في المسجد صارت في المسجد » . « 1 » \r\n2 - بزنطى همچنين مىگويد از امام رضا عليه السلام از محلّ دفن فاطمه زهرا سؤال كردم ، فرمود : شخصى اين موضوع را از جعفر بن محمّد عليهما السلام سؤال كرد كه عيسى بن موسى هم در آن مجلس حاضر بود عيسى پاسخ داد : فاطمه عليها السلام در بقيع دفن شده است . آن شخص بار ديگر از امام سؤال كرد كه شما چه مىفرماييد ؟ حضرت فرمود : عيسى به سؤال شما پاسخ داد . بزنطى مىگويد عرض كردم : أصلحك اللَّه ، من با او چه كار دارم ، شما نظر پدرانتان را به ما بگوييد ، فرمود : « دُفِنَت في بيتها » . « 2 » \r\n3 - سيد بن طاوس رحمه الله از امام هادى عليه السلام نقل مىكند كه آن حضرت در جواب اين سؤال كه قبر مادرتان فاطمه زهرا عليها السلام در داخل مدينه است يا همانطور كه مردم مىگويند در بقيع ؟\r\nچنين نگاشت : « هيَ مَعَ جدّي » « 3 » \r\nعلما و محدثان بزرگ شيعه نيز با اينكه مضمون اين روايات صريح و صحيح را پذيرفته‌اند و دفن شدن آن حضرت در داخل بيت خويش را مورد تأكيد قرار داده‌اند ولى دفن شدن آن حضرت در « روضه » و يا در ميان بيت و منبر را نيز به صورت احتمال مطرح ساخته‌اند . چند نمونه از گفتار آنان را مىآوريم :\r\n1 - محدّث بزرگ ، شيخ صدوق رحمه الله ( م 381 ) مىگويد : « اقوال در محلّ قبر فاطمه عليها السلام مختلف است ؛ بعضى از مؤرخان مىگويند : در بقيع مدفون است و بعضى ديگر معتقدند در ميان قبر و منبر ؛ زيرا رسول خدا صلى الله عليه و آله فرموده است : ما بين قبري و منبري روضة من رياض الجنّة و بعضى مىگويند در داخل خانهء خودش دفن شده است . . امّا نزد من قول آخر صحيح است . » « 4 » \r\n2 - شيخ‌طوسى ( م 460 ) مىگويد : « الأصوب أنّها مدفونة فيدارها أوفي الروضة » « 5 » \r\n\r\n","description":"","footnote":" ( 1 ) . عيون أخبار الرضا ، ج 1 ، ص 311  ( 2 ) . قرب الاسناد ، ص 293 ، چاپ 1417 ، مؤسّسهء كوشانپور .  ( 3 ) . اقبال الاعمال ، ص 623  ( 4 ) . من لا يحضره الفقيه ، با تصحيح غفارى ، ج 2 ، ص 572  ( 5 ) . به نقل از مناقب ، ج 3 ، ص 365 ","page_name":" 142 ","page_number":142},
  {"content":"\r\n\r\n3 - مرحوم طبرسى ( از اعلام قرن ششم ) مىگويد : در محلّ قبر آن حضرت اختلاف است ؛ زيرا بعضى از علما مىگويند در بقيع دفن شده است و اين قول بعيد است و بعضى ديگر داخل بيت را تأييد مىكنند و بعضى ديگر مىگويند : در ميان قبر و منبر دفن شده است .\r\nسپس مىگويد : فرمايش رسول خدا صلى الله عليه و آله كه فرمود : « بين قبري ومنبري روضة من رياض الجنّة » به اين معنى اشارت دارد . « 1 » \r\n4 - سيد بن طاووس ( م 693 ) مىگويد : « والظاهر أنّ ضريحها المقدّس في بيتها المكلّل بالآيات والمعجزات » . سپس مىگويد : زيرا آن حضرت وصيت كرده بود كه شبانه دفن شود و كسانى كه آن بزرگوار ، تا هنگام مرگش نسبت به آنان خشمگين بود در نمازش حاضر نشوند و اگر پيكر پاك آن بزرگوار به بقيع حمل مىشد و يا در داخل مسجد و در ميان بيت و منبر دفن مىگرديد ، آثار حفر قبر ، كسانى را كه در فكر كشف آن بودند راهنمايى مىكرد و لذا مستور بودن قبر شريف دليل بر اين است كه پيكر پاك وى به بيرون از خانه‌اش و يا به بيرون از حجرهء رسول خدا صلى الله عليه و آله حمل نشده است . « 2 » \r\n\r\nمبناى دفن شدن در روضه چيست ؟\r\nدليل و منشأ اين احتمال چيست ؟ آيا دليل مسلّم تاريخى آن را تأييد مىكند يا روايت مورد اعتماد از پيشوايان معصوم در اين زمينه وارد شده است ؟ !\r\nو يا به قول شيخ طوسى رحمه الله در تهذيب ، يك اختلاف نظرى است كه در ميان علما ، بدون ارائهء دليل متقن به وجود آمده است ؛ « ونُسبت هذا الاختلاف الى الأصحاب » . « 3 » \r\nپاسخ اين پرسش اين است : همانگونه كه مرحوم شيخ طوسى اشاره كرده‌اند ، از گفتار علما و محدثان ظاهر مىشود كه در اين مورد نه مستند تاريخى وجود دارد و نه روايت مورد اعتماد آن را تأييد مىكند بلكه اين موضوع در مقابل روايات صريح و صحيح كه در مورد بيت شريف وارد شده است ، يك استظهار ضعيف و يك اصطياد احتمالى است از حديث\r\n\r\n","description":"","footnote":" ( 1 ) . اعلام الورى ، ص 159  ( 2 ) . اقبال الاعمال ، ص 624  ( 3 ) . به نقل وافى ، ج 8 ، ص 1370 ","page_name":" 143 ","page_number":143},
  {"content":"\r\n\r\nشريف « ما بَيْنَ بَيتي و قبْري رَوْضَة مِنْ رياضِ الجنّة » بدين معنى كه علما و مورّخان اين حديث شريف را كه از پيامبر گرامى اسلام صلى الله عليه و آله در مورد روضه شريفه نقل گرديده است ، چنين توجيه مىكنند و اين فضيلت و شرافت را چنين تعليل مىكنند كه : شايد به جهت دفن شدن پيكر پاك دختر رسول خدا صلى الله عليه و آله در روضهء مطهّره است كه اين كرامت و فضيلت به اين مكان مقدّس اختصاص و تعلّق يافته و موجب تفضيل و ترجيح روضه بر ساير نقاط مسجد گرديده است .\r\nآنچه پيشتر از شيخ صدوق و طبرسى نقل كرديم ، گواه صريح بر اين مطلب است و گواه سوم سخن ابن شهراشوب است كه پس از نقل نظريهء شيخ طوسى ؛ ( والأصوب أنّها مدفونة في دارها أو في الروضة ) مىگويد : « و يؤيّد قَولَهُ قولُ النبيّ صلى الله عليه و آله : « بين قبري ومنبري روضة من رياض الجنّة » . « 1 » \r\nو بالاخره گواه ديگر ، گفتار شيخ ابوالفتوح رازى در رسالهء « حسنيّه » است كه از زبان اين بانو در حضور هارون الرشيد چنين مىگويد : . . . و در ميانهء قبر و منبر دفن كردند به حكم حديث « ما بين قبري و منبري روضة من رياض الجنّة » . « 2 » \r\nو نمونه‌هاى ديگر از گفتار علما و دانشمندان كه نقل همهء آنها موجب اطاله خواهد شد .\r\nنتيجه اينكه احتمال دفن شدن حضرت زهرا عليها السلام در روضه دليل روشنى ندارد بجز برداشت ضعيف از حديث ياد شده . بطورىكه در آخر بحث اشاره خواهيم كرد ، اين در حالى است كه دفن شدن در مسجد ، كه براى عبادت وقف شده است ، از نظر شرعى مجوزى ندارد .\r\n\r\nروضه وبيت يكى است\r\nبايد گفت با توجه به مضمون روايات گذشته كه ائمهء هدى عليهم السلام روضه را مفهوماً و يا حكماً به بيوت پيامبر صلى الله عليه و آله و بيت حضرت زهرا عليها السلام اطلاق نموده‌اند و بلكه مصداق بارز\r\n\r\n","description":"","footnote":" ( 1 ) . مناقب ، ج 3 ، ص 365  ( 2 ) . رسالهء حسنيّه ، چاپ سنگى بدون مشخصات . ","page_name":" 144 ","page_number":144},
  {"content":"\r\n\r\nروضه و افضل از آن معرفى كرده‌اند ، دفن شدن فاطمهء زهرا عليها السلام در روضه ، يك معناى قابل قبول و مطابق با واقع پيدا مىكند و اين موضوع با دفن شدن آن حضرت در داخل بيتش ، كه مضمون روايات صريح است ، منافى و مخالف نخواهد بود .\r\nو چنين به نظر مىرسد كه منظور مرحوم علّامه ناظر به همين معنا است . او پس از نقل اقوال سه‌گانه در مدفن آن بزرگوار از شيخ طوسى رحمه الله ، مىگويد : « والرّوايتان الأوّلتان متقاربتان و من قالَ أنّها دفنت في البقيع فبعيدٌ عن الصّواب » . « 1 » \r\nيعنى « روضه » و « بيت » داراى يك مفهوم نزديك به هم و قابل جمع هستند نه داراى مفهوم مخالف هم ، كه هر يك مكانى مستقل و جداگانه باشد .\r\nگفتنى است اين معنا برداشت و تحليل صريح مرحوم علّامهء مجلسى نيز هست كه در آخر بحث ملاحظه خواهيد كرد .\r\n\r\nعلّت فضيلت روضه و افضل بودن بيت فاطمه عليها السلام\r\nپاسخ يك پرسش : در طول تاريخ ميان علما اين باور وجود داشته و همواره مطرح بوده است كه احتمالًا حضرت فاطمه در روضه دفن گرديده و اين نظريه و اعتقاد بلا فاصله با حديث شريف « بين قبري ومنبري . . . » مورد تأييد قرار گرفته است . حال اين پرسش پيش مىآيد كه : اگر اين ارتباط جاى ترديد دارد و اين احتمال ضعيف است پس علّت اين تشريف و تفضيل ، آن هم از زبان رسول خدا صلى الله عليه و آله چيست ؟ و تفوّق و فضيلت روضه بر ديگر نقاط مسجد ، اگر به علّت دفن شدن حضرت زهرا نباشد پس چيست ؟ !\r\nدر پاسخ اين پرسش بايد گفت : جاى ترديد نيست كه اين بخش از مسجد مواجه است با بيوت رسول خدا و بيت فاطمهء زهرا عليها السلام و محلّ حضور دائمى رسول خدا و جايگاه نزول وحى الهى بر آن حضرت و پايگاه عبادت ، نماز و اعتكاف آن بزرگوار است . وجود محراب و منبر پيامبر صلى الله عليه و آله در اين سوى مسجد كه كانون عبادت و ابلاغ رسالت و ارشاد امّت تا قيامت است ، عامل برترى و تفوّق و موجب فضيلت اين مكان بر ديگر نقاط مسجد است .\r\n\r\n","description":"","footnote":" ( 1 ) . تحرير ، فصل زيارات ، ص 131 ، چاپ ايران 1314 ","page_name":" 145 ","page_number":145},
  {"content":"\r\n\r\nدر توضيح و تكميل اين مطلب نكته‌اى را كه در اهمّيت و فضيلت قبر شريف رسول خدا صلى الله عليه و آله مورد بحث بوده ، مطرح مىكنيم و به دنبال آن ، فضيلت و شرافت روضه و بيت پيامبر خدا صلى الله عليه و آله و بيت فاطمه عليها السلام را شرح مىدهيم .\r\nيكى از بحثهايى كه از قرون اوّل اسلام و با الهام از اخبار و احاديث در بين علما و محدّثان جريان داشته ، بيان فضيلت و رجحان دو شهر مكّه و مدينه نسبت به يكديگر و مقايسهء مسجدالنبى صلى الله عليه و آله با مسجد الحرام در برترى و شرافت و نيز برترى آن دو نسبت به مسجد الأقصى و مقايسهء كعبه با قبر رسول خدا صلى الله عليه و آله بوده است و در اين مقايسه طبق نقل سمهودى ، علماى اهل سنّت اجماع و اتّفاق نظر دارند بر اينكه :\r\n« آن قسمت از خانهء پيامبر كه پيكر پاك رسول خدا صلى الله عليه و آله در آن دفن گرديده ، برتر از بيت خدا است و آن جايگاه مقدّس كه جسم نازنين خاتم انبيا را به آغوش كشيده ، برتر از كعبه است » ؛ « 1 »  زيرا در اثر تماس مستقيم آن پيكر مطهّر با آن مكان مقدّس و به علّت مجاورت آن تربت پاك با آن جسد مبارك ، شرافت اين جايگاه به اوج رسيده و برتر از عرش اعلا گرديده است . اين است ملاك برترى و فضيلت قبر پيامبر نسبت به كعبه !\r\nاگر اين فضيلت و شرافت به جهت اين مجاورت نصيب اين مكان مقدس گرديده كه فضيلت و شرافتى مسلّم و غير قابل انكار است ، پس بقعه و مكانى و روضه و بيتى كه وجود مقدّس آن مشعل هدايت و جسم و روان خاتم نبوّت را در حال حياتش در خود جاى داده و اشعّهء روحانى و فروغ معنوى وجودش از اين امكنه تا قيامت به جهانيان پرتو افشانى كرده ، طبعاً از هر نقطهء ديگر و از ساير نقاط مسجد افضل و اشرف خواهد بود !\r\nحال بر اين اساس بايد گفت فضيلت بيت فاطمه عليها السلام بيشتر و شرافت آن نسبت به ساير بيوت افزون‌تر است ؛ زيرا بيت فاطمه ، گذشته از اينكه يكى از بيوت رسول خدا است و همه فضائل را كه ساير بيوت از آنها برخوردارند دارا است ، خانه و بيت كسانى است كه\r\n\r\n","description":"","footnote":" ( 1 ) . قد انعقد الاجماع على تفضيل ما ضمن الأعضاء الشريفة حتى على الكعبة المنيعة . وقال الفاكهى : قالوالا خلاف انّ البقعة التّي ضمّت الأعضاء الشريفة أفضل بقاع الأرض على الاطلاق حتّى موضع الكعبة واقول أنا أفضل بقاع السماوات أيضاً . وفاء الوفا ، ج 1 ، ص 28 ","page_name":" 146 ","page_number":146},
  {"content":"\r\n\r\nلِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً . « 1 » \r\nآرى اين بيت علاوه بر اينكه بيت رسول خدا است ، محلّ زندگى امير مؤمنان نيز هست ، همان كسى كه نازل به منزلهء نفس رسول اللَّه است . و محلّ زندگى فاطمه ، بضعهء رسول خدا و محلّ تولد و زندگى حسنين فرزندان رسول‌اللَّه است . اين بيت همان جايى است كه آن حادثهء مهمّ تاريخ جهان معنويت و نزول آيهء تطهير در ميان آن به وقوع پيوسته است .\r\nاگر فضيلت روضه را از راه حديث رسول خدا ، كه زبان وحى است ، شنيده‌ايم ، فضيلت اين بيت و اهل آن را مستقيم و بىواسطه از زبان وحى و از طريق كلام خدا مىشنويم .\r\nاگر پيامبر صلى الله عليه و آله فضيلت روضه را از طريق گفتارش به مسلمانان آموخته ، طبق نقل محدّثان شيعه و اهل سنّت اين بيت و اهل آن را ، هم از راه گفتار و هم در عمل و كردار به مدّت نُه ماه ، آن هم هر روز پنج بار ، به جهانيان معرّفى كرده است . « 2 »  وه چه فضيلتى ! كه بالاتر از آن متصوّر نيست و اين است معناى گفتار امام صادق عليه السلام در پاسخ پرسش جميل از بيت پيامبر و امير مؤمنان كه : آيا آنها هم از روضه است ؟ مىفرمايد : « نعم وأفضل » .\r\n\r\nبررسى يك روايت مخدوش\r\nاز مطالب گذشته به طور خلاصه معلوم شد كه :\r\n1 - اصل فضيلت روضهء مطهّر بر اساس حديث رسول خدا صلى الله عليه و آله ثابت و مسلّم است ولى آيا محدودهء روضه كجا است ؟ جاى بحث و گفتگو است .\r\n2 - باز معلوم شد كه خانهء پيامبر صلى الله عليه و آله و خانهء فاطمه عليها السلام از نظر فضيلت ، نه مانند روضه ،\r\n\r\n","description":"","footnote":" ( 1 ) . احزاب : 33  ( 2 ) . « . . . عن ابن عبّاس رضى الله عنه قال شهدنا رسول اللَّه صلى الله عليه و آله تسعة أشهر يأتي كلّ يوم باب علي بن أبي طالب رضى الله عنه عندوقت كلّ صلاة فيقول السلام عليكم و رحمة اللَّه وبركاته اهل البيت : انّما يُريدُ اللَّه ليذهب عنكم الرّجس أهل البيت ، ويطهّركم تطهيراً الصلاة الصلاة ! كلّ يوم خمس مرّات .\r\nتفسير « الدرّ المنثور » ، ج 5 ، ص 199 ","page_name":" 147 ","page_number":147},
  {"content":"\r\n\r\nبلكه افضل و برتر از روضه است و نيز ثواب عبادت و نماز در اين بيوت ، بيشتر مىباشد .\r\n3 - همچنين فهميديم كه براى دفن شدن پيكر پاك حضرت زهرا عليها السلام در روضه ، به مفهوم فاصلهء قبر و منبر ، دليلى جز يك برداشت ضعيف و اظهار نظر احتمالى وجود ندارد ، ليكن اگر از « روضه » معناى وسيع آن را بگيريم ، كه شامل بيت حضرت زهرا هم هست ، دفن شدن آن حضرت در روضه درست است و مؤيد روايات صحيح ديگرى است كه مىگويند :\r\n« دُفِنَت في بيتها »\r\nدر تكميل اين بحث ، لازم است به نقد و بررسى تنها روايتى بپردازيم كه مرحوم صدوق در « معانى الأخبار » نقل كرده است و از ظاهر آن استفاده مىشود كه پيكر حضرت زهرا ميان قبر و منبر مدفون است . و مخدوش بودن متن و سند آن را توضيح دهيم ؛ متن روايت اين است :\r\n« حدّثنا محمّد بن موسى بن المتوكّل رحمه الله قال حدّثنا علي بن الحسين السّعدآبادى ، عن أحمد بن أبي عبداللَّه البرقي ، عن أبيه ، عن ابن أبي عمير ، عن بعض أصحابنا عن أبي عبداللَّه عليه السلام قال : قال رسول اللَّه صلى الله عليه و آله : « ما بين قبري ومنبري روضة من رياض الجنّة ومنبري علىترعة من تُرع الجنّة ، لأنّ قبر فاطمة - صلوات اللَّه عليها - بين قبره و منبره و قبرها روضة من رياض الجنّة وإليه ترعة من تُرع الجنّة » . « 1 » \r\nظاهر اين روايت با توجه به ذيل آن ( . . . لأنّ قبر فاطمة . . . ) اين است كه آن حضرت در ميان قبر شريف و منبر منيف دفن شده است . ولى با يك توجّه اجمالى مىتوان به ضعف سند و تزلزل متن آن پى برد و مخدوش بودن آن را از هر دو جهت به دست آورد :\r\nاز نظر سند : به طورى كه ملاحظه مىكنيد اين روايت از نظر سند مرسل است و ابن ابىعمير آن را از بعض اصحاب نقل كرده است و آن بعض مشخص نيست كه چه كسى است ! و مىدانيم كه روايت مرسل داراى حجّيت نيست .\r\n\r\n","description":"","footnote":" ( 1 ) . معانى الأخبار ، تصحيح : غفارى ، ص 267 ","page_name":" 148 ","page_number":148},
  {"content":"\r\n\r\nو از نظر متن : اين روايت از جهت متن مدرّج است و در علم درايه و حديث‌شناسى مدرّج را چنين تعريف كرده‌اند :\r\n« أن يقول الراوي كلاماً يريد أن يستدلّ عليه بالحديث فيأتي به بلا فصل فيتوهّم أن الكلّ حديث » . « 1 » \r\nروايت مدرّج آن است كه راوى براى تأييد متن روايتى كه نقل مىكند ، در ذيل آن مطلبى بگويد كه خواننده و يا شنونده چنين تصور كند كه آن هم از متن روايت است كه از نظر حديث شناسان ، اين گونه روايات هم مخدوش و غير قابل اعتماد است . و اين روايت هم دقيقاً از همين روايات مدرّج است و ذيل و تعليل در آن ، نه از كلام امام بلكه مانند تعليل‌هاى گذشته ، از اضافاتى است كه به وسيلهء راويان و يا به هنگام كتابت روايت به عمل آمده است .\r\nو دليل بر اين مدعا اين است كه حديث « بين قبرى و منبري » همانگونه كه پيشتر اشاره كرديم ، از احاديث عامى است و تنها در منابع اهل سنّت آن هم به طور ضعيف ؛ از جمله در مسند احمد نقل شده و در منابع معتبر مانند صحاح نيامده است .\r\nواقعيت تاريخى هم مدرج بودن اين روايت را تأييد و مضمون حديث « بين قبرى و منبري » را نفى مىكند ؛ زيرا رسول اللَّه صلى الله عليه و آله در حال حياتش محلّ قبر و جايگاه دفن پيكر مطهّرش را معيّن نكرده بود ؛ همانگونه كه كيفيّت نماز خواندن بر بدن مباركش را بيان ننموده بود .\r\nاز اين رو پس از رحلتش در هر دو مسأله ميان اصحاب اختلاف نظر پديد آمد كه به آن حضرت چگونه نماز بخوانند و در كجا دفنش كنند ، تا اينكه امير مؤمنان عليه السلام فرمود :\r\n« انّ رسول اللَّه امامُنا حيّاً وميّتاً . . . فيصلون عليه بلا امام وانّ اللَّه لم يقبض نبيّاً في مكان الّا وقد ارتضاه لِرَمسه فيه و اني لدافنه في حجرته التي قبض فيها فسلم القوم لذلك ورضوا به » . « 2 » \r\n\r\n","description":"","footnote":" ( 1 ) . مقباس الهدايه ، مامقانى رحمه الله ، ج 1 ، ص 221  ( 2 ) . ارشاد مفيد ، چاپ بصيرتى ، ص 100 ","page_name":" 149 ","page_number":149},
  {"content":"\r\n\r\nو اين ضعف متن و سند موجب گرديده است كه صدوق رحمه الله با اينكه خودش اين روايت را نقل كرده ، در بيان آن چنين بگويد :\r\n« قال مصنف هذا الكتاب رضى الله عنه رُوى هذا الحديث هكذا وأوردته لما فيه من ذكر المعنى ، والصّحيح عندي في موضع قبر فاطمة عليها السلام ما حدّثنا به أبي رحمه الله قال : حدّثني . . . عن أحمد بن محمّد بن أبي نصر البزنطي قال : قال : سألت أبا الحسن علي بن موسى الرضا عليه السلام عن قبر فاطمة عليها السلام فقال : دفنت في بيتها فلمّا زادت بنوا فيه في المسجد صارت في المسجد » . « 1 » \r\nاين گفتار صدوق قابل توجه است ؛ زيرا او در اين نقل و در اين متن مردّد است و مىگويد : « رُوي هذا الحديث هكذا » و توضيح مىدهد از آنجا كه اين روايت با ترديد و احتمال مدرّج بودن كه در آن مشاهده مىشود ، نياز آن به توجيه و بيان است و در نتيجه به جاى اين روايت مضمون روايت ديگر را صحيح مىداند و آن را تأييد مىكند كه : « دفنت في بيتها » .\r\nباز به همين جهتِ ضعف متن و سند است كه علّامهء مجلسى پس از نقل آن از معانى الاخبار ، مضمون آن را مردود مىداند و دفن شدن فاطمه عليها السلام در داخل بيت خويش را تأييد مىكند سپس به توجيه روايت مىپردازد و روضه را به آن حدّى كه از ظاهر اين روايت استفاده مىشود ، محدود نمىداند بلكه شامل بيت فاطمه عليها السلام نيز مىداند ؛ همانگونه كه ما از روايات استفاده كرديم .\r\nاو پس از نقل روايت مىگويد :\r\n« الأظهر أنّها عليها السلام مدفونة في بيتها وقد قدّمنا الأخبار في ذلك . و لعل خبر ابن أبي عُمير محمول على توسعة الروضة بحيث تشمل على بيتها » . « 2 » \r\n\r\n","description":"","footnote":" ( 1 ) . معاني الاخبار ، ص 268  ( 2 ) . بحار الانوار ، ج 100 ، ص 193 ","page_name":" 150 ","page_number":150},
  {"content":"\r\n\r\n\r\nنكتهء قابل توجّه\r\nاين بود بررسى يك روايت مدرّج و نظريهء بزرگ محدّث شيعه ، شيخ صدوق رحمه الله در مورد اين روايت و اشكال و ايراد تلويحى و در نهايت اعراض وى از مضمون آن .\r\nو همچنين نظريهء مرحوم علّامه مجلسى در تأويل اين روايت و توسعه‌اى كه در مفهوم « روضه » قائل گرديده است ليكن بايد به اين نكته نيز توجه كرد كه : آنگونه كه ملاحظه كرديد ، همهء كسانى كه مدفن حضرت زهرا عليها السلام را در روضه ، آن هم به مفهوم فاصلهء بيت و منبر مطرح كرده‌اند ، به همين روايت ، استناد و تعليل نموده‌اند كه رسول خدا صلى الله عليه و آله فرمود : « بين قبري ومنبري روضة من رياض الجنّة ! »\r\nبطوريكه پيشتر اشاره شد ، علاوه بر اين كه دليلى بر دفن پيكر آن حضرت در روضه وجود ندارد ، در صورت وقوع اين موضوع اين اشكال فقهى نيز بر آن متوجه خواهد شد كه از نظر شرعى دفن شدن جنازه ، متلعق به هر كسى باشد ، در مسجد و محلى كه براى عبادت مسلمانان وقف شده است جايز نيست و ائمهء هدى اولى به مراعات احكام الهى هستند . پس پيكر مطهر حضرت زهرا چگونه در روضه ، حساسترين محلّ مسجد پيامبر دفن شده است ؟ ! و اگر چنين امرى جايز بود ، پيكر پاك رسول خدا بر اين عمل اولى و سزاوارتر بود .\r\n\r\nخانهء دوّم امير مؤمنان عليه السلام و تاريخ تخريب بيت فاطمه عليها السلام\r\nدر خاتمهء اين بحث ، بيان دو مطلب ضرورى به نظر مىرسد ؛ يكى در ارتباط با بيت و حجرهء فاطمه عليها السلام و ديگرى در ارتباط با دوّمين خانهء امير مؤمنان عليه السلام .\r\nبطورىكه در متن روايات و در گفتار علما و در منابع تاريخى آمده است ، بيت فاطمه عليها السلام به وسيلهء بعضى از حكام بنىاميه تخريب و به مسجد پيامبر صلى الله عليه و آله ضميمه گرديده است .\r\nدر اينجا نگاهى داريم به تاريخ اين تخريب و به تاريخ اين حادثهء مهم تاريخى و\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nهمچنين به تغيير و تحولى كه در طول چند قرن تا امروز در اين حجره به وجود آمده است .\r\nخانهء فاطمهء زهرا عليها السلام يكى از خانه‌هاى متعددى است كه طبق دستور رسول خدا صلى الله عليه و آله در كنار مسجد آن بزرگوار ساخته شده بود .\r\nمورّخان مىگويند : اين خانه‌ها و حجره‌ها در قسمت شرقى و شمالى و در سمت جنوبى مسجد قرار داشتند ، « 1 »  كه هر يك از آنها به يكى از همسران رسول خدا اختصاص داشت ؛ همانگونه كه حجرهء فاطمه به آن حضرت اختصاص داده شده بود . از نظر موقعيت ، بيت فاطمه در شرق مسجد و در قسمت شمالى حجره‌اى كه پيكر پاك رسول خدا صلى الله عليه و آله در آن به خاك سپرده شده و به عايشه اختصاص داشت ، قرار گرفته بود ؛ همانگونه كه حجرهء حفصه در قسمت جنوبى خانه عايشه قرار داشت ، با اين تفاوت كه حجرهء عايشه و حفصه را راهروى از هم جدا مىساخت ولى در ميان حجرهء فاطمه و عايشه فاصله‌اى به جز ديوار وجود نداشت و حتى بنا به نقل بعضى از مورّخان اهل سنت ، در ميان اين دو خانه ، روزنهء كوچكى تعبيه شده بود كه پيامبر اكرم در اوقاتىكه در خانهء عايشه بسر مىبرد ، از همين روزنه با اهل بيت صحبت و از فاطمه و حسنين تفقد و دلجويى مىفرمود كه پس از مدتى به عللى و طبق درخواست حضرت زهرا عليها السلام مسدود گرديد . « 2 » \r\nاين خانه و حجره كه در لسان روايات و در متون تاريخ از آن به « بيت فاطمه » و گاهى به « بيت على » عليه السلام تعبير مىشود ؛ مانند ساير خانه‌هاى متعلق به رسول خدا و بعضى از صحابه و اقوام آن حضرت داراى دو در بود ؛ يكى به داخل مسجد باز مىشد و ديگرى به سمت شرق و به طرف بقيع كه در اين سمت ، داراى حياط كوچكى هم مانند ساير بيوت بود و رسول خدا صلى الله عليه و آله دستور داد همهء كسانىكه داراى چنين خانه در اطراف مسجد هستند ، در خانهء خود را كه به داخل مسجد باز مىشود ببندند مگر خانه على ( و سد الأبواب الّا بابه ) .\r\nگرچه در اين بيت و حجره و مرقد رسول خدا صلى الله عليه و آله همانند مسجد آن حضرت در طول تاريخ ، تحوّلات و دگرگونيهايى در اثر توسعه و عِلل ديگر به وجود آمده است ولى بطورىكه اشاره گرديد ، هدف ما در اينجا فقط تذكر و يادآورى تغيير و تحوّلى است كه در بيت فاطمه عليه السلام ايجاد شده است .\r\n\r\n","description":"","footnote":" ( 1 ) . الدرة الثمينة فى اخبار المدينه ، ص 73  ( 2 ) . وفاء الوفا ، ج 2 ، ص 466 ","page_name":" 152 ","page_number":152},
  {"content":"\r\n\r\nوليد بن عبدالملك خليفهء اموى « 1 »  كه در سال 88 به قصد سفر حج وارد مدينه شده بود ، به هنگام سخنرانيش در مسجد رسول خدا ، پردهء حجرهء فاطمه عليها السلام كنار رفت و او متوجه گرديد كه حسن بن حسن بن على عليه السلام « 2 »  در ميان اين خانه نشسته در يك دستش آيينه و با دست ديگر محاسنش را شانه مىزند وليد بلافاصله دستور داد كه اين خانه تخريب و به مسجد ضميمه شود . حسن بن حسن و همسرش فاطمه بنت الحسين عليه السلام با اين دستور مخالفت و از ترك نمودن اين حجره امتناع ورزيدند . وليد پيام داد كه اگر اين بيت را تخليه نكنيد بر سر شما ويران خواهم نمود ، آنان باز هم مقاومت نمودند وليد دستور داد خانه را بر سر آنها و اطفالشان ويران كنند ، چون مأمورين وارد خانه شدند و در اجراى فرمان وليد فرش از زير پاى حسن و فاطمه كشيدند آنان به اجبار اين حجره را ترك و به خانهء ديگرى كه متعلق به امير مؤمنان عليه السلام بود ، منتقل گرديدند . « 3 » \r\nبعضى از مورّخين مىگويند : اصل اين حادثه و كنار رفتن پردهء اين حجره ، در حال سخنرانى براى شخص وليد اتفاق نيفتاده ، بلكه براى يكى از مأمورين وى كه در فاصله‌هاى مختلف جهت بررسى اوضاع مدينه به اين شهر وارد مىشد اتفاق افتاده و او اين موضوع را بعنوان امرى بر خلاف شؤون خلافت تلقّى و در نزد وليد سعايت نموده ، وليد هم دستور تخريب اين بيت را صادر كرده است .\r\nدر ماه ربيع‌الأول سال 88 وليد به عمر بن عبدالعزيز والى خود در مدينه كتباً دستور داد همهء خانه‌هاى اطراف مسجد را كه متعلّق به همسران و اقوام و صحابه رسول خدا بود\r\n\r\n","description":"","footnote":" ( 1 ) . دوران خلافت وى ده سال از 86 تا 96 هجرى بوده است .  ( 2 ) . ذهبى در تاريخ الاسلام در شرح حال شخصيتهائى كه در صدمين سال هجرى بدرود حيات گفته‌اند مىگويد : حسن وصى پدرش امام مجتبى عليه السلام و متولّى موقوفات امير مؤمنان عليه السلام بوده . از اين گفتار ذهبى ، شخصيت وى و علت سكونتش در حجرهء فاطمه عليه السلام و علّت انتقالش به خانهء دوّم امير مؤمنان معلوم مىگردد . و باز ذهبى نقل مىكند كه وليد كتباً دستور داد كه به حسن بن حسن يكصد تازيانه بزنند و يك روز تمام در معرض تماشاى مردم قرار دهند و در نامه‌اش آمده بود : « واللَّه انا قاتله » و امام سجاد عليه السلام كلمات فرج را به او تعليم فرمود تا از توطئه‌اى كه براى شكستن شخصيت وى طراحى شده بود ، نجات يافت .  ( 3 ) . وفاء الوفا ، ج 2 ، ص 466 ","page_name":" 153 ","page_number":153},
  {"content":"\r\n\r\nتخريب و به مسجد ضميمه نمايد ، او در نامه خود تأكيد كرده بود كه هر يك از مالكان اين بيوت با فروش خانه‌اش موافقت كند خريدارى و هركس مخالفت نمايد ، قيمت خانه پرداخت و بدون رضايت وى ويران شود .\r\nعمر بن عبدالعزيز سران و علماى مدينه را از مضمون نامهء وليد آگاه ساخت ، همهء آنان با اين تصميم مخالفت نموده و چنين گفتند : اگر واقعاً هدف وليد توسعه مسجد است مىتوان آن را از جوانب ديگر به اجرا گذاشت . اما اين حجره‌ها كه متعلق به رسول خدا و يادگار آن حضرت و با اين بساطت و سادگى و ديوارهاى خشتى با سقفهاى كوتاه و با پوشش شاخه‌هاى خرما كه بيانگر كيفيت زندگى پيامبر اسلام است موجب جلب توجه زائرين تا قيامت و سبب بهره‌گيرى معنوى و سوق دادن مسلمانان به زهد و كناره‌گيرى از تجمل‌گرايى مىباشد و مسلمانان در طول قرنها با مشاهدهء اين مناظر ، پى خواهند برد كه علاقه به ساختمانهاى چند طبقه و گرايش به رفاه و زندگى پر زرق و برق از روش انبيا بدور است و طبعاً به آن حضرت تأسى و از روش وى تبعيت خواهند نمود .\r\nعمر بن عبدالعزيز پيشنهاد سران مدينه را به وليد منعكس نمود . وى مجدداً دستور داد كه بايد اين خانه‌ها ويران و مسجد از تمام جوانب توسعه پيدا كند !\r\nطبق نوشتهء مورّخين ، به هنگام تخريب اين خانه‌ها ، مردم مدينه آنچنان ناله و شيون سر دادند و آنچنان گريه و زارى نمودند كه ايام رحلت رسول خدا را تداعى مىنمود و پس از درگذشت غم‌انگيز رسول خدا ، در هيچ حادثه‌اى در مدينه چنين تأثر و حزن و اندوهى مشاهده نشده بود .\r\nبه هنگام تخريب اين حجره‌ها خبيب بن عبداللَّه به عمر بن عبدالعزيز گفت : به خدايت سوگند كارى نكيند كه آيهء إِنَّ الَّذِينَ يُنادُونَكَ مِنْ وَراءِ الْحُجُراتِ را از بين ببريد . فرزند عبدالعزيز دستور داد در روزى سرد بر بدن خبيب آب سرد بريزند و يك صد تازيانه بزنند كه وى در اثر اين فشار به شهادت رسيد . عمر بن عبدالعزيز بعدها از اين اقدام خود اظهار ندامت مىنمود و مىگفت اى كاش خبيب را نمىكشتم .\r\nبهرحال وليد با تخريب اين بيوت مسجد را توسعه داد و از پادشاه روم جهت بنّايى و زيباسازى آن استمداد نمود و چهل نفر معمار و كارگر مسيحى وارد مسجد و مشغول به كار\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nشدند و در سال 91 توسعه و زيباسازى مسجد به پايان رسيد . « 1 » \r\nگرچه مورّخان بر خلاف دستور ثانوى و تخريب بيوت همسران پيامبر كه در سال 88 بوده ، براى تخريب خانهء فاطمه تاريخ دقيقى ذكر ننموده‌اند ولى همانگونه كه در گفتار بعضى از آنان اشاره شده ، وقوع متعاقب اين دو حادثه ، نشانگر اين واقعيت است كه تخريب حجرهء فاطمه و ضميمه كردن آن به مسجد ، در حالىكه همهء خانه‌هاى موجود به حال خود باقى بوده ، موجب جلب توجه هر بيننده و از نظر اجتماعى شديداً سؤال برانگيز بوده است . وليد هم در اثر فشار افكار عمومى مجبور شده است با اتخاذ چنين تصميمى و به عنوان « توسعهء مسجد » دستور تخريب همهء اين بيوت را صادر نمايد تا در ضمن مشروعيت بخشيدن به عمل خود مسألهء تخريب بيت فاطمه هم در بوتهء فراموشى قرار گيرد .\r\nطبق دستور وليد ، عمر بن عبدالعزيز اين خانه‌ها را ويران و مانند حجرهء فاطمه به مسجد ضميمه نمود و حتى ديوارهاى موجود در اطراف حجره و مرقد مطهر رسول خدا را نيز برداشت و براى مشخص شدن مرقد مطهر به جاى ديوار قبلى ، محدوده آن را با سنگهاى سياه رنگى ، شبيه به سنگهاى ديوار كعبه ولى صاف و تراشيده شده ، ديواركشى نمود . « 2 »  و اين وضع تا به امروز باقى است و پرده‌اى كه در طول تاريخ قبر شريف با آن پوشش داده مىشود در روى همان ديوار كه در اطراف قبر بنا شده است قرار مىگيرد .\r\nو باز براى اين كه قبر رسول خدا حالت كعبه را پيدا نكند ، قسمت شمالى آن را كه محدودهء بيت عايشه و حضرت زهرا مىباشد - با اينكه جزو مسجد شده بود با ارتفاع مختصر از كف مسجد به شكل مثلثى در آوردند .\r\n\r\nنصب شبكه در اطراف مرقد شريف و حجرهء فاطمه عليها السلام\r\nوضع مرقد شريف و بيت فاطمه ، قطع نظر از تغييرات جزئى ، تقريباً به مدت شش قرن به همان شكلى بود كه توضيح داده شد و زائران قبر رسول خدا صلى الله عليه و آله مىتوانستند قبر شريف\r\n\r\n","description":"","footnote":" ( 1 ) . خلاصهء اين حادثهء تاريخى ، در تاريخ طبرى و كامل ابن اثير و تاريخ يعقوبى و ساير منابع تاريخى و مشروح آن در البداية و النهايه ، در حوادث سال 88 نقل شده است .  ( 2 ) . ارتفاع اين ديوار تقريباً شش متر و نيم و عرض آن شصت سانتىمتر بوده است . ","page_name":" 155 ","page_number":155},
  {"content":"\r\n\r\nآن حضرت را در فاصلهء يك متر و نيم و از پشت ديوار زيارت كنند و در اطراف مرقد شريف و در محل بيت فاطمه عليه السلام و ساير بيوت نماز بخوانند و گفتار ائمهء هدى عليهم السلام « 1 »  و محدثان و مورّخان در مقاطع مختلف ، بيانگر اين حالت و ناظر به اين تحول و دگرگونى و تخريب بيت فاطمه و ضميمه شدن آن به مسجد است كه به دستور وليد انجام گرفته است . ولى در سال 668 به دستور پادشاه مصر ، ملك ظاهر ببرس بندقدارى « 2 »  در ميان ستونهايى كه در چهار طرف مرقد مطهر قرار داشت ، شبكه چوبينى به ارتفاع تقريباً دو متر نصب و اين قسمت مجدداً از مسجد جدا گرديد كه علاوه از مرقد مطهر بيت عايشه و بيت فاطمه عليه السلام نيز در داخل اين شبكه قرار گرفتند . اين شبكه داراى سه در بود ؛ يك در در سمت قبله و در دوم در طرف شرق و در سوم در سمت غرب و داخل مسجد قرار داشت .\r\nمورّخين مىگويند در اندازه‌گيرى محل نصب اين شبكه ، ملك ظاهر كه در سال 667 در موسم حج به مدينه وارد شده بود ، مباشرت مستقيم داشته و در سال 668 آماده و نصب گرديد .\r\nپس از نصب اين شبكه ، فاصلهء زائران با قبر رسول خدا بيشتر و مسلمانان از نماز خواندن در قسمتى از فضا كه به مسجد ضميمه شده بود ، ممنوع شدند و اين موضوع به عنوان انتقاد از اقدام ملك ظاهر و به صورت عملى غير مشروع و مانع از اقامهء نماز در بخشى از مسجد از سوى بعضى از علماى وقت ، مطرح گرديد و پاسخ طرفداران ملك ظاهر اين بود كه : « او با نصب اين شبكه ، قداست حجرهء شريفه را بيش از پيش حفظ و احترام محوطهء روضهء مطهر را كه در شرع انور وارد شده است ، با ممنوع كردن عبور و مرور در آن ، براى هميشه ابقاء نموده است . » « 3 » \r\n\r\n","description":"","footnote":" ( 1 ) . همانگونه كه در صفحات قبل و روايات بزنطى از امام على بن موسى الرضا عليه السلام نقل گرديد « دُفنت فيبيتها فلمّا زادت بنو اميّة في المسجد صارت في المسجد » .  ( 2 ) . وى از سلاطين مقتدر مصر و از كسانى بود كه به مسائل اساسى مذهبى توجه بيشترى داشت ، از همين رو توانست درسال 665 با يك برنامهء وسيع ، همه عقايد و مذاهب فقهى اهل سنت را به چهار مذهب معروف منحصر نمايد . نك : خطط مقريزى ، ج 2 ، ص 344  ( 3 ) . جريان نصب شبكه به وسيلهء ملك ظاهر در وفاء الوفا ، ج 2 ، ص 604 و فصول من تاريخ المدينه ، ص 126 آمده است . ","page_name":" 156 ","page_number":156},
  {"content":"\r\n\r\nگرچه از قرن هفتم تا امروز در اين شبكه ، از لحاظ ارتفاع و تبديل آن به شبكه فلزى و دگرگونيهاى مختلف ديگر ، تغييراتى به وجود آمده است ، اما محدوده‌اى كه براى اين شبكه در زمان ملك ظاهر ترسيم شده بود ، هنوز هم به حال خود باقى است و تغييرى در آن رخ نداده است و محل بيت فاطمه عليها السلام كه در سمت شمالى مرقد رسول خدا ، در داخل شبكه قرار گرفته بود ، فعلًا نيز در داخل شبكه و در همان محدوده قرار دارد .\r\n\r\nمحراب و ضريح در بيت فاطمه عليها السلام\r\nابن نجار ( متوفى 643 ه . ق . ) پس از اينكه از محمد بن ابراهيم ؛ يكى از احفاد و نوادگان امام صادق عليه السلام نقل مىكند كه قبر فاطمه عليه السلام در بيت خودش قرار دارد ، مىگويد :\r\n« قلت و بيتها اليوم حوله مقصورة و فيه محراب و هو خلف حجرة النّبى صلى الله عليه و آله » « 1 »  .\r\n« در زمان فعلى ، خانهء فاطمه در داخل مقصوره و محدوده واقع شده و داراى محرابى است كه در پشت حجرهء پيامبر صلى الله عليه و آله قرار گرفته است » .\r\nظاهراً منظور ابن نجار از « مقصوره » - كه قبل از تاريخ نصب شبكه در اطراف بيت فاطمه عليها السلام بوده است - همان مثلث مرتفعى است كه در زمان عمر بن عبدالعزيز در قسمت شمالى مرقد شريف نبوى صلى الله عليه و آله ايجاد شده بود كه با نصب شبكه ، برداشته شده است .\r\nمتن گفتار ابن نجار را سمهودى نقل كرده و اضافه مىكند : « محرابى كه ابن نجار از آن ياد نموده كه در پشت حجرهء عايشه قرار دارد ، در قسمت مقدم اين محراب ، محلى هست كه مردم ، آنجا را به عنوان « قبر فاطمه عليه السلام » مىشناسند و بر اين نقطه احترام زيادى قائلند و از قدم گذاشتن بر اين محوطه امتناع مىورزند » . « 2 » \r\nهمانگونه كه سمهودى اشاره نموده در داخل بيت فاطمه ، نقطهء مشخصى به عنوان محل قبر آن حضرت شناخته مىشده و از گفتار علامهء مجلسى رحمه الله معلوم مىشود كه در قرنهاى گذشته و در زمان آن مرحوم ، علامت قبرى نيز به عنوان قبر فاطمه در اين نقطه وجود\r\n\r\n","description":"","footnote":" ( 1 ) . اخبار مدينةالرسول ، ص 76  ( 2 ) . وفاء الوفا ، ج 2 ، ص 469 ","page_name":" 157 ","page_number":157},
  {"content":"\r\n\r\nداشته است « 1 »  و امروز هم در داخل بيت فاطمه ضريحى را مشاهده مىكنيم منتسب به آن حضرت ، به ابعاد تقريبى يك متر و نيم در يك متر و نيم كه ظاهراً در همان نقطه‌اى كه معروف به محل قبر آن حضرت بوده نصب شده و با علامت قبرى كه مرحوم مجلسى اشاره فرموده ، قابل انطباق است . گرچه تاكنون كيفيت پيدايش اثر قبر و تاريخ نصب اين ضريح ؛ همانند تاريخ احداث محراب قديمى - كه ابن نجار از آن ياد نموده - معلوم و مشخص نگرديده است .\r\n\r\nسكونت مهاجران در مدينه و خانهء دوّم اميرمؤمنان عليه السلام\r\nطبق مضمون بعضى از آيات و شواهد تاريخى عده‌اى از مسلمانان كه در مكّه به اسلام گرويده بودند در اثر ايمان و عقيده به رسول خدا صلى الله عليه و آله و در اثر فشار مشركين مكه بهنگام هجرت پيامبر صلى الله عليه و آله خانه و زندگى خود را ترك و مصاحبت رسول خدا را به سكونت در مكه ترجيح دادند و يكى پس از ديگرى به مدينه مهاجرت نمودند بعضى از اين مهاجرين كه در مدينه دوست و آشنايى داشتند به منزل آنها وارد شدند و بعضى ديگر در گوشه‌اى از مسجد سكنى گزيدند .\r\nانصار نيز در مقابل اين ايثار و فداكارى مهاجران و در مساعدت و يارى آنان آنچه داشتند از خانه و زمين و وسائل زندگى در اختيار رسول خدا صلى الله عليه و آله قرار دادند تا در ميان مهاجران تقسيم و مشكل مسكن و زندگى آنها را بر طرف سازد و بدينگونه مسلمانان صدر اسلام مفهوم ايثار و اخوّت و تعاون اسلامى را متجلّى ساختند و براى همه مسلمانان و بلكه همه جهانيان الگو و سرمشق گرديدند .\r\nو لذا قرآن مجيد عملكرد اين دو گروه از صحابه را ستوده و ايثار و گذشت آنها را مورد تقدير قرار داده و فرموده است « لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَ أَمْوالِهِمْ يَبْتَغُونَ فَضْلًا مِنَ اللَّهِ وَ رِضْواناً وَ يَنْصُرُونَ اللَّهَ وَ رَسُولَهُ أُولئِكَ هُمُ الصَّادِقُونَ * وَ الَّذِينَ تَبَوَّؤُا الدَّارَ وَ اْلإِيمانَ مِنْ قَبْلِهِمْ يُحِبُّونَ مَنْ هاجَرَ إِلَيْهِمْ وَ لا يَجِدُونَ فِي\r\n\r\n","description":"","footnote":" ( 1 ) . بحار ، ج 100 ، ص 193 ","page_name":" 158 ","page_number":158},
  {"content":"\r\n\r\nصُدُورِهِمْ حاجَةً مِمَّا أُوتُوا وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ » « 1 »  ما در اينجا بعنوان نمونه چند مورد از اين مهاجر و انصار كه در تاريخ از آنها ياد شده است ذكر مىكنيم :\r\n1 - حارثة بن نعمان انصارى :\r\nاشتياق مسلمانان به حضور در مسجد و درك محضر رسول خدا موجب گرديد كه منازل آنها در جوار مسجد النبى و بيت آن حضرت باشد و لذا تقديم و تقسيم خانه و زمين در مرحله اول از جوانب چهارگانه مسجد شروع شد و اولين كسى كه چند باب خانه خود را كه در سمت جنوبى مسجد قرار داشت به رسول خدا تقديم داشت و ساير انصار از وى پيروى نمودند حارثة بن نعمان انصارى بود منزل مسكونى خود حارثه هم در جنوب شرقى مسجد و چسبيده به خانه ابوايوب انصارى بوده و اين خانه در زمان امام‌صادق عليه السلام به آن حضرت منتقل گرديد و در سال 1283 ق بخشى از آن به ساختمان كتابخانه عمومى عارف حكمت معروف به شيخ الاسلام ضميمه شد و در توسعه سعودىها در سال 1414 ق كتابخانه و منازل اطراف آن تخريب و جزء ميدان جنوبى مسجد گرديد .\r\n2 - ابوطلحه انصارى : و از جمله كسانى كه در اين راه پيش قدم گرديد ابوطلحه انصارى بود . او نخلستان خود را كه در سمت شمالى مسجد النبى قرار داشت براى خانه‌سازى مهاجرين در ميان مسلمانان تقسيم نمود . در داخل اين نخلستان چاه آبى بود معروف به « بئر حاء » كه آب آن شيرين‌تر از چاه‌هاى ديگر بود و رسول خدا گاهى داخل اين باغ مىگرديد و از آب آن چاه مىنوشيد .\r\nو لذا « بئر حاء » از چاه‌هاى تاريخى مدينه بشمار مىرفت و تا اين اواخر و پس از گذشت چند قرن حفظ شده بود و در توسعه اخير سعودىها به مسجد ضميمه گرديد .\r\nروزى ابوطلحه عرض كرد يا رسول اللَّه خداوند مىفرمايد « لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ » و بهترين اموال من اين نخلستان است و لذا آن را در ميان مسلمانان تقسيم و صدقه جاريه قرار مىدهم و هرطور صلاح مىدانيد تقسيم كنيد .\r\n\r\n","description":"","footnote":" ( 1 ) . حشر ، 9 - 8 . ","page_name":" 159 ","page_number":159},
  {"content":"\r\n\r\nرسول خدا فرمود « بَخّ ذلك مالٌ رابحٌ » مرحبا اين مال سوددهى است و من صلاح مىدانم اين نخلستان را خودت در ميان اقوام و عشيرهء نيازمند تقسيم كنى . « 1 » \r\nخانه عبدالرحمان عوف :\r\nولى رسول خدا يك قطعه از اين نخلستان را به عبدالرحمان بن عوف واگذار نمود و او در اين محل منزلى ساخت كه بمناسبت پذيرايى مهمانان رسول خدا در آن « دارالضيفان » و بمناسبت وسعت آن « دار الكبرى » ناميده مىشد . « 2 » \r\nدر بخش غربى مسجد هم خانه‌ها و زمين‌هايى به مهاجران واگذار شده بود كه نيازى به ذكر آنها نيست .\r\nو اما در طرف شرق و فاصله مسجد و بقيع هم كه منطقه وسيعى بود زمين‌هايى در ميان بعضى از مهاجران تقطيع و خانه‌هاى متعددى احداث گرديد و كوچه‌هايى بوجود آمد مانند زقاق المناصع و زقاق البقيع .\r\nزقاق البقيع « كوچه بقيع » در فاصلهء بقيع و مسجد النبى واقع شده بود و اين دو را بهم وصل مىكرد و قبل از تخريب و توسعه مسجد بوسيله سعودىها در سال 1414 ق ما از طريق اين كوچه مانند ساير حجاج از بقيع به مسجد و بالعكس آمد و رفت مىكرديم .\r\nخانهء عثمان و ابوبكر :\r\nاز جمله خانه‌هايى كه در اين منطقه واقع شده بود خانه ابوبكر و عثمان بود . عثمان بن عفان در سمت شرقى مسجد داراى دو خانه متصل بهم بود يكى را دار كبرى و ديگرى را دار صغرى مىناميدند رسول خدا زمين خانه عثمان را به دو قطعه كرد و او هم قطعه ديگر را خودش خريدارى و به دار كبرى ضميمه نمود بنا به نقل سمهودى عثمان در همان دار كبرى محاصره و در همان منزل كشته شد . « 3 » \r\nخانه ابوبكر : بنا بگفته ابن شبه م - 262 خانه ابوبكر در همان منطقه شرق مسجد در\r\n\r\n","description":"","footnote":" ( 1 ) . صحيح بخارى تفسير سوره ال عمران ذيل آيه شريفه .  ( 2 ) . تاريخ المدينة ابن شبه 1 / 235 ؛ وفاء الوفا 2 / 728 .  ( 3 ) . وفاء الوفا 2 / 731 . ","page_name":" 160 ","page_number":160},
  {"content":"\r\n\r\nكنار كوچه بقيع و در مقابل دار الصغراى عثمان قرار داشت . « 1 » \r\nعباسى مىگويد فاصلهء خانه ابوبكر و عثمان پنج زراع بيشتر نبود ( 2 متر و نيم ) . « 2 » \r\nابن سعد از عايشه نقل مىكند پدرم ابوبكر در همان خانه كه زمين آن را رسول خدا به وى داده بود مريض شد و در همان خانه از دنيا رفت . « 3 » \r\nو منازل ديگرى نيز احداث شده بود كه به ساير صحابه تعلق داشت و در گذشته اشاره نموديم كه محل دفن ائمهء بقيع ، خانه‌اى بود متعلق به عقيل ؛ و همانگونه كه در آينده خواهيم گفت ، صفيه عمّهء رسول خدا در محلى كه متصل به خانهء مغيرة بن شعبه بود ، دفن گرديده است و ظاهراً جمله معروف در معرفى بقيع كه در ميان مدينه‌شناسان اشتهار دارد « شرقيّها نخل و غربيّها بيوت » « 4 »  اشاره به همين بيوت است .\r\n\r\nدوّمين خانهء اميرمؤمنان عليه السلام\r\nو براساس شواهد تاريخى ، يكى از اين منازل نيز متعلّق به امير مؤمنان عليه السلام بود كه در انتهاى ذقاق البقيع و نزديك به بقيع قرار گرفته بود . به عنوان تأييد اين موضوع ، متن چند سند تاريخى را در اينجا نقل مىكنيم :\r\n1 - ابن شبه قديمترين مدينه‌شناس در اين مورد مىگويد :\r\n« واتخذ علي بن ابيطالب بالمدينة دارين احدايهما دخلت في مسجد رسول‌اللَّه صلى الله عليه و آله و هي منزل فاطمة بنت رسول‌اللَّه التي تسكن فيها و الأخرى دار علي التي بالبقيع و هي بأيدى ولد على على حوزالصدقة » : « 5 » \r\n\r\n","description":"","footnote":" ( 1 ) . تاريخ المدينة 1 / 242 .  ( 2 ) . عمدة الاخبار 116 .  ( 3 ) . طبقات 3 / 150 وفاء الوفاء 2 / 731 .  ( 4 ) . تاريخ ابن نجار ، ص 152 ؛ عمدة الاخبار ، ص 151 ؛ وفاء الوفا ، ج 3 ، ص 889  ( 5 ) . به نقل سمهودى در وفاءالوفا ، ج 2 ، ص 469 . على رغم دقّت نظر و صداقت و امانت در نقل سمهودى ، كه زبانزد مورّخان است ، اين‌مطلب راكه وى از ابن شبه نقل نموده است در نسخهء چهار جلدى - كه از تاريخ ابن شبه در اختيار ماست - با بررسى مكرر به دست نيامد و دليل آن همان است كه مصحح اين كتاب در صفحات اول آن تذكر داده است كه نسخه موجود در اختيار وى از نظر خط غيرخوانا و در مطالب و صفحاتش سقط فراوان وجود داشته است . ","page_name":" 161 ","page_number":161},
  {"content":"\r\n\r\n« على بن ابىطالب براى خود در مدينه دو خانه اختيار كرده بود ؛ يكى همان خانه‌اى است كه در داخل مسجد قرار گرفت و آن همان خانهء فاطمه دختر رسول خداست كه در آن سكونت مىفرمود و ديگرى خانه‌اى است كه در كنار بقيع واقع شده بود و اين خانه جزو موقوفات آن حضرت و در دست فرزندان او بود . »\r\n2 - ابن نجار ( متوفاى 643 ه . ق . ) از سعيد بن جبير نقل مىكند كه :\r\n« رأيت قبر الحسن بن علي بن ابيطالب فى فم الزقاق الّذى بين دار نبيه و بين دار علي بن ابيطالب » « 1 »  .\r\n« قبر حسن بن على را در اول كوچه‌اى كه در ميان خانه نبيه و خانهء على بن ابىطالب قرار دارد ، مشاهده نمودم . »\r\n3 - در مورد تخريب بيت فاطمه عليها السلام آمده است كه حسن بن حسن و همسرش فاطمه بنت الحسين چون مجبور به ترك حجره فاطمه شدند ، اين حجره را ترك نموده و به خانهء على بن ابىطالب منتقل شدند . ( فخرجوا منه حتّى أتو دار علي نهاراً ) « 2 » \r\n4 - سهيلى متوفاى 581 ه در مورد عبيد اللَّه بن عدى « 3 »  مىگويد : « وله دار بالمدينة عند دار علي بن أبيطالب » . « 4 » \r\n: او در مدينه خانه‌اى داشت كه در جوار خانه على بن ابىطالب قرار گرفته بود .\r\nو مىدانيم منظور هم جوار بودن با خانه‌اى كه در كنار مسجد به اميرمؤمنان عليه السلام تعلّق داشت نمىباشد ؛ زيرا همسايگان اين خانه فقط رسول خدا صلى الله عليه و آله و همسران آن حضرت بود .\r\n\r\n","description":"","footnote":" ( 1 ) . اخبار المدينه ، ج 1 ، ص 54  ( 2 ) . وفاء الوفا ، ج 2 ، ص 466  ( 3 ) . او خواهر زادهء عثمان بن عفان است . در اواخر دوران حيات رسول خدا صلى الله عليه و آله متولّد و در سال 90 ه وفات‌نموده است .  ( 4 ) . الروض الأنف ، ج 3 ، ص 162 ","page_name":" 162 ","page_number":162},
  {"content":"\r\n\r\n5 - سمهودى آنجا كه نظرات مدينه‌شناسان را دربارهء بيت الاحزان نقل مىكند مىگويد : « وأظنّه في موضع دار علي بن أبيطالب الذي اتّخذه بالبقيع » « 1 »  « به گمان من بيت الاحزان در محلّ همان خانه متعلّق به علي بن أبيطالب واقع است كه در كنار بقيع ساخته بود . »\r\nگفتنى است كه ما گرچه ، نظريه سمهودى را دربارهء محلّ بيت الاحزان صحيح نمىدانيم بلكه همانگونه كه در صفحات آينده ملاحظه خواهيد فرمود بيت الاحزان از اول بناى مستقل بود نه بيت متعلق به امير مؤمنان عليه السلام . ولى به هر حال از مجموع اين نظرات و از اين متون تاريخى و مشابه آنها معلوم مىشود كه امير مؤمنان عليه السلام در مدينه غير از خانه‌اى كه در كنار مسجد قرار داشت داراى خانهء ديگر هم بود كه در نزديكى بقيع و در كنار منازل مهاجرين و به اصطلاح در محله مهاجر نشين مدينه قرار گرفته بود كه مانند چاه‌ها و باغات جزو موقوفات آن حضرت گرديد . « 2 » \r\n\r\nحوادثى كه در اين خانه واقع شد\r\nبه عقيدهء نگارنده ، حوادث مهم تاريخى كه بلافاصله پس از رحلت جانگداز رسول خدا صلى الله عليه و آله يكى پس از ديگرى به وقوع پيوسته است همه آنها در اين منزل بوده نه در بيتى كه در كنار مسجد بود .\r\nاجتماع عدّه‌اى از مهاجرين و انصار در مخالفت با بيعت ابوبكر ، هجوم به خانهء اميرمؤمنان « 3 »  و سوق دادن آن حضرت و همچنين حركت حضرت زهرا عليها السلام به سوى مسجد ، دوران نقاهت آن حضرت ، ملاقات‌ها و حوادثى كه در اين دوران اتفاق افتاده و\r\n\r\n","description":"","footnote":" ( 1 ) . وفاء الوفا ، ج 3 ، ص 918  ( 2 ) . از جملات اين وقف‌نامه است : « وإنّه يقوم على ذلك حسن بن علي . . . وإن حدث بحسن حدث وحسين حيّ فإنّه إلى حسين بن علي وإنّ حسين بن علي يفعل مثل الذي أمرت به حسناً . . . » .  ( 3 ) . حادثه هجوم به خانهء فاطمهء زهرا و دستور احراق باب آن حضرت در كتب تاريخى اهل سنّت از جمله‌در منابع زير آمده است :\r\nتاريخ طبرى ، حوادث سال 11 هجرى ؛ الإمامة والسياسه ، ج 1 ، ص 11 ؛ عقد الفريد ، چاپ مصر ، ج 3 ، ص 64 ؛ تاريخ يعقوبى ، ج 2 ، ص 126 ؛ شرح نهج البلاغه ، ابن ابى الحديد ، ج 2 ، ص 45 و 46 و 56 و 57 ","page_name":" 163 ","page_number":163},
  {"content":"\r\n\r\nهمچنين مراسم تجهيز و تشييع آن بانوى مخدّره مربوط به اين منزل بوده و در اين خانه واقع شده است كه علاوه بر اعتبار عقلى ، شواهد و قرائن تاريخى و چگونگى وقوع اين حوادث اين نظريه را تأييد مىكند . و براى اهميت اين موضوع به نقل بعضى از اين شواهد تاريخى مىپردازيم .\r\nشاهد و قرينه اول : متن تعبيرات عده‌اى از مورخان درباره اجتماع گروهى از مخالفين جريان سقيفه در منزل اميرمؤمنان مىباشد از جمله طبرى مىگويد : « أتى عمر بن الخطاب منزل عليّ وفيه طلحه والزّبير ورجال من المهاجرين » . « 1 » \r\nابن قتيبه مىگويد : « ان أبابكر تفقّد قوماً تخلفوا عن بيعة أبيبكر عند علي كرم اللَّه وجهه » . « 2 » \r\nعلامه حلّى مىگويد « طلب عمر احراق بيت اميرالمؤمنين وفيه اميرالمؤمنين وفاطمه وابناهما وجماعة من بنى هاشم » . « 3 » \r\nيعقوبى مىگويد : « وبلغ أبابكر وعمر ان جملةً من المهاجرين والأنصار قد اجتمعوا مع علي بن ابيطالب في منزل فاطمة بنت رسول اللَّه » . « 4 » \r\nابن ابى الحديد مىگويد : « ان قيس بن شمّاس . . . كان مع الجماعة الذين دخلوا بيت فاطمة . . . وكان في البيت ناسٌ كثير » . « 5 » \r\nاين تعبيرات مختلف و اجتماع قوم ، ناس كثير ، جماعة و جملةٌ من المهاجرين و الانصار دليل بر اين است كه آنان در فضايى بزرگتر از فضاى حجره فاطمه عليها السلام اجتماع كرده بودند فضائى كه حضرت زهرا و فضه و حسنين نيز در آنجا حضور داشتند .\r\nقرينه دوّم : تعبيراتى است كه در سوق دادن اميرمؤمنان بسوى مسجد به كار رفته است از جمله : واجتمع النّاس ينظرون اليه وامتلأت شوارع المدينة بالرجال « 6 »  بهنگام\r\n\r\n","description":"","footnote":" ( 1 ) . طبرى 2 / 68 .  ( 2 ) . الإمامة والسياسة 1 / 12  ( 3 ) . نهج الحق 271 .  ( 4 ) . تاريخ يعقوبى 2 / 127 .  ( 5 ) . شرح نهج البلاغه 6 / 48 .  ( 6 ) . همان ، 49 ","page_name":" 164 ","page_number":164},
  {"content":"\r\n\r\nجلب اميرمؤمنان بسوى مسجد كوچه‌هاى مدينه مملوّ از مردم بود كه به آن صحنه تماشا مىكردند .\r\nقرينه سوّم : در تعبيراتى در مورد حركت حضرت زهرا بسوى مسجد چنين آمده است « لمّا بَلَغ فاطمة إجماع أبيبكر على منعها فدك لاثت خمارها على رأسها واشتملت بجلبابها و أقبلت في لُمَةٍ من حفدتها ونساء قومها . . . » . « 1 » \r\nو در تعبير ديگر آمده است : « واجتع معها نساء كثير من غيرهنّ شميات اليها » « 2 »  و باز در تعبير ديگر آمده است « و لم تبق من بنى هاشم أمرئة الا خرجت معها « 3 »  اين حركت و حضور - لمّة - تعدادى از بانوان بهمراه حضرت زهرا كه در واقع يك حركت سياسى و راه‌پيمائى آرام بر ضد شرائط موجود بود بدون وجود فاصله از منزل آن بانو تا مسجد متصور نيست و ترسيم اين حركت دسته‌جمعى در فاصله چند قدمى در ميان حجره آن حضرت و مسجد بعيد به نظر مىرسد .\r\nقرينهء سوّم : چگونگى اطلاع يافتن اميرمؤمنان عليه السلام :\r\nدر يك روايت مفصّل كه دوران عارضه و وفات و تجهيز حضرت زهرا نقل شده است چنين آمده است پس از آنكه آن مخدّره از دنيا رفت حسنين وارد منزل شدند و چون از ارتحال مادرشان مطلع گرديدند اسماء عرض كرد اى نور ديدگان رسول خدا هرچه سريعتر خبر فوت مادرتان را در مسجد به اطلاع پدرتان برسانيد .\r\nآن دوبزرگوار حركت كردند و چون به نزديكى مسجد رسيدند و صدايشان به گريه بلند شد صحابه از مسجد بيرون آمدند و علت گريه آن دو را جويا شدند آنان پاسخ دادند مگر نمىدانيد كه مادر ما از دنيا رفته است در اينجا بود كه اميرمؤمنان بىاختيار به روى زمين افتاد . . . « فقالا لا أو ليس قد ماتت أمنّا فاطمة قال : فوقع علىٌّ على وجهه . . . » . « 4 » \r\n\r\n","description":"","footnote":" ( 1 ) . شرح نهج البلاغه 16 / 211 احتجاج طبرسى 1 / 131 بلاغات النساء / 12 .  ( 2 ) . شرح نهج البلاغه 6 / 49 .  ( 3 ) . مأساة الزهرا 2 / 177 .  ( 4 ) . كشف الغمّه 2 / 127 بحار الانوار 43 / 187 . ","page_name":" 165 ","page_number":165},
  {"content":"\r\n\r\nاگر وفات آن مخدّره در بيت و حجره اولى و در كنار مسجد اتفاق ميافتاد نيازى به حركت حسنين و طى فاصله نبود بلكه اميرمؤمنان با كوچكترين گريه در ميان حجره از وقوع حادثه مطلع مىگرديد .\r\nقرينه چهارم : مراسم تشييع پيكر حضرت زهرا عليها السلام\r\nدر اين مراسم دو موضوع قابل توجه است يكى اظهار نگرانى آن حضرت از وضع تابوت‌هاى مكشوف و متعارف آن روز و در نهايت آماده‌سازى تابوتى داراى پوشش همانند هودج « 1 »  و استفاده نمودن از آن و تشييع و انتقال پيكر آن حضرت از محلى به محل ديگر و موضوع دوّم دفن شدن آن حضرت در حجره خويش بطورى كه در صفحات گذشته ملاحظه فرموديد مضمون روايات شش تن از ائمه و گفتار علما و دانشمندان شيعه و دلائل ديگر قويّاً مؤيد آن است كه پيكر مطهر دختر رسول خدا در جوار قبر آن حضرت دفن شده است با در نظر گرفتن اين دو جهت طبعاً اين سؤال پيش مىآيد كه اگر آن حضرت در حجره خويش و در كنار مسجد از دنيا رفته است و در همان حجره هم دفن شده است آماده‌سازى تابوت براى چه بوده و تشييع پيكر آن بانو چگونه انجام گرفته است و اين قرينه و شاهد ديگرى است بر اينكه ارتحال آن بزرگوار مانند حوادث ديگر در خانه‌اى دور تر از خانه اولى واقع شده است .\r\n\r\nپاسخ به شبهات\r\nدر اينجا تذكّر اين نكته را لازم مىدانيم كه وجود خانه دوّم و وقوع اين حوادث در آن گرچه بنا به دلائل گذشته از نظر شخص نويسنده يك مطلب مسلّم و مورد قبول است همانگونه كه اصل تهاجم از مسلمات تاريخ شيعه و مورد تأييد عده‌اى از مورخان اهل سنّت مىباشد ولى نظريه اين ناچيز و رد و قبول و اثبات و انكار آن مىتواند به صورت يك بحث تاريخى مورد بررسى قرار بگيرد كه در صورت تقويت اين احتمال افزون بر تأييد اصل حادثه به پاره‌اى از سؤالات در اين زمينه پاسخگو بوده و بعضى از شبهات و ابهامات را بر طرف مىنمايد .\r\n\r\n","description":"","footnote":" ( 1 ) . ابن شبّه تاريخ المدينة 1 / 108 ابن اثير اسد الغابة 7 / 226 سمهودى وفاء الوفاء 3 / 904 . ","page_name":" 166 ","page_number":166},
  {"content":"\r\n\r\n\r\nاشكال ابن روزبهان « 1 »  و پاسخ او\r\nبه عنوان مثال فضل بن روزبهان آنجا كه مىخواهد حوادث پس از رحلت رسول خدا صلى الله عليه و آله را انكار و يا توجيه كند آن عدّه از مورخان اهل سنّت را كه موضوع تهاجم و دستور احراق را نقل نموده‌اند مورد حمله قرار داده و پس از آنكه شيعيان را شديداً نكوهش مىكند مىگويد چگونه مىتوان گفت كه عمر بن خطاب چنين تصميمى اتخاذ و دستور احراق بيت دختر رسول خدا را صادر نموده است . در صورتى كه از طرفى اين بيت متصل به مسجد و قبر رسول خدا صلى الله عليه و آله و حجرات همسران آن حضرت بود و از طرف ديگر سقف آنها را شاخه‌هاى خشك و قابل اشتعال و احتراق تشكيل مىداد و آتش زدن به يكى از اين حجرات به مفهوم آتش زدن به همهء آنها و سوزاندن خانهء فاطمه سوزاندن مسجد و قبر رسول خدا صلى الله عليه و آله بود و قابل تصوّر نيست عمر بن خطاب چنين تصميمى بگيرد و خود را در معرض اعتراض و مورد نكوهش مردم قرار بدهد و اين با كياست و سياست او و هر شخص ديگر سازگار نمىباشد . « 2 » \r\nكه اگر ابن روزبهان اين حقيقت تاريخى را نه آنچنان كه تصوّر نموده بلكه همانگونه كه ما مطرح نموديم و وقوع اين حوادث را به بيت دوم اميرمؤمنان عليه السلام نه به بيتى كه در كنار مسجد قرار داشت منتسب ساختيم درمىيافت براى اثبات ادعاى خود بدين اشكال تمسّك نمىجست و طبعاً نيازى هم بر پاسخ نه چندان مستحكم مرحوم دانشمند كلامى شيخ محمّد حسن مظفّر نبود .\r\n\r\n","description":"","footnote":" ( 1 ) . فضل بن روزبهان از بزرگان علماى شافعيه در عصر خود حكيم عارف ، محدّث شاعر و اديب داراى تأليفات متعدّد مشهورترين آنها ردّ بر نهج الحقّ علّامه حلّى است به نام ابطال نهج الباطل كه در سال 909 آن را تأليف نموده و مرحوم قاضى نور اللَّه ششترى شهيد در سال 1019 احقاق الحقّ را در پاسخ آن نگاشته و در قرن اخير مرحوم آية اللَّه شيخ محمّد حسن مظفّر پاسخ ديگرى بر آن نگاشته به نام دلائل الصدق و در سه جلد چاپ شده است .  ( 2 ) . دلائل الصدق ، ج 3 ، ص 46 ","page_name":" 167 ","page_number":167},
  {"content":"\r\n . \r\n","description":"","footnote":"","page_name":" 168 ","page_number":168},
  {"content":"\r\n\r\n\r\nبخش دوّم : بيت الأحزان\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nبيت‌الاحزان يك حقيقت فراموش ناشدنى\r\nهر زائر شيعى ، از هر نقطهء دنيا كه وارد مدينهء منوره مىگردد ، پس از زيارتِ قبر مطهر حضرت رسول صلى الله عليه و آله و اقامهء نماز در مسجد آن حضرت و پس از زيارت قبور پاك ائمهء بقيع عليهم السلام و ساير قبور متعلق به اقوام و عشيرهء پيامبر اكرم صلى الله عليه و آله عازم زيارت بيت‌الاحزان مىشود ، به اين اميد كه اگر به قبر مطهر زهراى مرضيه عليها السلام دسترسى ندارد ، آن حضرت را در محل ديگرى كه به وى منتسب است زيارت كند و اگر نمىتواند كه صورت خود را به خاك قبر يگانه يادگار رسول خدا بگذارد و ضريح مقدس آن حضرت را با اشك ديده بشويد ، حداقل در جايگاهى كه دخت گرامى پيامبر صلى الله عليه و آله پس از رحلت پدر بزرگوارش و در ايام آخر عمرش هر روز چند ساعت از وقت خويش را در آنجا به عبادت و گريه و ناله سپرى نمود ، نماز بخواند و به ياد اشكهاى آن حضرت اشك بريزد . اما اينك نه از چنين محلى خبرى است و نه از بيت‌الأحزان در بقيع ، اثرى .\r\nآيا اصلًا بيت‌الاحزان در حقيقت وجود دارد يا يك موضوع موهوم و خيالى بوده و بجز در لسان بعضى از خطبا و گويندگان وجود خارجى نداشته است ؟ !\r\nدر اين بخش از كتاب برآنيم محل واقعى و تاريخ ساختمان بيت‌الاحزان را ، تا آنجا كه از كتب حديث و تاريخ به دست مىآيد و گفتار كسانى را كه در طول تاريخ و از قرن اول تا دوران تخريب ، از نزديك اين بيت حزن را زيارت كرده و شاهد ساختمان آن بوده‌اند در اختيار خوانندهء ارجمند قرار دهيم تا معلوم شود كه بيت‌الأحزان يك واقعيت\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nغير قابل انكار و يك حقيقت فراموش نشدنى است ، اگر چه ساختمان آن ويران گرديده و در گوشهء بقيع ، از گنبد بيت‌الاحزان اثرى باقى نمانده است . ولى منابع حديثى و تاريخىِ متقن از محدثان ، مورخان ، نويسندگان معروف و دانشمندان مشهور از شيعه و اهل سنت در طول تاريخ آن را تأييد و تثبيت نموده‌اند كه اينك نمونه‌هايى از روايات و اعتراف مورخان را از نظر خوانندهء عزيز مىگذرانيم .\r\n\r\nبيت‌الاحزان در منابع حديثى\r\nاز جمله منابع حديثى كه در آن از انگيزهء به وجود آمدن بيت‌الاحزان سخن به ميان آمده ، خصال شيخ صدوق رحمه الله مىباشد كه آن محدث بزرگ ، در ضمن روايتى با اسناد از امام صادق عليه السلام نقل مىكند :\r\n« و اما فاطمة فبكت على رسول‌اللَّه حتى تأذّى بها اهل المدينة فقالوا لها قد آذيتنا بكثرة بكائك فكانت تخرج الى المقابر . . . » « 1 »  .\r\n« فاطمه در مصيبت رسول خدا صلى الله عليه و آله آنقدر گريه نمود كه مردم مدينه از گريه او ناراحت شدند و اظهار نمودند با كثرت گريه‌ات ما را متأذّى نمودى ولذا خانه خود را ترك مىنمود و به كنار قبرها مىرفت . . . »\r\nصريح‌تر و روشن‌تر از روايت صدوق ، گفتار فضه ( خادمهء حضرت زهرا عليها السلام است كه مرحوم علامهء مجلسى در ضمن بيان جريان مفصل شهادت حضرت زهرا از زبان فضه ، چنين نقل مىكند كه :\r\n« ثمّ إنّه بنى لها بيتاً في البقيع نازهاً عن المدينة » . « 2 » \r\n« امير مؤمنان عليه السلام براى فاطمه ، در بقيع و در خارج مدينه ، خيمه‌اى برافراشت كه آن حضرت به همراه حسنين بدانجا مىآمد و پس از گريهء طولانى به خانه‌اش مراجعت مىنمود .\r\n\r\n","description":"","footnote":" ( 1 ) . خصال ابواب الخمسه - وسائل الشيعه ، ج 2 ، ص 922 ، باب 87 از ابواب دفن .  ( 2 ) . بحارالانوار ، ج 43 ، ص 177 . ","page_name":" 172 ","page_number":172},
  {"content":"\r\n\r\nتوضيح اينكه : بطوريكه در كتب لغت آمده است ، « بيت » در لغت به معناى « محل و مسكن » است خواه به شكل چادر باشد يا خانه‌اى از خاك و گل « 1 »  و بطورىكه در آينده نيز خواهيم ديد ، اولين بيت و مسكنى كه براى فاطمهء زهرا در بقيع ساخته شده ، به صورت چادر و خيمه بوده است .\r\n\r\nبيت‌الاحزان از نظر علما و مورخان\r\nعده‌اى از علماى بزرگ و شخصيتهاى علمى كه در تاريخ مدينه و يا دربارهء زيارت بقيع مطلبى نوشته‌اند ، از بيت‌الأحزان نيز سخن گفته و وجود آن را تأييد و تثبيت نموده‌اند كه نظرات چند تن از آنان را به ترتيب تاريخ زندگى آنان ، مىآوريم :\r\n\r\n1 - ابن شبه نميرى 173 - 262\r\nقديمىترين تاريخ موجود « 2 »  در بارهء مدينهء منوره ، تاريخ المدينه ، تأليف ابوزيد عمر ابن شبه النميرى « 3 »  است . او كه يكى از شخصيّتهاى علمى و از فقها و محدثان مورد وثوق و از مورخان مورد اعتماد ، نزد علما و دانشمندان اهل سنت است ، در كتاب خود ، آنجا كه آثار و قبور بقيع - موجود در زمان خودش - را معرفى مىكند ، چنين مىنويسد :\r\n\r\n","description":"","footnote":" ( 1 ) . البيت المسكن سواء كان من شعر او مدر - اقرب الموارد .  ( 2 ) . قديمىتر از اين كتاب ، تاريخ المدينة ابن زباله است كه وى در سال 199 در قيد حيات بوده و در كتابهائىكه تا قرن دهم در تاريخ مدينه تأليف گرديده ، از جمله در وفاءالوفا ، از تاريخ ابن زباله مطالب فراوان نقل شده است ولى متأسفانه از اين كتاب در قرنهاى اخير خبرى نيست .  ( 3 ) . ابوزيد عمر بن شبه نميرى فقيه و محدث و مورخ نامى در سال 173 متولد و در سال 262 وفات نموده‌است . در شرح حال ابن شبه چنين نوشته‌اند ، او شخصى است اديب ، فقيه ، مورخ ، صادق و دقيق ، عالم به آثار ، ناقل اخبار و صاحب تأليفات بسيار و . . . - ابن نديم از وى 18 كتاب معرفى مىكند . در شرح حال او به فهرست ابن نديم وفيات الاعيان ، تاريخ بغداد ، تهذيب الأسماء و اللغات ، تذكرة الحفاظ و لسان الميزان مراجعه شود . تاريخ ابن شبه براى اولين بار در سال 1399 ه . با تحقيق فهيم محمد شلتوت در چهار جزء و 1396 صفحه در عربستان سعودى چاپ و اخيراً در قم افست گرديد . قسمت مهم جلد سوم و چهارم اين كتاب به شرح زندگانى و حوادث دوران خلافت عثمان اختصاص يافته است كه دليل هوادارى و علاقه شديد او نسبت به عثمان است . ","page_name":" 173 ","page_number":173},
  {"content":"\r\n\r\n« شخص موثق و مورد اعتمادى بر من نقل نمود مسجدى كه در طرف شرقى آن به جنازه اطفال نماز خوانده مىشود ، دراصل خيمه‌اى بوده براى زن سياهى بنام « رقيه » « 1 »  كه به دستور حسين ابن على عليه السلام در آنجا مىنشست تا از قبر فاطمه عليه السلام مراقبت كند زيرا قبر فاطمه را كسى بجز همان زن نمىشناخت . « 2 » \r\nاز اين گفتارِ ابن شبه كه مشهود و مسموع خود را در مورد بيت‌الاحزان نقل نموده است ، دو مطلبِ زير بوضوح به دست مىآيد :\r\n1 - بيت‌الاحزان در دوران حسين بن على عليه السلام يعنى تا سال 61 هجرى ، مانند حال حيات حضرت زهرا عليها السلام به صورت خيمه و چادر و محلى بوده است مشخص و معين و حسين بن على عليه السلام بر حفظ آن عنايت و اهتمام داشته ؛ بطورى كه يكى از بانوان و ارادتمندان حضرت زهرا عليها السلام را مأموريت داده است ، در اين بيت و خيمه كه يادآورِ دورانِ حساس زندگى مادر بزرگوارش بوده ، اقامت نموده و از آنجا حراست و نگهبانى كند و لابد براساس همين ديد و اهتمام و به پيروى از روش آن حضرت ، افرادى از اهل بيتِ عصمت پس از آن حضرت نيز همين روش را ادامه داده و خيمه را به ساختمان مبدّل نموده‌اند .\r\n2 - بيت‌الاحزان پس از اين دوران و در اواخر قرن دوم و اوائل قرن سوم ، داراى ساختمان بوده كه ابن شبه را وادار نموده است كمّ و كيف و انگيزهء بوجود آمدن اين ساختمان را از افراد خبير و مطلع جويا شود و يكى از افراد مطلع و مورد وثوق نيز تا آنجا كه در اين مورد اطلاع داشته با وى در ميان گذاشته است و سابقهء آنجا را كه زمانى به صورت خيمه بوده ، بازگو نموده است و ليكن اين خيمه دقيقاً در چه تاريخى و به وسيلهء چه كسى به ساختمان تبديل شده ، معلوم نيست .\r\n\r\n","description":"","footnote":" ( 1 ) . ابن حجر عسقلانى ( در اصابة ) ج 3 ، ص 305 با استناد به همين مطلب اين بانو را نيز در رديف سايرزنان ، يكى از صحابهء رسول خدا معرفى نموده است .  ( 2 ) . واخبرنى مخبر ثقة قال يقال ان المسجد الذى يصلى جنبه شرقياً على جنائز الصبيان كان خيمة لامرئة سوداء يقال لها رقية كان جعلها هناك حسين بن على عليه السلام تبصر قبر فاطمه عليها السلام و كان لايعرف قبر فاطمه رضىاللَّه عنها غيرها . تاريخ المدينه ج 1 ، ص 106 ","page_name":" 174 ","page_number":174},
  {"content":"\r\n\r\nتوجيه متناقض\r\nو اما مطلب ديگرى كه در ذيل اين گفتار آمده است كه : اقامت آن زن در ميان بيت‌الاحزان براى حفظ و مراقبت قبر حضرت زهرا عليها السلام بوده است ، تعليلى است از سوى خودِ وى و توجيهى است متناقض و غير قابل قبول ؛ زيرا : اولًا خودِ ابن شبه در اين كتاب ، مانند عدّهء ديگر از مورخان مىگويد كه على بن ابىطالب عليه السلام پيكر مطهر حضرت زهرا عليها السلام را شبانه و در داخل منزل خود دفن نمود ؛ بنابراين ، مراقبت از قبر آن حضرت در بقيع مفهومى ندارد .\r\nو ثانياً اگر قبر آن حضرت در بقيع واقع بوده و كسى بجز « رقيه » آن را نمىشناخته ، باز هم مراقبت از قبرِ مجهول ، معنا و مفهومى ندارد .\r\nبهرحال با توجه به شرايط خاص و حساس آن روز ، ابهام در پاسدارى از بيت‌الاحزان و توجيهات مختلف در اقامت يك زن در داخل آن ، مستبعد نيست .\r\n\r\n2 - فتواى امام غزالى بر استحباب نماز در بيت الاحزان\r\nامام ابومحمد غزالى 450 - 505 كه يكى شخصيتهاى معروف و از علما و دانشمندان اهل سنت است ، در ضمن بيان وظايف زايران مدينهء منوره و كسانى كه به زيارت بقيع مشرف مىشوند مىگويد : « مستحب است كه زائران ، هر روز صبح ، پس از زيارت قبر حضرت رسول صلى الله عليه و آله در بقيع حضور بهم رسانند و قبور پيشوايان دينى و صحابه را كه در آنجا مدفون هستند زيارت كنند » . سپس مىگويد : « و مستحب است در مسجد فاطمه عليها السلام نيز نماز بخوانند » . ( و يُستحبّ أن يخرج كلّ يوم الى البقيع بعدالسلام على رسول‌اللَّه . . . و يصلّى في مسجد فاطمة رضياللَّه عنها ) . « 1 » \r\n\r\n3 - ابن جبير ، جهانگرد و دانشمند معروف اسلامى 540 - 614\r\nسومين كسى كه بيت‌الأحزان را از نزديك زيارت و دربارهء آن سخن گفته است ،\r\n\r\n","description":"","footnote":" ( 1 ) . احياء علوم الدين ، ج 1 ، ص 260 ","page_name":" 175 ","page_number":175},
  {"content":"\r\n\r\nجهانگرد معروف اسلامى ابوالحسين احمد بن جبير اندلسى « 1 »  است . او كه در ماه محرم سال 580 ه . ق . وارد مدينه شده و بقيع را زيارت نموده است ، مىگويد : « و در كنار قبّهء عباسيه ، خانه‌اى قرار گرفته است كه به فاطمه دختر رسول خدا صلى الله عليه و آله منتسب مىباشد ، مىگويند اين همان خانه‌ايست كه فاطمه زهرا به آنجا مىآمد و در آنجا اقامت و حزن و اندوه خود را در مرگ پدر بزرگوارش ابراز مىنمود » . « 2 » \r\n\r\n4 - سمهودى « 3 »  844 - 911\r\nچهارمين شخصيت و مورخى كه وجود بيت‌الأحزان را تأييد و تثبيت نموده است ؛\r\n\r\n","description":"","footnote":" ( 1 ) ابن جبير از علماى اندلس و در علم فقه و شعر و نويسندگى از بارزترين دانشمندان دوران خويش و ازمعروفترين و قديمىترين جهانگردان اسلامى است ، او رحله و سياحتنامه خود را چنين ناميده است : « تذكرة بالاخبار عن اتفاقات الأسفار » اين كتاب قبلًا در ليدن و اخيراً در بيروت چاپ شده است .\r\nدر شرح حال ابن جبير ، رجوع شود به دائرةالمعارف اسلامى ، ج 3 ، ص 204 - 207 و مقدمهء رحله ، چاپ لبنان والكنى و الألقاب ، ج 1 ، ص 232 .  ( 2 ) ويلى هذه القبة العباسية بيت ينسب لفاطمه بنت الرسول صلى الله عليه و آله يقال انه الذى آوَتْ اليه والتزمت فيه الحزن علىموت ابيها المصطفى صلى الله عليه و آله رحله ابن جبير چاپ ليدن ، صفحه 196 وچاپ دارالكتب اللبنانى ص 144  ( 3 ) علما و دانشمندان سمهودى را چنين معرفى نموده‌اند : « الشيخ نورالدين على بن احمد سمهودىِ مصرىِ شافعى ، شخصيت دانشمند و مفتى مدينه ، مدرس و مورخ اين شهر ، پيشوا و مقتداى مورخان . سلسله نسبش به حسن مثنى فرزند امام مجتبى عليه السلام منتهى مىشود . او به سال 844 در سمهود مصر متولد و پس از تحصيلات و حفظ نمودن قرآن و نيل به مدارج علمى ، در فنون مختلف از سال 873 در مدينهء منوره متوطن و از اساتيد بزرگ حرم شريف نبوى صلى الله عليه و آله گرديد . وى در تاريخ مدينهء منوره سه كتاب نوشته است كه يكى مفصل و جامع‌الأطراف بنام « اقتفاء الوفا باخبار دارالمصطفى » است كه در حادثهء آتش‌سوزى مسجد نبوى در ماه رمضان سال 886 ه . از بين رفته است . دومى « وفاءالوفا باخبار دارالمصطفى » كتابى است كه به قول خودِ سمهودى به درخواست كسى كه « طاعته غنم و مخالفته غرم » مطالب كتاب قبلى را در اين كتاب تلخيص نموده است ، ولى در عين حال داراى گسترده‌ترين و دقيقترين مطالب در تاريخ مدينه مىباشد كه در هيچ يك از منابع ديگر نمىتوان به دست آورد . اين كتاب در دو جلد و در 1435 صفحه چاپ شده است . و سوّمى « خلاصةالوفا » است و مطالب « وفاءالوفا » را در اين كتاب تلخيص نموده و اين كتاب نيز چاپ شده است . سمهودى داراى تأليفات متعدد ديگرى نيز مىباشد . وفات وى در سال 911 ه . در مدينه واقع گرديد . در شرح حال او به شذرات الذهب ، اعلام زركلى ، والكنى و الالقاب مراجعه شود . ","page_name":" 176 ","page_number":176},
  {"content":"\r\n\r\nمقتدا و پيشواى مدينه‌شناسان ، نورالدين على بن احمد سمهودى مصرى است ؛ شخصيتى كه پس از وى هيچ مورخ و نويسنده‌اى در بارهء مدينه كتابى ننوشته و هيچ گوينده و خطيبى ، از تاريخ مدينه سخن نگفته ، مگر اينكه به گفتهء او استناد جسته و از كتاب او « وفاءالوفا » استمداد نموده است . او مىگويد :\r\n« والمشهور ببيت الحزن انّما هو الموضع المعروف به مسجد فاطمة في قبلة مشهد الحسن و العباس » .\r\n« مشهور در بيت‌الاحزان ، همان محلى است كه به مسجد فاطمه معروف و در طرف قبله حرم ( امام ) حسن و ( جناب ) عباس واقع گرديده است . »\r\nآنگاه مىگويد : « واظنّه في موضع بيت علي بن ابيطالب الَّذى كان اتخذه بالبقيع و فيه اليوم هيأة قبور » . « 1 » \r\n« و به عقيدهء من ، اين بيت الأحزان در محل همان بيت و مسكنى است كه على بن ابىطالب عليه السلام آن را در بقيع آماده ساخته بود » . و اضافه مىكند كه فعلًا در ميان آن ، شكل چند قبر نيز موجود است .\r\n\r\n5 - سِر ريچارد بورتون  [ SIR RICHARD BURTON 
  ]  1853 ميلادى : 1276 قمرى\r\nيكى از جهانگردانِ غربى كه به مكه و مدينه مسافرت نموده « 2 »  و در سياحتنامهء خود از آثار و ابنيهء حجاز و از اخلاق و رسوم مسلمانان در موسم حج و از جزئيات زندگى\r\n\r\n","description":"","footnote":" ( 1 ) وفاءالوفا ، ج 3 ، ص 918 .  ( 2 ) در طول تاريخ تعداد زيادى از جهانگردان غربى در قيافهء مسلمانان و در زىّ حجاج وارد مكه و مدينه‌گرديده‌اند و اكثر آنان نيز كه از نويسندگان بوده‌اند ، توانسته‌اند مشاهدات و برداشتهاى خود را به صورت كتاب و سفرنامه در اختيار ديگران قرار دهند ، گرچه بعضى از اين نوشته‌ها و برداشتها توأم با مطالب خلاف واقع و نادرست و همراه با اغراض و تعصّب است ، ولى در عين حال ، مىتوان مطالب و نكات ارزشمند و پر بها نيز از آنها بدست آورد كه يكى از جهانگردان همان « ريچارد بورتون » انگليسى است كه در سال 1853 ميلادى به صورت يك مسلمان افغانى به نام « عبداللَّه » به مكه و مدينه مسافرت كرده و در تمام مراسم حج شركت و از همهء اماكن و بقاع متبرّكه ديدن نموده و به همهء جزئيات پرداخته است و سفرنامهء خود را در دو جلد بزرگ منتشر ساخته است . موسوعة العتبات المقدسه ، ج 3 ، ص 260 . ","page_name":" 177 ","page_number":177},
  {"content":"\r\n\r\nمردم حجاز سخن گفته است . از جمله حرمها و گنبدها و بارگاههاى موجود در بقيع را معرفى و با قلم خود ترسيم و تصوير نموده است . « سِر ريچارد بورتون » جهانگرد انگليسى است كه در سال 1853 ميلادى - تقريباً 139 سال قبل - بقيع را از نزديك مشاهده نموده و در بارهء بيت‌الأحزان چنين گفته است : « در بقيع مسجد كوچكى است كه در سمت جنوبى گنبد عباس بن عبدالمطلب واقع گرديده و اين مكان را بيت‌الأحزان نيز مىنامند ؛ زيرا فاطمهء زهرا آخرين روزهاى عمر خويش را در اين محل بسر مىبرد و براى از دست دادن پدر عزيزش نوحه‌سرايى مىنمود . « 1 » \r\nمطالبى كه از آقاى بورتون نقل شد ، دليل روشنى بر مشخص بودن ساختمان بيت‌الأحزان در زمان وى و اشتهار وجه تسميه و انگيزهء ايجاد آن مىباشد كه يك جهانگرد انگليسى و غيرمسلمان در اندك زمان و با مختصر تماس با مسلمانان توانسته است همهء اين مطالب را همانگونه كه در منابع محكم تاريخى و حديثى آمده است ، دريافت و درسياحتنامهء خود منعكس نمايد .\r\n\r\n6 - فرهاد ميرزا « 2 »  1292 ه\r\nفرهاد ميرزا معتمدالسلطنه كه در 18 ذيقعده 1292 ه به زيارت بقيع نائل گرديده ، پس از بيان زيارت حرم ، ائمهء بقيع و نثار فاتحه بر قبور علما كه در كنار اين حرم مطهر واقع بودند ، مىگويد : « از آنجا به بيت‌الأحزان رفتم و از آنجا به زيارت حليمهء سعديه . . . » « 3 » \r\n\r\nبيت‌الاحزان در آستانه تخريب\r\nتا اينجا همراه با تاريخ بيت‌الأحزان از به دو پيدايش آن ، تا اواخر قرن سيزده ( 1292 ) ،\r\n\r\n","description":"","footnote":" ( 1 ) موسوعة العتبات المقدسه ، ج 3 ، ص 285 .  ( 2 ) فرهاد ميرزا معتمدالسلطنه متوفاى 1305 ه در ميان شاهزادگان قاجار ، از نظر علمى داراى شخصيت بارزى است كه از وى شش جلد كتاب ، در فنون مختلف به جاى مانده از جملهء آنها « قمقام ذخار » در مقتل و « هداية السبيل » كه سفرنامهء حجِ اوست و هر دو كتاب در موضوع خود در زبان فارسى از بهترين كتابها به شمار مىرود .  ( 3 ) هداية السبيل چاپ مطبوعاتى علمى تهران ، ص 141 . ","page_name":" 178 ","page_number":178},
  {"content":"\r\n\r\nقرن به قرن حركت نموديم . اينك در قرن چهاردهم هجرى و در آستانهء تخريب بيت‌الأحزان كه در سال 1344 ه . واقع گرديده است قرار گرفته‌ايم . در اين برههء محدود و مدت كمتر از نيم قرن ، از ميان ميليونها زائر بيت‌الأحزان ، تعدادى از علماى برجسته و نويسندگان را مىبينيم كه در تأليفات خود از بيت‌الأحزان سخن به ميان آورده و از اين بناى تاريخى و اثر فراموش نشدنى ياد نموده‌اند ، از جمله :\r\n\r\n1 - ابراهيم رفعت پاشا « 1 »  نويسنده و اميرالحاج مصرى است كه براى آخرين بار در\r\nسال 1325 ه بقيع را زيارت كرده و مشاهدات خود را در بارهء بيت‌الأحزان چنين نقل مىكند :\r\n« و هناك قبة تسمى قبة الحزن يقال انها في البيت الذى آوت اليه فاطمه بنت النبي صلى الله عليه و آله والتزمت الحزن فيه بعد وفات ابيها رسول‌اللَّه صلى الله عليه و آله و كان في البقيع قباب كثيرة هدمها الوهّابيّون » . « 2 » \r\n« در بقيع ، گنبد ديگرى نيز وجود دارد كه « قبة الحزن » ناميده مىشود و مىگويند كه اين گنبد در روى همان محل ساخته شده است كه فاطمه عليه السلام پس از رسول خدا صلى الله عليه و آله بدانجا مىآمده و حزن و اندوه خود را ابراز مىنموده است ، سپس مىگويد در بقيع گنبدهاى زيادى بود كه وهابيها از بين برده‌اند . »\r\n\r\n2 - حاج سيد احمد هدايتى : يكى ديگر از كسانى كه در آستانهء تخريب بيت‌الأحزان\r\nو پنج سال قبل از اين حادثهء تأسف‌بار ، بيت‌الأحزان را زيارت و در سفرنامهء خود به نام « خاطرات مكه » منعكس نموده است ، مرحوم حاج سيد احمد هدايتى يكى از سادات مكرّم و از اولاد محترم رسول اكرم صلى الله عليه و آله است كه وى ضمن بيان موارد و نقاط مختلفى كه حضرت زهرا عليها السلام را زيارت نموده است ، مىگويد : « پنجم در بيت‌الأحزان كه در قبرستان بقيع\r\n\r\n","description":"","footnote":" ( 1 ) ابراهيم رفعت پاشا ، در سال 1318 ق فرمانده نگهبانان محمل مصرى و در سال 1320 و 21 و 25 به‌عنوان اميرالحاج از طرف خديو مصر به حج مشرف شده و خاطرات خود را به نام مرآت الحرمين نگارش نموده است . اين كتاب به نوبهء خود يكى از كتابهاى سودمند كه در دو جلد در مصر چاپ و در اولين سال پيروزى انقلاب اسلامى در قم افست شده است .  ( 2 ) مرآت الحرمين ، ج 1 ، ص 426 . ","page_name":" 179 ","page_number":179},
  {"content":"\r\n\r\nواقع است . » « 1 » \r\n\r\n3 - سيدشرف‌الدين قدس سره 1290 - 1377 : مرحوم‌علّامه ، سيدعبدالحسين شرف‌الدين ، « 2 » \r\nسومين كسى است كه بيت‌الأحزان را پنج سال قبل از تخريب ، زيارت و به تناسب بحثى در كتاب خود « النص والاجتهاد » به اين مطلب تصريح نموده است كه گفتار او را بعنوان « ختامه مسك » مىآوريم :\r\n« . . . سپس على بن ابىطالب در بقيع محلى را آماده ساخت كه فاطمهء زهرا براى گريه كردن ، بدانجا مىآمد و بيت‌الأحزان ناميده مىشد و شيعيان در طول تاريخ اين بيت را همانند مشاهد و حرمهاى مقدس زيارت مىنمودند تا اينكه در اين ايّام كه سال 1344 ه است ، ملك عبدالعزيز بر سرزمين حجاز مسلط و با دستور وى بر اساس پيروىاش از وهابيگرى ، منهدم گرديد و در سال 1339 هجرى كه خداوند توفيق سفر حج و زيارتِ پيامبر و مشاهد اهل بيتش در بقيع را بر من عنايت فرمود ، بيت‌الاحزان را زيارت كردم . »\r\n( . . . و كنّا سنة 1339 تشرّفنا بزيارة هذا البيت ( بيت‌الأحزان ) . . . في البقيع . . . ) . « 3 » \r\n\r\n4 - جناب شيخ عمراوى : ايشان بزرگترين عالم و شيخ الشيعه در مدينه منوره است\r\nكه بيت الأحزان را قبل از تخريب مشاهده كرده است اينجانب در طول سى سال مكرر به زيارت ايشان نائل گشته‌ام و آخرين بار در شب اول و شب پنجم ماه مبارك رمضان 1326 قمرى بعد از نماز مغرب و عشا در منزلشان به زيارتشان كه در حال پيرى و داراى 97 سال بودند شرفياب شدم در ضمن مطالب جالب درباره بيت الأحزان فرمودند من\r\n\r\n","description":"","footnote":" ( 1 ) خاطرات مكه - چاپخانه حيدرى تهران ، ص 129 .  ( 2 ) علّامهء بزرگوار و شخصيت مجاهد و احياگر شيعه در شام و لبنان . مرحوم سيدشرف الدين مستغنى ازتعريف و بالاتر از توصيف است كه خدمات ارزنده و ضداستعمارى و آثار ارزشمند و علمى او مانند : « النص و الاجتهاد » و « المراجعات » و ده‌ها كتاب ديگر ، شاهد مجاهدات و دليل بر عظمت شأن و علوّ مقام علمى و سعهء اطلاعات وى مىباشد .  ( 3 ) النص والاجتهاد ، با تحقيق ابو مجتبى ، ص 302 ","page_name":" 180 ","page_number":180},
  {"content":"\r\n\r\n8 يا 9 ساله بودم و مكرر بهمراه مادرم ضمن زيارت بقيع وارد بيت الأحزان هم مىشديم و اضافه نمودند كه بيت الأحزان داراى گنبد و فرش بود و مساحت آن به 8 و 9 متر مىرسيد و به شكل دايره‌اى بود و در چند قدمى جنوب غربى حرم ائمهء بقيع واقع شده بود .\r\n\r\nخلاصه و نتيجه\r\nاين بود اجمالى از تاريخ بيت‌الأحزان و طبعاً كسانى كه داراى فراغت كافى و دسترسى به منابع بيشترى دارند ، مىتوانند مطالب ارزنده و نكات جالب‌ترى در اختيار علاقه‌مندان قرار دهند . و اينك مطالب گذشته را به صورت چند نكته خلاصه و نتيجه‌گيرى مىكنيم :\r\n1 - بيت‌الأحزان ، از دوران حيات حضرت زهرا عليها السلام تا سال 1344 ه ، محلى بوده است مشخص و معين كه شيعيان با پيروى از روش حسين بن على عليه السلام در طول تاريخ به اين بيت اهميت خاصى قائل بوده و آنجا را همانند ساير مشاهد و حرمها زيارت و در آنجا به نماز و عبادت مىپرداختند و حتى امام غزالى از علماى اهل سنت نيز به نماز خواندن در اين محل توصيه نموده است .\r\n2 - بيت‌الأحزان در زمان حسين بن على عليه السلام داراى چادر و خيمه بوده و سپس به ساختمان مبدل گرديده است كه هنگام تخريب داراى گنبد بوده است .\r\n3 - بيت‌الأحزان در اصطلاح عامه ، گاهى به « مسجد فاطمه » و گاهى با هر دو نام و گاهى نيز به « قبةالحزن » ناميده شده و طبعاً نويسندگان نيز از هر سه نام مصطلح ، استفاده نموده‌اند ، ولى آنچه مسلم است بيت‌الأحزان هيچگاه بعنوان يك مسجد واقعى شناخته نشده است و وجود چند قبر در داخل آن كه سمهودى اشاره نموده ، دليل و مؤيد اين معنا است . مؤيد ديگر اينكه : در تأليفات مدينه‌شناسان ، مانند « اخبار مدينه » ابن نجّار ، متوفاى 643 ه ، و « وفاءالوفا » ى سمهودى متوفاى 911 ه ، و « عمدةالاخبار » احمد بن عبدالحميد عباسى ، متوفاى قرن دهم هجرى كه همهء مساجد موجود در داخل و خارج مدينه را معرفى نموده‌اند ، در داخل بقيع از مسجدى به نام مسجد فاطمه ذكرى به ميان\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nنيامده است .\r\n4 - نكتهء مهم اينكه : بنابر مضمون روايات ، بيت‌الأحزان ، در داخل بقيع بوده و همهء مورخان بدون استثنا بر همين معنا تصريح و اضافه مىكنند كه در سمت جنوب غربى در مجاورت حرم ائمه اهل بيت عليهم السلام قرار داشته است . بنابراين محلى كه در سالهاى اخير در خارجِ بقيع ، به نام بيت‌الأحزان معروف گرديده ، با واقعيات تطبيق نمىكند و منابع حديثى و تاريخى آن را تأييد نمىنمايد . بطورى كه قبلًا اشاره نموديم در ملاقاتهاى مكررى كه با آقاى عمراوى شيخ‌العلماى حجاز از سال 50 شمسى در مقاطع و سالهاى مختلف در مدينه منوره داشتم ، به همين معنا تأكيد و محل فعلى در خارج بقيع را موضوعى بىاساس و عملى عوامانه معرفى مىنمودند .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nتصوير مؤلّف و آقاى عمراوى شيخ العلماى شيعه در حجاز - سال 1354 ش\r\nتصوير مؤلّف و آقاى عمراوى شيخ العلماى شيعه در حجاز - سال 1354 ش\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nبخش سوّم : حرم جناب ابراهيم و عثمان بن مظعون\r\n\r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n\r\nحرم جناب ابراهيم\r\nاز جمله بقعه‌ها و گنبد و بارگاهها در داخل بقيع كه به وسيلهء وهابيان منهدم گرديده است ، ساختمان بقعه و حرم متعلق به جناب ابراهيم فرزند رسول خدا صلى الله عليه و آله مىباشد . و از اين جهت كه پيكر جناب ابراهيم در كنار قبر عثمان بن مظعون صحابهء جليل القدر رسول خدا صلى الله عليه و آله به خاك سپرده شده و هر دو قبر در كنار هم قرار گرفته‌اند . اين بقعه همانگونه كه به بقعهء جناب ابراهيم مشهور شده است ، گاهى به عثمان بن مظعون هم نسبت داده مىشود .\r\n\r\nچگونگى حرم و ضريح جناب ابراهيم\r\nوضعيت حرم جناب ابراهيم در كتب تاريخ و مدينه‌شناسى ، از اوايل قرن هفتم مطرح و در مقاطع مختلف از آن سخن گفته شده است ولى قبل از تاريخ ياد شده ، آيا اين بقعه به چه شكل بوده و اصلًا داراى ساختمان بوده است يا نه ، در اين مورد مطلبى بدست نيامده امّا آنچه مسلم است و با اهميتى كه رسول خدا صلى الله عليه و آله به هنگام دفن اين دو بزرگوار ، براى حفظ و بقاى قبر آنان قائل بوده اين دو قبر در ميان مسلمانان در طول تاريخ مشخص و داراى احترام و از قبورى بوده كه مسلمانان زيارت آنها را همانند قبور ساير شخصيتهاى مذهبى از اعمال مستحب و جزو وظايف مهم مىدانستند و طبعاً در حفظ اصل قبرها و در ايجاد سقف و سايه‌بان در روى آنها تلاش مىنمودند .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nابن جبير ( متوفاى 614 ) در مورد اين بقعه مىگويد : « و أَمامَهُ قَبْر السّلالة الطاهرة ابراهيم بن النبي صلى الله عليه و آله و عليه قبّة بيضاء » « 1 »  در مقابل قبر مالك بن انس قبر سلالهء رسول خدا است و در روى اين قبر گنبدى است سفيد رنگ . مشابه همين جمله را ابن بطوطه جهانگرد ديگر ( 756 ) ذكر نموده است . « 2 » \r\nابن جبير در مورد ضريح جناب ابراهيم پس از آن كه زيبايى و استحكام ضريح ائمه بقيع را با اين بيان توصيف مىكند كه : اصل اين ضريح از چوب اما بديعترين و زيباترين نمونه‌اى است از نظر فن و ظرافت و نقوش . برجسته از جنس مس بر آن ترسيم و ميخكوبىهايى به جالبترين شكل در آن تعبيه شده كه نماى آن‌را هرچه زيباتر و جالبتر نموده است . مىگويد : « و على هذا الشكل قبر ابراهيم بن النبي » . « 3 » \r\n« قبر ابراهيم فرزند پيامبر نيز به همين شكل است . »\r\nپس از ابن جبير ، ابن نجار مدينه شناس ( متوفاى 643 ) نيز از بقعه و ضريح جناب ابراهيم ياد نموده و چنين مىگويد :\r\n« و قبر ابراهيم بن النبي و عليه قبّة و ملبن ساج » . « 4 » \r\n« قبر ابراهيم فرزند پيامبر داراى گنبد و ضريحى از چوب ساج مىباشد . »\r\nمحمد بن احمد مطرى ( متوفاى 741 ه ) در كيفيت ساختمان اين بقعه مىگويد :\r\n« وعليه قبة فيها شباك من جهة القبلة و هو مدفون عند جنب عثمان بن مظعون رضي اللَّه عنه » . « 5 » \r\n« در روى بقعه ابراهيم گنبدى است و در ديوار سمت جنوبى اين بقعه ، شبكه‌هايى وجود دارد و او در كنار قبر عثمان بن مظعون دفن شده است . »\r\n\r\n","description":"","footnote":" ( 1 ) . رحلهء ابن جبير ، ص 144  ( 2 ) . رحله ابن بطوطه ، ص 119  ( 3 ) . رحله ، ابن جبير ، ص 144  ( 4 ) . اخبار المدينه ، ص 155  ( 5 ) . التعريف بما انسته الهجرة من معالم دار الهجره ، چاپ قاهره ، ص 46 ","page_name":" 188 ","page_number":188},
  {"content":"\r\n\r\nاز گفتار سمهودى ( متوفاى 911 ) معلوم مىشود كه اين بقعه و ضريح در زمان وى نيز به همان شكلى بوده كه مطرى و ديگر مدينه شناسان قبل از وى ياد نموده‌اند ؛ زيرا او مىگويد :\r\n« وقبره على نعت قبر الحسن و العباس و هو ملصق الى جدار المشهد القبلي و في هذا الجدار شباك » . « 1 » \r\n( ضريح ) ابراهيم همانند ( ضريح ) حسن عليه السلام و عباس است و اين ضريح چسبيده به ديوار جنوبى حرم و در اين ديوار شبكه‌هايى وجود دارد .\r\nسيد اسماعيل مرندى كه در سال 1255 هجرى مدينه را زيارت نموده در كتاب خود از اين بقعه چنين ياد مىكند : و ديگر قبه حضرت ابراهيم پسر حضرت رسول خدا است كه يك ضريح دارد . « 2 » \r\nنايب الصدر شيرازى هم كه در سال 1305 ه . سفر حج نموده است ، در شمار بقعه‌هاى موجود در بقيع مىگويد : و بقعهء ابراهيم بن النبى صلى الله عليه و آله بر سر در آن چند شعر تركى است و يك مصرع آن كه فارسى است نقل مىشود : « شهزاده سلطان رسل ابراهيم » . « 3 » \r\nابراهيم رفعت پاشا كه براى آخرين بار در سال 1325 و تقريباً بيست سال قبل از تخريب آثار مذهبى در حجاز ، بقيع را زيارت نموده ، از اين بقعه چنين نام مىبرد : « گنبد و بارگاه عباس و حسن بن على عليه السلام از همه گنبد و بارگاههاى موجود در بقيع ؛ مانند گنبد ابراهيم و . . . بزرگتر و مرتفع‌تر است . » « 4 » \r\nخلاصه : آنچه از گفتار اين مورخان و نويسندگان از قرن هفتم تا قرن چهاردهم هجرى بدست آمد ، اين است كه قبر شريف جناب ابراهيم سلالهء پاك رسول خدا صلى الله عليه و آله و جناب عثمان بن مظعون يكى از باوفاترين صحابه‌ها و ياران آن حضرت ؛ همانند ساير\r\n\r\n","description":"","footnote":" ( 1 ) . وفاء الوفا ، ج 3 ، ص 918  ( 2 ) . توصيف مدينه به نقل فصلنامهء ميقات حج ، شمارهء 5 ، ص 118  ( 3 ) . سفرنامه نايب الصدر شيرازى ، ص 230  ( 4 ) . مرآت الحرمين ، ج 1 ، ص 426 ","page_name":" 189 ","page_number":189},
  {"content":"\r\n\r\nقبور اقوام پيامبر اسلام صلى الله عليه و آله در بقيع داراى بقعه و گنبد و بارگاه بوده است و قبر جناب ابراهيم كه داراى زيباترين ضريح همانند ضريح ائمهء بقيع عليهم السلام و در سمت جنوبى اين بقعه و متصل به ديوار قرار گرفته و در اين سمت از ديوار شبكه‌هايى نيز تعبيه شده بود كه ارتباط زايرين با داخل حرم بوسيلهء اين شبكه‌ها حفظ مىگرديد .\r\nو بالأخره توجه زائرين و حجاج كه در طول تاريخ از نقاط مختلف جهان به مدينهء منورّه مشرف مىشدند ، به اين بقعهء شريف و قبر مبارك منعطف مىگشت و اگر در اثر كثرت و ازدحام زائرين ، امكان وارد شدن به داخل اين حرم وجود نداشت ، طبعاً از بيرون حرم و از مقابل شبكه ، قبر فرزند رسول خدا را زيارت و در اين محل به دعا و راز و نياز با خداوند متعال مىپرداختند .\r\nو اينك در مورد اين حرم شريف تذكر دو موضوع ضرورى به نظر مىرسد : يكى معرفى ساير مدفونين در اين محل و دومى بيان تاريخ بناى اين بقعه و بارگاه .\r\n\r\nساير مدفونين در بقعه ابراهيم\r\nماريه قبطيه مادر جناب ابراهيم\r\nوى در سال پانزده هجرت از دنيا رفت و عمر بن خطاب بر پيكرش نماز خواند و در بقيع در كنار قبر فرزندش ابراهيم به خاك سپرده شد . « 1 » \r\nعبدالرحمان بن عوف\r\nبطورى كه در گفتار بعضى از مورخان و مدينه‌شناسان ملاحظه فرموديد و در آينده نيز به آن خواهيم رسيد ، قبر جناب ابراهيم در كنار قبر عثمان بن مظعون و هر دو زير يك گنبد قرار داشتند . ولى بعضى از مورّخان علاوه بر قبر عثمان بن مظعون وجود قبر تعدادى ديگر از صحابه را نيز در اين بقعه گزارش كرده‌اند ؛ از جمله قبر عبدالرّحمان ابن عوف .\r\nابن نجار در ضمن روايتى مىگويد : « عايشه در آخرين روزهاى زندگى\r\n\r\n","description":"","footnote":" ( 1 ) . البداية والنهاية ، كامل ابن اثير ، شرح حال ماريه . ","page_name":" 190 ","page_number":190},
  {"content":"\r\n\r\nعبدالرحمان بن عوف ، بر وى پيام داد كه در صورت تمايل مىتواند وصيّت كند در داخل حرم پيامبر دفن شود ، ابن عوف در پاسخ اين پيام گفت : « گذشته از اين كه نمىخواهم خانهء رسول خدا و محل زندگى عايشه را بوسيلهء دفن شدن ، در مضيقه قرار دهم من با عثمان بن مظعون پيمانى دارم كه هر يك از ما جلوتر از دنيا رود ، دوّمى هم در جوار او به خاك سپرده شود .\r\nابن نجار پس از نقل اين روايت مىگويد : « بنابر اين ، قبر ابن عوف هم مانند ابن مظعون در كنار قبر ابراهيم در داخل بقعهء او قرار دارد » . « 1 » \r\nاسعد بن زراره و . . .\r\nعباسى از علماى قرن يازدهم پس از اشاره به بقعهء جناب ابراهيم و عثمان بن مظعون مىگويد : « و نقل مىكنند در اين بقعه غير از قبر اين دو شخصيت ، قبر چند تن ديگر از صحابه واقع شده است . يكى از آنها اسعد بن زراره و ديگرى سعد بن ابىوقاص است كه در عقيق بدرود حيات گفت و جنازه‌اش به مدينه منتقل و در اين محل به خاك سپرده شد و همچنين قبر عبدالرحمن بن عوف و عبداللَّه بن مسعود و خنيس بن حذافهء سهمى در داخل حرم جناب ابراهيم واقع شده است » . « 2 » \r\nعلى حافظ « 3 »  از مؤلفان قرن اخير پس از ذكر افراد پنجگانهء ياد شده ، مىگويد : « و بنابر تأييد بعضى از مورّخان ، قبر فاطمهء بنت اسد نيز در اين محل و در داخل حرم ابراهيم قرار گرفته است » . « 4 » \r\nسمهودى مدينه‌شناس معروف كه يك قرن قبل از عباسى مىزيسته است مىگويد :\r\n« در طرف شمال قبر جناب ابراهيم و در داخل حرم او ، شكل دو قبر جديد به چشم مىخورد كه نه ابن نجار و نه هيچيك از مدينه‌شناسان بعد از وى از اين دو قبر ياد ننموده‌اند » .\r\n\r\n","description":"","footnote":" ( 1 ) . اخبار مدينة الرسول ، ص 156  ( 2 ) . عمدة الاخبار فى مدينة المختار ، ص 152  ( 3 ) . فصول من تاريخ المدينة المنوره ، ص 169  ( 4 ) . در بحث تاريخ حرم ائمه بقيع ، مردود بودن اين احتمال را توضيح داده‌ايم مراجعه شود . ","page_name":" 191 ","page_number":191},
  {"content":"\r\n\r\nسمهودى اضافه مىكند : « همانگونه كه قبلًا اشاره نموديم ، مورّخان مىگويند : قبر ابراهيم در كنار قبر عثمان بن مظعون قرار گرفته و عبدالرّحمان بن عوف هم طبق وصيت خود در اين مكان به خاك سپرده شده است و لذا مناسب است اين دو صحابه نيز مانند ابراهيم در اين محل زيارت شوند » . « 1 » \r\nاز گفتار سمهودى ظاهر مىشود كه به عقيدهء وى ، بجز ابن مظعون و ابن عوف ، از صحابه كسى در داخل بقعهء ابراهيم دفن نشده است و چند تن از صحابه كه بعضى از مورّخان از آنها ياد نموده‌اند ، كه در مجاورت ابراهيم و در داخل بقعه او به خاك سپرده شده‌اند ، قبر آنان در مجاورت او ولى در خارج بقعه ، و نه در داخل آن ، قرار دارد » .\r\n\r\nتاريخ بناى اين بقعه\r\nهمانگونه كه قبلًا آورديم ، ساختمان حرم و ضريح جناب ابراهيم از اوايل قرن هفتم و به وسيلهء ابن جبير مطرح شده است و او هم از وضع موجود اين حرم و ضريح و از آنچه خود شاهد آن بوده ياد نموده است اما آيا همان بقعه و ضريح در چه تاريخ و به وسيلهء چه كسى ساخته شده و همچنين اين حرم قبل از اين بنا و در طول قرنهاى اول به چه شكل بوده ، در گفتار نويسندگان و مورخان در اين مورد مطلب صريحى وجود ندارد و ليكن از شواهد و قرائن موجود در گفتار آنان و تصريح بعضى از بزرگان شيعه مىتوان در مورد تاريخ تقريبى و نسبت به بانى اين بقعه و ضريح اظهار نظر نمود .\r\nقاضى نور اللَّه شوشترى رضى الله عنه پس از آنكه مجد الملك را بانى ساختمان حرم ائمهء بقيع معرفى مىكند ، مىگويد : « و چهار طاق عثمان بن مظعون را . . . او بنا كرده است و مشهد امام موساى كاظم و امام محمد تقى در مقابر قريش در بغداد را هم او بنا نموده است و مشهد سيد عبدالعظيم حسنى در رى و غير آن از مشاهير سادات علوى و اشراف فاطمى عليهم السلام از آثار او است » . « 2 » \r\n\r\n","description":"","footnote":" ( 1 ) . وفاء الوفا ، ج 3 ، ص 919  ( 2 ) . مجالس المؤمنين ، ج 2 ، ص 458 ","page_name":" 192 ","page_number":192},
  {"content":"\r\n\r\n\r\nضريح جناب ابراهيم\r\nبطورى كه ملاحظه فرموديد ، ابن جبير جهانگرد معروف و سمهودى مدينه‌شناس مشهور ، در ضمن توصيف از ضريح ائمهء بقيع و معرفى ضريح ابراهيم به مشابهت و قرين بودن آن دو ، تكيه و تأكيد نموده‌اند و اين گفتار و تشبيه ، كه نشانگر شباهت تام از نظر فنى و مواد اوليه و استحكام و ظرافت و نقوش و خطوط موجود در اين دو ضريح است طبعاً گوياى اين حقيقت مىباشد كه آنها در يك زمان و در زير نظر يك صنعتكار و به دست يك استاد كار ساخته شده‌اند .\r\nبطور خلاصه در ارتباط با ساختمان حرم و ضريح جناب ابراهيم سه موضوع قابل توجه است :\r\n1 - ايجاد گنبد و بارگاه و ساخته شدن ضريح ائمهء بقيع به وسيلهء مجد الملك بوده كه در محل خود توضيح داده شد .\r\n2 - قاضى نوراللَّه شوشترى تصريح مىكند كه حرم جناب ابراهيم نيز به وسيلهء مجد الملك ساخته شده است .\r\n3 - و بالأخره شباهت‌هايى كه در ميان دو ضريح وجود داشته است .\r\nو از مجموع اين سه مطلب مىتوان چنين نتيجه گيرى نمود كه بانى ضريح جناب ابراهيم ، مانند حرم او و مانند حرم و ضريح ائمهء بقيع ، مجد الملك براوستانى است كه در اواخر قرن پنجم هجرى ساخته شده است .\r\n\r\nسنت رسول اللَّه صلى الله عليه و آله در تدفين ابن مظعون و ابراهيم عليه السلام\r\nاين بود آنچه در مورد تاريخ بقعه و بارگاه و قبر جناب ابراهيم و عثمان بن مظعون بدست ما رسيده است و در اختيار خوانندگان ارجمند قرار داديم .\r\nولى در مورد اين دو شخصيت ، موضوع مهم و نكته حساس و جالبتر از جنبهء تاريخ ، توجّه به سنّت رسول خدا و توجه به روش آن حضرت در كيفيت تشييع و\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nتدفين آنها و فراگرفتن احكام اسلامى در اجراى سنت عملى آن بزرگوار در مورد تدفين و مراسم پس از آن ، نسبت به همهء مسلمانان مخصوصاً آنان كه از قداست و معنويت بيشترى برخوردارند و با رسول خدا پيوند خانوادگى و يا افتخار صحابگى آن حضرت را دارند و همچنين كسانى كه داراى خدمات ارزنده به اسلام و قرآن مىباشند .\r\nزيرا مسلّم است كه مراسم تشييع و تدفين ابن مظعون و ابراهيم بدستور مستقيم و به مباشرت شخص رسول خدا انجام گرفته و در حقيقت آن حضرت اين بخش از دستورات آيين خويش را عملًا بعنوان درس و برنامهء همگانى در اين دو مراسم تعليم فرموده است و تمام مسلمانان موظّفند اين درس را همانند ساير برنامه‌هاى دينى فرا گيرند و از سنت رسول خدا صلى الله عليه و آله پيروى و دستور او را اجرا و عملى سازند كه وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا .\r\nبيان اين برنامه عملى و توضيح اين سنت جاودانى ايجاب مىكند كه مرورى داشته باشيم به بيوگرافى ابن مظعون و جناب ابراهيم و نگاهى بر مراسم تشييع و تدفين پيكر پاك اين دو شخصيت بزرگوار ؛ آنچنان كه در منابع حديثى و تاريخى نقل گرديده است .\r\n\r\nعثمان بن مظعون در مكه\r\nصحابهء بزرگ ؛ عثمان بن مظعون ، كنيه‌اش ابوسائب از سابقين در اسلام و چهاردهمين فرد است كه در مكه به نداى توحيد پيامبر صلى الله عليه و آله لبيك گفته و اسلام را پذيرفته است و يكى از مسلمانان مجاهد و مبارز و از كسانى بوده است كه دفاع از حريم اسلام و فداكارى در حمايت از شخص رسول خدا صلى الله عليه و آله را در رأس وظايف و برنامه‌هاى زندگى خويش قرار داده است .\r\nبنا به گفتهء بعضى از مورخان ، وى افتخار اخوّت و برادرى رضاعى با رسول خدا صلى الله عليه و آله را هم داشته است و او از آن عده از مسلمانها است كه ( هاجر الهجرتين ) در اثر فشار مشركين مكه ، هم در هجرت به حبشه شركت نمود و هم جزو مهاجرين به مدينه بود . و طبق گفتار بعضى از مورّخان سرپرستى مهاجرين حبشه از طرف رسول خدا صلى الله عليه و آله بر وى محول شده بود .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nابن مظعون و ردّ پناهندگى مشركان\r\nعثمان بن مظعون در مراجعت ازحبشه با اين كه در جوار و پناه وليد بن مغيره يكى از سرشناسان مشركان مكه قرار گرفت و از ايذاء و اذيت مشركان در امان بود اما براى هماهنگى با ساير مسلمانان و اعلان استقلال و عظمت اسلام و تحقير شرك و بت‌پرستى جوار او را مردود اعلان نمود و تمام عواقب و آثار خطرناك آن را جانانه پذيرا گرديد و به وليد چنين گفت : « من اينك از جوار تو خارج مىگردم ؛ زيرا دوست دارم همانند پيامبر و مسلمانان ديگر ، بجز خدا ، در پناه كسى نباشم و از وليد خواست كه اين موضوع در ميان مردم مكه اعلان شود ، از اين رو به همراه وى وارد مسجد الحرام گرديد و در ميان سران قريش خارج شدن خويش را از پناه وليد اعلان نمود . « 1 » \r\n\r\nعثمان بن مظعون در مدينه\r\nابن مظعون پس از هجرت به مدينه ، گذشته از اين كه يكى از ياران عابد و زاهد رسول خدا صلى الله عليه و آله به حساب مىآمد يكى از چند نفر از صحابه بود كه از ديگر ياران آن حضرت نسبت به احكام آشناتر و از اين لحاظ در ميان سايرين معروفتر بودند .\r\nابن مظعون در زهد و دورى از لذائذ زندگى ، به اينجا رسيد كه تصميم گرفت حتّى بعضى از مباحات را نيز ترك كند ، از اين رو از معاشرت با همسرش نيز خوددارى ورزيد .\r\nهمسر او شكايت به نزد رسول خدا برد ، آن حضرت او را از اين عمل منع و به انجام وظايف نسبت به زن و فرزند تشويق فرمود .\r\nابن مظعون جزو كسانى بود كه در دوران جاهلى نيز لب به شراب نمىزد و شعارش اين بود : « شخص عاقل هيچگاه به چيزى كه عقل را زايل و موجب تمسخر ديگران مىگردد نزديك نمىشود » .\r\n\r\n","description":"","footnote":" ( 1 ) . طبقات ابن سعد 3 ق ، ج 1 ، ص 286 ؛ اصابه ، ج 2 ، ص 464 ؛ استيعاب ، ج 3 ، ص 85 ؛ تاريخ الإسلام ذهبى ، حوادث سال دوم هجرت . ","page_name":" 195 ","page_number":195},
  {"content":"\r\n\r\nو او جزو چند تن از صحابه است كه تصميم گرفتند براى مبارزه با گناه و دورى از معصيت ، خود را « اخصاء » و غريزهء جنسى خود را بطور كلّى از بين ببرند و در اين مورد نيز با مخالفت رسول خدا مواجه گرديدند و رسول خدا فرمود : « يا ابن مظعون عليك بالصّوم فانّها مجفرة » ؛ « بر تو باد روزه گرفتن كه شكنندهء غريزهء جنسى است » .\r\nابن مظعون جزو بدريون و از يكصد و سيزده نفر صحابه است كه در جنگ بدر شركت جسته و اين افتخار و از خودگذشتگى را بر افتخارات ديگرش افزوده است .\r\nبهرحال ، وى معيار و الگوى فضيلت و زهد و تقوا و از خودگذشتگى معرفى شده است و لذا در زيارت ناحيهء مقدسه آمده است : « السلام على عثمان بن اميرالمؤمنين سمّي عثمان ابن مظعون » . « 1 » \r\n\r\nگريهء رسول خدا در مرگ عثمان بن مظعون\r\nعثمان بن مظعون در ذى حجهء سال دوم هجرت ، پس از آن كه در جنگ بدر شركت نمود ، بدرود حيات گفت و او اوّل كسى است از مهاجرين ، كه در بقيع به خاك سپرده شد . « 2 » \r\nمورّخان و شرح حال نويسان از جمله ابن عبدالبر ( متوفاى 463 ) و ابن اثير ( متوفاى 630 ) از ابن عباس نقل نموده‌اند كه رسول خدا صلى الله عليه و آله به هنگام مرگ عثمان بن مظعون ، در بالين وى نشسته بود ، صورت به صورت او گذاشت ، چون سر برداشت اشك در ديدگان آن حضرت حلقه زده بود و دوّمين بار صورت به صورت او گذاشت چون سر برداشت اشك و اندوه آن حضرت براى همهء حاضرين مشهود بود و سوّمين بار صداى ناله و شيونِ آن حضرت بلند گرديد و حاضرين با ديدن اين منظره گريه و شيون سر دادند . « 3 » \r\n\r\n","description":"","footnote":" ( 1 ) . تلخيص از اسدالغابه ، ج 3 ، ص 386 ؛ اصابه ، ج 2 ، ص 464 ؛ استيعاب ، ج 3 ، ص 87 ؛ تنقيح المقال ، ج 2 ، ص 249 ؛ فروع كافى ، ج 2 ، ص 56 ، 57  ( 2 ) . و اولين كسى كه از انصار در بقيع دفن شده است اسعد بن زراره مىباشد .  ( 3 ) . استيعاب ، ج 3 ، ص 87 ؛ اسد الغايه ، ج 3 ، ص 383 ","page_name":" 196 ","page_number":196},
  {"content":"\r\n\r\n\r\nبوسهء رسول خدا بر پيشانى ابن مظعون\r\nدر منابع شيعه از امام صادق عليه السلام « 1 »  و در منابع اهل سنت از عايشه « 2 »  روايت شده است كه رسول خدا صلى الله عليه و آله پس از تغسيل و تكفين ابن مظعون ، در حالى كه اشك مىريخت بر پيشانى او بوسه زد « فلمّا غسل و كفن قَبَّله رسول اللَّه بين عينيه » « 3 »  در مسند احمد بن حنبل و طبقات گفتار عايشه چنين نقل شده است :\r\n« انّ رسول اللَّه قَبَّل عثمان بن مظعون و هو ميّت ، قال فرأيت دموع النّبي تسيل على خدّ عثمان بن مظعون » . « 4 » \r\nو همچنين اين نكته از گفتار محدّثان و مورّخان به وضوح بدست مىآيد كه رسول خدا صلى الله عليه و آله بهنگام مرگ و دفن پيكر ابن مظعون و بعدها تا آن حضرت زنده بود ، با قول و عملش و با گفتار و كردارش بر حفظ اثر قبر و ابقاء نام اين صحابهء جليل القدر توصيه و تأكيد مىفرمود و بر سر تربت وى حاضر مىگرديد و ياد او را زنده و براى وى از خداوند متعال اعلاى درجه و نزول رحمت درخواست مىنمود .\r\n\r\nنمونه‌هايى از گفتار و عمل رسول خدا صلى الله عليه و آله در اين مورد\r\nپيامبر اسلام صلى الله عليه و آله بهنگام مرگ ابن مظعون ، چنين فرمود : « ادفنوا عثمان بن مظعون بالبقيع يكن لنا سلفاً فنعم السلف سلفنا عثمان بن مظعون » . « 5 » \r\nو اين جمله را بهنگام دفن پيكر او نيز تكرار نمود : « نعم السلف الصالح\r\n\r\n","description":"","footnote":" ( 1 ) . من لا يحضره الفقيه ، ج 1 ، احكام الاموات ؛ فروع كافى ، ج 1 ، ص 72 و 73 ؛ تنقيح المقال ، ج 2 ، ص 249  ( 2 ) . سنن ترمذى كتاب الجنائز ، ح 994 ؛ استيعاب ، ج 3 ، ص 85  ( 3 ) . سنن ابىداود ، ج 2 ، ص 179 ؛ تاريخ المدينهء ابن شبه ، ج 1 ، ص 100 ؛ اسدالغابه ، ج 3 ، ص 387 ؛ استيعاب ، ج 3 ، ص 85 ؛ تنقيح المقال ، ج 2 ، ص 249  ( 4 ) . مسند احمد بن حنبل ، ج 6 ، ص 55 و 56 و 206 ؛ طبقات ، ج 3 ، ق 1 ، ص 288  ( 5 ) . تاريخ المدينه ، ج 1 ، ص 100 ؛ استيعاب ، ج 3 ، ص 85 ؛ اسدالغابه ، ج 3 ، ص 387 ؛ تنقيح‌المقال ، ج 2 ، ص 249 ","page_name":" 197 ","page_number":197},
  {"content":"\r\n\r\nعثمان بن مظعون » . « 1 » \r\nو بهنگام مرگ فرزند عزيزش ابراهيم فرمود : « الحقوه بسلفنا الصالح عثمان بن مظعون » . « 2 » \r\nبه كار گيرى و تكرار كلمهء « سلف صالح » مخصوصاً بهنگام دفن ابراهيم و پس از گذشت هشت سال از وفات ابن مظعون تأكيد بر اين است كه بايد ياد ابن مظعون بعنوان يادگارى از گذشتگان صالح و نمونه‌اى از صحابهء فداكار رسول خدا زنده و جاويد بماند و نام و خاطره او از خاطرها محو نگردد .\r\n\r\nنصب سنگ بر قبر ابن مظعون\r\nپس از اين كه پيكر عثمان بن مظعون دفن گرديد ، رسول خدا صلى الله عليه و آله با دست مباركش قطعه سنگى را بعنوان نشانه و علامت بر قبر وى نصب و با اين عمل خويش نيز همانند گفتارش ياد او را زنده و قبر او را براى هميشه مشخص فرمود .\r\nابن عبدالبر مىگويد : « و اعلم النّبي صلى الله عليه و آله قبره بحجر و كان يزوره » . « 3 »  رسول خدا قبر عثمان را با قطعه سنگى مشخص فرمود و هميشه اين قبر را زيارت مىنمود . و هم او از عبيداللَّه بن رافع چنين نقل مىكند : « فوضع رسول اللَّه حجراً عند رأسه و قال هذا فرطنا » . « 4 »  همين جمله را ابن سعد هم در طبقات نقل نموده است . « 5 » \r\nدر دعائم الإسلام از اميرالمؤمنين نقل مىكند : « انّ رسول اللَّه صلى الله عليه و آله لما دفن عثمان ابن مظعون دعا بحجر فوضعه عند رأس قبره و قال يكون عَلَماً ليدفن اليه قرابتي » . « 6 »  رسول خدا صلى الله عليه و آله چون ابن مظعون را دفن نمود دستور داد قطعه سنگى را در طرف بالاى قبر او نصب كنند و فرمود اين سنگ علامت است تا قوم و خويش مرا در كنار آن دفن كنند .\r\n\r\n","description":"","footnote":" ( 1 ) . همان .  ( 2 ) . تاريخ المدينه ، ج 1 ، ص 100 ؛ استيعاب ، ج 3 ، ص 85 ؛ اسدالغابه ، ج 3 ، ص 387 ؛ تنقيح‌المقال ، ج 2 ، ص 249  ( 3 ) . استيعاب ، ج 3 ، ص 85  ( 4 ) . همان .  ( 5 ) . طبقات ، ج 3 ، ق 1 ، ص 289  ( 6 ) . بحار الانوار ، ج 82 ، ص 22 ","page_name":" 198 ","page_number":198},
  {"content":"\r\n\r\nدر تاريخ الكامل مىگويد : « وجعل رسول اللَّه صلى الله عليه و آله على رأس قبره حجراً علامةً لقبره » . « 1 » \r\nسمهودى در ضمن نقل اصل موضوع و اين كه رسول خدا صلى الله عليه و آله قطعه سنگى را بر روى قبر ابن مظعون نصب نمود به كيفيت اين سنگ قبر نيز اشاره مىكند و مىگويد : « اين قطعه سنگ نه قطعه سنگ معمولى بلكه قسمت پايين يك هاون سنگى بود كه پس از شكسته شدن و غير قابل استفاده بودن ، رسول خدا صلى الله عليه و آله آن را بر قبر عثمان بن مظعون نصب نمود « فجعل رسول اللَّه صلى الله عليه و آله اسفل مهراس علامة على قبره » آنگاه فرمود :\r\n« وَاجْعَلْني لِلْمُتَّقِينَ إِماماً » . « 2 » \r\n\r\nسرگذشت اين سنگ قبر\r\nاين بود گفتار رسول خدا صلى الله عليه و آله در مورد عثمان بن مظعون و اين بود عملكرد آن حضرت در مراسم تدفين وى و نصب نمودن سنگ قبر بر روى قبر او تا علامتى بر آن قبر باشد و آيندگان آن را بشناسند و نسبت به صاحبش عرض ادب و احترام نمايند و خاطرهء او را بعنوان سرمشق زنده بدارند و شخصيت‌هاى اسلامى ديگر و اقوام و عشيره رسول‌خدا را در جوار آن دفن نمايند .\r\nو اين قطعه سنگ تا دوران خلافت معاوية بن ابى سفيان در روى اين قبر قرار داشت و صحابهء رسول خدا و مسلمانان طبق دستور و ارشاد آن حضرت به وسيلهء اين علامت ، قبر ابن مظعون را مىشناختند و مانند خود آن حضرت به زيارتش مىشتافتند ولى در دوران معاويه كه مروان بن حكم امارت مدينه را به دست گرفت ، دستور داد اين علامت و اين قطعه سنگ را از قبر عثمان بن مظعون برداشتند و در روى قبر عثمان بن عفان نصب نمودند . مروان مىگفت : « واللَّه لايكون على قبر عثمان بن مظعون حجر يعرف به » ؛ « به خدا سوگند براى من قابل قبول نيست كه در قبر عثمان بن مظعون علامتى باشد و با آن شناخته شود » .\r\nو اين عمل از نظر افكار عمومى آنچنان زننده و مورد اعتراض بود كه افراد\r\n\r\n","description":"","footnote":" ( 1 ) . الكامل ، ج 2 ، ص 97 و 98  ( 2 ) . وفاء الوفا ، ج 3 ، ص 914 ","page_name":" 199 ","page_number":199},
  {"content":"\r\n\r\nسرشناس از بنىاميه نيز اظهار مخالفت نمودند و به مروان گفتند : « چرا قطعه سنگى را كه با دست رسول خدا نصب شده بود ، بجاى ديگر منتقل نمودى » ولى مروان به اين اعتراضها توجهى نكرد و در پاسخ آنان گفت : عثمان فعثمان ! چه فرق مىكند آن عثمان يا اين عثمان و گاهى چنين گفت : « اما واللَّه اذ رميت فلا يرد » ؛ « به خدا سوگند پس از اين تغيير مكان قابل برگشت نيست . » « 1 » \r\n\r\nابراهيم از تولد تا وفات\r\nاين بود اجمالى از تاريخ زندگى عثمان بن مظعون و نكات برجسته‌اى از زهد و عبادت و مبارزه و استقامت او در برابر كفر و شرك و همچنين نكاتى دربارهء مرگ و مراسم تدفين و احترام و تجليل رسول خدا صلى الله عليه و آله از اين صحابه جليل و گريهء آن بزرگوار در كنار پيكر او .\r\nواينك اجمالى از بيوگرافى جناب‌ابراهيم فرزند رسول‌خدا و نكاتى از تولد و عاطفه و محبت رسول خدا صلى الله عليه و آله نسبت به اين فرزند عزيزش و چگونگى انتقال و تدفين اين طفل شانزده ماهه و گريهء رسول خدا و سايرين در كنار پيكر و بهنگام دفن اين دُردانهء پيامبر صلى الله عليه و آله .\r\n\r\nمراسم تولد\r\nرسول خدا صلى الله عليه و آله در ذيقعدهء سال ششم هجرت كه از جنگ حديبيه مراجعت فرمود ، نامه‌اى به وسيلهء يكى از اصحابش به نام حاطب بن ابى بلتعه به مقوقس پادشاه اسكندريه ارسال داشت كه رسول خدا صلى الله عليه و آله در اين نامه او را به توحيد و قبول اسلام فراخوانده بود .\r\nمقوقس گرچه اسلام را نپذيرفت ولى احترام و ادب كامل را نسبت به نامهء رسول خدا و پيك آن حضرت مراعات نمود و هنگام دريافت نامه گفت از اين پيام عطر خير و نيكى استشمام مىشود و دستور داد نامهء رسول خدا در ميان صندوقى از عاج محفوظ بماند و\r\n\r\n","description":"","footnote":" ( 1 ) . اسد الغابه ، ج 3 ، ص 387 ؛ تاريخ المدينه ابن زباله به نقل وفاء الوفا ، ج 3 ، ص 894 و 914 ؛ تاريخ المدينه ابن شبه ، ج 1 ، ص 102 ؛ عمدة الاخبار ، ص 152 ","page_name":" 200 ","page_number":200},
  {"content":"\r\n\r\nبه همراه پاسخ اين نامه دو كنيز به نام ماريه و سيرين كه هر دو خواهر و از زيبايى برخوردار بودند با هداياى ديگر به محضر رسول خدا صلى الله عليه و آله ارسال نمود . اين دو خواهر پس از ورود به مدينه طبق دعوت و هدايت شخص رسول خدا به آيين اسلام گرويدند و در تاريخ جزو زنان مؤمنه و بافضيلت شناخته مىشوند . رسول خدا ماريه را براى خود نگهداشت و سيرين را به حسان بن ثابت شاعر معروف و مخصوص خود اهدا نمود .\r\nحسان از سيرين داراى فرزندى شد به نام عبدالرّحمان كه با ابراهيم فرزند پيامبر پسرخاله مىباشند . « 1 » \r\n\r\nانتقال ماريه به خارج از مدينه\r\nاز روزهاى اول ورود ماريه به خانهء رسول خدا صلى الله عليه و آله بعضى از همسران آن حضرت نسبت به وى با چشم حسادت نگاه مىكردند و تحمل اين بانوى جوان و تازه وارد براى آنان سخت مىنمود ولى با ظاهر شدن اثر حمل در وى ، اين حالت شديدتر و اظهار ناراحتى بيشتر گرديد ؛ بطورىكه رسول خدا صلى الله عليه و آله براى حفظ توازن در ميان همسران و در داخل زندگيش مصلحت را در اين ديدند كه ماريه را علىرغم علاقه و محبت فوق‌العاده‌اى كه به وى داشتند به خارج مدينه منتقل و از ساير همسرانش جدا سازند ، از اين رو ماريه در ميان بستانى كه متعلق به پيامبر و در ميان قبيله بنىمازن و در نزديكى مسجد قبا قرار داشت اسكان داده شد كه اين محل بعدها به نام مشربهء ام ابراهيم « 2 »  مشهور و پس از چند ماه ابراهيم در اين محل متولّد شد .\r\nانتقال ماريه به خارج از مدينه را مورّخان چنين نقل نموده‌اند :\r\n\r\n","description":"","footnote":" ( 1 ) . طبقات ابن سعد ، ج 1 ، ق 1 ، ص 86 ؛ اسد الغابه ، ج 1 ، ص 38 ؛ البداية و النهايه ، ج 5 ، ص 307  ( 2 ) . مشربهء ام ابراهيم در دو كيلومترى سمت شرقى مسجد قبا واقع است . به مناسبت نماز خواندن رسول‌خدا صلى الله عليه و آله در اين محل تبديل به مسجد گرديده و مورّخان اين مسجد را جزو مساجد اطراف مدينه معرفى نموده‌اند و اينك اين مسجد و محوطهء متعلق به آن ، تخريب و به صورت گورستانى جهت ساكنين آن منطقه درآمده ، با ديوارى مرتفع و قفل بزرگى بر در آهنى آن كه هيچ زائرى نتواند وارد اين محوطه شود . اين وضع را اينجانب در ذيقعده 1413 ه . مشاهده نمودم . ","page_name":" 201 ","page_number":201},
  {"content":"\r\n\r\n« و غار نساء رسول‌اللَّه ، واشتدّ عليهنّ حين رزق منها الولد » ؛ « 1 »  « بعضى از همسران پيامبر نسبت به ماريه حسد ورزيدند مخصوصاً آنگاه كه داراى فرزند شد . »\r\nو صاحب طبقات نقل مىكند : « پيامبر خدا ماريه را از محيط زندگيش دور ساخت ؛ زيرا تحمّل وى براى همسران آن حضرت سخت بود و آنان حسد ورزيدند اما نه مثل عايشه . « 2 » \r\nو باز در طبقات و ساير كتب تاريخ ، از خود عايشه نقل شده است كه رسول خدا صلى الله عليه و آله يك روز ابراهيم را به نزد من آورده ، فرمود : « عايشه ببين اين طفل چقدر به من شبيه است » گفتم هيچ شباهتى به تو ندارد ، فرمود : چقدر ( مانند من ) سفيد و چاق است » گفتم طفلى كه شير گوسفند بخورد چاق و سفيد مىشود . « 3 » \r\nبهرحال ابراهيم در ميان قبيلهء بنىمازن و در محل مشربه متولد گرديد و سلمى همسر ابو رافع مامايى او را به عهده گرفت و لذا اولين كسىكه مژدهء ولادت ابراهيم را به رسول خدا رسانيد ابو رافع بود و آن حضرت غلامى بعنوان مژدگانى بر وى اهدا نمود .\r\nرسول خدا صلى الله عليه و آله در روز هفتم ولادت ابراهيم گوسفندى عقيقه نمود و شخصى به نام ابوهند موى سر وى را تراشيد و بدستور پيامبر به وزن موها نقره به مساكين داده شد .\r\nسپس در داخل خاك دفن گرديد . و در همين روز پيامبر خدا اين فرزند را ابراهيم ناميد و فرمود : جبرئيل بر من نازل شد و گفت : « السَّلام عليك يا أبا ابراهيم » و من هم نام جدم ابراهيم را بر وى انتخاب نمودم . « 4 » \r\nپس از تولد ابراهيم هر يك از همسران انصار درخواست نمودند كه رسول خدا وظيفهء پرستارى و شير دادن به ابراهيم را بر وى محول نمايد و در اين مورد به همديگر\r\n\r\n","description":"","footnote":" ( 1 ) . طبقات ، ج 1 ، ق 1 ، ص 68 ؛ البدايه و النهايه ، ج 5 ، ص 304 ؛ يعقوبى ، ج 2 ، ص 87 ؛ كامل ابن اثير ، ج 2 ، ص 186  ( 2 ) . « ان رسول‌اللَّه حجب ماريه وقد ثقلت على نساء النبى صلى الله عليه و آله و غِرْن عليها ولامثل عايشه » طبقات ابن سعد ، ج 1 ، ق 1 ، ص 86  ( 3 ) . « فقال انظرى الى شبهه بى فقلت ما أرى شبهاً فقال الا ترين الى بياضه و لحمه قلت من سقى البان الضأن سمن و ابيضّ . طبقات ، ج 1 ، ق 1 ، ص 86 ؛ البدايه و النهايه ، ج 5 ، ص 305 ؛ تاريخ يعقوبى ، ج 2 ، ص 87  ( 4 ) . طبقات ، ج 1 ، ق 1 ، ص 87 ","page_name":" 202 ","page_number":202},
  {"content":"\r\n\r\nسبقت مىجستند ، بالأخره اين افتخار نصيب بانويى به نام امّ برده همسر ابوسيف گرديد .\r\nخانه ابويوسف كه شغل آهنگرى داشت در همان محلهء بنىمازن و در نزديكى مشربهء ام ابراهيم قرار گرفته بود و ام‌ّبرده ابراهيم را به نزد ماريه در مشربه و به حضور رسول خدا صلى الله عليه و آله در مدينه مىبرد و پس از ديدار آنان به خانه‌اش برمىگرداند و گاهى رسول خدا شخصاً براى ديدن فرزندش به خانهء امّ برده مىرفت . « 1 » \r\n\r\nمحبت پيامبر نسبت به ابراهيم\r\nانس بن مالك خدمتگزار رسول خدا صلى الله عليه و آله مىگويد : « من نسبت به فرزند مهربانتر از رسول خدا كسى را نديده‌ام ؛ زيرا به هنگامىكه ام برده ابراهيم را پرستارى مىنمود ، گاهى رسول خدا صلى الله عليه و آله با اين فاصلهء دور ، به خانه او مىرفت و ابراهيم را در بغل مىگرفت و او را مىبوسيد ، سپس به دايه‌اش تحويل مىداد و يك روز كه رسول خدا صلى الله عليه و آله باز قصد خانهء ام‌ّبرده را داشت ، من نيز به همراه او حركت كردم ، چون به خانهء ابويوسف رسيديم ، ديدم خانهء او پر از دود است . من به سرعت وارد خانه شدم واو را از ورود رسول خدا مطلع ساختم ، او هم با عجله دست از كار كشيد و كوره آهنگرى را تعطيل نمود تا دود فضاى خانه ، آن حضرت را آزرده نسازد ولى رسول خدا صلى الله عليه و آله با همين وضع وارد گرديد و فرزندش را در بغل گرفت و به سينه چسبانيد . « 2 » \r\n\r\nگريهء رسول خدا و ماريه در كنار بستر ابراهيم\r\nابراهيم در خانهء امّ برده مريض شد و در روز سه‌شنبه يازدهم ربيع‌الاول سال دهم هجرى كه هيجده ماهه و بنا به قولى شانزده ماهه بود ، از دنيا رفت . در منابع حديثى متعدد نقل شده است : در دقايق آخر عمر وى و آنگاه كه در حال نزع بود ، رسول خدا صلى الله عليه و آله در كنار بسترش نشسته بود و در حالىكه اشگش به صورتش جارى مىگرديد چنين فرمود :\r\n\r\n","description":"","footnote":" ( 1 ) . طبقات ، ج 1 ، ق 1 ، ص 87 ؛ استيعاب ، ج 1 ، ص 43 ؛ اسدالغابه ، ج 1 ، ص 39  ( 2 ) . اسد الغابه ، ج 1 ، ص 49 ","page_name":" 203 ","page_number":203},
  {"content":"\r\n\r\n« تدمع العين و يحزن القلب و لا نقول الّا ما يرضى بِهِ الرّب و أنا بك يا ابراهيم لمحزونون » ؛ « قلبم اندوهناك و چشمم گريان است و چيزى بجز رضاى حق نمىگويم اى ابراهيم اينك در فراقت شديداً اندوهناكيم . » « 1 » \r\nو در حديث ديگرى آمده است كه آن حضرت پس از آن كه فرمود : « تدمع العين . . . » اين جمله را هم اضافه نمود : « و لو لا انّه وعد صادق و وعد جامع و ان الآخر لاحق بالاوّل لوجدنا عليك يا ابراهيم اشد من وجدنا و انابك لمحزونون » ؛ « اگر مرگ وعدهء حق و همگانى نبود و اگر قرار نبود پسينيان به پيشينيان ملحق شوند ، اندوه ما در فراقت ، بيش از اين مىشد و در عين حال در فراقت شديداً اندوهناكيم . » « 2 » \r\nو باز در حديث ديگرى كه ابى داود متن آن را نقل نموده ، چنين آمده است :\r\n« ففاضت عينا رسول اللَّه صلى الله عليه و آله فقال له سعد ما هذا ؟ قال صلى الله عليه و آله انّها رحمة وضعها اللَّه في قلوب من يشاء و انّما يرحم اللَّه من عباده الرحماء » ؛ « 3 »  « چون اشك پيامبر صلى الله عليه و آله جارى شد ، سعد عرض كرد : يا رسول‌اللَّه اين گريه چرا ؟ فرمود اين رحمت و عاطفه است كه خداوند در دل كسانى كه مىخواهد قرار مىدهد و خداوند از بندگان خويش بر آنها رحم مىكند كه در دلشان رحم باشد . »\r\nعبدالرحمان بن حسان بن ثابت از مادرش سيرين نقل مىكند كه به هنگام مرگ ابراهيم من و خواهرم ماريه در كنارش بوديم با اينكه با ناله و شيون گريه مىكرديم اما از سوى رسول خدا صلى الله عليه و آله مخالفت به عمل نمىآمد ولى پس از مرگ او از شيون و فرياد كردن نهى نمود . ( كلّما صحت أنا و اختي ما ينهانا فلمّا مات نهانا عن الصياح ) . « 4 » \r\n\r\n","description":"","footnote":" ( 1 ) . اين دو حديث از منابع حديثى اهل سنّت در صحيح بخارى ج 1 ، كتاب الجنائز ، حديث 1241 ؛ صحيح مسلم ، ج 2 ؛ صحيح مسلم كتاب الفضائل ، ح 2315 ؛ سنن ابن ماجه ، ج 1 ، كتاب الجنائز ، ح 1589 ؛ سنن ابى داود ، ج 2 كتاب الجنائز ، باب البكاء على الميّت ، مسند احمد ، ج 3 ، ص 194 . و از منابع تاريخى و رجالى استيعاب ، ج 1 ، ص 44 ؛ اسدالغابه ، ج 1 ، ص 39 نقل شده و در طبقات ابن سعد ، ج 1 ، ق 1 ، ص 88 و 89 در طى ده روايت با مضامين متعدد نقل گرديده است .  ( 2 ) . طبقات ابن سعد ، ج 1 ، ق 1 ، ص 92 ؛ اسدالغابه ، ج 1 ، ص 39 ؛ استيعاب ، ج 1 ، ص 24  ( 3 ) . سنن ابى داود ، كتاب الجنائز باب البكاء على الميت .  ( 4 ) . طبقات ابن سعد ، ج 1 ، ق 1 ، ص 92 ؛ اسدالغابه ، ج 1 ، ص 39 ؛ استيعاب ، ج 1 ، ص 24 ","page_name":" 204 ","page_number":204},
  {"content":"\r\n\r\n\r\nانتقال پيكر ابراهيم\r\nپس از مرگ ابراهيم كه در محلهء بنى مازن و در خارج مدينه بوقوع پيوست ، به رسول‌خدا صلى الله عليه و آله عرض كردند : « اينَ نَدْفَنُهُ ؟ » ؛ « در كجا به خاكش بسپاريم ؟ » آن حضرت فرمود : « الحقوه بسلفنا الصالح عثمان بن مظعون « 1 »  طبق اين دستور پيكر طفل شانزده ماهه براى خاكسپارى در بقيع به مدينه منتقل گرديد .\r\nكيفيت انتقال جسد ابراهيم را در طبقات بدينگونه نقل مىكند : « و حمل من بيت امّ برده على سرير صغير » ؛ « 2 »  « و از خانهء امّ برده در ميان تابوت كوچكى به مدينه حمل شد .\r\nو در استيعاب نيز مشابه همين جمله را نقل نموده است : « و حمل على سرير صغير و صلّى عليه رسول‌اللَّه صلى الله عليه و آله » « 3 »  ولى ابن كثير مفسر و مورخ معروف به جزئياتى از نقل و تشييع جنازهء ابراهيم اشاره دارد ، او مىگويد :\r\n« لما توفي ابراهيم ابن رسول‌اللَّه صلى الله عليه و آله بعث على بن ابي طالب الى امّه مارية القبطية و هي في مشربة فحمله على في سفط و حمله بين يديه على الفرس ثم جاء به الى رسول اللَّه صلى الله عليه و آله » ؛ « 4 »  « چون ابراهيم فرزند رسول خدا صلى الله عليه و آله از دنيا رفت آن حضرت اميرمؤمنان را به نزد ماريه كه در مشربه بود فرستاد و على عليه السلام پيكر ابراهيم را در تابوتى در بالاى اسب و در پيش رويش حمل و بدينگونه به نزد رسول خدا صلى الله عليه و آله منتقل نمود . »\r\nبنابراين ، انتقال جسد ابراهيم در ميان صندوقچه‌اى چوبين ( تابوت صغير ) و بوسيلهء امير مؤمنان عليه السلام در حالىكه سوار بر اسب بوده ، انجام گرفته است .\r\n\r\n","description":"","footnote":" ( 1 ) . تاريخ المدينه ابن شبه ، ص 100 ؛ استيعاب ، ج 3 ، ص 85 ؛ اسدالغابه ، ج 3 ، ص 387 ؛ تنقيح المقال ، ج 2 ، ص 249  ( 2 ) . طبقات ، ج 1 ، ق 1 ، ص 92  ( 3 ) . استيعاب ، ج 1 ، ص 43  ( 4 ) . البدايه و النهايه ، ج 45 ، ص 311 ","page_name":" 205 ","page_number":205},
  {"content":"\r\n\r\n\r\nغسل پيكر ابراهيم\r\nبنا به نقل ابن عبدالبر ، پيكر ابراهيم را مرضعه و پرستارش امّ برده غسل داد . « 1 »  ولى مشهور اين است كه مراسم غسل وى به وسيله فضل بن عباس انجام گرفته است . و در اين مراسم رسول خدا صلى الله عليه و آله و عمويش عباس در گوشه‌اى نشسته بودند و چگونگى آن را نظاره مىكردند « غسله فضل بن عباس و رسول اللَّه و العباس جالسان » . « 2 » \r\n\r\nگريه رسول خدا صلى الله عليه و آله به هنگام تكفين ابراهيم\r\nدر سنن ابن ماجه از انس بن مالك نقل مىكند چون ابراهيم از دنيا رفت رسول خدا صلى الله عليه و آله به هنگام كفن كردن جسد وى فرمود : « بر كفن نپيچيد تا براى آخرين بار او را ببينم ، آنگاه در كنار او نشست و به روى جنازه خم شد و گريه نمود ( لا تدرجوه في اكفانه حتى انظر اليه فأتاه فأنكب عليه وبكى ) . « 3 » \r\nاين گريه رسول خدا در تاريخ ابن كثير با توضيح جالبترى نقل شده است ؛ زيرا او اين جمله را نيز اضافه نموده است : « فبكى حتّى اضطرب لحياه و جنباه » ؛ « 4 »  « رسول خدا آن چنان گريه مىنمود كه چانه و شانه‌هاى آن حضرت از شدت گريه تكان مىخورد . »\r\n\r\nتشييع جنازه\r\nابن كثير در ضمن جمله‌اى به تشييع جنازهء ابراهيم اشاره مىكند و مىگويد : « فغسله و كفنه و خرج به و خرج معه النّاس » « 5 »  اين جمله نشانگر اين است كه پس از مراسم تغسيل و تكفين آنگاه كه جسد را به سوى بقيع حركت داده‌اند مردم نيز در پشت سر جنازه به همراه رسول خدا صلى الله عليه و آله به حركت درآمده و همانند خود آن حضرت در تشييع جنازه ابراهيم شركت نموده‌اند .\r\n\r\nنماز رسول خدا بر ابراهيم\r\n\r\n","description":"","footnote":" ( 1 ) استيعاب ، ج 1 ، ص 43  ( 2 ) طبقات ، ج 1 ، ق 1 ، ص 92 ؛ اسدالغابه ، ج 1 ، ص 40  ( 3 ) سنن ابن ماجه ، كتاب الجنائز ، ح 1475  ( 4 ) البداية و النهايه ، ج 5 ، ص 310  ( 5 ) البداية و النهايه ، ج 5 ، ص 311 ","page_name":" 206 ","page_number":206},
  {"content":"\r\n\r\nگرچه روايتى كه در سنن ابو داود از عايشه نقل شده ، كه : « رسول خدا بر جنازهء ابراهيم نماز نخوانده است . » « 1 »  ولى مضمون روايات ديگرى كه خود ابوداود و ساير محدثان و مورخان و در منابع حديثى و تاريخى آورده‌اند ، اين است كه پيامبر اكرم صلى الله عليه و آله بر پيكر فرزند صغيرش ابراهيم همانند اشخاص بزرگ نماز ميت بجاى آورده و سپس به خاك سپرده است . « 2 » \r\nدر سنن ابن ماجه اين حديث چنين نقل شده است : « لما مات ابراهيم ابن رسول‌اللَّه صلّى عليه رسول‌اللَّه و قال : انّ له مرضعاً في الجنّة » .\r\nدر ضمن حديثى در سنن ابى داود ، محل اقامهء اين نماز نيز تعيين گرديده است : « لمّا مات ابراهيم ابن النّبي صلى الله عليه و آله صَلّى عَلَيْهِ رسول‌اللَّه في المقاعد » . « 3 » \r\nابن كثير از مسند ابوعلى از ابن ابى اوفى نقل مىكند كه « صلّى رسول‌اللَّه صلى الله عليه و آله على ابنه وصليت خلفه و كبر عليه أربعاً » . « 4 » \r\n\r\nكيفيت دفن\r\nابن كثير مىگويد به هنگام دفن ابراهيم امير مؤمنان عليه السلام وارد قبر شد و كف قبر را آماده و جسد را دفن نمود . « فَدَخل علىٌّ في قبره حتّى سوى عليه و دفنه » . « 5 » \r\nولى به نقل ديگرى كه در طبقات و استيعاب آمده است ، فضل بن عباس و اسامة بن زيد با هم وارد قبر شده‌اند : « قيل انّ الفضل‌بن عباس غسل ابراهيم و دخل في قبره هو و اسامة بن زيد » . « 6 » \r\n\r\n","description":"","footnote":" ( 1 ) . سنن ابى داود ، ج 2 ، باب الصلاة على الطفل .  ( 2 ) . سنن ابن ماجه ، ج 1 ، كتاب الجنائز باب « ما جاء فى الصلاة على ابن رسول‌اللَّه ، ح 1511 ؛ سنن ابى داود ، ج 2 كتاب الجنائز باب فى الصلاة على الطفل ، المصنف ، ج 3 ، ص 532 ؛ طبقات ابن سعد ، ج 1 ، ق 1 ، ص 9 ؛ استيعاب ، ج 1 ، ص 45 ؛ اسدالغابه ، ج 1 ، ص 40  ( 3 ) . از گفتار ياقوت حموى در معجم‌البلدان معلوم مىشود كه در مدينه چند محل بعنوان « مقاعد » يعنى ميدان و محل نشست عمومى شناخته مىشد و معروفترين آنها مقاعدى بود كه در مقابل دكانهايى در نزديكى خانهء عثمان بن عفان واقع شده بود .  ( 4 ) . البداية و النهايه ، ج 5 ، ص 310  ( 5 ) . البداية و النهاية ج 5 ، ص 311  ( 6 ) . طبقات ، ج 1 ، ق 1 ، ص 92 ؛ استيعاب ، ج 1 ، ص 46 ","page_name":" 207 ","page_number":207},
  {"content":"\r\n\r\nبه نظر مىرسد هر دو مطلب درست باشد كه در مرحلهء اوّل فضل بن عباس با همكارى اسامه و در مرحله آخر امير مؤمنان شخصاً در آماده سازى قبر و دفن جسد ابراهيم اقدام نموده‌اند . و نقل ابن كثير مؤيد مطلبى است كه در بعضى از منابع شيعه نقل شده كه رسول خدا به امير مؤمنان عليه السلام دستور داده است صورت ابراهيم را او به خاك بگذارد .\r\n\r\nگريه رسول خدا صلى الله عليه و آله و مسلمانان در كنار قبر\r\nدر تاريخ ابن كثير در ضمن بيان مراسم دفن ابراهيم از سومين گريه رسول خدا سخن به ميان آمده است كه در اين مرحله ، حزن و اندوه و گريه آن بزرگوار موجب اندوه شديد مسلمانان شركت كننده در مراسم دفن گرديده و در كنار قبر با صداى بلند گريه نموده‌اند و آن حضرت مجدداً فرموده است : « چشممان گريان و قلبمان محزون ولى چيزىكه موجب خشم خداست بر زبان نمىآوريم و اينك اى ابراهيم در فراقت شديداً محزون هستيم » ( بكى رسول‌اللَّه و بكى المسلمون حوله حتّى ارتفع الصوت ثمّ قال : تدمع العين و يحزن القلب و لا نقول ما يغضب الربّ و انّا عليك يا ابراهيم لمحزونون ) . « 1 » \r\nعبدالرّحمان بن حسان بن ثابت هم نقل مىكند كه مادرم سيرين ( خواهر ماريه ) مىگفت به هنگام دفن ابراهيم من در كنار قبر بودم و گريه مىكردم و كسى هم از گريه من ممانعت نمىنمود : ( و أنا أبكى عند قبره و لاينهاني أحد ) . « 2 » \r\n\r\nنصب سنگ و ريختن آب بر قبر ابراهيم\r\nرسول خدا صلى الله عليه و آله به هنگام دفن ابراهيم در ميان خشتها كه در داخل قبر چيده مىشد شكافى مشاهده فرمود و شخصاً قطعه كلوخى به حفّار داد كه در ميان آن خشتها قرار\r\n\r\n","description":"","footnote":" ( 1 ) . البداية و النهايه ، ج 5 ، ص 311  ( 2 ) . طبقات ، ج 1 ، ق 1 ، ص 92 ","page_name":" 208 ","page_number":208},
  {"content":"\r\n\r\nبدهد ، آنگاه فرمود : « انّها لا تضرّ و لا تنفع ولكنّها تقرّ عين الحي » ؛ « اين كلوخ ضرر و فايده‌اى براى مرده ندارد ولى زنده‌ها را كه در كنار قبر هستند خوشحال مىكند . » و پس از پوشانيدن قبر در گوشه‌اى از آن ، قطعه سنگى ديد آن را برداشت و با دست مباركش خاك قبر را تسطيح و هموار نمود و چنين فرمود : « اذا عمل احدكم عملًا فليتقنه فانّه مما يسلي نفس المصاب » ؛ « هر گاه عمل دفن انجام مىدهيد در استحكام آن بكوشيد كه مايه تسلّى خاطر مصيبت‌زدگان مىشود . »\r\nآنگاه دستور داد مشك آبى آوردند و بر روى قبر ريختند و سپس سنگى بعنوان علامت بر بالاى قبر ابراهيم نصب نمود .\r\nصاحب طبقات نقل مىكند : « امر رسول‌اللَّه صلى الله عليه و آله بحجر فوضع عند قبره و رشّ على قبره الماء » . « 1 » \r\nدر مورد ريختن آب در جاى ديگر چنين نقل مىكند : به هنگام دفن ابراهيم رسول خدا خطاب به شركت كنندگان در اين مراسم فرمود : « كسى هست يك مشك آب بياورد ؟ » يكى از انصار مشك آبى حاضر نمود ، آن حضرت فرمود : « بريز روى قبر ابراهيم » ( قال صلى الله عليه و آله هَلْ من أحد يأتي بقربة ماء فاتى رجل من الأنصار بقربة ماء فقال رشها على قبر ابراهيم . ) « 2 » \r\nصاحب استيعاب و اسدالغابه از زبير بن به كار نقل مىكنند كه : « رشّ على قَبره ماء و علّم على قبره بعلامة و هو اوّل قبر رشّ عليه الماء » . « 3 »  ؛ « رسول خدا بر قبر ابراهيم آب ريخت و بر قبرش ( با سنگ ) علامت گذارى نمود و آن اوّلين قبرى بود كه آب بر آن ريخته شد . »\r\n\r\nجلوگيرى رسول خدا صلى الله عليه و آله از نفوذ بدآموزيهاى فكرى - عقيدتى\r\nدر همان روزىكه ابراهيم از دنيا رفت اتفاقاً كسوف آفتاب هم بوقوع پيوست يك عده از افراد بىاطلاع اين موضوع را با حادثهء فوت او مرتبط دانسته و در ميان خود\r\n\r\n","description":"","footnote":" ( 1 ) . طبقات ، ج 1 ، ق 1 ، ص 91  ( 2 ) . طبقات ، ج 1 ، ق 1 ، ص 91  ( 3 ) . استيعاب ، ج 1 ، ص 46 ، اسد الغابه ، ج 1 ، ص 40 ","page_name":" 209 ","page_number":209},
  {"content":"\r\n\r\nمطرح نمودند كه اين كسوف به جهت مرگ ابراهيم و در اثر اين مصيبت بزرگ كه متوجه رسول خدا صلى الله عليه و آله و مسلمانان گرديده به وجود آمده است ، چون اين مطلب به سمع مبارك رسول خدا صلى الله عليه و آله رسيد پس از اقامهء نماز آيات در ميان مسجد سخنرانى نمود و اين موضوع بىاساس و اين فكر انحرافى و موهوم را تخطئه و مورد انتقاد قرار داد و از اين طريق از نفوذ بدآموزيهاى فكرى عقيدتى جلوگيرى فرمود و در ضمن مطالبى در اين زمينه چنين اظهار داشت : « آفتاب و ماه از آيات خداوند هستند و كسوف و خسوف در آنها هم روى حساب و نظم دقيق است » هيچگاه در اثر مرگ و زندگى اشخاص ولو شخصيتهاى بزرگ واقع نمىگردد و نبايد مسلمانان اين تصور باطل و اين انحراف فكرى را ولو در حق ابراهيم فرزند عزيز پيامبر خدا صلى الله عليه و آله و دُردانهء آن حضرت به خود راه دهند .\r\nاين گفتار و هدايت رسول‌اللَّه با مضامين و با اسناد مختلف در منابع حديثى و تاريخى نقل شده است . در متن يك حديث چنين آمده است : « كسفت الشمس على عهد رسول اللَّه يوم مات ابراهيم ، فقال الناس : كسفت الشمس لموت ابراهيم . فقال رسول‌اللَّه صلى الله عليه و آله : انّ الشّمس و القمر لا يخسفان لموت أحد و لا لحياته و لكنّهما آيتان من آيات اللَّه فاذا رأيتموها فصلّوا » . « 1 » \r\nو در متن حديث ديگرى به سخنرانى عمومى آن حضرت در اين مورد اشاره شده و چنين آمده است : « قام فخطب النّاس فاثنى على اللَّه بما هو أهله ثمّ قال : انّ الشمس و القمر آيتان من آيات اللَّه لا يخسفان لموت أحد و لا لحياته . فاذا رأيتموها فافزعوا للصّلوة » . « 2 » \r\n\r\n","description":"","footnote":" ( 1 ) . صحيح بخارى ، ج 1 ، ح 995 و 996 ؛ صحيح مسلم ، ج 2 ، ح 911 ، 914 و 915 ؛ سنن ابن ماجه ، ج 1 ، ح 1261 ؛ طبقات ج 1 ، ق 1 ، ص 92  ( 2 ) . صحيح مسلم ، ج 2 ، ح 901 موطأ مالك ج 1 ، ص 150 ؛ اسد الغابه ج 1 ، ص 39 ؛ استيعاب ، ج 1 ، ص 35 ؛ البداية و النهاية ج 5 ، ص 311 ","page_name":" 210 ","page_number":210},
  {"content":"\r\n\r\n\r\nدو مسأله مهم عاطفى و اجتماعى در سنت رسول خدا\r\n\r\n« گريه و حفظ آثار شخصيتهاى مذهبى »\r\nدر بخش اول اين بحث در ضمن معرفى اجمالى از بيوگرافى عثمان بن مظعون و ابراهيم فرزند رسول خدا صلى الله عليه و آله و بيان تاريخ و كيفيت سازگاى حرم و ضريح آنان ، با سنت رسول خدا صلى الله عليه و آله و عكس العمل پيامبر در مرگ اين دو عزيز ، كه تشييع و تدفين آنان با دستور و نظارت مستقيم شخص آن حضرت انجام پذيرفته ، با مطالب زير آشنا شديم :\r\n1 - رسول خدا صلى الله عليه و آله بهنگام مرگ عثمان بن مظعون ، دوبار : يكى بهنگام مرگش و ديگرى بهنگام كفن كردن پيكرش بشدّت گريه نمود ؛ بطورى كه گريه و نالهء آن حضرت موجب گريه و نالهء صحابه و ياران آن حضرت گرديد .\r\n2 - رسول خدا صلى الله عليه و آله بهنگام دفن ابن مظعون ، براى حفظ اثر و ابقاى قبر او ، قطعه سنگى بر اين قبر نصب و اين عمل را با حضور دائمى خود در كنار آن و با جملاتى كه حاكى از اهتمام آن حضرت بر حفظ ياد و قبر ابن مظعون بود ، تأكيد فرمود .\r\n3 - رسول خدا بهنگام وفات دردانه‌اش ابراهيم ( همانند عثمان بن مظعون ) در كنار جسد او سه بار گريه نمود ، بهنگام مرگ ، كفن كردن و دفن پيكرش . صحابه نيز به تأسى از آن حضرت و با مشاهدهء گريه و اندوه او ، گريه نمودند ؛ همانگونه كه بانوان نيز در اين حادثه ، همراه رسول خدا گريه مىكردند .\r\n4 - رسول خدا صلى الله عليه و آله دستور داد پيكر ابراهيم با تشريفات خاصى به مدينه منتقل و با تشييع صحابه ، در بقيع و در كنار قبر عثمان بن مظعون دفن شود .\r\n5 - رسول خدا صلى الله عليه و آله نه تنها مانند قبر ابن مظعون ، بر قبر ابراهيم هم قطعه سنگى نصب فرمود بلكه دستور داد براى استحكام قبر وى ، يك مشك آب نيز ريخته شود و اين قبر بجاى خاك با خشت و گل پوشانده شود .\r\n6 - و بالأخره رسول خدا صلى الله عليه و آله در كنار اين روش و سنت خويش ، با خطابه و سخنرانيش از نفوذ بدآموزيهاى فكرى و عقيدتى جلوگيرى و راه صحيح توحيد و خدا شناسى را بر آنان تعليم فرمود .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nاينك ادامهء بحث\r\nاين بود عكس‌العمل رسول خدا صلى الله عليه و آله بهنگام مرگ ابراهيم و عثمان بن مظعون و سنت آن حضرت در مراسم تدفين و به خاك‌سپارى پيكر آنان و اين بود آنچه رسول خدا صلى الله عليه و آله در جهت ابقاى قبر و حفظ اثر آنان با گفتار و عملش و بوسيله نصب كردن سنگ و گاهى با استحكام بخشيدن بوسيلهء ريختن آب بر قبر ، انجام داد .\r\nبطورى كه ملاحظه فرموديد ، سنت و روش پيامبر صلى الله عليه و آله در هر دو مورد و نسبت به هر يك از ابراهيم ( فرزندش ) و عثمان بن مظعون مشابه بود و در هنگام مرگ ، تا آخرين مرحلهء مراسم تدفين ، دربارهء آنان يكسان عمل نموده است .\r\nمجموع اين حركت و اين روش را مىتوان در دو محور و به صورت دو بخش زير خلاصه نموده و نتيجه‌گيرى كرد :\r\nالف - گريهء رسول خدا و مسلمانان در مرگ عثمان بن مظعون و ابراهيم فرزند پيامبر\r\nاظهار غم و اندوه و گريه كردن در مرگ و فقدان عزيزان ، از لوازم عاطفهء بشرى و از آثار رقت و از مقتضيات رأفت انسانى است و به مضمون گفتار رسول خدا صلى الله عليه و آله « انّها رحمة وضعها اللَّه في قلوب من يشاء وانّما يرحم اللَّه من عباده الرحماء » ؛ « 1 »  « اين عاطفه و رأفت و رحمت از الطاف و نعمتهاى خداوندى است و در قلب هر يك از بندگانش كه بخواهد قرار مىدهد . »\r\nعاطفه هر چه بيشتر باشد ، طبعاً اثر آن نيز بيشتر ، و رحمت و رأفت درونى هر چه عميقتر شود تأثير آن و گريه شخص نيز به همان اندازه شديدتر خواهد گرديد .\r\nاينجاست كه مرگ ابراهيم و عثمان بن مظعون در پيامبر اكرم صلى الله عليه و آله بيش از ساير افراد مؤثّر مىشود و آن حضرت در فقدان آنان ، آنچنان گريه مىكند كه حاضرين را نيز تحت تأثير قرار مىدهد و موجب گريهء شديد آنان مىگردد .\r\nرسول خدا در مرگ ابن مظعون دوبار گريه كرد : الف - بهنگام مرگ - ب - وقت كفن كردن . هنگامى كه پيكر ابن مظعون را كفن مىكردند ، آن حضرت در حالى كه بر پيشانى او\r\n\r\n","description":"","footnote":" ( 1 ) . منابع اين حديث در بخش گذشته آمده است . ","page_name":" 212 ","page_number":212},
  {"content":"\r\n\r\nبوسه مىزد ، اشگش بر سر و صورت وى سرازير بود .\r\nو گريهء پيامبر در مورد فرزندش ابراهيم در سه مرحله بوقوع پيوست :\r\nالف - در كنار بستر او بهنگام مرگش بهمراه ماريه و سيرين ( مادر و خالهء ابراهيم ) آنگاه كه اين جمله نيز ، كه بيانگر تأثر شديد آن حضرت بود ، شنيده مىشد : « إنّ القلب ليحزن وانّ العين لتدمع ولانقول مالا يرضى به الرّب وانّا بك يا ابراهيم لمحزونون » .\r\nب - هنگامى كه پيكر ابراهيمِ شانزده ماهه ، بر كفن پيچيده مىشد ، دستور داد كه : « بر كفنش نپيچيد تا بار ديگر نگاهش كنم » « 1 »  سپس در كنار جسد فرزندش نشست و خم شد و آنچنان مىگريست كه اثر آن ، در شانه‌ها و چانهء آن حضرت مشاهده مىگرديد . « 2 » \r\nج - بهنگام دفن ابراهيم و در كنار قبر وى بود كه همان جملهء تأثّرانگيز : « ان القلب ليحزن . . . » را تكرار كرد و آنچنان گريه نمود كه صحابهء رسول خدا نيز بشدّت متأثّر گشتند و گريه سر دادند و نه مردان بلكه بانوان نيز كه در اين مراسم شركت داشتند ، ناله سر دادند و كسى مانع و مزاحم آنان نمىگرديد .\r\nو به تعبير ديگر رسول خدا صلى الله عليه و آله در فراق ابراهيم و ابن مظعون نه تنها گريه نمود و اشك ريخت بلكه كنار بستر و كنار قبر آنان را به مجلس ماتم و عزا مبدل ساخت كه شركت كنندگان در اين مجالس چهارگانه را ، صحابه و اقوام آن حضرت از مرد و زن تشكيل مىدادند كه در متن تاريخ از ميان اين بانوان به ماريه و سيرين تصريح شده است .\r\n\r\nگريه از ديدگاه فقه شيعه\r\nتا اينجا موضوع گريهء رسول خدا صلى الله عليه و آله و صحابه را از ديدگاه تاريخ و حديث ، مورد بررسى قرار داديم ، اينك مناسب است اشاره‌اى داشته باشيم به حكم فقهى اين مسأله و چگونگى آن از ديدگاه فقهاى شيعه و اهل سنت :\r\nگريهء رسول خدا صلى الله عليه و آله در مرگ ابراهيم و عثمان بن مظعون و در كنار قبر يكى از\r\n\r\n","description":"","footnote":" ( 1 ) . لاتدرجوه فى أكفانه حتى انظر اليه .  ( 2 ) . البدايه والنهايه ، ج 5 ، ص 310 ","page_name":" 213 ","page_number":213},
  {"content":"\r\n\r\nدخترانش « 1 »  و همچنين بهنگام مرگ عده‌اى از صحابه و يارانش و در شهادت پسر عمويش جعفر بن ابىطالب « 2 »  و عمويش حمزه « 3 »  و دستور صريح و دعوت آن حضرت از بانوان مدينه ، جهت گريه نمودن براى حمزه « 4 »  و به پيروى از روش اهل بيت عصمت و طهارت ؛ مانند گريهء حضرت زهرا عليها السلام در رحلت جانگداز رسول خدا صلى الله عليه و آله « 5 »  و بهنگام در گذشت خواهرش رقيه « 6 »  و گريهء ممتد و طولانى حضرت على بن الحسين عليه السلام در شهادت پدر بزرگوارش و موارد مشابه آن در منابع شيعه و اهل سنت بطور متواتر نقل گرديده است . آرى بر اساس اين سنت قولى و عملى است كه فقهاى شيعه بر جواز گريه كردن - حتى با صداى بلند - فتوا داده و در موارد خاصى مانند گريه نمودن بر پيامبر و اهل بيتش قائل بر استحباب آن شده‌اند ، به شرط آن كه توأم با عمل و گفتار حرام ؛ مانند نوح به باطل و يا در منظر و حضور نامحرمان نباشد .\r\nبه عقيدهء نگارنده ، گفتار ( سيرين ) هم كه در صفحات قبل نقل نموديم ، دقيقاً با همين شرايط تطبيق مىكند كه مىگويد : « كلّما صحت أنَا و اختي ما ينهانا فلما مات نهانا عن الصياح » .\r\nبهنگام مرگ ابراهيم ، تا مجلس خالى از اغيار است و ديگران از مرگ وى مطلع نشده‌اند ، رسول خدا از ناله و شيون ماريه و سيرين مانع نمىگردد ولى پس از مرگ وى ، كه طبعاً افراد بيگانه و نامحرم حضور پيدا خواهند نمود ، بانوان را از « ناله و شيون » نهى مىكند نه از اصل « گريه » .\r\n\r\nگريه از ديدگاه فقه اهل سنت\r\nفقهاى چهارگانه و ائمهء اربعهء اهل سنت نيز در اصل گريه با فقهاى شيعه همگام بوده\r\n\r\n","description":"","footnote":" ( 1 ) . صحيح بخارى ، ج 1 ، كتاب الجنائز باب 70 باب من يدخل قبرالمرأة ، ح 1277  ( 2 ) . استيعاب ، ج 1 ، ص 275  ( 3 ) . سيرهء حلبيه ، ج 2 ، ص 323  ( 4 ) . وسائل الشيعه ، ج 2 ، باب 70 و باب 87 از ابواب دفن .  ( 5 ) . سيرى در صحيحين ، ج 2 ، ص 402 - 401  ( 6 ) . جواهر الكلام ، ج 4 ، ص 394 ","page_name":" 214 ","page_number":214},
  {"content":"\r\n\r\nو بر جواز آن فتوا داده‌اند ، گر چه در كيفيت و بعضى جزئيات آن همانند فروع ديگر فقهى اختلاف نظر دارند :\r\nجزيرى مىگويد : گريه كردن بر مردگان با شيون و صداى بلند به فتواى مالكيها و حنفيها جايز نيست ولى شافعيها و حنبليها بر جواز آن ولو اين كه توأم با ناله و شيون هم باشد قائل شده‌اند . اما گريه كردن و اشك ريختن بدون سر و صدا به فتواى همهء مذاهب چهارگانه ، مباح و جايز شمرده شده است . « 1 » \r\n\r\nاختلاف نظر در مقام عمل\r\nبطورى كه ملاحظه فرموديد مسألهء گريه كردن در مرگ و فقدان عزيزان ، يك موضوع عاطفى و از نظر تاريخ و حديث از سنن ثابت رسول خدا صلى الله عليه و آله و از مباحاتى است كه مورد اتفاق فقهاى شيعه و اهل سنت مىباشد . ولى در مقام عمل و در مرحله انجام ، اين سنت با اختلاف نظر مواجه بوده و شاهد دو بينش متضاد در ميان مسلمانان مىباشيم ؛ زيرا شيعيان اهل بيت عليهم السلام و پيروان واقعى سنت ، بر اساس تفكّر مذهبى و طبق راه و رسم‌نبوى صلى الله عليه و آله و فتواى فقها ، عملًا نيز گريه كردن را جايز و بلكه در فراق رسول اكرم صلى الله عليه و آله و در فقدان و مظلوميت پيشوايان دينى آن را جزو مستحبات مىدانند و اين عمل در طول تاريخ يكى از شعائر جهان شيعه و از مشخصات اين گروه از مسلمانان به حساب آمده و به صورت يك حقيقت تاريخى غير قابل ترديد و به شكل يك واقعيت عينى ملموس ، متجلى گرديده است .\r\nولى بيشتر اهل تسنن در اين مورد حالت انفعالى داشته و نه تنها گريه كردن در ميان اين گروه از مسلمانان يك عمل ناروا به حساب مىآيد بلكه شيعه را نيز از اين جهت متهم به عملى ناروا نموده و مورد نكوهش قرار مىدهند و گريهء آنان را در مراسم عاشوراى حسينى عليه السلام و در كنار قبر پيامبر و قبور اوليا بعنوان عملى حرام و غير مشروع و بدعت در آيين معرفى مىنمايند كه شعار « يا حاج حرام » مأمورين حكومت سعودى و نگاه خشم\r\n\r\n","description":"","footnote":" ( 1 ) . « يحرم البكاء على الميّت برفع الصوت و الصياح عندالمالكية و الحنفية و قال الشافعية و الحنابله مباح ، اما هطل الدموع بدون صياح فانه مباح بإتفاق ( الفقه على المذاهب الاربعه ، ج 1 ، ص 533 ) . ","page_name":" 215 ","page_number":215},
  {"content":"\r\n\r\nآلود آنان بهنگام گريهء حجاج در كنار حرم پيامبر صلى الله عليه و آله و ائمهء بقيع عليهم السلام نمودارى از اين نوع تفكر مىباشد . با اين كه مردم حجاز پيرو فقه حنبلى و از كسانى هستند كه طبق فتوا ، حتى گريه كردن با صداى بلند و با ناله و شيون را جايز مىدانند .\r\n\r\nمخالفت خليفهء دوم با گريه\r\nانگيزهء عمل جهان تسنن و عامل تفكر اين گروه از مسلمانان را در موضوع گريه ، علىرغم جواز آن از نظر سنت و حديث و از نظر فقهاى چهارگانه ، بايد در مخالفت عملى خليفهء دوم در اين موضوع جستجو و ريشه يا بى كرد ؛ زيرا وى نه تنها مخالف با گريه بود و بر عقيدهء خويش اصرار مىورزيد ، بلكه عملًا نيز از گريه كردن ممانعت و جلوگيرى مىنمود ، گرچه به وسيلهء تازيانه و سنگ زدن بر گريه كنندگان و يا پاشيدن خاك و شن بر سر و صورت آنان باشد . و اين بود عقيده و روش خليفه در طول سالهاى خلافتش و حتّى در دوران حيات رسول خدا صلى الله عليه و آله .\r\nو اينك به نقل چند نمونه از آنچه در اين زمينه ، در منابع اصيل اهل سنت آمده است مىپردازيم :\r\n1 - بخارى در صحيح خود پس از نقل حديثى در مورد گريهء رسول خدا صلى الله عليه و آله و صحابهء آن حضرت در بالين سعد بن عباده مىگويد : « وكان عمر - رض - يضرب فيه بالعصاء و يرمي بالحجارة و يحثي بالتراب » . « 1 » \r\n2 - احمد بن حنبل و محدّثين ديگر ، از ابن عباس نقل نموده‌اند كه زنها در مرگ رقيه دختر رسول خدا صلى الله عليه و آله گريه مىكردند ، عمر آنها را با تازيانه مىزد رسول خدا صلى الله عليه و آله فرمود :\r\nبگذار گريه كنند . آنگاه خطاب به آنان فرمود : « ابكين و ايّاكن و نعيق الشيطان » ؛ « گريه كنيد ولى از صداى شيطان دور باشيد . » و گريهء خود را با عملى حرام توأم نكنيد .\r\nدر نقل واقدى و ذهبى اين جمله نيز اضافه شده است : « عمر كه آنها را مىزد رسول خدا دست او را گرفت و فرمود آرام باش عمر ! بگذار گريه كنند ؛ ( فأخذ النبي صلى الله عليه و آله بيده\r\n\r\n","description":"","footnote":" ( 1 ) . صحيح بخارى ، كتاب الجنائز ، باب البكاء ، عندالمريض ، ذيل حديث 1242 ","page_name":" 216 ","page_number":216},
  {"content":"\r\n\r\nفقال مهلًا يا عمر دعهن يبكين ) . « 1 » \r\n3 - باز احمد بن حنبل نقل مىكند كه عده‌اى از زنها در تشييع جنازه‌اى گريه مىكردند ، عمر آنها را منع نمود ، رسول خدا فرمود : به حال خودشان واگذار ؛ زيرا عزيز خود را تازه از دست داده‌اند ، قلبشان اندوهگين و چشمشان گريان است ؛ ( دعهنّ فان النفس مصابة والعين دامعة و العهد حديث ) . « 2 » \r\n4 - و بخارى در صحيح خود اشاره‌اى دارد به عكس العمل خليفهء دوم در مورد زنانى كه در مرگ ابوبكر گرد آمده بودند . او مىگويد : « وقد أخرج عمر اخت ابيبكر حين ناحت » . « 3 » \r\nمشروح اين جريان را طبرى چنين نقل مىكند : در مرگ ابوبكر عايشه مجلس عزايى بر پا نمود ، عمر شخصاً به در خانهء او آمد و شركت كنندگان را از گريه كردن بر ابوبكر منع كرد ، آنها چون به گفتار عمر گوش ندادند ، به هشام بن وليد دستور داد وارد خانه شود و دختر ابىقحافه را به نزد وى بياورد . عايشه به هشام گفت : « به خدا سوگند در اين صورت خانه را بر سرت ويران خواهم كرد » عمر مجدداً به هشام دستور داد تا داخل خانه شد و امر خليفه را اجرا و امّ فروه ، خواهر ابوبكر ، را در نزد وى حاضر نمود . عمر چند ضربه تازيانه بر پيكر امّ فروه نواخت كه ساير شركت كنندگان با ديدن اين صحنه مجلس را ترك نموده و متفرق شدند ( فاخرج أمّ فروة أخت أبي بكر الى عمر فعلاها بالدرة فضربها ضربات . . . ) « 4 » \r\nابن‌ابىالحديد مىگويد : اوّلين كسىكه عمر در دوران‌خلافتش با تازيانه زد « امّ فروه » دختر ابىقحافه بود ؛ زيرا وقتى ابوبكر از دنيا رفت ، زنان بر وى گريه و شيون مىنمودند ، عمرچندين بار آنها را نهىنمود و چون آنان به گريهء خود ادامه دادند ، ام فروه را از ميانشان\r\n\r\n","description":"","footnote":" ( 1 ) مسند احمد بن حنبل ، ج 1 ، ص 335 ؛ طبقات ، ج 8 ، ص 73 ؛ سير اعلام النبلاء ، ج 2 ، ص 252 ؛ وفاء الوفا ، ج 3 ، ص 894 .  ( 2 ) مسند احمد بن حنبل ، ج 2 ، ص 333 .  ( 3 ) صحيح بخارى ، ج 3 ، ص 243 ، كتاب الخصومات ، باب اخراج اهل المعاصى .  ( 4 ) تاريخ طبرى ، حوادث پس از مرگ ابوبكر ( سال 13 ) . ","page_name":" 217 ","page_number":217},
  {"content":"\r\n\r\nبيرون كرد و با تازيانه بر وى زد ، زنان ديگر با ديدن كتك خوردن امّ فروه متفرق شدند . « 1 » \r\nو اين بود چند نمونه از مخالفت عملى خليفهء دوّم با گريه كردن مسلمانان در مرگ عزيزان و در فقدان اقوام و خويشانشان .\r\nاز اين بررسى كوتاه ، دو مطلب زير بدست مىآيد :\r\n1 - اين سختگيرى خليفه ، در ارتباط با يك موضوع عاطفى همگانى و مورد ابتلاى عموم و انعكاس قطعى آن در منابع و مآخذ معمول و رايج از حديث و تاريخ كه در طول قرنها مورد استفادهء مستقيم و غير مستقيم اهل سنت قرار گرفته است ، در ميان اين گروه از مسلمانان همان بينش و فرهنگ را بوجود خواهد آورد و همان اثر را از خود بجاى خواهد گذاشت كه امروز شاهد آن هستيم .\r\nبنابر اين اگر گروهى از مسلمانان ، گريه كردن را عملى زشت و ناپسند و گريه كنندگان را مرتكب عمل غير مشروع و ناروا و افرادى دور از واقعيات مىپندارند ، يك امر طبيعى و از آثار و ثمرات همان حقيقت تلخ تاريخى است .\r\n2 - از اين حقيقت تلخ تاريخى و سختگيرى خليفه ، علت ايجاد بيت الأحزان در كنار بقيع وانگيزهء انتخاب اين‌محل براى گريه كردن حضرت زهرا عليه السلام روشن مىشود ؛ زيرا بديهىاست كسىكه خواهر ابوبكر را بجرم گريه‌كردن در مرگ اومورد ضرب قرار مىدهد و كسى كه در حضور رسول خدا با ضرب تازيانه از گريهء بانوان جلوگيرى مىكند در غياب آن حضرت اجازه نخواهد داد بانويى در فراقش گريه و بر وى نوحه سرايى كند كه :\r\n« يا ابتاه الى جبرئيل ننعاه يا ابتاه ، جنّة الفردوس مأواه » . « 2 » \r\n ماذا على من شم تربة احمد * ان لايشم مدى الزمان غوالياً\r\nصبت على مصائب لوانها * صبت على الأيام صرن ليالياً « 3 »  \r\n\r\n","description":"","footnote":" ( 1 ) شرح نهج البلاغه ، ج 1 ، ص 181  ( 2 ) صحيح بخارى ، كتاب المغازى ، باب آخر ماتكلّم به النبى صلى الله عليه و آله ؛ سنن نسائى ، ج 4 ، ص 13 باب البكاء على الميت .  ( 3 ) سير اعلام النبلاء ، ج 2 ، ص 134\r\n","page_name":" 218 ","page_number":218},
  {"content":"\r\n\r\nب - اهتمام رسول خدا صلى الله عليه و آله بر حفظ ياد و نگهدارى قبر فرزندش ابراهيم و عثمان بن مظعون\r\nدومين مطلبى كه از سيره و سنت رسول خدا در مراسم دفن ابراهيم و عثمان بن مظعون به دست ميآيد و بعنوان يك وظيفه براى تمام مسلمانان ارائه و ترسيم شده است .\r\nاهتمام بر حفظ ياد و نگهدارى آثار و قبور شخصيتهاى مذهبى و كسانى است كه با رسول خدا صلى الله عليه و آله پيوند و ارتباط دارند ؛ زيرا بطورى كه در مورد ابراهيم و ابن مظعون ملاحظه گرديد ، روش شخص پيامبر اكرم قولًا و عملًا و با گفتار و كردارش توجه به اين جنبه و عنايت خاص به اين خصوصيت بوده است :\r\nبه كار بردن جملهء : « ادفنوا عثمان بن مظعون با لبقيع يكن لنا سلفاً » بهنگام مرگ وى و تكرار اين جمله پس از مرگ ابراهيم و به فاصلهء هشت سال : « الحقوه بسلفنا الصالح عثمان بن مظعون » و نصب كردن قطعه سنگ به دست مبارك خويش بر قبر ابن مظعون و تأكيد بر اين مطلب كه : « يكون علماً ليدفن اليه قرابتي » و همچنين « لأجعلنّك للمتقين اماماً » نمودارى از اهتمام آن بزرگوار بر حفظ ياد ابن مظعون بعنوان « سلف صالح » و نمونه‌اى از ياران با وفاى آن حضرت كه بايد براى همه انسانها در طول قرنها به صورت الگوى زهد و تقوا و مبارزه و استقامت باقى بماند . همانگونه كه قبر او بايد به وسيلهء علامتى مشخص و اثرى پايدار و بعنوان سمبلى گويا از اين حقايق حفظ شود .\r\nو باز انتقال پيكر ابراهيم از محلهء بنى مازن به داخل مدينه با آن تشريفات و به وسيله امير مؤمنان عليه السلام با دستور رسول خدا صلى الله عليه و آله و اجراى مراسم تغسيل و تكفين و تشييع و تدفين وى با نظارت مستقيم آن حضرت و نصب كردن سنگ و ريختن آب بر قبر او ، همه حاكى از علاقهء پيامبر صلى الله عليه و آله بر حفظ و ابقاى قبر ابراهيم و جلب توجه مسلمانان به سوى او بوده است .\r\nرسول خدا صلى الله عليه و آله دستور داد جسد اين طفل شانزده ماهه ، به بقيع منتقل شود در صورتى كه صحابهء آن حضرت فكر مىكردند پيكر او را در گورستان عمومى بنى مازن در خارج شهر و يا طبق فرهنگ آن روز و شرايط سنى ابراهيم ، در گوشهء باغى و يا در زير درخت خرمايى به خاك بسپارند ولى رسول خدا صلى الله عليه و آله فرمود : « الحقوه بسلفنا الصالح\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nعثمان بن مظعون » .\r\nآرى او بايد در بقيع و در گورستان رسمى شهر مدينه ، كه در آينده پيكر هزاران نفر از صحابه و ياران پيامبر و شخصيتهاى علمى و محدثان و قاريان و تاريخ سازان را در آغوش خواهد گرفت ، دفن شود تا ياد او در خاطره‌ها زنده و اثر قبر او در مرئى و منظر مسلمانان باقى بماند .\r\nو اين است شريعت و قانون رسول خدا صلى الله عليه و آله و سنت آن حضرت در مورد فرزند شانزده‌ماهه‌اش ابراهيم و در مورد يكى از يارانش به نام ابن مظعون .\r\n\r\nپيروى مسلمانان از سنت رسول خدا صلى الله عليه و آله\r\nمسلمانان هم بر اين اساس و به پيروى از اين سنت ، از قرنهاى اوّل اسلام براى حفظ ياد و آثار بزرگان دين و شخصيتهاى مذهبى بر حفظ قبور آنان همت گماشتند و با اين درك و بينش كه رسول خدا همانگونه كه در موضوع خسوف آفتاب در روز وفات ابراهيم ، آنگاه كه موجب تفكر بىاساس در ميان بعضى از مسلمانان گرديد ، ايستاد و با ايراد خطبه‌اى از نفوذ بدآموزيهاى فكرى عقيدتى جلوگيرى نمود و ليكن در جهت حفظ آثار و قبور عملًا مسلمانان را بر اين امر هدايت و راهنمايى فرمود .\r\nآرى مسلمانان با الهام گرفتن از راه و رسم رسول خدا صلى الله عليه و آله براى اين كه آثار و قبور متعلّق به بزرگان دين و آيين و فرزندان رسول خدا صلى الله عليه و آله و شهداى اسلام با مرور ايام و گذشت زمان از بين نرود و از حوادث مختلف مصون و محفوظ بماند ، بر روى چنين قبور احداث ساختمان و آنها را براى آيندگان حفظ و مشخص نمودند . و بطورى كه در تاريخ حرم ائمهء بقيع اشاره گرديد ، علاوه بر اين كه همانند پيكر رسول خدا صلى الله عليه و آله اجساد مطهر اين امامان چهارگانه ، از ابتدا در داخل ساختمان و در خانهء متعلق به عقيل دفن شده‌اند اين قبور و همچنين مشخصاً قبر حضرت حمزه از اواسط قرن دوم هجرى داراى حرم و زيارتگاه عمومى بوده است كه تاريخ صريح مبيّن اين حقيقت و گوياى اين واقعيت مىباشد .\r\nمسلمانان در مورد ساير شخصيتهاى مذهبى نيز مانند قبور ائمّه چهارگانهء اهل سنت\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nاز همين فكر پيروى نمودند و اين سنت در طول تاريخ مورد عمل قرار گرفت و در اين درك و بينش و در اين اعمال و برنامه‌ها كوچكترين مخالفتى ديده نشده بود تا اين كه در اواخر قرن هفتم هجرى شخصى بنام « محمد بن تيميه » « 1 »  كه داراى عقايد انحرافى در مسائل اساسى و در اصول و فروع اسلام بود به وجود آمد او بطورى كه در اصل توحيد داراى انحراف فكرى و معتقد به تجسم بود احترام بر قبور بزرگان دين و آيين و ساختن گنبد و بارگاه در روى اين قبور و احداث مسجد در كنار آنها و مسافرت نمودن به قصد زيارت ، حتى زيارت قبر رسول خدا صلى الله عليه و آله را ، نه تنها حرام و غير مشروع بلكه كفر و الحاد پنداشته و هر مسلمان كه اين اعمال را انجام دهد كافر و خارج از اسلام و در صورت عدم توبه ، واجب‌القتل دانست و از بين بردن اين قبور و گنبد و بارگاهها و حتى ويران ساختن مساجدى را كه در كنار آنها ايجاد شده است واجب معرفى نمود .\r\nعقايد وى كه از سوى علما و دانشمندان جهان اسلام بعنوان عقايد انحرافى و مغاير با اعتقادات صحيح اسلامى محكوم شده بود ، با مرگش و مرگ شاگردش ابن قيم به بوتهء فراموشى سپرده شد و نام وى توأم با نفرت و انزجار و افكار او جزو افكار ضد اسلامى و مخالف با اصول مسلم و ثابت ، مطرح مىگرديد ولى پس از گذشت شش قرن ، عقايد وى مجدداً به وسيلهء شخصى بنام « محمد بن عبدالوهاب » در « نجد » مطرح شد گرچه او هم مانند خود « ابن تيميه » از سوى علماى اسلام مورد طرد قرار گرفت و در ردّ عقايدش كتابهايى به وسيلهء علماى اسلام و حتى كتابى به وسيله برادرش « سليمان بن عبدالوهاب » « 2 »  تأليف و منتشر گرديد ولى همسويى او با بعضى از رؤساى قبايل عرب و پشتيبانى بعضى\r\n\r\n","description":"","footnote":" ( 1 ) . ابن تيميه براى اثبات عقايد انحرافيش كتابهايى نيز تأليف نمود كه علماى آن روز بر تأليفاتش پاسخ نوشتند و با خود وى به بحث و مناظره پرداختند و بر انحراف او فتوا صادر نمودند . علماى اسلامى از مصر ، حجاز ، عراق و شام بر ضد او قيام كردند . ابن تيميه پس از چند بار زندانى شدن در سال 728 ، در زندان دمشق از دنيا رفت .  ( 2 ) . عنوان اين كتاب « الصواعق الإلهيّة فى الرّد على الوهّابيه » و يكى از بهترين تأليفات در ردّ عقيدهء وهابيان است در تاريخ 1306 ه . براى اولين بار در 64 صفحه چاپ و در سال 1396 ه . در استانبول به صورت افست تجديد چاپ شده است . در كتابخانهء عمومى حضرت آيت اللَّه العظمى مرعشى نجفى در قم در ضمن مجموعه‌اى از چند جلد كتاب و رساله در رد وهابيان موجود است . ","page_name":" 221 ","page_number":221},
  {"content":"\r\n\r\nاز كشورهاى غربى كه از طرفداران اين فكر تفرقه‌انگيز بودند ، موجب گرديد اين گروه در منطقهء حجاز به قدرت برسند كه يكى از اقدامات اوليهء آنان ، پس از تسلط ، تخريب و انهدام آثار و گنبد و بارگاههايى بود كه در طول قرنها به وسيلهء مسلمانان به وجود آمده بود ؛ آثارى كه در مكه و مدينه به شخص رسول خدا صلى الله عليه و آله و خاندان گراميش متعلق بود ، گنبد و بارگاههايى كه در بقيع و معلى و در شهر طائف از آن فرزندان و عشيره و اقوام و صحابه و ياران رسول خدا صلى الله عليه و آله بود همه و همه با خاك يكسان گرديد ، بطورى كه اگر وحشت و ترس از قيام مسلمانان سراسر جهان نبود ، گنبد و بارگاه و قبر مطهّر حضرت رسول صلى الله عليه و آله نيز از اين جسارت مستثنى نمىشد . بهر حال اگر سنگ قبرى كه به وسيلهء رسول خدا صلى الله عليه و آله بر قبر عثمان بن مظعون نصب شده بود براى مروان بن حكم قابل تحمل نبود و بر قبر عثمان بن عفان منتقل نمود . وجود آثار و ضريح قبور فرزندان و اقوام رسول خدا صلى الله عليه و آله براى اين پيروان خط مروان ، آنچنان سخت و غير قابل تحمل بود كه نه تنها اين آثار را به محل دلخواه خود منتقل ننمودند و يا بعنوان ارزشمندترين آثار مذهبى تاريخى و قديمىترين آثار هنرى اسلامى ، در يكى از متاحف و موزه‌هاى دنيا نگهدارى نكردند بلكه همهء آنها را به آتش كشيده و يا قطعه قطعه نمودند كه اينك كوچكترين اثرى از اين آثار گران‌بها باقى نيست .\r\n\r\nيك اشكال و پاسخ آن\r\nدر اينجا مطلبى است كه ممكن است پيروان ابن تيميه آن را مستمسك خويش قرار دهند و انديشه و عمل خود را با آن توجيه نمايند :\r\nو آن اين كه : گرچه عملكرد رسول خدا صلى الله عليه و آله در حفظ قبر ابن مظعون و ابراهيم از نظر حديث و تاريخ مسلّم و ثابت است و جاى انكار نيست و ليكن عمل آن حضرت يك كار بسيط و ساده‌اى بيش نبوده است ؛ زيرا پيامبر اسلام صلى الله عليه و آله بر روى قبر خاكى و معمولى قطعه سنگى نصب نمود و يا با ريختن آب بر استحكام آن افزود ولى در اين قبرها نه از گچ و آجر خبرى بود و نه از گنبد و بارگاه و نه از شمع و چراغ ، بنابراين ، وضع موجود در حرمها و زيارتگاهها كجا ؟ و آن عمل رسول خدا و قبرهاى موجود در\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nزمان آن حضرت كجا ؟\r\nپاسخ : پس از ثابت شدن مشروعيت حفظ قبور و ابقاى آثار شخصيتهاى مذهبى و بلكه استحباب آن به وسيلهء عمل رسول خدا صلى الله عليه و آله و تحقّق اصل موضوع از نظر حديث و تاريخ ، كيفيت و جزئيات آن قهراً تابع شرايط زمانها و مكانها خواهد بود و از اينجاست كه در دوران سخت اقتصادى آن روز ، نيل به اين هدف بيش از آنچه پيامبر اكرم صلى الله عليه و آله انجام داد متصور نيست ؛ زيرا در شرايطى كه بجاى كفن كردن بر پيكر تك تك شهداى احد پيكر دو شهيد را در يك قطعه كفن مىپيچند . « 1 »  در جايى كه براى پيكر شخصيتى مانند حضرت حمزه عليه السلام تنها از يك قطعه نمد كوچك استفاده مىكنند و در اثر كوتاه بودن آن پاهاى مباركش را با علفهاى بيابانى مىپوشانند . « 2 » \r\nهنگامى كه ميهمانى به رسول خدا صلى الله عليه و آله وارد مىشود ، تمام همسران آن حضرت اظهار مىدارند : در حجرهء آنان غذايى بجز آب وجود ندارد و آنگاه كه اين مهمان با دعوت بعضى از صحابه به خانهء او وارد مىشود منحصراً با غذاى مختصرى كه جهت اطفال تهيه شده است ، پذيرايى و براى اختفاى اين سرّ ، چراغ منزل خاموش مىشود و همهء اعضاى خانواده با شكم گرسنه شب را سحر مىكنند . و آيهء شريفهء : وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ به همين مناسبت نازل مىگردد و . . . « 3 » \r\nآرى در اين شرايط سخت اقتصادى كه در دوران حيات رسول خدا بر مردم مدينه حاكم بود ، پرداختن به جزئيات بيشتر ، امكان پذير نبود ، همانگونه كه در مورد مسجدالنبى صلى الله عليه و آله و قبر شريف آن حضرت كه از اهميت بالايى برخوردار بودند توجه به جزئيات امكان‌پذير نبوده است .\r\n\r\n","description":"","footnote":" ( 1 ) . عن جابر بن عبداللَّه انّ رسول اللَّه صلى الله عليه و آله « كان يجمع بين الرجلين من قتلى أحد فى ثوب واحد » . صحيح البخارى ، كتاب المغازى ، ح 3851  ( 2 ) . و كفن حمزة فى نمرة إذا تركت على رأسه بدت رجلاه و اذا غطى رجلاه بدارأسه فجعلت على رأسه و جعل على رجليه شئ من الأذخر . اسدالغابه ، ج 2 ، ص 49  ( 3 ) . صحيح بخارى ، كتاب فضائل الصحابه ، حديث 3587 ","page_name":" 223 ","page_number":223},
  {"content":"\r\n\r\n\r\nنگاهى به چگونگى مسجد رسول خدا صلى الله عليه و آله و قبر شريف آن حضرت\r\nبراى روشن شدن اين مطلب نگاهى گذرا داريم به چگونگى ساختمان مسجدالنبى صلى الله عليه و آله و بساطت و سادگى آن در زمان آن حضرت تا دوران عثمان ، همچنين نگاهى بر چگونگى قبر شريف رسول اللَّه صلى الله عليه و آله پس از رحلت آن بزرگوار :\r\nآنچه از تاريخ و حديث « 1 »  در كيفيت ساختمان مسجد رسول خدا صلى الله عليه و آله به دست مىآيد اين است كه ساختمان اين مسجد در مرحلهء اول عبارت بود از يك ديوار كوتاه تك خشتى و بدون سقف كه پس از جنگ خيبر و با افزايش مسلمانان ، مسجد تجديد بنا گرديد و توسعه يافت . در اين مرحله ديوارهاى آن نيز بجاى يك خشت با دو خشت خام بالا رفت و كف آن را بجاى فرش و حصير ، شنهاى نرم پوشانده بود و طبق مضمون احاديث متعدد در بعضى از فصول سال ، تابش مستقيم آفتاب سوزان مدينه نماز گزاران را شديداً ناراحت مىنمود . بطورى كه رسول خدا صلى الله عليه و آله با جملهء « اذا اشتد الحرّ فابردوا عن الصلاة » « 2 »  اجازه داد اقامهء نماز تا فروكش كردن گرما و برگشت سايه به تأخير افتد .\r\nولى بازهم فشار گرما موجب گرديد كه صحابه آن حضرت درخواست كنند براى مسجد سقفى ايجاد شود و آن حضرت هم با اين درخواست موافقت نمود و دستور ايجاد سقف بر روى مسجد را صادر فرمود . « 3 »  اينجا بود كه چند ستون از درخت خرما در كف مسجد نصب و روى آن با برگ خرما و علفهاى بيابانى پوشانده شد و چون بهنگام بارندگى ، آب به داخل مسجد فرو مىريخت صحابه مجدداً عرضه داشتند : يا رسول اللَّه :\r\n« لو امرت بالمسجد فطين » ؛ « دستور بدهيد روى سايه بان مسجد ، گل اندود شود » رسول خدا فرمود : « لا ، عريش كعريش موسى » « 4 »  نه ، سايه بانى باشد مانند سايه‌بان موسى عليه السلام .\r\nدر روايتى آمده است : براى حفظ برگها و علفهاى خشك سايه بان مسجد ، در مقابل\r\n\r\n","description":"","footnote":" ( 1 ) . در اين بخش علاوه بر منابعى كه در موارد متعدد اشاره شده است ، از البداية و النهايه ، ج 3 ، ص 219 - 215 و وفاءالوفا ، ج 1 ، ص 34 - 322 استفاده شده است .  ( 2 ) . اين مطلب در صحيح بخارى ، ج 1 ، باب 8 از مواقيت الصلاة در ضمن 4 حديث و همچنين در سنن ترمذى ، ج 1 ، ص 105 و 106 آمده است .  ( 3 ) . ثمّ اشتدّ عليهم الحرّ فقالوا يا رسول اللَّه لو أمرت بالمسجد فظلل قال نعم . »  ( 4 ) . وفاء الوفا ، ج 1 ، ص 336 ","page_name":" 224 ","page_number":224},
  {"content":"\r\n\r\nباد و طوفان در بعضى قسمتهاى آن خاك رس ريخته شد ، بطورى كه بهنگام باران شديد ، همان خاكها به صورت گل به داخل مسجد فرو مىريخت و شخص رسول خدا صلى الله عليه و آله در ميان آب گل آلود نماز مىخواند و اثر گل در پيشانى مباركش ديده مىشد .\r\n\r\nشن‌ريزى كف مسجد\r\nدر سنن ابوداود با سند از ابىالوليد چنين نقل شده است كه از عبداللَّه بن عمر سؤال كردم علت اين كه كف مسجد با شن مفروش گرديده چيست ؟ عبداللَّه پاسخ داد كه يك شب در مدينه باران شديدى آمد و كف مسجد را گل فرا گرفت . بعضى از نمازگزاران براى اين كه آلوده به گِل نشوند مقدارى شن به همراه خود آوردند و به زير پاى خود ريختند . رسول خدا صلى الله عليه و آله پس از اتمام نماز با مشاهدهء اين عمل فرمود : « ما احسن هذا ؟ » ؛ « عجب كار خوبى بود ! » « 1 »  ولذا ساير صحابه نيز از اين عمل پيروى نمودند و بدين طريق كف مسجد شن ريزى گرديد .\r\nبهر حال تا وفات رسول خدا صلى الله عليه و آله مسجد با همان ديوار خشتى و سايه‌بانى از شاخ و برگ خرما و علفهاى بيابانى بجاى سقف باقى ماند و طبق مضمون روايات ، در دوران ابوبكر و عمر نيز با اين كه در مسجد و سقف آن تغيير و تجديد به عمل آمد ولى همين وضع ادامه يافت تا در دوران خلافت عثمان كه مسجد توسعه پيدا نمود در اساس بنا و در كيفيت سقف آن هم تغيير داده شد .\r\nاين موضوع در صحيح بخارى و سنن ابىداود از عبداللَّه بن عمر چنين نقل شده است كه : مسجد پيامبر صلى الله عليه و آله در دوران آن حضرت خشت خام و سقف آن از شاخ و برگ خرما بود . در دوران ابوبكر در اثر فرسودگى بعضى از قسمتهاى آن ، با همان وضع سابق تعمير و مرمت گرديد ؛ همانگونه كه عمر نيز در دوران خلافتش چنين كرد و در كيفيت آن تغييرى نداد ولى عثمان كه خواست مسجد را توسعه دهد ديوارهاى آن را با سنگ و آجر و سقفش را با تخته‌هاى محكم بنا نمود . « 2 » \r\n\r\n","description":"","footnote":" ( 1 ) . سنن ابوداود ، ج 1 ، ص 108 باب فى حصى المسجد .  ( 2 ) . صحيح بخارى ، ج 1 ، كتاب المساجد ، ح 435 سنن ابوداود ، ج 1 ، ص 106 باب فى بناءالمسجد . ","page_name":" 225 ","page_number":225},
  {"content":"\r\n\r\n\r\nروشنايى مسجدالنبى صلى الله عليه و آله\r\nدر سنن ابن ماجه از ابوسعيد خدرى نقل مىكند كه او مىگفت : « اول من اسرج في المساجد تميم الدارى » ؛ « 1 »  « اوّلين كسى كه روشنايى و چراغ را در مساجد معمول داشت تميم دارى بود . » از اين روايت معلوم مىشود كه در زمان رسول خدا صلى الله عليه و آله مسجد آن حضرت داراى چراغ و روشنايى نبود قرائن حديثى و تاريخى ديگر نيز مؤيد اين معنا است ، زيرا تا آنجا كه ما بررسى نموديم در اين مورد هيچ مطلبى بجز آنچه در بارهء تميم دارى نقل گرديد ، بدست نيامد و بطورى كه ملاحظه فرموديد شرايط زمانى و كيفيت ساختمان مسجد نيز همين را ايجاب مىكند .\r\n\r\nكيفيت قبر رسول خدا صلى الله عليه و آله\r\nدر سنن ابوداود به طريق عمرو بن عثمان از قاسم « 2 »  نقل مىكند كه بر عايشه وارد شدم و گفتم يا امَّه اجازه بده قبر رسول خدا و دو صحابه‌اش را از نزديك ببينم . او سه قبر به من نشان داد كه نه چندان مرتفع بودند و نه چسبيده به زمين و روى آنها با شنهاى بيابانى قرمز رنگى پوشيده بود ( فكشفت لي عن ثلاثة قبور لامشرفة ولا لاطئة مبطوحة ببطحاء العرصة الحمراء ) . « 3 » \r\nاين بود اجمالى از كيفيت ساختمان مسجد رسول اللَّه صلى الله عليه و آله تا دوران خليفهء سوم ، و اين بود كيفيت قبر شريف آن حضرت كه تدريجاً و به تناسب هر دورانى متحول گشته و\r\n\r\n","description":"","footnote":" ( 1 ) . سنن ابن ماجه ، كتاب المساجد ، ح 760 ؛ اصابه ، ج 1 ، ص 184 . تميم بن اوس دارى از مسيحيان فلسطين‌بود . در سال نهم هجرت وارد مدينه گرديد و اسلام را پذيرفت . او از قصّاصان است و در زمان عمر در مسجد به مردم قصه مىگفت در زمان عثمان داستان سرايى او بيشتر گرديد و پس از وى به شام منتقل و در سال چهل بدرود حيات گفت . الاصابه ، ج 1 ، ص 182 استيعاب ، ج 1 ، ص 184 ؛ سير اعلام النبلاء ، ج 2 ، ص 448  ( 2 ) . وى فرزند محمد بن ابوبكر و برادرزادهء عايشه است .  ( 3 ) . سنن ابى داود ، ج 2 ، كتاب الجنائز ، ص 192 ","page_name":" 226 ","page_number":226},
  {"content":"\r\n\r\nتوسعه و استحكام يافته و زيباسازى مسجد و حرم شريف نبوى صلى الله عليه و آله به وضع كنونى رسيده است و امروز اين مسجد از نظر وسعت و زيبايى و از نظر استحكام و ظرافت در ميان تمام مساجد و معابد دنيا اولين و يا دوّمين مسجد مىباشد . همانگونه كه حرم شريف نبوى صلى الله عليه و آله با آن عظمت و شكوه و با آن مأذنه‌هاى سر به فلك كشيده‌اش و با آن گنبد سبز و فيروزه‌اى رنگش چشمها را خيره و دلها را به سوى خود جلب نموده است .\r\nخلاصه پاسخ اين كه : اگر سادگى قبور در زمان حضرت رسول صلى الله عليه و آله دليل بر نفى وضع موجود و متداول در حرمهاى شخصيتهاى اسلامى باشد بايد در مسجدالنبى صلى الله عليه و آله و همهء مساجد و معابد نيز از اين روش و از اين نوع تفكر پيروى نمود و تغيير و تحوّل اين مسجد را كه در طول چهارده قرن به وسيلهء بزرگان و شخصيتهاى اسلامى و با نظارت مستقيم علما و دانشمندان تكامل يافته است ، تخطئه و بجاى توسعه و زيباسازى اين بناى باشكوه بر تخريب و انهدام آن اقدام و حالت اوليه‌اش را حفظ نمود .\r\nآيا پيروان ابن تيميه مىتوانند اين فكر و انديشه را بپذيرند و اين راه و روش را تأييد نمايند ؟ !\r\n\r\n","description":"","footnote":"","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n\r\n\r\nبخش چهارم : حرم همسران ودختران رسول خدا صلى الله عليه و آله\r\n\r\n","description":"","footnote":"","page_name":" 229 ","page_number":229},
  {"content":"\r\n . \r\n","description":"","footnote":"","page_name":" 230 ","page_number":230},
  {"content":"\r\n\r\n\r\nحرم همسران رسول خدا صلى الله عليه و آله\r\nيكى از حرمها و گنبد و بارگاههايى كه در داخل بقيع به وسيلهء وهابيان تخريب گرديده ، حرمى است منتسب به همسران رسول خدا صلى الله عليه و آله گرچه متأسفانه جزئيات چندانى از كيفيت اين حرم دردست نيست ولى تاريخ بناى آن معلوم و مشخص است ؛ زيرا سمهودى ( متوفاى 911 ) پس از اين كه از مطرى ( متوفاى 741 ) نقل مىكند كه اين حرم در زمان وى داراى ساختمان نبوده بلكه محوطه‌اى بوده كه با ديوارى از قطعات سنگ ، از ساير بقاع مشخص مىگرديده است ، تاريخ بناى اين گنبد و بارگاه را معين و بانى آن را نيز معرفى مىنمايد . و مىگويد : « وكان حظيراً مبنياً بالحجارة كما ذكره المطرى فابتني عليه قبّة الأمير برديبك المعمار سنة ثلاث و خمسين و ثمان‌مأة » . « 1 » \r\nبنابراين ، حرم همسران رسول خدا از سال 853 داراى ساختمان ، گنبد و بارگاه بوده است و بنابر نقل بعضى از نويسندگان ، اين حرم علاوه بر ساختمان و گنبد و بارگاه در قرنهاى اخير ، داراى ضريح هم بوده است از جمله : مرحوم فرهاد ميرزا مىنويسد :\r\n« . . . از آنجا به زيارت زوجات حضرت رسول عليه السلام رفتم . هشت نفر در يك ضريح است و اسامى هر يك را بالاى قبرشان به تخته نوشته ، گذاشته‌اند . » « 2 » \r\n\r\n","description":"","footnote":" ( 1 ) . وفاء الوفا ، ج 3 ، ص 917  ( 2 ) . سفرنامه فرهاد ميرزا ، ص 156 ","page_name":" 231 ","page_number":231},
  {"content":"\r\n\r\n\r\nتعداد مدفونين در اين حرم\r\nديار بكرى ( متوفاى 982 ) از مناسك كرمانى ( متوفاى 786 ) « 1 »  نقل مىكند كه در اين حرم ، چهار تن از همسران رسول خدا دفن شده‌اند . « 2 » \r\nابن نجار ( متوفاى 643 ) كه يكى از مورد اعتمادترين مدينه‌شناسان بشمار مىآيد ، در مورد قبر همسران پيامبر چنين مىگويد :\r\n« وقبور ازواج النَّبيّ وهُنَّ أربعة قبور ظاهرة و لا يعلم تحقيق ما فيها منهنّ » . « 3 » \r\n« و از قبور معروف در بقيع قبور همسران پيامبر است كه تنها چهار قبر از آنها به چشم مىخورد ولى تحقيقاً معلوم نيست كه اين قبور چهارگانه به كدام يك از همسران آن حضرت متعلّق است و كدام يك از اين بانوان در آنها مدفون مىباشند . »\r\nگفتار ابن نجار صريح است در اين كه در زمان وى و در اوائل قرن هفتم ، تنها چهار قبر در اين محل وجود داشته است .\r\nولى از گفتار سمهودى معلوم مىشود كه در زمان او ؛ يعنى در اوائل قرن دهم با اين كه اين حرم داراى سقف و گنبد بوده و بعنوان مدفن همسران پيامبر شناخته مىشده ، اما آثار اين قبور بطور كلى محو و در اين محل از آن چهار قبرى كه ابن نجار ياد مىكند ، خبرى نبوده است ؛ زيرا وى پس از آن كه گفتار قبلى ابن نجار را كه آورديم نقل مىكند ، چنين مىگويد :\r\n« قلت باطن هذا المشهد كلّه أرض مستوية ليس فيها علامة قبور » . « 4 » \r\n\r\n","description":"","footnote":" ( 1 ) شمس‌الدين محمد بن يوسف كرمانى فقيه اصولى ، محدث ، مفسّر و متكلّم . داراى تأليفات متعدّد ؛ ازجمله شرح بر صحيح بخارى و حاشيه بر تفسير بيضاوى و كتاب مناسك حج است . معجم‌المؤلّفين عمر رضا كحاله .  ( 2 ) تاريخ الخميس ، ج 2 ، ص 176  ( 3 ) اخبارالمدينه ، ابن نجار ، ص 154  ( 4 ) وفاء الوفا ، ج 3 ، ص 917 ","page_name":" 232 ","page_number":232},
  {"content":"\r\n\r\n« داخل اين حرم مسطّح است و در آن هيچ علامت از قبورى كه ابن نجار به آنها اشاره نموده است ، به چشم نمىخورد . »\r\n\r\nگفتارى از ابن شبه قديمىترين مدينه‌شناس\r\nابن شبه ( متوفاى 262 ) در مورد قبر امّ سلمه و امّ حبيبه دو تن از همسران رسول خدا صلى الله عليه و آله مطلبى نقل مىكند كه نشانگر جدا بودن آنان از همديگر و همچنين دفن شدن اين دو تن در خارج از محلى است كه بعنوان مدفن و حرم زوجات رسول خدا معروف گرديده است و در نهايت مؤيد گفتار ابن نجار است كه همهء همسران پيامبر كه در مدينه بودند ، الزاماً در محوّطه حرم منسوب به آنان و در زير گنبد و بارگاهى كه بعنوان « قبة الزوجات » بنا شده است به خاك سپرده نشده‌اند .\r\nابن شبه در مورد قبر امّ سلمه از محمد بن يحيى نقل مىكند كه محمد بن زيد بن على خواست در كنار موضع فاطمه ( بيت الاحزان ) براى خود قبرى مهيّا كند ، از زير خاك ، قطعه سنگ شكسته‌اى پيدا شد كه در آن اين جمله به چشم مىخورد : « امّ سلمة زوج النّبيّ » و معلوم شد آن محل قبر امّ سلمه است و لذا وصيت نمود پيكر او را در محل ديگرى به خاك بسپارند . و در مورد امّ حبيبه از يزيد بن سائب و او از جدش چنين نقل نموده است كه : عقيل ابن ابىطالب در محوطهء خانه‌اش حلقهء چاهى حفر مىكرد كه قطعه سنگى بدست آمد و در آن اين جمله حك شده بود : « قبر امّ حبيبة بنت صخر بن حرب . » عقيل با ديدن اين علامت دستور داد چاه را پركنند و بر روى آن سقفى بعنوان « مدفن امّ حبيبه » ايجاد نمايند . يزيد بن سائب اضافه مىكند : « من گاهى به اين مدفن وارد مىشدم و آن قبر را مىديدم . » « 1 » \r\n\r\nنظر نويسندگان اخير مبتنى بر اشتهار عرفى است\r\nاز مجموع آنچه تا حال در مورد حرم همسران رسول خدا صلى الله عليه و آله از منابع اصلى و مآخذ معتبر نقل نموديم ، چنين بدست آمد كه : اصل اين حرم و مدفنى كه بعنوان « قبّة الزوجات » در داخل بقيع معرفى شده است ، داراى اصالت و قدمت تاريخى است كه در\r\n\r\n","description":"","footnote":" ( 1 ) تاريخ المدينه ، ابن شبّه ، ج 1 ، ص 120 ؛ اين دو مطلب با تفاوت مختصر در وفاء الوفا ، ج 3 ، ص 93 و تاريخ المدينه ابن نجّار ، ص 155 آمده است . ","page_name":" 233 ","page_number":233},
  {"content":"\r\n\r\nقرنهاى اول به وسيلهء ديوارى كه در اطراف آن ايجاد شده بود مشخص مىگرديد . و در نيمهء دوم قرن نهم ، كه فن معمارى گسترش يافته بود ، براى اين حرم نيز گنبد و بارگاه ساخته شده است . و اما تعداد همسران پيامبر كه در اين محل به خاك سپرده شده‌اند ، دقيقاً مشخص نيست . بعضى از مورّخان و محدّثان پيشين ؛ مانند كرمانى و ابن نجار ، نظرشان اين است كه چهارتن در اين محل دفن شده‌اند و تعداد چهار قبر هم ارائه شده است .\r\nبنابراين آنچه در قرنهاى اخير از سوى بعضى از نويسندگان ارائه شده و اين حرم بعنوان مدفن همهء هشت تن همسران پيامبر صلى الله عليه و آله كه در مدينه با آن حضرت زندگى نموده‌اند ، معرفى شده و علائمى كه بيانگر اين تعداد باشد در اين حرم نصب گرديده ، دليلى بر تأييد آن در دست نيست بلكه همهء اين معرفيها مبتنى بر اشتهار عرفى و نقل اقوال مىباشد كه معمولًا در اين نوع حقايق ، كه مورد توجه عامه و داراى جنبهء قداست و معنويت مىباشد ، در طول ساليان متمادى و با مرور زمان طولانى به وجود آمده است و به اين اعتبار كه :\r\nرسول خدا در مدينه با هشت بانو ازدواج كرده بود و لابد همهء آنان در يك جا و در اين محل دفن شده‌اند ، پديدار گرديده است .\r\n\r\nو اينك نمونه‌هايى از اين نظريه‌ها\r\n1 - بطورى كه در گفتار فرهاد ميرزا ملاحظه گرديد ، او مىگويد :\r\n« قبر همهء همسران هشتگانهء پيامبر در يك ضريح قرار دارند و نام تك تك آنها هم در روى همان ضريح نصب شده است . »\r\n2 - نايب الصدر شيرازى يكى ديگر از نويسندگان ايرانى در سفرنامه‌اش مىگويد :\r\n« زوجات آن حضرت هم آنچه در مدينه وفات يافته‌اند در يك بقعه مىباشند . » « 1 » \r\n3 - على حافظ ، زنده در سال 1405 ه با اين كه خود از اهالى مدينهء منوره است و طبق معمول بايد بيش از ساير نويسندگان و سياحان توجه به جزئيات تاريخى اين شهر\r\n\r\n","description":"","footnote":" ( 1 ) . سفرنامه نايب‌الصدر ، ص 229 . سفر وى به حرمين شريفين در سال 1305 بوده است . ","page_name":" 234 ","page_number":234},
  {"content":"\r\n\r\nداشته باشد ، ولى بر همين مبنى و بر اساس همين اشتهار عرفى ، در كتاب خود كه در سالهاى اخير و پس از تخريب آثار بقيع تأليف نموده است ، در مورد مدفونين در اين بقعه چنين مىنگارد :\r\n« و در پنج مترى قبر عقيل به طرف جنوب ، در سمت چپ رهگذر ، قبور همسران پيامبر صلى الله عليه و آله قرار گرفته است و آنها عبارتند از : 1 - بانو عايشه 2 - بانو سوده 3 - بانو حفصه 4 - بانو زينب 5 - بانو امّ سلمه 6 - بانو جويرية 7 - بانو ام حبيبه 8 - بانو صفيه . »\r\nوى سپس مىگويد :\r\n« و اما بانو خديجه دختر خويلد ، در مكه و بانو ميمونه در سَرِف « 1 »  دفن گرديده‌اند . « 2 » \r\nاين بود گفتار اين نويسندگان در مورد تعداد همسران رسول خدا صلى الله عليه و آله كه در بقعهء ياد شده به خاك سپرده شده‌اند . ليكن بطورى كه ملاحظه فرموديد ، شواهد و قرائن تاريخى ، اين نظريه را نفى و حداقل مورد ترديد قرار مىدهد .\r\n\r\nحرم دختران رسول خدا صلى الله عليه و آله\r\nيكى ديگر از حرمهاى تخريب شده ، حرم و گنبد و بارگاهى است منتسب به دختران رسول خدا صلى الله عليه و آله يعنى زينب ، رقيه ، و امّ كلثوم .\r\nآنچه از منابع اصلى به دست مىآيد اين است كه قبر همهء دختران سه گانهء رسول خدا صلى الله عليه و آله بجز حضرت زهرا عليها السلام در بقيع واقع شده است ؛ زيرا گذشته از اين كه پس از رسميت يافتن بقيع بعنوان « مدفن عمومى مدينه » به وسيلهء رسول خدا صلى الله عليه و آله همهء اقوام و\r\n\r\n","description":"","footnote":" ( 1 ) . معجم‌البلدان مىگويد : سَرِف ( بفتح اول و كسر ثانى ) محلى است كه به فاصلهء شش ميل و بنا به قولى بفاصلهء دوازده يا نوزده ميل از مكه واقع شده است كه ميمونه همسر پيامبر صلى الله عليه و آله در اين محل از دنيا رفته و در آنجا به خاك سپرده شده است . صاحب مرآت حرمين مىگويد : قبر بانو ميمونه در سرف داراى قبه‌اى است .  ( 2 ) . فصول من تاريخ المدينه ، ص 168 ","page_name":" 235 ","page_number":235},
  {"content":"\r\n\r\nعشيرهء آن حضرت كه در حال حيات او ، از دنيا رفتند ، در بقيع دفن شدند . روايات و نصوص تاريخى نيز مبيّن اين حقيقت ، بخصوص در مورد اين بانوان مىباشد .\r\nبيهقى نقل مىكند كه يكى از دختران رسول خدا از دنيا رفت ، آن حضرت فرمود :\r\n« الحقي بفرطنا عثمان بن مظعون » . « 1 » \r\nابن شبه مشابه همين حديث را در مورد رقيه دختر آن حضرت نقل مىكند كه « لمّا ماتت رقيّة بنت رسول‌اللَّه صلى الله عليه و آله قال رسول‌اللَّه صلى الله عليه و آله الحقي بسلفنا الخير ، عثمان‌بن مظعون » . « 2 » \r\nو از گفتار نويسندگان در قرنهاى اخير ، معلوم مىشود : « علاوه بر اين كه اين سه تن از دختران پيامبر صلى الله عليه و آله در كنار بقيع دفن شده‌اند ، همهء آنان هم در يك محل و در زير يك سقف و در داخل گنبد و بارگاهى قرار داشته‌اند و قبر هر سه تن در داخل يك ضريح واقع شده بود . »\r\nسيد اسماعيل مرندى كه در آخر سال 1255 ه . حرمين را زيارت كرده است ، در مورد گنبد و بارگاههاى موجود در آن تاريخ مىگويد :\r\n« و ديگر قبهء بنات حضرت رسول خدا صلى الله عليه و آله است كه همه در يك ضريحند ؛ بقول اهل سنت ، رقيه ، ام كلثوم و زينب ، دختران رسول است . « 3 » \r\nفرهاد ميرزا مىنويسد :\r\n« خلاصه ، در برگشتن ، بنات رسول اللَّه صلى الله عليه و آله رقيه ، ام كلثوم و زينب را زيارت كردم كه در يك بُقعه است . » « 4 » \r\nابراهيم رفعت پاشا از وضع موجود بقيع در زمان خويش و قبل از تخريب آثار آن ، عكسى را از بقيع ارائه مىدهد كه تعدادى از قبه‌ها در اين عكس مشاهده مىشود و آنها را بدين ترتيب معرفى مىكند :\r\n\r\n","description":"","footnote":" ( 1 ) . سنن بيهقى ج 4 ، ص 76  ( 2 ) . ابن شبه ، تاريخ المدينه ، ج 1 ، ص 102  ( 3 ) . توصيف المدينه به نقل فصلنامه « ميقات حج » ، ش 5 ، ص 118  ( 4 ) . سفرنامهء فرهاد ميرزا ، ص 156 ","page_name":" 236 ","page_number":236},
  {"content":"\r\n\r\n« گنبدى كه در سمت راست بيننده واقع شده ، گنبد حرم ابراهيم ، دومى قبه عقيل ، قبهء سوّم متعلق به همسران پيامبر و چهارمين قبّه متعلق به دختران آن حضرت ؛ رقيه ، ام كلثوم ، و زينب مىباشد . » « 1 » \r\nعلى حافظ كه از نويسندگان متأخر است ، محلّ اين حرم و قبور دختران پيامبر صلى الله عليه و آله را چنين معرفى مىكند :\r\n« به فاصلهء ده متر و در سمت غرب ، قبور همسران پيامبر و در كنار راه باريكهء سيمانى قبور دختران پيامبر را مشاهده مىكنيد و آنها عبارتند از ام كلثوم ، رقيه و زينب . » « 2 » \r\n\r\nتاريخ بناى اين حرم\r\nاز آنچه ملاحظه فرموديد ، بطور اجمال به دست آمد كه اين سه تن دختران پيامبر صلى الله عليه و آله در بقيع و در يك محل و در كنار هم دفن گرديده و هر سه داراى يك قبه و يك ضريح بوده‌اند . و اما اين كه اين قبه در چه تاريخى بنا شده و بانى ساختمان اين حرم و ضريح كيست ؟ در اين زمينه تا حال مطلبى بدست نيامده و در منابعى كه در اختيار ماست ، سخنى در اين مورد گفته نشده است و بعيد نيست همانند مطالب تاريخى فراوان در طول قرون متمادى ، بدون اهميت تلقى گرديده و در بوته ابهام و فراموشى قرار گرفته باشد .\r\n\r\nبيوگرافى دختران رسول خدا صلى الله عليه و آله\r\nدر اينجا به مناسبت سخن از حرم دختران رسول خدا صلى الله عليه و آله نگاهى داريم بر تاريخ زندگانى آنان ؛ زيرا براى هر فرد مسلمان همانگونه كه آشنايى با تاريخ زندگى پيامبر بزرگ اسلام صلى الله عليه و آله زيبا ، لذت‌بخش و داراى اهميت است ، آشنايى با تاريخ فرزندان آن حضرت هم شيرين و دلپذير خواهد بود ؛ خصوصاً براى زائرين حرمين شريفين :\r\n\r\n","description":"","footnote":" ( 1 ) . مرآة الحرمين ، ج 1 ، ص 426  ( 2 ) . فصول من تاريخ المدينه ، ص 168 ","page_name":" 237 ","page_number":237},
  {"content":"\r\n\r\nهمهء فرزندان رسول خدا صلى الله عليه و آله اعم از پسر و دختر بجز جناب ابراهيم ، از خديجه عليها السلام متولّد شده‌اند و آن حضرت داراى چهار فرزند دختر بوده و نام آنها به ترتيب سن : « 1 »  1 - زينب 2 - رقيه 3 - ام كلثوم 4 - فاطمه عليها السلام مىباشند .\r\nحضرت فاطمه عليه السلام گرچه از لحاظ سن كوچكترين دختر رسول خدا است ولى از لحاظ فضيلت و شخصيت برترين آنهاست ؛ زيرا گذشته از اين كه نسل پيامبر صلى الله عليه و آله از طريق فاطمه عليه السلام در پهنهء گيتى باقى مانده است ، در فضيلت و كرامت اين بانوى بزرگ اسلام آيات متعددى نازل گرديده و در تجليل و تكريم وى احاديث فراوانى نقل شده است كه هيچيك از دختران پيامبر صلى الله عليه و آله با احترام فوق‌العاده‌اى كه به مناسبت انتسابشان به رسول خدا ، از آن برخوردارند و مورد لطف و محبت آن حضرت بوده‌اند ، داراى چنين فضيلت و مكرمت نيستند و در اين زمينه نگاهى اجمالى به منابع تفسيرى و حديثى از شيعه و اهل سنت خواننده را مستغنى و او را با اقيانوس عظيم فضائل اين يگانه يادگار رسول خدا آشنا مىسازد .\r\n\r\nنظرى مختصر و گذرا در مورد ساير دختران پيامبر صلى الله عليه و آله\r\n1 - زينب\r\nاين بانوى بزرگوار بزرگترين فرزند رسول خدا صلى الله عليه و آله يا بزرگترين آنها پس از برادرش قاسم مىباشد . مورّخان ولادت زينب را در سى سالگى پيامبر و پنج سال پس از ازدواج آن حضرت با خديجه عليها السلام دانسته‌اند . « 2 » \r\nمضمون حديثى كه از رسول خدا صلى الله عليه و آله نقل شده ، گوياى عظمت آن بزرگوار است كه فرمود : « معاشر النّاس ألا اخبركم بخيرالنّاس خالًا و خالةً ؟ قالوا : بلى يا رسول اللَّه . قال : الحسن و الحسين خالهما القاسم و خالتهما زينب بنت رسول‌اللَّه صلى الله عليه و آله » . « 3 » \r\n\r\n","description":"","footnote":" ( 1 ) . اسدالغابه ، ج 5 ، ص 456 ؛ الاصابه ، ج 4 ، ص 304  ( 2 ) . اسدالغابه ، ج 5 ، ص 467 ؛ الاصابه ، ج 4 ، ص 299  ( 3 ) . تنقيح المقال ، ج 3 ، باب الكنى و الالقاب ، ص 79 ","page_name":" 238 ","page_number":238},
  {"content":"\r\n\r\n\r\nازدواج زينب\r\nرسول خدا صلى الله عليه و آله زينب را به همسرى ابوالعاص بن ربيع درآورد . نام وى « لقيط » و مادرش « هاله » خواهر حضرت خديجه كبرى است . او از معدود تجار و ثروتمندان و افراد مورد اعتماد در ميان مردم مكه بود . « 1 » \r\nپس از بعثت پيامبر صلى الله عليه و آله ابوالعاص بر خلاف زينب - كه مانند حضرت خديجه به آيين اسلام روى آورد - حاضر به قبول اسلام نگرديد و در شرك خود باقى ماند ولى با اين حال به همسرش زينب نيز وفادار بود و به پيشنهاد قريش كه او را به جدايى از زينب تشويق مىنمودند ، توجه ننمود و على رغم خواستهء آنان ، به زندگى خود با زينب ادامه داد . گرچه اسلام عملًا در ميان اين زن و شوهر جدايى انداخته بود ولى چون رسول خدا صلى الله عليه و آله در آن شرايط سخت ، قادر بر اجراى اين حكم نبود ، اسلام زينب عليها السلام هم نتوانست موجب جدايى او با ابوالعاص شود .\r\n\r\nاسارت ابوالعاص و آزادى زينب\r\nپس از هجرت رسول خدا صلى الله عليه و آله به مدينه و با شروع جنگ بدر ، ابوالعاص به همراه مشركين مكه ، در اين جنگ شركت نمود و با گروهى از سپاهيان مكه كه تعداد آنها را هفتاد نفر نوشته‌اند ، به اسارت مسلمانان درآمده و به مدينه گسيل گرديدند . زينب براى آزادى ابوالعاص به وسيلهء هيأتى كه جهت گفتگو دربارهء اسراى جنگى عازم مدينه بود .\r\nچند قطعه زيورآلات خدمت رسول خدا صلى الله عليه و آله فرستاد و از آن حضرت درخواست نمود كه در مقابل آنها ، همسر وى آزاد شود . در ميان اين زيورآلات ، گردن بند يادگارى خديجه عليها السلام نيز به چشم مىخورد كه پيامبر خدا صلى الله عليه و آله با ديدن آن ، از خديجه ياد نمود و در حق وى دعا\r\n\r\n","description":"","footnote":" ( 1 ) . ابن ابى الحديد ، شرح نهج‌البلاغه ، ج 14 ، ص 189 ","page_name":" 239 ","page_number":239},
  {"content":"\r\n\r\nكرد و تأثر و رقّت شديد در قيافه‌اش مشاهده گرديد . آنگاه با اصحاب خويش مشاوره و به آنان پيشنهاد نمود كه اگر صلاح بدانيد همسر دخترم زينب را آزاد كرده و آنچه از مال دنيا به عنوان عوض فرستاده است ، به او برگردانيد . صحابه از اين پيشنهاد استقبال و اظهار مسرّت نمودند و بدينگونه ابوالعاص پس از مدتى اسارت در دست مسلمانان ، آزاد و به سوى مكه رهسپار گرديد و گردن بند يادگارى خديجه را به زينب بازپس داد . ولى رسول خدا صلى الله عليه و آله بهنگام آزادى ابوالعاص با وى شرط نمود كه از اين پس زينب را در هجرت به مدينه آزاد بگذارد و او هم بر تعهّد خود عمل نمود و با رسيدن به مكه زينب را به همراهى برادرش كنانة بن ربيع راهى مدينه ساخت .\r\n\r\nحمله مشركان به كجاوهء زينب\r\nكنانة بن ربيع بنا به درخواست برادرش ابوالعاص ، زينب را در كجاوه‌اى نشاند و به سوى مدينه حركت نمود ، عده‌اى از قريشيان كه از اين موضوع مطلع شدند او را تعقيب كرده و در بيرون مكه در محلى بنام « ذى طوى » به دو رسيدند و از اولين كسانى كه به كجاوهء زينب حمله نمود « هبار بن اسود » و « نافع بن عبدالقيس فهرى » بود كه هبار با نيزه به كجاوه زينب فشار آورد و او ، در حالى كه حامله بود ، از بالاى شتر به روى تخته سنگى افتاد و در اثر فشار جسمى و رعب و ترسى كه بر وى وارد گرديد ، سقط جنين نمود و به عارضهء خونريزى دچار شد كه تا آخر عمرش ادامه داشت . ابن اسحاق اضافه مىكند : به خاطر اين جنايت و قساوت قلب ( هبار ) بود كه رسول خدا صلى الله عليه و آله بهنگام فتح مكه مسلمانان را در كشتن وى آزاد گذاشت . « 1 » \r\nابن ابى الحديد مىگويد :\r\n« از كسانى كه در حمله به كجاوهء زينب و در جلوگيرى از سفر او به مدينه شركت داشت ، عمرو بن عاص بود و چون خبر اين جنايت به پيامبر رسيد ، به شدّت متأثر گرديد و بر اين افراد لعن و نفرين نمود . » « 2 » \r\nواقدى مىگويد :\r\n« كنانه با ديدن منظرهء حمله به كجاوهء زينب ، آمادهء تيراندازى و دفاع از وى گرديد و\r\n\r\n","description":"","footnote":" ( 1 ) . ابن ابىالحديد ، شرح نهج‌البلاغه ، ج 14 ، ص 192  ( 2 ) . همان ، ج 6 ، ص 282 ","page_name":" 240 ","page_number":240},
  {"content":"\r\n\r\nقريشيها به شهر بازگشتند . » « 1 » \r\nواقدى اضافه مىكند : ابوسفيان كه جزو شركت كنندگان در اين جريان بود ، خطاب به كنانه چنين گفت :\r\n« تو در اين اقدام خود اشتباه كرده و تصميم نابجايى گرفته‌اى كه دختر محمد را در روز روشن و در مقابل چشم اهل مكه از اين شهر بيرون كرده‌اى ، مگر نمىدانى از سوى پدرش چه فشارى بر ما وارد شده و چگونه ما را تحقير و خدايان ما را اهانت نموده است ! آيا اين عمل تو تحقير و اهانت مجدد بر ما نيست ؟ ! به خدا سوگند جلوگيرى از سفر اين زن دردى را دوا نمىكند و ما كوچكترين اعتنايى بر او نداريم ولى هيچ عمل تحقيرآميز را هم تحمل نمىكنيم او را به مكه برگردان و مىتوانى مخفيانه و بدور از چشم مردم راهى مدينه كنى . »\r\nو بدينگونه كنانه زينب را به مكه بازگرداند و پس از مدتى شبانه مجدداً به مدينه حركت داد و به رسول خدا صلى الله عليه و آله لاحق گرديد . « 2 »  بلاذرى نقل مىكند : « هبار » بهنگام فتح مكه ، از ترس جانش فرار نمود و بعدها در مدينه به حضور رسول خدا رسيد و شهادتين را بر زبان جارى و اسلام خود را اعلان نمود . رسول خدا صلى الله عليه و آله فرمود : ديگر كسى متعرض « هبار » نشود ، حتى سلمى كنيز آن حضرت كه هبار را نكوهش مىكرد و مىگفت : « لا انعَمَ اللَّه بِكَ عَلَينا » ؛ « قدمت مبارك مباد . » پيامبر پاسخ داد : « مهلًا فَقَدْ مَحا الإسلامُ ما قَبْلَه » ؛ « آرام باش ، اسلام گذشته‌ها را به فراموشى سپرده است . »\r\n\r\nورود شبانهء ابوالعاص به مدينه\r\nابوالعاص در اوائل سال هشتم هجرت و قبل از فتح مكه ، به همراه عده‌اى از تجار مكه ، با سرمايهء خود و اموال قريش به سوى شام حركت نمود . اين قافلهء تجارتى بهنگام مراجعت ، در نزديكيهاى مدينه با گروهى از مسلمانان مواجه و از ترس جانشان\r\n\r\n","description":"","footnote":" ( 1 ) . ابن ابى الحديد ، شرح نهج‌البلاغه ، ج 14 ، ص 193  ( 2 ) . شرح نهج‌البلاغه ، ج 14 ، ص 193 ","page_name":" 241 ","page_number":241},
  {"content":"\r\n\r\nمال‌التجاره را رها و خود فرار نمودند ولى ابوالعاص براى بازپس گرفتن اموال خود ، شبانه و مخفيانه وارد مدينه شد و به نزد زينب رفت و از وى پناه خواست تا مورد تعرض مسلمانان واقع نشود . زينب هم به وى پناه داد و روز بعد در حالى كه رسول خدا صلى الله عليه و آله و مسلمانان مشغول نماز صبح بودند ، از ميان صفوف بانوان آنان را بدينگونه مورد خطاب قرار داد : « ايُها النّاسُ انّي زَينَبُ بِنْتُ رَسولِ اللَّه ، آجَرتُ اباالعاصِ بنِ رَبيع » ؛ « اى مردم ! من دختر پيامبرم و ابوالعاص را پناه داده‌ام . »\r\nرسول خدا صلى الله عليه و آله پس از اتمام نماز فرمود : مردم ! آنچه من از زينب شنيدم شما هم شنيديد ؟ گفتند : بلى ، فرمود : به خدا سوگند من از ورود ابوالعاص خبر نداشتم تا اين كه از زبان زينب شنيدم همانگونه كه شما شنيديد . آنگاه فرمود : « يجير على المسلمين أدناهم » ؛ « كمترين فرد از مسلمانان ، حق پناه دادن بر مشركين را دارد و بر همهء مسلمانان هم لازم است اين حق را مراعات و بر تعهد وى عمل كنند . » « 1 » \r\nسپس به خانهء زينب رفت و بر وى توصيه فرمود كه احترام ابوالعاص را حفظ كن ولى چون او مشرك و بر تو حرام است با او خلوت نكن . آنگاه دستور داد مسلمانان تمام اموال او را به دو برگردانند و در غير اين صورت پيمان شكنى خواهد بود .\r\n\r\nاسلام ابوالعاص\r\nابوالعاص راهى مكه گرديد و پس از تحويل دادن اموال و امانتهاى مردم ، اسلام را پذيرفت و مجدداً به سوى مدينه حركت نمود . رسول خدا به زينب دستور داد كه به خانهء ابوالعاص برگردد و مانند گذشته براى او همسرى وفادار باشد و بدينگونه ، اين زوج پس از شش سال مفارقت در پرتو اسلام ، به زندگى مشترك خود دست يافتند و در صف ساير مهاجرين قرار گرفتند .\r\n\r\nتاريخ و علت وفات زينب\r\nبنابر مشهور ، زندگى مجدد زينب و ابوالعاص كوتاه و بيش از چند ماه نبود ؛ زيرا\r\n\r\n","description":"","footnote":" ( 1 ) . اسدالغابه ، ج 5 ، ص 237 شرح نهج‌البلاغه ، ج 14 ، ص 195 ","page_name":" 242 ","page_number":242},
  {"content":"\r\n\r\nزينب در اواخر سال هشتم هجرت بدرود حيات گفت و با حضور و شركت رسول خدا تشييع و در بقيع به خاك سپرده شد و ابوالعاص در سال دوازده و به فاصلهء چهار سال از وفات همسرش ، از دنيا رفت .\r\nاز نظر مورّخان ، وفات زينب در اثر همان عارضه خونريزى كه قبلًا نقل نموديم بوقوع پيوسته است ، كه بهنگام خروج از مكه مورد تهاجم مشركان قرار گرفت و در اثر سقوط به روى تخته سنگ و سقط جنين و در اثر رعب و ترس ، اين عارضه در وى بوجود آمد و تا آخر عمر ادامه داشت تا از دنيا رفت .\r\n\r\nفرزندان زينب\r\nزينب از ابوالعاص داراى دو فرزند بود ؛ يكى پسر بنام « على » كه در اوائل جوانى از دنيا رفت و ديگرى دختر بنام « امامه » كه طبق وصيت حضرت زهرا عليها السلام امير مؤمنان عليه السلام با وى ازدواج نمود . « 1 » \r\n2 - رقيه\r\nدومين دختر پيامبر - از نظر سن - رقيه است . رقيه در مكه با يكى از فرزندان ابولهب بنام عتبه ازدواج كرده بود ، همانگونه كه خواهرش ام كلثوم به همسرى فرزند ديگر ابولهب بنام عتيبه درآمده بود و چون سورهء مباركهء : تَبَّتْ يَدا أَبِي لَهَبٍ در نكوهش ابولهب نازل گرديد . او فرزندان خويش را مجبور كرد تا با دختران پيامبر متاركه كنند و به خيال خود در مقابل نكوهش قرآن كه از وى به عمل آورده است ، او هم با اين عمل خويش رسول خدا را در فشار روحى قرار دهد . « 2 »  پس از متاركه در ميان دختران رسول خدا و پسران ابولهب ، رقيه به همسرى عثمان درآمد و چون عده‌اى از مسلمانان در اثر فشار مشركان مكه ، مجبور شدند به حبشه هجرت كنند ، رقيه هم به همراه عثمان به حبشه هجرت نمود و پس از مراجعت به مكه راهى مدينه شد و جزو مهاجرين اين شهر گرديد .\r\nدر بعضى از منابع نقل شده است كه رقيه از عثمان داراى فرزندى شد بنام عبداللَّه و\r\n\r\n","description":"","footnote":" ( 1 ) . اسدالغابه ، ج 5 ، ص 467  ( 2 ) . اسدالغابه ، ج 5 ، ص 456 و 612 ؛ الإصابه ، ج 4 ، ص 304 ؛ استيعاب ، ج 4 ، ص 299 ","page_name":" 243 ","page_number":243},
  {"content":"\r\n\r\nدر ماه جمادىالأولى سال چهارم هجرت ، در شش سالگى در اثر عارضه‌اى كه در چشم او بوجود آمد ، از دنيا رفت و بعضى مىگويند : در دوران شيرخوارگى از دنيا رفت ، ولى قتاده اصل موضوع را تكذيب نموده و مىگويد : همانگونه كه ام كلثوم از عثمان داراى فرزند نشد ، رقيه هم از وى فرزندى به دنيا نياورده است . « 1 » \r\nبه هر حال ، بطورى كه اشاره نموديم ، رقيه پس از مراجعت از حبشه ، به همراهى عثمان وارد مدينه گرديد و بنا به نقل محب‌الدين طبرى ، از ابن قيتبه پس از يكسال و ده ماه و بيست روز از ورود رسول خدا صلى الله عليه و آله به مدينه ، با مرض حصبه از دنيا رفت و در بقيع به خاك سپرده شد .\r\n3 - ام كلثوم\r\nسومين دختر رسول خدا صلى الله عليه و آله ام كلثوم است . او با همين كنيه معروف شده و هيچيك از مورّخان نام او را ذكر نكرده‌اند .\r\n\r\nداستان شير زرقا\r\nبطورى كه در شرح حال رقيه اشاره گرديد ، اين دو تن از دختران رسول خدا صلى الله عليه و آله با دو تن از فرزندان ابولهب بنام عتبه و عتيبه ازدواج كرده بودند ولى پس از نكوهش ابولهب و همسرش از زبان وحى ، او به فرزندانش دستور داد از دختران پيامبر جدا شوند و آنها دستور پدرشان را اجرا كرده و با دختران رسول خدا صلى الله عليه و آله متاركه نمودند .\r\nولى مورخان و محدثان درباره عتيبه مطلب و حادثهء جالبى نقل نموده‌اند كه مىتوان آن را بعنوان يكى از معجزات رسول خدا صلى الله عليه و آله در اختيار خوانندگان ارجمند قرار داد و آن حادثه اين است : با آن كه عتيبه حاضر به زندگى با ام كلثوم نگرديد ، ولى باز هم شعلهء كينه و عداوتش نسبت به رسول خدا خاموش نشد و تصميم گرفت عناد و لجاجت خويش را به طريق ديگرى اعمال كند . او در حالى كه براى تجارت با عده‌اى عازم سفر به شام بود نزد رسول خدا صلى الله عليه و آله رفت و خطاب به آن حضرت گفت : « كفرت بدينك و فارقت ابنتك\r\n\r\n","description":"","footnote":" ( 1 ) . اسدالغابه ج 5 ، ص 456 و ج 4 ، ص 300 ؛ الاصابة 4 / 304 ","page_name":" 244 ","page_number":244},
  {"content":"\r\n\r\nلاتحبني و لا احبّك » ؛ « ديدى چگونه آيين تو را نپذيرفتم و دخترت را طلاق گفتم ؟ ! من با تو دشمنم همانگونه كه تو با من دشمنى . » آنگاه جسارت و بىادبى را به آنجا رساند كه از لباس پيامبر گرفت و با شدت به سوى خود كشيد ؛ بطورى كه يقهء آن حضرت پاره گرديد .\r\nرسول خدا در پاسخ اين جسارت و بىادبى عتيبه ، چنين فرمود : « اما انّي اسأل اللَّه أن يسلّط عليك كلبة » ؛ « من هم از خدا مىخواهم سگى را بر تو مسلط كند . »\r\nعتيبه پس از اين جريان مكه را به سوى شام ترك نمود تا اين كه شبى در گوشه‌اى از بيابان شامات ، بنام « زرقا » در حالى كه به استراحت پرداخته بودند ، مورد حمله شيرى قرار گرفت و بدن او در زير پنجه‌هاى قوى شير تكه تكه گرديد و نفرين رسول خدا صلى الله عليه و آله در مورد او به اجابت رسيد . « 1 » \r\n\r\nوفات ام كلثوم\r\nبه هر حال ، امّ كلثوم در سال نهم هجرت در مدينه بدرود حيات گفت و رسول‌خدا صلى الله عليه و آله در تشييع دخترش شركت كرد و بر پيكر او نماز خواند .\r\nدر كتب تاريخ و رجال اهل سنت ، نقل شده است كه رسول خدا صلى الله عليه و آله به هنگام دفن امّ كلثوم فرمود : « أَفيكُم أحدٌ لَم يقارف الليلة » « 2 »  يا « من لم يقارف الليلة فليدخل » . « 3 » \r\nاز ميان جمع حاضر كه عثمان نيز جزو آنها بود ، سه تن اعلام آمادگى نموده و داخل قبر شدند : امير مؤمنان عليه السلام ، فضل بن عباس و اسامة بن زيد و بدينگونه مراسم خاكسپارى پيكر ام‌ّكلثوم بدون مشاركت همسرش عثمان انجام پذيرفت . اين موضوع در منابع حديثى اهل سنت در طى حديثهاى متعدد و با مختصر تفاوت در متن آن ، نقل گرديده است . در متن بعضى از اين احاديث به جاى « امّ كلثوم » ، « رقيه » آمده است و در بعضى از\r\n\r\n","description":"","footnote":" ( 1 ) . ذخائر العقبى ، ص 164  ( 2 ) . استيعاب ، ج 4 ، ص 487 ؛ الاصابه 4894 ؛ اسدالغابه ، ج 5 ، ص 12 ؛ تنقيح‌المقال ، ج 3 ، فصل النساء ؛ البداية و النهايه ، ج 5 ، ص 307  ( 3 ) . همانگونه كه در بعضى از اين احاديث به صراحت آمده است : « من لم يقارف الليل اهله فيدخل » ؛ يعنىهر كس با همسرش همبستر نگرديده داخل قبر شود . ","page_name":" 245 ","page_number":245},
  {"content":"\r\n\r\nآنها بدون ذكر نام و « ابنة لرسول‌اللَّه » عنوان شده است « 1 »  ولى همزمان بودن فوت رقيه با جنگ بدر و دفن پيكر او قبل از مراجعت رسول خدا صلى الله عليه و آله صحت نظر علماى تراجم و وقوع اين جريان به هنگام دفن ام كلثوم را تأييد مىكند .\r\n\r\nدختران يا ربيبه‌هاى رسول خدا صلى الله عليه و آله\r\nاز بيوگرافى اين سه تن از دختران رسول خدا صلى الله عليه و آله خلاصهء آنچه در منابع معروف نقل شده است ، در اختيار خوانندهء عزيز قرار داديم و گفتنىهاى فراوانى را كه جنبهء تحقيق و نياز به بررسى عميق علمى و تاريخى دارد و از محدودهء اين نوشتار خارج است ، به محل ديگر موكول مىكنيم و يكى از آنها گفتار و نظريهء ابوالقاسم علوى كوفى « 2 »  است كه او مىگويد : « زينب و رقيه كه قبل از اسلام با ابوالعاص و عثمان بن عفان ازدواج كرده بودند ، نه دختران رسول خدا بلكه ربيبه‌هاى آن حضرت بودند و بر اين نظريهء خويش ، دلائلى آورده و مطالبى عنوان نموده است « 3 »  و اخيراً يكى از علماى معاصر « 4 »  در همين زمينه كتابى تأليف نموده وگفتار ابوالقاسم علوى را مبناى بحث و مورد تأييد قرار داده و نكات جالبى را بر آن افزوده است . ولى مرحوم مامقانى اين نظريه را بىاساس دانسته و با ذكر دلائلى به ردّ آن پرداخته است . « 5 »  و الكلام ذو شجون .\r\n\r\n","description":"","footnote":" ( 1 ) . به متن احاديث در صحيح بخارى ، كتاب الجنائز ، باب من يدخل قبر المرأه ، ح 1277 ؛ مسند احمد بن‌حنبل ، ج 3 ، ص 126 ، 127 و 270 مراجعه شود .  ( 2 ) . سيد ابوالقاسم على بن احمد بن موسى ابن الإمام محمد بن على بن موسى بن جعفر عليهم السلام متوفاى جمادى الاولى 352 در ناحيهء كرمى فسا ، از شهرهاى فارس ، او داراى تأليفات متعدد ؛ از جمله كتاب الاستغاثه است كه در دو جزء و در يك مجلد چاپ شده است .  ( 3 ) الاستغاثه ، ج 1 ، ص 76 - 64  ( 4 ) وى نويسنده و محقق جناب آقاى سيد جعفر مرتضى عاملى است و كتاب او تحت عنوان « بنات النبى أم ربائبه » همانند ساير تأليفاتش بر نقاط تاريكى از تاريخ پرتو افكنى مىكند .  ( 5 ) . تنقيح المقال ، ج 3 ، فصل النساء ، ص 79 ","page_name":" 246 ","page_number":246},
  {"content":"\r\n\r\n\r\nبخش پنجم : بقعهء عقيل بن ابىطالب\r\n\r\n","description":"","footnote":"","page_name":" 247 ","page_number":247},
  {"content":"\r\n . \r\n","description":"","footnote":"","page_name":" 248 ","page_number":248},
  {"content":"\r\n\r\n\r\nبقعهء عقيل بن ابىطالب و ابوسفيان بن حارث بن عبدالمطلب\r\nاز جمله قبرهايى كه در بقيع گنبد و بارگاه داشته و پيوسته زائران را به سوى خود جلب كرده ، قبر عقيل پسر ابوطالب است .\r\nمدفن عقيل در ميان مورخان بگونه‌اى برخوردار از شهرت بوده كه پس از گذشت نزديك به يك قرن از انهدام اين اثر تاريخى و مذهبى و نبودن كوچكترين علامت در روى قبور موجود ، باز هم در ميان قبورِ انگشت‌شمار در بقيع ، قبرى به وى منتسب است و نويسندگان و مدينه‌شناسان اخيرِ حكومت سعودى ، علىرغم بىتوجهى به اين گونه مسائل و تلاش در به فراموشى سپردن اين آثار ، باز هم قبر عقيل را ، در ميان قبور ديگر ، بطور مشخص معرفى كرده و از آن ياد نموده‌اند و بطورى كه خواهيم ديد ، قبر ابوسفيان ابن حارث ابن عبدالمطلب در كنار قبر عقيل و در داخل خانهء او و هر دو در يك محل و در زير يك گنبد قرار گرفته بودند .\r\nلازم است براى روشن شدن موضوع با سه مطلب زير آشنا شويم :\r\n1 - نظريهء مورّخان در بقعهء عقيل و ابوسفيان بن حارث .\r\n2 - خانهء عقيل مدفن ابوسفيان و عقيل .\r\n3 - شرح حال ابوسفيان و عقيل .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nنظريهء تاريخ‌نگاران دربارهء بقعهء عقيل و ابوسفيان بن حارث\r\nدر مورد مدفن عقيل بن ابىطالب و بقعه و بارگاه متعلق به وى ، آنچه از منابع در دسترس ما است ، نشانگر اين است كه تاريخ‌نگاران و مدينه‌شناسان ، از اوائل قرن هفتم به معرفى اين بقعه پرداخته و در نوشته‌هاى خود از آن ياد نموده‌اند . امّا اين كه بقعهء عقيل در چه تاريخى و به وسيلهء چه كسى بوجود آمد و به هنگام معرفى ، چند قرن از عمر آن مىگذشت و همچنين اين مرقد شريف قبل از اين كه به صورت گنبد و بارگاه ساخته شود ، به چه شكلى بوده است و . . . ؟ از منابع موجود مطلبى به دست ما نيامد .\r\nاينك گفتار برخى از نويسندگان ، مدينه‌شناسان و جهانگردان از اوائل قرن هفتم تا امروز ، به ترتيب تاريخ :\r\n1 - ابن جبير جهانگرد معروف ( متوفاى 614 ه . ق . ) از قبر عقيل چنين ياد مىكند :\r\n« در مقابل قبر عبدالرحمان بن عمر ، قبر عقيل بن ابىطالب و عبداللَّه بن جعفر طيار واقع شده است . » « 1 » \r\n2 - ابن نجار مدينه‌شناس معروف ( متوفاى 642 ه . ق . ) دربارهء بقعه‌هايى كه زمان او در بقيع معروف بوده‌اند ؛ مىگويد : « و قبر عقيل بن ابىطالب ، اخى على - رضى اللَّه عنه - فى قبّة فى اوّل البقيع ايضاً . » « 2 » \r\nدر منابع متعلق به قرن دهم و يازدهم نيز چند تن از علما و نويسندگان و مدينه‌شناسان را مىبينيم كه بر اين موضوع تكيه و تأكيد كرده و بارگاه و قبر عقيل را به عنوان يكى از قبور معروف در بقيع معرفى نموده‌اند ؛ از جمله :\r\n3 - سمهودى ( متوفاى 911 ه . ق . ) پس از نقل محل دفن ابوسفيان بن حارث آورده است : « ظاهراً وى در همان حرمى است كه منتسب و متعلق به عقيل بن ابىطالب مىباشد . » « 3 » \r\n\r\n","description":"","footnote":" ( 1 ) . رحلهء ابن جبير ، چاپ لندن ، ص 144  ( 2 ) . الدرة الثمينه فى اخبار المدينه ، چاپ مكه ، ص 154  ( 3 ) . وفاء الوفا ، ج 3 ، ص 911 ","page_name":" 250 ","page_number":250},
  {"content":"\r\n\r\n4 - محىالدين لارى ( متوفاى 933 ه . ق . ) در سفرنامهء منظومش ، در وصف بعضى از قبور بقيع مىگويد :\r\n يكطرفش ظل ظليل عقيل * وز طرفى مالك امام جليل « 1 »  \r\n5 - ديار بكرى ( متوفاى 982 ه . ق . ) مىگويد : « در بقيع ، مرقد ديگرى است كه گويند قبر عقيل بن ابىطالب و فرزند برادرش عبداللَّه بن جعفر در داخل آن واقع گرديده است ولى نقل صحيح اين است كه قبر عقيل در داخل خانهء خويش قرار گرفته است . « 2 » \r\n6 - عبدالحق دهلوى ( متوفاى 1052 ه . ق . ) مىنويسد : « و يكى ديگر ، بقعهء عقيل بن ابىطالب است كه در استجابت دعا در نزد آن اثرى آمده است . » « 3 » \r\n7 - عباسى از مدينه‌شناسان قرن يازدهم ه . ق . در دو مورد به معرفى قبر عقيل ابن ابىطالب پرداخته است ، چرا كه وى هم قبور همسران رسول خدا صلى الله عليه و آله را در سمت قبلهء بقعهء عقيل معرفى مىكند و هم قبور دختران رسول خدا را نزد قبر عقيل مىداند و مىگويد : « وَمِنْها رَوضَة بِقرب مشهد عقيل يقال انّ فيها ثلاثة من أولاد النّبيّ صلى الله عليه و آله » . « 4 » \r\n8 - سيد اسماعيل مرندى ( متوفاى 1255 ه . ق . ) چنين نوشته است : « ديگر قبهء حضرت عقيل بن ابىطالب برادر حضرت امير عليه السلام است كه با عبداللَّه بن جعفر در يك قبر مدفون است . » « 5 » \r\n9 - نايب الصدر شيرازى ( متوفاى 1305 ه . ق . ) گويد : « جناب عقيل هم بقعه دارند .\r\n\r\n","description":"","footnote":" ( 1 ) فصلنامهء ميقات حج ، شمارهء 8 ، ص 164\r\n ( 2 ) تاريخ الخميس ، ج 2 ، ص 176  ( 3 ) جذب القلوب الى ديار المحبوب ، ص 183 ؛ دهلوى عبدالحق بن سيف‌الدين ( متوفاى 1052 ه . ق . ) فقيه حنفى ، از اهالى دهلى هند بوده و از بزرگترين محدّثان دورهء خويش به شمار مىرفته و چهار سال مجاورت حرمين را اختيار نموده است . گويند كه تأليفاتش به يكصد جلد بالغ مىشود ، از آنها است « جذب القلوب » در تاريخ مدينه و « فتح المنان » و كتب ديگر . جذب القلوب را در سال 988 نوشته است . نك : « معجم المؤلفين » ، عمر رضا كحالة و « الاعلام » زركلى .  ( 4 ) عمدة الاخبار فى مدانية المختار ، ص 154  ( 5 ) فصلنامهء ميقات حج ، شمارهء 5 ، ص 118 ","page_name":" 251 ","page_number":251},
  {"content":"\r\n\r\nچند شعر بر سر در ، به زبان تركى است كه يكى از آنها اين است : « قبهء حضرت عقيلى كورن صاحب عقل ودها . » « 1 » \r\n10 - رفعت پاشا در مرآة الحرمين عكسى را كه متعلق به سال 1325 ه . ق . است ارائه مىدهد و مىنويسد : « در اين عكس تعدادى از گنبدها مشاهده مىشود و اوّلين گنبد كه در دست راست واقع شده ، متعلق به ابراهيم فرزند رسول خدا صلى الله عليه و آله و دوّمى متعلّق به عقيل و سوّمى بقعهء همسران پيامبر . . . مىباشد . » « 2 » \r\nو اين بود گوشه‌اى از اعتراف و تأييد نويسندگان و مورّخان تا سال 1325 ه . ق .\r\nيعنى بيست سال قبل از تخريب آثار و بقاع در بقيع .\r\n\r\nقبر عقيل پس از تخريب بقيع\r\nتاريخ‌نويسان از بيست سال قبل از تخريب بقعهء عقيل مطلب نوشته و عكس تهيه كرده‌اند و آن را براى آيندگان بيادگار گذاشته‌اند . جالب اين كه قبر عقيل پس از انهدام ساختمان آن نيز براى كسانى كه آشنايى با آثار مدينهء منوره و قبور بقيع شريف دارند ، معلوم و مشخص است و نويسندگان اخير در نوشته‌هاى خود اين قبر را در ميان چند قبر موجود در بقيع ، مشخص نموده‌اند ؛ براى نمونه :\r\n1 - احمد آل ياسين ( متوفاى 1380 ه . ق . ) كه از علما و نويسندگان مدينهء منوره است ، در كتاب « تاريخ المعالم المدينه » اش كه نقشهء بقيع فعلى را ترسيم و قبور را با شماره‌گذارى تعيين نموده ، ششمين شماره را قبر عقيل بن ابىطالب و ابوسفيان بن حارث ابن عبدالمطلب معرفى مىكند . « 3 » \r\n2 - همچنين على حافظ ، زنده در سال 1405 در « فصول من تاريخ المدينةالمنوره » محل قبر عقيل و ابوسفيان ابن حارث را چنين معرفى مىكند : « به فاصلهء چهل متر از در\r\n\r\n","description":"","footnote":" ( 1 ) . تحفةالحرمين ، ص 230  ( 2 ) . مرآةالحرمين ، ج 1 ، ص 426  ( 3 ) . تاريخ معالم المدينه ، ص 244 و 245 ","page_name":" 252 ","page_number":252},
  {"content":"\r\n\r\nغرب جنوبى ( بقيع ) كه در داخل دو جدول سيمانى حركت مىكنيد سه قبر را مشاهده خواهيد نمود ، اين قبرها به عقيل و ابوسفيان و عبداللَّه بن جعفر - مرد سخى عرب - تعلق دارد . » « 1 » \r\n\r\nشرح حال ابوسفيان و عقيل\r\nابوسفيان بن حارث بن عبدالمطلب ، پسر عموى رسول خدا صلى الله عليه و آله و برادر رضاعى و جزء اصحاب و ياران آن حضرت است . بعضى از مورّخان نام او را مغيره گفته‌اند ، ليكن اكثريت برآنند كه نام او همان كنيهء او است . « 2 » \r\nدر منابع تاريخى آمده است : او از جمله كسانى است كه از نظر قيافه ، شباهت به رسول خدا داشت . همانگونه كه رسول خدا صلى الله عليه و آله علاقهء شديد نسبت به ابوسفيان داشت و بر وى مژدهء بهشت داده بود و به وى مىفرمود : « أرجو أن تكون خلفاً من حمزة » « 3 »  ؛ « اميدوارم جايگزين حمزه باشى . »\r\nابوسفيان قبل‌از فتح مكّه‌اسلام را پذيرفت در فتح مكّه ، و جنگ حنين جزء لشكريان اسلام و از فداكاران مخلص رسول خدا صلى الله عليه و آله بود . به طورى كه در يك درگيرى شديد و عقب نشينى مسلمانان ، حفاظت از جان رسول خدا صلى الله عليه و آله را به همراه اميرمؤمنان عليه السلام به عهده گرفت . وفات او در سال بيستم هجرت واقع شد و در قبرى كه از پيش در خانهء عقيل آماده كرده بود به خاك سپرده شد . نقل شده است كه ابوسفيان به هنگام مرگش توصيه نمود كه بر من گريه نكنيد ؛ زيرا از روزى كه اسلام را پذيرفته‌ام مرتكب هيچ گناهى نشده‌ام . « 4 » \r\nدر علّت مرگ او مىنويسند كه در سفر حجّ به هنگام حلق غدّه‌اى كه در سر او بود در اثر برخورد با تيغ زخمى شده و همين عارضه تشديد و موجب مرگ او گرديد .\r\n\r\n","description":"","footnote":" ( 1 ) . فصول من تاريخ المدينه المنوره .  ( 2 ) . در كتابهايى كه اخيراً نوشته شده ، بجاى « ابوسفيان » ، « سفيان بن حارث » آمده است كه در اثر عدم توجه نويسنده مىباشد .  ( 3 ) . اسد الغابه ، ج 5 ، ص 213 ؛ الاصابه ، ج 4 ، ص 90  ( 4 ) . اسد الغابه ، ج 6 ، ص 146 ؛ و سير اعلام النبلاء ، ج 1 ، ص 203 و ص 204 ","page_name":" 253 ","page_number":253},
  {"content":"\r\n\r\n\r\nمدفن ابوسفيان\r\nبه‌طورى كه قبلًا از مورخان نقل‌نموديم ابوسفيان در همان محلّى كه عقيل دفن شده به خاك سپرده شده است و كيفيت آن را مورّخان ، از جمله ابن شبه ( متوفاى 262 ه . ق . ) از عبدالعزيز كه از قديمىترين مورّخ مدينه است ، نقل مىكند : « روزى عقيل بن ابىطالب ديد كه ابوسفيان بن حارث در حالى كه به شدّت بيمار است در بين قبرها قدم مىزند .\r\nانگيزهء اين كار را پرسيد ابوسفيان پاسخ داد در پى محل مناسبى هستم تا وصيت كنم بدن مرا در آنجا به خاك سپارند . عقيل او را به داخل خانه‌اش هدايت كرد و در محوطهء آن ، محلى را براى ابوسفيان مشخص نمود كه در آنجا قبرى برايش آماده ساختند تا اين كه پس از چند روز ابوسفيان بن حارث از دنيا رفت و در همين قبر دفن گرديد ( فأدخله داره و أمر بقبرٍ فحفر فى قاعتها . . . حتى توفى فدفن فيه . ) « 1 » \r\nو در بعضى منابع آمده است كه ابوسفيان قبر خويش را با دست خود آماده نمود و به فاصلهء دو روز از دنيا رفت .\r\n\r\nعبداللَّه بن جعفر كيست ؟\r\nپدر ارجمندش جناب جعفر معروف به طيّار و ذو الجناحين ، مادر مكرّمه‌اش اسماء بنت عميس و عمويش امير مؤمنان عليه السلام است كه افتخار دامادى آن حضرت را هم دارا بود ؛ زيرا عبداللَّه با زينب كبرى دختر امير مؤمنان عليه السلام ازدواج كرده بود .\r\nتولّد : عبداللَّه جعفر اوّلين مولوديست كه در حبشه به هنگام هجرت مسلمانان به آن كشور متولّد گرديد و پس از وى دو برادرش محمّد و عون متولّد شدند و هر سه به همراه پدر و مادرشان به مدينه هجرت نمودند . « 2 » \r\nوفات او : عبداللَّه جعفر در سال هشتاد و بنا به قولى در سال هشتاد و پنج هجرى و در نود سالگى در مدينه بدرود حيات گفته و در بقيع به خاك سپرده شد .\r\n\r\n","description":"","footnote":" ( 1 ) . تاريخ مدينه ، ابن شبّه ، ج 1 ، ص 127 ؛ وفاء الوفا ، ج 3 ، ص 911 ؛ عمدة الأخبار ، ص 156  ( 2 ) . اسد الغابه ، ج 3 ، ص 200 ","page_name":" 254 ","page_number":254},
  {"content":"\r\n\r\n\r\nشخصيت عبداللَّه\r\nذهبى مىگويد با شهادت جعفر بن ابىطالب در جنگ موته رسول خدا صلى الله عليه و آله شخصاً كفالت و سرپرستى عبداللَّه را به عهده گرفت و او را در دامان خويش تربيت نمود . « 1 » \r\nابن حجر مىگويد با اينكه عبداللَّه به هنگام وفات رسول خدا صلى الله عليه و آله كودك ده ساله بيش نبود ولى از آن حضرت دربارهء او احاديثى نقل گرديده است كه نشانگر علاقه و محبّت پيامبر اكرم صلى الله عليه و آله نسبت به وى و دليل عظمت و شخصيت او مىباشد . « 2 » \r\nابن عبدالبرّ مىگويد : « لم يكن في الاسلام أسخى منه » در جهان اسلام سخىتر از عبداللَّه ديده نشده است . « 3 » \r\nباز ابن حجر از ابن حبان نقل مىكند كه در اثر كثرت جود و سخاى عبداللَّه ، او به عنوان « قطب السخاء » معروف گرديده بود . « 4 » \r\n\r\nحديث او\r\nعبداللَّه جعفر به طور مستقيم و به واسطهء امير مؤمنان و عدّه‌اى از صحابه از رسول خدا صلى الله عليه و آله حديث نقل نموده است . « 5 »  و لذا او از محدثين به شمار مىآيد .\r\n\r\nافتخار مصاحبت\r\nمرحوم مامقانى مىگويد شيخ طوسى رحمه الله عبداللَّه جعفر را از صحابه و ياران امير مؤمنان و امام حسن مجتبى معرفى نموده است . آنگاه مىگويد براى من معلوم نشد كه آن مرحوم چرا عبداللَّه را از صحابه و ياران امام حسين معرّفى نكرده است . در حالى كه مسلّم است كه او جزء ياران آن حضرت نيز مىباشد و چون در حادثه عاشورا از همراهى\r\n\r\n","description":"","footnote":" ( 1 ) . سير اعلام النبلاء ، ج 3 ، ص 456  ( 2 ) . اصابه ، ج 2 ، ص 389  ( 3 ) . اسد الغابه ، ج 3 ، ص 200  ( 4 ) . الاصابه ، ج 2 ، ص 289  ( 5 ) . تهذيب التهذيب ، ج 5 ، ص 170 ","page_name":" 255 ","page_number":255},
  {"content":"\r\n\r\nنمودن با آن حضرت معذور بود با تقديم سه فرزندش ارادت و مواسات خود را نسبت به حسين بن على عليه السلام اظهار نمود . « 1 » \r\n\r\nنظريهء نويسنده\r\nدر گفتار مرحوم مامقانى هم براى ما جاى اين سؤال است كه چرا او عبداللَّه جعفر را از صحابة امام سجّاد معرّفى ننموده است در صورتى كه عبداللَّه به مدّت بيست سال و يا بيست و پنج سال حضور و مصاحبت امام سجّاد عليه السلام را درك نموده و جزء صحابه و ياران آن حضرت به شمار مىآمد ، بنابراين عبداللَّه همانگونه كه از صحابه رسول خدا صلى الله عليه و آله و امير مؤمنان عليه السلام است از اصحاب سه تن ديگر از ائمّه هدى عليه السلام نيز مىباشد .\r\nو باز در گفتار مرحوم مامقانى جاى اين سؤال باقى است كه آن مرحوم به معذور بودن عبداللَّه از همسفر بودن با حسين بن على عليه السلام اشاره نموده امّا با توجّه به اهمّيت موضوع عذر او را توضيح نداده است ولى به هر حال با در نظر گرفتن شخصيت عبداللَّه و ارادت خالصانه وى به مقام والاى ولايت و اينكه همسر و فرزندانش را به همراه حسين بن على به عراق روانه نمود ، عذر او از نظر كلّى قابل درك و موضوعى است پذيرفتنى گرچه جزئيات آن روشن نيست .\r\n\r\nدر جنگها\r\nعبداللَّه جعفر در جنگ‌هاى سه گانه امير مؤمنان عليه السلام جزء ياران آن حضرت و در جنگ صفّين از امراء و فرماندهان لشكر آن بزرگوار بود .\r\n\r\nأب الشهدا\r\nيكى ديگر از فضائل عبداللَّه جعفر اين است كه او پدر سه شهيد به نام محمّد ، عون و عبداللَّه است كه هر سه در روز عاشوراء و در كنار ساير شهداء و در مقابل ديد مادرشان حضرت زينب كبرى عليه السلام به درجهء عظماى شهادت نائل گرديدند .\r\n\r\n","description":"","footnote":" ( 1 ) . تنقيح المقال ، ج 2 ، ص 173 ","page_name":" 256 ","page_number":256},
  {"content":"\r\n\r\n\r\nدفاع از ولايت\r\nابن ابىالحديد از مدائنى جريان جالبى نقل نموده است كه گوياى ايمان و اخلاص عبداللَّه جعفر نسبت به مقام ولايت ودفاع او از امير مؤمنان عليه السلام و تجليل و تكريم وى از امام مجتبى و حسين بن على عليه السلام مىباشد و خلاصه اين حادثه چنين است :\r\n« روزى عمرو عاص در مجلس معاويه كه عبداللَّه جعفر نيز حاضر بود براى خوش‌آيند معاويه و جلب رضا و خشنودى او از امير مؤمنان عليه السلام بدگويى و نسبت به ساحت آن بزرگوار جسارت نموده و بىادبانه سخن گفت . در اين موقع رنگ عبداللَّه متغير گشته و لرزه بر اندامش افتاد و از جاى خود برخاست و بدون واهمه به جاى عمرو عاص شخص معاويه را مورد خطاب قرار داد و چنين سخن گفت : معاويه تا كى دشمنى تو را تحمل كنيم و تا كى به گفتار ناهنجار و سخنان بىادبانه‌ات شكيبيايى ورزيم . معاويه فكر مىكنى خطاهاى بس بزرگ تو در ريختن خون مسلمانان و جنگ و ستيز تو با امير مؤمنان عليه السلام فراموش شده است . معاويه ديگر بس است . دست از ضلالت و گمراهى بردار و اگر از ما خاندان پيروى نمىكنى لا اقل از ما بدگويى نكن و به ياد روزى باش كه در پيشگاه خداوند بايد پاسخگوى اعمالت باشى . . . »\r\nعبداللَّه در اين مجلس آنچنان محكم و كوبنده سخن گفت كه معاويه به مقام اعتذار برآمد و چنين گفت : ابا جعفر : به خدايت سوگند بس كن و بر جاى خود بنشين . خدا لعنت كند كسى را كه تو را واداشت اين چنين سخن بگويى و مطالب در دل نهفته را بيرون بريزى . عبداللَّه اگر نبود در تو هيچ فضيلتى جز زيبايى خلق و خويت و نعمت جمال و كمالت احترام تو بر ما لازم بود در حالى كه تو فرزند ذو الجناحين و سيّد و سالار بنىهاشم هستى .\r\nعبداللَّه در اينجا سخن معاويه را قطع نمود و چنين گفت : معاويه اشتباه مىكنى امروز سيادت بنىهاشم با حسن و حسين است و جز آنان نه بر من و نه هيچ شخص ديگر ياراى ادعاى چنين مقامى نيست .\r\nمعاويه آنگاه خطاب به عمرو عاص گفت : مىدانى عبداللَّه چرا آنچه را كه بايد به تو گويد به من گفت و به جاى تو مرا نكوهش كرد ؟ چون تو را پست‌تر از آن ديد كه مورد\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nخطابت قرار دهد و بر سخنت پاسخ گويد . « 1 » \r\nبه طورى كه قبلًا اشاره نموديم عبداللَّه جعفر در سال 90 هجرى در مدينه بدرود حيات گفت و پيكرش در كنار قبر عمويش عقيل بن ابىطالب به خاك سپرده شد .\r\nابن اثير متوفاى 630 ه . ق . مىگويد در سنگ قبر عبداللَّه اين دو بيت نوشته شده است :\r\n مُقيمٌ إلى أن يَبْعَثَ اللَّهُ خَلقَهُ * لِقائُكَ لا يُرْجى وأنْتَ قَريبٌ\r\nتزيدُ بلىً في كلّ يومٍ وليلةٍ * وتُنسى كما تَبْلى وأنتَ حَبيبٌ \r\nتا قيامت در اين قبر خواهى بود و ديگر اميدى به ديدارت نيست گر چه با مردم نزديكى به گونه‌اى كه استخوان‌هايت با مرور زمان مىپوسد . ياد تو نيز از خاطرها محو خواهد گرديد . گر چه روزى محبوب خلق بودى .\r\nضمناً از مطالب گذشته و با دلايلى كه ذكر گرديد معلوم شد قبرى كه در باب الصغير دمشق به عقيل بن ابىطالب و قبر ديگر كه به عبداللَّه جعفر منتسب است هيچ دليل تاريخى آنها را تأييد نمىكند .\r\n\r\nعقيل كيست ؟\r\nعقيل فرزند ابوطالب و مادرش فاطمه بنت اسد مىباشد . او عموزادهء رسول خدا صلى الله عليه و آله و برادر امير مؤمنان عليه السلام است .\r\nابوطالب چهار پسر با نامهاى : طالب ، عقيل ، جعفر و على عليه السلام داشت كه هر يك از آنان ، به ترتيب ده سال از هم كوچكتر بودند و لذا على عليه السلام از عقيل بيست سال و از جعفر ده سال كوچكتر بود . كنيهء عقيل ابو يزيد است . او و عباس عموى رسول خدا صلى الله عليه و آله به اجبار همراه مشركين در جنگ بدر شركت نمودند و هر دو به اسارت مسلمانان درآمدند كه سرانجام با پرداخت فديه و نقدينه آزاد شدند . « 2 » \r\n\r\n","description":"","footnote":" ( 1 ) مشروح اين جريان : در شرح نهج البلاغه ، ج 6 ، ص 295 آمده است .  ( 2 ) طبقات ، 4 ق ، ج 1 ، ص 29 تاريخ الاسلام ذهبى متوفيات سنة 50 ؛ ذخائر العقبى ، ص 222 ","page_name":" 258 ","page_number":258},
  {"content":"\r\n\r\nعقيل قبل از جنگ حديبيه به مدينه هجرت نمود . او علاوه بر قرابت و قوم و خويشى با رسول خدا صلى الله عليه و آله و امير مؤمنان عليه السلام جزء اصحاب و ياران آن دو بزرگوار نيز بود .\r\nعقيل در سال پنجاه هجرى در مدينه از دنيا رفت و در داخل خانهء خود ، كه در كنار بقيع قرار داشت ، به خاك سپرده شد .\r\n\r\nقيافهء واقعى عقيل در محاق خصومت‌ها\r\nعقيل بن‌ابىطالب گذشته از اين‌كه از اعضاى خاندان رسالت و مورد توجه و عنايت خاص‌مقام نبوت و جزء اصحاب وياران رسول خدا صلى الله عليه و آله و امير مؤمنان عليه السلام بود . و همانگونه كه اشاره نموديم از جمله كسانى است كه در جنگ حنين و موته شركت نموده و از خود استقامت فوق‌العاده نشان‌داده‌است ولذا هم‌از مهاجرين وهم ازمجاهدان راه خدا مىباشد .\r\nبيان فضيلت عقيل در حديث رسول خدا صلى الله عليه و آله و حديث پيامبر از زبان عقيل و اخلاص او در ولاى امير مؤمنان عليه السلام و حمايت او از آن حضرت در خطرناكترين شرايط و در مقابل سرسخت‌ترين دشمنان و اعتماد و اطمينان خاص على عليه السلام نسبت به وى و شهادت دوازده تن از فرزندان و نوادگانش و . . . خصوصياتى است كه عقيل از آنها برخوردار است . بديهى است كه نه همهء اين خصوصيات ، بلكه وجود بخشى از آن ، در هر يك از ساير اصحاب و ياران رسول خدا ، توجه مورّخان و رجال‌شناسان را به خود جلب نموده و در منابع رجالى و تاريخى از جايگاه خاصى برخوردار مىسازد . ولى در مورد عقيل بن ابىطالب ، قضيه به عكس است و مراجعه به اين منابع ، به جاى اين كه خواننده را با خصوصيات و اوصاف واقعى او آشنا سازد ، از وى قيافه‌اى ترسيم مىكند كه گويا او نه جزء خاندان پيامبر است و نه پيامبر و امير مؤمنان از او راضى بودند و نه داراى عقل درست بوده و نه ايمان ثابت ! و قيافهء واقعى او در محاقى از تحريف‌ها و خصومت‌ها قرار گرفته است .\r\nاينك اين پرسش پيش مىآيد كه اين تحريف چگونه و چرا بوجود آمده است ؟ !\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nاولين انگيزه\r\nيكى از علل اين تحريف و دگرگونى را ، ابن اثير مورّخ و رجال‌شناس اهل سنت ، چنين مىآورد :\r\nعقيل در فصاحت ، و بلاغت ، طلاقت لسان ، صراحت لهجه و حاضر جوابى سرآمد دوران بود و به نسابهء عرب معروف و به انساب قبائل مختلف ، بخصوص بر حسب و نسب قبيلهء قريش و بنىاميه آشنايى كامل داشت و از گفتن معايب و نقاط ضعف و پيشينهء سوء آنان در مجالس و محافل ، خوددارى نمىكرد . گفتارش براى مخالفانش خطرناكتر از تير مسموم و زبانش برنده‌تر از شمشير بود و لذا سردمداران بنىاميه به عداوت و دشمنى با وى برخاستند و دربارهء او مطالب بىاساس بهم بافتند و بجاى ذكر فضائل و نقاط قوت ، دروغهاى زيادى در تضعيف و تحقير و درهم شكستن شخصيت او منتشر نمودند و تا آنجا از جادهء انصاف بدور افتادند كه حتى عقيل بنىهاشم را به بُله و سفاهت متهم ساختند . « 1 » \r\n\r\nدوّمين انگيزه\r\nدر كنار انگيزهء پيشين ، عوامل ديگرى وجود دارد كه آنها دقيق‌تر و ظريف‌تر است ؛ همان علل و انگيزه‌هايى كه از شخصيت والاى كفيل و بزرگترين حامى رسول خدا صلى الله عليه و آله سيدالاباطح جناب ابوطالب ، قيافهء يك فرد مشرك و غير موحد ارائه نمود . انگيزه‌هايى كه فرجامش شهادت امير مؤمنان عليه السلام و فرزندانش بود و كار را به آنجا رسانيد كه وصىّ رسول خدا صلى الله عليه و آله و فرزندان او در نمازها مورد لعن قرار گرفتند !\r\nآرى مجموع اين عوامل ايجاب نمود كه عقيل نيز مانند پدرش ابوطالب و برادرش على ، امير مؤمنان عليه السلام در صف مظلومان تاريخ قرار گيرد و فضائل او نه تنها در ميان مخالفان وى بلكه به تدريج در ميان ارادتمندانش نيز به بوتهء فراموشى سپرده شود و احياناً با مطالب ساختگى درآميزد و آشنايى با قيافهء واقعى او را از طريق منابع خودى نيز غير\r\n\r\n","description":"","footnote":" ( 1 ) . اسدالغابه ، ج 3 ، ص 423 ","page_name":" 260 ","page_number":260},
  {"content":"\r\n\r\nممكن نمايد و مراجعه كننده را با هاله‌اى از ابهام مواجه سازد ؛ زيرا عقيل بنىهاشم از جهات عديده به ويژه از سه محور زير مورد تهاجم مخالفينش قرار گرفته و از اين سه بعد شخصيت معنوى و موضع‌گيرى فكرى مذهبى او مورد سؤال واقع شده است .\r\n1 - تاريخ اسلام و هجرت او .\r\n2 - حضور وى در جنگ‌ها .\r\n3 - ملاقات او با معاويه .\r\nمخالفان عقيل ابن ابىطالب به ويژه سردمداران بنىاميّه خواسته‌اند در هر يك از موارد سه گانه با تحريف حقيقت او را متّهم و مورد نكوهش قرار دهند و از اين راه كينه عميق درونى و رنج عداوت و دشمنى خود را كه از او و برادرش امير مؤمنان در دل داشتند تشفّى بخشند .\r\nو از اينجا است مىبينيم اسلام و هجرت او را كه پس از جنگ بدر و در سال دوّم هجرت به وقوع پيوسته است در سال هشتم معرفى نموده‌اند .\r\nو او را كه به همراه رسول خدا صلى الله عليه و آله در فتح مكّه و جنگ حنين شركت نموده و پس از آن در اثر از دست دادن بينايى از حضور در جنگ‌ها محروم شده است نه به عنوان كسى كه از شركت نمودن در جنگ‌هاى دوران پيامبر صلى الله عليه و آله و دوران امير مؤمنان عليه السلام امتناع ورزيده بلكه به عنوان فردى كه در صفّين جزء لشكريان معاويه و در جبهه مخالف امير مؤمنان بوده قلمداد گرديده است .\r\nدر مورد ملاقات وى با معاويه نيز كه پس از شهادت امير مؤمنان و در راستاى دفاع از آن حضرت به وقوع پيوسته است با تحريف گسترده‌اى مواجه هستيم كه تاريخ اين سفر ، در دوران حيات امير مؤمنان و انگيزه آن اهداف مادّى و پناهنده شدن به دربار معاويه معرّفى گرديده است . و چون طرح اين مسائل در اين مجموعه خارج از موضوع است خواننده ارجمند را به مطالعه مجموعه ديگرى به نام « عقيل بن ابىطالب » كه در آستانهء انشتار است ارجاع و در اينجا بخشى از فضائل او را در اختيار خواننده عزيز قرار مىدهيم .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nشخصيت معنوى عقيل\r\nبا همهء پرده پوشىها و پنهان‌سازىهاى فضائل و با آن همه نقل و انتشار مطالب خلاف واقع و دروغين دربارهء عقيل بن ابىطالب ، باز هم حديثهايى در فضيلت و مراتب محبت رسول‌خدا صلى الله عليه و آله نسبت به وى وجود دارد . و نيز سخنان عقيل به هنگام بدرقهء ابوذر به ربذه و متن نامهء او به امير مؤمنان عليه السلام و پاسخ آن حضرت ، و حقايقى كه در مجلس معاويه ، - در حضور دشمنان سرسخت امير مؤمنان - در دفاع از آن حضرت مىگفت و بيان صريح اوصاف جميله و زهد و تقواى وصىّ پيامبر و بىمبالاتى معاويه و . . . همگى دليل است بر عظمت شخصيت عقيل و عنايت خاص پيامبر خدا بر وى و شاهدى است گويا بر اخلاص و ارادت او به مقام ولايت و بيانگر شهامت و شجاعت او است در اظهار حقيقت در مقابل سلطه و قدرت و اين فضيلتى است بس بزرگ .\r\n\r\nعقيل در حديث رسول خدا صلى الله عليه و آله\r\nدر فضيلت عقيل و محبت رسول خدا صلى الله عليه و آله نسبت به وى ، احاديثى است كه بيشتر آنها در منابع اهل سنت آمده است : « 1 » \r\n1 - « يا أبا يزيد انّى أُحبُّكَ حبّين : حباً لقرابتك منّى و حبّاً لِما كنتُ أعلم مِن حُبّ عمّى أبىطالب ايّاك . » « 2 » \r\n« اى ابو يزيد ، من از دو جهت تو را دوست دارم ؛ يكى به جهت قوم و خويشى كه با من دارى و ديگرى به جهت علاقه و محبت عمويم ابوطالب نسبت به تو . »\r\nروشن است كه حبّ و علاقهء شديد مقام نبوى صلى الله عليه و آله نمىتواند متأثّر از هواى نفسانى و يا به انگيزه‌هاى مادى و فاميلى باشد .\r\nهمچنين علاقهء شديد ابوطالب نسبت به عقيل نيز نمىتواند فقط به لحاظ پدر و فرزندى باشد ؛ زيرا عقيل نه يگانه فرزند ابو طالب بود و نه شجاعترين آنها . زيرا در ميان\r\n\r\n","description":"","footnote":" ( 1 ) . ذهبى در تاريخ الاسلام ، شرح حال عقيل گويد : « وله من النبىّ أحاديث . »  ( 2 ) . طبقات ، ج 4 ، ص 30 ؛ اسدالغابه ، ج 3 ، ص 422 ","page_name":" 262 ","page_number":262},
  {"content":"\r\n\r\nفرزندان ابوطالب شخصيتهايى مانند امير مؤمنان عليه السلام و ابو المساكين جعفر طيار و بزرگترين آنان ؛ طالب وجود داشت و جاى شك نيست « شيخ ابطح » كه با داشتن چنين فرزندانى ، نسبت به عقيل اظهار علاقهء بيشترى مىكند ، به جهت فضايل اخلاقى و معنوى است كه به طور ارثى و اكتسابى در او نهفته مىبيند .\r\nابن ابىالحديد در شرح و تأييد متن اين حديث مىنويسد :\r\n« آرى ابوطالب در ميان فرزندانش ، عقيل را بيش از ديگران دوست مىداشت و از اين رو در سال قحطى ، آنگاه كه رسول خدا صلى الله عليه و آله و عمويش عباس به ابوطالب پيشنهاد كردند تا فرزندانش را در اختيار آنان بگذارد تا از بار سنگين هزينهء زندگىاش قدرى بكاهد ، ابوطالب در پاسخ آنان چنين گفت : « دعوا لى عقيلًا و خذوا من شئتم » ؛ « عقيل را براى من بگذاريد و ساير فرزندانم هر كدام را مىخواهيد با خود ببريد . »\r\nسرانجام عباس سرپرستى جعفر را و رسول خدا صلى الله عليه و آله سرپرستى على را به عهده گرفتند . « 1 » \r\n2 - شيخ صدوق اين حديث را از ابن عباس چنين نقل نموده است كه : امير مؤمنان عليه السلام به رسول خدا صلى الله عليه و آله عرضه داشت : « يا رَسُولَ اللَّهِ انَّكَ لَتُحِبّ عَقيلًا ؟ قال : اى واللَّه انّي لأحبّه حُبَّين : حبّاً لهُ وحبّاً لحبّ أبيطالب له وانّ ولده لمقتول فيمحبّة ولدك » . « 2 » \r\n3 - باز رسول خدا صلى الله عليه و آله خطاب به امير مؤمنان عليه السلام فرمود : « كأنّى بك ( يا على ) وأنت على حوضى تذود عنه الناس وانّ عليه لأباريق مثل عدد نجوم السماء وانّى وأنت والحسن والحسين وفاطمة وعقيل و جعفر فى الجنّة إخواناً على سررٍ متقابلين . . . » « 3 » \r\n4 - همچنين امير مؤمنان از رسول خدا صلى الله عليه و آله نقل نموده است كه فرمود : « اعطى لكلّ نبىّ سبعة رفقاء نجباء وأعطيت أنا أربعة عشر فذكر منهم عقيلًا . » « 4 » \r\n\r\n","description":"","footnote":" ( 1 ) . شرح نهج البلاغه ، ج 11 ، ص 250  ( 2 ) . امالى ، ص 27 ؛ تنقيح المقال ، ج 2 ، ص 255 ؛ معجم رجال الحديث ، ج 11 ، ص 159 ؛ ذهبى ، تاريخ اسلام ، ص 222 ، شرح حال عقيل .  ( 3 ) . طبرانى و مجمع الزوائد ، ج 9 ، ص 173 ؛ به نقل الغدير ، ج 2 ، ص 322  ( 4 ) . ذهبى ، تاريخ اسلام ، شرح حال عقيل . ","page_name":" 263 ","page_number":263},
  {"content":"\r\n\r\n\r\nعقيل و بيان فضائل امير مؤمنان عليه السلام\r\nعلى رغم حساسيّت عجيبى كه نسبت به سفر عقيل به شام و به ملاقات وى با معاويه وجود داشته و در همين راستا تاريخ اين سفر كه پس از شهادت امير مؤمنان عليه السلام به وقوع پيوسته تحريف گرديده و به دوران حيات آن بزرگوار نسبت داده شده است .\r\nوعلى رغم اينكه هدف از اين سفر و ملاقات با معاويه كه دفاع از امير مؤمنان و بيان فضائل آن بزرگوار بوده با انگيزه‌هاى دنيوى و اهداف مادّى رنگ آميز شده است .\r\nو على رغم ضبط و نقل گفتگوهاى عقيل و معاويه و حذف و اضافه‌هائى كه در اين مورد وجود داشته و بخشهاى متعددى از اين محاورات در منابع تاريخى هواداران حكومتها نقل گرديده است ، در تمام اين گفتگوها تا آنجا كه به دست ما رسيده ، آنچه از سوى عقيل مطرح شده دفاع از شخصيت امير مؤمنان و بيان فضائل و توصيف زهد و تقواى آن بزرگوار و تعريف و حمايت از ياران آن حضرت و نكوهش از معاويه بوده است و علىرغم خواست معاويه و سؤال پيچ نمودن وى كه بلكه بتواند كلمه‌اى در مدح خود و ذم و قدح اميرمؤمنان از زبان عقيل بشنود ، حتى به يك مورد و به يك جمله‌اى كه در آن كوچكترين بىتوجهى به شخصيت امير مؤمنان و تعريض بر عملكرد و انتقاد از روش آن حضرت و يا مُشعر بر تعريف و توصيف از معاويه باشد ، دست نيافتيم ، گرچه يك‌مطلب جعلى و دست مايه مخالفان عقيل باشد كه اگر در اين جهت كوچكترين مطلبى وجود داشت ، نه تنها به نقل آن مبادرت مىورزيدند بلكه همين موضوع را بزرگ نمايى نموده ، همانند اصل‌سفر عقيل به‌صورت بهترين وسيلهء تبليغى بر ضد وى به كار مىگرفتند .\r\nآرى عقيل در ملاقات با معاويه ، گذشته از دفاع از شخصيت امير مؤمنان و بيان شخصيت ياران آن حضرت ، از بعضى فضائل اميرمؤمنان عليه السلام سخن گفته است كه اگر او نمىگفت و از زبان او نقل نمىگرديد ، مانند خيلى از فضائل آن بزرگوار ، كسى بر آن آگاهى نمىيافت و بطور كلى به دست فراموشى سپرده مىشد .\r\nعقيل در شرايطى اين فضائل را نقل نموده است كه نه تنها نقل فضائل امير مؤمنان در سراسر جهان اسلام ممنوع بود و نقل فضيلت او بزرگترين جرم محسوب مىشد ،\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبلكه به جاى فضائل حديثهاى ساختگى در نكوهش آن بزرگوار رواج داشت و آن حضرت در خطبه‌هاى جمعه مورد لعن قرار مىگرفت . « 1 » \r\nعقيل در شرايطى و در مجلس و محفلى به نقل اين فضائل لب به سخن گشوده و از مظلوميت امير مؤمنان عليه السلام دفاع نموده است كه خود آن حضرت چنين دفاع را ، حتّى از سوى كسانى كه بعنوان اعتراض او را ترك نموده و به معاويه پيوسته‌اند ، ستوده و كشته شدن آنها را در اين راه ، شهادت در راه خدا معرفى كرده است . « 2 » \r\nاينك چند نمونه از گفتگوهاى عقيل و معاويه را ، كه دربارهء امير مؤمنان بوده ، مىآوريم تا روشن شود آنچه عقيل دربارهء آن حضرت گفته است ، دفاع و بيان فضيلت و تجليل صريح از شخصيت آن بزرگوار و نكوهش از معاوية بن ابو سفيان بوده است :\r\n1 - ثقفى در الغارات نقل مىكند :\r\nپس از ورود عقيل به شام ، معاويه يكصد هزار درهم پول در اختيار وى قرار داد و اين جمله را هم گفت : « يا ابايَزيد انَا خَيرٌ لَكَ أَمْ عَلِيّ ؟ » ؛ « عقيل ! آيا من براى تو بهترم يا برادرت على ؟ ! »\r\nعقيل در پاسخ وى گفت : « وجدتُ عَلِيّاً أنظر لنفسه منه لي و وجدتك أنظر لي منك لنفسك » .\r\n« معاويه ! على را چنين يافتم كه دقت و نظارتش براى نجات خويش بيش از اين بود كه مرا ملاحظه كند و تو را چنين يافتم كه ملاحظه‌ات نسبت به من بيش از نجات خويشتنت مىباشد . » « 3 » \r\n2 - و نيز بنا به نقل بلاذرى ، معاويه در مجلسى به عقيل گفت :\r\n« يا أبا يزيد أنا خير لك من أخيك على ! » ؛ « من براى تو از برادرت على بهترم ! » عقيل\r\n\r\n","description":"","footnote":" ( 1 ) . شرح نهج‌البلاغهء ابن ابى الحديد ، ج 11 ، ص 44 تا 46 و سيرى در صحيحين از نويسنده ، ج 1 ، ص 44  ( 2 ) . آنگاه كه امير مؤمنان عليه السلام به نجاشى شاعر مخصوصش حدّ شرابخوارى جارى نمود ، اعضاى فاميل او ؛ از جمله طارق بنى نهدى به همراه نجاشى از كوفه فرار و به معاويه پيوستند . در يك جلسه ، معاويه از امير مؤمنان عليه السلام بدگويى كرد ، طارق با اين كه از آن حضرت بريده بود ولى نتوانست تحمل كند و به مقام پاسخگويى برآمد . اين جريان كه در حضور امير مؤمنان عليه السلام چنين نقل شده فرمود : « لو قتل أخوبنى نهد يومئذ لقتل شهيداً » . نك : الغارات ثقفى ، ج 2 ، ص 545 - 540  ( 3 ) . الغارات ، ج 2 ، ص 551 ","page_name":" 265 ","page_number":265},
  {"content":"\r\n\r\nدر پاسخ وى گفت :\r\n« انَّ أخي آثر دينه عَلى دُنياه و أنت آثرتَ دُنياك عَلى دينك ، فَاخي خَير لنفسه منك على نفسك و أنت خير لي منه » . « 1 » \r\n« برادرم دينش را بر دنيا مقدم ساخت و تو دنيا را بر دينت ، پس برادرم براى دين خود بهتر است از تو نسبت به دينت و لذا براى دنياى من تو بهتر از او هستى . »\r\n3 - در مجلس ديگرى معاويه چنين گفت :\r\n« اگر عقيل نمىدانست كه من براى او بهتر از برادرش هستم ، هيچگاه در نزد ما توقف نمىكرد ، عقيل در پاسخ وى گفت : « أخي خيرٌ لي في ديني و أنت خير لي في دنياى و قد آثرت دنياي و اسئل اللَّه تعالى خاتمة الخير » ؛ « 2 »  « برادرم از لحاظ دينى برايم بهتر بود و تو از لحاظ دنيا ، و من اينك دنيا را در پيش گرفته‌ام و از خدا مىخواهم عاقبت بخيرم گرداند . »\r\n4 - روزى معاويه از عقيل پرسيد :\r\n« كيف تركت عَلِيّاً و أصحابه ؟ » ؛ « على و يارانش را چگونه ديدى ؟ » عقيل گفت :\r\n« كأنّهم أصحاب محمّد الّا أَنَّهم لم أر رسول اللَّه فيهم . و كأنَّكَ و أصحابك أبوسفيان و أصحابه الّا اني لم أر أباسفيان فيكم » « 3 »  ؛ « گويى آنان ياران و اصحاب پيامبرند ، فقط رسول خدا را در ميانشان نديدم اما تو و يارانت را همانند ابوسفيان و ياران ابوسفيان ديدم ، جز اين كه خودِ ابوسفيان را در ميان شما نديدم . »\r\n5 - فضيلتى كه تنها از زبان عقيل مىشنويم :\r\nدربارهء اهتمام امير مؤمنان به بيت‌المال و اين كه همهء افراد در بهره‌بردارى از آن ، حتى از نظر زمان نيز مساوى و برابرند و براى كسى حق تقدم نيست ، مطلبى از عقيل نقل شده كه او اين حادثه و فضيلت را در مجلس معاويه مطرح نموده است و ظاهراً از هيچ\r\n\r\n","description":"","footnote":" ( 1 ) . انساب الأشراف ، ج 2 ، ص 73  ( 2 ) . اسدالغابه ، ج 3 ، ص 423 استيعاب مطبوع در حاشيه ؛ اصابه ، ج 3 ، ص 158  ( 3 ) . اسدالغابه ، ج 3 ، ص 423 ","page_name":" 266 ","page_number":266},
  {"content":"\r\n\r\nكس نقل نشده و در هيچيك از منابع تاريخى و حديثى نيامده است و اگر اين فضيلت را از زبان عقيل نشنيده بوديم ؛ مانند فضائل بسيار ديگر از امير مؤمنان و ساير ائمه عليهم السلام به دست فراموشى سپرده مىشد .\r\nابن ابى الحديد اين حادثهء جالب تاريخى را چنين آورده است :\r\nمعاويه روزى داستان آهن گداخته شده را ، كه در ميان عقيل و امير مؤمنان عليه السلام واقع شده بود ، از وى پرسيد . « 1 »  عقيل گريه كرد و گفت :\r\n« معاويه ! برادرم على در مورد بيت‌المال داستانى جالبتر از اين دارد ، اول آن را بگويم سپس داستان آهن گداخته شده را . آنگاه چنين گفت : براى حسين فرزند برادرم ميهمانى وارد شد و او براى پذيرايى ميهمان يك درهم قرض كرد و با آن نان تهيه نمود و چون براى خورشت چيزى نداشت از قنبر خادم على عليه السلام خواست تا يكى از چند مشك عسلى را كه از يمن آمده بود ، باز كند و مقدارى عسل براى پذيرايى ميهمان در اختيار وى قرار دهد . پس از چند روز كه چشم على به مشك افتاد ، فرمود :\r\nقنبر ! گويا اين مشك باز شده است . قنبر جريان را براى حضرت عرض كرد و على از اين پيشامد خشمگين گرديد و فرمود : حسين را حاضر كنيد ، آنگاه تازيانه را به سوى وى بلند كرد كه صداى حسين بلند شد : « بحقّ عمّي جعفر ! » ؛ « پدرجان تو را به جان عمويم جعفر آرام باش ! » « وهرگاه او را به حق جعفر قسم مىدادند ، ساكت مىشد . » وقتى ناراحتىاش فرو نشست ، فرمود : فرزندم ! چرا قبل از تقسيم بيت‌المال از عسل برداشته‌اى ؟ ! عرض كرد : پدر ! ما هم در آن سهمى داريم و به هنگام تقسيم محاسبه مىكنيم . على عليه السلام فرمود : « پدرت به قربانت ، گرچه تو در آن حق دارى ، ليكن نبايد پيش از ساير مسلمانان از حق خود استفاده كنى ؛ « اما لو لا أنّي رأيت رسول اللَّه صلى الله عليه و آله يقبِّل ثنيّتك لأوجعتك ضرباً » ؛ « اگر خود شاهد نبودم كه رسول خدا لب و دندانت را مىبوسيد ، با تازيانه مىآزردمت . عقيل مىگويد : آنگاه على يك درهم از لاى پيراهنش درآورد و به قنبر داد و دستور داد كه با آن بهترين عسل را تهيه كند ، معاويه ! به خدا سوگند من به دستهاى على تماشا مىكردم كه چگونه دهانهء مشك را باز كرده و قنبر آن عسل را به مشك مىريخت و خود على دهانه مشك را محكم مىبست و اين\r\n\r\n","description":"","footnote":" ( 1 ) جريان آهن داغ شده در نهج‌البلاغه ، در ضمن خطبه 219 آمده است . ","page_name":" 267 ","page_number":267},
  {"content":"\r\n\r\nدر حالى بود كه اشك از چشمان وى جارى بود و در حق حسين عليه السلام دعا مىكرد ؛\r\n( واللَّه لكأنّي أنظر إلى يَدَي علي و هي عَلى فم الزق و قنبر يقلب العسل فيه ، ثمّ شده و جعل يبكي و يقول : اللّهمّ اغفر للحسين فانّه لم يعلم ) . « 1 » \r\nمعاويه وقتى اين جريان را از زبان عقيل شنيد ، گفت :\r\nاز كسى ياد كردى كه فضيلتش قابل انكار نيست . خدا رحمت كند ابوالحسن را . او بر گذشتگان سبقت جست . و آيندگان را بر خاك عجز نشانيد . » عقيل ! اينك داستان حديدهء محماة را بگو .\r\nعقيل گفت : ماجرا از اين قرار است كه قحطى و تنگ دستى سختى بر من روى آورد و از على عليه السلام استمداد نمودم ، اما او اعتنايى نكرد . دست اطفالم را گرفتم در حالى كه فقر و ندارى از سر و صورت آنان ظاهر بود . نزد او رفتم و براى رفع فقر و گرسنگى يارى جستم . على گفت : اول مغرب به نزد من آى . وقت موعود در حالى كه يكى از فرزندانم دست مرا گرفته بود در نزد وى حاضر شدم . به فرزندم گفت : تا دور شود ، آنگاه به من گفت : عقيل ! بگير ، من هم ، از آنجا كه فقر و تنگ‌دستى عذابم مىداد ، به خيال اين كه كيسهء درهم و دينارى تحويلم مىدهد با حرص و اشتياق گرفتم . ناگاه دستم را به قطعه آهنى داغ گذاشتم . آنچنان داغ بود كه گويى آتش از آن متصاعد است ! آن را دور انداختم و مانند گاوى كه در زير كارد سلّاخ قرار گيرد ، نعره كشيدم .\r\nعلى گفت : « مادر به عزا ! اين نعرهء تو ، از آهنى است كه با آتش دنيا داغ شده است ، فردا من و تو چگونه خواهيم بود اگر با زنجيرهاى جهنّم ما را ببندند ! و اين آيه را خواند : إِذِ اْلأَغْلالُ فِي أَعْناقِهِمْ وَ السَّلاسِلُ يُسْحَبُونَ « 2 »  سپس فرمود : عقيل ! تو در نزد من بيش از سهمى كه خدا قرار داده ، حقى ندارى ، مگر آنچه را كه مىبينى . اينك به\r\n\r\n","description":"","footnote":" ( 1 ) . اين جريان گوياى مراعات احتياط شديد و سخت گيرى امير مؤمنان عليه السلام در مقام امامت مسلمانان و حمايت آن حضرت از اموال عمومى ، به عنوان « رهبر جامعه » است كه كوچكترين اغماض را و لو در بارهء فرزندش روا نمىداند و اما در مورد حسين بن على عليه السلام بعنوان فردى از افراد جامعه ، با شرايط خاص و ضرورتِ موجود ، استفاده نمودن از سهم اختصاصى خود ، با نظارت خازن بيت‌المال كار خلافى نبود ؛ زيرا به فرض وقوع عمل خلاف ، هيچ رادع و مانعى نمىتوانست امير مؤمنان عليه السلام را از اجراى تعزير جلوگيرى كند .  ( 2 ) . غافر : 71 ","page_name":" 268 ","page_number":268},
  {"content":"\r\n\r\nخانه‌ات باز گرد . »\r\nمعاويه با شنيدن اين حادثه از سر اعجاب ، اين جمله را بر زبان مىراند : « هيهات هيهات كه مادرها از آوردن فرزندى مانند على عقيمند . ( هيهات عقمت النّساء أَنْ يَلِدْنَ مِثْلَهُ ) . « 1 » \r\n6 - دفاع عقيل از ياران امير مؤمنان عليه السلام\r\nدر اين چند نمونه از گفتگوهاى عقيل با معاويه ، ملاحظه نموديد كه او گاهى با يك جملهء كوتاه و گاهى با بيان يك حادثه ، توانسته است حق مطلب را دربارهء امير مؤمنان عليه السلام بيان كند و بر خلاف خواستهء معاويه از روش آن حضرت با مدح و نيكى ياد كند و در عين حال از راه و روش معاويه انتقاد نمايد .\r\nگفتنى است ، مراجعه به منابع ، اين حقيقت را ثابت مىكند كه دفاع عقيل منحصر به شخص امير مؤمنان عليه السلام نبوده بلكه گاهى كه بحث و گفتگو به اصحاب و ياران آن بزرگوار منتهى مىشد ، عقيل با صراحتِ كامل از آنها نيز دفاع مىنمود و على رغم كراهت معاويه از شنيدن فضائل و صفات نيك آنان ، به ذكر آنها پرداخته است .\r\nيكى از اين موارد را مسعودى ، طى گفتار مشروحى كه بين عقيل و معاويه واقع شده ، نقل نموده است و ما خلاصهء آن را مىآوريم :\r\nوى مىنويسد :\r\nروزى عقيل وارد مجلس معاويه شد و معاويه از اين كه برادر على بن ابىطالب به نزدش آمده ، شادمان گرديد و در ضمن اكرام و احترام از وى پرسيد : عقيل ! على را چگونه ديدى ؟\r\nعقيل پاسخ داد : « عَلى ما يحبّ اللَّه و رسوله و ألفيتك على ما يكره اللَّه و رسوله » ؛ « او را آچنان ديدم كه خدا ورسولش از وى راضى بود و تو را آنچنان ديدم كه خدا و پيامبرش ناراضى است »\r\nمعاويه : عقيل ! اگر ميهمان ما نبودى ، پاسخ تو آنچنان بود كه تورا مىآزرد . سپس براى\r\n\r\n","description":"","footnote":" ( 1 ) . شرح نهج البلاغه ابن ابى الحديد ، ج 11 ، ص 253 ","page_name":" 269 ","page_number":269},
  {"content":"\r\n\r\nاين كه گفتار عقيل را قطع كند تا سخن تلخ ديگرى از وى نشنود ، مجلس را ترك نمود . روز بعد بار ديگر عقيل را احضار و همان پرسش قبل را تكرار كرد : « كَيفَ تركت علياً أخاك ؟ » عقيل پاسخ داد : « تركته خيراً لنفسه منك و أنت خيرٌ لي منه » ؛ « او را بگونه‌اى ديدم كه براى خودش بهتر بود و تو براى من بهترى »\r\nمعاويه : عقيل ! پيرى و گذشت زمان ، تو را تغيير نداده و هنوز هم با وجود افرادى از بنىهاشم ، به خود مىبالى .\r\nعقيل : « و لكن أنت يا معاوية اذا افتخرت بنو اميّة فيمن تفتخر ؟ » ؛ « معاويه ! اگر بنى اميه بخواهد با وجود افرادى از اين قبيله افتخار كند ، تو با كدام يك از سرشناسان آنها به خود افتخار مىكنى »\r\nمعاويه : اى ابايزيد ، به خدايت سوگند ، ساكت باش ؛ زيرا من منظورى نداشتم اما مىخواهم از وضع ياران على كه به آنها آگاهى كامل دارى بپرسم ، معاويه آنگاه از آل « صوحان » كه چند برادر و در ارادت و صميميت نسبت به امير مؤمنان شهرت داشتند ، شروع كرد . عقيل از ميان آنان اول دربارهء صعصعه سخن گفت : « عظيم الشأن ، عضب اللسان ، قائد فرسان ، قاتل أقران ، قليل النظير » ؛ « او مردى است داراى مقامى بس بلند ، در گفتار شيرين زبان ، در جنگ فرماندهى شجاع ، قاتل هماوران و بالأخره مردى است كم نظير . »\r\nآنگاه چنين گفت : و اما برادرانش زيد و عبداللَّه به سيلى مىمانند كه صفوف دشمن در مقابلش تاب مقاومت ندارد و به كوه بلندى شبيهند كه ديگران در سختيها به آنها پناه مىبرند . مردانى هستند سرا پا اراده و تصميم ، بطورى كه هيچ سستى بدان راه ندارد .\r\n\r\nنامهء تشكرآميز صعصعة بن صوحان\r\nمسعودى مىگويد :\r\nچون گفتگوى عقيل با معاويه و حمايت و دفاع او از فرزندان صوحان ، به صعصعه رسيد ، طى نامه‌اى از عقيل تشكّر و سپاسگزارى نمود جملاتى از نامه‌اش را مىآوريم :\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n« بسم اللَّه الرّحمن الرّحيم ، ذكراللَّه اكبر و به يستفتح المستفتحون و أنتم مفاتيح الدنيا و الآخرة ، فقد بلغ مولاك كلامك عدوّ اللَّه وعدوّ رسوله فحمدت اللَّه على ذلك و سألته أن يفي بك الى الدرجة العليا . . . »\r\n« . . . ياد خدا بزرگترين ذكرها است و هر امرى بايد با ياد و نام او شروع شود و شما خاندان ، مفاتيح و كليدهاى خير دنيا و آخرت هستيد . اين خادم و غلام تو گفتار تو را كه با دشمن خدا و دشمن رسولش انجام گرفته دريافت نمود ، از خداوند مسألت دارم تو را بر اين اظهار حقيقت از مقامى و الا برخوردار سازد . » « 1 » \r\n\r\nعقيل بن ابىطالب ابوالشهدا\r\nيكى از افتخارات و امتيازاتى كه عقيل بن ابىطالب از آن برخوردار است اين است كه تعداد دوازده نفر از شهداى قيام عاشورا از اولاد و احفاد او مىباشند و اين افتخار بزرگ بجز وى و برادرش امير مؤمنان عليه السلام نصيب هيچيك از مسلمانان نگرديده است . و اينك معرفى اين شهدا :\r\n\r\nشهدا از فرزندان عقيل\r\nبلاذرى مىگويد : فرزندان عقيل كه با حسين بن على به شهادت رسيده‌اند ، شش تن بودند ، آنگاه شعرى را كه در رثاى آنها سروده شده شاهد مىآورد :\r\n يا عين جودي بعبرة و عويل * واندبي ان ندبت آل الرسول\r\nتسعة منهم لصلب علىّ * قد ابيدوا وستةٌ لعقيل « 2 »  \r\nآنگاه مىگويد : محتمل است اين شهدا ، پنج نفر باشند بطورى كه بعضيها در بيت اخير به جاى كلمهء « ستة » « خمسة » خوانده‌اند و اين پنج شهيد را چنين معرفى مىكند :\r\n\r\n","description":"","footnote":" ( 1 ) . مشروح اين بخش از گفتار عقيل و نامه صعصعه در مروج‌الذهب ، ج 3 ، ص 45 آمده است .  ( 2 ) « اى چشم ياريم كن با اشك و ناله و گريه كن اگر گريه كردى بر خاندان پيامبر . » « كه نه تن از آنان از صلب على كشته شدند و شش تن ديگر از اولاد عقيل . »\r\n","page_name":" 271 ","page_number":271},
  {"content":"\r\n\r\n1 - مسلم 2 - جعفر اكبر 3 - عبداللَّه اكبر 4 - عبدالرّحمان 5 - محمد كه همه فرزندان عقيل بن ابىطالب بودند . « 1 » \r\nابوالفرج اصفهانى هم پنج نفر شهيد از فرزندان عقيل را اينچنين معرفى مىكند :\r\n1 - مسلم بن عقيل .\r\n2 - عبداللَّه اصغر بن عقيل كه مادر وى بطورى كه مدائنى گفته كنيز بوده .\r\n3 - عبداللَّه اكبر بن عقيل باز طبق نقل مدائنى مادر وى كنيز بوده .\r\n4 - على بن عقيل .\r\n5 - جعفر بن عقيل . « 2 » \r\n\r\nشهدا از نوادگان عقيل\r\nابوالفرج اصفهانى مىگويد شهدا از احفاد و نوادگان عقيل كه آنها هم در حادثه عاشورا به شهادت رسيده‌اند عبارت بودند از :\r\n1 - محمد بن مسلم بن عقيل ، كه مادرش كنيز و قاتلش فردى است به نام لقيط بن اناس جهنى .\r\n2 - عبداللَّه بن مسلم بن عقيل ، مادر وى رقيه دختر امير مؤمنان و قاتل وى طبق نقل مدائنى شخصى است به نام عمرو بن صبيح .\r\n3 - محمد بن ابىسعيد بن عقيل ، ( يكى از فرزندان عقيل ابوسعيد ملقب به احول بود كه فرزند او به نام محمد جزء شهدا در كربلا مىباشد . )\r\n4 - جعفر بن محمد بن عقيل ، ابوالفرج از ابن حمزه نقل مىكند : يكى از نواده‌هاى عقيل ، كه در كربلا به شهادت رسيده است ، جعفر بن محمد بن عقيل است كه به همراه محمد بن ابىسعيد كشته شد . « 3 » \r\n5 و 6 - محمد و ابراهيم فرزندان مسلم بن عقيل ، گذشته از چهار تن از احفاد عقيل\r\n\r\n","description":"","footnote":" ( 1 ) . انساب الأشراف ، ج 2 ، ص 70  ( 2 ) . مقاتل الطالبيين ، ص 66 و 67  ( 3 ) . ولى او احتمال مىدهد كه شهادت وى در جنگ « حره » و پس از جريان عاشورا واقع شده است . ","page_name":" 272 ","page_number":272},
  {"content":"\r\n\r\nابن ابىطالب كه ابوالفرج اصفهانى از آنها ياد كرده و به نام معرفى نموده است .\r\nبنا به نقل مرحوم شيخ صدوق رحمه الله در امالى در ضمن يك روايت مفصل ، در جريان عاشورا ، دو تن از فرزندان مسلم بن عقيل به نام محمد و ابراهيم به اسارت گرفته شده و پس از يكسال كه در كوفه زندانى بودند ، با طرز فجيع به شهادت رسيده و به پدر و دو برادر شهيد خود ملحق گرديده‌اند . « 1 » \r\nطبق اين آمار كه ملاحظه فرموديد ، مجموع اولاد عقيل كه در حادثهء عاشورا به فيض شهادت نايل گشتند ، بالغ بر دوازده نفر است كه شش تن از فرزندان و شش تن ديگر از احفاد و نوادگان اين « ابوالشهدا » مىباشد .\r\n\r\n","description":"","footnote":" ( 1 ) . امالى صدوق ، مجلس 19 ","page_name":" 273 ","page_number":273},
  {"content":"\r\n . \r\n","description":"","footnote":"","page_name":" 274 ","page_number":274},
  {"content":"\r\n\r\n\r\nبخش ششم : بقعهء حليمهء سعديه مرضعه رسول خدا صلى الله عليه و آله\r\n\r\n","description":"","footnote":"","page_name":" 275 ","page_number":275},
  {"content":"\r\n . \r\n","description":"","footnote":"","page_name":" 276 ","page_number":276},
  {"content":"\r\n\r\n\r\nبقعهء حليمهء سعديه مرضعه رسول خدا صلى الله عليه و آله\r\nاز قبورى كه در بقيع داراى گنبد و بارگاه بوده ، قبر حليمه سعديه ، مرضِعه ( دايهء ) رسول خدا صلى الله عليه و آله است . اين قبر در انتهاى بقيع و در نزديكى قبر عثمان واقع است .\r\nدر سفرنامه‌ها و كتب مدينه شناسى كهن ، مطلبى در اين مورد ديده نمىشود و حتى ابن بطوطه ( 757 ) در سفرنامه‌اش از وجود قبرى كه منتسب به حليمهء سعديه و فرزندش در شهر بصره است خبر مىدهد « 1 »  ولى نويسندگان در قرون اخير از اين قبر كه در بقيع بوده ياد نموده‌اند .\r\nاز جمله نايب الصدر شيرازى 1306 در سفرنامه‌اش آورده است : « در محاذات قبهء عثمان ، قبه‌اى است بر سردرش اين جمله نوشته شده : « هذه قبّة حضرت حليمة السعديّة - رضياللَّه عنها - » و نيز اين دو بيت را نوشته‌اند :\r\n ياپلدى مرضييهء فخرعالمه قبه * حليمه حضرتنه قيلدى پادشه حرمت \r\nكه ذاتى در شرف دودمان مقدّسه « 2 » \r\nمضمون اين دو بيت تركى نشانگر اين است كه ساختمان اين بقعه متعلق به دوران سلاطين عثمانى است امّا قبل از آن در چه وضعيتى بوده ، براى ما روشن نيست .\r\n\r\n","description":"","footnote":" ( 1 ) . رحلهء ابن بطوطه ، ص 184  ( 2 ) . سفرنامه نايب الصدر شيرازى ، ص 230 ","page_name":" 277 ","page_number":277},
  {"content":"\r\n\r\nحسام السلطنه 1330 در شمارش بقاع موجود در بقيع مىگويد : « . . . نهم بقعهء حليمه سعديه است » « 1 » \r\nريچارد بورتون از جهانگردان غربى كه در سال 1853 ميلادى : 1276 ه . ق . بقيع را ديده است . مىگويد : « سوّمين جايى كه ديديم بقعه‌ايست كه در روى قبر حليمهء سعديه بنا شده است » « 2 » \r\nبا اين كه از تخريب اين بقاع بيش از هفتاد سال مىگذرد ولى در عين حال از جمله قبورى كه هنوز از بين نرفته است يكى قبر حليمهء سعديه است كه در آخر بقيع معروف ، ومشهور و مورد توجه زائران است و از قبرهايى است كه در نقشه‌هاى موجود و تأليفات جديد ، منعكس و مشخص گرديده است ؛ مانند « تاريخ المعالم المدينة المنوره » « 3 » \r\n\r\nقبر صفيّه عمّه رسول خدا صلى الله عليه و آله\r\nدر بقيع قبرى است منسوب به صفيه ، عمّهء پيامبر صلى الله عليه و آله و مادر زبير بن عوام و آن از جمله قبورى است در بقيع كه از قرون اوّل اسلام تا به امروز ، به وسيلهء مدينه شناسان و سفرنامه نويسان معرفى گرديده است .\r\n\r\nقبر صفيه از ديدگاه مدينه شناسان\r\nابن شبّه مدينه شناس معروف ( متوفاى 262 ه . ق . ) از عبدالعزيز ، اولين مدينه شناس و مؤلف در اين موضوع ، نقل مىكند : چون صفيه عمهء رسول خدا صلى الله عليه و آله از دنيا رفت ، پيكر او را در آخر كوچه‌اى كه به بقيع منتهى مىشود دفن نمودند و اين قبر در كنار در خانه‌اى است كه به مغيرة بن شعبه منسوب است و چسبيده به ديوار اين خانه است و اين همان خانه‌ايست كه مغيره در زمينى كه عثمان به وى اقطاع كرده بود ، احداث نمود . ابن شبه در نقل خود اضافه مىكند : « هنگامى كه مغيره اين ساختمان را درست مىكرد عبور زبير از\r\n\r\n","description":"","footnote":" ( 1 ) . سفرنامه حسام السلطنه ، ص 152  ( 2 ) . موسوعة العتبات المقدسه ، ج 3 ، ص 282  ( 3 ) . ص 245 ","page_name":" 278 ","page_number":278},
  {"content":"\r\n\r\nآنجا افتاد و خطاب به مغيره گفت : مغيره ! ريسمانت را از قبر مادر من كنار بكش . مغيره خواست با استفاده از موقعيت خود در نزد عثمان ، نسبت به زبير بىاعتنايى كند ليكن وقتى خبر به عثمان رسيد به مغيره دستور داد طبق درخواست زبير عمل كند و مغيره عقب نشينى كرد و لذا در اين قسمت از ديوار خانه انحراف وجود دارد « 1 »  .\r\nابن نجار ( متوفاى 643 ه . ق . ) مىگويد : « و قبر صفيه بنت عبدالمطلب عمة النبى فى تربة فى أوّل البقيع » « 2 »  .\r\nسمهودى ( متوفاى 911 ه . ق . ) آورده است : « از مشاهد و مدفنهاى معروف ، مدفن صفيه عمهء پيامبر و مادر زبير بن عوام است و اين مدفن ، آنگاه كه از باب البقيع « 3 »  خارج شديد در دست چپ شما قرار مىگيرد . اين مدفن بنايى از سنگ دارد ولى گنبدى در روى آن نيست . »\r\nو اضافه مىكند : « مطرى گفته است كه قرار بود گنبد كوچكى نيز بر آن بنا كنند ولى انجام نگرفت . »\r\nمشابه همين جمله را صاحب عمدة الاخبار ، كه از علماى اواخر قرن دهم است ، آورده ، مىگويد : « وقبرها أوّل ما تلقى عن يسارك عند خروجك من باب « 4 »  البقيع » « 5 » \r\nاين بود نظريهء چهار مدينه شناس معروف كه كتاب و تأليف هر يك از آنها در دسترس همگان است و در فن خود جزء منابع مورد اعتماد مىباشد .\r\n\r\nقبر صفيه از ديد زائران و سيّاحان\r\n1 - ابن جبير ( متوفّاى 614 ه . ق . ) در سياحتنامه‌اش آورده است : « بقيع در شرق مدينه واقع است . پس از خروج از دروازهء بقيع ، اوّلين محلى كه با آن مواجه مىشويد\r\n\r\n","description":"","footnote":" ( 1 ) . تاريخ المدينه ، ج 1 ، ص 126 و 127  ( 2 ) . اخبار مدينة الرسول ، ص 154  ( 3 ) . وفاء الوفا ، ج 3 ، ص 919  ( 4 ) . منظور از باب البقيع دروازهء شرقى مدينه است كه باب البقيع معروف بود .  ( 5 ) . عمدة الاخبار فى مدينة المختار ، ص 156 ","page_name":" 279 ","page_number":279},
  {"content":"\r\n\r\nمدفن صفيه عمهء رسول خدا صلى الله عليه و آله و مادر زبير است . « 1 » \r\n2 - ابن بطوطه ( متوفاى 779 ه ق . ) مىنويسد : « البقيع وتخرج عليه على باب يعرف بباب البقيع و أوّل ما يلقي الخارج اليه على يساره عند خروجه من الباب قبر صفيّة بنت عبدالمطّلب وهي عمة رسول اللَّه » « 2 » \r\n2 - سيد اسماعيل مرندى در سفرنامه خود ( « توصيف المدينة » ، 1255 ه . ق . ) چنين آورده : « و ديگر ، قبهء حضرت صفيه بنت عبدالمطلب عمهء حضرت رسول و مادر زبير است . » « 3 » \r\nاين بود نظريه مدينه شناسانى از قرن اوّل تا يازده هجرى و همچنين نظريه سه تن از جهانگردان مسلمان و زائران « مدينة الرسول » از اوائل قرن هفتم تا اواسط قرن سيزدهم هجرى .\r\n\r\nحاصل نظريات وگفتار كتب تاريخ\r\n1 - قبر صفيه پيشتر در خارج از بقيع قرار داشته است .\r\nتاريخ نگاران در نگاشته‌هاى خود تصريح كرده‌اند آن بخش از بقيع كه قبر صفيه در آن واقع است ، پيشتر خارج از اصل بقيع قرار داشته و در داخل كوچه‌اى كه بعدها مغيره در آنجا خانه ساخت ، بوده است تا اين كه اخيراً به بقيع منظم گرديد . و تاريخ اين انضمام را 1373 ه . نوشته‌اند .\r\nعلى حافظ از نويسندگان اخير مىگويد : « بقيع العمات قبلًا جدا از بقيع بود و كسى پيكر مردهء خود را در آنجا دفن نمىكرد و در فاصله آنجا با بقيع كوچه‌اى وجود داشت كه به حرّه شرقى متصل مىشد تا اين كه در حوالى سال 1373 ه . شهردارى مدينه با برداشتن ديوارها ، اين بخش و كوچه را به بقيع منضم ساخت و مساحت بقيع العمات كه اضافه شده ، 3494 متر مربع مىباشد . « 4 » \r\n\r\n","description":"","footnote":" ( 1 ) . رحله ابن جبير ، ص 144  ( 2 ) . رحلهء ابن بطوطه ، ص 119  ( 3 ) . فصلنامه ميقات حج ، شماره 5 ، ص 118 بايد توجه داشت كه اين جمله در فصلنامه دو غلط چاپى دارد كه يكى صفيه را فاطمه نوشته و ديگرى زبير را برير .  ( 4 ) . فصول من تاريخ المدينه ، ص 173 ","page_name":" 280 ","page_number":280},
  {"content":"\r\n\r\n\r\nقبر صفيه پس از قرن دهم داراى گنبد بوده است\r\nبه طورىكه پيش از اين تصريح سمهودى را ملاحظه كرديد تا زمان وى ؛ يعنى اوائل قرن‌دهم ، قبر صفيه‌گنبدى نداشته است ليكن از گفتار سيد اسماعيل مرندى برمىآيد كه در زمان‌او ؛ يعنىاواسط قرن سيزدهم ، اين‌قبر داراى گنبد بوده گرچه تاريخ دقيق بناى آن روشن نيست . و طبق گفتار رفعت پاشا ( كه نقل خواهيم نمود ) اين گنبد در آخرين سال زيارت او ( 1325 ه . ق . ) ويكصد و هفتاد و پنج سال پس از ديدار مرندى همچنان پابرجا بوده است .\r\n\r\n« بقيع العمه » نه « بقيع العمات ! »\r\nسوّمين نكته اينكه در اين محل تنها يكى از عمه‌هاى رسول خدا صلى الله عليه و آله يعنى صفيه مدفون است و در منابع ياد شده نيز سخن از قبر صفيه بود و بس وبقيع العمات اصطلاحى است كه بعدها در افواه مردم رايج شده و شايد علّت آن ، دفن شدن فرد ديگرى در كنار قبر صفيه بوده و اين تعدد ، اين توهم را به وجود آورده است كه آن دو قبر متعلق به دو عمهء پيامبر صلى الله عليه و آله صفيه و عاتكه مىباشد ليكن همانگونه كه ملاحظه فرموديد تا نيمهء قرن سيزدهم ، هيچ يك از نويسندگان ، نه از عاتكه ياد كرده‌اند و نه تعبير بقيع العمات را آورده‌اند و اين خود حاكى از آنست كه قبر دوّم متعلق به هر كسى كه باشد ، پس از اين تاريخ به وجود آمده و به تدريج در السنه و زبان مردم به « بقيع العمات » معروف گشته است و با گذشت زمان به بعضى از كتابها و سفرنامه‌ها ، كه جديداً نوشته شده ، راه يافته است . در صورتى كه هيچ منبع تاريخى و مبناى صحيح علمى ندارد ؛ مثلًا رفعت پاشا ( 1325 ه . ق . ) در معرفى گنبدهاى بقيع و اطراف آن ، مىگويد :\r\n« والّتي على يمين البرجين لعاتكة وصفية عمّتي الرسول صلى الله عليه و آله » . « 1 » \r\n\r\n","description":"","footnote":" ( 1 ) مرآت الحرمين ، ج 1 ، ص 426 ","page_name":" 281 ","page_number":281},
  {"content":"\r\n\r\n« گنبدى كه در سمت راست دوبرج قرار گرفته ، به عاتكه و صفيه ، عمه‌هاى رسول خدا تعلّق دارد .\r\nو همچنين بيست و هفت سال قبل از وى ، حسام السلطنه در سفرنامه‌اش از بقعهء خارج بقيع ، به عنوان « بقعه صفيه و عاتكه » نام مىبرد . « 1 » \r\nالبته از آنان انتظار بيش از اين نيست ؛ زيرا اولى يكى از درجه داران عالى رتبهء مصر بود كه با سمت فرماندهى نيروى محافظ محمل ، از طرف پادشاه مصر به حجاز سفر كرده و دوّمى يكى از وزراى دوران قاجار است كه ديده‌ها و شنيده‌هاى خود را به رشته تحرير درآورده‌اند . « 2 » \r\nاز مطالبى كه مؤيد نظريهء ما است ، گفتار على حافظ از نويسندگان اخير و از اهالى مدينه است . او مىگويد : « در اين محل دو قبر وجود دارد ؛ يكى قبر صفيه و ديگرى در ميان مردمِ مدينه شهرت دارد كه به عاتكه متعلق است و لذا اين بخش را بقيع العمات مىگويند آنگاه اضافه مىكند : ولى از نظر تاريخى هجرت عاتكه به مدينه معلوم نيست و حتّى پذيرفتن اسلام از سوى وى نيز مورد اختلاف است . « 3 » \r\nنگارنده در تأييد اين‌مطلب مىگويد : مراجعه به كتب رجال و تراجم هم مبين اين است كه از ميان پنج عمهء رسول خدا صلى الله عليه و آله تنها صفيه به مدينه مهاجرت كرده و بقيه آنها يا قبل از اسلام از دنيا رفته‌اند و يا به عللى از جمله در اثر ممانعت همسرشان به مدينه هجرت ننموده‌اند .\r\nابن قتيبه ( م 276 ) مىگويد : « وَلَم تسلم من عمّاته صلى الله عليه و آله إلّاصفيّه » ؛ « 4 »  « از عمّه‌هاى رسول بجز صفيّه هيچ يك اسلام را نپذيرفت . »\r\nعزالدين جزرى ( م 630 ه . ) مىگويد : « و اسلمت عمته صفية اجماعاً و اختلفوا فى اروى و عاتكه » « 5 »  ابن عبدالبر ( م 463 ه . ) مىگويد : « اختلف في اسلام عاتكه والاكثر\r\n\r\n","description":"","footnote":" ( 1 ) . سفرنامه مكه ، ص 152  ( 2 ) . در مورد كتابهاى جديد ، كه قبر عاتكه را در كنار قبر صفيه تثبيت نموده‌اند ، مىتوان از تاريخ و آثار اسلامى مكه مكرمه و مدينه منوره و آثار اسلامى مكه و مدينه و گنجينه‌هاى ويران نام برد .  ( 3 ) . فصول من تاريخ المدينه ، ص 170  ( 4 ) . المعارف ، ص 57  ( 5 ) . اسد الغابه ، چاپ بيروت ، ج 1 ، ص 40 ","page_name":" 282 ","page_number":282},
  {"content":"\r\n\r\nيأبون ذلك » . « 1 » \r\nابن حجر عسقلانى اوّل به اختلاف موجود در اسلام عاتكه اشاره مىكند و سپس مىگويد : « ابن اسحاق به صراحت گفته است كه از عمه‌هاى رسول صلى الله عليه و آله بجز صفيه هيچ يك ايمان نياورده ولى بعضى دربارهء عاتكه با استناد به شعرى كه در وصف پيامبر سروده است ، معتقدند كه او نيز ايمان آورده است . » « 2 » \r\nبه هر حال اولًا : از نظر تاريخى ، اسلامِ عاتكه معلوم نيست بلكه عدم اسلام او معلوم است .\r\nثانياً : دليلى بر هجرت او بمدينه وجود ندارد بلكه عدم هجرت او از مسلمات است .\r\nو ثالثاً اگر همهء اين احتمالات را بپذيريم با استناد به كدام دليل تاريخى مىتوان ادعا كرد كه جسد او در كنار خواهرش صفيه و در خارج بقيع دفن گرديده و پس از سيزده قرن به بقيع منضمّ شده است و نه در نقاط ديگر بقيع .\r\n\r\nقبر امّ البنين در كجا است ؟\r\nتا اينجا در مورد عدم صحت مدفن عاتكه در كنار بقيع و بىاساس بودن بقيع العمات و نداشتن دليل تاريخى بر اصالت آن مطالبى آورديم و از چگونگى انتقال آن به بعضى از سفرنامه‌ها و كتابها آگاهى پيدا كرديم و دريافتيم كه همين نوشته‌ها براى بيشتر مردم سند تاريخى گرديده است ولى بىاساستر ، و بىسندتر از قبر عاتكه مسألهء قبر « امّ البنين » است كه اخيراً پديد آمده و بعضى از زائران ايرانى به هنگام زيارت قبر صفيه ، در مقابل قبر ديگرى كه در كنار آن است مىايستند و به عنوان قبر امّ البنين همسر امير المؤمنين نوحه سرايى كرده ، ناله و ضجه سر مىدهند و به سر و سينه مىزنند ، در صورتى كه اين نيز هيچ شاهد تاريخى ندارد ، نه در منابع اصيل بلكه حتى در سفرنامه‌هايى كه به زبان فارسى و غير فارسى ، كه در يكى دو قرن اخير نگاشته شده ، از اين مطلب خبرى\r\n\r\n","description":"","footnote":" ( 1 ) . استيعاب مطبوع به حاشيهء اصابه ، ج 4 ، ص 368  ( 2 ) . الاصابه ، ج 4 ، ص 357 ","page_name":" 283 ","page_number":283},
  {"content":"\r\n\r\nنيست و شايد پيدايش آن به ربع قرن هم نرسد ولى مانند قبر عاتكه و بيت الاحزان در خارج بقيع ، به سرعت و سينه به سينه منتشر شده و حتّى به بعضى از كتابها راه يافته است ! « 1 » \r\nآرى تنها مدرك اين موضوع ، نوحه‌سرايى مداحان ونوحه خوانان در كنار قبر صفيه است كه : « و يك لا تدعوني أمّ البنين ! » .\r\nپاسخ يك سؤال : گاهى كه سخن از بىاساس بودن و جود قبر ام‌ّالبنين در كنار قبر صفيّه به ميان مىآيد بلافاصله اين سؤال ساده از سوى بعضىها مطرح مىشود كه « اگر قبر ام‌ّالبنين در آن محل نيست پس در كجاى بقيع قرار گرفته است ؟ ! » .\r\nپاسخ اين سؤال با توجّه به مطالب گذشته و اينكه از انضمام مقبره و يا قبر صفيّه به بقيع هنوز يك قرن نمىگذرد و اين منطقه در طول بيش از سيزده قرن خارج از بقيع بوده روشن مىشود .\r\nگذشته از اين بايد در پاسخ اين سؤال چنين گفت قبر همسران ديگر امير مؤمنان عليه السلام و همچنين قبور فرزندان آن حضرت از ذكور و اناث در هر نقطه‌اى از بقيع باشد قبر ام‌ّالبنين هم دركنار آنها است ؛ زيرا مىدانيم قبور خيلى از اقوام و صحابه رسول خدا صلى الله عليه و آله و فرزندان و همسران ائمّه عليهم السلام و رجال و شخصيت‌هاى بزرگ اسلامى كه در طول تاريخ در بقيع دفن شده‌اند بجز تعدادى قليل و انگشت شمار مشخص نيست و قبر ام‌ّالبنين عليها السلام هم يكى از آنها است مثلًا :\r\nمؤرّخان مىگويند امير مؤمنان عليه السلام داراى بيست و هفت فرزند بوده و بعضى ديگر مىگويند آن حضرت سى و شش نفر فرزند داشت . هجده نفر ذكور و هجده نفر اناث .\r\nاينك اين سؤال مطرح است كه آيا قبور آنان كه بجز چند تن همه در بقيع مدفونند . در كجاى بقيع قرار گرفته است ؟ و در ميان فرزندان آن حضرت كه پس از حسنين عليهما السلام محمّد حنفيه از جايگاه خاصّى برخوردار بوده و بنا به قولى در بقيع دفن شده است در كدام نقطه از بقيع قرار گرفته است ؟ « 2 »  و همچنين امير مؤمنان عليه السلام در طول زندگيش و پس از\r\n\r\n","description":"","footnote":" ( 1 ) . مانند تاريخ و آثار اسلامى مكه مكرمه و مدينهء منوره .  ( 2 ) . در محلّ وفات و دفن محمّد حنفيه دو قول است : طائف و مدينه . ","page_name":" 284 ","page_number":284},
  {"content":"\r\n\r\nحضرت زهرا عليها السلام با نه نفر بانو « 1 »  ازدواج نموده كه مسلماً وفات اكثر آنان در مدينه واقع گرديده و در بقيع دفن شده‌اند . قبور آنان در هر نقطه از بقيع قرار گرفته باشد قبر ام‌ّالبنين هم در كنار آنها است .\r\n\r\n","description":"","footnote":" ( 1 ) . اين بانوان عبارتند از : 1 - امامه ، 2 - خوصاء ، 3 - خولهء حنفيّه ، 4 - ام‌ّحبيب دختر ربيعه ، 5 - ام‌ّالبنين ، 6 - ليلىبنت مسعود ، 7 - أسماء بنت عميس ، 8 - أم‌سعيد بنت عروة بن مسعود ، 9 - أم‌ّشعيب مخزوميّه . ","page_name":" 285 ","page_number":285},
  {"content":"\r\n . \r\n","description":"","footnote":"","page_name":" 286 ","page_number":286},
  {"content":"\r\n\r\n\r\nبخش هفتم : بقاع پيشوايان اهل سنت در بقيع\r\n\r\n","description":"","footnote":"","page_name":" 287 ","page_number":287},
  {"content":"\r\n . \r\n","description":"","footnote":"","page_name":" 288 ","page_number":288},
  {"content":"\r\n\r\n\r\nبقاع پيشوايان اهل سنت در بقيع\r\nتا اينجا پيرامون تعدادى از آثار و بقاع شناخته شده در بقيع ، كه به شخصيتهاى مشترك اسلامى و مورد احترام در ميان همه گروههاى اسلامى بود و به وسيله وهابيان منهدم و تخريب گرديده ، مطالبى نوشتيم و اينك با سه بقعهء ديگر ، كه در روى سه قبر متعلّق به پيشوايان اهل سنّت بنا گرديده بود و همانند ديگر بقاع به وسيلهء وهابيان منهدم شده‌اند آشنا مىشويم .\r\nگفتنى است كه اين قسمت از بحث ، گذشته از بيان چگونگى اين سه بقعه در طول قرنها و تاريخ تخريب آنها ، بيانگر اين بحث كلامى - فقهى نيز هست كه در مسألهء ساختن بنا بر روى قبور شخصيتهاى دينى و علمى ، همهء مسلمانان ؛ اعم از شيعه و سنى همفكر و هم عقيده بوده‌اند و اين تنها گروه وهابيانند كه پس از قرنها پديد آمده و در مسائل متعدد اعتقادى ؛ از جمله در اين مورد با مسلمانان به منازعه و مبارزه برخاستند و احياناً تصور نشود آنچه تا كنون از آثار در بقيع سخن گفته شده ، به لحاظ اين كه بيشتر آنها متعلق به شخصيتهايى بوده كه براى شيعه بيش از ديگر مسلمانان مورد توجه بوده‌اند ، بناچار اين آثار به وسيلهء آنان در طول تاريخ به وجود آمده است .\r\nآرى اين عقيدهء مشترك و استحباب ساختن بنا بر قبور بزرگان دين از ديدگاه فقه شيعه و اهل سنت را نه تنها در نقاط مختلف كشورهاى اسلامى مانند حرم امير مؤمنان و سيدالشهداء عليه السلام در نجف وكربلا و مانند حرم ابوحنيفه و احمد بن حنبل در بغداد و حرم و\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nضريح امام شافعى در مصر مىتوان ديد ، بلكه در داخل بقيع و در كنار قبور ائمه و شخصيتهاى مذهبى شيعه نيز مىتوان يافت . كه اينك به بيان اجمالى تاريخ اين بقاع مىپردازيم :\r\n\r\n1 - بقعهء عثمان بن عفان\r\nبه طورىكه در منابع تاريخى آمده ، پس از كشته شدن عثمان بن عفان ، از دفن شدن جسد وى در داخل بقيع جلوگيرى شد و طبعاً در خارج بقيع و در طرف شرقى آن ، در محلى به نام « حش كوكب » دفن گرديد . ليكن در دوران معاويه كه مروان بن حكم به حكومت مدينه دست يافت ، ديوار موجود در ميان بقيع و حش كوكب را برداشت و محل دفن عثمان را به بقيع ضميمه نمود و قطعه سنگى را كه رسول خدا صلى الله عليه و آله با دست مبارك خويش برقبر عثمان بن مظعون نصب كرده بود بر قبر عثمان بن عفان منتقل كرد و چنين گفت :\r\n« واللَّه لا يكون على قبر عثمان بن مظعون حَجَر يعرف به ! » . « 1 » \r\nبه هرحال از قبورى كه از دورانهاى دور تازمان تسلّط وهابيان ، داراى بقعه و گنبد بوده همان قبر عثمان است . گرچه تاريخ ساختمان اوّل و همچنين مؤسس و بنيانگذار آن معلوم نيست ولى دو نفر از نويسندگان كه هر دو در اوايل قرن هفتم هجرى مىزيستند ، از وجود چنين بقعه‌اى در اين تاريخ سخن گفته و آن را تأييد نموده‌اند و بايد اين نكته را بر اين سخن تاريخى افزود كه : معمولًا در اين گونه آثار و ابنيه امكان فاصله ساليان متمادى ميانِ « اصل احداث » آنها و « زمان مشاهده و معرفى آن » وجود دارد و ممكن است ساختمانى كه در قرن هفتم معرفى شده ، به قرن پنجم و چهارم متعلق باشد .\r\nابن جبير ( م 614 ه . ق . ) در سفرنامه‌اش آورده : « و في آخر البقيع قبر عثمان و عليه قبّة صغيرة مختصرة » « 2 »  ؛ « قبر عثمان در آخر بقيع واقع شده و در روى آن قبهء كوچكى و بناى مختصرى وجود دارد . »\r\n\r\n","description":"","footnote":" ( 1 ) . اسد الغابه ، ج 3 ، ص 387 ، تاريخ المدينه ، ابن زباله به نقل وفاء الوفا ، ج 3 ، صص 914 - 894  ( 2 ) . رحله ابن جبير ، ص 144 ","page_name":" 290 ","page_number":290},
  {"content":"\r\n\r\nابن نجار ( م 643 ه . ق . ) مىگويد : « و قبر عثمان - رضى اللَّه عنه - و عليه قبة عالية » « 1 »  ؛ قبر عثمان داراى گنبدى است بزرگ . »\r\nاز گفتار اين دو نفر ، كه يكى جهانگرد است و ديگرى مدينه شناس ، چنين برمىآيد كه در آن تاريخ و به فاصلهء سى سال ، تحوّل و تجديد بنا در بقعهء عثمان به وجود آمده و آن قبهء كوچك و مختصر به يك قبه بزرگ تبديل شده است .\r\nبرخوردارى قبر عثمان از بقعه ، در طول تاريخ ادامه داشته تا در سال 1344 مانند ديگر آثار و بقاع به وسيلهء وهابيان منهدم گرديده است .\r\nولذا سمهودى ( متوفاى 911 ه . ق . ) قبهء عثمان را به عنوان « قبه‌اى بزرگ » معرفى مىكند و مىگويد : « و عليه قبّة عالية البناء » « 2 »  و مشابه همين جمله را صاحب كتابِ عمدة الاخبار فى مدينة المختار ، كه تقريباً يك قرن پس از سمهودى مىزيسته ، به كار برده است . « 3 » \r\nاز گفتار نايب الصدر شيرازى « 4 »  و رفعت پاشا « 5 »  كه در آخرين دهه‌هاى قبل از انهدام بقيع به حج مشرف شده‌اند چنين برمىآيد كه در زمان آنها نيز اين بقعه با همين مشخصات ، كه پيشتر گذشت ، موجود بوده است .\r\n\r\n2 - 3 بقعه امام مالك و نافع\r\nدر آگاهى تاريخ و كيفيت ساختان بقعه و گنبد متعلق به امام مالك ، كه يكى از پيشوايان چهارگانه اهل سنت است و نيز گنبد منتسب به نافع مولا ابن عمر يا نافع كه يكى از قاريان معروف هفتگانه مىباشد نيز به منابع مدينه شناسى و سفرنامه‌ها مراجعه مىكنيم و مىبينيم آنچه از مجموع گفتار اين نويسندگان برمىآيد اين است كه : تاريخ ساختمان\r\n\r\n","description":"","footnote":" ( 1 ) . الدره الشحينه فى اخبار المدينه ، ص 156  ( 2 ) . وفاء الوفا ، ج 3 ، ص 919  ( 3 ) . ص 159  ( 4 ) . سفرنامه ، ص 230  ( 5 ) . مرآت الحرمين 1 / 426 ","page_name":" 291 ","page_number":291},
  {"content":"\r\n\r\nبقعهء امام مالك به قبل از قرن هفتم منتهى مىشود و كيفيت آن قبل از اين تاريخ معلوم نيست ولى ساختمان قبر منتسب به نافع در حدود قرن نهم هجرى بنا شده است و قبل از اين تاريخ از بقعه‌اى بنام وى سخن به ميان نيامده است .\r\nابن جبير ( متوفاى 614 ه . ق . ) مىگويد : « قبرمالك بن‌أنس الامام المدني رضى الله عنه و عليه قبة صغيرة مختصرة البناء » « 1 » \r\nسمهودى ( متوفاى 911 ه . ق . ) هر دو بقعه را با اين بيان معرفى نموده است : « ومنها مشهد الامام ابي عبداللَّه مالك بن انس الاصبحي عليه قبّة صغيرة و الى جانبه في المشرق و الشام قبّة لطيفة ايضاً لم يتعرض لذكرها المطرى و من بعده ، فيحتمل أن تكون حادثة و يقال انّ بها نافعاً مولا ابن عمر » . « 2 » \r\nصاحب عمدة الاخبار نيز يك قرن پس از سمهودى هر دو بقعه را مانند وى معرفى مىكند . « 3 » \r\nدر مرآت الحرمين مىگويد : « و قبّة الإمام أبي عبداللَّه مالك بن انَس الأصبحي امام دارالهجرة و قبّة نافع شيخ القراء » . « 4 » \r\nنايب الصدر شيرازى مىگويد : دو قبهء وصل يكديگر ؛ يكى از مالك بن انس كه مذهب مالكى به او منسوب است و ديگرى از نافع كه از قراء معروف است . » « 5 » \r\nدر نقشه‌هاى موجود ، از وضع فعلى بقيع كه ديگر چندان اثرى از قبور باقى نمانده است ، هر دو قبر در كنار هم قرار دارد و در كنار هم معرفى مىشود ؛ مثلًا سيد احمد آل ياسين نقشه فعلى بقيع را در كتاب خود آورده و چنين توضيح مىدهد : « قبر الإمام مالك ابن انس . . . و قبر نافع مولا عبداللَّه بن عمر شيخ القراء » . « 6 » \r\n\r\n","description":"","footnote":" ( 1 ) . رحله ابن جبير ، ص 144  ( 2 ) . وفاء الوفا ، ج 3 ، ص 920  ( 3 ) . عمدة الاخبار ، ص 156  ( 4 ) . مرآت الحرمين ، ج 1 ، ص 426  ( 5 ) . سفرنامهء نايب الصدر شيرازى ، ص 230  ( 6 ) . تاريخ المعالم المدينة المنوره ، ص 245 ","page_name":" 292 ","page_number":292},
  {"content":"\r\n\r\n\r\nاين كدام نافع است ؟ !\r\nاز آنجا كه عثمان بن عفان نيازى به معرفى ندارد ، معرفى اجمالى داريم از انس بن مالك و نافع و در اين معرفى نافع را مقدم مىداريم و به بيان خطا واشتباهى كه در اثر تشابه اسمى در شخصيت وى به وجود آمده است مىپردازيم :\r\nهمانگونه كه ملاحظه كرديد ، در معرفى نافع و قبرش ، كه در بقيع است و اين كه پيشتر داراى بقعه بوده ، تعبيرهاى مختلفى به كار رفته است ؛ زيرا گاهى مىگويند : « نافع مولا ابن عمر » و گاهى مىگويند : « نافع شيخ القراء » و گاهى نيز با تعبير « نافع مولا عبداللَّه ابن عمر شيخ القراء » نام مىبرند . و در كتابهاى ديگر نيز همين وضع مشاهده مىشود ، به خصوص كتابهاى جديد التأليف .\r\nاين تعبيرهاى گوناگون ، ناشى از عدم تشخيص درست و عدم شناخت صحيح از شخصيت نافع مىباشد ؛ زيرا نافع مولا ابن عمر و نافع شيخ القراء دو شخصيت جداگانه و مستقل هستند و تاريخ مرگشان به فاصلهء پنجاه سال واقع شده است . نافع اوّل ، محدث و فقيه ، ونافع دوّم اشتهار در قرائت داشته است .\r\n* نافع مولا ابن عمر ملقب به فقيه ، مكنّى به ابوعبداللَّه است او از اسراى جنگى بوده كه در اختيار عبداللَّه فرزند عمر بن خطاب قرار گرفته و لذا معروف به مولا ابن عمر گرديده است و در اثر استعدادى كه از آن برخوردار بوده ، در مدينه فقه و حديث ياد گرفته است . او را جزو محدثين در طبقه تابعين مىشمارند .\r\nاو در زمان عمر بن عبد العزيز ( 99 - 101 ) به عنوان تعليم احكام براى مردم مصر به آن ديار اعزام گرديد و در سال يكصد و هفده يا نوزده و يا يكصد و بيست از دنيا رفت و در بقيع به خاك سپرده شد . « 1 » \r\n* * نافع مدنى فرزند عبدالرحمان ، كنيه‌اش ابن نعيم و نياكانش از اصفهان مىباشند .\r\nابن جزرى دربارهء او مىنويسد : « نافع يكى از قاريان و دانشمندان هفتگانهء علم قرائت\r\n\r\n","description":"","footnote":" ( 1 ) . تهذيب التهذيب ، ج 10 ، ص 413 و 414 ","page_name":" 293 ","page_number":293},
  {"content":"\r\n\r\nمىباشد . مردى است موثّق و صالح و اصالتاً اصفهانى است . او قرائت را به گروهى از طبقه تابعين از اهل مدينه ياد داده است .\r\nمالك بن انس مىگفت : قرائت اهل مدينه سنت و روش پيامبر خدا است ، سؤال كردند : منظور شما همان قرائت نافع است ؟ گفت : آرى .\r\nوفات نافع شيخ القراء در سال ( 169 ه . ق . ) در مدينه واقع شده و در بقيع دفن گرديده است « 1 » \r\nاز اين مطالب مىتوان چنين نتيجه گرفت كه : هر دو نافع ، نافع و مفيد بودند ؛ يكى در حديث و ديگرى در علم قرائت . و از نظر زمان نيز تقريباً معاصر بودند و هر دو در مدينه از دنيا رفته و در بقيع دفن شده‌اند . ليكن پس از گذشت سيزده قرن نمىتوان دربارهء نافعىكه قبرش در بقيع معروف و داراى بقعه بوده ، اظهار نظر قطعى نمود كه نافع مولا ابن عمر است يا نافع شيخ القراء ، و موضوع براى نويسندگان هم آنچنان مشتبه گرديده كه گاهى چنين تعبير نموده‌اند : « نافع مولا ابن عمر شيخ القراء ! »\r\nامام مالك :\r\nمالك بن اصبحى معروف به « امام دار الهجره » كنيه‌اش ابوعبداللَّه يكى از پيشوايان چهارگانهء اهل سنت و مذهب مالكى بر وى منتسب است كه گروهى از اهل سنت از اين مذهب پيروى مىكنند . تولّد وى در سال 93 واقع شده است . در شرح حال امام مالك مىنويسند : مدت حمل او سه سال طول كشيده است .\r\nامام مالك از افراد بسيارى ؛ از جمله امام ششم ، حضرت صادق عليه السلام علم و حديث فراگرفته است . كتاب او « موطأ » اولين مدوّن حديثىِ موجود در جهان اهل سنت مىباشد .\r\nدر اين كتاب بيش از پانصد حديث مسند جمع آورى شده است .\r\n\r\nاحترام مالك نسبت به رسول خدا صلى الله عليه و آله\r\nدربارهء احترام امام مالك نسبت به رسول خدا صلى الله عليه و آله و اهتمام وى نسبت به حديث آن حضرت نوشته‌اند : با كبر سنّ و ضعف شديد كه بر وى مستولى شده بود ، باز هم در مدينه\r\n\r\n","description":"","footnote":" ( 1 ) . طبقات القراء ، ج 2 ، ص 330 ؛ تهذيب التهذيب ، ج 10 ، ص 407 ","page_name":" 294 ","page_number":294},
  {"content":"\r\n\r\nاز سوار شدن بر مركب امتناع مىورزيد و هميشه با پاى پياده حركت مىكرد و چنين مىگفت : « لا أركب في مدينةٍ دفنت جثّة رسول اللَّه فيها » ؛ « در شهرى كه پيكر رسول خدا صلى الله عليه و آله در آن دفن شده است سوار مركب نخواهم شد . »\r\nو هر وقت مىخواست حديث نقل كند وضو مىگرفت و محاسنش را شانه مىزد و با وقار و متانت در صدر مجلس مىنشست . چون علت اين اظهار وقار را از او جويا شدند ، پاسخ داد : « احب ان اعظّم حديث رسول اللَّه صلى الله عليه و آله » ؛ « دوست دارم از حديث پيامبر صلى الله عليه و آله تعظيم و تكريم بيشترى به عمل آورم . »\r\n\r\nمناظرهء مالك با منصور دوانيقى در توسل به رسول خدا صلى الله عليه و آله\r\nقاضى عياض در شفاء ، از ابن حميد ، يكى از شاگردان برجسته امام مالك نقل مىكند : در سفرى كه ابو جعفر منصور به مدينه نمود ، در كنار قبر رسول خدا صلى الله عليه و آله با امام مالك پيرامون مسأله‌اى بحث كردند . منصور در اين بحث گاهى با صداى بلند صحبت مىكرد . مالك گفت : يا امير المؤمنين در اين مسجد نبايد با صداى بلند سخن بگويى : زيرا خداوند گروهى را با اين آيه نكوهش كرد :\r\n« يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ . . . »\r\nو گروه ديگر را با اين آيه مدح و تعريف نمود :\r\nإِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّهِ . . .\r\nو باز گروه ديگر را با اين آيه مورد ملامت قرار داد :\r\nإِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ\r\nمالك سپس گفت : احترام پيامبر صلى الله عليه و آله پس از مرگش ، مانند حال حياتش ، بر همهء مسلمانان لازم است . منصور گفتار مالك را پذيرفت و سكوت اختيار كرد . سپس پرسيد :\r\nاى ابوعبداللَّه ، به هنگام دعا كردن رو به قبله بايستم يا رو به سوى قبر پيامبر صلى الله عليه و آله ؟ مالك\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nپاسخ داد : اى امير مؤمنان ، چرا از پيامبر رو بر مىگردانى در حالى كه او در قيامت وسيلهء شفاعت و آمرزش تو و پدرت آدم خواهد بود ! آرى رو به سوى او كن و او را به پيشگاه خدا شفيع قرار ده تا خدا هم شفاعت او را دربارهء تو بپذيرد ؛ زيرا خودش فرموده است :\r\nوَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحِيماً . « 1 » \r\nامام مالك در چهاردهم ربيع الاول سال يكصد و هفتاد و نه در هشتاد و پنج‌سالگى و بقولى در نود سالگى در مدينه به درود حيات گفت و در بقيع دفن گرديد . « 2 » \r\n\r\n","description":"","footnote":" ( 1 ) . وفاء الوفا ، ج 4 ، ص 1376  ( 2 ) . در شرح حال امام مالك به تهذيب التهذيب ، ج 10 ، صص 10 - 5 تنوير الحوالك فى شرح موطأ مالك و كوثر المعانى فى كشف خبايا صحيح البخارى مراجعه شود . ","page_name":" 296 ","page_number":296},
  {"content":"\r\n\r\n\r\nبخش هشتم : بقعهء اسماعيل‌فرزند امام صادق عليه السلام\r\n\r\n","description":"","footnote":"","page_name":" 297 ","page_number":297},
  {"content":"\r\n . \r\n","description":"","footnote":"","page_name":" 298 ","page_number":298},
  {"content":"\r\n\r\n\r\nبقعهء اسماعيل فرزند امام صادق عليه السلام\r\nبه دنبال مطالب گذشته كه دربارهء تاريخ هر يك از بقعه‌ها و گنبد بارگاههاى موجود در داخل بقيع كه به وسيلهء وهابيان تخريب گرديده است ، بحث و بررسى به عمل آمد .\r\nاينك تاريخ سه بقعهء ديگر را كه در خارج بقيع قرار داشتند و داراى معروفيت و مورد توجه بودند ، بررسى مىكنيم ومطلب را از بقعهء اسماعيل فرزند امام صادق عليه السلام كه نزديكترين بقعه به بقيع بوده است ، آغاز مىكنيم :\r\n\r\nبقعه و قبر اسماعيل ، آنگونه كه ما ديديم\r\nپيش از بيان اصل موضوع ، يادآورى اين نكته ضرورى است كه وهابيان بر خلاف قبور داخل بقيع - كه به هنگام تخريب هيچ اثرى از ساختمان و ديوار براى آنها باقى نگذاشتند - گرچه ساختمان قبور خارج بقيع را هم ويران نمودند اما به دور اين قبور ، كه در معبر عام قرار گرفته بودند ، ديوارى كشيدند بدون هيچ در و پنجره‌اى ؛ از جملهء آنها قبر منتسب به فاطمه بنت اسد و قبر سعد بن معاذ است . اين دو قبر در شمال قبر عثمان ابن عفان و خارج از ركن شمال شرقى بقيع قرار داشتند كه پس از انضمام اين ضلع به بقيع در سالهاى اخير ديوار موجود در اطراف آنها نيز برداشته شد . و همچنين بود قبر اسماعيل بن امام صادق عليه السلام .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nدر سال 1353 ش . : 1394 ق . كه به حج تمتّع و زيارت مدينه مشرف بودم ، بقعهء جناب اسماعيل در خارج بقيع و در سمت غربى آن ، در محاذات قبور ائمه عليهم السلام به فاصلهء پانزده متر از ديوار بقيع قرار گرفته بود ، در محوطه‌اى تقريباً سه متر در سه متر ، با ديوارى به ارتفاع دو و نيم متر كه حدود نصف آن در فضاى پياده‌رو و نصف ديگرش در داخل خيابان واقع شده بود ، و اينك اين خيابان جزو محوطه و ميدان وسيع مسجدالنبى است و پياده‌رو به صورت محلى مرتفع در كنار بقيع براى استفادهء زائران در آمده است و چون ديوارِ بقعه ، هيچ درب‌پنجره و منفذى نداشت وضع داخلى آن و كيفيت اصل قبر معلوم نبود و زائران از پشت ديوار و در محوطه پياده‌رو به زيارت و دعا مىپرداختند و گاهى در اثر ازدحام ، از طرف مأموران ممانعت به عمل مىآمد .\r\nو در همين روزها كه مشرف بودم ، تخريب بخشى از سطح خيابان و وجود دستگاههاى خاك‌بردارى و آسفالت‌ريزى ، در آن خيابان ، حاكى از زير سازى و توسعهء اين خيابان بود كه به مناسبت ايام حج و كثرت جمعيت متوقف شده بود . آن سال حركت ما به سوى مكه مصادف بود با شب اول ذىحجه .\r\n\r\nانعكاس خبر كشف جسد اسماعيل\r\nپس از انجام مراسم حج ( 1353 ش . ) و مراجعت به ايران اين خبر جالب ، از زبان حجاج مدينه بعد ، در حوزهء علميهء قم و در ميان علما ، در سطح وسيعى مطرح گرديد كه :\r\n« به هنگام زيرسازى خيابان غربى بقيع به وسيله سعوديها ، جسد اسماعيل فرزند امام‌صادق عليه السلام پس از گذشت قرنها ، سالم كشف شده و در داخل بقيع دفن گرديده است . »\r\nبراى تحقيق موضوع ، فردى آگاهتر از مرحوم آيت اللَّه آقاى حاج شيخ محمد فقيهى رشتى « 1 »  نيافتم . در يكى از شبهاى محرّم ، پس از نماز مغرب و عشا به ديدارش شتافتم\r\n\r\n","description":"","footnote":" ( 1 ) . مرحوم حاج شيخ عبدالحسين نجفى رشتى ، معروف به « فقيهى » از علماى اعلام و شخصيتهاىبرجستهء حوزهء عليمهء قم ، عالمى كامل و فقيهى از بيت فضل و كمال و صاحب شرح بر مكاسب و كفايه مىباشد كه ساليان متمادى از طرف مرحوم آيت‌اللَّه العظمى آقاى بروجردى در موسم حج براى پاسخ گويى به مسائل شرعى و مراجعات حجاج ، عازم حج مىشد و پس از ارتحال آن مرجع بزرگ و تا اواخر دوران زندگيش اين روش را ادامه داد . ( رحمةاللَّه‌عليه ) ","page_name":" 300 ","page_number":300},
  {"content":"\r\n\r\nو در منزل وى كه به مناسبت تشكيل مجلس روضه ، عدّه‌اى از علماى معروف نيز حضور داشتند سؤال مورد نظر را مطرح ساختم .\r\nگر چه پس از گذشت بيش از بيست سال از ماجرا ، حافظه‌ام براى ذكر جزئيات مطالبى كه ايشان پيرامون اين حادثهء جالب بيان نمودند يارى نمىكند ، ليكن خلاصهء گفتار ايشان در تأييد و تثبيت اين خبر بود كه هم براى حاضران و هم براى حقير اطمينان بخش و جالب بود ، به طورى كه در صحت موضوع جاى شك و ترديد باقى نمىگذاشت و بدينگونه خبر اين حادثه به وسيلهء يكى از افراد مطلع و معتمد مورد تأييد قرار گرفت .\r\n\r\nتأييد ديگر :\r\nدر سال بعد ( 1354 ش . ) باز هم توفيق تشرف حاصل گرديد و در آن سال از مسائلى كه در مدينه منوره توجه مرا به خود مشغول كرده بود ، جريان انتقال پيكر اسماعيل به داخل بقيع و مدفن جديد وى بود . در خارج بقيع هر بيننده‌اى متوجه مىشد كه از بقعهء اسماعيل - كه تا سال 1353 ش . ( : 1394 ق . ) در كنار خيابان و در جوار بقيع قرار داشت ديگر اثرى باقى نمانده است .\r\n\r\nاسماعيل در كجا دفن شد ؟\r\nدر همين روزها كنار قبور شهداى حره واقع در بقيع ، كه در ميان عوام به « شهداى احد » معروف است ، مشغول خواندن زيارت و عرض ارادت و احترام بودم كه متوجه شدم در فاصلهء چند قدمى ، يكى از زيارتنامه خوانهاى بومى ، با گروهى از زائران آفريقايى در كنار قبرى ايستاده و با صداى بلند مىخواند : « السَّلامُ عَلَيكَ يا اسْماعِيل بن الإمام جعفر الصادق . . . » ، به سرعت به طرفش رفتم و دستش را گرفته ، گفتم :\r\n« سال قبل كه ما مشرف بوديم قبر اسماعيل را در بيرون بقيع زيارت كرديم شما چطور اين محل را به عنوان قبر وى معرفى مىكنيد ؟ ! پاسخ داد : آرى قبر وى قبلًا در همان محل بود ولى در توسعه و زير سازى خيابان ، پيكر او را سالم يافتند و به همين محلّ منتقل و در اينجا دفن نمودند .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nدر اطراف قبر جديد اسماعيل قطعه سنگهاى بزرگى نصب شده بود و آن را از ساير قبور مشخص و متمايز مىساخت و محل دقيق آن در سمت شرقى قبور شهدا ، به طرف قبر حليمهء سعديه و دقيقاً به فاصلهء ده قدم معمولى - 10 متر - است و بعد از آن سالها مشخص و مورد توجه و محل دعا و زيارت افراد با اطلاع بوده است ليكن متأسفانه اخيراً در اثر جابجا شدن قطعه سنگها و ايجاد پياده‌رو در ميان اين قبر و قبور شهدا و از بين رفتن نشانه‌هاى موجود ، اين نگرانى وجود دارد كه مانند قبور شخصيتها و بزرگان ديگر ، به طور كلى فراموش‌از خاطرها محو شود !\r\nبه هر حال وجود اين قبر دليل روشنى بر صحت جريان و حاكى از كشف شدن پيكر جناب اسماعيل بطور سالم است ؛ زيرا با بينش خاصى كه علماى وهابى در تعمير و تجديد قبور دارند و آن را جزو اعمال حرام و غير مشروع مىدانند ، احداث چنين قبرى بدون صحت قضيه ، نه قابل قبول است و نه توجيهى براى آن متصوّر است .\r\n\r\nمرقد جناب اسماعيل داراى قديمىترين و بزرگترين ساختمان بود\r\nپس از نقلِ تاريخِ انتقال قبر و جسد جناب اسماعيل به داخل بقيع ، به بيان تاريخ بنا و كيفيت حرم اين سلالهء رسول خدا صلى الله عليه و آله و فرزند امام هدى عليه السلام مىپردازيم :\r\nآنچه از منابع تاريخى و مدينه شناسى به دست مىآيد ، اين است كه اين مرقد شريف داراى دو خصوصيت بارز و مشخص نسبت به اكثر قبور و مراقد موجود در داخل بقيع بوده است :\r\n1 - قدمت و داشتن تاريخى كهن .\r\n2 - وسعت و بزرگى اين حرم شريف .\r\nسمهودى ( متوفاى 911 ) در مورد قدمت اين بنا ، از مطرى كه از مدينه شناسان قرن هفتم است ، چنين نقل مىكند :\r\n« بناه بعض العُبَيدييّن من ملوك مصر » ؛ « 1 » \r\n\r\n","description":"","footnote":" ( 1 ) . وفاء الوفا ، ج 3 ، ص 920 ","page_name":" 302 ","page_number":302},
  {"content":"\r\n\r\n« اين حرم را بعضى از ملوك و سلاطين فاطمى مصر بنا كرده‌اند . »\r\nهمين جمله را شيخ احمد عباسى از مدينه شناسان قرن يازده نيز بدون انتساب به مطرى آورده است . « 1 » \r\nگفتنى است كه سلطنت خاندان فاطميها در مصر از سال سيصد و دو شروع و تا سال پانصد و شصت و چهار ادامه داشته است « 2 »  و به مناسبت اين كه نام مؤسّس اين سلسله « عبيداللَّه » بوده ، به آنان « عُبيديّون » نيز مىگويند . « 3 » \r\n\r\nتعمير حرم اسماعيل در سال پانصد و چهل و شش\r\nسمهودى به دنبال گفتار قبلىاش چنين ادامه مىدهد : در كنار در وسطى مرقد جناب اسماعيل كه به ميدان باز مىشود ، قطعه سنگى نصب گرديده است كه در آن اين جملات حكاكى شده است : « عمّره حسين بن أبي الهيجاء سنة ستّ وأربعين وخمسمأة » .\r\nسمهودى سپس مىگويد : شايد مطرى به استناد همين قطعه سنگ و اثر تاريخى ، بناى اين ساختمان را به فاطميها نسبت داده است ؛ زيرا ابن‌ابىالهيجاء از سوى آنان بر حجاز حكومت مىكرده است .\r\nبه هر حال از گفتار سمهودى ، كه هم شاهد بر قطعه سنگ تاريخى است كه بيانگر تاريخ تعمير اين حرم بوده و هم نظريهء مطرى را نقل نموده است ، مىتوان به قدمت بناى اصلى آن پىبرد كه اگر تاريخ تعمير ساختمان اين حرم را حداقل پنجاه سال پس از احداث آن بدانيم بناى اصلى ساختمان ، متعلّق به قرن پنجم خواهد گرديد و اين ساختمان هم مانند ساختمان حرم شريف ائمه بقيع از قديمىترين ابنيهء مذهبى است كه پس از گذشت نه قرن به وسيله وهابيان تخريب و منهدم شده است .\r\n\r\n","description":"","footnote":" ( 1 ) . عمدة الأخبار ، ص 158  ( 2 ) . دائرة المعارف وجدى ، ج 7 ، صص 325 - 314  ( 3 ) . دائرة المعارف وجدى ، ج 7 ، صص 325 - 314 ","page_name":" 303 ","page_number":303},
  {"content":"\r\n\r\n\r\nوسعت اين مرقد شريف\r\nبازهم مىپردازيم به نقل آنچه كه سمهودى آن را مشاهده و بازگو نموده است :\r\nوى افزون بر اين كه از اين حرم با تعبير « كبير » « 1 »  ياد مىكند ، براى آن سه در معرفى مىنمايد :\r\n1 - در جنوب شرقى ؛ « . . . وهو كبير . . وهو ركن سور المدينة من القبلة والمشرق بني قبل السور فاتّصل السور به فصار بابه من داخل المدينة » .\r\n« اين حرم بزرگ است و فعلًا در ركن قلعهء شهر مدينه از سمت جنوب شرقى واقع شده‌چون بناى حرم قبل از احداث اين قلعه بوده ، و ديوار قلعه به آن متصل گرديده است و دربى براى حرم از داخل مدينه ( داخل سور ) باز مىگردد . »\r\n2 - در وُسطى كه به طرف ميدان و خارج قلعه شهر باز مىشد ؛ سمهودى مىگويد :\r\n« وعلى باب المشهد الأوسط الذي أمامه الرحبة التي بها البئر التي يتبرك بها حجر فيه أن حسين بن ابي الهيجاء عمّره سنة ستّ وأربعين وخمسمأة » .\r\n3 - در آخرى ؛ همچنين سمهودى مىگويد : « على يمين الدّاخل الى المشهد بين الباب الأوسط والأخير حجر منقوش فيه وقف الحديقة التي بجانب المشهد في المغرب على المشهد . . . » . « 2 » \r\nاز اين سه جمله به وضوح به دست مىآيد كه اين حرم حداقل داراى سه در بوده است ؛ دربى به داخل قلعه ، در وسط و در آخر .\r\n\r\nخانهء امام سجّاد عليه السلام\r\nسمهودى آنگاه از مطرى نقل مىكند كه محوطهء اين حرم و اطراف آن در سمت شمال خانهء امام زين العابدين عليه السلام بوده و در سمت غربى حرم ، مسجد كوچك و متروكى\r\n\r\n","description":"","footnote":" ( 1 ) . همانگونه كه در « رسائل في تاريخ المدينه » ص 102 ، آمده است : « وفي الجهة الشرقيّة ، قبّة كبيرة فيهامرقد سيّدنا اسماعيل . . . » .  ( 2 ) . وفاء الوفا ، ج 3 ، ص 920 ","page_name":" 304 ","page_number":304},
  {"content":"\r\n\r\nاست « 1 »  كه به « مسجد امام زين العابدين » مشهور است .\r\nسمهودى اضافه مىكند : و در ميان در وسطى و آخرى اين حرم ، قطعه سنگى نصب شده است و در آن نوشته شده : « باغ موجود در سمت غربى اين حرم را حسين بن ابى الهيجاء به اين حرم وقف نمود . »\r\nو در ذيل اين وقفنامه آمده است كه محوّطهء اين حرم ، خانهء متعلق به امام زين العابدين است و مسجد هم منتسب به آن حضرت مىباشد و چاه موجود در محوطه ، چاهى است كه از آب آن براى استشفاى مريضان استفاده مىشود .\r\nسمهودى پس از نقل مطالب اين قطعه سنگ ، اين جمله را هم مىافزايد : « و نقل مىكنند كه امام محمّد باقر در دوران طفوليت در حالى كه پدرش امام سجاد عليه السلام مشغول نماز بود به داخل اين چاه افتاد ولى امام سجاد نمازش را قطع نكرد . »\r\nسمهودى آنگاه از گفتار ابن شبّه ( متوفاى 262 ) مؤيدى براى اين مطلب مىآورد كه او نيز اين محوّطه را خانهء امام سجاد معرّفى نموده است . « 2 » \r\n\r\nانگيزهء وسعت حرم جناب اسماعيل\r\nممكن است اين پرسش در ذهن خواننده به وجود آيد كه حرم جناب اسماعيل‌چرانسبت به حرمها و مقابر موجود در بقيع و منسوب به خاندان پيامبر ، از وسعت و عظمت بيشترى برخوردار بوده است ؟\r\nپاسخ اين پرسش ، با توجه به مطالب گذشته و آنچه در آينده دربارهء عقيدهء گروه اسماعيليان خواهيم گفت ، روشن است ؛ زيرا اوّلًا : بر خلاف قبور واقع در بقيع « 3 »  ، كه در يك مزار و گورستان عمومى تقريباً محدود و غير وسيع واقع شده‌اند ، مرقد اسماعيل در\r\n\r\n","description":"","footnote":" ( 1 ) . سمهودى مىگويداين مسجد در سال 884 تجديد بنا شده است .  ( 2 ) . سمهودى متن گفتار ابن شبّه را در ضمن هفت سطر از وى نقل نموده است ولى در نسخهء موجود از كتاب وى « تاريخ المدينه » چنين مطلبى به دست نيامد و اين گفتار مصحح اين كتاب را تأييد مىكند كه نسخهء موجود از يك نسخهء خطى كه در آن سقط و تشويش فراوانى وجود داشته چاپ شده است .  ( 3 ) . به استثناى قبور ائمهء چهارگانه كه از ابتدا در خانهء شخصى و متعلق به عقيل واقع گرديده است . ","page_name":" 305 ","page_number":305},
  {"content":"\r\n\r\nكنار محوطه‌اى آزاد و خانه‌هاى مسكونى و شخصى ؛ از جملهء خانهء امام سجاد عليه السلام قرار گرفته است كه با مرور زمان سمت ديگر آن به صورت باغ و نخلستان در آمده و به همين مرقد وقف گرديده است .\r\nوثانياً : نبايد نقش سلاطين فاطمى را ، كه نزديك به چهار قرن در شام و قسمتى از آفريقاى شمالى و مصر حكومت داشتند و به امامت جناب اسماعيل معتقد بودند ناديده گرفت ؛ زيرا طبيعى است آنها هم علاقه داشتند كه در كنار گنبد و بارگاه ائمهء بقيع و ديگر امامان و پيشوايان شيعه و اهل سنّت در كشورهاى مختلف ، ساختمان حرم امام و پيشوايشان آنان نيز از عظمت و شكوه بيشتر برخوردار باشد .\r\n\r\nشخصيت معنوى اسماعيل\r\nمرحوم شيخ مفيد نقل مىكند : چون اسماعيل در ميان هفت فرزند ذكور امام‌صادق عليه السلام از نظر سن بزرگترين آنان و از لحاظ لياقت و شايستگى از مقام ارجمندى برخوردار بود و لذا محبت ، عنايت ، اعزاز و اكرام آن حضرت را بيش از بقيه به سوى خود جلب كرده بود و به همين دو جهت عده‌اى از شيعيان امام صادق فكر مىكردند پس از آن بزرگوار ، امامت به وى منتقل خواهد شد ولى او در حال حيات پدر بزرگوارش در عُريض « 1 »  از دنيا رفت و تابوتش بر روى دوش مردم به مدينه منتقل و در كنار بقيع دفن گرديد .\r\nشيخ مفيد مىافزايد : و روايت شده است كه امام صادق عليه السلام در مرگ اين فرزند جزع و بىتابى زياد مىنمود و به شدت اندوهگين بود ؛ به طورى كه در پيشاپيش جنازه‌اش ، با پاى برهنه و بدون عبا حركت مىكرد و به هنگام تشييع دستور داد چندين بار تابوت را بر\r\n\r\n","description":"","footnote":" ( 1 ) . عُريض بضم اول روستاى سرسبزى است كه در بين مدينه و احُد در سمت راست جاده و نزديك به‌احد واقع شده است . علىّالعريضى يكى ديگر از فرزندان امام صادق عليه السلام و از راويان حديث در اين محل مدفون و قبرش معروف است . امام صادق عليه السلام و فرزندانش در اين روستا داراى باغ و نخلستان بودند . ما در سال 70 ش . با عدّه‌اى از همسفران براى زيارت علىّالعريضى به اين روستا رفته و دقائقى در آنجا به سر برديم . اكثر ساكنين آنجا را شيعيان تشكيل مىدهند . ","page_name":" 306 ","page_number":306},
  {"content":"\r\n\r\nزمين نهادند و كفن را كنار زد و به صورتش تماشا نمود . منظور آن حضرت از اين عمل اين بود كه مرگ اسماعيل بر همگان معلوم شود و براى كسى در مرگ وى شك و شبهه‌اى باقى نماند و اين فكر كه شايد او امام پس از پدرش باشد ، به كلى از ذهنها زدوده شود . از اين رو پس از مرگ اسماعيل - رحمة اللَّه عليه - كسانى كه گمان مىكردند او در آينده به مقام امامت خواهد رسيد ، به اشتباه خود پىبردند و از عقيدهء خويش برگشتند ولى تعداد اندكى از كسانى كه در مناطق دور زندگى مىكردند و رابطه با شخص امام و اصحاب آن حضرت نداشتند ، در عقيدهء خويش مبنى بر زنده بودن اسماعيل و امامت وى بعد از امام صادق باقى ماندند .\r\n\r\nپيدايش مذهب اسماعيليه\r\nشيخ مفيد مىنويسد : پس از شهادت امام صادق عليه السلام گروهى از همان افراد ، راه حقيقت را دريافتند و از عقيده به حيات و امامت اسماعيل منصرف و به امامت حضرت موسى بن جعفر عليه السلام معتقد گرديدند و در اين عقيده نماند مگر تعدادى اندك و نادر كه آنان هم به دو گروه تقسيم شدند : گروهى وفات اسماعيل را پذيرفتند ليكن بر اين عقيده بودند كه به هر حال او شايستهء امامت بود نه برادران ديگرش و پس از مرگ او و مرگ پدرش ، اين مقام به فرزند او « محمّد بن اسماعيل » منتقل مىشود نه برادرش « موسى بن جعفر » ! بنابراين به امامت « محمّد بن اسماعيل » معتقد گرديدند .\r\nامّا بعضى از آنها در عقيده به حيات اسماعيل ثابت و پابرجا ماندند ، و اين هر دو گروه را اسماعيليّهء مىگويند .\r\nمفيد - رضوان اللَّه تعالى عليه - اضافه مىكند امروزه تعداد پيروان اسماعيليه اندك است و چندان قابل توجه نيست و آنچه امروز از عقيدهء آنان معروف است ، اين است كه به عقيدهء اسماعيليه ، امامت پس از اسماعيل بن امام صادق در ميان فرزندان او ، تا قيامت نسل به نسل باقى خواهد ماند . « 1 » \r\n\r\n","description":"","footnote":" ( 1 ) . ارشاد شيخ مفيد ، ص 285 ، چاپ بصيرتى قم . ","page_name":" 307 ","page_number":307},
  {"content":"\r\n\r\nهمين مطالب را مرحوم طبرسى حرف به حرف در « اعلام الورى » « 1 »  بدون ذكر مأخذ دربارهء عقيده و تاريخ پيدايش اسماعيليان آورده است .\r\nلازم به ذكر است با توجه به اين كه در زمان فوت مرحوم شيخ مفيد ( 413 ه ) و همچنين در زمان مرحوم طبرسى ( قرن ششم ) ، به ترتيب بيش از يك قرن و دو قرن و نيم از تأسيس حكومت و سلطنت فاطميها در آفريقا و مصر ، كه از پيروان اسماعيليه بودند ، مىگذشت وصيت آنان در همهء كشورهاى اسلامى از نظر قدرت و اعمال قوانين اسلامى گسترده بود . گفتار اين دو بزرگوار كه در زمان آنان اسماعيليه را يك فرقهء اندك و غير قابل ذكر معرفى نموده‌اند ، جاى ابهام و محل بحث و تحقيق است كه آيا فاطميان در آن دوران ، به عنوان « اسماعيليه » معروف نبودند ؟ ! و اين انتساب و اشتهار بعدها به وجود آمده است و يا مسألهء ديگرى است ؛ زيرا نمىتوان گفتار شخصيتى مانند شيخ مفيد اين استوانهء بزرگ علمى را ساده تلقّى نمود و از كنار آن گذشت .\r\nبه هر حال ، مذهب اسماعيليه نيز مانند بيشتر مذاهب ديگر در طول تاريخ ، فراز و نشيبهايى را پشت سر گذاشته است و امروز در تعدادى از كشورها به خصوص در هندوستان گروهى از اين مذهب پيروى مىكنند و به نام « اسماعيليه » معروفند .\r\n\r\n","description":"","footnote":" ( 1 ) . اعلام الورى ، ص 28 ، چاپ اسلاميهء تهران . ","page_name":" 308 ","page_number":308},
  {"content":"\r\n\r\n\r\nبخش نهم : بقعه جناب عبداللَّه پدر گرامى رسول خدا صلى الله عليه و آله\r\n\r\n","description":"","footnote":"","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n\r\n\r\nمرقد شريف جناب عبداللَّه پدر پيامبر خدا صلى الله عليه و آله\r\nاز آثار معروف در مدينهء طيّبه و از بقاع خارج از بقيع ، كه تا سال 1355 شمسى مورد توجّه و محلّ زيارت زائران و داراى ساختمان بوده ، مرقد شريف جناب عبداللَّه بن عبد المطلب پدرگرامى رسول خدا صلى الله عليه و آله است . اين بقعهء شريف در تاريخ ياد شده ، كه به عنوان توسعهء مسجدالنبى و ميادين اطراف آن انجام گرفت ، به وسيلهء وهابيان تخريب گرديد و اينك اثرى از آن باقىنيست .\r\n\r\nبحثى كوتاه در ايمان پدر و مادر پيامبر صلى الله عليه و آله\r\nپيش از ورود به كيفيّت و چگونگى اين بنا در طول تاريخ ، مناسب ديدم بحثى كلامى را طرح كنم :\r\nبه عقيدهء علما و متكلّمان شيعه و همچنين به عقيدهء گروهى از عالمان و دانشمندان اهل سنّت و طبق دلائلى از آيات و احاديث از طريق اهل سنّت و شيعه ، پدر و مادر رسول خدا صلى الله عليه و آله و همهء اجداد آن بزرگوار موحد و خداشناس بوده‌اند و هيچيك از آنان به شرك و بت‌پرستى آلوده نگرديده‌اند و نه تنها نطفهء پاك رسول خدا صلى الله عليه و آله و نور آن وجود مقدّس از صلبهاى پاك و ارحام پاكيزه ، به صلب عبداللَّهِ موحّد و رحم آمنهء با ايمان منتقل\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nگرديده بلكه انبياى ديگر نيز داراى چنين ويژگى هستند و از چنين طهارت مولد برخوردار بودند .\r\n\r\nديدگاه دانشمندان اهل سنّت\r\nجلال‌الدين سيوطى صاحب تفسير « الدرّ المنثور » و كتابهاى زياد ديگر و از بزرگترين شخصيتهاى علمىِ اهل سنّت ، در اين باره بحث مفصّلى دارد كه اينك خلاصهء آن را مىآوريم :\r\nاو مىگويد : قبل از اسلام ، همانگونه كه در جزيرةالعرب گروهى از مردم مانند ورقة بن نوفل و زيد بن عمرو بن نفيل بر توحيد و يگانه‌پرستى پايدار بودند ، خاندان پيامبر و پدر و مادر او هم از « حُنَفا » و در دين جدّشان حضرت ابراهيم عليه السلام بودند و بر آيين او عمل مىكردند .\r\nسيوطى اضافه مىكند : گروهى از علماى ما دربارهء اجداد رسول خدا صلى الله عليه و آله بر همين عقيده هستند كه از جملهء آنها است امام « فخر رازى » . او در تفسير خود « انوار التنزيل » چند دليل بر اين مطلب آورده است :\r\n1 - اوّلين دليل فخر رازى اين آيهء شريفه است : الَّذي يراكَ حينَ تَقُومُ ، وتَقَلُّبَكَ في السّاجِدين . « 1 » \r\n« خدايى كه تو را مىبيند ، آنگاه كه به عبادت بر مىخيزى و آنگاه كه در ميان سجده‌كنندگان منتقل مىگردى . »\r\nفخر رازى مىگويد : به عقيدهء مفسّران منظور از « تقلّب و جابجا شدن در ميان ساجدين » انتقال نطفهء پيامبر از صُلب سجده كننده و موحد و خداشناسى است به صلب سجده كننده و موحد ديگر . و اين آيه دليل است بر اين كه همهء پدران پيامبر ، موحد و خداشناس و از كسانى بودند كه به پيشگاه خداوند يكتا سجده و ستايش مىكردند .\r\n2 - دليل دوّم فخر رازى حديث شريف نبوى صلى الله عليه و آله است كه فرمود : « لَمْ أزَلْ أنْقُلُ مِن\r\n\r\n","description":"","footnote":" ( 1 ) . شعرا : 217 و 218 ","page_name":" 312 ","page_number":312},
  {"content":"\r\n\r\nأصلابِ الطّاهِرينَ الى أرحام المطهّرات » ؛ « من هميشه از صلبهاى پاك به ارحام پاك منتقل شده‌ام . »\r\nدر صروتى كه خداوند متعال مىفرمايد : إِنَّمَا الْمُشْرِكُونَ نَجَسٌ و اگر اجداد و جدّه‌هاى پيامبر مشرك بودند آن حضرت پاكى آنها را تأييد نمىكرد .\r\nسيوطى پس از نقل دلايل ديگر از فخر رازى ، مىگويد : فخر رازى كه به ايمان و قداست اجداد پيامبر معتقد است و اين دلايل را بيان كرده ، در عظمت و شخصيت وى همين بس كه بزرگترين امام و پيشواى دينى و يگانه شخصيت علمى و تنها پاسخگوى سؤالات مختلف علمى دانشمندان دوران خود مىباشد .\r\nسيوطى آنگاه در تأييد نظريهء فخر رازى به بيان چند دليل عقلى و نقلى ديگر مىپردازد و در اثبات اين موضوع احاديثى از بخارى ، بيهقى و ابونعيم و ساير محدّثان نقل مىكند و سپس دلائلى را كه شهرستانى و ماوردى آورده‌اند متذكر مىشود . « 1 » \r\n\r\nكتابهايى كه علماى اهل سنّت در اين‌باره نوشته‌اند :\r\nعلماى اهل سنّت دربارهء ايمان اجداد و پدر و مادر رسول خدا صلى الله عليه و آله تأليفات زيادى دارند كه تنها سيوطى چهار جلد كتاب در موضوع ياد شده به رشتهء تأليف در آورده است :\r\n1 - الدرج الرفيعة في الآباء الشريفة . 2 - المقاصد السندسيّة في النسبة المصطفويّة . 3 - التعظيم والمنّة بأن أبوي رسول اللَّه صلى الله عليه و آله في الجنّة . 4 - السبل الجليّة في الآباء العليّة . « 2 » \r\n\r\nديدگاه علما و دانشمندان شيعه :\r\nبه طورى كه قبلًا اشاره كرديم ، ايمان پدر و مادر رسول خدا صلى الله عليه و آله و طهارت و قداست ولادت همهء انبيا ، از مسلّمات بلكه از مشخصات بارز عقيدهء شيعه به حساب مىآيد .\r\n\r\n","description":"","footnote":" ( 1 ) . مالك الحنفاء : ص 17 ، به نقل پاورقى بحارالانوار ، ج 15 ، ص 121 - 128  ( 2 ) . همان . ","page_name":" 313 ","page_number":313},
  {"content":"\r\n\r\nفخررازى مىگويد : « قالَت الشيعة أنّ أحداً مِنْ آباء الرّسول وأجدادِهِ ما كان كافراً . . . » . « 1 » \r\nگفتار فخر رازى نشانگر آن است كه عقيدهء شيعه و اتفاق علماى آنان در موضوع مورد بحث ، حتّى براى اهل سنّت نيز معلوم و در نزد آنان هم از مسلّمات بوده است .\r\nمجلسى رحمه الله مىگويد : اماميّه اتفاق نظر دارند بر اين كه پدر و مادر پيامبر صلى الله عليه و آله و همهء اجداد آن بزرگوار ، تا آدم عليه السلام نه تنها موحّد و با ايمان بلكه از گروه صدّيقين بوده‌اند ؛ زيرا يا پيامبر بوده‌اند يا از اوصياى پيامبران و شايد بعضى از آنها به جهت تقيّه يا مصالح دينى ديگر ، از اظهار اسلام خود امتناع مىورزيده‌اند . « 2 » \r\n\r\nدلائل علماى شيعه :\r\nدر كتب كلامى و تفسيرى شيعه ، آنجا كه سخن از ايمان اجداد پيامبر به ميان آمده ، دلائل متعدّدى از قرآن و حديث بر اين مطلب ارائه گرديده است كه براى رعايت اختصار ، تنها به يك آيه و چند روايت بسنده مىكنيم :\r\nدليل قرآنى :\r\nدر مورد قرآن به همان آيهء شريفه كه قبلًا گذشت و مورد استشهاد و استدلال فخر رازى نيز قرار گرفت اكتفا مىكنيم . خداوند متعال در آن آيه خطاب به پيامبر صلى الله عليه و آله فرمود :\r\nالَّذي يراكَ حينَ تَقُومُ وتَقَلُّبَكَ في السّاجِدين .\r\nترجمه و توضيح آيه در بيان فخر رازى در صفحات پيش آمد كه از تكرار خوددارى مىشود .\r\nدلايل روايى :\r\nالف : در حديث شريف نبوى صلى الله عليه و آله خطاب به امير مؤمنان ، على عليه السلام چنين آمده است :\r\n\r\n","description":"","footnote":" ( 1 ) . همان .  ( 2 ) . بحارالأنوار ، ج 15 ، ص 117 ","page_name":" 314 ","page_number":314},
  {"content":"\r\n\r\n« يا علي ، إنَّ عبدالمطّلب كانَ لا يَستقسِمُ بالأزلامِ ولا يَعبُدُ الأصنامَ ولا يَأكُلُ ما ذُبِحَ على النَّصب ، ويقولُ أنا على دينِ إبراهيم عليه السلام » . « 1 » \r\n« اى على ، عبدالمطلب استقسام به ازلام - كه از اعمال دوران جاهلى بود - نمىكرد و بتها را نمىپرستيد و از گوشت حيوانى كه با نام بتها ذبح مىكردند ، نمىخورد و مىگفت من در آيين ابراهيم هستم . »\r\nب : اصبغ بن نباته مىگويد كه امير مؤمنان ، على عليه السلام فرمود :\r\n« واللَّه ما عَبَدَ أبي وَلا جَدّي عبدالمطّلب ولا هاشم وَلا عبدَمناف صَنَماً قطّ . قيل فما كانوا يعبدون ؟ قال : كانُوا يُصَلُّونَ إلى البيتِ على دينِ ابراهيمَ عليه السلام مُسْتمسكينَ به » . « 2 » \r\n« به خدا سوگند نه پدرم و نه جدّم عبدالمطلب و نه هاشم و نه عبدمناف ، بتى را نپرستيدند . پرسيدند : اىاميرمؤمنان آنان‌در دوران جاهلى چه چيزى را مىپرستيدند ؟ ! فرمود : بر آيين ابراهيم به سوى بيت نماز مىخواندند و از آيين او جدا نبودند . »\r\n\r\nنياكان پيامبر صلى الله عليه و آله چرا متّهم مىشوند ؟ !\r\nبه طورى كه مىدانيم افرادى در قرن اوّل اسلام به قدرت رسيدند و سرنوشت مسلمانان در دست آنان قرار گرفت كه پدران و برادران و نزديكترين اقوامشان نه تنها با شرك و بت‌پرستى چشم از اين جهان فرو بستند بلكه حتّى در ميدان جنگ و در راه تحكيم شرك و بت‌پرستى و مبارزه با توحيد به دست مسلمانان كشته شدند و اين لكّه ننگى است كه براى هميشهء تاريخ در پيشانى آنان حك شده و زدودنى نيست . از اين رو با قرار دادن پدر و مادر و اجداد و نزديكترين اقوام رسول خدا صلى الله عليه و آله در صف نياكان خويش و متّهم ساختن آنان به شرك و بت‌پرستى ، در صدد حلّ اين مشكل بزرگ اجتماعى خويش برآمدند .\r\n\r\n","description":"","footnote":" ( 1 ) . خصال صدوق ، به نقل بحارالانوار ، ج 15 ، ص 144 ، و من لا يحضره الفقيه ، باب النّوادر .  ( 2 ) . كمال الدين ، به نقل از بحارالانوار ، ج 15 ، ص 144 ","page_name":" 315 ","page_number":315},
  {"content":"\r\n\r\nآرى آنها از زبان رسول خدا به دروغ نقل كردند كه :\r\n« إنَّ رَجُلًا قالَ يا رَسُولَ اللَّهِ أينَ أبي ؟ قال : في النّار ، فلمّا قَفّى دَعاه . فقال إنّ أبي وأباكَ في النّار ! » . « 1 » \r\n« مردى به رسول خدا صلى الله عليه و آله عرض كرد : اى رسول خدا ، پدر من در كجا است ؟ فرمود :\r\nدر ميان آتش است ! چون آن مرد خواست برود ، پيامبر صلى الله عليه و آله او را صدا كرد و چنين فرمود : پدر من و پدر تو هر دو در آتش هستند ! »\r\n\r\nماجراى حضور رسول خدا در كنار قبر مادرش و تحريف آن\r\nرسول خدا صلى الله عليه و آله پس از فتح مكّه و به هنگام مراجعت ، در « ابواء » قبر مادرش « آمنه » را زيارت كرد و در كنار آن نشست و عاطفه سرشار و روح لطيفش موجب گرديد كه خاطرات گذشته و زحمات طاقت فرساى مادرش را تداعى كند و گريه شديد سردهد ؛ به طورى كه صحابهء آن حضرت نيز شديداً متأثّر گشته و گريه كردند .\r\nهمهء صحابه و ياران پيامبر صلى الله عليه و آله در آن روز ، آن تكريم و احترام را از سوى آن حضرت نسبت به مادرش مشاهده نمودند . زيارت كردن قبر مادر و گريه شديد در مرئى و منظر عموم ، چيزى نبود كه در آن شرايط و با وجود چند هزار نفر كه در اين سفر به همراه پيامبر بودند به فراموشى سپرده شود و حادثه‌اى باشد كه بتوان از اصل انكارش نمود و لذا با حفظ اصل اين جريان تاريخى ، در كيفيت آن دخل و تصرف كردند و از همان شيوه‌اى كه در ماجراى « غدير » و در تصرف و تحريف در لفظ « مولا » استفاده نمودند ، در اين جريان نيز بهره گرفته و چنين گفتند :\r\n« اين كه پيامبر صلى الله عليه و آله قبر مادرش را زيارت و در كنار آن گريه كرد و صحابه نيز گريه كردند ، درست است ، ليكن اين عملكرد رسول خدا صلى الله عليه و آله دليل بر ايمان و توحيد مادر آن حضرت نيست ؛ زيرا پيامبر پس از اين مراسم جمله‌اى فرموده است كه شرك و كفر مادر\r\n\r\n","description":"","footnote":" ( 1 ) . صحيح مسلم ، ج 1 ، كتاب الإيمان ، باب « بيان أنّ مَنْ مات على الكفر فهو في النّار . »\r\nسنن ابن ماجه ، حديث 1572 ؛ سنن أبي داود ، ج 2 ، ص 532 ","page_name":" 316 ","page_number":316},
  {"content":"\r\n\r\nاو را به اثبات مىرساند ! و آن اين كه :\r\n« از خداوند براى مادرم اجازهء طلب مغفرت كردم چنين اجازه‌اى به من داده نشد ، امّا براى زيارت قبرش اجازه خواستم كه خداوند اين اجازه را به من داد ! متن حديث چنين است :\r\n« عَن أبي هُريرة قال : زارَ النبيّ صلى الله عليه و آله قبر أُمِّهِ فبَكى وأبكى مَنْ حَولَه ، فقال استأذَنتُ رَبّي في أن أستغفِرَ لَها فَلَم يأذَنَ لي واستأذنْتُهُ في أنْ أزورَ قَبرها فأذِنَ لي ، فزوروا القُبورَ فإنّها تذكّر الموتَ » .\r\nاين حديث كه ناقل آن ابوهريره است ، در صحيح مسلم « 1 »  ، سنن نسائى « 2 »  ، سنن ابن ماجه « 3 »  سنن ابىداود « 4 »  و تاريخ المدينة ابن شَبّه « 5 »  آمده است و در سه سنن ياد شده ، با مضمون آن ، بر جواز زيارت قبور مشركان استدلال گرديده است و براى اين حديث باب مستقلّى به عنوان : « جواز زيارة قبر المشرك » اختصاص يافته است .\r\n\r\nاين حديث مخالف مضمون قرآن است\r\nما فعلًا در مقام پاسخگويى مشروح بر اين تحريف ، كه به صورت حديث نقل شده است ، نيستيم ولى تذكر سه نكته را لازم مىدانيم :\r\n1 - اين حديث با مفهوم قرآن و مضمون آيهء كريمه منافات دارد كه مىفرمايد :\r\nوَ لا تُصَلِّ عَلى أَحَدٍ مِنْهُمْ ماتَ أَبَداً وَ لا تَقُمْ عَلى قَبْرِهِ إِنَّهُمْ كَفَرُوا بِاللَّهِ وَ رَسُولِهِ وَ ماتُوا وَ هُمْ فاسِقُونَ « 6 » \r\n\r\n","description":"","footnote":" ( 1 ) . ج 1 ، كتاب الإيمان ، باب « مَن ماتَ على الكُفرِ فَهُوَ في النّار . »  ( 2 ) . ج 4 ، كتاب الجنائز ، باب « زيارة قبر المشرك » .  ( 3 ) . ج 1 ، كتاب الجنائز ، باب « ما جاء في زيارة قبور المشركين » .  ( 4 ) . ج 2 ، ص 195  ( 5 ) . ج 1 ، ص 118  ( 6 ) . توبه : 84 ","page_name":" 317 ","page_number":317},
  {"content":"\r\n\r\nدر اين آيهء شريفه ، همانگونه كه از دعا كردن و نماز خواندن بر منافق نهى شده ، از ايستادن در كنار قبرش نيز منع گرديده است و اين نهى و منع ، با كفر باطنى آنان نسبت به خدا و رسولش تعليل شده است و اگر اين علّت در منافقان داراى يك جنبه و تنها مربوط به اعتقاد باطنى و مكنون قلبى آنها باشد در كفار و مشركان داراى دو جنبه است ؛ زيرا كفّار و مشركان هم در باطن و هم در ظاهر و با زبان كفر مىورزند و خدا و رسول را انكار مىكنند پس طبيعى است اين نهى در كفار شديدتر و با اولويت خواهد بود ، نه آن كه در مورد منافقان هم دعا و هم توقف در كنار قبرشان ممنوع ولى در مورد كفّار و مشركان دعا كردن ممنوع و توقّف در كنار قبرشان مجاز باشد و اين مخالف مفهوم آيهء شريفه است !\r\n2 - اگر در حديث ابوهريره آمده است كه : « درخواست استغفار رسول خدا صلى الله عليه و آله دربارهء مادرش مورد اجابت واقع نگرديد و اين حاكى از عدم رضاى خداوند از « آمنه » است ! » در مقابل ، از عبداللَّه بن مسعود صحابى جليل القدر نقل شده است كه :\r\nرسول خدا صلى الله عليه و آله چون بر سر قبر مادرش رسيد ، فرمود : « اين قبر آمنه است و مرا هم جبرئيل بر آن راهنمايى نمود . ( دلّني جبرئيلُ عَلَيهِ ) . « 1 » \r\nآرى مضمون حديث عبداللَّه بن مسعود نيز قداست و عظمت شخصيت « آمنه » را مىرساند كه معرّف قبر او جبرئيل امين بوده است .\r\n3 - نكتهء آخر اين كه حديث ابوهريره به لحاظ مخالفتش با قرآن و بر اساس دلائل ديگر ، حتّى از نظر عدّه‌اى از محقّقان علماى اهل سنّت نيز مردود شناخته شده و به طورى كه گذشت دانشمندانى مانند فخر رازى و سيوطى اين حديث و مانند آن را ناديده گرفته و همانند علماى شيعه به موحّد بودن پدر و مادر رسول خدا صلى الله عليه و آله قائل شده و حتّى در اين باره كتابهاى متعدّد تأليف نموده‌اند .\r\n\r\nمسجد دارالنابغه يا مدفن پدر گرامى رسول خدا صلى الله عليه و آله\r\nدخل و تصرّفى كه در مورد ماجراى زيارت پيامبر از قبر مادرش به عمل آمده و ما\r\n\r\n","description":"","footnote":" ( 1 ) . عن عبداللَّه بن مسعود قال : كنّا نمشي مع النبي صلى الله عليه و آله ذات يومٍ إذ مرَّ بِقَبرٍ فقال : أتدرونَ قبرُ مَن هذا ؟ قلنا : اللَّه ورسولَهُ أعلم ، قالَ : قبرُ آمنه ، دلّني عليهِ جبرئيل . تاريخ المدينة ابن شبه ، ج 1 ، ص 117 ","page_name":" 318 ","page_number":318},
  {"content":"\r\n\r\nانگيزهء تحريف و كيفيت آن را توضيح داديم ، مشابه آن را مىتوانيم در مورد قبر جناب عبداللَّه بن عبدالمطلب پدر گرامى رسول خدا صلى الله عليه و آله و حضور و نماز خواندن آن حضرت در كنار اين قبر نيز ببينيم و اين مطلب زمانى روشن مىشود كه با تاريخ « دارالنابغه » ( محلّ دفن پدر رسول خدا صلى الله عليه و آله ) و تحوّلى كه در طول تاريخ در آن به وجود آمده است آشنا شويم :\r\n\r\nخلاصه‌اى از تاريخ دارالنابغه\r\nدار النابغه خانه‌اى بود در ميان خانه‌هاى قبيلهء بنىنجار در مدينه ، متعلق به شخصى از همان قبيله به نام « نابغه » . اين خانه‌ها در سمت غربى مسجد النبى واقع بود و به مناسبت سابقهء قوم و خويشى كه در ميان بنىالنجار و قبيلهء آمنه بنت وهب همسر جناب عبداللَّه وجود داشت ، عبداللَّه به هنگام مراجعت از سفر تجارت شام در مدينه به اين قبيله وارد و در همانجا مريض شد و از دنيا رفت و پيكرش بر طبق روال آن روز در داخل همان خانهء « دار النابغه » به خاك سپرده شد .\r\nرسول خدا صلى الله عليه و آله شش ساله بود كه به همراه مادرش براى ديدار با اقوام مادريش به مدينه مسافرت كرد و مانند پدرش عبداللَّه وارد بر همين قبيله بنىنجار گرديد و يك ماه در دار النابغه اقامت گزيد . آن حضرت پس از هجرت به مدينه ، در ضمن بازگويى خاطرات سفر دوران كودكيش مىفرمود :\r\n« قبر پدرم عبداللَّه هم در داخل اين خانه است . »\r\nو چون رسول خدا پس از هجرت در همين خانه و در كنار قبر عبداللَّه گاهى نماز مىخواند به اين محل « مسجد دار النابغه » نيز گفته شد .\r\nمدينه شناسان تا قرن سوّم در معرّفى دارالنابغه هر دو عنوان را مطرح ساخته و اين خانه را هم به عنوان « محل دفن عبداللَّه » و هم به عنوان « مسجد دار النابغه » ، معرفى نموده‌اند . ولى به فاصلهء نه چندان زياد ، از سوى نويسندگان در حمايت از همان سياستى كه در بحث گذشته و در مورد زيارت رسول خدا صلى الله عليه و آله از قبر مادرش ملاحظه نموديد ، عنوان مدفن بودن دار النابغه در بوتهء فراموشى قرار گرفته و گاهى از محلّ دفن عبداللَّه در\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمدينه اصلًا سخن به ميان نيامده است ! و دار النابغه فقط به عنوان يكى از مساجد مدينه ! معرفى شده است .\r\nو اين وضع تقريباً تا قرن دهم ادامه داشته و در اين دوران ساختمان جديد براى دارالنابغه احداث شده و با نصب ضريح روى قبر و ايجاد محراب در كنار ضريح هر دو عنوان تجديد و محل هر يك از قبر و مسجد مشخص و حفظ گرديده است .\r\nالبته بيشتر مردم و زائرانى كه آشنايى با تاريخ نداشتند و از وجود « مسجد » در اين محل مطّلع نبودند ، تنها به جنبهء مدفن بودن اين بقعه توجّه مىكردند و اين بقعه را منحصراً مرقد پدر گرامى پيامبر و نه محلى كه داراى عنوان مسجد است ، مىشناختند و به نظر مىرسد انگيزهء اصلى و علّت مهمّ حفظ اين بقعه از سوى مسؤولان سعودى تا سال 1355 شمسى با اين كه آنها هفتاد سال قبل همهء ساختمانهاى بقاع را در مدينه و ساير شهرهاى حجاز منهدم و با خاك يكسان نمودند ، توجه به جنبهء مسجد بودن دارالنابغه بوده نه به علت وجود قبر پدر گرامى رسول خدا صلى الله عليه و آله كه از نظر وهابيها جزو كفار و مشركان ! مىباشد .\r\nو اينك مشروح اين بحث :\r\n\r\nدارالنابغه مدفن عبداللَّه\r\nكاتب واقدى ( متوفاى 230 ق . ) دربارهء عبداللَّه بن عبدالمطلب و مرگ وى در مدينه مىگويد :\r\n« ودُفِنَ في دار النابغة وهُوَ رَجلٌ من بنى عدى بن نجّار . . . » . « 1 » \r\nابن شبه ( متوفاى 262 ق . ) هم مىگويد : « قبر عبداللَّه بن عبدالمطّلب في دارالنابغة » . « 2 » \r\n\r\n","description":"","footnote":" ( 1 ) . طبقات ، ج 1 ، ق 1 ، ص 61  ( 2 ) . تاريخ المدينة ابن شبه ، ج 1 ، ص 117 - 116 ","page_name":" 320 ","page_number":320},
  {"content":"\r\n\r\nو باز ابن شبه از تاريخ المدينه عبدالعزيز زنده در سال 95 ق . نقل مىكند كه محلّ دقيق قبر عبداللَّه به او ارائه و معرفى شده است كه در آستانهء ورود به « خانهء نابغه » و در سمت چپ كسى كه وارد مىشود قرار گرفته است . « 1 » \r\nطبرى ( متوفّاى 310 ق . ) مىگويد : « وَدُفن في دار النابغة في الدار الصغرى إذا دخلت الدار عن يَسارِكَ لَيس بين أصحابنا في ذلك اختلاف » . « 2 » \r\nبايد گفت كه نظريه و گفتار مورّخان و مدينه‌شناسان در اين‌باره بسيار است و نقل گفتار همهء آنان به درازا خواهد كشيد .\r\n\r\nتوجّه خاص رسول خدا صلى الله عليه و آله به دار النابغه\r\nكاتب واقدى مطلب مشروحى در زمينهء سفر آمنه به همراه رسول خدا صلى الله عليه و آله به مدينه نقل نموده كه اينك خلاصهء آن را در اينجا مىآوريم :\r\nوى مىنويسد : آمنه به همراه رسول خدا ، كه طفل شش ساله بوده ، و در معيّت امّ ايمن و به وسيلهء دو نفر شتر ، براى ديدار با اقوام خويش « بنىالنجّار » رهسپار مدينه شد و در اين شهر يك ماه توقف كرد و در « دارالنابغه » اقامت گزيد و به هنگام مراجعت به مكّه در « ابواء » از دنيا رفت و در همين محل دفن گرديد .\r\nواقدى همچنين آورده است كه : پيامبر صلى الله عليه و آله پس از هجرت به مدينه ، از اين سفر خويش ياد مىكرد و ديدنيها و شنيدنيهاى حساس آن دوران را كه از مدينه در خاطرش بود مطالبى نقل مىنمود و به خصوص دربارهء دارالنابغه مىفرمود : « در آن سفر به همراه مادرم در اين خانه اقامت كرديم و قبر پدرم عبداللَّه نيز در ميان اين خانه است » . « 3 » \r\nو اين بود بخشى از گفتار مدينه‌شناسان دربارهء خانهء نابغه و اين كه اين محل مدفن پدر رسول خدا صلى الله عليه و آله بوده است .\r\n\r\n","description":"","footnote":" ( 1 ) . تاريخ المدينة ابن شبه ، ج 1 ، ص 117 - 116  ( 2 ) . تاريخ طبرى ، چاپ ليدن ، ج 2 ، ص 76  ( 3 ) . طبقات ، ج 1 ، ق 1 ، ص 73 ","page_name":" 321 ","page_number":321},
  {"content":"\r\n\r\n\r\nمسجد دار النابغه !\r\nابن شبه در طى روايات متعدّد نقل مىكند كه از جملهء مكانها و نقاطى كه رسول خدا صلى الله عليه و آله در آنها نماز خوانده « دار النابغه » است . « 1 » \r\nتعدّد اين روايات ، نشانگر اين است كه نماز خواندن پيامبر خدا صلى الله عليه و آله در اين محل ، مكرّر و متعدّد بوده ، و از ظاهر اين روايات استفاده مىشود كه هر يك از راويان آنچه مشاهده نموده نقل كرده است و بعيد است كه همهء آنها همزمان باشد و همهء آنان تنها يك بار نماز خواندن آن حضرت را مشاهده كنند و در موارد متعدّد نقل نمايند .\r\nسمهودى از علماى اوائل قرن دهم نيز در شمارش مساجد مدينه يكى از آنها را مسجد دارالنابغه معرّفى كرده و گفتار قبلى ابن شبه را بازگو مىكند و دو نكته بر آن مىافزايد :\r\nالف : دار النابغه كه به عنوان مسجد مطرح است ، همان خانه‌ايست كه طبق نقل ابن شبه قبر پدر گرامى رسول خدا صلى الله عليه و آله در داخل آن واقع شده است .\r\nب : دار النابغه در سمت غربى مسجدالنبى و در كنار خانه‌هاى بنىجديله قرار گرفته است . « 2 » \r\nمؤلّف كتاب عمدة الاخبار نيز كه تقريباً معاصر با سمهودى است ، روش مشابه سمهودى را در پيش گرفته و پس از معرفى « مسجد دارالنابغه » به گفتار ابن شبه پرداخته است كه دارالنابغه همان خانه‌اى است كه قبر عبداللَّه در آن واقع شده است . « 3 » \r\nولى هيچ يك از اين دو مدينه‌شناس و بعضى از نويسندگان ديگر در قرون مختلف ، قبر و مدفن عبداللَّه را به طور مستقل عنوان نكرده‌اند .\r\nآنچه از مجموع اين نقل‌ها و اظهار نظرها به دست مىآيد اين است كه رسول خدا پس از هجرت به مدينه ، با مشاغل فراوانى كه داشت « دار النابغه » را به عنوان اين كه قبر پدر گراميش در داخل آن قرار داشت فراموش نكرده بود و گهگاهى اين قبر و سابقهء اين\r\n\r\n","description":"","footnote":" ( 1 ) . تاريخ المدينه ، ج 1 ، ص 65 - 64  ( 2 ) . وفاء الوفا ، ج 3 ، ص 867  ( 3 ) . عمده الاخبار فى مدينة المختار ، ص 194 ","page_name":" 322 ","page_number":322},
  {"content":"\r\n\r\nخانه را يادآورى مىفرمود و در بعضى مواقع در كنار همان قبر نماز مىخواند و اين حقيقتى است كه مورّخان قرون اوّلِ اسلام به آن اعتراف نموده‌اند ولى به تدريج به عنوان مسجد بودن دارالنابغه اهمّيت بيشترى داده شده و بقعهء و مرقد بودن آنجا تحت الشعاع قرار گرفته است . و اين نوعى تحريف آگاهانه يا ناآگاهانه ! در حقايق تاريخى است .\r\n\r\nساختمان بقعه جناب عبداللَّه و تخريب آن\r\nچگونگى ساختمان بقعهء عبداللَّه و مسجد دارالنابغه ، قبل از قرن دهم به چه شكلى بوده است ، براى ما معلوم نيست ولى پس از اين دوران ، براى مقبرهء عبداللَّه بقعه‌اى نسبتاً رفيع و بنايى وسيع به وسيلهء بعضى از سلاطين عثمانى ساخته شد و ضريحى بر روى قبر وى نصب و محرابى در كنار همان ضريح ايجاد گرديد تا هر دو عنوان يعنى مسجد بودن و مقبره بودن محفوظ و مشخص شود و اين بقعه تا روى كار آمدن وهابيان يكى از امكنه و بقاع مورد توجّه براى زائرين در مدينه به شمار مىآمد و نويسندگان در اين مقطع اين بقعه را معرفى و گاهى به ذكر جزئيات آن پرداخته‌اند .\r\nو با اينكه وهابيها پس از تسلّط ، همهء بقعه‌هاى موجود در بقيع و خارج بقيع را تخريب نمودند امّا ساختمان بقعهء جناب عبداللَّه تا سال 1355 شمسى همچنان باقى بود و در ورودى آن را با سنگ و آجر تيغه كرده بودند و راهى به داخل بقعه وجود نداشت .\r\nدر سال 1354 شمسى بود كه ( نويسندهء اين سطور ) براى انجام حجّ تمتّع به آن ديار مقدّس مشرّف شدم مانند ديگر زائران و حجاج ، اين بقعه را از بيرون در ورودى ، كه در داخل كوچهء تنگى قرار داشت ، مشاهده و زيارت نمودم و در سردر اين ساختمان سنگ نوشته‌اى مشاهده مىشد كه در آن دو بيت شعر به زبان تركى حاوى نام تعمير كننده و تاريخ تعمير بنا منعكس گرديده بود . آن دو بيت اينست :\r\n قبر پاك والد شاه رسلدر بو مقام * فضل حق سلطان محمودن بو خير برترى\r\nوصف اعمارنده پرتو جوهرى تاريخلر * قبر پاكيزه مقام والد پيغمبرى 1245 \r\nو اين سنگ نبشته همانست كه نايب الصدر شيرازى در تحفه الحرمين از آن ياد\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nنموده است .\r\nو به فاصلهء چند ماه كه براى انجام عمره مشرّف شدم ، شاهد تخريب بقعه و بازار و خانه‌هاى اطراف آن براى توسعهء مسجد و ميادين اطراف آن بودم و اين خانه به ميدان بزرگ واقع در سمت غربى مسجد ضميمه و بدين صورت دار النابغه كه شامل قبر جناب عبداللَّه و مسجد بود پس از چهارده قرن به كلّى محو گرديد .\r\n\r\nبقعهء عبداللَّه قبل از تخريب\r\nبه طورى كه اشاره كرديم مدينه شناسان و نويسندگان در قرنهاى اخير ؛ مانند مدينه شناسان قرون اوّليه ، از بقعهء عبداللَّه گاهى مشروحاً و گاهى به طور اجمال سخن گفته‌اند ، از جملهء آنها است على حافظ . وى كه از نويسندگان و از اهالى مدينه است در كتاب خود در ذيل عنوان « قبر والد النبي صلى الله عليه و آله » مىنويسد :\r\n« وَدُفنَ في المدينة المنوّرة وقبرُهُ معروف لدى أهل المدينة بزقاقِ الطّوال » . « 1 » \r\nابراهيم رفعت‌پاشا مصرى مىنويسد : « من الأضرحة الّتي في خارج البقيع ، ضريح لعبداللَّه بن عبدالمطّلب والد النبيّ وهو بداخلِ المدينة » . « 2 » \r\nاز نويسندگان فارسى زبان فرهاد ميرزا ، « 3 »  نايب الصدر شيرازى « 4 »  و سيد اسماعيل مرندى « 5 »  و تعدادى ديگر از سفرنامه نويسان ، بقعهء جناب عبداللَّه را يكى از بقاع در مدينه معرّفى نموده‌اند .\r\nحسام السلطنه كه در سال 1297 ق . به مكه مشرف شده ، مىنويسد :\r\n« دوشنبهء عاشورا به عزم زيارت مقبرهء جناب عبداللَّه پدر بزرگوار حضرت پيغمبر و\r\n\r\n","description":"","footnote":" ( 1 ) فصول من تاريخ المدينه ، چاپ دوم ، ص 171  ( 2 ) مرآت الحرمين ، ج 1 ، ص 427  ( 3 ) سفرنامه ، ص 152  ( 4 ) سفرنامه ، ص 232  ( 5 ) توصيف مدينه ، فصلنامهء ميقات حج ، شمارهء 5 ، ص 117 ","page_name":" 324 ","page_number":324},
  {"content":"\r\n\r\nزيارت ائمهء بقيع عليهما السلام از منزل بيرون آمدم ، بقعه و مقبرهء آن بزرگوار در سوق الطوال در سمت يسار كوچه واقع است . حياط كوچكى دارد . ايوانى در برابر آن است . در بقعه در يسار فضاى ايوان است . در بقعه بسته بود ، مدّتى معطل شديم تا متولّى را حاضر كردند ، در را باز كرد ، داخل بقعه شده ، آغازِ زيارت نموديم . ضريح چوبين داشت . جامهء گُلى مفتول‌دوز دور مضجع آن بزرگوار كشيده بودند و اين جامه را والدهء سلطان عبدالمجيد خان در سلطنت سلطان عبدالعزيز خان دوخته است . در محراب آن دو ركعت نماز كرديم . در سمت يسار محراب طاقچه‌اى بود كه به سمت باغچه باز مىشد و بعد از آن بيرون آمده به سمت بقيع رفتيم . » « 1 » \r\nاين بود آنچه مىتوان در حدّ يك مقاله دربارهء سابقه تاريخى « دارالنابغه » از دو جنبهء مختلف بحث و بررسى كرد و چنين استنباط نمود كه جنبهء دوّم آن يعنى مسألهء نماز خواندن رسول خدا صلى الله عليه و آله در اين خانه نمىتواند با جنبهء اوّل آن ؛ يعنى وجود قبر پدر گراميش بىارتباط باشد و همانگونه كه آن حضرت به هنگام سير و حركت قبر مادرش را زيارت مىكند و در كنار آن به شدّت گريه مىكند ، تا آنجا كه اصحاب و ياران او نيز گريه مىكنند در كنار قبر پدرش نيز كه هميشه در دسترس و در داخل مدينه بود قرار مىگيرد و به نماز و دعا و به راز و نياز با پروردگارش مىپردازد تاجايى كه آن محل به عنوان « مسجد دارالنابغه » معروف و مشهور مىگردد .\r\n\r\n","description":"","footnote":" ( 1 ) سفرنامهء مكه حسام السلطنه ، ص 148 ","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\n\r\nبخش دهم : حرم حضرت حمزه عليه السلام\r\n\r\n","description":"","footnote":"","page_name":" 327 ","page_number":327},
  {"content":"\r\n . \r\n","description":"","footnote":"","page_name":" 328 ","page_number":328},
  {"content":"\r\n\r\n\r\nحمزه سيدّالشهدا و حرم شريف آن حضرت\r\nيكى از شخصيت‌هاى بزرگ در تاريخ اسلام ، كه در راه قرآن و دفاع از اسلام فداكارى و ايثار را به حدّ اعلى رسانيد و در شرايطى كه توحيد در مقابل شرك و خداپرستى در مقابل بت‌پرستى قرار گرفته بود و پيامبر اسلام به ياران صديق و حاميان مخلص و دلسوز نيازمند بود ، به يارىاش شتافت ، جناب حمزةبن عبدالمطّلب بود كه مانند اميرمؤمنان ، على عليه السلام در مقابل پرچم شرك ، لواى توحيد را برافراشت و تعهّد و ايمان خويش را در صحنه‌هاى جنگ متجلّى ساخت . او در سخت‌ترين و خطرناك‌ترين وضعيت جنگ ، كه حتى بعضى از ياران نزديك پيامبر معركه را ترك كرده ، به قلّهء كوه‌ها و شيار درّه‌ها پناه مىبردند ، دليرانه مقاومت نمود ، نه با يك دست كه با دو شمشير و با هر دو دست از رسول خدا دفاع كرد و با سپر قرار دادن وجود خويش ، حملات پياپى دشمن را كه متوجه جان آن حضرت بود ، درهم شكست تا اينكه با فجيع‌ترين وضع به مقام ارجمند شهادت نايل شد و در تاريخ به عنوان يكى از بزرگترين سرداران و مجاهدى مقاوم از مجاهدان شجاع و با اخلاص و از مدافعان و شهداى نامى اسلام و به‌صورت عاليترين الگو و سرمشق متجلّى گرديد .\r\nحمزه در قرآن مجيد و در احاديث و روايات ، مورد تقدير و تجليل فراوان قرار گرفته و مدال پرافتخار « سيد الشهدا » از سوى رسول خدا نصيب او گرديد و لقب زيباى\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n« اسداللَّه » و « اسدالرسول » بر او داده شد .\r\nو ائمهء هدى عليهم السلام با شخصيت و فداكارى او ، در مقابل مخالفان مناظره و احتجاج و در ميان پيروانشان مباهات و افتخار نموده‌اند و در اثر ترغيب و تشويق رسول‌خدا صلى الله عليه و آله بر زيارت قبر حضرت حمزه ، قبر و حرم آن بزرگوار در طول تاريخ مورد توجه مسلمانان قرار گرفت و زيارت او را مانند زيارت رسول‌خدا صلى الله عليه و آله برخود لازم دانستند و در ساختن حرم و گنبد و بارگاه بر روى قبر او ، مانند حرم پيامبر صلى الله عليه و آله و ائمه عليهم السلام به‌همديگر سبقت مىجستند و از اين‌رو قبر شريف آن بزرگوار داراى مجموعه‌اى از حرم و رواق و گنبد و بارگاه بود كه قدمت و پيشينهء آن ، به قرنهاى اول اسلام مىرسيد ولى نزديك به يكصد سال قبل ، اين حرم شريف مانند ساير بقاع و حرمها در مدينه و مكه ، به‌وسيلهء وهابيان تخريب گرديد و اينك از اين بقعهء پاك ، بجز يك قبر خاكى و ساده چيزى باقى نيست .\r\nبا اين مقدمه لازم است در اين مختصر چهار موضوع به ترتيب زير بحث و بررسى شود :\r\n1 - حضرت حمزه از ديدگاه قرآن\r\n2 - حضرت حمزه در كلام رسول خدا صلى الله عليه و آله و ائمهء هدى عليهم السلام\r\n3 - حضرت حمزه در جنگ‌ها\r\n4 - حرم حضرت حمزه در بستر تاريخ\r\n\r\nنگاهى كوتاه به دوران زندگى حضرت حمزه عليه السلام\r\nحمزةبن عبدالمطّلب ملقّب به « سيدالشهدا » ، « اسداللَّه » و « اسدالرسول » كنيهء او ابوعماره و ابويعلى است . مادرش هاله دختر « وهيب » و دختر عموى « آمنه » بنت وهب ، مادر رسول‌خدا صلى الله عليه و آله است .\r\nحضرت حمزه عموى پيامبر اسلام و برادر رضاعى او است ؛ زيرا هر دو از پستان مادرى بنام ثُوَيْبه شير خورده‌اند .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nحضرت حمزه ، بنابر مشهور دو سال از رسول خدا بزرگتر بود و بنا به گفتهء مشهور مورّخان ، او در سال دوم بعثت ، اسلام را پذيرفته است .\r\nبنا به نقل ابن اثير و گروهى از مورّخان ، چون حمزه سيدالشهدا ايمان خويش را اظهار كرد ، سردمداران قريش فهميدند كه پيامبر از اين پس نيرومند شده و اسلام داراى مدافع قوى گرديده است و با گرويدن وى به اسلام ، از طرحها و نقشه‌هاى زيادىكه بر عليه اسلام و مسلمين ترسيم كرده بودند منصرف شدند .\r\nحضرت حمزه همزمان با هجرت رسول خدا صلى الله عليه و آله به مدينه ، هجرت نمود و در صف مهاجرينِ اوّلين قرار گرفت . او اولين فرمانده و پرچمدار اسلام است كه از سوى رسول خدا در رأس گروهى از مسلمانان براى پاسخ‌گويى به حملهء مشركان ، به محلّى بنام « سيف البحر » اعزام گرديد .\r\nدر جنگهاى متعدد ديگر مانند بدر و احد شركت نمود و در بدر امتحان سختى را از سرگذراند و از سران قريش چند نفر ، از جمله شيبةبن ربيعه و طُعَيمةبن عدى را به دست خود هلاك ساخت و در قتل يكى ديگر از مشركان نامى ؛ يعنى « عتبةبن ربيعه » با اميرمؤمنان عليه السلام شركت جست .\r\nشجاعت حضرت حمزه در جنگ‌ها زبانرد خاص و عام و مورد تأييد دوست و دشمن است ؛ زيرا او در جنگ بدر و احُد وى با هر دو دست و با دو شمشير مىجنگيد .\r\nحضرت حمزه در ميدان جنگ با نصب كردن « پرِ شترمرغى » به سينه‌اش از ديگر فرماندهان و جنگجويان مشخص و برجسته بود و به همين جهت در جنگ بدر يكى از سران دشمن پس از آنكه به اسارت مسلمانان در آمد و چشمش به حمزه افتاد ، پرسيد :\r\nاين كيست ؟ گفتند : حمزةبن عبدالمطّلب . وى با تعجب گفت « ذلِكَ فَعَلَ بِنا الأفاعِيل » او بود كه صفوف ما را تار و مار كرد و ما را به روز سياه نشاند !\r\nحضرت حمزه در سال سوم هجرت در جنگ احد پس از كشتن سى و يك تن از سران دشمن به مقام ارجمند شهادت نايل گرديد .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n\r\nحضرت حمزه از ديدگاه قرآن\r\nدر قرآن مجيد چون به آياتى مانند آيهء شريفهء وَالَّذِينَ آمَنُوا وَهَاجَرُوا وَجَاهَدُوا فِي سَبِيلِ اللَّهِ وَالَّذِينَ آوَوا وَنَصَرُوا أُوْلَئِكَ هُمْ الْمُؤْمِنُونَ حَقّاً لَهُمْ مَغْفِرَةٌ وَرِزْقٌ كَرِيمٌ « 1 »  مىرسيم ، حمزة بن عبدالمطّلب را در رأس اين مؤمنان حقيقى مشاهده مىكنيم :\r\nايمان آوردن در وضعيت سخت ، يارى كردن و پناه دادن به رسول خدا در مقابل دشمنان ، آنگاه كه همه مشركان و دشمنان بر عليه او بسيج شده بودند .\r\nو باز چون به آيهء شريفهء لَايَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَقَاتَلَ أُوْلَئِكَ أَعْظَمُ دَرَجَةً مِنْ الَّذِينَ أَنْفَقُوا مِنْ بَعْدُ وَقَاتَلُوا . . . « 2 »  مىرسيم حضرت حمزه را در اوّل اين صف از مؤمنان مىبينيم كه قبل از فتح ، جان خويش را در طبق اخلاص گذاشت و با دشمنان به قتال و جهاد پرداخت و به خيل اوّلين شهداى اسلام پيوست ؛ قتال و شهادتى كه با مثله و قطعه قطعه شدن اعضاى بدنش توأم گشت و علفهاى بيابان بر پيكر خونينش كفن گرديد .\r\nو آيات متعدد ديگرى كه سيدالشهدا ، حمزه عليه السلام مصداق روشن و نمودار بارزى از اين آيات است .\r\nولى در قرآن مجيد آيات متعدد ديگرى وجود دارد كه طبق نظر مفسران و محدثان و بر اساس مضمون روايات از ائمهء هدى عليهم السلام بخصوص دربارهء حضرت حمزه سيدالشهدا نازل شده و خداوند سبحان در اين سند آسمانى و از طريق وحى بر ايمان و پايدارى او در دفاع از اسلام مهر تأييد زده و استقبال او از شهادت در راه خدا را ستوده است كه در اين زمينه به نقل سه آيه بسنده مىكنيم :\r\n1 - هَذَانِ خَصْمَانِ اخْتَصَمُوا فِي رَبِّهِمْ فَالَّذِينَ كَفَرُوا قُطِّعَتْ لَهُمْ ثِيَابٌ مِنْ نَارٍ\r\n\r\n","description":"","footnote":" ( 1 ) . « و آنان كه ايمان آوردند و هجرت نمودند و در راه خدا جهاد كردند و آنها كه پناه دادند و يارى نمودند ، آنان مؤمنان حقيقىاند ، براى آنها آموزش « رحمت خدا » و روزى شايسته‌اى است . » انفال : 74  ( 2 ) . « كسانى كه قبل از پيروزى انفاق كردند و جنگيدند با كسانى كه بعد از فتح انفاق نمودند و جهاد كردند ، يكسان نيستند ، آنها بلند مقام‌تر از كسانى هستند كه بعد از فتح انفاق نمودند و جهاد كردند . » حديد : 10 ","page_name":" 332 ","page_number":332},
  {"content":"\r\n\r\nيُصَبُّ مِنْ فَوْقِ رُءُوسِهِمْ الْحَمِيمُ « 1 » \r\n« اينان دو گروهند كه در بارهء پروردگارشان به مخاصمه و جدال پرداختند ، كسانى كه كافر شدند ، لباسهايى از آتش براى آنها بريده شده و مايع سوزان و جوشان بر سرشان ريخته مىشود . »\r\nدر صحيح بخارى « 2 »  و صحيح مسلم « 3 »  و سنن ترمذى « 4 »  و ابن ماجه « 5 »  و منابع ديگر از اهل سنت و شيعه « 6 »  آمده كه حضرت ابوذر رحمه الله فرموده است : اين آيه در بارهء دو گروه ؛ گروهى حامى و مدافع سرسخت اسلام و گروه ديگر دشمن كينه‌توز و سرسخت اسلام نازل گرديده است . گروه اوّل اميرمؤمنان و حمزه و عبيده « 7 »  و گروه دوم وليد ، عتبه و شيبه از سران قريش مىباشند كه در جنگ بدر مقابل هم قرار گرفتند .\r\nدر تفسير فرات كوفى نزول آيهء شريفه را از طريق سُدىّ از رسول خدا صلى الله عليه و آله نقل و اضافه مىكند كه رسول خدا پس از نزول اين آيه فرموده است :\r\n« هؤلاءِ الثلاثة يَوم القيامة كواسطة القلادة فِي الْمُؤمنين و هؤلاءِ الثلاثة كَواسطة القلادة في الكفّار » . « 8 » \r\n« در روز قيامت اين سه تن در ميان مؤمنان همانند مهرهء درشت گردن‌بند خواهند درخشيد ، همانگونه كه اين سه تن ديگر در ميان كفّار و مشركين مانند مهره درشت گردن‌بند خواهند بود . »\r\n2 - مِنْ الْمُؤْمِنِينَ رِجَالٌ صَدَقُوا مَا عَاهَدُوا اللَّهَ عَلَيْهِ فَمِنْهُمْ مَنْ قَضَى نَحْبَهُ\r\n\r\n","description":"","footnote":" ( 1 ) . حجّ : 19  ( 2 ) . ج 4 ، تفسير سورهء حج  ( 3 ) . به تفسير الدر المنثور و الميزان ، تفسير سوره حج مراجعه شود .  ( 4 ) . همان .  ( 5 ) . همان .  ( 6 ) . همان .  ( 7 ) . عبيدةبن حرث بن عبدالمطّلب ، پسر عموى رسول خدا است . او از شجاعان عرب و از مدافعان اسلام‌بود كه در جنگ بدر به شهادت رسيد .  ( 8 ) . تفسير فرات كوفى ، ص 271 ","page_name":" 333 ","page_number":333},
  {"content":"\r\n\r\nوَمِنْهُمْ مَنْ يَنْتَظِرُ وَمَا بَدَّلُوا تَبْدِيلًا . « 1 » \r\n« در ميان مؤمنان مردانى هستندكه بر عهدىكه با خدا بسته‌اند ، صادقانه ايستاده‌اند ؛ بعضى پيمان خود را به آخر بردند ( و در راه او شربت شهادت نوشيدند ) و گروهى ديگر در انتظارند و هرگز تغيير و تبديلى در عهد و پيمان خود ندادند . »\r\nدر تفسير قمى ابن ابىالجارود از امام باقر عليه السلام نقل مىكند كه اين آيه در بارهء حمزه و جعفر و على عليهم السلام نازل گرديده است . منظور از « مَنْ قَضَى نَحْبَهُ » حمزه و جعفر و منظور از « مَنْ يَنْتَظِر » علىبن ابىطالب است . « 2 » \r\nابن حجر مكى نقل مىكند اميرمؤمنان عليه السلام در كوفه بر فراز منبر بود كه از ايشان دربارهء اين آيه پرسيدند . حضرت فرمود : « أللّهمَّ غُفْراً » اين آيه در بارهء من و عمويم حمزه و پسر عمويم عُبيده نازل شده است كه عبيده در بدر و حمزه در احد به شهادت رسيدند و اما من منتظر شقىترين اين امّتم تا محاسنم را از خون سرم خضاب كند . اين پيمانى است كه حبيبم ابوالقاسم صلى الله عليه و آله از آن خبر داده است . « 3 » \r\n3 - أَمْ نَجْعَلُ الَّذِينَ آمَنُوا وَعَمِلُوا الصَّالِحَاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ . « 4 » \r\n« آيا كسانى را كه ايمان آورده و كارهاى شايسته انجام داده‌اند ، همچون مفسدان در زمين قرار مىدهيم يا پرهيزكاران را همچون كافران ؟ ! »\r\nدر تفسير فرات كوفى از ابن عباس نقل مىكند كه اين آيه در بارهء سه تن از مؤمنان متقى كه عمل صالح انجام داده بودند ؛ علىبن ابىطالب و حمزه و عبيده و سه نفر مشرك مفسد ؛ عتبه و شيبه و وليدبن عتبه نازل گرديده است . ابن عباس اضافه مىكند اين دو گروه\r\n\r\n","description":"","footnote":" ( 1 ) . احزاب : 23  ( 2 ) . تفسير قمى ، ج 2 ، ص 188  ( 3 ) . صواعق محرقه ، ص 80  ( 4 ) . ص : 28 ","page_name":" 334 ","page_number":334},
  {"content":"\r\n\r\nبودند كه در جنگ بدر با هم به مبارزه برخاستند ؛ على عليه السلام وليد را كشت ، حمزه عتبه را و عبيده شيبه را . « 1 » \r\n\r\nحضرت حمزه در حديث رسول خدا صلى الله عليه و آله\r\nپس از نقل چند آيه در فضيلت حضرت حمزه اينك به بيان بخشى از فضايل آن حضرت‌مىپردازيم كه از زبان رسول‌خدا صلى الله عليه و آله وائمّهء هدى عليهم السلام نقل شده وبه‌دست ما رسيده است ، و با بخشى ديگر ، در صفحات آينده و به مناسبتهاى مختلف آشنا خواهيم شد .\r\n\r\n1 - حمزه ، سيّد همهء شهدا ، جز انبيا و اوصيا است\r\nشيخ المحدّثين صدوق رحمه الله در ضمن حديث مفصّلى ، با اسناد به حضرت سلمان ، نقل مىكند :\r\n« در ايام مريضى رسول خدا صلى الله عليه و آله كه به ارتحال آن بزرگوار منتهى گرديد ، در كنار بستر آن حضرت بودم كه فاطمهء زهرا عليها السلام وارد شد ، وقتى ضعف شديد را در پدر بزرگوارش ديد ، اشك به صورتش جارى گرديد . رسول خدا براى تسلّى و آرامش دخترش ، از عنايات و بركات خداوند بر اهل‌بيت سخن گفت و بخشى از نعمت‌هاى خدا را ، كه بر اين خاندان ارزانى داشته است ، بر شمرد تا بدينجا رسيد كه : . . . دخترم ! ما اهل بيتى هستيم كه خداوند شش صفت و ويژگى را بر ما عطا كرده است كه بر هيچيك از گذشتگان و آيندگان عطا ننموده است ؛ زيرا پيامبر ما سيّد انبيا و مرسلين است و آن پدر تو است و وصىّ ما سيد اوصيا است و آن همسر تو است و شهيد ما سيدالشهدا است و آن حمزة بن عبدالمطّلب عموى پدر تو است .\r\nفاطمه عليها السلام گفت : اى فرستادهء خدا ، آيا او فقط سيد شهيدانى است كه با وى به شهادت رسيده‌اند ؟\r\n\r\n","description":"","footnote":" ( 1 ) . تفسير فرات كوفى ، ص 359 ، چاپ سال 1410 ه . تهران . ","page_name":" 335 ","page_number":335},
  {"content":"\r\n\r\nپيامبر فرمود : نه ، بلكه او سيد شهداى اوّلين و آخرين ، بجز انبيا و اوصيا است . » « 1 » \r\nبا توجه به مضمون اين حديث ، معلوم مىشود كه هم حضرت حمزه و هم حضرت حسين‌بن على عليهما السلام براى هميشه ، از افتخار « سيد الشهدا » بودن برخوردارند . و اين لقب براى هميشه به آن دو بزرگوار اطلاق مىگردد ؛ با اين تفاوت كه حسين بن على حتى نسبت به حضرت حمزه هم سيد و سرور است ولى حضرت حمزه سيد است نسبت به ساير شهدا .\r\n\r\n2 - حضرت حمزه از سروران اهل بهشت است\r\nشيخ صدوق همچنين از انس‌بن مالك نقل مىكند كه : رسول خدا صلى الله عليه و آله فرمود : ما فرزندان عبدالمطّلب ، سروران اهل بهشتيم . رسول‌اللَّه ، حمزهء سيد الشهدا ، جعفر ذوالجناحين ، على ، فاطمه ، حسن ، حسين و مهدى عليهم السلام . « 2 » \r\n\r\n3 - حضرت حمزه ، محبوب‌ترين عموى رسول خدا صلى الله عليه و آله\r\nصدوق رحمه الله از امام صادق عليه السلام و آن بزرگوار از جدّش رسول خدا نقل مىكند كه فرمود :\r\n« احَبّ اخواني الَىَّ علّىبن أبيطالب و أحَبّ أعْمامي الىَّ حَمْزَة » . « 3 » \r\n« محبوب‌ترين برادرانم علىبن ابىطالب و محبوب‌ترينِ عموهايم حمزه است . »\r\n\r\n4 - حمزه محبوب‌ترين نامها در نزد رسول خدا صلى الله عليه و آله\r\nكلينى رحمه الله از امام صادق عليه السلام نقل كرده است كه :\r\n\r\n","description":"","footnote":" ( 1 ) . « قالت يا رسول‌اللَّه صلى الله عليه و آله هو سيّد الشهداء الذين قُتِلوا معه ؟ قال بل سيد شهداء الأوّلين و الآخرين ، ما خلا الأنبياء و الأوصياء » . مشروح و متن اين حديث را در اكمال‌الدين ، ج 1 ، صص 264 - 263 ، چاپ دارالكتب الاسلاميه ملاحظه كنيد .  ( 2 ) . « نحن بنو عبدالمطّلب سادة أهل الجنه ، رسول‌اللَّه و حمزة سيدالشهداء . . . » . امالى صدوق ، مجلس هفتاد و دوم .  ( 3 ) . امالى صدوق ، مجلس هشتاد و دوّم ، عمده ابن عقدة 281 ","page_name":" 336 ","page_number":336},
  {"content":"\r\n\r\n« جاءَ رَجلٌ الَى النّبىّ صلى الله عليه و آله فقال يا رَسُول‌اللَّه وُلِدَ لي غلامٌ فماذا اسَمّيه ؟ قال : سَمِّه‌ِبأحَبِّ الأسماء الىّ ؛ حَمْزة » . « 1 » \r\n« شخصى محضر رسول خدا صلى الله عليه و آله آمد و عرض كرد : اى فرستادهء خدا ، فرزند ذكورى برايم متولّد شده است ، چه نامى بر وى نهم ؟ فرمود : او را « حمزه » نام بگذار كه محبوب‌ترين نامها در نزد من است . »\r\n\r\n5 - حمزه يكى از چهار راكب در قيامت\r\nمرحوم صدوق رحمه الله در ضمن حديثى از رسول خدا صلى الله عليه و آله چنين نقل مىكند :\r\n« و ما في القيامة راكبٌ غَيرنا وَ نَحنُ أربعةٌ فَقام الَيه العَبّاس‌بن عبدالمطّلب ، فَقال : مَنْ هُم يا رسول‌اللَّه ؟ فقال : امّا أَنا فَعَلى البراق . . . و عَمّي حمزةبن عبدالمطّلب اسداللَّه و اسد رسوله سيد الشهداء عَلى ناقتي الغضباء . . . و أخي عليّ ، عَلى ناقة من نوق الجنّة » . « 2 » \r\n« در قيامت همه پياده هستند بجز ما چهار تن . عباس‌بن عبدالمطّلب عرض كرد : اى رسول خدا ، آن چهار تن كدامند ؟ فرمود : اما من سوار بر براق خواهم بود . . . و عمويم حمزةبن عبدالمطّلب اسداللَّه و اسد رسول و سيد شهدا بر شتر غضباى من سوار خواهد شد . و برادرم على بر شترى از شتران بهشتى . »\r\n\r\nحضرت حمزه در گفتار ائمه عليهم السلام\r\nاينك به نقل و بيان گفتار ائمه هدى عليهم السلام در اين زمينه مىپردازيم و سخن آن بزرگواران را كه همانند حديث پيامبر صلى الله عليه و آله در بيان شخصيت حضرت حمزه به عنوان يكى از افتخارات از خاندان نبوت و در كنار شخصيت وجود مقدس رسول‌اللَّه و اميرمؤمنان و حسنين وحضرت‌مهدى عليهم السلام عنوان‌گرديده‌است ، در اختيار خوانندهء ارجمند قرار مىدهيم :\r\n\r\n","description":"","footnote":" ( 1 ) كافى ، كتاب العقيقه ، باب الأسماء و الكنى .  ( 2 ) خصال باب الأربعة . ","page_name":" 337 ","page_number":337},
  {"content":"\r\n\r\n\r\nحضرت حمزه در گفتار و احتجاج اميرمؤمنان عليه السلام\r\n1 - حميرى « 1 »  در قرب الإسناد آورده است كه اميرمؤمنان عليه السلام فرمود :\r\n« منّا سبعةٌ خَلَقَهم اللَّه ( عزّ و جلّ ) لم يخلق في الأرض مثلهم ؛ مِنّا رسول‌اللَّه صلى الله عليه و آله سيّد الأوّلين و الآخرين ، خاتم النّبيّين و وصيّه خير الوصيّين و سبطاه خير الأسباط ؛ حَسَناً و حُسَيناً و سيّد الشهداء حمزة عمّه و من قد كان مع الملائكة جعفر و القائم عجّ » . « 2 » \r\n« خداوند در ميان خاندان ما هفت نفر خلق كرد كه در روى زمين مانند آنها را نيافريده است . آنگاه در معرفى اين هفت تن چنين فرمود : از ما است رسول خدا كه سيّد اوّلين و آخرين و خاتم پيامبران است . و از ما است وصىّ او كه بهترين اوصيا است و دو سبطش حسن و حسين كه بهترين اسباطند و عمويش سيد الشهدا و جعفر كه به همراه فرشتگان پرواز مىكند و قائم عجّ . »\r\n2 - حضرت حمزه در احتجاج اميرمؤمنان :\r\nعمربن خطاب هنگام مرگش خلافت را به شوراى شش نفرى ، متشكّل از اميرمؤمنان ، عثمان‌بن عفّان ، طلحه ، زبير ، عبدالرحمان عوف و سعدبن ابى وقّاص محوّل نمود و دستور داد پس از مرگ وى اين شش نفر در خانه‌اى براى تعيين خليفه جمع شوند و با يكى از امامان بعنوان خليفه بيعت كنند ، به طورىكه اگر چهار نفر با يكى از آنان بيعت كرد و تنها يك نفر امتناع ورزيد ، گردن او را بزنند و اگر دو نفر امتناع كرد گردن آن دو نفر را بزنند و زمينه را طورى فراهم نمود كه با عثمان‌بن عفان بيعت نمودند . در اين جلسه اميرمؤمنان سخنانى ايراد كرد و خصوصيات خانواده‌اش را براى اتمام حجّت برشمرد تا اينكه فرمود : « شما را به خدا سوگند مىدهم آيا در ميان شما بجز من كسى هست كه عمويش سيد الشهدا باشد ؟ گفتند : نه . ( نشدتكم باللَّه هَلْ فيكُم احَدٌ عَمُّهُ سيّد الشهداء\r\n\r\n","description":"","footnote":" ( 1 ) . وى از اصحاب امام حسن عسكرى است . و كتابش ، قرب الاسناد ، از منابع حديثى شيعه مىباشد .  ( 2 ) . قرب الإسناد ، چاپ كوشانفر ، ص 39 ","page_name":" 338 ","page_number":338},
  {"content":"\r\n\r\nغيري ؟ ! قالوا : لا ) . « 1 » \r\n\r\nحضرت حمزه در احتجاج امام حسن مجتبى عليه السلام\r\nشيخ طوسى رحمه الله از امام صادق از پدر ارجمندش امام باقر و او از امام سجّاد عليهم السلام نقل مىكند كه : امام حسن مجتبى عليه السلام در يك محاجّه و مناظره با معاويه چنين فرمود :\r\n« . . . قال الحسن‌بن علي فيما احتجّ على معاوية : و كان مِمَّن استجاب الرسول اللَّه صلى الله عليه و آله عمّه حمزة و ابن عمّه جعفر فقتلا شهيدين رضىاللَّه عنهما في قتلى كثيرة معهما من اصحاب رسول‌اللَّه صلى الله عليه و آله فجعل اللَّه تعالى حمزة سيد الشهداء من بينهم و جعل لجعفر جناحين يطير بهما مع الملائكة كيف يشاء من بينهم و ذلك لمكانهما من رسول‌اللَّه صلى الله عليه و آله و منزلتهما و قرابتهما عند رسول‌اللَّه وصلّى عَلى حمزة سبعين صلاةً من بين الشهداء الذين استشهدوا معه » .\r\n« و از كسانىكه دعوت رسول خدا را اجابت كردند ، عمويش حمزه و پسر عمويش جعفر بود كه هر دو به همراه گروهى از اصحاب پيامبر شربت شهادت نوشيدند اما خداوند از ميان همهء آنان حمزه را به عنوان « سيدالشهدا » معرفى كرد و براى جعفر دو بال عنايت فرمود كه آزادانه در ميان فرشتگان پرواز مىكند و اين دو امتياز براى اين دو شهيد به جهت موقعيت « معنوى » و قرابت آنها نسبت به رسول خدا بود و باز رسول خدا از ميان همه شهدا كه با حمزه به شهادت رسيده بودند ، تنها بر پيكر او هفتاد بار نماز خواند . » « 2 » \r\nحضرت حمزه در احتجاج حسين‌بن على عليهما السلام :\r\nحسين‌بن على عليهما السلام در صبح عاشورا ، خطاب به افراد لشگر عمر سعد ، سخنان مفصّلى ايراد و با آنان اتمام حجّت نمود و در ضمن اين بيانات ، چنين فرمود :\r\n\r\n","description":"","footnote":" ( 1 ) . مشروح اين سخنرانى در احتجاج طبرسى ، ج 1 ، صص 188 - 210 آمده است .  ( 2 ) . مجالس طوسى به نقل بحارالأنوار ، ج 22 ، ص 283 ","page_name":" 339 ","page_number":339},
  {"content":"\r\n\r\n« أيّها الناس أنسبوني من انا ثمّ ارجعوا إلى انفسكم و عاتبوها و انظروا هل يحلّ لكم قتلي و انتهاك حرمتي ؟ ! الَستُ ابن بنت نبيّكم و ابن وصيّه و ابن عمّه و اوّل المؤمنين باللَّه و المصدّق لرسوله بما جاء من عند ربّه ؟ أوَلَيس حمزة سيد الشهداء عمَّ أَبي أوَ لَيس جعفر الطيّار عمّي أوَلَم يبلغكم قول رسول اللَّه لي ولِأخي هذان شباب اهل الجنّة . . . » . « 1 » \r\n« مردم ! بگوييد من چه كسى هستم ، سپس به خود آييد و خويشتن را ملامت كنيد و ببينيد آيا قتل من و شكستن حرمتم براى شما جايز است ؟ آيا من فرزند دختر پيامبر شما نيستم ؟ آيا من فرزند وصىّ و پسر عموى پيامبر شما نيستم ؟ مگر من فرزند كسى نيستم كه پيش از همه به خدا ايمان آورد و پيش از همه رسالت پيامبر را تصديق كرد ؟\r\nآنگاه فرمود : آيا حمزه سيد الشهدا عموى پدر من نيست ؟ آيا جعفر طيّار عموى من نيست ؟ آيا شما سخن پيامبر را در حق من و برادرم نشنيده‌ايد كه فرمود : اين دو ، سروران جوانان بهشت هستند ؟ . . . »\r\nحضرت حمزه در گفتار و احتجاج علىبن الحسين عليهما السلام :\r\n1 - صدوق رحمه الله از ثابت‌بن ابى صفيه نقل مىكند :\r\n« نَظر علىّبن الحسين سيّد العابدين عليهما السلام الى عبيداللَّه‌بن عبّاس‌بن عليّبن ابيطالب عليه السلام فاستعبر ثمّ قال : ما مِنْ يوم اشَدّ على رسول‌اللَّه مِنْ يوم احُد قُتِلَ فيه عمّه حمزةبن عبدالمطّلب اسداللَّه و اسد رسوله و بعده يوم موته قتل فيه ابن عمّه جعفربن ابيطالب ، ثمّ قال و لا يوم كيوم الحسين عليه السلام اذ دلف اليه ثلثون ألف رجل يزعمون انّهم من هذه الأمّة كلٌ يتقرّب الىاللَّه عزّ و جلّ بدمه . . . »\r\n« روزى على بن الحسين عليهما السلام عبيداللَّه فرزند عباس بن على را ديد و اشك در چشم آن بزرگوار حلقه زد ، آنگاه فرمود : براى پيامبر روزى سخت‌تر از جنگ احد پيش نيامد ؛\r\n\r\n","description":"","footnote":" ( 1 ) . اين سخنرانى با مختصر اختلاف در متن آن ، در تاريخ طبرى ، ج 7 ، ص 328 ؛ كامل ابن اثير ج 3 ، ص 287 ؛ ارشاد مفيد ، ص 234 ؛ مقتل خوارزمى ، ج 1 ، ص 253 و طبقات ابن سعد آمده است . ","page_name":" 340 ","page_number":340},
  {"content":"\r\n\r\nزيرا در آن روز بود كه عمويش حمزةبن عبدالمطّلب ، اسداللَّه و اسدالرسول شربت شهادت نوشيد و پس از احد سخت‌ترين روز براى آن حضرت جنگ موته بود كه پسر عمويش جعفربن ابىطالب را شهيد كردند . و سخت‌تر از روز حسين عليه السلام پيش نيامده ؛ زيرا سىهزار نفر آن بزرگوار را احاطه كرده بودند كه همهء آنها خود را جزو امّت پيامبر صلى الله عليه و آله تصور مىكردند و همهء آنها با ريختن خون فرزند همان پيامبر به پيشگاه خدا تفرّب مىجستند . . . » « 1 » \r\n\r\nحمزه سيّد الشهدا در جنگ بدر\r\nوَلَقَدْ نَصَرَكُمُ اللَّهُ بِبَدْرٍ وَأَنْتُمْ اذِلَّة ؛\r\n« خداوند شما را در بدر يارى نمود ، در حالى كه شما ناتوان بوديد . »\r\n\r\nاهميت جنگ بدر\r\nامروز با وجود جنگهاى جهانى و جنگهاى بزرگ منطقه‌اى كه ميليونها انسان در آنها از بين مىرود و ضايعات فراوان و غير قابل جبران به همراه دارد ، جنگ بدر با محدوديت مقتولان و اسراى آن شايد براى بعضى از خوانندگان داراى چندان اهمّيتى نباشد و مانند يك برخورد قبيله‌اى و عشيره‌اى تلقّى شود ولى با توجّه به اهداف و آثار اين جنگ ، مىتوان به اهمّيت آن پىبرد و ابعاد آن را كه در هيچيك از جنگها در تاريخ اسلام وجود ندارد درك نمود ؛ زيرا سرنوشت اسلام با اين جنگ رقم مىخورد و پيروزى مسلمانان در آن مساوى با پيروزى قطعى اسلام و احياناً شكست آنان در اين جنگ پيروزى قطعى شرك و بت پرستى را در كلّ تاريخ به دنبال داشت . و لذا قرآن مجيد از اين جنگ به عنوان : . . . يَوْمَ الْفُرْقَانِ يَوْمَ الْتَقَى الْجَمْعَانِ . . . « 2 »  ياد نمود ؛ يعنى جنگى كه حق و باطل و توحيد و بت‌پرستى در اثر آن ظاهر گرديد ؛ روزى كه در آن ، دو گروه متكى به ايمان و متكّى به كفر درگير شدند .\r\n\r\n","description":"","footnote":" ( 1 ) . امالى صدوق ، ص 277 ؛ بحارالأنوار ، ج 22 ، ص 274 و ج 44 ، ص 298  ( 2 ) . انفال : 41 ","page_name":" 341 ","page_number":341},
  {"content":"\r\n\r\nو در آيهء ديگر در اهمّيت اين جنگ چنين فرموده است : « به خاطر بياوريد زمانى را كه از شدّت ناراحتى ، از پروردگارتان تقاضاى كمك مىكرديد و او تقاضاى شما را پذيرفت و گفت من شما را با يك هزار از فرشتگان كه پشت سر هم مىآيد يارى مىكنم ولى خدا اين را تنها براى شادى و اطمينان خاطر شما قرارداد و گرنه پيروزى جز از طرف خدا نيست . « 1 » \r\nدر اين جنگ رسول خدا مكرّر دست دعا و تضرّع به سوى پروردگار برمىداشت و گاهى پيشانى به سجده مىنهاد و از خداوند درخواست پيروزى مىكرد و از جمله دعاهايش اين بود :\r\n« اللّهمّ إن تَهلك هذه العصابة لم تُعبد بعدُ » .\r\n« خدايا ! اگر اين گروه مسلمانان از بين بروند كسى تو را پرستش نخواهد كرد ! »\r\n\r\nنقش حضرت حمزه در پيروزى جنگ بدر\r\nدر پيروزى سپاه توحيد ، در جنگ بدر مانند هر جنگ ديگر ، عوامل مختلفى قابل بررسى است ولى از همه مهمتر فضل و عنايت پروردگار بود كه در اثر استغاثه و استمداد رسول خدا صلى الله عليه و آله و مسلمانان براى شادى و اطمينان خاطر سپاهيان اسلام و براى امداد و يارى آنان هزار فرشته را پياپى فرو فرستاد :\r\nإِذْ تَسْتَغِيثُونَ رَبَّكُمْ فَاسْتَجَابَ لَكُمْ أَنِّي مُمِدُّكُمْ بِأَلْفٍ مِنْ الْمَلَائِكَةِ مُرْدِفِينَ * وَمَا جَعَلَهُ اللَّهُ إِلَّا بُشْرَى وَلِتَطْمَئِنَّ بِهِ قُلُوبُكُمْ . « 2 » \r\nو هر يك از سپاهيان اسلام به اندازهء درجهء ايمان و كمال يقينش از اين مدد غيبى و اطمينان الهى بهره جسته و در شكستن صفوف دشمن و پيروزى اسلام سهمى را ايفا نموده است .\r\n\r\n","description":"","footnote":" ( 1 ) . انفال : 10  ( 2 ) . همان . ","page_name":" 342 ","page_number":342},
  {"content":"\r\n\r\nاينك بايد ديد اين مژده و بشارت الهى بر دل كدام يك از لشكريان اسلام بيش از ديگران اشراق داشته و اين اطمينان آسمانى در آن صحنهء حسّاس در دست و بازوى كدام يك از حاضرين ظهور و تجلّى بيشترى يافته و مشركين را ناباورانه به خاك مذلّت كشانيده است .\r\n\r\nآمار مقتولان از مشركان\r\nبراى روشن شدن اين حقيقت ، بايد آمار مقتولان از مشركان را و اينكه به دست چه كسانى كشته شده‌اند ، به دست بياوريم تا راه قضاوت درست در اين فضيلت را در پيش روى خوانندهء عزيز قرار دهيم .\r\nلازم به يادآورى است همانگونه كه آمار دقيق مقتولين جنگ بدر و معرفى همهء آنان و خصوصيات ديگر به دست ما نرسيده و آنچه در تاريخ منعكس گرديده است اغلب دربارهء سران و سردمداران شرك بوده است . اين ابهام دربارهء تلاش قهرمانان اسلام نيز ، كه نقش اساسى را در اين جنگ ايفا نموده‌اند ، صادق است و تعداد دقيق كسانى كه به وسيلهء آنان به هلاكت رسيده‌اند مشخّص نيست ، ولى مىتوان از آنچه در تاريخ به طور ناقص به دست مىآيد ، تا حدّى به حقيقت امر پىبرد و با نقش اين افراد در اين جنگ آشنا گرديد .\r\nابن ابىالحديد در زمينهء عدم انعكاس آمار دقيق پس از نقل و معرفى تعداد پنجاه و دو نفر از مقتولان از واقدى ، مىگويد : روايات زيادى داريم كه مقتولان بدر هفتاد نفر بوده ، و ليكن آنها كه به نام شناخته شده‌اند ، همان افرادى است كه ما معرّفى نموديم . « 1 » \r\nبايد به‌گفتار ابن ابىالحديد اين نكته را نيز اضافه كنيم : همانگونه كه در شرح حال عقيل اشاره نموديم و در آينده ملاحظه خواهيد كرد در تعميه و پرده‌پوشى حقايق تاريخى ، به ويژه دربارهء اميرمؤمنان وحمزه عليهما السلام نبايدنقش سياستها را ناديده گرفت و از جعل و تحريف در پيروزىهاى آن دو بزرگوار ، كه در ارتباط مستقيم با سلطه‌گران بنىاميّه قرار داشت ، غفلت نمود .\r\n\r\n","description":"","footnote":" ( 1 ) . شرح نهج البلاغهء ابن ابىالحديد ، ج 14 ، ص 212 ","page_name":" 343 ","page_number":343},
  {"content":"\r\n\r\n\r\nدو قهرمان جنگ بدر ، على امير مؤمنان و حمزه سيد الشهدا عليهما السلام\r\nكشته شدن بيشتر مقتولين جنگ بدر به دست مهاجرين و به ويژه اقرباى پيامبر صلى الله عليه و آله و در رأس آنان اميرمؤمنان عليه السلام و حمزه سيد الشهدا به وقوع پيوسته است .\r\nو به طورى كه در تاريخ آمده است در همين جنگ بدر بود كه از سوى مشركان اميرمؤمنان به لقب « موت احمر » ؛ « مرگ سرخ » ملقّب گرديد و چرا چنين نباشد در حالى كه در همين جنگ بيش از نصف مقتولين را او از پاى در آورده و در به هلاكت رسانيدن تعداد ديگر نيز سهيم گرديده است ؛ به طورى كه شيخ مفيد تعداد سى و شش تن از مقتولين را ، كه به دست آن حضرت كشته شده‌اند ، به نام معرفى نموده است . « 1 » \r\nابن اسحاق از مورّخان معروف جهان تسنّن مىگويد :\r\n« أكثر قتلى المشركين يوم بدر كان لعليّ » ؛ « 2 » \r\n« در جنگ بدر بيشترين كشته شدگانِ از مشركان به دست على بوده است . »\r\nولى بعضى از مورّخان اين تعداد را بيست و هفت ، « 3 »  و گاهى حتّى به بيست و دو نفر تنزّل داده‌اند . « 4 » \r\n\r\nآمار مقتولين به دست حمزه سيّد الشهدا\r\nدر منابع اهل سنّت تعداد مقتولين به دست حمزه سيّد الشهدا نُه نفر ذكر شده است كه در ميان اين عدّه ، افرادى هستند مستقلًاّ به وسيلهء آن حضرت و افراد ديگر به اشتراك او و حضرت على ، اميرمؤمنان عليه السلام به هلاكت رسيده‌اند و تنها در يك مورد از سعد بن وقّاص به عنوان شريك آن بزرگوار ياد شده است .\r\nلازم است قبل از بيان آمار و معرّفى اين مقتولين به اين مطلب توجّه شود كه بر\r\n\r\n","description":"","footnote":" ( 1 ) . ارشاد ، ص 39  ( 2 ) . به نقل بحار الانوار ، ج 19 ، ص 291  ( 3 ) . تفسير قمّى ، ج 1 ، ص 271 ؛ بحار الانوار ، ج 19 ، ص 240  ( 4 ) . نور الابصار شبلنجى ، ص 86 ","page_name":" 344 ","page_number":344},
  {"content":"\r\n\r\nاساس دلايل تاريخى ، اين تعداد بخشى از كسانى هستند كه به وسيلهء حضرت حمزه به هلاكت رسيده‌اند نه همهء آنها ، ولى عدم ذكر همهء مقتولين و يا اختلاف نظر در مورد آنان ، همانند اختلاف نظر در آمار مقتولين به وسيلهء اميرمؤمنان عليه السلام كه بعضى از مورّخان بيشترين كشته‌شدگان و بعضى ديگر تنها بيست و دو تن را از آنِ آن حضرت دانسته‌اند . با در نظر گرفتن حقايق موجود تاريخى چندان مهم نيست ؛ زيرا اگر همهء مقتولان دراين جنگ مشخّص و منعكس مىگرديد نظر مورّخان در مورد هر دو بزرگوار تغيير مىكرد . به هر حال با اينكه آمار دقيق از آن مقتولين به دست دو بزرگوار در دست نيست ولى دلائل مسلّم تاريخى نقش اساسى آنها را در پيروزى جنگ بدر ثابت نموده است و در اين جنگ شكست دشمن در مرحلهء اوّل به دست اميرمؤمنان و سپس به دست حضرت حمزه آنگاه به دست ساير افراد سپاه توحيد به وقوع پيوسته است ، آن هم نه همهء افراد سپاه ؛ زيرا طبق مضمون صريح قرآن تعدادى از صحابه از اوّل حركت رسول خدا صلى الله عليه و آله از مدينه ، از اين برخورد ناخشنود و از ورود به صحنهء جنگ شديداً مضطرب و نگران بودند . « 1 »  و تاريخ هم گوياى اين واقعيت است كه بعضى از صحابه در ميدان جنگ يا نقشى نداشتند و يا داراى نقش كم رنگى بودند .\r\n\r\nتحليل ابن ابىالحديد از پيروزى مسلمانان در جنگ بدر\r\nدر اينجا مناسب است تحليلى را كه ابن ابىالحديد از پيروزى در جنگ بدر و از شجاعت و نقش مؤثّر اميرمؤمنان و حضرت حمزه عليهما السلام در اين پيروزى ارائه داده است به طور خلاصه نقل نماييم :\r\nوى در تحليل خود از اين پيروزى با وجود نيروى قوى و تواناى مشركين و ضعف و ناتوانى مسلمانان مىگويد : آرى ، سپاه كوچك اسلام از عدّه‌اى از انصار از قبيله اوس و خزرج و تعدادى از مهاجرين كه در بطولت و شجاعت معروف بودند ، تشكيل يافته بود و مهمتر اينكه در كنار اين گروه به ظاهر كم ، على بن ابىطالب و حمزة بن عبدالمطّلب كه\r\n\r\n","description":"","footnote":" ( 1 ) . انفال : 5 ","page_name":" 345 ","page_number":345},
  {"content":"\r\n\r\nشجاع‌ترين افراد در تاريخ بشريّت مىباشند ، قرار گرفته بودند و فرماندهى آنها را شخص رسول خدا صلى الله عليه و آله آن پيامبر داعى به حق و منادى توحيد و عدل و مؤيّد به قوّه الهى به عهده داشت . « وفيهم علىُّ بنُ أبيطالب وَحَمزَةُ بن عَبدِ المطّلب وهُما أشجع البشر ! و جَماعةُ من المُهاجرين أنجاد وأبطال » . « 1 » \r\n\r\nاعتراف يكى از سران مشركين به شجاعت حضرت حمزه عليه السلام\r\nپس از خاتمهء جنگ و در هنگام انتقال اسيران به پشت جبهه ، يكى از آنان به نام « اميّةبن خلف » كه از مشركين سرشناس بود ، چون چشمش به حضرت حمزه افتاد از عبدالرحمان بن عوف پرسيد :\r\n« مَنْ هذا المُعلّم ؟ » ؛ « اين كه در سرش علامت است كيست ؟ » .\r\nگفتنى است حضرت حمزه در جنگها با نصب ريش نعامه‌اى بر كلاه خودش ، از ديگر سرداران متمايز بود . عبدالرحمان پاسخ داد : « او حمزه بن عبدالمطّلب است . » أميّه با تأسّف و تحسّر شديد از شكست سپاه شرك ، چنين گفت : « ذاك الذي فعل بنا الأفاعيل » ؛ « اين بود كه صفوف ما را در هم شكست و ما را به خاك سياه نشاند ! » « 2 » \r\n\r\nحضرت حمزه در جنگ احد\r\nمشهور در ميان مورّخان آن است كه مجموع شهداى احد هفتاد نفر بوده است و اقوال غير مشهورى هم وجود دارد كه تعداد آنان را بيشتر و يا كمتر دانسته‌اند . به هر حال ، چهار نفر آنان ؛ يعنى حضرت حمزه ، عبداللَّه بن جحش ، معصب بن عمير و شماس مخزومى از مهاجرين و بقيه از انصار بودند .\r\nبه حقيقت ، شهداى احد و باز ماندگانشان ، صبر و استقامت و وفادارى و اخلاص را\r\n\r\n","description":"","footnote":" ( 1 ) . شرح نهج البلاغه ، ج 14 ، ص 107  ( 2 ) . شرح نهج البلاغه ، ج 14 ، ص 49 ؛ الروض الأُنُف ، ج 2 ، ص 41 ؛ تاريخ الخميس ، ج 1 ، ص 382 ","page_name":" 346 ","page_number":346},
  {"content":"\r\n\r\nبه‌حدّ اعلا رساندند ودرس وفادارى و شهامت را به‌همهء مسلمانان در پهنهء گيتى ، آموختند .\r\nاكنون به چند نمونه اشاره مىكنيم :\r\n1 - به هنگام فرو كش كردن شعلهء جنگ ، رسول خدا صلى الله عليه و آله به كسانى كه در كنارش بودند ، فرمود : آيا در ميان شما كسى هست كه ما را از سرنوشت سعد ابن ربيع « 1 »  آگاه كند و بگويد كه او در ميان زنده‌ها است يا در ميان كشته شدگان ؟ ! « 2 » \r\nابىّ بن كعب عرض كرد : اى رسول خدا ، من اين خبر را برايت مىآورم . وى مىگويد : من خود را با سرعت تمام به ميدان و به كنار پيكرهاى شهدا رساندم ، پيكر خون آلود سعد را ، كه آخرين دقايق زندگىاش را سپرى مىكرد ، در ميان آنها يافتم و او را صدا كردم ، چشمانش را باز كرد . به او گفتم : سعد ! مرا رسول خدا فرستاد تا خبر وضعيت و حال تو را به او برسانم ، اينك چگونه‌اى ؟ به آرامى پاسخ داد : من ديگر از مردگانم ، سلام مرا به رسول خدا صلى الله عليه و آله برسان و از قول من بگو : « جَزاكَ اللَّه عَنَّا خَيرَ ماجَزى نَبِيّاً عَنْ امَّتِهِ » ؛ « خداوند تو را از بهترين پاداش‌هايى كه بر ديگرپيامبران ، درراه هدايت امّتشان خواهد داد ، برخوردار نمايد . » و نيز سلام مرا به قبيله‌ام برسان و به آنان بگو : مباد پيمان شكنى كنيد ، اگر يك نفر از شما زنده باشد و دشمن به رسول خدا راه پيدا كند ، نزد خداوند هيچ عذرى نخواهيد داشت .\r\nابىّ مىگويد : اين خبر را به رسول خدا صلى الله عليه و آله آوردم ، آن حضرت فرمود :\r\n« رَحِمَ اللَّهُ سَعْداً نَصَرنا حَيّاً و اوصى بنا مَيّتاً » « 3 »  ؛ « خدا رحمت‌كند سعد را ، كه در زنده بودنش ما را يارى رسانيد و در مرگش هم يارى كردن بر ما را توصيه نمود . »\r\n2 - يكى ديگر از شهداى جنگ احد ، « انس بن نَضْر » است . او هنگامى كه فرار\r\n\r\n","description":"","footnote":" ( 1 ) . از انصار ، قبيلهء بنى خزرج ، بنى حارث بن خزرج .  ( 2 ) . « مَن رَجُلٌ يَنظُرُ لي ما فَعَلَ سَعْدُ بن الربيع ، أ في الأحياء هو أمْ في الأموات ؟ »  ( 3 ) . سيرهء ابن هشام ، ج 3 ، ص 39 ؛ كامل ابن اثير ، ج 2 ، ص 112 ؛ طبرى ، ج 2 ، ص 388 ؛ تاريخ الخميس ، ج 1 ، ص 440 ؛ تاريخ ابن كثير ، ج 3 ، ص 39 ؛ اسد الغابه ، ج 2 ، ص 249 ","page_name":" 347 ","page_number":347},
  {"content":"\r\n\r\nعده‌اى از صحابه را ديد ، گفت :\r\n« أَللّهُمَّ انّي اعْتَذِرُ الَيْكَ مِمّا صَنَعَ هؤُلاءِ وَابرأُ الَيْكَ مِمّاجاءَ بِهِ هؤُلاءِ » .\r\n« خدايا ! من از آنچه اينها ( فراريان از صحابه ) انجام دادند ، در پيشگاهت اعتذار و از آنچه اينان ( مشركين ) آورده‌اند ، تبرّى مىجويم . »\r\nآنگاه وارد جنگ شد و به شهادت رسيد . نوشته‌اند كه در پيكرش بيش از هشتاد زخم بود و كسى نتوانست او را بشناسد ، مگر خواهرش « ربيّع » آن هم از طريق انگشتانش كه از زيبايى خاصى برخوردار بود . « 1 » \r\n3 - به هنگام مراجعت رسول خدا و اصحابش از احد ، زنان مدينه به استقبال آمدند ، بانويى از قبيلهء « بنى دينار » پيش آمد و از كشته شدگان در جنگ پرسيد . به او گفتند همسر ، پدر و برادرت ، هر سه از كشته شدگانند . او به اين خبر توجهى نكرد و پرسيد : پيامبر چه شد ؟ ! گفتند : به سلامت برگشته است . گفت او را به من نشان دهيد و چون رسول خدا را ديد گفت :\r\n« كُلُّ مُصيتهٍ بَعْدَكَ جَلَلٌ » ؛ « 2 »  « همهء مصيبت‌ها با سلامتى تو كوچك است ! » و بدين گونه در مصيبت و فراق سه تن از عزيزانش ، صبر و بردبارى را پيش گرفت . « 3 » \r\n\r\nحمزهء سيد الشهدا\r\nآرى ، اينان تنها چند نمونه بودند از شهداى احد و اصحاب و ياران فداكار رسول خدا صلى الله عليه و آله كه در راه ايمان و عقيده و در دفاع از توحيد و مبارزه با شرك و بت پرستى ، جان خود را در طبق اخلاص گذاشتند و صداقت و وفادارى و شهامت را به اوج رساندند .\r\nاما مىتوان گفت كه اگر همهء اين بزرگواران و همهء اين شهداى عزيز و همهء شهداى\r\n\r\n","description":"","footnote":" ( 1 ) . كامل ابن اثير ، ج 2 ، ص 109 ؛ اسد الغابه ، ج 1 ، ص 154  ( 2 ) . جَلَل ، هم در كثرت و هم در قلّت به كار مىرود كه در اينجا معناى دوم منظور است .  ( 3 ) . سيرهء ابن هشام ، ج 2 ، ص 43 ؛ طبرى ، ج 2 ، ص 392 ","page_name":" 348 ","page_number":348},
  {"content":"\r\n\r\nاوّلين و آخرين ، در يك صف و حمزهء سيد الشهدا به تنهايى در يك صف قرار گيرد ، طبق گفتهء رسول خدا ، او بر همهء اين شهيدان ، به جز انبيا و اوصيا ، فضيلت و برترى خواهد داشت ؛ « سَيّدُ شُهَداءِ اْلَاوَّلين وَ الآخِرين ما خَلا الأَنبياءِ وَ الأَوصياء » . « 1 » \r\nآرى ، تنها او است كه با لقب « افضل الشهدا » و « اسد اللَّه و اسد رسوله » و « سيد الشهدا » مفتخر و ملقّب گرديد .\r\n« وَعَلى قائمة الْعَرش مَكْتُوب ؛ حمزة اسَد اللَّه وَ اسَد رسوله و سيّد الشهداء » « 2 » \r\n\r\nحضرت حمزه در آستانهء جنگ\r\n« وَالَّذى انْزَلَ علَيكَ الكِتابَ لَنُجادِلَنَّهُمْ » .\r\nبه هنگام عزيمت رسول خدا صلى الله عليه و آله به احد ، هر يك از ياران آن حضرت در استقامت و پايدارى و حمايت خود از پيامبر مطلبى مىگفت و در وفادارى خويش و تشجيع ديگران جمله‌اى به كار مىبرد ، آنان كه در جنگ بدر حضور نداشتند مىگفتند : اى رسول خدا ، ما براى جبران جنگ بدر در انتظار چنين روزى به سر مىبرديم .\r\nبعضى ديگر مىگفتند : اگر ما امروز در مقابل مشركان مقاومت نكنيم پس كى اين مقاومت را نشان خواهيم داد و . . .\r\nو بدين گونه به سوى احد حركت كردند و به طورى كه پيشتر گفتيم ، گروهى از آنها نتوانستند بر وعدهء خويش استوار بمانند و در لحظات سخت جنگ ، جبهه را ترك كردند .\r\nاما در مقابل ، گروهى ، بر گفتارشان پايدار ماندند و بر وعدهء خويش عمل نمودند و در اين راه به شهادت رسيدند و يا با تن مجروح برگشتند . از جملهء اين شهدا ، حمزهء سيد الشهدا است . او به هنگام حركت عرض كرد :\r\n« يا رَسُول اللَّه ، وَالَّذي انْزَلَ عَلَيكَ الكِتابَ لُنُجادِلَنَّهُمْ » « 3 » \r\n\r\n","description":"","footnote":" ( 1 ) . كمال الدين ، ج 1 ، ص 263  ( 2 ) . بصائر الدرجات ، ص 34 ؛ بحار الانوار ، ج 27 ، ص 7  ( 3 ) . تاريخ ابن كثير ، ج 4 ، ص 12 ","page_name":" 349 ","page_number":349},
  {"content":"\r\n\r\n« اى پيامبر خدا ، سوگند به خدايى كه قرآن را بر تو فرستاد ، در مقابل دشمن تا آخرين نفس مبارزهء سختى خواهيم كرد . »\r\n\r\nشهادت حمزه و رؤياى رسول خدا صلى الله عليه و آله\r\nرسول خدا به هنگام عزيمت به احد ، خطاب به يارانش فرمود : « من ديشب ، در عالم خواب ديدم كه گاوى نزد من ذبح گرديد و قبضهء شمشيرم شكست . تعبير من از اين خواب اين است كه گروهى از يارانم كشته مىشوند و يك نفر هم از اهل بيت من به شهادت مىرسد ؛ « امّا الْبَقَرُ فَهِيَ ناسٌ مِن اصحابي يُقَتَلُونَ وَ امّا الثلمُ الذي رَأيتُهُ في ذُبابِ سَيفي فَهُوَ رَجُلٌ مِنْ اهْلِ بَيتي يُقْتَل » « 1 » \r\nو در بعضى از روايات به جاى « رَجُلٌ مِنٌ اهٌل بَيْتي » ، « رَجُلٌ مِنْ عِتْرَتي » آمده است .\r\n\r\nشهادت با دهان روزه\r\nواقدى مىنويسد : « وَ يُقالُ كانَ حَمْزةُ يَومَ الْجُمعةِ صائِماً وَ يَوم السَّبت صائماً فلاقاهُمْ وَ هُو صائِم » « 2 »  « مورخان نوشته‌اند : حمزه روز جمعه ، يك روز قبل از جنگ ، و روز شنبه كه جنگ واقع شد ، روزه‌دار بود و با دهان روزه با دشمن مواجه گرديد و به شهادت رسيد . »\r\n\r\nچگونگى شهادت حمزه عليه السلام\r\nگرچه حضرت حمزه به دست غلامى شقى ، به نام وحشىِ حبشى به شهادت رسيد ليكن در انجام اين جنايت هولناك ، او را دو نفر تشويق و ترغيب نمود و در واقع در اجراى اين عمل فجيع ، دو عامل نقش اساسى را ايفا نمودند :\r\n1 - جُبير بن مُطعِم\r\n\r\n","description":"","footnote":" ( 1 ) . الروض الانُف ، ج 3 ، ص 139 ؛ تاريخ ابن كثير ، ج 3 ، ص 12 ؛ سيرهء ابن هشام ، ج 3 ، ص 16  ( 2 ) . شرح نهج البلاغهء ابن ابى الحديد ، ج 1 ، ص 243 و ج 14 ، ص 223 ؛ بحار الأنوار ، ج 20 ، ص 125 ","page_name":" 350 ","page_number":350},
  {"content":"\r\n\r\nابن ابى الحديد در اين باره مىگويد : « وَكانَ حَمْزَةُ بْن عَبدِالمطّلب مغامراً غَشَمْشَماً لايَبْصُر امامَهُ » ؛ « حمزةبن عبدالمطّلب بسيار نترس و جسور بود و در جنگ‌ها پيش پاى خود را نمىديد . » سپس مىگويد : در جريان جنگ احد ، جبربن مطعم به غلام خويش وحشى چنين گفت :\r\n« وَيلَكَ انَّ عَلِياً قَتَلَ عَمّي طُعَيمَة و . . . » ؛ « واى بر تو ! مىدانى كه على در جنگ بدر ، عمويم « طعيمه را كشت و . . . » پس اگر در اين جنگ تو او را بكشى آزادت مىكنم و اگر محمد و يا حمزه را هم بكشى آزاد خواهى شد ؛ زيرا بجز اين سه تن كسى با عموى من هم سنگ نيست .\r\nوحشى پاسخ داد : اما محمد ، يارانش دور او را مىگيرند و راهى بر او نيست و اما على به هنگام جنگ آن چنان چابك و فرزانه است كه بر كسى اجازهء تحرك نمىدهد و اما حمزه چرا ، زيرا او به هنگام جنگ آن چنان به خشم مىآيد كه زير پاى خود را نمىبيند ! « 1 » \r\nجبير بن مطعم به وعده‌اش وفا نمود و پس از مراجعت وحشى به مكه او را آزاد كرد .\r\n2 - و ديگر كسى كه وحشى را بر اين جنايت تشويق كرد و در به شهادت رسانيدن حمزه نقش اساسى داشت ، هند همسر ابوسفيان بود .\r\nاو كه در چرب زبانى و زيبايى زبانزد مردم مكه بود « 2 »  و از فتاكى و بىباكى وحشى و از پيمانش با جبير آگاهى داشت ، با وى ملاقات نمود و بر انجام مأموريتى كه بر عهده گرفته بود تأكيد و ترغيب كرد و در مقابل قتل يكى از سه نفر كه جبير پيشنهاد داده بود ، جايزهء بزرگى را بر وى وعده داد . پاسخ وحشى به هند همان بود كه به جبير داده بود ولى در قتل حمزه او را اميدوار ساخت و لذا در طول راه هر وقت وحشى و هند به همديگر مىرسيدند هند او را با اين جمله خطاب مىكرد و بر تصميمش تشويق مىنمود :\r\n« وَيهاً يا ابا دسمة اشْفِ وَ اسْتشْفِ » ؛ « 3 »  « به هوش باش اى ابا دستمه ( كنيهء وحشى است ) تا دل ما را آرام و خودت را آزاد كنى . »\r\n\r\n","description":"","footnote":" ( 1 ) . شرح نهج البلاغه ، ج 1 ، ص 243 ؛ تاريخ ابن كثير ، ج 3 ، ص 11 ؛ الروض الأنف ، ج 3 ، ص 138 ؛ بحار الأنوار ، ج 2 ، ص 83  ( 2 ) . مجالس المؤمنين ، ج 1 ، ص 178  ( 3 ) . طبرى ، ج 2 ، ص 368 ؛ كامل ، ج 2 ، ص 103 ؛ البراية و النهايه ، ج 3 ، ص 11 ","page_name":" 351 ","page_number":351},
  {"content":"\r\n\r\nاز وحشى بشنويم :\r\nبر اساس نقل مورّخان ، وحشى خود گفته است كه : در اثر اين تشويق‌ها ، به همراه مشركان وارد منطقهء احد گرديد و مترصد بود تا به آزادى خويش و به وعده‌هاى هند و جوايز او نايل گردد . او كه در « حربه » « 1 »  اندازى فن آور بود و در اصابت هدف كمتر خطا مىكرد ، مىگويد : در اوج درگيرى جنگ ، براى دست‌رسى به حمزه وارد ميدان شدم و در پى فرصت مناسب لحظه شمارى مىكردم و در پشت هر درخت و قطعه سنگى مخفى مىشدم تا بلكه در تير رس من قرار گيرد ؛ « . . . اسْتَتِرُ مِنْهُ بِشَجَرة اوْ بِحَجر لِيْدنُو مِنّي . . . » .\r\nدر اين هنگام حمزه در ميدان ظاهر گرديد كه با هر كس رو به رو مىشد يا او را فرارى مىداد و يا با ضربتى از كار مىانداخت . حمزه در ميدان با دو علامت شناخته مىشد ؛ يكى آن كه با دو دست و با دو شمشير مىجنگيد و ديگر اين كه پَرِ شتر مرغى به كلاه خود نصب مىكرد .\r\nوحشى مىگويد : در اين ميان « سباع بن عبدالعزى » از سران سپاه شرك به مصاف حمزه درآمد و حمزه فرياد مىزد : « هَلمَّ الىَّ يا ابنَ مُقَطّعَةِ البُظور » ، « اى پسر زن پست ، به سوى من آى » ، آنگاه به وى حمله نمود . در اين درگيرى و جنگ و گريز بود كه به كمين‌گاه من نزديك شد ، او كه مانند شير ژيان به كسى مجال تحرك نمىداد ، در موقعيت مناسبى در مقابل من قرار گرفت و من به « حربه » ام تكان سختى وارد كردم و به سوى حمزه انداختم حربه من به زير شكم « 2 »  حمزه اصابت كرد و از پشتش سر درآورد ! او هم به من هجوم آورد ولى توانش را از دست داده بود و در چند قدمى من بر زمين افتاد . و اين در وضعيتى بود كه در اثر درگيرى شديد ، هيچ يك از مسلمانان متوجه جريان نبودند و لذا من در گوشه‌اى صبر كردم و مطمئن شدم كه حمزه ديگر زنده نيست . به سويش برگشتم و حربه را برگرفتم و مژدهء قتل او را كه هدفى جز آن نداشتم ، بر لشكريان رسانيدم . « 3 » \r\n\r\n","description":"","footnote":" ( 1 ) . حربه به فارسى زوبان و آن نيزهء كوتاهى است كه از چند قدمى به سوى دشمن انداخته مىشود .  ( 2 ) . در بعضى از متون « فَاصابت لِيَّتّهُ » و در بعضى ديگر « فَاصابت ثنيّته » ضبط شده است كه اوّلى به معناى زيرشكم و دوّمى به معناى زير گلو است .  ( 3 ) . تاريخ ابن كثير ، ج 4 ، ص 19 ؛ كامل ابن اثير ، ج 2 ، ص 108 ","page_name":" 352 ","page_number":352},
  {"content":"\r\n\r\nدر روايتى از امام صادق عليه السلام آمده است كه حربهء وحشى به زير گلوى حمزه اصابت كرد و چون بر زمين افتاد ، دشمن از هر طرف به دو حمله آورد و با ضربه‌هاى متعدد و كارى و به صورت قتل صبر او را به شهادت رساندند . در اينجا بود كه وحشى سينهء آن حضرت را شكافت و كبدش را براى گرفتن جايزه نزد هند برد ، هند كبد را در دهان گذاشت و خواست آن را بجود و ببلعد ولى كبد در دهانش مانند قطعه استخوانى شد و آن را بيرون انداخت . « 1 » \r\n\r\nپيكر حمزه پس از شهادت\r\nپس از شهادت حضرت حمزه تا دفن آن حضرت ، چند حادثه نسبت به پيكر پاكش رخ داده كه به نقل آنها مىپردازيم :\r\n1 - هند و پيكر حمزه عليه السلام\r\nاولين حادثه پس از شهادت حضرت حمزه ، مثله شدن پيكر آن حضرت به وسيلهء هند بود .\r\nطبرى در اين باره مىگويد : پس از شهادت حمزة بن عبدالمطّلب و خاموش شدن شعلهء جنگ ، هند به همراه ديگر زنان قريش ، به سوى ميدان جنگ هجوم بردند و به مُثله كردن اعضاى ياران پيامبر پرداختند ؛ يكى از آنها هند بود كه خود را به پيكر حمزه رسانيد و آن را قطعه قطعه كرد . و گوش و بينى و ساير اعضايش را بريد و از آنها براى خود خلخال و گردن بند ساخت و زيور آلات خود را به وحشى بخشيد و هم او سينهء حمزه را شكافت و كبدش را درآورد و خواست آن را ببلعد كه نتوانست « 2 »  .\r\nدر تفسير قمى آمده است : « فَجائَتْ الَيهِ هِند فَقَطَعَتْ مَذاكِيره ! وَ قَطَعَتْ اذُنَيه وَقَطَعَت يَديه وَ رِجْلَيه » « 3 »  ؛ « هند آنگاه كه در كنار پيكر حمزه قرار گرفت ، تمام اعضاى او ! و\r\n\r\n","description":"","footnote":" ( 1 ) . ارشاد مفيد ، ص 92  ( 2 ) . طبرى ، ج 2 ، ص 385 ؛ كامل ، ج 2 ، ص 111 ؛ سيرهء ابن هشام ، ج 3 ، ص 36  ( 3 ) . تفسير قمى ، ج 1 ، ص 17 ","page_name":" 353 ","page_number":353},
  {"content":"\r\n\r\nدست و پايش را قطع كرد . »\r\nطبرى مىنويسد : هند پس از انجام اين جنايت بر بالاى سنگ بزرگى رفت و مسلمانان را مورد خطاب قرار داد و اشعار معروف خود را با صداى بلند خواند .\r\nاشعار هند ، كه بيشتر مورّخان آن را نقل كرده‌اند چنين است :\r\n نَحنُ جَزيناكُم بِيَوم بَدرٍ * وَالحَربُ بَعدَ الحَرب ذات سعْرٍ\r\nما كان عَن عُتْبَةَ لي مِن صَبرٍ * وَلا اخى وَ عَمِّهِ وَبَكْري\r\nشَفَيتُ نَفْسي وَقَضَيتُ نَذْري * شَفيت وَحشي غَليل صَدرى\r\nفَشُكر وَحشىّ عَلَىَّ عُمري * حتّى تَرم اعْظمي في قبري « 1 »  \r\n« اين كشتار ، پاداش ما بود بر شما از جنگ بدر ؛ زيرا جنگ پس از جنگ است كه ارزش دارد . » « در مصيبت عتبه و برادرم و عمويم و بكر صبرم به آخر رسيده بود . »\r\n« واينك شفا يافتم و نذرم را ادا كردم ؛ وحشى ! تو بودى كه بر عهد خود با من وفا كردى و غم را از سينه‌ام زدودى . »\r\n« بر من است كه تا زنده‌ام شكرگزار او باشم بلكه تا پوسيدن استخوان هايم در درون قبرم سپاسگزارش گردم . »\r\nابن اسحاق مىگويد : از جمله اشعارى كه هند پس از مثله كردن پيكر حمزه مىخواند ، اين بود :\r\n شَفَيتُ مِنْ حَمْزَةَ نَفسي بأُحُد * حَتّى بَقَرتُ بَطْنَهُ عَنْ الكَبِد\r\nاذْهَبَ عَنّى ذاكَ ماكنتُ اجِدُ * مِن لَذعة الْحُزْنِ الشَّدِيد الْمُعْتَمد \r\n« من از كينه‌اى كه از حمزه در دل داشتم ، در احد تشفى يافتم ، آنگاه كه شكم او را تا كبد شكافتم . »\r\n« اين عمل ناراحتى مرا از ميان برد كه مدام به صورت اندوه شديد بر من فرود مىآمد . » « 2 »  .\r\n\r\n","description":"","footnote":" ( 1 ) الروض الأُنُف ، ج 3 ، ص 169 ؛ كامل ابن اثير ، ج 4 ، ص 37\r\n ( 2 ) الروض الانف ، ج 3 ، ص 107 ","page_name":" 354 ","page_number":354},
  {"content":"\r\n\r\n2 - ابوسفيان و پيكر حمزه عليه السلام\r\nابن اسحاق مىنويسد : پس از مثله شدن حمزه « حُلَيس بن زبان » ، از سران سپاه شرك ، ديد كه ابوسفيان با نوك نيزه به گونهء آن حضرت فشار مىدهد و مىگويد : « ذق يا عقق « 1 »  » ؛ « بچش اى كسى كه بر بت‌ها عاق شدى ! » حُليس گفت : عجب كار شرم آورى ! كسى كه خود را رييس قومش مىداند ، با پسر عمويش كه تكهء گوشتى بيش نيست ، با چنين خشونت و تحقير برخورد مىكند !\r\nابوسفيان‌گفت : « وَيحَك اكتمها عَنّي فَانَّها كانَتْ زلّةً » ؛ « لغزشىبودروىداد ، فاش‌نكن ! » . « 2 » \r\n3 - رسول خدا و پيكر حمزه\r\nبنا به نقل بعضى از مورّخان ، رسول خدا صلى الله عليه و آله با اين كه شديداً مجروح بود و حالى به شدت آزرده داشت ، در جستجوى پيكر حضرت حمزه برآمد .\r\nابن اسحاق مىگويد : « وَخَرَجَ رَسولُ اللَّه فيما بَلَغَني يَلْتَمِسُ حمزة بن عبدالمطّلب فَوَجَدَهُ ببطن الوادي قَدْ بُقِرَ بطنه » « 3 »  .\r\nدر تفسير قمى آمده است : پس از فروكش كردن شعلهء جنگ ، رسول خدا به يارانش فرمود : آيا در ميان شما كسى هست كه از عمويم حمزه خبرى بياورد ؟ ! « حرث بن اميه » عرض كرد : من محلى را كه او افتاده است مىشناسم و خود را به كنار پيكر حمزه عليه السلام رسانيد اما چون او را با وضع فجيع و دلخراش ديد ، نتوانست خبر را به رسول خدا برساند و چون دير كرد پيامبر صلى الله عليه و آله به امير مؤمنان عليه السلام فرمود : « يا عَلِي اطْلُب عَمّك » ؛ « اى على ، به سراغ عمويت برو » آن حضرت نيز چون وضع حمزه عليه السلام را مشاهده كرد ، به خود اجازه نداد كه رسول خدا را آگاه سازد و لذا خود پيامبر با چند تن از صحابه حركت كرد و چون پيكر پاره پاره و مثله شدهء عمويش را ديد گريه كرد و فرمود :\r\n\r\n","description":"","footnote":" ( 1 ) . عقق با ضمّ اول و فتح ثانى از عقّ گرفته شده و صيغهء مبالغه است مانند فسق .  ( 2 ) . سيره ابن هشام ، ج 3 ، ص 37 ؛ الروض الأُنُف ، ج 3 ، ص 170  ( 3 ) . البدايه ، ج 3 ، ص 39 ؛ تاريخ طبرى ، ج 2 ، ص 388 ","page_name":" 355 ","page_number":355},
  {"content":"\r\n\r\n« لَنْ اصابَ بِمِثْلِكَ أبداً » ؛ « براى من مصيبتى بالاتر از مصيبت تو نخواهد بود . »\r\nو نيز فرمود : « وَ اللَّه ما وَقفتُ مَوقِفاً أغيَظ عَلَىَّ مِن هذا الْمَكان » ؛ « 1 »  « به خدا سوگند تا كنون چنين مصيبت سختى بر من روى نداده بود . »\r\nدر آن حال بود كه فرمود : هم اينك جبرئيل نازل شد و اين مژده را به من داد : « انَّ حَمزة مَكْتُوب في السَّماوات السَّبْع حَمْزَةَ بْن عَبْدالمُطَّلب اسَد اللَّه وَ اسَدُ رَسُولِه » ؛ « 2 »  « در آسمان‌هاى هفتگانه نوشته شده است كه حمزه شير خدا و شير رسول خدا است . »\r\nو در روايت ديگر از جابر بن عبداللَّه انصارى نقل شده است كه چون رسول خدا صلى الله عليه و آله جسد عمويش را ديد گريه كرد و چون ديد او را مثله كرده‌اند ، « شَهِق » ، با صداى بلند گريست . « 3 » \r\nباز روايت شده است كه پيامبر صلى الله عليه و آله چون بدن مثله شدهء حمزه عليه السلام را ديد ، فرمود :\r\n« رَحِمَكَ اللَّه يا عَمّ فَقَد كُنتَ وَصُولًا لِلرَّحِم فَعُولًا بِالْخَيْرات » ؛ « 4 »  « اى عمّ ، خداى رحمت كند بر تو كه در زندگيت نسبت به ارحام خود ايفاى وظيفه كردى و آنچه نيكى بود انجام دادى . »\r\n4 - صفيه و پيكر حضرت حمزه عليه السلام\r\nابن اسحاق مىنويسد : صفيه خواهر حمزه خود را به احد رسانيد تا پيكر برادرش را ببيند ، چون خبر به رسول خدا صلى الله عليه و آله رسيد ، به زبير دستور داد كه « أَلْقِها فأرجعها ، لا تَرى ما بِأَخيها » ؛ « برو و مادرت را برگردان تا برادرش را با اين وضع نبيند . » زبير به استقبال مادرش شتافت و گفت مادر ! رسول خدا دستور مىدهد كه بر گردى ، صفيه گفت : چرا برگردم ؟ من شنيده‌ام كه برادرم را مثله كرده‌اند و مىخواهم با پيكر مثله شده‌اش ديدار كنم ولى بدان تحمل همهء اين مصائب در راه خدا سهل است و به هر چه در اين راه پيش آيد راضىام و از خدا پاداش و صبر مىخواهم .\r\nزبير چون گفتار صفيه را به رسول خدا عرض كرد ، حضرت فرمود : « خَلِّ سَبيلَها » ؛\r\n\r\n","description":"","footnote":" ( 1 ) . تفسير قمى ، ج 1 ، ص 123 ؛ كامل بن اثير ، ج 2 ، ص 112 ؛ تاريخ الخميس ، ج 1 ، ص 331  ( 2 ) . تاريخ ابن ابى كثير ، ج 4 ، ص 40  ( 3 ) . اسد الغابه ، ج 2 ، ص 54  ( 4 ) . همان . ","page_name":" 356 ","page_number":356},
  {"content":"\r\n\r\n« پس او را آزاد بگذار ! » چون چشم صفيه به بدن قطعه قطعه شدهء برادرش افتاد ، گفت :\r\nانّا للَّهِ وَ انّا الَيهِ راجِعُون آنگاه دربارهء او دعا و استغفار كرد . « 1 » \r\nابن ابى الحديد از واقدى نقل مىكند كه چون صفيه به احد آمد ، انصار مانع شدند كه نزد رسول خدا بيايد ولى آن حضرت فرمود « دَعُوها » ؛ « مانعش نشويد . » آنگاه در نزد رسول خدا صلى الله عليه و آله نشست و شروع به گريه كرد . او كه گريه مىكرد ، رسول خدا هم مىگريست و چون صدايش به گريه بلند مىشد رسول خدا بلند مىگريست ؛ « فجعلت اذا بكت يبكى رسول اللَّه و اذا نشجت ينشج رسول اللَّه » فاطمهء زهرا عليها السلام كه در كنار آنان بود و گريه مىكرد و رسول خدا هم به همراه او گريه مىكرد . آنگاه فرمود :\r\n« لَنْ اصاب به مثل حمزة أبداً » ، سپس خطاب به صفيه و فاطمه زهرا عليها السلام فرمود :\r\nبشارت مىدهم بر شما كه جبرئيل ، نازل گرديد و به من خبر داد :\r\n« إِنَّ حمزة مكتوبٌ فى أَهْلِ السّماواتِ السَّبْع حَمزة بْن عبدالمطّلب اسَدُاللَّه وَ اسَدُ رَسُولِهِ » « 2 » \r\n5 - گريه شديد رسول خدا به هنگام نماز بر عمويش حمزه\r\nدر ذخائر العقبى آمده است كه پيامبر خدا چون در كنار پيكر حمزه براى اقامهء نماز ايستاد ، با صداى بلند گريست ، سپس آه عميقى كشيد و خطاب به پيكر او گفت :\r\n« يا حَمزَة ، يا عَمّ رسول اللَّه واسَدَ اللَّه وَاسَدَ رسوله ، يا حَمزَة ، يا فاعلَ الْخَيْرات ، يا حَمْزَة يا كاشِفَ الكُرُبات ، يا حَمْزَةَ يا ذابَّ عن وجه رَسُول اللَّه » .\r\nباز هم گريهء طولانى كرد ، آنگاه به نماز پرداخت . « 3 » \r\n\r\n","description":"","footnote":" ( 1 ) . الروض الأُنُف ، ج 3 ، ص 172 ؛ سيرهء ابن هشام ، ج 3 ، ص 41 ؛ اسد الغابهء ، ج 7 ، ص 172 ؛ كامل ابن اثير ، ج 2 ، ص 112  ( 2 ) . شرح ابن ابى الحديد ، 15 ، ص 17  ( 3 ) . ذخائر العُقبى ، ص 181 ","page_name":" 357 ","page_number":357},
  {"content":"\r\n\r\n6 - هفتاد نماز بر پيكر حمزه عليه السلام\r\nبيشتر مورّخان و محدّثان ، از عبداللَّه بن عباس نقل كرده‌اند بر خلاف همهء شهيدان ، كه رسول خدا بر آنان ، مانند همهء مسلمانان ديگر ، يك نماز مىخواند ، بر پيكر عمويش حمزه هفتاد نماز يا هفتاد و دو نماز گزارد . بدين ترتيب كه : ابتدا پيكر عمويش را با يك قطعه لباس سفيد پوشاند ، سپس با هفت تكبير بر وى نماز خواند . پس از آن هر يك از شهدا را آوردند كه بر وى نماز بخواند ، در كنار پيكر حمزه قرار داد و به هر دو نماز خواند و سرانجام بر پيكر عمويش هفتاد و دو نماز گزارد . « 1 » \r\n7 - دفن حضرت حمزه با كفن .\r\nآنچه مسلّم است ، اين است كه : بر پيكر شهدا كه در جبهه و ميدان جنگ به شهادت مىرسند ، نه غسل مىكنند و نه كفن ، بلكه با همان پيكر و لباس خون آلود به خاك مىسپارند . عمل رسول خدا دربارهء شهداى احد هم ، چنين بوده است . در منابع حديثى ، از جمله در سنن ابى داود آمده است كه در جنگ احد رسول‌خدا دستور داد سلاح را از پيكر شهدا برگيرند و با لباس خون آلودشان دفن كنند . « 2 » \r\nكلينى رحمه الله از امام صادق عليه السلام نقل مىكند : « چون مشركان لباس از تن حمزه برگرفته بودند و پيكرش برهنه بود ، رسول خدا دستور داد بر عمويش كفن بپوشانند و لذا او را در ميان نمدى قرار دادند و دفن كردند ؛ « إِنَّ رَسول اللَّه صلى الله عليه و آله صَلّى عَلى حَمزة و كَفَّنَهُ لِأَنَّهُ كانَ جُرِّد » . « 3 » \r\n\r\nدفن حضرت حمزه\r\nبه هنگام دفن شهدا ، پيكر چند تن از آنان براى دفن شدن به مدينه منتقل گرديد ، چون اين خبر به رسول خدا صلى الله عليه و آله رسيد ، از اين عمل منع كرد و فرمود : « ادفنُوهُم حَيثُ\r\n\r\n","description":"","footnote":" ( 1 ) . سيرهء ابن هشام ، ج 3 ، ص 30 ؛ الروض الأُنُف ، ج 3 ، ص 17 ؛ سنن أبى داود ، ج 2 ، ص 174  ( 2 ) . سنن ابى داود ، ج 3 ، ص 274  ( 3 ) . فروع كافى ، ج 1 ، ص 58 ","page_name":" 358 ","page_number":358},
  {"content":"\r\n\r\nصُرِعُوا » ؛ « در همانجا كه به شهادت رسيده‌اند ، دفن كنيد . » و چون دستور پيامبر به مدينه رسيد و جنازه « شماس مخزومى ) هنوز دفن نشده بود ، او را به احُد برگرداندند و در همانجا به خاك سپردند . « 1 » \r\nرسول خدا در بالاى سر هر يك از شهدا قرار مىگرفت ، جمله‌اى در مقام ارجمند شهادت و رتبه و درجهء شهدا در قيامت بيان مىكرد ؛ از جمله اين كه مىفرمود :\r\n« أَنَا شَهيدٌ عَلى هؤُلاء أَنَّهُ ما مِن جَريحٍ يُجْرَحُ فياللَّه إِلّا وَ اللَّهُ يَبعَثُهُ يَومَ القِيامَة و جُرحه يُدمى اللَّونُ لَونُ دَمٍ وَ الرِّيحُ ريحُ مِسكٍ » .\r\nآنگاه مىفرمود :\r\n« انْظُرُوا أَكثر هؤُلاء جمعاً لِلقرآن فَاجْعَلُوه أَمام اصحابه في الْقَبر » . « 2 » \r\n« من شهادت مىدهم كه كسى در راه خدا مجروح نمىشود مگر اينكه خداوند در روز قيامت او را در حالى محشور مىكند كه از جراحت او خون جارى است ، رنگ آن رنگ خون و بويش بوى مشك است . »\r\nسپس فرمود : هر يك از اين شهدا بيشتر قرآن بلد است ، در داخل قبر ، پيش روى همقبرش قرار دهيد .\r\n\r\nحمزه به تنهايى در يك قبر\r\nدر منابع حديثى آمده است : در جنگ احُد انصار نزد رسول خدا صلى الله عليه و آله آمدند و گفتند :\r\nيارسول اللَّه ، بدنها خسته ومجروح و قبر كندن بر تك تك شهدا طاقت فرسا است ، فرمود :\r\n« إِحفِرُوا وَ أَوسِعُوا وَ اجْعَلُوا الَّرجُلَين في القَبْرِ الواحد » .\r\n« قبر را وسيع‌تر حفر كنيد و هر دو نفر را در يك قبر به خاك بسپاريد . »\r\n\r\n","description":"","footnote":" ( 1 ) . سيرهء ابن هشام ، ج 3 ، ص 42 سنن ابى داود ، ج 2 ، ص 180  ( 2 ) . فروع كافى ، ج 1 ، ص 58 ","page_name":" 359 ","page_number":359},
  {"content":"\r\n\r\nپرسيدند : « أَيُّهُم يُقَدَّم » ؛ « كدام را در سمت قبله قرار دهيم ؟ » فرمود : « اكْثَرُهُم قرآناً » ؛ « آنكه بيشتر قرآن‌بلد است . » وبدين گونه ، دو نفر و گاهى سه نفر در يك قبر دفن مىشدند . « 1 » \r\nاز جمله پيامبر اكرم صلى الله عليه و آله دستور داد خارجة بن زيد با سعد بن ربيع و نعمان ابن مالك با عبده در يك قبر دفن شدند و همچنين عمرو بن جموح و عبداللَّه بن عمرو بن حرام كه با هم‌دوست صميمى بودند ، در يك قبر دفن گرديدند . « 2 »  ولى حمزه به تنهايى و مستقلًا در يك قبر دفن گرديد و در دفن او چند نفر شركت نمودند ؛ از جمله امير مؤمنان عليه السلام و ابوبكر و عمر و زبير داخل قبر شدند و اين در حالى بود كه رسول خدا صلى الله عليه و آله با حالت تأثر در كنار قبر نشسته بود و بر خاكسپارى او نظارت مىفرمود « 3 » \r\n\r\nتشكيل مجلس عزا\r\nرسول خدا صلى الله عليه و آله به همراه صحابه ، پس از دفن شهدا ، با استقبال زنان بيوه و كودكان يتيم وارد مدينه گرديد . در صفحات گذشته به بعضى از جريانات كه به هنگام مراجعت آنان واقع شده است اشاره كرديم ولى شايد جالب‌ترين اين حوادث و حساس‌ترين اين صحنه‌ها كه در مدينه به وقوع پيوست تشكيل مجلس عزا براى حمزه سيد الشهدا باشد .\r\nابن هشام از ابن اسحاق چنين نقل مىكند كه رسول خدا صلى الله عليه و آله از كنار خانه‌هاى قبيلهء « بنى عبدا الأشهل » و بنى ظفر عبور مىكرد ، صداى بانوان اين دو قبيله را كه بر شهداى خود مىگريستند شنيد به آن حضرت رقّت دست داد و گريست و اشكش جارى گرديد و فرمود : « لكِنْ حَمْزَةَ لا بَواكِىَ لَهُ » ؛ « ولى حمزه گريه كننده‌اى ندارد » چون اين سخن پيامبر را به سعدبن معاذ و اسَيد بن حُضَير نقل كردند ، به بانوان اين دو قبيله دستور دادند لباس عزا به تن كنند و در كنار بيت رسول خدا بر عموى آن بزرگوار گريه و عزادارى نمايند ؛ « امَرا نسائَهُم ان يَتَحَزَّمن ثُمّ يذهبن فيبكينّ عَلى عَمّ رَسُول اللَّه صلى الله عليه و آله » . « 4 » \r\n\r\n","description":"","footnote":" ( 1 ) . سنن ابى داوود ج 2 ، ص 174 ؛ ابن كثير ج 4 ، ص 42 ؛ ابن اثير ج 2 ، ص 113  ( 2 ) . طبقات واقدى ج 2 ، ص 31  ( 3 ) . كامل ابن اثير ، ج 2 ، ص 113  ( 4 ) . سيره‌ابن‌هشام ج 3 ، صص 42 - 43 ؛ ابن‌كثير ، ج 4 ، ص 47 ؛ تاريخ‌الخميس‌ج 1 ، ص 444 ؛ طبرىج 3 ، ص 392 ","page_name":" 360 ","page_number":360},
  {"content":"\r\n\r\nابن اسحاق اضافه مىكند كه چون صداى گريهء اين بانوان از كنار مسجد « و مجلس عزا » به گوش رسول خدا رسيد ، از منزل خود حركت كرد و به ميان آنها رفت و چنين فرمود : خدا بر شما رحمت كند كه با وجود خويش مرا يارى و مواسات نموديد به خانه‌هاى خود برگرديد و « ارجعنَ يَرْحَمَكنَّ اللَّه فَقد آسيتنّ بأنفسكنّ »\r\nواقدى متوفاى 207 پس از نقل همان مطالب مىگويد : بر اساس همان مراسم رسم زنان مدينه ، تا امروز چنين است كه اگر يكى از عزيزانشان از دنيا برود اول بر حمزه گريه و عزادارى مىكند سپس بر عزيز از دست رفتهء خود « فَهُنَّ الَى الْيَوم اذا مات الْمَيّت مِن الأنصار بَدَأ النّساء فَبَكَينَ عَلى حَمزة ثُمَّ بَكَينَ عَلى مَيِّتِهِنَّ » « 1 » \r\n\r\nرسول خدا چرا اندوهگين بود ؟ !\r\nاز آنچه ملاحظه كرديد ، معلوم شد كه رسول خدا در شهادت عمويش به شدت متأثر و اندوهگين بود و لذا چون پيكر او را ديد با صداى بلند گريست و فرمود : « لَنْ اصاب بِمِثلك أَبَداً » و به همراه عمه‌اش صفيه و دخترش فاطمه نيز گريست . دوست داشت بانوان هم بر وى گريه كنند و از گريه كنندگان تقدير و آنها را دعا نمود و به هنگام اقامه نماز بر پيكر او ، گريهء ممتد و زمزمه و در دل داشت .\r\nپر واضح است كه اين حزن و اندوه شديد رسول خدا ، نبود مگر به جهت فداكارى و ثبات قدم حمزه و اين گريه نبود مگر به جهت تلاش و جانفشانى عموى رسول خدا در اعلاء كلمهء حق ، همانگونه كه فرمود : « كُنْتَ فَعُولًا بِالْخَيرات » .\r\nدر واقع اندوه رسول خدا اندوه بر مصيبتى بود كه از فقدان يك مجاهد مخلص و مدافع شجاع بر اسلام وارد شده بود ؛ زيرا رسول خدا نه در اثر عواطف شخصى و به انگيزهء علاقه قومى بر كسى محزون مىگرديد و نه كسى را با اين انگيزه‌ها به گريه تشويق مىنمود بلكه علاقه و دوستى او براى خدا و دورى و انزجارش هم براى خدا بود .\r\nآرى ، معيار اندوه رسول خدا بر حمزه ، بر ارتباط حمزه با خدا بر مىگردد و حزن\r\n\r\n","description":"","footnote":" ( 1 ) . طبقات واقدى ج 2 ، ص 31 ","page_name":" 361 ","page_number":361},
  {"content":"\r\n\r\nپيامبر بر وى به مقياس خسارت فقدان او نسبت به اسلام بود و گرنه همانگونه كه حمزه عموى پيامبر است ، ابولهب نيز عموى پيامبر بود ولى هيچ عداوت و دشمنى مانند عداوت و دشمنى ابولهب نسبت به رسول خدا و هيچ ايذاء و اذيّتى مانند اذيت او نسبت به آن حضرت نبود و به همين نسبت انزجار رسول خدا از وى و در مقابل اين دورى و انزجار متقابل عنايت و علاقهء رسول خدا صلى الله عليه و آله را مىبينيم نسبت به سلمان ، كه مىفرمود :\r\nنگوييد سلمان فارسى ، بگوييد سلمان محمدى تا آنجا كه دربارهء او فرمود : « سَلْمانُ مِنّا اهْل الْبَيت » .\r\nشاعر مىگويد :\r\n كانت مودّة سلمان لهم رحماً * و لم يكن بين نوح و ابنه رحم « 1 »  \r\nهمان گونه كه عملكرد هند و ابوسفيان با پيكر آن شهيد عزيز و اهانت ابوسفيان بر قبر شريفش در دوران خلافت عثمان و تصميم معاويه بر محو اثر قبر او پس از گذشت بيش از چهل سال از جنگ احد « 2 »  همه اينها دليل محكم بر نقش مؤثر آن بزرگوار در اعلاى كلمهء حق و در هم كوبيدن شرك و الحاد بود .\r\n\r\nحرم حضرت حمزه عليه السلام در بستر تاريخ\r\nقبر شريف و حرم مطهّر حضرت حمزه ، آن بزرگ مجاهد اسلام و عموى دلسوز رسول اللَّه صلى الله عليه و آله از سال سوّم هجرت ، كه آن حضرت به شهادت رسيد ، تا سال 1344 كه گنبد و بارگاهش به وسيلهء وهابيان تخريب گرديد ، مراحلى را طى كرده و حوادثى را به خود ديده است كه از نظر فقهى و مذهبى داراى نكاتى آموزنده و از نظر تاريخى حاوى مطالب ارزنده و قابل توجّه است و ما در اين بخش ، مطالبى را به تناسبِ تاريخِ وقوع آنها ، در اختيار خوانندگان عزيز قرار مىدهيم :\r\n\r\n","description":"","footnote":" ( 1 ) « محبت و دوستى سلمان موجب قرابت او با اهل بيت گرديد ولى در ميان نوح و فرزندش قرابتى نبود . »  ( 2 ) در بخشهاى آينده اين دو موضوع را ملاحظه خواهيد فرمود . ","page_name":" 362 ","page_number":362},
  {"content":"\r\n\r\n\r\nرسول خدا صلى الله عليه و آله و قبر حمزه عليه السلام\r\nمحدّثان و مورّخان نقل كرده‌اند كه : « پيامبر خدا صلى الله عليه و آله هر سال به زيارت قبور شهدا مىرفت و خطاب به آنان مىگفت : « السَّلامُ عَلَيْكُمْ بِما صَبَرْتُمْ فَنِعْمَ عُقْبَى الدّار » « 1 »  در اين بخش از نقل‌ها اين مطلب نيز اضافه شده است كه : پس از رسول‌اللَّه صلى الله عليه و آله ابوبكر ، عمر وعثمان نيز قبر حمزه عليه السلام و شهداى احد را زيارت مىكردند و معاويه نيز در سفر حجّ خود شهداى احد را زيارت نمود .\r\nو اين جمله نيز آمده است كه وقتى رسول خدا صلى الله عليه و آله از فاصلهء دور ، قبور را مشاهده مىكرد ، با صداى بلند چنين مىگفت : « السَّلامُ عَلَيْكُمْ بِما صَبَرْتُمْ . . . » .\r\n\r\nسفارش امام صادق عليه السلام\r\nحضرت صادق عليه السلام در ضمن توصيه به زيارت مساجد و مشاهد مدينهء منوّره ، به معاوية بن عمار مىفرمايد :\r\n« لا تَدَعْ اتيان المشاهد . . . وقبور الشهداء وبلغنا أنّ النبي صلى الله عليه و آله كان إذا أتى قبور الشهداء قال : « السَلَامٌ عَلَيْكُمْ بِمَا صَبَرْتُمْ فَنِعْمَ عُقْبَى الدَّارِ » « 2 » \r\nزيات مشاهد و قبور شهدا ( ى احد ) را ترك نكن ( زيرا ) به ما نقل شده است كه پيامبر صلى الله عليه و آله به ( زيارت ) قبور شهدا مىرفت مىگفت : « السلام عليكم . . . »\r\n\r\nفاطمهء زهرا عليها السلام و زيارت حضرت حمزه عليه السلام\r\nمرحوم كلينى از امام صادق عليه السلام نقل مىكند : « فاطمه عليها السلام پس از رسول خدا صلى الله عليه و آله هفتاد و پنج روز زنده بود و در اين مدّت بشّاش و متبسّم ديده نشد و هر هفته دو بار ؛ روزهاى دوشنبه و پنج‌شنبه به زيارت قبور شهدا مىرفت و گاهى محلّ استقرار مشركان در احد و\r\n\r\n","description":"","footnote":" ( 1 ) ابن شبّه ، تاريخ مدينه ، ج 1 ، ص 132 ؛ سمهودى ، وفاء الوفا ، ج 3 ، ص 932 ؛ ابن ابىالحديد ، شرح‌نهج البلاغه ، ج 15 ، ص 40 ؛ ابن كثير ، تاريخ ، ج 4 ، ص 45  ( 2 ) كلينى ، كافى ، ج 4 ، ص 561 ","page_name":" 363 ","page_number":363},
  {"content":"\r\n\r\nهمچنين جايگاه رسول خدا را به همراهانش معرفى مىكرد » ؛ « لَمْ تُرَ كاشرةً ولا ضاحكةً تأتي قبور الشهداء في كلّ جمعة مرّتين ؛ الإثنين والخميس ، فتقول : ههنا كان رسول اللَّه وههنا كان المشركون » .\r\nدربارهء زيارت و حضور حضرت زهرا در كنار قبر حمزه عليه السلام ، در منابع شيعه و اهل سنّت مطالب فراوانى نقل است ؛ از جمله اينكه : « إنّ فاطمة عليها السلام كانت تزور قبور الشهداء بين اليومين والثلاثة وتدعو وتبكي حتّى ماتت » . « 1 » \r\n\r\nزيارت حضرت حمزه عليه السلام از مستحبات مؤكّده است\r\nبر اساس سيرهء پيامبر صلى الله عليه و آله و معصومان عليهم السلام ، يكى از اعمال مستحب و بلكه يكى از مستحبات مؤكّد براى مسلمانان ، زيارت قبر حضرت حمزه و ديگر شهداى احداست ودراين موضوع ، فقهاى شيعه و علماى اهل سنّت اتّفاق نظردارند وبهترين روز زيارتىآن حضرت را روز دو شنبه و پنج‌شنبه دانسته‌اند . « 2 » \r\n\r\nابوسفيان و قبر حمزه عليه السلام\r\nابن ابىالحديد مىنويسد : در دوران خلافت عثمان ، ابوسفيان از كنار قبر حضرت حمزه گذر مىكرد ، وقتى چشمش به قبر افتاد با پايش به قبر كوبيد و خطاب به حضرت حمزه چنين گفت :\r\n« يا أَبا عمارَة ، إنّ الأمر الذي اجتلدنا عَلَيهِ بِالسَّيف أَمْسى فِي يَدِ غِلْمانِنَا الْيَوْم يَتَلَعَّبُون بِهِ » « 3 » \r\n\r\n","description":"","footnote":" ( 1 ) كلينى ، كافى ، ج 4 ، ص 561 ؛ شيخ حرّ عاملى ، وسائل الشيعه ، ج 2 ، ص 879 ؛ واقدى به نقل از ابن ابىالحديد ، شرح نهج البلاغه ، ج 15 ، ص 40 ؛ سمهودى وفاء الوفا ، ج 3 ، ص 932 ؛ مجلسى ، بحار الأنوار ، ج 36 ، ص 353 وج 43 ، ص 90 وج 79 ، ص 169 وج 99 ، ص 30 ؛ شيخ صدوق ، من لا يحضره الفقيه ، ج 1 ، ص 114  ( 2 ) علّامهء امينى ، الغدير ، ج 5 ، ص 160  ( 3 ) ابن ابىالحديد ، شرح نهج البلاغه ، ج 16 ، ص 136 ","page_name":" 364 ","page_number":364},
  {"content":"\r\n\r\n« اى ابا عماره ، ( سر از قبر بيرون آر و ببين ) حكومتى كه ما بر سر آن با هم مىجنگيديم چگونه ملعبه و بازيچهء جوانان ما گرديده است ! »\r\nو بدينگونه بار ديگر ابوسفيان كفر و نفاق خويش را نسبت به اسلام و كينه و عداوتش را نسبت به سيّد شهيدان آشكار ساخت !\r\n\r\nكرامت شهداى احد و شكست سياست معاويه\r\nدر سال چهل و نه هجرى و پس از گذشت چهل و شش سال از جنگ احد و در دوران رياست بلا منازع معاوية بن ابوسفيان ، از طرف او دستور صادر شد كه در احد قناتى حفر و مجراى آن را در كنار و يا داخل قبور شهدا قرار دهند و با آماده شدن قنات ، منادى در مدينه اعلان كرد : افرادى كه در احد شهيد دارند براى در امان ماندن اجساد و قبور آنان از نفوذ و جريان آب ، اين قبور را نبش و اجساد شهدا را به محلّ ديگر انتقال دهند و بر اساس اين دستور به نبش قبور شهدا اقدام گرديد .\r\nاز جمله قبر حمزه عليه السلام و عمرو بن جموح و عبداللَّه پدر جابر شكافته شد ، عمّال معاويه با تعجّب مشاهده كردند كه اين اجساد تر و تازه مانده‌اند ؛ به گونه‌اى كه گويى ديروز دفن گرديده‌اند . حتّى لباسها و قطيفه‌ها و علفهايى كه آنان را پوشش مىداد با همان وضع باقى است و كوچكترين تغييرى در آنها رخ نداده است ؛ به طورى كه وقتى بيل كارگر به پاى حضرت حمزه خورد ، خون جارى گرديد و يا آنگاه كه دست يكى از شهدا ، كه در روىزخم پيشانيش قرار داشت ، برداشته شد خون جارى گرديد و اين كرامت شهدا موجب‌شدكه عمّال‌معاويه‌از تصميم خود منصرف‌شده ، قبورشهدا رابه‌حال‌خود بگذارند .\r\nاين خلاصه‌اىاست ازآنچه درمنابع تاريخى و مدينه‌شناسى گاهى به‌طور مشروح و گاهى به طور اختصار آمده است . « 1 » \r\n\r\n","description":"","footnote":" ( 1 ) . ابن شبه ، تاريخ المدينه ، ج 1 ، ص 133 ؛ طبرى ، تاريخ ، ج 2 ، ص 319 ؛ ابن كثير ، تاريخ ، ج 4 ، ص 43 ؛ دياربكرى ، تاريخ الخميس ، ج 1 ، ص 443 ؛ ابن نجار ، اخبار مدينة الرسول ، ص 57 ؛ ابن ابىالحديد ، شرح نهج البلاغه ، صص 14 ، 264 ؛ سبكى ، شفاء السقام ، ص 162 ؛ ابن اثير ، اسد الغابه ، ج 2 ، ص 55 ؛ سمهودى ، وفاء الوفا ، ج 3 ، ص 938 ؛ ابن كثير ، تاريخ ، ج 4 ، ص 43 ","page_name":" 365 ","page_number":365},
  {"content":"\r\n\r\nيكى از راويان اين حادثهء تاريخى ، جابر انصارى ، صحابى معروف و فرزند عبداللَّه از شهداى احد است كه مىگويد : « استُصرخنا عَلى قَتلانا يومَ احد يَومَ حَفَر معاوية العين فوجدناهم رطاباً يتثنّون فأصاب المسحاة رجْلَ حمزة فطار منها الدّم » .\r\nو در بعضى از اين روايات آمده است : « كأنّهم نُوَّم » ؛ « شهدا را ديديم تر و تازه گويا به خواب عميقى فرو رفته‌اند . »\r\nدربارهء عبداللَّه يا عمرو بن جموح كه در يك قبر دفن شده بودند آمده است :\r\n« فأميطت يده عَن جُرْحِهِ فانبعث الدم فردّت الى مكانها فسكن الدّم » ؛ « به هنگام شهادت ، پيشانى او مجروح و دستش روى جراحت گذاشته شده و با همان وضع دفن گرديده بود ، هنگام نبش قبر دستش را از روى جراحت برداشتند ، خون سيلان كرد تا مجدداً دست را به روى پيشانى مجروح گذاشتند و خون قطع شد . »\r\n\r\nهدف معاويه چه بود ؟ !\r\nهدف معاويه از حفر اين قنات و جارى ساختن آن از كنار يا از داخل قبور شهدا ، كه به دستور مستقيم وى انجام مىگرفت اين بود كه با انتقال اجساد شهدا به نقاط مختلف و محو آثار و قبور آنان ، يك مشكل سياسى - اجتماعى را كه فكر او را دائماً به خود مشغول ساخته بود حل نمايد ؛ زيرا علىرغم تبليغات فراوانى كه به نفع او و بر ضدّ اهل بيت ، به ويژه بر ضدّ امير مؤمنان ، على عليه السلام در سراسر كشور اسلامى انجام مىگرفت ، سالانه هزاران زائر كه از نقاط مختلف وارد مدينه مىشدند ، با حضور در كنار قبر حمزه و شهداى احد ، صحنه جنگ احُدْ و جنايت‌هاى ابوسفيان و هند و شخص معاويه در به شهادت رسانيدن اين شهدا و مُثله كردن آنان و شكافتن سينهء حمزه عليه السلام و جويدن جگر او و به طور كلّى برافراشتن پرچم جنگ بر ضدّ اسلام و قرآن به وسلهء خاندان معاويه در اذهان زنده مىشد و همهء جنايات آنان را تداعى مىكرد و اين وضع براى معاويه قابل تحمّل نبود و لذا تصميم گرفت اجساد اين شهدا را كه به عقيدهء او پس از گذشت بيش ازچهل‌سال بجزيك مشت استخوان پوسيده از آنان باقى نيست ، به دست بازماندگان خودِاين شهدا به‌نقاط مختلف منتقل و پراكنده كند و اثر قبرها را محو سازد تااحد وجنگ آن در اثر عدم حضور\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nمسلمانان در اين نقطه ، به فراموشى سپرده‌شود . آرى براى اجراىاين سياست بود كه معاويه دستور حفر قنات و عبور دادن آن ، از محل دفن شهدا را صادر كرد و تا نبش قبر آنان ، اين سياست به خوبى پيش رفت ولى با كرامت شهيدان و سالم بودن اجسادشان مواجه گرديد و براى جلوگيرى از تبليغات منفى بر ضدّ او و به‌طور اجبار اجساد شهدا در همان محل به خاك سپرده شدند .\r\n\r\nفاطمه زهرا عليها السلام نخستين كسى كه قبر حمزه را ترميم نمود\r\nبه طورى كه ملاحظه خواهيد كرد ، قبر شريف حمزه از قرن دوّم هجرى در زير سقف و داراى ساختمان بود ولى طبق نقل محدّثان و مورّخان ، از امام باقر عليه السلام ، اولين كسى كه اين قبر را پس از گذشت چند سال و ظهور آثار فرسودگى در آن ، به تعمير و ترميم و سنگچينى و علامت‌گذارى نمود و از ساير قبور مشخص ساخت ، حضرت زهرا عليها السلام بود و جالب اين است كه اين روايت در منابع اهل سنّت بيش از منابع شيعه منعكس گرديده است !\r\nمتن روايت چنين است :\r\n« . . . عن سعد بن طريف ، عن أبيجعفر عليهما السلام إنّ فاطمة بنت رسول‌اللَّه صلى الله عليه و آله كانتْ تزور قبر حمزة عليه السلام ترُمُّهُ وتُصْلحُهُ وقد تعلّمتْه بحجرٍ » . « 1 » \r\n« سعد بن طريف از امام باقر عليه السلام نقل مىكند كه دختر رسول خدا ، فاطمهء زهرا قبر عمويش حمزه را زيارت و آن را ترميم و اصلاح مىكرد و اين قبر را با سنگ چينى ، علامت گذارى و مشخّص ساخته بود . »\r\n\r\nحرم حضرت حمزه در قرن دوّم\r\nسمهودىاز عبدالعزيز ( قديمىترين مدينه‌شناس ) نقل مىكند : « إنّه كان على قبر\r\n\r\n","description":"","footnote":" ( 1 ) . ابن شبه ، تاريخ المدينه ، ج 1 ، ص 131 ؛ ابن سعد ، طبقات ، ج 3 ، ص 11 ؛ سمهودى ، وفاء الوفا ، ج 3 ، ص 932 ","page_name":" 367 ","page_number":367},
  {"content":"\r\n\r\nحمزة قديماً مسجد » ؛ « 1 »  « از قديم الأيام قبر حمزه در زير مسجد « 2 »  قرار داشت . »\r\nسمهودى سپس مىگويد : « وذلك في المأة الثانية » . گفتار عبدالعزيز به قرن دوّم مربوط است .\r\nپس بنا به گفتار اين دو مدينه‌شناس ، قبر حضرت حمزه در قرن دوّم داراى حرم بوده و در زير سقف قرار داشته است ، گرچه تاريخ دقيق اين بنا و همچنين بانى آن براى ما روشن نيست .\r\nدر ادامهء همين بحث ، ملاحظه خواهيم كرد كه كتيبهء موجود در كنار مدفن شهداى احد بيانگر اين بوده كه قبور آنان هم در سال 275 داراى بنا بوده است .\r\n\r\nحرم حضرت حمزه در قرن ششم\r\nابن جبير جهانگرد معروف ( متوفاى 614 ) كه در سال پانصد و هفتاد و نه به زيارت حرمين شريفين مشرّف شده ، مىگويد :\r\n« وعلى قبره رضى الله عنه مسجد مبنى والقبر بِرحبته جوفى المسجد » . « 3 »  « مسجدى بر روى قبر حمزه رضى الله عنه ساخته شده است و قبر در فضاى داخلى مسجد قرار گرفته است . »\r\n\r\nايجاد بناى باشكوه در قرن هفتم\r\nابن نجار ، مدينه شناس قرن هفتم ( متوفّاى 643 ) كه تقريباً شصت و چهار سال پس از ديدار ابن جبير از حرم حضرت حمزه ، كتاب خود را نگاشته است ، مىنويسد : در سال پانصد و نود و نه مادر خليفهء عباسى ، ناصر لدين‌اللَّه « 4 »  براى\r\n\r\n","description":"","footnote":" ( 1 ) . سمهودى ، وفاء الوفا ، ج 3 ، ص 922  ( 2 ) . در قرنهاى اوّل به بناهايى كه در روى قبور ساخته مىشد ، مسجد اطلاق مىگرديد و اين اصطلاح از آيهء شريفهء « قَالَ الَّذِينَ غَلَبُوا عَلَى أَمْرِهِمْ لَنَتَّخِذَنَّ عَلَيْهِمْ مَسْجِداً » اتخاذ شده بود و اصطلاح حرم ، مزار ، و مشهد در قرن‌هاى بعد پديد آمده است .  ( 3 ) . ابن جبير ، رحله ، ص 44  ( 4 ) . الناصر لدين‌اللَّه عباسى ، سى و چهارمين خليفهء عباسى است ، تولد وى در سال 553 وفاتش در سال 622 و دوران خلافتش چهل و هفت سال بوده ، گويند او به تشيع تمايل داشت . حرم حضرات ائمهء بقيع و عباس‌عموى پيامبر را تعمير كرد . مادرش زمرّد نام داشته است . سيوطى ، تاريخ الخلفا ، قمى تتمهء المنتهى . ","page_name":" 368 ","page_number":368},
  {"content":"\r\n\r\nحمزه حرم‌بزرگى بنا نهاد وضريحى منقش از چوب ساج بر قبر او نصب كرد و اطراف حرم را ديوار كشيد و براين حرم درى ازآهن گذاشت‌كه اين در ، روزهاى پنج شنبه به روى زائران باز است . « 1 » \r\n\r\nحرم حضرت حمزه در قرن دهم\r\nسمهودى ( متوفاى 911 ) حرم حضرت حمزه را به همان شكلى كه ابن نجار در سه قرن قبل از وى توصيف كرده است مشاهده نموده ، مىگويد : « وعليه قبّة عالية حسنة مُتْقَنَةٌ وبابُه مُصفّح كلّه بالحديد بَنَتْهُ امّ الْخليفة الناصر لدين‌اللَّه كما قاله ابن النجار وذلك في سنة تسعين وخمسمائة ، قال : وجعلت على القبر ملبناً من ساج وحوله حصباء وباب المشهد من حديد يُفتح كلّ يومِ خميسٍ . . . » « 2 » \r\nبه طورى كه ملاحظه مىشود ، اصل بناى ساختمان حرم حضرت حمزه در قرن دهم ، همان بوده كه ابن نجار در اواسط قرن هفتم از كيفيت و اتقان و از درِ آهنى و از ديواركشى اطراف آن سخن گفته است . « 3 » \r\nسمهودى بقيهء كلام ابن‌نجار را در مورد ضريح حضرت حمزه نقل‌مىكند كه : داراى ضريحى از چوب ساج همانند ضريح جناب ابراهيم و جناب عباس و حضرت حسن مجتبى عليه السلام مىباشد . سپس مىگويد : ولى امروز بر خلاف سه قبر ياد شدهء اخير در قبر حمزه ، ضريح چوبى كه ابن نجار از آن ياد نموده است وجود ندارد ، بلكه ضريح و قبر او از گچ و آجر است و شايد اين ضريح با مرور زمان و با از بين رفتن آن ضريح چوبى ساخته شده است .\r\nسمهودى در آخر گفتارش ، انتساب اين بنا را به مادر خليفهء عباسى مورد تأكيد قرار\r\n\r\n","description":"","footnote":" ( 1 ) . ابن نجار ، اخبار مدينة الرسول ، ص 58  ( 2 ) . سمهودى ، وفاء الوفا ، ج 3 ، ص 921  ( 3 ) . در متن تاريخ ابن نجار آمده : « وجعل حوله حصاراً » و در نسخهء وفاء الوفا اين گونه مىخوانيم : « وجعل حوله حصباء » ؛ يعنى « اطراف حرم را شن‌ريزى نمود » كه ظاهراً متن اوّل « دور حرم را ديواركشى نمود » صحيح است و اين تغيير و خطا از چاپ است . ","page_name":" 369 ","page_number":369},
  {"content":"\r\n\r\nمىدهد و مىگويد : تاريخ اين بنا كه سال 590 مىباشد ، در ديوار آن ، با خط كوفى گچ‌كارى و تا امروز باقى است . « 1 » \r\n\r\nحرم حضرت حمزه در قرن سيزدهم و هشتاد و نه سال قبل از تخريب\r\nمرحوم سيد اسماعيل مرندى كه در سال هزار و دويست و پنجاه و پنج و سه قرن و نيم پس از سمهودى به مدينه و به زيارت قبر حضرت حمزه مشرّف شده است ، مىگويد :\r\n« قبر حضرت حمزه ، عمّ رسول خدا صلى الله عليه و آله در آنجا ( احد ) است . قبّه و صحن دارد . يك صندوق چوبى دارد . بالاى قبر مطهّر پرده انداخته‌اند . . . » « 2 » \r\nاز اين مطالب روشن مىشود كه در فاصلهء سه قرن و نيم ، تغييرات نه چندان اساسى در حرم حضرت حمزه به وجود آمده كه از جملهء آنها نصب مجدّد ضريح چوبى به جاى ضريح آجرى مىباشد .\r\n\r\nحرم حضرت حمزه در سال 1325\r\nاز توصيف ابراهيم رفعت مصرى ، « 3 »  كه در تاريخ پيشگفته و نوزده سال پيش از تخريب حرم حضرت حمزه را زيارت كرده است ، معلوم مىشود كه اصل بنا و ساختمان حرم آن بزرگوار همان بوده است كه پيشينيان در قرن‌هاى گذشته آن را تعريف و توصيف نموده‌اند و همان ساختمان كه در قرن ششم بنا گرديده بود .\r\nولى در عين حال از سخن او به دست مىآيد كه در زمان وى بعضى توسعه‌ها در اطراف حرم و بعضى تزيينات در داخل آن وجود داشته است كه اين توسعه‌ها درگذشته وجود نداشته و يا مورّخان گذشته از آنها ياد نكرده‌اند . به هر حال ، چون گفتار او داراى نكات قابل توجّه است ، آن را از نظر خوانندگان مىگذرانيم . او دربارهء حرم و ضريح\r\n\r\n","description":"","footnote":" ( 1 ) . سمهودى ، وفاء الوفا ، ج 4 ، صص 923 - 921  ( 2 ) . توصيف مدينه ، به نقل از فصلنامهء « ميقات حجّ » ، ش 5 ، ص 119  ( 3 ) . ابراهيم رفعت پاشا چهار سال و آخرين بار در سال 1325 به عنوان امير الحاج از سوى پادشاه مصر درمراسم حج شركت نموده و از اين سفرها خاطرات و مشاهدات خود را جمع آورى و در دو جلد به نام « مرآت الحرمين » منتشر ساخته است . ","page_name":" 370 ","page_number":370},
  {"content":"\r\n\r\nحضرت حمزه مىگويد :\r\nاين مسجد ( حرم ) داراى بنايى محكم و در عين حال ساده و خالى از تزيينات و داراى گنبدى است كه در بالاى ضريح حمزه قرار گرفته است و بر اين ضريح پرده‌اى مليله‌دوزى كشيده شده است ، پارچهء اين پرده از جنس پردهء در كعبه است كه در مصر بافته مىشود و در يك طرف آن نوشته شده است :\r\nبِسْمِ اللَّهِ الرَّحْمَنِ الرَّحِيمِ ، قُلْ كُلٌّ يَعْمَلُ عَلَى شَاكِلَتِهِ فَرَبُّكُمْ أَعْلَمُ بِمَنْ هُوَ أَهْدَى سَبِيلًا .\r\nو در طرف ديگرش نوشته شده است :\r\nبِسْمِ اللَّهِ الرَّحْمَنِ الرَّحِيمِ ، هُوَ الَّذِي أَرْسَلَ رَسُولَهُ بِالْهُدَى وَدِينِ الْحَقِّ لِيُظْهِرَهُ عَلَى الدِّينِ كُلِّهِ وَكَفَى بِاللَّهِ شَهِيداً .\r\nآنگاه عكسى را از داخل حرم ارائه مىدهد كه گوياى وجود شبكهء فلزى نسبتاً بزرگ در روى قبر شريف است و چند نفر ، از جمله خود او در كنار ضريح نشسته‌اند و در ضمن معرّفى آنان مىگويد از دست راست اوّلين شخص متولّى حرم مىباشد .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nتوسعهء اطراف حرم\r\nابراهيم رفعت پاشا مىنويسد : گرچه حرم حضرت حمزه را مادرِ خليفهء عباسى در سال 590 بنا كرده است ليكن اين حرم در سال 893 توسعه يافت و به دستور ملك اشرف قايتباى « 1 »  و با سرپرستى شاهين الجمالى متولّى حرم شريف نبوى صلى الله عليه و آله در سمت غربى آن چاهى حفر شد و چاه ديگرى نيز با چند دستگاه دستشويى به فاصلهء دور از حرم ، براى استفادهء زائران احداث گرديد .\r\n\r\nمَصْرع حضرت حمزه عليه السلام\r\nابراهيم رفعت با بيان اينكه در بيشتر منابع تاريخى آمده است : « مصرع » و محلّ شهادت حضرت حمزه در دامنهء « جبل الرمات » بوده و رسول خدا صلى الله عليه و آله پيكر او را به اين محلّ مسطح و هموار منتقل كرده و در آنجا دفن نموده است ، به معرفى مصرع پرداخته ، مىگويد :\r\nدر داخل ساختمان « مصرع » ، ضريحى ديده مىشود كه در اطراف آن پنج بيت شعر نوشته شده ، با مطلع :\r\n أعظم بمشهد ليث اللَّه حمزَة مَنْ * بيوم احُد لخير الخلق قد نصراً \r\n« چه با عظمت و با شكوه است محلّ شهادت شير خدا حمزه ؛ كسى كه در جنگ احد به بهترين خلق يارى كرد . »\r\nابراهيم رفعت سپس قطعه شعر ديگرى را نقل مىكند كه در لوحى نوشته‌اند و در داخل ساختمان مصرع نصب كرده‌اند است كه از جملهء ابياتش اين است « 2 »  :\r\n\r\n","description":"","footnote":" ( 1 ) . ملك اشرف قايتباى از پادشاهان سلسلهء چراكسه است كه در سال 872 به تخت نشست . در سال 901 وفات يافت . او را با جلالت و بزرگ‌منشى ستوده‌اند . در كارهاى خير و ساختن مدارس و قلعه شهرها خصوصاً در شهر مكّه و مدينه پيش قدم بود و چند كتاب به او نسبت داده شده است و گنبد سبز رسول خدا نيز از آثار اوست . نك : حشمت سامى ، قاموس الاعلام ؛ دهخدا ، لغت‌نامه .  ( 2 ) . اين قطعه شعر داراى سيزده بيت و بيانگر تاريخ بناى موجود ( 265 ) به نام بانى آن « سليم‌بك » مىباشد . ","page_name":" 372 ","page_number":372},
  {"content":"\r\n\r\n مسجد حاز كلّ فخر وسؤدد * بدا نوره إلى العرش يصعُدُ\r\nمسجد منه روحُ خير شهيد * رجعت بالرضا يفوز مؤبَّد \r\n« اين مسجدى است كه تمام افتخار و بزرگى را حايز گرديده و اينك نور او بر عرش صعود مىكند . »\r\n« اين مسجدى است كه روح‌بهترين شهيد ، از آن براى نيل به سعادت ابدى به سوى خدا رجعت نمود . »\r\nابراهيم رفعت مىگويد لوح ديگرى در بالاى ضريح « مصرع » ديده مىشود كه در آن ، اين دو بيت نگاشته شده است :\r\n قِفْ على أبوابنا في كلّ ضيقٍ * واطلب الحاجات وابْشر بالمنى\r\nفحمانا ملجأ للطالبين * و بنا تجلّى الكروب والعنا \r\n« در هر پيش‌آمد ناگوار به آستانهء ما ملتجى باش و حاجات خود را بخواه و مژده باد بر تو برآورده شدن خواسته‌هايت . »\r\n« آستانهء ما پناهگاه نيازمندان است و به وساطت ما است كه غمها و رنجها بر طرف مىشود . »\r\nاو سپس ضمن ارائهء عكسى از اطراف حرم حضرت حمزه ، به خانه‌اى كه در پشت باغ خرما ديده مىشود ، اشاره نموده ، مىگويد : اينجا منزل مسكونى خادمِ « مصرع » حمزه عليه السلام است .\r\n\r\nدو باب آب انبار در محوّطهء صحن\r\nابراهيم رفعت در همان عكس به مسجدى در پشت حرم حضرت حمزه اشاره مىكند و مىگويد : در كنار اين مسجد دو باب آب انبار وجود دارد كه داراى بناى محكم و درهاى آهنين هستند ، و از آب باران و سيلاب رودخانه‌اى پر مىشوند كه با مدينه چهار ساعت فاصله دارد و به وسيلهء تنبوشه و لولهء سفالين هدايت مىشود .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nسپس مىگويد : بانىِ اين آب انبارها علىبك ، بزرگ حاجبِ سلطان عبدالحميد مىباشد . « 1 » \r\n\r\nگنبد مصرع حمزه عليه السلام در نوشتهء بورتون\r\nريچارد بورتون ، جهانگرد انگليسى كه در سال 1853 ميلادى تقريباً يكصد و پنجاه سال پيش ، از احد ديدار كرده است ، مىنويسد : اينك در جايگاهى كه حمزه به شهادت رسيده ، قبّه و گنبد محكمى بنا گرديده است . « 2 » \r\n\r\nتبرّك جستن به خاك قبر حضرت حمزه عليه السلام\r\nگفتار سمهودى ، مدينه شناس معروف نشانگر آن است كه مسلمانان از گذشته‌هاى دور به عنوان تبرّك و استشفا ، خاك اطراف قبر حضرت حمزه را به اوطان خويش حمل و به صورت هديهء مدينهء منوره ، در ميان اقوام و دوستان خود توزيع مىكردند و با اينكه در ميان فقهاى اهل سنّت انتقال خاك حرم مدنى مورد اختلاف بوده و عدّه‌اى از آنان حمل خاك مدينه را هم مانند خاك حرم مكّى جايز نمىدانستند ، ولى همين علما نيز حمل تربت حمزه عليه السلام را به دليل سيرهء عملى مسلمانان جايز مىدانستند .\r\nسمهودى در اين مورد مىگويد : زركشى « 3 »  حمل تربت حمزه را از خاك ساير نقاط مدينه مستثنى دانسته و به دليل اينكه مسلمانان در طول قرن‌هاى متمادى اين تربت را براى استشفا و مداواى سردرد به شهر و ديار خود حمل مىكردند تجويز نموده است . « 4 » \r\nو همچنين او از احمد بن يكوت نقل مىكند دربارهء حمل خاك قبور شهدا از وى سؤال نمودند ، و او چنين پاسخ داد : اشكال ندارد ؛ زيرا از گذشته‌هاى دور حمل خاك قبر\r\n\r\n","description":"","footnote":" ( 1 ) . ابراهيم رفعت پاشا ، مرآت الحرمين ، ج 1 ، ص 392 - 390  ( 2 ) . موسوعة العتبات المقدّسه ، ج 3 ، ص 288  ( 3 ) . بدرالدين ابوعبداللَّه زركشى مصرى منهاجى ( متوفاى 794 ) صاحب كتاب سلاسل‌الذهب در علم اصول‌و زهرالعريش فى احكام الحشيش وكتاب‌هاى ديگر .  ( 4 ) . سمهودى وفاء الوفا ، ج 1 ، صص 117 - 116 ","page_name":" 374 ","page_number":374},
  {"content":"\r\n\r\nحمزه در ميان مسلمانان مرسوم بوده است . « 1 » \r\nو باز او از ابن فرحون نقل مىكند كه در دوران ما هم مانند گذشته رسم بر اين است كه مسلمانان از خاك موجود در نزديكى قبر حمزه به صورت تسبيح و گردن‌بند ساخته ، به شهر و ديار خويش حمل مىكنند . « 2 » \r\nسمهودى مىافزايد : چون حمل اين تربت براى استشفا و مداوا است ، آن را از سيل‌گاهى كه در نزديكى حرم حمزه عليه السلام واقع‌است اخذ مىكنند و نه از خود قبر . « 3 » \r\nبه طورى كه ملاحظه كرديد ، حمل تربت حمزه و استشفا به آن ، از قرنهاى اوّل در ميان مسلمانان معمول بوده است ؛ به طورى كه علماى قرن‌هاى ششم و هفتم عمل آنها را به عنوان سيرهء مسلمانان صدر اسلام ملاك و دليل فتواى خويش قرار داده‌اند .\r\n\r\nدر قرن‌هاى اخير\r\nو اين بينش مسلمانان نسبت به خاك حمزه عليه السلام و تبرّك جستن با آن ، تا تسلّط سعودىها و روى كار آمدن وهابى ها ادامه داشته است ؛ زيرا دونالدسون جهانگرد غربى كه چند سال قبل از تخريب آثار مدينه از اين شهر ديدار كرده ، مشاهدات خود را در كتاب خود به نام « عقيدهء شيعه » آورده و ضمن گزارش از احد و حرم حضرت حمزه ، مىنويسد : « در پيرامون قبور شهدا ، خاك سرخ رنگى وجود دارد كه به حمزه عليه السلام نسبت داده مىشود و مردم با آن تبرّك مىجويند . » « 4 » \r\n\r\nزيارت رجبيّه در كنار حرم حضرت حمزه\r\nابراهيم رفعت مىگويد : از قرن‌هاى گذشته در ميان مردم مدينه عادات و برنامه‌هاى مختلفى رواج داشته كه يكى از آن مراسم و برنامه‌ها ، اجتماع مردم اين شهر در كنار حرم\r\n\r\n","description":"","footnote":" ( 1 ) . سمهودى ، وفاء الوفا ، ج 1 ، صص 117 - 116  ( 2 ) . همان .  ( 3 ) . همان .  ( 4 ) . موسوعة العتبات المقدّسه ، ج 3 ، ص 219 ","page_name":" 375 ","page_number":375},
  {"content":"\r\n\r\nحضرت حمزه عليه السلام است و اين اجتماع همه ساله از اول تا نيمهء ماه رجب با حضور زن و مرد تشكيل مىگردد . در اين مراسم افزون بر مردم مدينه گروهى از اهالى مكّه و طائف و جدّه و رابغ و باديه نشينان كه همه ساله براى زيارت رجبيه در مدينه حاضر مىشوند - شركت مىكنند و در اين اجتماع قربانى هاى زيادى ذبح و به حاضرين اطعام و احسان مىشود . « 1 » \r\n\r\nسخن بورخارت\r\nبورخارت مسيحى كه در سال 1915 ميلادى و در آستانهء تسلّط سعودى ها بر حجاز در زىّ يك مسلمان در موسم حجّ شركت نموده و مطالب فراوانى از مشاهدات خود و گاهى تحليل هاى نادرستى را در سفرنامه‌اش منعكس ساخته است ، به اين مراسم اشاه مىكند و مىنويسد : « رسم اهالى مدينه اين است كه هر سال يك بار از شهر خارج و سه روز متوالى در دامنهء كوه احد اجتماع مىكنند و در اين مدّت به سياحت و شادمانى مىپردازند . » « 2 » \r\nهمانگونه كه پيشتر ملاحظه كرديد ، هدف از اين اجتماع در ماه رجب ، عبادت و زيارت بوده نه جشن و سياحت كه بورخارت اين جهانگرد غربى با برداشت و بينش خود مطرح نموده است .\r\n\r\nچادرهايىكه در اين مراسم برافراشته مىشد\r\nلبيب بتنونى مصرى نيز كه پيش از تخريب آثار مدينه به حجّ مشرّف شده ، در سفرنامه‌اش عكسى از حرم حضرت حمزه ارائه مىكند كه در اطراف آن چادرهاى زيادى برافراشته شده و در زير آن عكس ، اين جمله را مىنويسد :\r\n« مسجد سيّدنا حمزة وحوله زوّار المدينة » ؛ « 3 »  « اين حرم حضرت حمزه است كه در اطراف آن چادرهاى زائران مدينه ديده مىشوند . »\r\n\r\n","description":"","footnote":" ( 1 ) . مرآت الحرمين ، ج 1 ، ص 441  ( 2 ) . موسوعة العتبات المقدّسه ، ج 3 ، ص 255  ( 3 ) . رحلة بتنونى ، ص 345 ","page_name":" 376 ","page_number":376},
  {"content":"\r\n\r\n\r\nعقيده و عملكرد وهّابيان\r\nاين بود آنچه كه دربارهء ساختمان حرم حضرت حمزه عليه السلام از قرن اوّل تا قرن چهاردهم هجرى رخ داده است و اين بود گوشه‌اى از زيارت رسول خدا صلى الله عليه و آله و مراسم زيارت و اظهار ارادت مسلمانان نسبت به ساحت مقدس حمزه سيّد الشهدا كه بر اساس پيروى آنان از رسول گراميشان انجام مىگرفته است .\r\nولى با تسلّط وهابيان و با روى كار آمدن سعودى ها در حجاز ، نه تنها حرم شريف حضرت حمزه و حرم ها و بقاع متعلّق به شخصيت هاى اسلامى منهدم گرديد ، بلكه آنان از راه فرهنگى و ممنوع ساختن زيارت ، به تضعيف عقيده و بينش مسلمانان و تقويت عقيدهء نو ظهور خويش پرداختند كه تعطيل نمودن زيارت رجبيه در كنار حرم حضرت حمزه از نمونه‌هاى آن مىباشد .\r\nو جاى تأسف است كه امروز نويسندگان و مؤلفان در حجاز ، اقدامات اين گروه تندرو را بزرگترين افتخار تلقّى مىكنند و دور شدن از راه و رسم رسول خدا را نسبت به\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nنسل‌هاى آيندهء مسلمانان ، بزرگترين امتياز مذهبى براى خود مىدانند و ساير مسلمانان را به شرك و بت پرستى متّهم مىسازند .\r\nمثلًا نويسنده و مورخ معاصر « احمد سباعى » مكّى با اشاره به اين نوع مراسم و اجتماعات و ادعيه و زيارات ، مىگويد : « اين بدعتها ! از دوران فاطمىها و در اثر تمايل و تشيّع آنان نسبت به اهل بيت به وجود آمده بود و در طول تاريخ ادامه داشت تا اينكه سعودىها در سال 1343 به مكّه وارد شدند و اين اعمال را ابطال و اين مراسم را الغاء نمودند . « 1 » \r\nآرى ، آنان در عقيدهء خود آنچنان پافشارى و اصرار ورزيدند كه حتّى مسافرت به شهر مدينه را ، اگر توأم با قصد زيارت قبر پيامبر اسلام صلى الله عليه و آله باشد ، عملى حرام و گناهى بس بزرگ و غير قابل بخشودنى دانستند .\r\n\r\n","description":"","footnote":" ( 1 ) . احمد سباعى ، تاريخ مكّه ، چاپ ششم ، ج 1 ، ص 216 ","page_name":" 378 ","page_number":378},
  {"content":"\r\n\r\n\r\nبخشى از منابع كتاب\r\n1 - قرآن كريم\r\n2 - نهج البلاغه ، سيد رضى .\r\n3 - آيين وهابيت ، آية اللَّه سبحانى\r\n4 - احتجاج ، طبرسى .\r\n5 - احسن التقاسيم ، مدرسى ، به ترجمهء على نقى منزوى .\r\n6 - احياء علوم الدين ، غزالى .\r\n7 - اخبار مدينة الرسول ، ابن نجار ، چاپ مكتبة دارالثقافه ، مكهء مكرمه .\r\n8 - ارشاد شيخ مفيد ، چاپ بصيرتى قم .\r\n9 - الاستغاثة ، على بن احمد\r\n10 - استيعاب ، ابن عبدالّبر ، مطبوع به حاشيهء اصابه .\r\n11 - اسد الغابه ، ابن اثير ، چاپ بيروت .\r\n12 - اصابه ، ابن حجر عسقلانى .\r\n13 - اصول كافى ، كلينى .\r\n14 - اعلام الموقعين ، ابن قيم .\r\n15 - اعلام الورى ، طبرسى ، چاپ اسلاميهء تهران .\r\n16 - اعلام زركلى .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n17 - اعيان الشيعه ، سيد محسن عاملى ، شرح حال اميرمؤمنان و حضرت زهرا عليهما السلام .\r\n18 - اقبال الاعمال ، سيد بن طاوس .\r\n19 - اكمال الدين ، صدوق رحمه الله ، چاپ دارالكتب الاسلاميه .\r\n20 - امالى ، شيخ طوسى رحمه الله .\r\n21 - امالى ، شيخ مفيد رحمه الله .\r\n22 - امالى ، صدوق رحمه الله .\r\n23 - الامامة والسياسه ، ابن قتيبه .\r\n24 - انساب الأشراف ، بلاذرى .\r\n25 - بحار الأنوار ، مجلسى رحمه الله .\r\n26 - البداية والنهايه ، ابن كثير .\r\n27 - بصائر الدرجات ، صفار .\r\n28 - تاريخ الاسلام ، ذهبى .\r\n29 - تاريخ الخلفا ، سيوطى .\r\n30 - تاريخ الخميس ، ديار بكرى .\r\n31 - تاريخ المدينه ، ابن زباله .\r\n32 - تاريخ المدينه ، ابن شبّه\r\n33 - تاريخ المدينة ، ابن نجار\r\n34 - تاريخ المسجد النبوى صلى الله عليه و آله ، محمد الياس .\r\n35 - تاريخ الملوك و الأمم ، طبرى\r\n36 - تاريخ المملكه العربية السعوديه ، ناصر السعيد .\r\n37 - تاريخ بغداد ، خطيب بغدادى .\r\n38 - تاريخ مدينه ، ابن شبه .\r\n39 - تاريخ مكّه ، ابن سباعى ، چاپ ششم .\r\n40 - تاريخ ، يعقوبى .\r\n41 - تتمة المنتهى ، محدث قمى رحمه الله .\r\n42 - تحرير ، علامه رحمه الله ، چاپ ايران 1314 .\r\n43 - تحفة الأحباب ، محدّث قمى .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n44 - تذكرة الخواص ، ابن جوزى .\r\n45 - تفسير الدر المنثور ، سيوطى .\r\n46 - تفسير ، فرات كوفى ، چاپ سال 1410 ه . تهران .\r\n47 - تفسير ، قمّى .\r\n48 - تنقيح المقال ، مامقانى .\r\n49 - تنوير الحوالك فى شرح موطأ مالك ، سيوطى .\r\n50 - تهذيب التّهذيب ، ابن حجر .\r\n51 - جذب القلوب الى ديار المحبوب ، دهلوى\r\n52 - جواهر الكلام ، شيخ حسن نجفى .\r\n53 - خاطرات مكه ، هدايتى ، چاپخانه حيدرى تهران .\r\n54 - خصال ، صدوق رحمه الله .\r\n55 - خطط ، مقريزى .\r\n56 - دائرة المعارف بزرگ اسلامى ، هيأت نويسندگان .\r\n57 - دائرة المعارف ، فريد وجدى .\r\n58 - الدرر الكامنه ، ابن حجر عسقلانى .\r\n59 - الدرة الثمينه فى اخبار المدينه ، چاپ مكه .\r\n60 - دلائل الصدق ، مظفّر رحمه الله .\r\n61 - دلائل النبوه ، بيهقى .\r\n62 - ذخائر العُقبى ، محب الدين طبرى .\r\n63 - رحله ، ابن بطوطه ، چاپ دار التراث بيروت .\r\n64 - رحله ، ابن جبير ، چاپ ليدن ، چاپ دار الكتب اللبنانى ، چاپ دارالكتاب اللبنانية و چاپ لندن .\r\n65 - رحله ، بتنونى .\r\n66 - رسائل في تاريخ المدينه .\r\n67 - رسالهء حسنيّه ، چاپ سنگى .\r\n68 - الروض الأُنُف ، خثهمى .\r\n69 - روضه كافى ، كلينى رحمه الله .\r\n70 - سفرنامه امين الدوله .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n71 - سفر نامه سيف الدوله .\r\n72 - سفرنامه فرهاد ميرزا ، چاپ مطبوعاتى علمى 1366 ش . تهران .\r\n73 - سفرنامه مخبر السلطنه .\r\n74 - سفرنامه مكه ، مهديقلى هدايت .\r\n75 - سفر نامه ميرزا حسين فراهانى .\r\n76 - سفرنامه نايب الصدر شيرازى .\r\n77 - سفرنامهء مكه ، حسام السلطنه .\r\n78 - سنن ابن ماجه .\r\n79 - سنن ابى داود .\r\n80 - سنن بيهقى .\r\n81 - سنن ترمذى .\r\n82 - سير اعلام النبلاء ، ذهبى .\r\n83 - سيره ابن هشام .\r\n84 - سيرى در صحيحين ، نجمى .\r\n85 - شرح ابن ابى الحديد .\r\n86 - شرح تائيهء دعبل خزاعى - علّامه مجلسى رحمه الله .\r\n87 - صحيح بخارى .\r\n88 - صحيح مسلم .\r\n89 - الصواعق الإلهيّة فى الرّد على الوهّابيه ، شيخ سليمان بن عبدالوهاب .\r\n90 - الصواعق المحرقه ، ابن حجر هيتمى .\r\n91 - طبقات ابن سعد .\r\n92 - طبقات القراء .\r\n93 - العقائد الاسلاميه ، محمد ابو زهره .\r\n94 - عقد الفريد ، عبدرّبه اندلسى ، چاپ مصر .\r\n95 - عمده الاخبار فى مدينة المختار ، مقدسى .\r\n96 - عيون أخبار الرضا عليه السلام ، شيخ صدوق رحمه الله .\r\n97 - الغارات ، ثقفى .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n98 - الغدير ، علّامه امينى .\r\n99 - فصلنامهء « ميقات حج » .\r\n100 - فصول من تاريخ المدينه المنوره ، على حافظ .\r\n101 - الفقه على المذاهب الاربعه ، جزيرى .\r\n102 - قاموس الاعلام تركى ، سامى حشمت .\r\n103 - القصيدة النونيه ، ابن قيّم .\r\n104 - الكامل ، ابن اثير .\r\n105 - كامل الزيارات ، ابن قولويه .\r\n106 - كشف الارتياب ، سيد محسن امين رحمه الله .\r\n107 - كشف الغمّه اربلى .\r\n108 - كمال الدين ، شيخ صدوق رحمه الله .\r\n109 - كنز العمال ، متقى هندى .\r\n110 - الكنى و الألقاب ، محدث قمى .\r\n111 - لغت‌نامه ، دهخدا .\r\n112 - مجالس المؤمنين ، قاضى نور اللَّه رحمه الله .\r\n113 - مجالس طوسى ، طوسى رحمه الله .\r\n114 - مجمع الزوائد ، هيثمى .\r\n115 - مرآت الحرمين ، ابراهيم رفعت پاشا ، 1343 ه ، چاپ مصر .\r\n116 - مروج الذهب ، مسعودى .\r\n117 - مستدرك صحيحين ، حاكم نيشابورى .\r\n118 - مسند احمد بن حنبل .\r\n119 - مسند طبرانى .\r\n120 - مصباح الزائر ، سيد بن طاوس .\r\n121 - المصنف ، عبدالرزاق .\r\n122 - المعارف ، ابن قتيبه .\r\n123 - معانى الأخبار ، صدوق رحمه الله .\r\n124 - معجم البلدان ، ياقوت حموى .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n125 - معجم المؤلفين ، عمر رضا كحاله .\r\n126 - معجم رجال الحديث ، خوئى رحمه الله .\r\n127 - مقاتل الطالبيين ، ابوالفرج اصفهانى .\r\n128 - مقباس الهداية ، مامقانى .\r\n129 - مقتل خوارزمى .\r\n130 - مقنعه ، شيخ مفيد رحمه الله ، چاپ دبيرخانهء كنگرهء شيخ مفيد .\r\n131 - المناقب ، ابن شهر آشوب .\r\n132 - من لا يحضره الفقيه ، با تصحيح غفارى .\r\n133 - منهاج الاستقامه في اثبات الامامه ، علّامه حلّى .\r\n134 - منهاج السنة ، ابن تيميّه ، چاپ بولاق مصر طبع اوّل .\r\n135 - موسوعة العتبات المقدسه ، جعفر الخليلى .\r\n136 - موطأ ، مالك\r\n137 - الميزان ، علامه طباطبائى رحمه الله .\r\n138 - النص والاجتهاد ، شرف الدين رحمه الله .\r\n139 - النقض .\r\n140 - نور الابصار ، شبلنجى .\r\n141 - وافى ، فيض كاشانى .\r\n142 - وسائل الشيعه .\r\n143 - وفاء الوفا ، سمهودى .\r\n144 - وهابيان ، فقيهى\r\n145 - هداية السبيل ، مهديقلى هدايت ، چاپ مطبوعاتى علمى تهران .\r\n146 - هدية الاحباب ، محدث قمى رحمه الله .\r\n\r\n\r\n","description":"","footnote":"","page_name":" 384 ","page_number":384}
  ]