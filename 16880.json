[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\n1\r\nتاريخ سياسى اسلام\r\nسيرهء رسول خدا\r\nصلى الله عليه وآله و سلم\r\nرسول جعفريان\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتاريخ سياسى اسلام ( 1 )\r\nسيره رسول خدا صلى الله عليه واله و سلم\r\nرسول جعفريان\r\nانتشارات دليل ما\r\nچاپ سازدهم : بهار 1394\r\nتيراژ : 1000 نسخه\r\nقيمت : 30000 تومان\r\nچاپ نگارش\r\nشابك : 9 - 42 - 7528 - 964 - 978\r\nشابك دوره : 1 - 30 - 7990 - 964 - 978\r\nتلفن و نمابر : 37744988 - 37733413 ( 9825 + )\r\nآدرس : قم ، خيابان معلم ، مجتمع ناشران\r\nطبقه ششم ، واحد 612 و 613\r\nانتشارات دليل ما\r\nwww . Dalilema . ir\r\nDalilema @ yahoo . com\r\nمراكز پخش :\r\n1 ) قم ، خ معلم ، مجتمع ناشران ، طبقه همكف ، واحد 9 ، تلفن : ( 10 خط ) 37842466\r\n2 ) قم ، خ صفائيه ، روبروى كوچه 38 ، پلاك 759 ، فروشگاه دليل ما ، تلفن 37737011 - 37737001\r\n3 ) تهران ، خ انقلاب ، خ فخر رازى ، فروشگاه دليل ما ، پلاك 61 ، تلفن 66464141\r\n4 ) مشهد ، چهار راه شهداء ، ضلع شمالى باغ نادرى ، كوچه شهيد خوراكيان ، مجتمع تجارى گنجينه كتاب ، طبقه اول ، فروشگاه دليل ما ، تلفن 5 - 2237113\r\nجعفريان ، رسول ، 1343 -\r\nسيره رسول خدا صلى الله عليه واله / رسول جعفريان . - قم : دليل ما ، 1382 .\r\n[ 692 ص 
  ] : نقشه ، نمودار . - ( تاريخ سياسى اسلام ؛ [ ج 
  ] 1 )\r\n( شابك ) ISBN 978 - 964 - 7528 - 42 - 9\r\n( شابك دوره ) ISBN 978 - 964 - 7990 - 30 - 1\r\nفهرستنويسى بر اساس اطلاعات فيپا .\r\nكتابنامه به صورت زيرنويس .\r\n1 . اسلام - تاريخ . 2 . محمد صلى الله عليه واله ، پيامبر اسلام ، 53 قبل از هجرت - 11 ق . الف . عنوان . ب . فروست .\r\n2 ت 7 ج / 7 / 37 DS\r\n097671 - 909\r\n1382\r\nكتابخانه ملى ايران 5758 - 82 م\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nدرآمد\r\nدر حال حاضر تدوين تاريخ اسلام ، يكى از ضرورتهاى علمى و فرهنگى كشور اسلامى ماست . اين در حالى است كه تاكنون جامعهء فرهنگى شيعه ، آن گونه كه شايسته اين مهم بوده ، بدان توجهى نكرده است . دليل اين بىتوجهى ، ريشه در نوع رويكرد عالمان شيعه به رشته‌هاى مختلف علوم اسلامى و از جمله تاريخ دارد . اصولا جامعهء شيعه به دليل آن كه به لحاظ مذهبى ، بخشهايى از تاريخ اسلام را نمىپذيرفته و براى آن ارزشى قائل نبوده ، فرصتى براى تحقيق و تتبع و نگارش در آن صرف نكرده است . در شرايط حاضر كه جامعهء شيعه مىكوشد تا ارتباط بيشترى با دنياى اسلام داشته باشد و نقش جدى ترى در دنياى اسلام بر عهده گيرد ، لازم است تا توجه بيشترى به تاريخ كرده و از تجربه‌هاى مثبت و منفى آن بهره‌مند شود .\r\nانديشهء تدوين يك دوره تاريخ سياسى اسلام ، از سالها پيش فكر نويسنده را به خود مشغول داشته بود ، كتابى كه تاريخ اسلام را به‌طور اعم و تاريخ معصومان را به‌طور اخص دربر گيرد . در اين باره ، كار از تدوين كتابى با عنوان « پيش درآمدى بر شناخت تاريخ اسلام » آغاز شد . اثر مزبور در سال 1364 با تشويق استاد عزيزم آية الله سيد محسن خرازى توسط مؤسسهء در راه حق به چاپ رسيد . پس از آن « تاريخ سياسى اسلام تا سال چهلم هجرى » چاپ شد و در نهايت « تاريخ سياسى اسلام از سال چهلم تا سال صدم » . چاپ اخير اين كتاب در دو مجلد با عنوان « سيرهء رسول خدا صلى الله عليه و آله و سلم » و « تاريخ خلفا » توسط سازمان چاپ و انتشارات وزارت ارشاد اسلامى عرضه شد . اكنون ( سال 1377 ) همان چاپ ، با اصلاحاتى كه در مجلد نخست آن صورت گرفته ، توسط انتشارات الهادى عرضه مىشود .\r\nآنچه در تأليف كتاب حاضر به خوبى روشن است ، غلبهء تحليل بر تاريخنگارى است .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nدليل عمدهء اين امر ، مراعات حال كسانى بوده كه اغلب با فهرست حوادث سيرهء پيامبر صلى الله عليه و آله و سلم آشنايى داشته و نيازى به تكرار رخدادها ندارند . افزون بر اين ، سعى كرده‌ايم تا سير تاريخى حركت رو به رشد اسلام را آورده و از پرداختن به مسائل پيش از اسلام ، حتى آن مقدار كه مربوط به پيامبر صلى الله عليه و آله و سلم مىشود پرهيز كنيم . دليل اين پرهيز ، يكى هم آن بوده كه اصولا آن رشته نقلها ، از استحكام لازم برخوردار نيست و اگر نگوييم همه ، بايد بگوييم بيشتر آنها از لحاظ سند مخدوش و غيرقابل قبول است .\r\nشايد نياز به گفتن نباشد كه نويسنده كار تاريخى خود را در زمينه تاريخ اسلام مديون استاد علامه سيد جعفر مرتضى عاملى است كه طى سالهاى متوالى از محضرش بهره مىبرده و اكنون با هجرت ايشان به لبنان ، از اين فيض بىبهره شده است . افزون بر ايشان ، در زمينه‌هاى مختلف اين مباحث ، در طى سالها ، از راهنمايىهاى آية الله سيد مهدى روحانى و آية الله احمدى ميانجى بهره‌مند بوده‌ام . طبعا هر نقصى در كتاب باشد ، و نيز مسؤوليت ديدگاههايى كه ارائه شده ، به عهدهء نويسنده مىباشد .\r\nو آخر دعوانا ان الحمد لله رب العالمين\r\nمرداد 1377\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست مطالب\r\n1 - تاريخنگارى مسلمانان 15 - 150 مسلمانان و تاريخنگارى . . . . . 15\r\nميراث تاريخى اعراب در جاهليت . . . . . 15\r\nتأثير مباحث تاريخى قرآن . . . . . 17\r\nلزوم بهره گيرى از سنت رسول خدا صلى الله عليه و آله و سلم . . . . . 18\r\nتوجه حاكمان به تاريخ . . . . . 19\r\nتأثير نوشته‌هاى تاريخى ساير اقوام براعراب . . . . . 21\r\nگونه‌هاى مختلف تاريخنگارى مسلمانان . . . . . 23\r\nسيره نگارى و شرح حال نويسى . . . . . 23\r\nتك نگارى در مسائل و وقايع مهم . . . . . 25\r\nتاريخ نويسى عمومى و تقويمى . . . . . 26\r\nتاريخ نگارى بر اساس نَسَب شناسى . . . . . 27\r\nسبك خبرى و پيوسته . . . . . 29\r\nتاريخ نگارى محلى . . . . . 30\r\nتاريخنگارى فرهنگى و اجتماعى . . . . . 35\r\nسيره نويسى و سيره نگاران . . . . . 36\r\nسيره نويسى پيش ابن اسحاق . . . . . 36\r\nتدوين سيرهء نبوى در مدينه . . . . . 41\r\nموسى بن عُقْبه ( م 141 ) . . . . . 44\r\nمحمد بن اسحاق ( 81 - 85 / 150 - 151 ) . . . . . 45\r\nابان بن عثمان بجلى ( م ح 170 ) . . . . . 51\r\nمحمد بن عمر واقدى ( 130 - 207 ) . . . . . 58\r\nمحمد بن سعد ( 168 - 230 ) . . . . . 61\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nابوسعد خرگوشى ( م 407 ) . . . . . 64\r\nبيهقى ( 384 - 458 ) . . . . . 64\r\nسيره نويسى پس از قرن پنجم . . . . . 66\r\nتحريف در سيره . . . . . 68\r\nدشمنى با انصار و تحريف سيره . . . . . 71\r\nنقش سيره نگاران در تحريف . . . . . 72\r\nتصويرهاى قصصى در سيره . . . . . 73\r\nتحول در سيره نويسى . . . . . 77\r\nشيعيان و سيره نويسى . . . . . 79\r\nتاريخ نويسى و تاريخ نويسان از آغاز تا قرن پنجم . . . . . 84\r\nابومِخْنَف ( ح 90 - 157 ) . . . . . 85\r\nنصر بن مُزاحم مِنْقَرى ( م 212 ) . . . . . 88\r\nهشام بن محمد كلبى ( 204 - 206 ) . . . . . 88\r\nهيثم بن عدى ( م 207 ) . . . . . 91\r\nابوعبيده معمر بن مثنى ( 110 - 209 يا 211 يا 213 ) . . . . . 92\r\nابوالحسن مداينى ( 135 - 228 ) . . . . . 92\r\nخليفة بن خيّاط ( م 240 ) . . . . . 94\r\nمحمد بن حبيب ( م 245 ) . . . . . 97\r\nازرقى ( م ح 248 ) . . . . . 100\r\nزبير بن به كار ( م 256 ) . . . . . 101\r\nعمر بن شبّه ( 173 - 262 ) . . . . . 105\r\nابن قُتَيْبه ( 213 - 276 ) . . . . . 107\r\nيعقوب بن سفيان فَسَوى ( ح 195 - 277 ) . . . . . 110\r\nمحمد بن اسحاق فاكهى ( 217 - 272 تا 278 ) . . . . . 111\r\nاحمد بن يحيى بلاذرى ( 170 تا 180 - 279 ) . . . . . 113\r\nابوحنيفه دينورى ( م 282 ) . . . . . 115\r\nابواسحاق ثقفى ( م 283 ) . . . . . 117\r\nاخبار الدولة العباسية ( قرن سوم ) . . . . . 118\r\nيعقوبى ( م 284 ) . . . . . 119\r\nمحمد بن جرير طبرى ( 5 - 224 / 310 ) . . . . . 123\r\nاحمد بن اعثم كوفى ( م ح 314 ) . . . . . 128\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nابوبكر جوهرى ( م 323 ) . . . . . 131\r\nقدامة بن جعفر ( م 337 ؟ ) . . . . . 132\r\nمحمد بن احمد تميمى ( م 333 ) . . . . . 134\r\nعلى بن الحسين المسعودى ( م 346 ) . . . . . 135\r\nابوالفرج اصفهانى ( 284 - 356 ) . . . . . 140\r\nابونصر مَقْدسى ( نيمهء قرن چهارم ) . . . . . 141\r\nشيخ مفيد ( م 336 - 413 ) . . . . . 145\r\nابوعلى احمد بن محمد مسكويه ( 320 - 421 ) . . . . . 147\r\n2 - دورهء جاهلى 153 - 222 مقدمه در مفهوم جاهليت . . . . . 153\r\nفصل نخست : اوضاع سياسى و اجتماعى . . . . . 156\r\nاوضاع سياسى داخلى و روابط خارجى . . . . . 156\r\nماهيت قبيله و مسائل آن . . . . . 158\r\nزندگى در شهر و باديه . . . . . 165\r\nپيمانهاى سياسى ميان قبايل . . . . . 168\r\nجنگ و درگيرى ميان قبايل . . . . . 172\r\nقبيلهء قريش . . . . . 174\r\nشهرت قريش . . . . . 175\r\nفصل دوم : دين و ديندارى مردم در جاهليت . . . . . 180\r\nپيشينهء دين و ديندارى در جزيرة العرب . . . . . 180\r\nدين ابراهيم عليه السلام . . . . . 184\r\nدربارهء حنيفيّت . . . . . 186\r\nشرك و ابعاد آن در جزيرة العرب . . . . . 189\r\nشريكان خدا . . . . . 192\r\nمشركين و معاد . . . . . 193\r\nكعبه ، دين و معاش مردم . . . . . 194\r\nشريعت دينى عرب . . . . . 196\r\nميزان اعتقاد دينى در ميان اعراب مشرك . . . . . 199\r\nيهود در جزيرة العرب . . . . . 201\r\nمسيحيت در جزيرة العرب . . . . . 205\r\nفصل سوم : فرهنگ و دانش در جاهليت . . . . . 207\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nفرهنگ و معارف علمى . . . . . 207\r\nخواندن و نوشتن . . . . . 207\r\nشعر و خطابه . . . . . 212\r\nدانش تبارشناسى . . . . . 217\r\nعلم الايام . . . . . 219\r\nفرهنگ اهل كتاب در ميان اعراب . . . . . 220\r\n3 - آغاز اسلام 225 - 324 آغاز وحى . . . . . 225\r\nنخستين گامها در توسعهء اسلام . . . . . 235\r\nنقش تاريخى رسول خدا صلى الله عليه و آله و سلم . . . . . 246\r\nشگردهاى مشركان در برخورد با رسول خدا صلى الله عليه و آله و سلم . . . . . 265\r\nنقش تاريخى قرآن . . . . . 284\r\n1 - تأثير گذارى آيات قرآن . . . . . 284\r\n2 - تأثير تاريخى نزول تدريجى قرآن . . . . . 290\r\n3 - قرآن در برابر جمود فكرى جاهلى . . . . . 291\r\n4 - دفاع از محرومين از آموزه‌هاى اصلى قرآن . . . . . 296\r\nمبارزهء مشركان با قرآن . . . . . 298\r\nدعوت اسلامى و مراحل آن . . . . . 304\r\nشرايط سياسى ، اجتماعى و فكرى مكه و تأثير آن در رشد اسلام . . . . . 309\r\nخلاء فكرى و اعتقادى . . . . . 314\r\nمركزيت مكه . . . . . 318\r\nاخلاقيات عرب جاهلى . . . . . 321\r\n4 - اسلام در برابر فشار قريش 327 - 364 مشركين در برابر اسلام . . . . . 327\r\nواكنش مسلمانان در برابر آزار مشركان . . . . . 339\r\nهجرت به حبشه . . . . . 343\r\nماجراى غرانيق . . . . . 353\r\nشِعب ابوطالب . . . . . 358\r\n5 - اسلام در مدينه 367 - 443 يثرب پيش از اسلام . . . . . 367\r\nنخستين مسلمانان يثرب . . . . . 373\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nپيمان مردم يثرب با پيامبر صلى الله عليه و آله و سلم . . . . . 377\r\n1 - پيمان اول مسلمانان يثرب با رسول خدا صلى الله عليه و آله و سلم . . . . . 377\r\n2 - بيعت عقبهء دوم . . . . . 383\r\n3 - ماهيت مسألهء بيعت . . . . . 387\r\nدلايل گسترش سريع اسلام در مدينه . . . . . 395\r\nهجرت به مدينه و مسائل آن . . . . . 401\r\n1 - مفهوم هجرت . . . . . 401\r\n2 - آغاز هجرت . . . . . 401\r\n3 - هجرت رسول خدا صلى الله عليه و آله و سلم . . . . . 405\r\n4 - از مكّه تا مدينه . . . . . 409\r\n5 - رسول خدا صلى الله عليه و آله و سلم در قبا . . . . . 412\r\n6 - استقرار رسول خدا صلى الله عليه و آله و سلم و مهاجران در مدينه . . . . . 416\r\n7 - استمرار وجوب هجرت تا فتح مكه . . . . . 420\r\n8 - هجرت مبدأ تاريخ اسلام . . . . . 427\r\nاقدامات پيامبر صلى الله عليه و آله و سلم پس از استقرار در مدينه . . . . . 430\r\n1 - بناى مسجد . . . . . 430\r\n2 - پيمان برادرى ميان مسلمانان . . . . . 432\r\n3 - نخستين قانون اساسى امت واحده . . . . . 435\r\n6 - جنگهاى رسول خدا صلى الله عليه و آله و سلم تا سال پنجم هجرت 447 - 576 شيوه اشاعهء دعوت اسلامى . . . . . 447\r\nاسلام دعوت كننده به آرامش . . . . . 451\r\nجنگ ابزار تحقق آرامش . . . . . 454\r\nجنگهاى رسول خدا صلى الله عليه و آله و سلم جهاد يا دفاع . . . . . 458\r\nرخدادهاى پيش از بدر . . . . . 460\r\nمناسبات با يهود تا پيش از بدر . . . . . 467\r\nتغيير قبله و اعتراض يهود . . . . . 470\r\nنبرد بدر . . . . . 472\r\nجنگ بدر در قرآن . . . . . 492\r\nرخدادهاى ميان بدر و احد . . . . . 496\r\n1 - برخورد با شاعران كافر و يهودى . . . . . 496\r\n2 - برخورد با مشركين . . . . . 501\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n3 - برخورد با يهود بنى قَيْنُقاع . . . . . 503\r\nنبرد احد . . . . . 504\r\nجنگ احُد در قرآن . . . . . 524\r\nآثار رسول خدا صلى الله عليه و آله و سلم در احد . . . . . 529\r\nرخدادهاى ميان احد تا احزاب . . . . . 530\r\nبرخورد با اهل كتاب . . . . . 537\r\nغزوهء بنى النضير . . . . . 541\r\nبدرالموعد . . . . . 548\r\nنبرد احزاب . . . . . 549\r\nجنگ احزاب در قرآن . . . . . 565\r\nغزوهء بنى قريظه . . . . . 567\r\nجنگ با قبايل و ثبات مدينه . . . . . 570\r\n7 - به سوى پيروزى بر حجاز 579 - 683 پيمان حُدَيبيَه . . . . . 579\r\nدعوت سران كشورها و طوايف به اسلام . . . . . 595\r\nخيبر آخرين سنگر يهوديان حجاز . . . . . 601\r\nرخدادهاى پس از فتح خيبر تا فتح مكه . . . . . 610\r\nسريهء موته . . . . . 614\r\nفتح مكه پايان قدرت سياسى مشركان در حجاز . . . . . 619\r\nبه سوى حنين . . . . . 634\r\nمحاصره طائف . . . . . 639\r\nغزوهء تبوك ( رجب سال نهم ) . . . . . 644\r\nمنافقان مدينه در آينه سوره توبه . . . . . 644\r\nگسترش اسلام در جزيرة العرب در سال نهم و دهم . . . . . 653\r\nاعلام برائت از مشركان . . . . . 657\r\nآخرين سرايا . . . . . 660\r\nاعزام امام على عليه السلام به يمن . . . . . 664\r\nمشكلات دولت اسلامى در سال دهم هجرى . . . . . 667\r\nآخرين روزها . . . . . 679\r\nنقشه‌ها . . . . . 684 - 698\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nبخش اول تاريخنگارى مسلمانان\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nبسم الله الرحمن الرحيم و الحمد لله رب العالمين\r\nو الصلاة و السلام على سيدنا محمد و على آله الطيبين الطاهرين\r\n\r\nمسلمانان و تاريخنگارى\r\nميراث بزرگ تاريخى مسلمانان ، نشانگر وجود انگيزه‌ها و خاستگاه‌هاى نيرومندى ميان آنان براى بارور ساختن دانش تاريخ است . با يك نگرش تطبيقى در رشته‌هاى علمى مورد علاقهء مسلمانان ، مىتوان فربگى اين دانش را دريافت و دانست كه تاريخ در شمار مهمترين رشته‌هاى علمىِ رايج در تمدن اسلامى بوده است . از لحاظ درونى ، ميان هر قومى انگيزهاى فراوانى وجود دارد تا آنها را به نگارش تاريخشان وادارد . چنين انگيزه‌هايى ميان مسلمانان نيز وجود داشت . صرف نظر از آنها ، از لحاظ بيرونى ، مىتوان به زمينه‌هاى خاصى اشاره كرد كه در توجه دادن مسلمانان به اين دانش ، مؤثربوده است .\r\n\r\nميراث تاريخى اعراب در جاهليت\r\nميراث تاريخى اعراب ، بيش از هر چيز تحت عنوان « ايام العرب » جاى مىگيرد . در اين اصطلاح ، مقصود از « يوم » روزى است كه واقعهء مهمى در آن رخ داده و آن روز و واقعه « تاريخى » شده است . از اين رو ، « يوم » و « واقعه » در « يوم صفين » يا « وَقْعَة صفين » به يك معناست . در اين كه عربها ، خاطرهء اين روزها را حفظ كرده و به‌طور شفاهى از نسلى به نسل ديگر انتقال مىدادند و در مجالس ادبى و تفريحى خود مىخواندند ، ترديدى وجود ندارد . با اين حال ، بايد دانست آنچه در كتابهاى ادبى از « دوران جاهليت و ايام العرب قبل الاسلام » براى ما برجاى مانده ، انتقال آنها از دورهء جاهلى به دورهء اسلامى بر پايهء روايات\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nشفاهى بوده و تنها در دوره‌اى متأخر ، توسط دانشمندان دورهء اسلامى تدوين شده است . خاطرهء اين ايام ، نخستين « ذهنيّت تاريخى » است كه ميان قوم عرب وجود داشته و توجه به رخدادهاى گذشته را براى آنان زنده نگاه داشته است .\r\nدر اين كه تأثير وجود ايام العرب در « آگاهى تاريخى » ايجاد شده در مسلمانان ، تا چه اندازه بوده ، اظهار ترديد شده است . در اين ديدگاه عنوان شده است كه توجه به ايام العرب بيشتر جنبهء « اديبانه » داشته ، نه « تاريخى » ، و تنها در گذشت زمان و به دليل دربرداشتن عناصر تاريخى ، مورد توجه قرار گرفته است . روزنتال نوشته است : چنين قصصى به‌طور عمده در خدمت ايجاد تفنن و سرگرمى و لذت عاطفى بخشيدن به شنوندگان قرار داشت . از آن جا كه ايام العرب به ثبت رويدادهاى عمده مىپرداخت و چنان رويدادهايى را از جنبهء خاص اخلاقى ملحوظ مىداشت ، داراى عناصر تاريخى نيز بود ، هر چند ، به هيچ روى « تداومى » در آنها به چشم نمىخورد . به اين قصص ، از جهت رابطهء علت و معلولى تاريخى نمىنگرند و بىزمانى جوهر آنهاست . « 1 »\r\nدر اين باره گفتنى است كه اصولًا صورتى از تاريخنگارى اسلامى ، كه عبارت از تك نگاريهاى مربوط به جنگها و حوادث مقطعى مىباشد ، از ناحيه كم توجّهى به عنصر زمان ، تشابه قابل توجهى با ايام العرب دارد ، و اين دليل بر كاسته شدن از ارزش تاريخى ايام العرب يا اين تك نگاريها نمىشود . گرچه اين سخن درستى است كه محتواى ايام العرب بيشتر جنبهء ادبى و حماسى داشته است .\r\nنويسندهء ديگرى با استناد به عدم وجود اصطلاح خاصى براى تاريخ ميان عرب ، از اساس منكر وجود آگاهى تاريخى ميان اعراب شده است ! او مىنويسد : « بديهى است كه تا پيش از ظهور اسلام ، بدون داشتن يك كلمهء مناسب و خاص براى تاريخ ، نمىتوانستند هيچ تصورى از تاريخ داشته باشند . . . در واقع اعراب ، مردمانى بودند كه خبرى از تاريخ نداشتند . بنابر اين مسلمانان نمىتوانستند براى پديد آوردن و گسترش دادن يك سنّت تاريخنگارى ، از اعراب پيش از اسلام الهام بگيرند » . « 2 »\r\nبه نظر مىرسد در اين عبارت قدرى تندروى شده است . با اين حال ، روشن است كه نمىتوان صورت تاريخنگارى موجود ميان مسلمانان را با آنچه در شكل ايام العرب ميان تازيان بوده برابر دانست ؛ اما بىشبهه يكى از عوامل توجه به تاريخ « نفس توجه به گذشته »\r\n\r\n\r\n","description":"","footnote":"\r\n( 1 ) . تاريخ تاريخنگارى در اسلام ، ج 1 ، صص 33 - 32\r\n( 2 ) . تاريخ فلسفه در اسلام ، ج 3 ، ص 296\r\n","page_name":" 16 ","page_number":16},
  {"content":"\r\n\r\nبوده است . چنين توجهى به گذشته ، در ايّام العرب به خوبى مشهود است . « 1 »\r\nبايد گفت ، در برابر اين باور ، كسانى معتقدند كه اساس تاريخنگارى اسلامى ، ريشهء در حضور اين دانش ميان اعراب پيش از اسلام به ويژه اعراب يمنى داشته و به هيچ روى تاريخ اسلامى دانشى برگرفته از حديث نيست . برگرفتگى تاريخ از حديث ، نظر برخى از مستشرقان است كه دكتر جواد على آن را نپذيرفته است . او مىنويسد : بر اساس تحقيقى كه در منابع طبرى انجام داده ، به اين نتيجه رسيده است كه تاريخ دانشى كهن‌تر از حديث است . حجم بزرگى از اخبار دورهء جاهليت ، حتى با وجود فضاى قصصى در آن ، نشانهء توجّه تام و تمامى است كه عرب پيش از اسلام به اين دانش داشته است . « 2 » علم انساب نيز بخشى از همين دانش است كه به هر روى اصل وجود آن در گذشتهء عرب به هيچ روى محل ترديد نيست . ممكن است زياده روى در اين نظريه ، سبب شود كه گويندهء را متهم به داشتن علائق ملى گرايى بكنيم .\r\nتوجه به اين نكته نيز مفيد است كه ايام العرب محتواى بينش تاريخى اعراب جاهلى را نشان مىداد ، قرآن با مطرح كردن اصطلاح ايّام الله با بينش مزبور برخورد كرد . اين برخورد نشانگر اهميت « تاريخ شناسانهء » اين دو اصطلاح است .\r\nافزون بر اين كه ايام العرب را مىتوان ميراث تاريخى اعراب جاهلى دانست ، دانش انساب نيز مىتواند به ميزان كمترى ، در شمار همين ميراث به حساب آيد و از عوامل مؤثر در توجه دادن مسلمانان به تاريخ - هرچند در قالب نسب - باشد . « 3 »\r\n\r\nتأثير مباحث تاريخى قرآن\r\nبدون هيچ گونه مقدمه‌اى ، مىتوان مدعى شد ، قرآن عميقترين تأثير را در توجه مسلمانان به تاريخ از خود به جاى گذاشته است . « 4 » قرآن نه تنها خود بخشى از مواد تاريخى را عرضه كرده بلكه مسلمانان را تشويق به فراگيرى تاريخ نموده تا در راه يا بى به سوى هدايت و ديندارى از آن بهره جويند ، و اين هر دو ، درايجاد انگيزهء دينى در وجود مسلمانان ، براى توجه به تاريخ مؤثر بوده است .\r\nالبته دايرهء اين توجه ، محدود به ارزيابى جريانات حق و باطل بوده و در راستاى\r\n\r\n\r\n","description":"","footnote":"\r\n( 1 ) . احسان عباس گفته است كه توجه مسلمانان به مغازى و ، جنگهاى پيامبر صلى الله عليه و آله و سلم در آغازِ توجهشان به سيره ، برگرفته از نگرش « ايام العربى » است ، البته در ظرفى اسلامى ؛ نك : فن السيره ، ص 13\r\n( 2 ) . نك موارد تاريخ الطبرى ، بخش نخست ، صص 157 - 158\r\n( 3 ) . نك : تاريخ تاريخنگارى در اسلام ، ص 32 ؛ تاريخنگارى در اسلام ، ص 13\r\n( 4 ) . تاريخ تاريخنگارى در اسلام ، ص 39\r\n","page_name":" 17 ","page_number":17},
  {"content":"\r\n\r\nقانونمندى خاصى كه قرآن از زندگى اجتماعى بشر در تاريخ عرضه كرده ، مىباشد . رنگ دينى تواريخ اسلامى ، به ويژه تكيه بر انبيا و نيز كار مداوم بر روى مغازى رسول خدا صلى الله عليه و آله و سلم متأثر از همين بينش است . گرچه به مرور و به دلايلى ديگر ، مباحث تاريخى گسترده‌اى در متون تاريخى مسلمانان مطرح گرديد . اما عنوان « عبرت » كه قالب پرداخت‌هاى تاريخى قرآن بود ، در بسيارى از مواقع مورد توجه مسلمانان قرار گرفت و تاريخ به عنوان « تجارب الامم » عرضه شد .\r\nتوجه مسلمانان به تاريخ انبياى گذشته كه بعدها آنها را به سوى متون تاريخى اهل كتاب كشاند و تأثير بزرگى بر فرهنگ تاريخنگارى و محتواى كتابهاى تاريخى ميان مسلمانان باقى گذاشت ، ناشى از علاقهء مسلمانان به تفسير آيات قرآنى در زمينهء تاريخ انبيا بود .\r\n\r\nلزوم بهره گيرى از سنت رسول خدا صلى الله عليه و آله و سلم\r\nاگر فرض كنيم كه هيچ گونه توجه مستقلى به رويدادهاى تاريخى ميان عرب وجود نداشت ، به راحتى مىتوانيم بپذيريم كه جزو اساسىترين وظايف محدّثان ، ثبت رفتارهاى رسول خدا صلى الله عليه و آله و سلم براى بهره گيرى در فقه و اخلاق و سنجش احاديث و . . . بود .\r\nكتابهاى مختلفى كه به جمع آورى احاديث پرداخته‌اند ، چه به صورت « مُسْند » يا در شكل « سنن » و موضوعى ، حاوى بخش بزرگى از سيرهء رسول خدا صلى الله عليه و آله و سلم ، با تأكيد بر جنبه‌هاى دينى اين نقلها بود . اين مجموعه‌ها ، از رواياتى ساخته شد كه پس از رحلت رسول خدا صلى الله عليه و آله و سلم توسط مسلمانان و به ضرورت دين شناسى ، به تدريج گردآورى مىشد .\r\nنكات تاريخى در بيشتر ابواب فقه و در لابلاى نقلها آمده ، و « كتاب الجهاد » يا « كتاب السِيَر » ( به معناى كتاب جهاد ) نزديكترين باب فقهى است كه با مغازى رسول الله صلى الله عليه و آله و سلم ارتباط دارد . در اين باب است كه بطور عمده ، مسايل تاريخى جنگها ، به ضرورت دانستن احكام آنها آمده است . كتاب السير ابواسحاق فزارى كه به چاپ رسيده ، به وضوح نشانگر توجه تاريخى محدثان مىباشد . چنان كه محمد بن حسن شيبانى هم كتاب السير الكبير نگاشته است ! كتاب السير به عنوان جزئى از كتابهاى حديثى ، در تمامى اين مجموعه‌ها آمده است .\r\nرسول خدا صلى الله عليه و آله و سلم به عنوان يك شخصيت برجسته مىتوانست نقش تاريخى ويژه‌اى را براى خويش ، در اذهان مسلمانان به وجود آورد . نگرش مسلمانان دربارهء پيامبر صلى الله عليه و آله و سلم به عنوان « اسوه » ، مستلزم بررسى دقيق و موشكافانه از زندگى آن حضرت بود . به همين دليل ، در حال حاضر ما ريزترين گزارشهاى مربوط به شخصيت رسول خدا صلى الله عليه و آله و سلم را در دست داريم . مقايسه آنها با ثبت همين جزئيات از زندگى ساير شخصيتهاى اسلامى در دوره‌هاى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبعد ، نشانگر تأثير تاريخى و تاريخنگارى آن ، ميان مسلمانان بوده است . به عنوان نمونه ، شعبهء شمائل نگارى در تاريخهاى اسلامى ، تا اندازه‌اى برگرفته از تلاش نسل اول در ترسيم قيافهء آن حضرت بوده است .\r\nخواهيم ديد كه كتابهاى سيره در حد بررسى زندگى شخصى آن حضرت و يا حتى تاريخ عمومى اسلام باقى نماندند و به‌طور اصولى تاريخ را به عنوان تاريخ مورد توجه قرار داده و به غناى كتابهاى تاريخى افزودند .\r\n\r\nتوجه حاكمان به تاريخ\r\nزمانى كه افراد عادى جامعهء انسانى ، از لحاظ روحى علاقمندند تا خود را در تاريخ پايدار سازند ، به يقين ، اميران و حاكمان و حكام علاقهء بيشترى براى پايندگى خويش در تاريخ دارند ، چرا كه تأثير خويش را بر جامعه عميقتر ديده و در پى تثبيت اين تأثير در پرتو عبرت هايى كه از گذشته مىگيرند ، مىباشند . آنها مايلند تا ديگران از آنها به عنوان افراد برجسته ياد كنند .\r\nافزون بر اين ، آنها براى حكومت كردن ، خود را نيازمند تجارب ديگران مىدانند . از اين رو ، هم در پى مطالعهء تاريخ گذشته برمىآيند و هم در پى نگارش تاريخ دورهء مورد علاقهء خود هستند . آنان مايلند تا آيندگان تصوير و قضاوت مثبتى از آنها در ذهن خود داشته باشند . اين امر سبب توجه آنان به نگاشتن رخدادهاى دورهء حكومت خودشان است . طبعاً براى اثبات پايگاه تاريخى خود ، توجه به گذشتهء مورد علاقهء خود نيز دارند تا ريشه دارتر و اصيلتر در تاريخ جلوه كنند .\r\nاز ميان حكام دورهء اسلامى ، امام على عليه السلام ، با توجه به جملاتى كه در نهج البلاغه دربارهء عبرت آموزى از تاريخ از قول ايشان آمده ، نخستين شخصيتى است كه توجه جدى به تاريخ را مطرح كرده است . زاويهء ديد ، امام بهره گيرى از گذشته براى حركت درست در آينده در چهارچوب عبرت آموزى از ديد قرآنى است . پس از آن حضرت ، معاويه توجه به گذشته را به صراحت مطرح كرد و به كار گرفت . وى از عبيد بن شرّيه خواست تا اخبار ملوك يمن را بنويسد و او نيز كتابى با عنوان كتاب كتاب الملوك و اخبار الماضيين نگاشت . « 1 » گفته شده است كه معاويه بخشى از اوقات خود را براى گوش دادن به نقلهاى تاريخى ، كه از روى كتابهايى براى او خوانده مىشد صرف مىكرد . « 2 » وى همچنين از دِغْفَلِ نسب شناس ، خواسته است تا\r\n\r\n\r\n","description":"","footnote":"\r\n( 1 ) . الفهرست ، ص 102\r\n( 2 ) . مروج الذهب ، ج 2 ، ص 72 به نقل از : التاريخ العربى و المؤرخون ، ج 1 ، ص 124\r\n","page_name":" 19 ","page_number":19},
  {"content":"\r\n\r\nبه يزيد تعليم نسب دهد . « 1 » علائق معاويه به گذشتهء عرب ، بيشتر جنبهء تفريح و سرگرمى داشت و بر آن بود تا ارتباط خود را با فرهنگ جاهلى عرب حفظ كند .\r\nاز ميان خلفاى بعد از معاويه ، عبد الملك علاقمند به دانستن مطالبى دربارهء سيرهء رسول خدا صلى الله عليه و آله و سلم بود و در اين زمينه اطلاعاتى از عروة بن زبير پرسش مىكرد . « 2 » سليمان بن عبد الملك از ابان بن عثمان بن عفان خواست تا كتابى دربارهء سيرهء پيامبر صلى الله عليه و آله و سلم نگاشته شود .\r\nگرچه بعد از آن ، به دلايل سياسى آنچه را كه استنساخ شده بود از ميان برد . « 3 » اهميت تقديم سيرهء ابن اسحاق به منصور عباسى نيز در همين زمينه قابل توجه است . درخواست هارون از واقدى براى بيان سيره هم نشان توجه حكام به تاريخ و سيره و تشويق مورخان است . « 4 »\r\nگسترش مرزهاى جغرافياى اسلام ميان ساير اقوام ، سبب شد تا حكام به فكر بهره گيرى از تجارب ساير پادشاهان بيفتند و از اين راه نيز ، محدوده تاريخنگارى توسعه يابد . توجه حكام به تاريخ ، به قدرى گسترده بوده كه برخى گفته‌اند « علم النسب و الخبر علم الملوك » « 5 » بدين ترتيب علم تاريخ را ويژهء شاهان دانسته‌اند .\r\nاشاره كرديم كه امام على عليه السلام بر اساس آموزه‌هاى قرآنى و عبرت ، در خطبه‌هاى خود مردم را به خواندن تاريخ ، دعوت فراوان كرده است ، دعوت امام در ادامهء همان دعوت قرآن براى مطالعهء تاريخ و عبرت گيرى از آن است . مجموعه‌اى از عبارات امام در بهره گيرى ازتاريخ و دعوت به برگرفتن عبرت از حوادث تاريخى گردآورى شده است . « 6 » در اينجا تنها يك مورد را نقل مىكنيم :\r\n« بپرهيزيد از آنچه فرود آمد بر امتهاى پيشين ، از كيفرهايى كه ديدند و بر كردارهاى ناشايست و رفتارها كه كردند و نبايست . پس نيك و بد احوالشان را به ياد آريد و خود را از همانند شدن به آنان برحذر داريد . و چون به چشم خرد ديديد - و در خوشبختى و بدبختىشان انديشيديد ، آن را عهده‌دار شويد كه عزيزشان گرداند و دشمنان را از سرشان راند ، و زمان بىگزنديشان به درازا كشاند و با عافيت از نعمت برخودار و پيوند رشتهء بزرگوارى با آنان استوار . و آن از پراكندگى دورى نمودن بود و به سازوارى روى آوردن و يكديگر را بدان برانگيختن . و سفارش كردن ، و بپرهيزيد از هر كار كه پشت آنان را شكست و نيروشان را گسست ، چون كينهء هم در دل داشتن و تخم نفاق در سينه كاشتن و از هم\r\n\r\n\r\n","description":"","footnote":"\r\n( 1 ) . التاريخ العربى و المؤرخون ، ج 1 ، ص 136\r\n( 2 ) . المغازى الاولى و مؤلفوها ، صص 21 - 20\r\n( 3 ) . الموفقيات ، صص ، 333 - 332\r\n( 4 ) . المغازى الاولى و مؤلفوها ، ص 102 ؛ طبقات الكبرى ، ج 5 ، ص 315\r\n( 5 ) . المزهر ، ج 1 ، ص 357\r\n( 6 ) . نك : حركة التاريخ عند الامام على عليه السلام ، محمدمهدى شمس الدين ، انتشارات بنياد نهج البلاغه\r\n","page_name":" 20 ","page_number":20},
  {"content":"\r\n\r\nبريدن ، و دست از يارى يكديگر كشيدن . و در احوال گذشتگان پس از خود ، بنگريد ، مردمى كه با ايمان بودند چسان به سر بردند ؟ و چگونه آنان را آزمودند ؟ . . . پس بنگريد آنگاه كه گروهها فراهم بودند . و همگان راه يك يك آرزو را مىپيمودند ، چگونه مىآسودند ، و دلها راست بود و با هم سازوار و دستها ، يكديگر را مددكار . شمشيرهابه يارى هم آخته و ديده‌ها به يك سو دوخته و اراده‌ها در پى يك چيزتافته ، آيا مهتران سراسر زمين نبودند ، و بر جهانيان پادشاهى نمىنمودند ؟ پس بنگريد كه پايان كارشان به كجا كشيد ، چون ميانشان جدايى افتاد ، و الفت به پراكندگى انجاميد و سخنها و دلهاشان گونه گون گرديد . از هم جدا شدند ، و به حزبها گراييدند ، و خدا لباس كرامت خود را از تنشان برون آورد و نعمت فراخ خويش را از دستشان بدر كرد و داستان آنان ميان شما ماند و آن را براى پندگيرنده عبرت گرداند . » « 1 »\r\n\r\nتأثير نوشته‌هاى تاريخى ساير اقوام بر اعراب\r\nاز عوامل مؤثر در رشد تاريخنگارى اسلامى ، پراكنده شدن متون تاريخى ساير ملل ، ميان مسلمانان بود . اين مطلب ، به ويژه دربارهء آثار ايرانيان و بيزانسىها مطرح است ؛ گرچه دربارهء اندازهء اين تأثير اختلاف نظر وجود دارد . با نگاهى به تاريخهاى عمومى نوشته شده در دورهء اسلامى ؛ نظير تاريخ يعقوبى ، اخبار الطوال دينورى و نيز مروج الذهب مسعودى و تاريخ طبرى ، آشكار مىشود كه از منابع فارسى بهره گرفته شده و به احتمال از سبك آن گونه نوشته‌ها نيز تقليد شده است .\r\nسواژه نوشته است : تاريخ نگارى صرف در رشد خود از نمونه‌هاى ايرانى ساسانى ، و به مقدار كمترى از نمونه‌هاى بيزانس و سريانى متأثر شده است ، ولى شكل اوليهء آن اساساً بر پايهء سنتهاى عرب و پرداختهاى فكرى اسلامى قرار دارد . « 2 » روزنتال نيز در سبك نگارش « دودمانى » در تواريخ اسلامى تأثير نوشته‌هاى ايرانى را پذيرفته و مىنويسد : شايد مسلمانان در نتيجهء تماس اوليه با تاريخ نگارى ايرانى ، با اصل گسترده‌تر تقسيم بندى ادوار تاريخى ، برحسب دودمانها آشنا شده باشند . « 3 » وى تأثير نوشته‌هاى ايرانى را در سبك « وقايع نگاشتى » نپذيرفته ، كما اين كه تأثير نوشته‌هاى يونانى و بيزانسى را نيز به دليل عدم آشنايى مسلمانان با آنها انكار كرده است . او افزوده است : هيچ اثر خاصى الهام بخش مؤلفان مسلمان نشد ، ليكن انديشهء ترتيب و تنظيم وقايع نگاشتى از طريق تماس با مسيحيان\r\n\r\n\r\n","description":"","footnote":"\r\n( 1 ) . نهچ البلاغه ( ترجمه استاد شهيدى ) ، صص ، 219 - 218\r\n( 2 ) . مدخل تاريخ شرق اسلامى ، ص 29\r\n( 3 ) . تاريخ تاريخنگارى در اسلام ، ج 1 ، ص 106\r\n","page_name":" 21 ","page_number":21},
  {"content":"\r\n\r\nدانشمند يا مسيحيانى كه به كيش اسلام در آمدند ، به عالمان مسلمان رسيد . « 1 »\r\nوى سپس با ذكر شواهدى دربارهء در دسترس بودن برخى از منابع مذكور نزد دانشمندان اسلامى ، مجدداً تأثير پذيرى مسلمانان را از آن نوشته‌ها در سبك وقايع نگاشتى انكار كرده ؛ زيرا به هيچ وجه به اثبات نرسيده است كه آن اطلاعات آن قدر زود به آنان رسيده باشد كه استفاده از صورت وقايع نگاشتى را به آنها الهام كند ؛ او مىافزايد : همهء كتابهايى كه از آنها اطلاع مشخصى در دست داريم ، به زمان درازى ، پس از آن كه شكل وقايع نگاشتى در نوشته‌هاى تاريخى اسلامى ظاهر شد ، باز مىگردد . « 2 »\r\nاما در مورد آثار ايرانى به راحتى مىتوان اظهار نظر مثبت در تأثير گذارى و تأثيرپذيرى كرد . كتابهاى ايرانيان در زمينه‌هاى تاريخ و به خصوص نوشته‌هاى اخلاق عملى و حكومتى در دسترس مسلمانان قرار گرفته است . ابن مقفع ( م 144 ) كتاب خداى نامه را ترجمه كرد و نامش را سيرالملوك نهاد . وى همچنين آيين نامه را ترجمه كرد كه كتابى بزرگ و حجيم بود . اسحاق بن يزيد نيز اختيارنامه را كه معروف به سيرة الفرس بود ، ترجمه كرد و همينطور كتابهاى ديگر . « 3 » برخى از اين دست نوشته‌ها براى هشام بن عبد الملك ( م 124 ) ترجمه شد . « 4 »\r\nدر اينجا بخصوص بايد بر تأثير نوشته‌هاى يهوديان - كه جنبهء تاريخى آنها فوق العاده زياد بوده - بر نوشته‌هاى مسلمانان ، تأكيد نمود . كتاب المبتدأ كه نوعاً داستان آفرينش و هبوط و انبيا را شامل مىشد ، به تقليد از يهوديان از يك جهت ، و نيز به انگيزهء تبيين برخى از آيات تاريخى قرآن دربارهء انبيا پديد آمد . مهمترينِ منبع اين اخبار كعب الاحبار و وهب بن منبه بودند كه بطور وسيعى اخبار امتهاى پيشين را ميان مسلمانان رواج دادند .\r\n\r\n\r\n","description":"","footnote":"\r\n( 1 ) . همان ، ج 1 ، صص 94 - 92\r\n( 2 ) . همان ، ص 106\r\n( 3 ) . التاريخ العربى والمؤرخون ، ج 1 ، صص 148 - 143\r\n( 4 ) . دائرة المعارف الاسلامية ، ج 4 ، ص 487\r\n","page_name":" 22 ","page_number":22},
  {"content":"\r\n\r\n\r\nگونه‌هاى مختلف تاريخنگارى مسلمانان\r\nدربارهء انواع نوشته‌هاى تاريخى ، تقسيم بنديهاى مختلفى از طرف روزنتال ، گيب ، الدورى ، سواژه و ديگران ارائه شده است . برپايهء آنچه كه از اسامى كتابها و نوشته‌هاى تاريخى به دست مىآيد ، مىتوان نوشته‌هاى تاريخى مسلمانان را به چند گروه تقسيم كرد :\r\n\r\nسيره نگارى و شرح حال نويسى\r\nشايد اين دو عنوان از جهاتى با يكديگر متفاوت باشند ، اما به‌طور اصولى بر اساس يك سبك نگاشته مىشوند . آنچه مسلم است اين كه اديان آسمانى به لحاظ وجود عنصر نبوت در آنها ، مقامى و الا براى پيامبر صلى الله عليه و آله و سلم قائلند ؛ چنين نگرشى ، سبب پيدايش ديدگاهى دربارهء اهميت « فرد به عنوان فرد » با ويژگيهاى منحصر شده است . قرآن در يك نگاه ، تاريخ اقوام را بر محور پيامبرشان و حتى با نام او مىشناسانَد . دراين روش ، افزون بر اين كه محور اصلى را دين مىداند ، اهميّت انبيا را نيز نشان مىدهد . از اين رو ، اصحاب پيامبر صلى الله عليه و آله و سلم ، از همان ابتدا ، توجه به سيره و شرح حال پيامبر صلى الله عليه و آله و سلم پيدا كرده و در شرح زندگانى و ويژگيهاى آن حضرت ، خاطراتى را حفظ و نقل كردند . بعدها اين نوع سيره نگارى ، به شكل جزئى ترى دربارهء خلفا ، سلاطين و علما و حتى ساير طبقات نيز در شكل شرح حال نويسى رايج گرديد .\r\nشرح حال ، از آن جهت كه كمتر عنصر زمانى را مدنظر قرار مىدهد ، تاريخ به معناى مصطلح نيست ، اما از جهتى ، از مهمترين منابع تاريخى به شمار مىآيد . اين به لحاظ دربرداشتن آگاهيهاى نسبتاً گسترده از درون زندگى فردى و اجتماعى مردم و افراد شاخص اجتماع است ! اطلاعاتى كه بيشتر از كمك به شناخت تحولات سياسى ، در بازيابى وجوه دينى و فرهنگى ملتها به كار مىآيد .\r\nچنين شيوه‌اى در ميان مسلمانان ، در حد بسيار گسترده‌اى به كار گرفته شد . كتابهاى بى شمارى در شرح حالِ فقها و علماى مذاهب فقهى و اعتقادى مختلف به نگارش درآمد .\r\nشرح حال محدثان ، فلاسفه ، پزشكان و نيز در اين اواخر تك نگاريهايى دربارهء افراد عالم يا سياستمدار و همچنين مجموعه‌هاى مهم و مفصلى نوشته شد . اين قبيل آثار كتابشناسى ويژه خود را مىخواهد . بناى نوشتهء حاضر تنها مرور بر نوشته‌هاى تاريخى به معناى خاص بوده است . با اين حال اشارتى به اين قبيل كتابها داريم .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nدر يك تقسيم بندى كلى مىتوان آثار شرح حال را به چند دسته تقسيم كرد :\r\nشمارى از اين آثار به شرح حال اصحاب پيامبر صلى الله عليه و آله و سلم اختصاص دارد كه چهار كتاب معروف در اين بار عبارتند از : الاستيعاب فى معرفة الاصحاب از ابن عبد البرّ ( 368 - 463 ) ، معرفة الصحابة از ابونعيم اصفهانى ( 430 ) ، اسد الغابة فى معرفة الصحابة از ابن اثير ( م 630 ) ، و الاصابة فى تمييز الصحابة از ابن حجر عسقلانى ( م 852 ) .\r\nبرخى از آنها ، شرح حال رجال را در قالب تاريخ شهرها آورده‌اند ، مانند : تاريخ بغداد ، از خطيب بغدادى ( م 463 ) ، تاريخ نيشابور از حاكم نيشابورى ( كه اصل آن مفقود شده ) ، السياق كه ذيل تاريخ نيشابور است و برجاى مانده . تاريخ اصبهان ، از ابونعيم ( م 430 ) ، طبقات المحدثين بأصبهان از ابوالشيخ عبد الله بن حيان ( م 369 ) ، التدوين فى اخبار قزوين از رافعى ( قرن ششم ) ، اعلام النبلاء بتاريخ الحلب الشهباء از محمد راغب الطباخ الحلبى ، بغية الطلب فى تاريخ حلب از ابن العديم ، تاريخ جرجان از ابوالقاسم حمزة بن يوسف سهمى ( م 427 ) . مفصل‌ترين اين آثار تاريخ دمشق ابن عساكر ( 499 - 571 ) است كه از متن اصلى تاكنون پنجاه مجلد نشر شده ( بيروت ، دارالفكر ) و تا هشتاد خواهد رسيد .\r\nمختصر تاريخ دمشق از ابن منظور نيز در سى مجلد ( دمشق ، دارالفكر المعاصر ) منتشر شده است .\r\nبرخى به عنوان تاريخ محدثان به صورت طبقات نوشته شده كه مهمترين آنها طبقات الكبرى از ابن سعد ، كتاب الطبقات خليفة بن خياط و تذكرة الحفاظ ذهبى است .\r\nبسيارى از اين قبيل كتابها اختصاص به عالمان يك مذهب خاص دارد مانند طبقات الشافعيه از سُبْكى و طبقات الحنابلهء ابن ابى يعلى و الطبقات السنية فى تراجم الحنفيه از تقى الدين بن عبد القادر تميمى الدارى حنفى ( م 1005 يا 1010 ) ، و الجواهر المضيئة فى طبقات الحنفية از محيى الدين عبد القادر بن محمد قرشى حنفى ( 696 - 775 ) .\r\nبرخى به ترتيب الفبائى تمامى بزرگان اسلام را اعم از فقيه و محدث و مورخ و سياستمدار فهرست كرده است . مجموعه‌هاى بزرگ معجم الادباء از ياقوت حموى ، وفيات الاعيان از ابن خلكان ( 608 - 681 ) ، سير اعلام النبلاء ، از ذهبى ، الوافى بالوفيات از صفدى ( م 764 ) ، فوات الوفيات از ابن شاكر كتبى ، از اين دسته‌اند . در همين رديف بايد از حلية الاولياء ابونعيم اصفهانى ( م 430 ) كه فهرست بلندى از قشر زاهدان و عارفان به دست داده ياد كرد .\r\nمنابع خاصى تنها بر محور دانش رجال نوشته شده و كمتر شرح حال تفصيلى افراد را آورده‌اند . برخى از اين دسته كتابها عبارتند از : تاريخ يحيى بن مَعين ، تاريخ ابى زرعة الدمشقى ، تاريخ الكبير بخارى ، الجرح و التعديل ابوحاتم رازى ، الثقات و المجروحين\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nابن حبان ، تهذيب الكمال مزّى ( 654 - 742 ) ، الكامل فى ضعفاء الرجال ابن عدى ، ميزان الاعتدال ذهبى ، لسان الميزان ابن حجر ( 773 - 852 ) ، و تهذيب التهذيبِ همو .\r\nبرخى تحت عنوان نسب ، كه در اينجا به معناى لقب است ، شرح حال افراد را آورده‌اند .\r\nمانند الانساب از سمعانى ، و يا الاكمال از ابن ماكولا .\r\nشايد از همهء اينها با ارزش‌تر و مفصل‌تر كتابهاى تاريخ عمومىاند كه ذيل حوادث هر سال ، درگذشتگان را آورده‌اند . بسيارى از اين افراد را در هيچ منبع عمومى شرح حال ، نمىتوان يافت . نمونه‌هاى اين آثار را در جاى خود معرفى خواهيم كرد .\r\n\r\nتك نگارى در مسائل و وقايع مهم\r\nتك نگارى حادثه‌ها ، گونه‌اى ديگر از نوشته‌هاى تاريخى است كه مسلمانان از آن در ثبت وقايع مهم بهره جسته‌اند . چنين نگاشته‌هايى اغلب پيرامون روزهاى پرحادثه است و از اين جهت شباهت به ايام العرب دارد . ايام العرب روزهاى جنگ و درگيرى و طبعاً پرماجرا بوده است . اين سبك ، از لحاظ درونى ، تركيب اخبار يك حادثه است و مىتوان آن را اولين سبك تاريخنگارى دانست كه ميان مسلمانان به كار گرفته شده است . بعدها تواريخ عمومى از پيوستن اين تك نگاريها پديد آمدند .\r\nنظم موجود دراين تك نگاريها ، بر اساس حوادثى است كه منجر به حادثه شده ، به طورى كه در شكل بيان حادثه ، تنها ترتيب داخلى تحولات ريز آن حادثه رعايت مىشود .\r\nابومخنف ، هشام كلبى و مداينى از جملهء مورخانى هستند كه بيشترِ نگاشته هايشان تك نگارى به همين سبك است . عناوين برخى از كتابهاى ابومخنف چنين است : كتاب الجمل ، كتاب صفين ، كتاب الشورى ، مقتل عثمان ، مقتل حجربن عدى ، وفاة معاويه و ولاية ابنه يزيد ، و قصة الحرة و حصار ابن الزبير و . . . « 1 »\r\nدر بسيارى از موارد و شايد مورد بالا ، ترتيب تك نگاريها به گونه ايست كه چينش منظم آنها ، يك كتاب چند جلدى را دربارهء يك دورهء طولانى فراهم مىآورد .\r\nتك نگارى ، تنها مربوط به حوادث نظامى و سياسى نبود بلكه آنچه از موضوعات اجتماعى مىتوانست ، از زاويه تاريخى - اجتماعى مورد علاقهء مورخ قرار گيرد ، سوژه قرار گرفته است . متأسفانه بسيارى از اين آثار از ميان رفته است . از اين نمونه كتابها به موارد زير مىتوان اشاره كرد : كتاب المُعَمَّرين ؛ به معناى شناساندن كسانى كه عمر طولانى كردند .\r\nكتاب المَثالب ؛ زشتيهاى قبايل و افراد . كتاب الاوائل ؛ اولين كارها به دست چه كسانى\r\n\r\n\r\n","description":"","footnote":"\r\n( 1 ) . الفهرست ، ص 105\r\n","page_name":" 25 ","page_number":25},
  {"content":"\r\n\r\nصورت گرفت . كتاب اسواق العرب ؛ بازارهاى عرب . كتاب المؤدوات ؛ دختران زنده بگور شده . كتاب فخرالكوفة على البصره ، كتاب اسماء بغايا قريش فى الجاهلية و من وَلَدْنَ ؛ نام زنان بدنام قريش و فرزندان آنها . كتاب من تزوَّج من الموالى فى العرب ؛ عجمهايى كه با زنان عرب ازدواج كردند و . . .\r\nاينها نمونه كتابهايى است كه برخى از بزرگترين مورخان تك نگار ، همچون هشام كلبى ، مداينى و ديگران تأليف كرده‌اند . اين نوشته‌ها گرچه در متون تاريخى مورد استفاده قرار گرفته ، اما كتابهاى ادبى ، بيشترين بهره را از آنها برده‌اند . روزنتال با اشاره به شكل « خبرى و حديثى » كه در ابتدا ، قالب گزارشهاى تاريخى بوده تك نگارى را شكل پايانى ثبت خبر مىداند ؛ گام بعدى صورت وقايع نگاشتى است . « 1 »\r\n\r\nتاريخ نويسى عمومى و تقويمى\r\nاگر بنا باشد تنها آنچه را كه بر اساس سير زمانى به نگارش درآمده « تاريخى » بدانيم ، بايد ساير نوشته‌هاى شبه تاريخى را مقدمه يا حاشيه بر اين نوع نوشته‌ها تلقى كنيم . نوشتن تاريخ بر اساس سنوات ، به احتمال در نگارش سيره و مغازى ، تا حدودى مورد توجه بوده است ؛ زيرا در سيره ، افزون بر ياد از حوادث بر محور پيامبر صلى الله عليه و آله و سلم ، سير زمانى جنگها نيز مورد توجه قرار گرفته است . « 2 » نوشتن زندگينامهء خلفا و بيان حوادث زمان آنان ، نياز به بهره گيرى بيشتر از « زمان و تقويم » را ايجاب كرده است .\r\nاز اين نگاشته‌ها در قرن دوم ، كمتر سراغ داريم و آنچه امروزه موجود است همگى از قرن سوم به بعد نگارش يافته است . برخى از اين نوشته‌ها ، در عين در برداشتن سير زمانى ، براساس سال ، حوادث را بيان نكرده‌اند ؛ همچون تاريخ يعقوبى ، مسعودى و دينورى . اين كتابها به ويژه در قسمت تاريخ ملوك و انبيا ، تنها يك سير كلى زمانى را كه نزد مورخان يهودى و مسيحى مرسوم بوده « 3 » به كار گرفته و بعد از آن ، حوادث مهم را به عنوان آغاز هر فصل كتاب خويش جاى داده‌اند . طبرى حوادث از اسلام بدين سو را بر اساس سنوات بيان كرده است ؛ همين‌طور خليفة بن خياط در تاريخ خود ، و فَسَوى در المعرفة والتاريخ ، كه متأسفانه تاريخ اسلام تا پايان امويان آن مفقود شده است . گفته شده كه كتاب تاريخ هيثم بن عدى ( م 207 ) مبتنى بر سالشمار بوده است . شيوهء نگارش سنواتى به صورت پذيرفته‌ترين\r\n\r\n\r\n","description":"","footnote":"\r\n( 1 ) . تاريخ تاريخنگارى در اسلام ، ج 1 ، ص 85\r\n( 2 ) . واقدى تاريخ غزوات را بر پايه شمارش ماههايى كه از هجرت گذشته ، معين مىكند .\r\n( 3 ) . موارد تاريخ الطبرى ، بخش نخست ، ص 173\r\n","page_name":" 26 ","page_number":26},
  {"content":"\r\n\r\nشكل نگاشته‌هاى تاريخى ميان مسلمانان باقى ماند . ابن جوزى در المنتظم ، ابن اثير در الكامل و ابن كثير در البداية و النهايه و بسيارى ديگر از مورخان از همين شيوه استفاده كرده‌اند . طرح اصلى بحث ما در اين كتاب ، مرور بر اين قبيل نوشته‌هاست كه در ادامه به تفصيل از آنها سخن خواهيم گفت .\r\n\r\nتاريخ نگارى بر اساس نَسَب شناسى\r\nاگر ايام العرب ، ميراث تاريخى عرب جاهلى باشد ، به يقين دانشِ تبارشناسى بايد شعبهء ديگرى از تاريخ نگارى اعراب جاهلى به حساب آيد . بسيارى از آگاهيهاى تاريخى مربوط به آن دوره كه ميان اطلاعات نسب شناسانه آمده ، مىبايد ساختهء دوره‌هاى بعد باشد . زيرا به هيچ روى نمىتوان باور كرد كه اين اطلاعات ريز و گسترده ، به‌طور شفاهى و در عين حال سالم به دست نسلهاى بعدى رسيده باشد . با اين حال ، مسلم است كه نسب شناسى از همان دوران جاهليت ، قالب نقل اخبار و اطلاعات تاريخى بوده و مواد اوليه موجود در آثار بعدى از همان روزگار است .\r\nپس از اسلام ، ساختار قبيله‌اى برجاى ماند و دانش انساب نيز كه برخاسته از چنين ساختارى بود ، همراه با رشد ساير رشته‌هاى علمى ، و بيشتر در كنار تاريخ ، در فرهنگ مسلمانان جاى خود را باز كرد . زمان خليفهء دوم ، دفتر ديوان بر اساس انساب قبائل تنظيم شد و تقسيم بيت المال نيز . اين امر به رشد تعصبات قبيله‌اى از يك سو و دانش انساب از سوى ديگر كمك كرد . در دوران امويان ، تعصب‌هاى قبيله‌اى به حد افراط رسيد و همهء اينها در بارورى دانش انساب مؤثر افتاد . « 1 »\r\nدانش انساب به صورت نسب شناسى صرف باقى نماند و به سرعت بر بار تاريخى آن افزوده شد و به صورت برادر ناتنى تاريخ درآمد . براى شناخت تاريخ تحولات مختلف جامعهء اسلامى ، كه در ضمن جامعه‌اى قبيله‌اى نيز بود ، دانش تبارشناسى يك ضرورت بوده و هست ؛ زيرا اهميت نسب در جامعهء اسلامى ، سبب پيوند مسألهء انساب و قبايل با جريانهاى تاريخى شد . اين خود مىتواند پيوند اين دو را بيشتر نشان دهد .\r\nبيشتر اخبارىها - نامى كه بر راويان اخبار تاريخى و ادبى آن زمان اطلاق مىشد - علم نسب را نيز مىآموختند و در تأليفات خود فراوان از انساب قبايل ياد مىكردند . آنها در برخى از نوشته‌هاى خويش « انساب » و « اخبار » را آميخته با يكديگر مىآوردند . ابن نديم از ابوالعباس عبد الله بن اسحاق مكارى كتابى با عنوان كتاب الاخبار و الانساب و السير و از\r\n\r\n\r\n","description":"","footnote":"\r\n( 1 ) . موارد تاريخ الطبرى ، بخش نخست ، ص 147\r\n","page_name":" 27 ","page_number":27},
  {"content":"\r\n\r\nابوالحسن نسابه كتابهايى با عناوينى همچون كتاب اخبارالفرس و انسابها و كتاب الانساب و الاخبار ياد كرده است . اينها نشانگر پيوند اين دو با يكديگر است .\r\nالبته هدف اصلى برخى از اين قبيل كتابها ، تنها نسب شناسى است . كتابهايى چون النسب الكبير از هشام كلبى ( م 204 ) ، الجَمْهرة فى نَسَب قريش از مصعب زبيرى ( م 236 ) ، نسب قريش از زبير بن به كار ( م 235 ) از اين نوع مىباشد . اما برخى ديگر ، در قالب نسب ، كار اصلى خود را بيان تاريخ قرار داده‌اند . انساب الاشراف از بلاذرى ، تاريخ مفصل خاندانهاى حاكم بر جامعهء اسلامى و نيز قبايل قدرتمند عرب طى دو قرن و نيم است .\r\nاز نخستين آثار نسبى - تاريخى كه متأسفانه از ميان رفته ، آثار ابواليقظان عامر بن حفص عجيفى ( م 190 ) است كه بخشهايى از كتاب بزرگ النسب الكبير و آثار ديگر وى مانند كتاب اخبار تميم ، كتاب حلف تميم بعضها بعضا ، و كتاب النوادر در كتابهاى ابن قتيبه ، ابوالفرج ، خليفة بن خياط و جاحظ باقى مانده است . « 1 » ابوفيد سدوسى ( م 195 ) از ديگر نسب شناسان عصر نخست تدوين اين علم است كه كتاب حذف من نسب قريش وى برجاى مانده و به چاپ رسيده است . « 2 »\r\nاز قرن پنجم كتاب جمهرة انساب العرب ابن حزم اندلسى ( 384 - 456 ) نيز برجاى مانده و يكى از مصادر مهم اين دانش است . اين كتاب را عبد السلام هارون در سلسله انتشارات دارالمعارف قاهره چاپ كرده است .\r\nعلم انساب همچنان ميان اعراب باقى ماند . اما علويان بيش از همه بر اين دانش تأكيد كردند . اين امر دلايل خاص حقوقى و اجتماعى و حتى سياسى خود را داشت . كتابهاى فراوانى كه حاوى انساب و اخبار علويان است نگاشته شده ، برخى از آنها عبارتند از :\r\nالاصيلى ، از صفى الدين محمد ابن طقطقى ( م 709 ) غاية الاختصار ( كه ترتيب يافتهء اصيلى است ) ، المجدى ، از نجم الدين على العمرى نسابه ( از قرن پنجم ) لباب الانساب از بيهقى ( قرن ششم ) ، عمدة المطالب از ابن عنبه ( قرن نهم ) و الفخرى ، از اسماعيل بن حسين ازورقانى ( از قرن هفتم ) تحفة الازهار از ابن شدقم مدنى ( قرن يازدهم ) ، سراج الانساب از سيد احمد بن محمد گيلانى ( از قرن دهم ) ، تهذيب الانساب و نهاية الاعقاب از ابوالحسن محمد عبيدلى نسابه ( م 435 ) ، الشجرة المباركه ( منسوب به فخر رازى ) « 3 » و صدها كتاب ديگر .\r\n\r\n\r\n","description":"","footnote":"\r\n( 1 ) . اسهامات مورخى البصرة ، ص 71\r\n( 2 ) . به كوشش صلاح الدين منجد ، بيروت ، دارالكتاب الجديد ، 1976 . حذف به اين معناست كه وى نسب قريش را به‌طور كامل نياورده و تنها گزينشى از قريشيان ياد كرده است . وى پس از ياد از هركس ، نقلى تاريخى يا ادبى دربارهء وى دارد .\r\n( 3 ) . به جز غاية الاختصار ، عمدة الطالب و تحفة الازهار ، باقى آثار فوق الذكر از منشورات كتابخانهء آية الله مرعشى در قم است .\r\n","page_name":" 28 ","page_number":28},
  {"content":"\r\n\r\nآثارى كه در نسب نگاشته شده ، لزوما به صورت تدوين نسب نامه نيست ، بلكه بسيارى از آنها ، مانند آثار مدائنى ، اخبارى ويژه دربارهء مسائل خاصى از قبيله است . مدائنى آثار زيادى دربارهء زنان قريش نوشته است . همينطور در بالا ديديم كه ابواليقظان دربارهء حلفهاى موجود ميان بطون بنى تميم كتابى نوشته است . با اين حال ، كتابهاى نسب ، به‌طور اصولى ، بر اساس سير تاريخى پيدايش قبايل و توليد بطون تأليف مىشده‌اند . انساب الاشراف يك اثر استثنايى در ميان كتب انساب و بيشتر يك اثر تاريخى است .\r\n\r\nسبك خبرى و پيوسته\r\nنوع ديگر تقسيم بندى در نگارشهاى تاريخى مربوط به نحوهء ارائه آگاهيهاى تاريخى است .\r\nاز آنجا كه نوشتن حديث و علوم تابعه ، در اوايل كمتر مطرح بود ، نقل شفاهى اهميت يافت و پرداختن به سند رايج شد . ياد از سند ، بيشتر در احاديث پيامبر صلى الله عليه و آله و سلم بود اما از آنجا كه حديث در حكم مادر ساير رشته‌هاى علوم اسلامى بود ، صورت خود را بر ساير نقلها تحميل كرد . لذا تاريخ نيز در شكل خبرى و به صورت منقطع و البته با امتياز ذكر سند در اغلب موارد ، خود را ظاهر ساخت . در واقع مىتوان گفت ، ارائه حديث گونهء وقايع ، اولين شكل ارائهء آگاهيهاى تاريخى بود . البته نبايد اين را بدين معنا دانست كه تاريخ پيش از حديث هويت مستقلى نداشته است . به هر روى اين وضعيت ، حتى در تاريخ طبرى كه خوديك محدث بود ، منعكس شده است . اين به معناى آن بود كه تاريخ از دل حديث برآمده است . انساب الاشراف ، مقاتل الطالبيين و بسيارى از نوشته‌هاى ديگر چنين سبكى دارند .\r\nمهمترين امتياز اين كتابها نقل سند براى جزء جزء اخبار است . گرچه برخى از آنها ، اسناد مختلفى را در ابتدا آورده و گفته‌هاى آنان را در يك جمع بندى ارائه داده‌اند . سند خود ، اولين قدم در ارزيابى يك نقل تاريخى است ، اين البته ، تنها يك قدم در ارزيابى خبر است . ذكر سند مىتواند ارتباط منابع مختلف تاريخى را با يكديگر نشان دهد كه اين نيز در ارزيابى نقلهاى تاريخى بسيار مهم است .\r\nمورخان حرفه‌اى ، آنان كه برايشان تاريخ اهميت داشته است بدون رعايت سبك حديث ، كمتر اين شيوه را رعايت كرده‌اند . يعقوبى ، دينورى و مسعودى تنها در مواردى اندك و گاه در اول كتاب ، برخى از منابع خود را يادآور شده‌اند . اما پس از آن ، آنچه را خود از اخبار گزينش كرده‌اند به ترتيب آورده‌اند . آنان گفته‌اى را نيز كه نمىخواهند مسؤوليت آن را بپذيرند به عنوان « چنين گفته شده » نقل كرده‌اند . طبرى در سبك خبرى خود ، حتى اخبار متضاد را نقل كرده است . نوشته‌هاى از نوع دوم ، كه سند هر خبرى را\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nنمىآورند ، براى مطالعه آسان اما براى ارزيابى دشوارى دارند ؛ زيرا براى بررسى آنها بايد به راههاى غير سندى پرداخته شود ؛ كارى كه حتى در روايات مسند نيز لازم است .\r\n\r\nتاريخ نگارى محلى\r\nيكى از گونه‌هاى مختلف تاريخنگارى ، تاريخنگارى محلى است . اين سبك تاريخ نويسى ، از قرن سوم به بعد كاملًا متداول بوده و نگاشته‌هاى مفصلى در اين باره توسط مسلمانان تحرير شده كه برخى از آنها برجاى مانده است . ساختار اين كتابها به‌طور عمده بر سه پايه است : اطلاعات « جغرافى » ، « تاريخى » و « رجالى » . از ميان اين سه قسمت ، در بسيارى از اين قبيل منابع بخش رجالى اين تواريخ و شرح حالنگارى آنها ، مفصلترين قسمت است .\r\nبيان چگونگى احداث شهرها و اقوال مربوط به آن ، پيشينهء تاريخى ، تحولات سرنوشت سازِ رخ داده در شهر ، حُكّام و نيز برخى از آگاهيهايى كه مربوط به اماكن و يا محصولات شهر است ، در نخستين فصول كتاب آورده مىشود . پس از آن ، به شرح حال رجال آن شهر پراخته شده و درمواردى صرفاً از محدثان و گاه از تمامى مشاهير شهر به ترتيب الفبايى يا جز آن ، ياد مىشود . در ضمن شرح حال رجالِ محدّث ، در بيشتر موارد احاديثى از طريق آنان نقل مىشود كه از نظر حديث شناسى بسيار قابل توجه است . ارزش تاريخى اين آثار در آن است كه بر خلاف تواريخ عمومى كه نگاه از مركز خلافت به تاريخ اسلامى است ، در اين قبيل آثار ، نگاه از سوى شهرها و در محيط همانهاست .\r\nتاريخ نويسى محلى از همان آغاز مورد توجه بوده است . ابن نديم در تقسيم بندى آثار هشام كلبى ، ذيل عنوان « كتبه فى اخبار البلدان » از كتاب البلدان الكبير ، كتاب البلدان الصغير ، كتاب تسمية من بالحجاز من احياء العرب ، كتاب الحيرة ، كتاب اسواق العرب ، كتاب الاقاليم ياد كرده است . « 1 »\r\nمتأسفانه على رغم فراوانى اين قبيل آثار در فرهنگ مكتوب تاريخى مسلمانان ، شمار اندكى از آنها برجاى مانده است . كهن‌ترين اثرى كه در اين زمينه به دست ما رسيده كتاب فتوح مصر و المغرب از ابن عبد الحكم ( م 257 ) « 2 » و كتاب تاريخ واسط از اسلم بن سهل رزاز معروف به بحشل واسطى ( م 292 ) است كه كوركيس عواد آن را منتشر كرده است .\r\nتاريخ اصبهان اثر ابونعيم يك نمونه براى ساختارى است كه در بالا از آن ياد كرديم .\r\nمشابه كتاب مزبور ، كتاب طبقات المحدثين باصبهان از ابوالشيخ است كه بيشتر رنگ رجال شناسانه و حديثى دارد . تاريخ اصبهان حمزهء اصفهانى كه فقرات فراوانى از آن در معجم الادباء و منابع ديگر برجاى مانده اما اصل آن از ميان رفته است . تاريخ بغداد از مفصلترين\r\n\r\n\r\n","description":"","footnote":"\r\n( 1 ) . الفهرست ، ص 109\r\n( 2 ) . تحقيق على محمد عمر ، قاهره ، مكتبة الثقافة الدينية ، 1415\r\n","page_name":" 30 ","page_number":30},
  {"content":"\r\n\r\nنمونه‌هايى است كه در تمدن اسلامى برجاى مانده است . همينطور تاريخ دمشق ابن عساكر كه متن كامل آن منتشره شده است . همچنين مختصر تاريخ دمشق از ابن منظور در سى مجلد انتشار يافته است . « 1 »\r\nتاريخىترين كتاب كه عنوان تاريخ محلى دارد كتاب تاريخ المدينة المنوره از عمر بن شبّه ( م 262 ) است كه از مورخان برجستهء قرن سوم هجرى است . « 2 » بخش عمدهء باقى مانده از اين اثر ، تاريخ تحولات سياسى مدينه و برخى از اطلاعات جغرافى اين شهراست .\r\nطبرى از آثار وى فراوان استفاده كرده و على القاعده تاريخ بصره او را هم در اختيار داشته است . اخبار مكه ازرقى ، « 3 » و اخبار مكه فاكهى « 4 » از آثار بسيار مهم تاريخى مربوط به شهر مكه است كه جنبه تاريخىشان بسيار قوى است و ما پس از اين دربارهء آنها سخن خواهيم گفت . شايد براى هيچ شهرى مانند آنچه براى تاريخ مكه نوشته شده است ، تك نگارى مستقل در اختيار نداريم . در زمرهء تاريخ شهرها يكى از معروف‌ترين آثار تاريخ الموصل است .\r\nشعبه‌اى خاص از تواريخ محلى كه در عصر نخست تدوين تاريخ سخت مورد توجه بوده ، آثارى است كه دربارهء فتح شهرها نوشته شده است . نگاهى به آثار مورخان بنام ، نشان مىدهد كه حجم قابل توجهى از آثار آنها با كلمهء فتوح يا فتح آغاز مىشود . در ميان آثار ابومخنف و مدائنى و نيز عمر بن شبّه و ديگران اين قبيل عناوين فراوان است : فتوح كور دجلة ، فتوح الدينور ، فتوح مدن قم و قاشان و اصبهان ، فتوح الشام ، فتوح خراسان و جرجان و . . . در اين دانش سهم مدائنى از همه بيشتر است . « 5 »\r\nسخاوى فهرستى از اين نمونه تواريخ محلى را آورده كه متأسفانه تعداد زيادى از آنها از ميان رفته است . « 6 » اين فهرست ، حاكى از وسعت كارى است كه مسلمانان در اين زمينه انجام داده‌اند .\r\nنمونه‌هاى ديگرى كه دربارهء برخى شهرها به دست ما رسيده عبارتند : از تاريخ بيهق از ابن فندق بيهقى ، تاريخ سيستان از مؤلفى مجهول و تأليف شدهء ميانهء سالهاى 445 تا 725 ، ( با تصحيح ملك الشعراء بهار ) تارخ طبرستان ابن اسفنديار . اثر بسيار مهم در تواريخ محلى شهرهاى ايران تاريخ نيشابور حاكم نيشابورى ( م 450 ) است كه از ميان رفته و تنها نام\r\n\r\n\r\n","description":"","footnote":"\r\n( 1 ) . دمشق ، دارالفكر المعاصر .\r\n( 2 ) . دربارهء آن نك : مجلهء نور علم ، ش 40 ، صص 156 - 151 . پس از اين ، از تاريخ مدينه سخن خواهيم گفت .\r\n( 3 ) . دربارهء آن نك : مجلهء ميقات ، ش 9\r\n( 4 ) . دربارهء آن نك : مجلهء ميقات ، ش 3 ، صص 239 - 221\r\n( 5 ) . اسهامات مورخى البصرة ، صص 112 - 134\r\n( 6 ) . الاعلان بالتوبيخ به نقل از ترجمهء آن در : تاريخ تاريخنگارى در اسلام ، ج 2 ، صص 326 - 289 ؛ روزنتال در تاريخ تاريخنگارى در اسلام ، ج 1 ، ص 173 به بعد ، اطلاعاتى در اين بارهء آورده . سزگين نيز در تاريخ التراث العربى ، ج 1 ، جزء 2 ، صص 253 - 201 مؤلفان و مؤلفات آنها را در اين زمينه ياد كرده است .\r\n","page_name":" 31 ","page_number":31},
  {"content":"\r\n\r\nرجالى كه مدخلهاى كتاب را تشكيل مىداده‌اند برجاى مانده است . « 1 » از متن اصلى كتاب نيز قطعاتى در ساير مآخذ نقل شده است . « 2 »\r\nتنها در حيطهء خراسان براى بسيارى از شهرها يك يا چند كتاب تأليف شده كه از بيشتر آنها آگاهى در دست نيست . برخى از آنها عبارتند از : تاريخ ابيورد از ابوالمظفر محمد بن احمد ابيوردى ( م 507 ) . تاريخ بخارا ، يكى از ابوعبد الله محمد بن اسماعيل جعفى بخارى ( م 256 ) كه تنها نقلهايى از آن باقى مانده . و دوم از ابوبكر محمد بن جعفر نرشخى ( م 348 ) فارسى آن از ابونصر احمد بن محمد قباوى ( م 522 ) باقى مانده و متن عربى آن در 1965 در مصر چاپ شده است . سوم از سعدبن جناح و چهارم از ابوعبد الله محمد بن احمد بن سلمان بخارى معروف به غنجار ( م 410 يا 412 ) . تاريخ بلخ از نه نفر . تاريخ بيهق يكى از ابن فندق ( م 560 ) كه چاپ شده و ديگرى از على بن ابى صالح خوارى كه از ميان رفته است . تاريخ خراسان از هشت نفر كه از هيچكدام به جز چند نقل اثرى نمانده است . تاريخ خوارزم از شش نفر كه اثرى جز چند نقل برجاى نمانده است . تاريخ سمرقند از سه نفر .\r\nتاريخ كش از دو نفر . تاريخ مرو از يازده نفر . تاريخ نسا ، تاريخ نسف ، تاريخ نيشابور ، تاريخ هرات از نه نفر . « 3 »\r\nاز مهمترين تواريخ محلى ، تاريخهايى است كه دربارهء حرمين شريفين نگاشته شده است . اين آثار به قدرى گسترده و پر مواد است كه شايد بتوان مدعى شد هيچ شهرى در دنيا تا اين اندازه اطلاعات ريزش در آن دوران ثبت و ضبط نشده است . برخى از آثارى كه دربارهء مكه نوشته شده عبارتند از : اخبار مكه فاكهى ، اخبار مكه ازرقى ، غاية المرام بأخبار سلطنة بلد الحرام از عزالدين عبد العزيز بن فهد مكى ( م 922 ) ، الجامع اللطيف فى فضل مكة و اهل و بناء البيت الشريف از جمال الدين بن ظهيره مخزومى ( م 986 ) ، الإعلام بأعلام بيت الله الحرام ، از قطب الدين نهروالى ( م 988 ) و شفاء الغرام بأخبار البلد الحرام و العقد الثمين فى تاريخ البلد الامين هر دو از محمد بن احمد بن على الفاسى المكى ( م 832 ) و المغانم المطابة فى معالم طابة در تاريخ مدينه از محمد بن يعقوب شيرازى فيروزآبادى ( م 817 ) و اتحاف الورى بأخبارام القرى از نجم بن فهد ( م 885 ) . « 4 »\r\n\r\n\r\n","description":"","footnote":"\r\n( 1 ) . اين فهرست كه پيش از اين بدون تحقيق منتشر شده بود در سال 1375 توسط شفيعى كَدْكنى با حواشى و تعليقات فراوان چاپ شد . تهران ، آگه .\r\n( 2 ) . دربارهء آن نك : مجلهء ميراث جاويدان ، ش 2 ، صص 121 - 118\r\n( 3 ) . بنگريد به كتاب التواريخ المحلية لاقليم خراسان ، قحطان عبد الستار الحديثى ، دانشگاه بصره ، 1990\r\n( 4 ) . كتابهاى زيادى در تاريخ مكه و مدينه در كتاب « التاريخ والمؤرخون بمكة » در ذيل شرح حال مورخانى كه در مكه زندگى مىكرده‌اند آمده است .\r\n","page_name":" 32 ","page_number":32},
  {"content":"\r\n\r\nدر قرون بعد ، كتابهاى زيادى در تاريخ مصر نوشته شد . چند نمونه از آنها عبارتند از النجوم الزاهرة فى ملوك مصر و القاهره ( در 15 جلد ) از جمال الدين ابى المحاسن يوسف بن تغرى بردى اتابكى ( 813 - 874 ) و كتاب كنز الدرر و جامع الغرر ( در 9 جلد ) از ابوبكر بن عبد الله بن ايبك دوادارى كه حوادث تا سال 735 را دارد . نمونهء ديگر هم كتاب حسن المحاضره جلال الدين سيوطى است .\r\nشيعه نيز سهمى در نگارش تواريخ محلى داشته است . « 1 » از آثار كهن شيعى در اين زمينه كه بر هر اثرى تقدم دارد ، كتاب نحل العرب از محمد بن بحر رهنى ( اوائل قرن چهارم ) است . « 2 » ياقوت دربارهء اين مؤلف و كتاب او نوشته است : له تصانيف منها : كتاب سماه كتاب نحل العرب يذكر فيه تفرق العرب فى البلاد فى الاسلام ، و من كان منهم شيعيا و من كان منهم خارجيا او سنيا فيحسن قوله فى الشيعة و يقع فيمن عداهم . وقفت على جزء من هذاالكتاب ذكر فيه نحل أهل المشرق خاصة من كرمان و سجستان و خراسان و طبرستان . از اين كتاب جز آنچه ياقوت در معجم البلدان نقل كرده چيزى برجاى نمانده است .\r\nكتاب البلدان و المساحة يا با نام البنيان فى احوال البلدان از احمد بن محمد بن خالد برقى است . مؤلف تاريخ قم در قرن چهارم از اين كتاب در تاريخ شهر قم بهره گرفته كه محتمل است از همان كتاب البلدان او استفاده كرده باشد . « 3 » در نسخهء چاپى در موارد متعددى به نقل از برقى مطالب تاريخى مربوط به قم آورده و در يك مورد مىگويد : برقى در كتاب بنيان چنين آورده . . . « 4 » احتمال ديگر آن كه كشف الظنون آورده و آن اين كه نام كتاب التبيان فى احوال البلدان بوده است . « 5 »\r\nكتابى با نام البلدان و المساحة به پدر احمد ، يعنى محمد بن خالد نيز نسبت داده شده است . « 6 » كتابى نيز با نام البلدان و المساحة ابوجعفر محمد بن عبد الله بن جعفر بن حسين بن جامع حميرى در قرن سوم داشته است . وى در جستجوى كتاب احمد برقى بوده و در اين باره از بغداد و رى و قم جستجو كرده اما آن را نيافته ، پس از آن خود كتابى در اين باره نوشته است . « 7 »\r\n\r\n\r\n","description":"","footnote":"\r\n( 1 ) . بنگريد به مقالهء « شيعه و چهار اثر در تاريخ محلى » از مؤلف همين سطور در « مقالات تاريخى » ، دفتردوم . قم انصاريان ، 1376\r\n( 2 ) . معجم الادباء ، ج 18 ، ص 31 ؛ الوافى بالوفيات ، ج 2 ، ص 244 ؛ الذريعه ، ج 24 ، ص 83\r\n( 3 ) . آقاى مدرسى موارد نقل شده از كتاب التبيان را در تاريخ قم ياد كرده‌اند . نك : كتابشناسى آثار مربوط به قم ، ص 18 . قابل يادآورى است كه رافعى در التدوين صص 44 - 48 چندين مورد از كتاب التبيان نقل كرده است .\r\n( 4 ) . تاريخ قم ، ص 56\r\n( 5 ) . نك : الذريعه ، ج 3 ، ص 145 ، ش 497\r\n( 6 ) . الذريعه ، ج 3 ، ص 145\r\n( 7 ) . رجال النجاشى ، ص 355\r\n","page_name":" 33 ","page_number":33},
  {"content":"\r\n\r\nكتاب مهم ديگر در اين زمينه تاريخ قم از حسن بن محمد بن حسن قمى است كه آن را در سال 378 نوشته است . اين اثر مهم تاريخى ، جالب‌ترين و علمىترين كتابى است كه در تمدن كهن اسلامى نگاشته شده است . تواريخ محلى كه در تمدن اسلامى نگاشته شده بخش عمده‌اش شرح حال رجال شهرهاست در حالى كه كتاب تاريخ قم ، به دقت به نگارش مطالب علمى دربارهء تاريخ شهر پرداخته است . مؤلف در مقدمه كتاب را به بيست باب تقسيم كرده كه متأسفانه تنها ترجمه فارسى پنج باب آن بدست آمده است . از متن عربى آن نيز خبرى در دست نيست . متن فارسى آن از حسن بن على بن حسن بن عبد الملك قمى است كه در سال 805 به انجام رسيده است . در اين كتاب صرف نظر از آگاهيهايى كه دربارهء شهر قم آمده ، اطلاعات گرانبهايى از وضعيت خراج در آن روزگار آمده است . بعلاوه دربارهء قبيلهء اشعرى از زمانى كه در يمن بوده و پس از آن نزد رسول خدا صلى الله عليه و آله و سلم آمده و آنگاه به عراق و سپس به قم مهاجرت كرده‌اند به تفصيل پرداخته است .\r\nدرآن ميان از نقش آنها در فتوحات به ويژه فتح برخى از مناطق ايران نيز سخن گفته شده است . چاپ اخير ( 1385 ش ) آن توسط انتشارات كتابخانه مرعشى ارائه شده است .\r\nكتاب با ارزش اما مفقود ديگر تاريخ رى منتجب الدين صاحب الفهرست است كه در قرن ششم مىزيسته است . تنها مواردى از اين كتاب را ابن حجر در لسان الميزان نقل كرده است . ابوسعد منصور بن حسين آبى مؤلف كتاب ادبى پر ارج نثر الدر هم كتابى با نام تاريخ رى داشته است . « 1 » كتاب ديگر تاريخ طبرستان از ابن اسفنديار است . اين اثر جاودانه ، مهمترين متنى است كه در تاريخ طبرستان نگاشته شده و مؤلف كه در قرن ششم مىزيسته ، از مورخان شيعى بوده است . تاريخ رويان از مولانا اولياء الله آملى نيز از ديگر تواريخ محلى بسيار با ارزش است . وى در اين كتاب بخشى از ديدگاههاى تاريخى شيعه را به ويژه تا زمان امامان عليهم السلام بدست داده است .\r\nافزون بر كتابهايى كه در شمار تواريخ محلىاند ، كتابهاى جغرافى نيز كه كارشان بيان جغرافياى دنيا يا مناطق محدودى بوده ، اطلاعات تاريخى و رجالى فراوانى را عرضه كرده‌اند . كتابهايى چون اخبارالبلدان از ابن فقيه هَمَدانى ، مسالك و ممالك از اصطخرى احسن التقاسيم از مَقْدسى « 2 » و مهمتر از همه معجم البلدان از ياقوت حموى و الروض المعطار محمد بن عبد المنعم حميرى از اين دست منابع هستند .\r\n\r\n\r\n","description":"","footnote":"\r\n( 1 ) . الذريعه ، ج 3 ، ص 254\r\n( 2 ) . دربارهء مقدسى و كتاب احسن التقاسيم كتاب مفصلى با عنوان « المقدسى البشارى ، حياته و منهجه ، دراسة كتابه احسن التقاسيم فى معرفة الاقاليم من الناحية التاريخية » توسط عدى يوسف مخلص در سال 1393 در نجف چاپ شده است .\r\n","page_name":" 34 ","page_number":34},
  {"content":"\r\n\r\nبايد يادآور شد كه كتاب بالنسبه جامعى دربارهء ادبيات جغرافى در تمدن اسلامى نگاشته شده كه با دقت دربارهء آثارى كه در اين زمينه نوشته شده ، بحث كرده است . عنوان اين كتاب تاريخ الادب الجغرافى العربى از كراتشكوفسكى ( م 1951 ) است كه صلاح الدين عثمان هاشم آن را به عربى ترجمه كرده است . « 1 »\r\n\r\nتاريخنگارى فرهنگى و اجتماعى\r\nاصطلاح « تاريخ » ميان مسلمانان ، شامل بيان سال تولد و وفات و به دنبال آن حوادثى بوده كه عنصر زمان در آن نقش دارد . از اين رو تصور مسلمانان از تاريخ ، تنها شامل حادثه هاو دگرگونيهاى عمدهء سياسى و انسانى است . سخاوى موضوع تاريخ را عبارت از « رويدادهاى برجستهء عجيب و غريب » مىداند كه هدفش « ترغيب و تحذير و شادمان ساختن و موقوف كردن كارهاى شيطانى است . » « 2 » بدين ترتيب تحولات فرهنگى به عنوان يك پديدهء تاريخى ، مورد نظر مسلمانان نبوده است و حال آن كه جزو اساسىترين مباحث تاريخى است . چنين تحولاتى نه در قالب تاريخى ، بلكه در صورت ديگرى و با اهداف ويژه‌اى در منابع ادبى آمده است . منابعى كه درتاريخ شعر و شاعرى و نيز به هدف بيان موضوعات مهم انسانى و اجتماعى تدوين شده‌اند ، حاوى بخش مهمى از مواد فرهنگى است كه مىتواند در تحقيق و تتبع در سير تحولات فرهنگى مسلمانان ، كمك شايسته‌اى به محققان بكند .\r\nدر واقع ارتباط تاريخ و ادب در قرون نخست بسيار استوار بوده و بسيارى از مورخان نخست ، در هر دو زمينه تأليفاتى داشته و آثارى را آفريدند كه آثارى ادبى - تاريخى يا به عكس است . بسيارى از نوشته‌هاى مدائنى در تاريخ و اخبار شعر و شاعران است . آثار محمد بن حبيب ( م 240 ) هيثم بن عدى ( م 207 ) و نيز ابوعبيده ( م 209 ) همين ويژگى را دارد .\r\nبرخى از قديمىترين مجموعه‌هاى ادبى كه بر جاى مانده ، عبارتند از عيون الاخبار از ابن قتيبه ( م 276 ) ، البيان و التبيين از جاحظ ( م 255 ) ، الكامل فى اللغة و الادب از ابوالعباس محمد بن يزيد مبرّد ( م 285 ) ، عقد الفريد از ابن عبدربه ( م 328 ) ، نشوار المحاضرة از قاضى تنوخى ( م 384 ) ، بهجة المَجالس و انس المُجالس از ابن عبد البرّ نثر الدر ابوسعد آبى ( م 421 ) ، « 3 » محاضرات الادباء و محاورات الشعراء و البلغاء از راغب اصفهانى ( اوائل قرن\r\n\r\n\r\n","description":"","footnote":"\r\n( 1 ) . بيروت ، دارالغرب الاسلامى ، 1408\r\n( 2 ) . الاعلان بالتوبيخ ، به نقل از ترجمه آن در تاريخ تاريخنگارى در اسلام ، ج 2 ، صص 62 - 61 و 141\r\n( 3 ) . دربارهء آن نك : مجلهء آينهء پژوهش ، ش 20 ، صص 38 - 31\r\n","page_name":" 35 ","page_number":35},
  {"content":"\r\n\r\nپنجم ) ، ربيع الابرار از زمخشرى ( م 538 ) ، التدكرة الحمدونيه « 1 » از ابن حمدون ( م 562 ) و المحاسن و المساورى از ابراهيم بن محمد بيهقى .\r\nدر اين كتابها ، موضوعات مهم ادبى و اجتماعى ، سوژهء نقل بسيارى از اخبار فرهنگى و تاريخى شده است . موضوعاتى نظير ، سلطنت و حكومت ، جنگها ، امثال ، زنان ، عدالت ، عشق ، علم ، خيانت ، ترس و قضاوت محور نقل روايات تاريخى و فرهنگى گوناگونى شده كه هر كدام آنها از شخصى و دربارهء ديار و منطقه‌اى است كه به صورت يك كشكول ادبى فراهم آمده است . اين آثار مهمترين مواد را براى تدوين تاريخ اجتماعى دربر دارند .\r\nكتابهايى نيز در تاريخ شعر و شاعرى نگاشته شده كه اهميت فراوانى در تاريخ نگارى فرهنگى دارد ؛ همچون طبقات الشعراء از ابن سلام ( م 231 ) ، الشعر و الشعرا ، از ابن قتيبه و مهمتر از آنها اثر نفيس و پرارج الاغانى از ابوالفرج اصفهانى ( م 356 ) است كه دائرة المعارف شاعران و بسيارى از رجال سياسى و مشتمل بر نقلهاى فرهنگى و حتى تاريخ برخى از تحولات سياسى است . اين كتاب برگرفته از آثار فراوان مشابه است كه از ميان رفته و خوشبختانه اين مجموعهء عظيم براى ما باقى مانده است . « 2 »\r\n\r\nسيره نويسى و سيره نگاران\r\n\r\nسيره نويسى پيش ابن اسحاق\r\nزمانى كه سيره نويسى به عنوان يك رشتهء اختصاصى و با مشخصهء تاريخنگارى مطرح گرديد ، در برگيرندهء دو قسمت اساسى بود . يكى « مبعث » و ديگرى « مغازى » . قسمت نخست از شرح حال اجداد پيامبر صلى الله عليه و آله و سلم آغاز مىشد و به هجرت خاتمه مىيافت . قسمت دوم مغازى بود كه شامل حوادث نظامى و غير نظامى دوران مدينه مىشد . ابن اسحاق كه مانند بسيارى از معاصرانش از نگاشته‌هاى اهل كتاب و نيز مسلمانانى كه از آنان متأثر بودند ، استفاده مىكرد ، در ابتداى كتاب خود ، كتاب المبتدأ را قرار داد كه تاريخ آفرينش و انبيا تا پيامبر صلى الله عليه و آله و سلم بود . « 3 » ابن هشام تهذيب‌گر سيرهء ابن اسحاق ، اين فصل را از كتاب وى حذف كرد .\r\nاز آنجا كه سيرهء ابن اسحاق پايان تلاشهاى متفرق علاقه مندان به سيره و جامع كارهاى\r\n\r\n\r\n","description":"","footnote":"\r\n( 1 ) . اين كتاب با تصحيح احسان عباس و بكر عباس در سال 1996 توسط دارصادر بيروت چاپ شده است .\r\n( 2 ) . نك : گفتارهايى پيرامون علوم عربى و اسلامى ، صص 174 - 187\r\n( 3 ) . چنين فصلى به‌طور غالب در نوشته‌هاى تاريخى مسلمانان وارد گرديد ؛ چنان كه طبرى ، يعقوبى وبسيارى ديگر كتاب المبتدأ را در آغاز آورده و پس از آن به تاريخ دورهء اسلامى پرداختند .\r\n","page_name":" 36 ","page_number":36},
  {"content":"\r\n\r\nمقدماتى است ، بايد نگاهى به دوره قبل از او بيندازيم تا بتوانيم موقعيت اين سيره و جهتگيريهاى آن را بهتر دريابيم .\r\nنخستين پرسش در زمنيهء سيره نگارى و تاريخنگارى و حديث نويسى در قرن اول و دوم اين است كه آيا در آن دوران نوشتهء مكتوبى بوده است يا خير ؟\r\nپاسخ اين سؤال مربوط به تاريخ كتابت حديث مىشود ، زيرا در آغاز ، توجه به سيره ، نشأت گرفته از پرداختن به حديث پيامبر صلى الله عليه و آله و سلم و سيرهء عملى آن حضرت بود ؛ گرچه تا حدودى ، جنبهء تاريخى آن مستقل از حديث بوده و توجه بدان مىتوانسته بىارتباط با حديث بوده باشد .\r\nتا آنجا كه مربوط به نگارش و كتابت حديث مىشود ، مىتوان گفت ، نگارش در اوايل قرن دوم هجرى بطور رسمى آغاز شده است ، اما بطور غير رسمى ، پيش از آن نيز كسانى كه مخالف جوّ عمومى بوده‌اند ، خود به كتابت حديث مىپرداخته‌اند . از ميان خلفا نخستين كسى كه امر به نوشتن حديث كرد ، عمر بن عبد العزيز ( م 101 ) بود و اولين محدثى كه بعد از اين فرمان ، به كتابت حديث پرداخت ، ابن شهاب زهرى ( م 124 ) است . « 1 »\r\nروشن است كه حديث به دليل آن كه جنبهء دينى داشت ، صرفاً به خاطر بهانه‌هايى كه از طرف برخى از خلفا ابراز مىشد ، دچار چنين مشكلى شده بود . تاريخ نيز تا آنجا كه مربوط به اين قسمت بود ، اين مشكل را در خود داشت . در عين حال « سيره » تنها عبارت از حديث نبود ، بلكه ابعاد تاريخى داشته و به همين جهت از لحاظ فضاى دينى حاكم برعدم اجازه به كتابت حديث ، كمتر گرفتار مشكل بود و مسائلى چون اخبار جاهليت ، انساب عرب و حتى سيرالملوك كه گويا نگاشته‌هاى در آن زمينه‌ها بود ، مىتوانست به نگارش در آيد .\r\nمسعودى خبر وجود اين سيرالملوك را نزد معاويه ، كه به صورت مكتوب وجود داشته و هر شب برايش خوانده مىشده ، گزارش كرده است . « 2 » كتابهايى نيز در همين زمينه به برخى از نسب شناسان و آگاهان به اخبار جاهليت عرب ، نسبت داده شده است ؛ از جمله به عُبَيْد بن شريّه و چند نفر ديگر . « 3 » آنچه قضاوت را دربارهء مكتوبات احتمالى موجود در قرن اول دشوار كرده ، اين است كه راويان متأخرى كه گاه و بيگاه دست به تأليف زده‌اند ، روشن نكرده‌اند كه آيا به‌طور شفاهى از راويان پيشين نقل مىكنند يا با اجازهء آنها ، از كتابهاى آنان بهره برده‌اند . مثلًا زمانى كه ابن اسحاق از عروة بن زبير نقل مىكند ، آيا شفاهاً روايت مزبور\r\n\r\n\r\n","description":"","footnote":"\r\n( 1 ) . نك : مقدمه‌اى بر تاريخ تدوين حديث ، قم انتشارات فؤاد ، 1369\r\n( 2 ) . مروج الذهب ، ج 2 ، ص 72 ، به نقل از : التاريخ العربى و المؤرخون ، ج 1 ، ص 124\r\n( 3 ) . تاريخ التراث العربى ، ج 1 ، جزء 2 ، « التدوين التاريخى » صص 43 - 29\r\n","page_name":" 37 ","page_number":37},
  {"content":"\r\n\r\nرا از زهرى و او از عروه شنيده يا اين كه از كتاب عروه ، و با اجازهء روايتى كه از زهرى داشته و او از عروه ، از كتاب عروه نقل مىكند ؟ از قرن دوم به بعد اين روش معمول بود كه ، اگرچه با اجازه از كتابى نقل مىكردند ، تنها نام شيخ مجيز خود را مىآوردند و اگر شيخ از روى كتابى مىخواند ، آنها از شيخ روايت كرده نام او را در سند مىآورده‌اند . اين رسم تا مدت مديدى ادامه داشته تا اين كه كم كم آوردن نام كتاب و نقل مستقيم از مؤلف كتاب رواج يافت . اين كه آيا در قرن اول و آغاز قرن دوم نيز چنين بود ، مشكلى است كه وجود دارد . و به احتمال مىتوان گفت : عمدهء نقلها از كتابهاى موجود گرفته مىشد ، گرچه محتمل است كه در موارد اندكى نقل شفاهى نيز وجود داشته است .\r\nاشكال آن است كه اگر نگارشهاى قرن اول هجرى فراوان بوده بايد گزارش بيشترى دربارهء آن به دست ما مىرسيد . نقل شفاهى به ويژه در مواردى كه از افرادى عادى اما مرتبط با حادثه ، چيزى نقل مىشده قطعى است . به هر روى نقل از نگاشته‌ها كه بايد نام آنها را جزوه و سياهه گذاشت ، بنياد كار تأليف در نيمهء دوم قرن دوم به بعد بوده است .\r\nسزگين مىنويسد : بايد توجه داشت كه وقتى طبرى در تاريخ خود مىنويسد : « حدثنا ابن حميد ، قال : حدثنا سلامة ، قال : حدثنا ابن اسحاق » كلمه به كلمه از كتاب مغازى ابن اسحاق اقتباس كرده است . « 1 » همو مىنويسد : به‌طور مثال ، در روايتى از كتاب الاغانى آمده است : « محمد بن حسن بن دريد نقل كرد ، از قول عمر بن شبه و او از ابوعبيده او از عوانة بن حكم . . چنين و چنان » ؛ در اين صورت ما بايد بپذيريم كه كتابهاى يكى از اين مؤلفان در دسترس ابوالفرج اصفهانى بوده است و او عين عبارت آن را نقل مىكند ؛ چه بسا ابن دريد كتابى داشته است و يا از كتاب عمر بن شبه و يا از روى كتاب ابوعبيده و يا از كتاب عوانه - كه آن دو تن راوى كتاب عوانه بودند - اين خبر را گرفته باشد و چه بسا كه مأخذ اين خبر ابوالفرج ، كتابى از عمر بن شبه يا از ابوعبيده و يا از عوانه بوده است . « 2 »\r\nجواد على مىنويسد : طبرى شيوهء روايى را براى نقل اخبار انتخاب كرده و در اين شيوه نيازى به ياد از نام كتاب نبوده است ، چرا كه در اين شيوه ، نام راوى به جاى كتاب ذكر مىشود . به عنوان نمونه وى در نقل از عمر بن شبّه ( م 262 ) چنين مىنويسد : « وحدثنى عمر مرة اخرى فى كتابه الذى سماه كتاب اهل البصرة » اين نشان از آن دارد كه وى از آثار مكتوب وى استفاده كرده است . جواد على مىافزايد : مشكل اين شيوه آن است كه در بسيارى از موارد روشن نيست كه طبرى از كتاب كداميك از افرادى كه نامشان در سند آمده\r\n\r\n\r\n","description":"","footnote":"\r\n( 1 ) . گفتارهايى پيرامون تاريخ علوم عربى و اسلامى ، ص 170\r\n( 2 ) . همان ، ص 179\r\n","page_name":" 38 ","page_number":38},
  {"content":"\r\n\r\nاستفاده كرده‌اند . « 1 » توجه به اين نكته نيز مفيد است كه نگاشته‌هاى محدثان صدر اسلام در اصل به عنوان كمك به حافظه بوده است . اين نگاشته‌ها ترتيب و تدوين خاصى نداشته و بيشتر در حد يك سياهه مىتوانسته قابل توجه باشد .\r\nدربارهء نگارش سيره نيز رواياتى در دست است . از جمله نقلى را زبير بن به كار دربارهء نگارش سيره توسط ابان بن عثمان بن عفان ( م ميان 96 - 105 ) آورده است . او گويد :\r\nسليمان بن عبد الملك در مدينه اظهار تمايل كرد تا سيره‌اى نگاشته شود . ابان گفت قبلًا چنين كارى را انجام داده است . سليمان به ده نفر كاتب دستور داد تا نوشتهء او را استنساخ كنند . اما بعد از نوشتن ، به دليل آن كه در آن نوشته ، فضايل انصار بود ، آن را از ميان برد . وى گفت : اگر پدرش اجازه دهد بار ديگر كتاب ابان را استنساخ خواهد كرد . « 2 » درستى اين نقل محتمل است اما به دليل آن كه روايات چندانى از ابان در سيره‌ها در دست نيست ، مىتوان نوشته او را در حد بسيار محدودى دانست .\r\nبرخى از محققان ، با توجه به استفاده طبرى از نقلهاى سهل بن ابى حَثْمَه ( متولد سال سوم هجرت ) كه گفته شده بطور مكتوب نزد برخى از احفاد او بوده ، خواسته‌اند نشان دهند كه او قصد نگارش غزوات پيامبر صلى الله عليه و آله و سلم را داشته و مقدارى نيز نوشته است . « 3 » همان مؤلف خواسته است نشان دهد كه از بعضى از اسناد ابن اسحاق چنين بر مىآيد كه او از نگاشته‌هاى قبلى در سيره بهره برده است . « 4 »\r\nجدىترين گزارش دربارهء نگارش سيره در قرن اول ، گزارشى است كه دربارهء نوشتن سيره توسط عروة بن زبير وجود دارد . واقدى او را أول من صنّف فى المغازى دانسته است . « 5 » فراوانى نقلهاى او در سيره ، نشان مىدهد كه وى بدون نگارش نمىتوانسته اين حجم از آگاهى را حفظ كرده و در اختيار ديگران بگذارد . مجموع اين روايات را محمد مصطفى الاعظمى ضمن كتابى با نام مغازى رسول الله صلى الله عليه و آله و سلم لعروة بن زبير به روايت ابوالاسود فراهم آورده و به سال 1401 ( توسط مكتب التربية العربى ) به‌طور مستقل به\r\n\r\n\r\n","description":"","footnote":"\r\n( 1 ) . موارد تاريخ الطبرى ، بخش نخست ، ص 166\r\n( 2 ) . الموفقيات ، ص 332\r\n( 3 ) . تاريخ التراث العربى ، ج 1 ، جزء 2 ، ص 20 ، اصولًا سزگين بنا را در تمامى علوم اسلامى همچون حديث ، تفسير و سيره بر اين گذاشته كه مدوناتى از همان قرن اول در دست بوده است . دراين باره نيز نك : تاريخ العرب فى الاسلام ، جواد على ، صص 19 - 17\r\n( 4 ) . تاريخ التراث العربى ، ج 1 ، جزء 2 ، ص 23\r\n( 5 ) . طبقات الكبرى ، ج 5 ، ص 133 ؛ البداية و النهايه ، ج 9 ، ص 101 ؛ الفهرست ، ص 123 به نقل از مقدمهء « مغازى رسول الله لعروة بن زبير » ؛ هشام بن عروه گفته است پدرش در واقعهء حره ، مكتوبات زيادى داشته كه آنهارا از بين برده است .\r\n","page_name":" 39 ","page_number":39},
  {"content":"\r\n\r\nچاپ رسانده است . از وهب بن منبه نيز اوراقى يافت شده كه برخى از اخبار دوران مكه و نيز غزوهء خثعم به روايت از او ، از طريق نوادهء دختريش در آن اوراق بوده است . « 1 »\r\nدر آغاز قرن دوم ، نگارش رسمى شد . ابن شهاب زهرى حاصل جمع مهمى از محدثان و فقيهان و سيره شناسان مدينه است كه طبرى درباره‌اش نوشته است : كان مقدّما فى العلم بمغازى رسول الله ، « 2 » وى به خاطر تعلق خاطرش به امويان ، به شام رفت و بيشتر از همه در خدمت هشام بن عبد الملك قرار گرفت . او روايات مغازى را از جمله از عروة بن زبير فراگرفت و خود براى بسيارى ، آن روايات را نقل كرد . « 3 » گيب تأييد كرده است كه زهرى اساس كتابهاى بعدى است كه در مغازى نگاشته شده است . « 4 » مجموع نقلهاى زهرى در سيره تحت عنوان المغازى النبوية به نام ابن شهاب زهرى ، توسط سهيل زكار گردآورى و به صورت كتاب مستقلى به چاپ رسيده است . « 5 » مواد اصلى اين كتاب ، از بخش مغازى كتاب المصنف عبد الرزاق بن همام صنعانى ( م 212 ) فراهم آمده است . اخيرا هم دو مجلد با عنون مرويات الامام الزهرى فى المغازى به كوشش محمد بن محمد العواجى توسط دانشگاه مدينه ( 1425 ) چاژ شده است . بدون ترديد بايد عروه و زهرى را بنيانگزار سيره‌اى دانست كه در مكتب مدينه شكل گرفت و به همين دليل رنگ مذهبى خاص خود را دارد .\r\nبه هر روى ، در قرن نخست هجرى ، و در نسلهاى پيش از ابن اسحاق ، كوشش‌هايى از سوى برخى ازمحدثان در گردآورى سيرهء پيامبر صلى الله عليه و آله و سلم وجود داشته است . اما از آنجا كه هيچ كدام كار خويش را آن گونه كه ابن اسحاق سر و سامان داد ، منظم نكردند ، چندان مورد توجه قرار نگرفته‌اند . سيرهء ابن اسحاق به عنوان يك الگوى تمام عيار از طرف مورخان اهل سنت پذيرفته شد . آنها بعدها اخبار ديگرى نيز گردآورى كردند ، اما بيشتر ، به عنوان حواشى سيره ابن اسحاق تلقى شده و محوريت سيرهء وى همچنان محفوظ مانده است ، بطورى كه شافعى مردم را در سيره نيازمند ابن اسحاق مىدانست . « 6 »\r\nفهرست نام كسانى را كه قبل از ابن اسحاق به داشتن اطلاعاتى در سيره شهرت داشته‌اند هورفتس و سزگين اين چنين آورده‌اند : سعيد بن سعد بن عباده ، سهل بن ابى حثمه ( م 41 ) سعيد بن مسيب ( م 94 ) عبد الله بن كعب ( م 97 ) شعبى ( م 103 ) ابان بن عثمان بن عفان ( م 96 - 105 ) عروة بن زبير ( م 94 ) شُرَحبيل بن سعد ( مُ 123 ) قاسم بن محمد بن ابى بكر ( م 107 ) عاصم بن عمر بن قتاده ( م 120 ) محمدبن شهاب زهرى ( م 124 ) ابواسحاق عمرو\r\n\r\n\r\n","description":"","footnote":"\r\n( 1 ) . موارد تاريخ الطبرى ، بخش نخست ، ص 186\r\n( 2 ) . المنتخب من ذيل المذيل ، ص 97\r\n( 3 ) . الاعلان بالتوبيخ ، ص 88 ، به نقل از تاريخ تاريخنگارى در اسلام ، ج 2 ، ص 214 ؛ تاريخ التراث العربى ، ج 1 ، جزء 2 ، صص 79 - 76\r\n( 4 ) . دائرة المعارف الاسلامية ، ج 4 ، ص 486\r\n( 5 ) . دمشق ، دارالفكر المعاصر ، 1401\r\n( 6 ) . تاريخ بغداد ، ج 1 ، ص 219 ؛ شذرات الذهب ، ج 1 ، ص 227 ؛ البته موسى بن عقبه سيرهء منظمى داشت و مالك بن انس آن را صحيح‌تر از ديگران به ويژه ابن اسحاق مىدانست . نك : تهذيب الكمال ، ج 29 ، ص 118\r\n","page_name":" 40 ","page_number":40},
  {"content":"\r\n\r\nبن عبد الله همدانى ( م 127 ) يعقوب بن عتبه ( م 128 ) عبد الله بن ابى بكر بن . . . حزم ( م 130 ) يزيد بن رومان ( م 130 ) ابوالاسود محمد بن عبد الرحمن اسدى ( م 131 ) داود بن حسين ( م 135 ) ابوالمعتمد تيمى ( م 143 ) موسى بن عُقبه ( م 141 ) . « 1 »\r\nاين يك ليست عمومى است كه معمولا داده مىشود اما حقيقت آن است كه بايد دربارهء نقش تك تك آنان در علم سيره ، كار علمى مستقل صورت گيرد .\r\n\r\nتدوين سيرهء نبوى در مدينه\r\nاز مسايل مهمى كه بايد در شناخت مقدماتى سيره دانست ، اين است كه آنچه امروزه از سيره مىدانيم و به عنوان تاريخ حيات پيامبر صلى الله عليه و آله و سلم در دست داريم ، چگونه و به وسيلهء چه كسانى تنظيم شده است ؟ آنچه مسلم است اين كه ابن اسحاق دانش خويش را از مدينه برگرفته و بايد ديد كه عالمان و راويان مدينه اين اطلاعات را به كمك چه مآخذى گردآورى كرده‌اند .\r\nيادآورى اين نكته مفيد است كه در طول تاريخ اسلام و در همان قرن اول هجرى ، هر شهرى گرايش سياسى و مذهبى خاصى داشت ؛ اين گرايش متعلق به اكثريت مردم بود چه موافق مذاق حكومتها باشد و چه نباشد . طبيعى بود كه عالمان و راويان شهر نيز نوعاً متأثر از اين گرايشهاى بودند .\r\nبر اساس آنچه كه از تاريخ به دست مىآيد ، شام تا مدتها چهرهء اموى داشته است . كوفه به دلايل متعددى گرايشهاى شيعى را در خود پرورش داد و بصره به دليل رقابت با كوفه و به خاطر شركت در جمل ، هواى عثمانى داشت ؛ اما مكه و مدينه طرفدار شيخين بود و آنها را اساس بينش دينى و سياسى خود مىدانست . از آنجايى كه پس از رحلت پيامبر صلى الله عليه و آله و سلم ، بخشى از صحابه به ساير شهرها مهاجرت كردند ، به تدريج مكتب حديثى خاصى در هر شهرى پديد آمد . ويژگى هر مكتبى بستگى به عقيدهء صحابه يا صحابى متنفذى داشت كه در آن شهر سكونت كرده و شاگردانى را پرورش داده بود . عايشه ، ابوهريره و عبد الله بن عمر اين نفوذ را در مدينه داشتند . رتبه بعدى از آن زيد بن ثابت ، انس بن مالك و روات ديگر بود . اميرالمؤمنين ( عليه السلام ) و ابن مسعود در كوفه شهرت يافتند و همين‌طور كسانى ديگر در ساير شهرها . در برخى از مناطق گرايش سياسى موجود ، از حضور صحابيان نيز قويتر بود و رنگ و بوى تعصبات مذهبى اين شهرها را شكل مىداد .\r\nدر مورد علم سيرهء نبوى ، بايد مدينه را بنيادگذار دانست . « 2 » نگاهى به نام نخستين دسته از\r\n\r\n\r\n","description":"","footnote":"\r\n( 1 ) . شرح حال افراد مزبور را سزگين در تاريخ التراث العربى و هورفتس در المغازى الاولى و مؤلفوها و شاكر مصطفى در التاريخ العربى و المؤرخون آورده‌اند .\r\n( 2 ) . شاكر مصطفى ، مدارس مربوط به سيره را به مدارس كوچك و بزرگ تقسيم كرده است . او اولين مدرسه يا مكتب سيره را ولو كوچك ابتدا در شام مىداند شواهدى كه براى اثبات اين نكته آورده دلالتى بر اين مطلب ندارد . به عنوان مثال از ابى عُيَينه آورده است كه : « من اراد المقاسم و امر الغزو ، فعليه باهل الشام » ؛ او چنين گفته‌اى را دليل بر وجود سيره در شام گرفته در حالى كه مقصود مسايل فقهى ، جنگ است كه به تناسب تداوم ، جنگ در جبهه‌هاى شام ، بيشتر در آن ديار مطرح بوده است . همچنين با آوردن نام راويان اخبار فتوحات شام كه شامى بوده‌اند خواسته تقدم آن شهر را در ثبت مغازى نشان دهد ، بر فرض آن كه از ، صحابه و تابعين كسانى روايات فتوحات شام را نقل كرده باشد ، اين ارتباطى با نقل مغازى رسول الله صلى الله عليه و آله و سلم ندارد . نك : التاريخ العربى و المورخون ، ج 1 ، صص 122 - 119\r\n","page_name":" 41 ","page_number":41},
  {"content":"\r\n\r\nعالمانِ سيره ، نشان مىدهد كه اكثريت قريب به اتفاق آنان اهل مدينه بوده‌اند . از ميان نامهايى كه پيش از اين آورديم ، شعبى و ابواسحاق سبيعى در كوفه بودند ؛ به جز يك نفر ديگر كه محل حياتش را نيافتيم ، بقيه در مدينه پرورش يافته و تحت تأثير جوّ فكرى اين شهر بوده‌اند . در برابر ، مردم شام به دلايلى از پرداختن به سيرهء پيامبر صلى الله عليه و آله و سلم منع مىشدند .\r\nمهمترين دليل آن كه در بيان سيره ماهيت خاندان اموى شناخته مىشده و امويان نمىتوانستند با تبليغات خود ، خود را از نزديكان پيامبر صلى الله عليه و آله و سلم بشناسانند . جالب آن كه عبد الملك بن مروان ، راضى به نقل سيرهء عمر هم نبود ، چرا كه آن را براى امرا تعب زا و براى رعيت مفسده مىدانست . « 1 »\r\nالبته به مرور ميان محدثان شامى كسانى يافت شدند كه رواياتى در مغازى نقل مىكردند ، « 2 » اما اين افراد نبايد چندان و چنان باشند كه مشكلى براى امويان ايجاد كنند .\r\nزهرى كه در اصل دانش خود را در مدينه فرا گرفته بود ، در دو دههء پايانى قرن اول تا پايان عمر در دههء سوم قرن دوم ، بيش از چهل سال ، ميان شام و مدينه رفت و آمد داشت . وى از كسانى است كه در دانش مغازى سهم بسيار عمده‌اى داشته و طبعا بايد يكى از انتقال دهندگان اين دانش به شام باشد . وى در اين مدت در خدمت دولت اموى بود . در ادامه از وى سخن خواهيم گفت .\r\nسعيد بن سعد بن عباده و سهل بن ابى حثمه هر دو مدنى و انصارى هستند و « زهرى » به گونه‌اى مرسل از سهل بن ابى حثمه رواياتى در سيره آورده است . « سعيد بن مسيب » از فقهاى مدينه بود و شهرت به « راوى عمر » داشت . زهرى و قتاده از دست پروردگان او هستند . « عبيدالله بن كعب بن مالك » ، انصارى است . او مورد ستايش ابن اسحاق قرار گرفته و ابن اسحاق رواياتى از او در مغازى آورده است ؛ چنان كه زهرى نيز از او رواياتى دارد .\r\nابان بن عثمان بن عفان ، در سال 75 والى مدينه بوده ، از عايشه فراوان نقل كرده و از قديميترين افراد عالم به سيره است . ابن اسحاق از او نقلهايى در سيره دارد . « 3 » عروة بن زبير از مهمترين محدثان مدنى است كه از صحابه و به خصوص عايشه نقلهاى فراوانى دارد و\r\n\r\n\r\n","description":"","footnote":"\r\n( 1 ) . البداية والنهاية ، ج 9 ، ص 66\r\n( 2 ) . رواية الشاميين للمغازى و السير فى القرنين الاول و الثانى الهجريين ، صص 52 - 54\r\n( 3 ) . نك : تذكرة الحفاظ ، ج 1 ، ص 173\r\n","page_name":" 42 ","page_number":42},
  {"content":"\r\n\r\nمنبع مهم زهرى « 1 » و حتى موسى بن عُقْبه كه خود از موالى خاندان زبير بود ، در سيره است . فرزندش هشام بن عروه راوى اخبار اوست و اهل عراق او را قبول نداشتند . « 2 » اصولا خاندان زبير نقش بسيار مهمى در تدوين اخبار سيره داشتند و عمده آن هم بر اساس نقلهاى عايشه بود . قاسم بن محمد بن ابى بكر از فقيهان مدينه و از مشايخ زهرى است .\r\nعاصم بن عمر بن قتاده ، انصارى است . وى شهرت به مغازى داشته و ابن اسحاق از او رواياتى نقل كرده است . او بعدها به شام رفت و عمر بن عبد العزيز وى را امر به خواندن « قصص مغازى و مناقب الصحابه » در مسجد جامع اموى كرد . « 3 »\r\nيعقوب بن عتبه ، مدنى و معاصر زهرى و فردى آگاه به مغازى بوده است . عبد الله بن ابى بكر بن حزم مدنى از راويان اخبار مغازى براى ابن اسحاق و ديگران است . يزيد بن رومان از موالى آل زبير و مدنى است . وى نگاشته‌اى نيز در مغازى داشته كه متكى به روايات عروه و زهرى بوده است .\r\nابوالاسود محمد بن عبد الرحمن اسدى ، فرزند همسر عروة بن زبير بوده و عروه از مشايخ اوست . موسى بن عُقْبه از متقدمان در مغازى و از شاگردان زهرى بوده كه در مدينه زندگى مىكرده است . بيشترين تلاش علمى او در مغازى و سيرهء خلفا بوده وگو اين كه تاريخى نيز بر حسب سنوات نوشته است .\r\nسزگين تأييد كرده كه مغازى او متكى بر زهرى است . « 4 » وى نيز از موالى آل زبير است ، « 5 » مالك بن انس ، يحيى بن مَعين و احمد بن حنبل مردم را دعوت به خواندن مغازى او كرده‌اند . « 6 »\r\nنكته‌اى كه از قسمت اخير مطالب فوق بر مىآيد و پيش از اين هم اشاره كرديم ، اين است كه « آل زبير » تأثير مهمى در شكل گيرى سيره داشته‌اند . هورفتس نيز اشاره كرده كه ابن اسحاق افزون بر اخذ از زهرى ، از وابستگان به آل زبير فراوان نقل كرده است . وى از افرادى چون يزيد بن رومان كه از موالى عروه بوده ، از هشام بن عروه و عمر بن عبد الله فرزند برادر عروة ، و محمد بن جعفر كه وى نيز فرزند برادر عروه است و همچنين از يحيى بن عباد بن عبد الله بن زبير نقل كرده است . « 7 »\r\n\r\n\r\n","description":"","footnote":"\r\n( 1 ) . تهذيب التهذيب ، ج 9 ، ص 307 ؛ تاريخ التراث العربى ، ج 1 ، جزء 2 ، ص 71\r\n( 2 ) . تذكرة الحفاظ ، ج 1 ، ص 145\r\n( 3 ) . تاريخ التراث العربى ، التدوين التاريخى ، ص 73 ؛ المغازى الاولى و مؤلفوها ، ص 48\r\n( 4 ) . تاريخ التراث العربى ، التدوين التاريخى ، صص 186 - 184\r\n( 5 ) . تذكرة الحفاظ ، ج 1 ، ص 148\r\n( 6 ) . الجرح و التعديل ، ج 1 ، ص 22 ؛ تذكرة الحفاظ ، ج 1 ، ص 148 ؛ المغازى الاولى و مؤلفوها ، ص 71\r\n( 7 ) . همان ، صص 89 - 88\r\n","page_name":" 43 ","page_number":43},
  {"content":"\r\n\r\n\r\nموسى بن عُقْبه\r\n( م 141 )\r\nموسى بن عقبة بن ابى عياش قرشى يكى از چهره‌هاى برجستهء در دانش مغازى است . وى به سال 68 هجرى ، عبد الله بن عمر را ديده و بدين ترتيب در آن زمان ، حداقل نوجوانى بوده است . وى از موالى خاندان زبير بوده و با توجه به علاقهء خاندان زبير به مغازى كه پيش از اين بدان اشاره كرديم اين نكته جالب به نظر مىرسد . « 1 » وى در كنار ابن اسحاق ، از شاگردان زهرى بوده و به‌طور مستقل و البته مفصل به كار تدوين مغازى مشغول . با اين حال ، به دلايل مختلفى كه مىتوان از جمله آنها را عدم انتشار به موقع آن در عراق يا نوع ضعيف تأليف در قياس با كار ابن اسحاق دانست ، و يا دلائلى ديگر ، شهرتى به دست نياورده است . اين كتاب تا قرن نهم هجرى در اختيار بوده و پس از آن جز فقراتى از آن باقى نمانده است .\r\nسزگين نوشته است : اعتماد اساسى وى به زهرى است ، گرچه تعبير حدثنى الزهرى كمتر به كار رفته و بيشتر تعبير قال ابن شهاب و زعم ابن شهاب به كار رفته است . مالك بن انس در برابر اين سؤال كه مغازى را از كجا فرا بگيريم ، مىگفت : عليكم بمغازى موسى بن عقبة ، فإنه ثقة . وى افزود : او در دورهء بزرگى سن به دنبال مغازى رفت تا نام كسانى كه با رسول خدا صلى الله عليه و آله و سلم بوده‌اند ثبت كند . « 2 » عنايت مالك بن انس به مغازى موسى بن عقبه ، نبايد بى ارتباط با بىاعتمادى وى به ابن اسحاق باشد . بعدها يحيى بن معين هم مىگفت : كتاب موسى بن عقبه عن الزهرى أصح الكتب . « 3 » اين اشاره به قدح طرق ديگر حديثى وى مىتواند باشد . داستانى كه براى توجه وى به مغازى نوشته‌اند روشنگر برخى نكات دربارهء سيره نويسى است . سفيان بن عيينه مىگويد : شيخى با نام شرحبيل بن سعد در مدينه بود كه از آگاهترين مردم به مغازى بود . او را متهم كردند كه براى كسانى كه سابقه‌اى نداشته‌اند ، سابقه قرار مىدهد . به همين دليل مغازى او از چشم مردم افتاد . ابراهيم بن منذر مىگويد :\r\nاين مسأله را به محمد بن طلحة ابن الطويل كه آگاه‌تر از او به مغازى در مدينه نبود ، گفتم . به من گفت : شرحبيل بن سعد عالم به مغازى بود . او را متهم كردند كه افرادى كه در بدر نبوده‌اند ، به عنوان بدرى ياد مىكند . همين‌طور دربارهء حاضران در احد و هجرت . به همين دليل از چشم مردم افتاد . وقتى موسى بن عقبه شنيد ، با اين كه سنش زياد بود ، كار روى فهرست كردن اسامى حاضران در بدر و احد و مهاجران حبشه و مدينه را آغاز كرد و چيزى\r\n\r\n\r\n","description":"","footnote":"\r\n( 1 ) . تهذيب الكمال ، ج 29 ، صص 115 - 116\r\n( 2 ) . تهذيب الكمال ، ج 29 ، ص 118\r\n( 3 ) . تهذيب الكمال ، ج 29 ، ص 120\r\n","page_name":" 44 ","page_number":44},
  {"content":"\r\n\r\nدر اين باره نگاشت . « 1 » ياقوت نسخه‌اى از مغازى موسى بن عقبه را كه به خط ابونعيم اصفهانى بوده استفاده كرده است . « 2 » بخشى از مغازى را كه ابن شهبه ( م 789 ) تهذيب كرده ، ساخو با ترجمهء آلمانى چاپ كرده است . كتاب الدرر فى اختصار المغازى و السير ابن عبد البر ( م 463 ) تلخيص مغازى موسى بن عقبه است . فقرات فراوانى از اين كتاب را ابن حجر در الاصابة آورده كه سزگين شمارهء صفحات آن را معين كرده است . « 3 » همچنين فقرات فراوانى از آن را بيهقى ( م 458 ) در دلائل النبوة نقل كرده است . دو نفر سيره موسى بن عقبه را به صورت مستقل چاپ كرده‌اند . يكى جمشيد احمد الندوى كه در سال 1419 كتابش در مغرب چاپ شد . و ديگرى آقاى مرادى نسب كه مغازى موسى بن عقبه را در قم ( 1382 ش ) به چاپ رساند .\r\n\r\nمحمد بن اسحاق\r\n( 81 - 85 / 150 - 151 )\r\nابن اسحاق نويسندهء اولين سيرهء نسبتاً جامعى است كه به دليل نظم منطقى موجود در آن به عنوان نخستين كار اصيل در اين زمينه شناخته شده است . « 4 » وى از موالى - عرب يا فارس - عراقى است كه پدرانش مسيحى بوده و جدش يسار از اسيران جنگ عين التمر عراق بود .\r\nوى در مدينه باليد ، اما در نهايت در بغداد درگذشت و در مقبرهء خيزران مدفون شد . وى جداى از مدينه كه بخش عمدهء دانش حديثى خود را از استادان آن فراگرفت ، در سفرى كه در حدود سى سالگى به مصر داشت ، شاگردى كسانى چون يزيد بن ابى حبيب ( م 127 ) كرد و در اخبار سيره از او هم بهره برد . « 5 » ابن اسحاق پس از پيروزى عباسيان در سال 132 به عراق رفت و زمانى كه منصور در حيره بود ، كتاب مغازى خود را تأليف كرد و از آن زمان ميان مردم كوفه و سپس ساير مناطق انتشار يافت . در واقع مهاجرت ابن اسحاق از مدينه به عراق ، دانش سيره را كه تولدش در مدينه بود ، به مهمترين نقطهء عالم اسلام يعنى عراق انتقال داد .\r\nابن اسحاق سيرهء مدوّنى از خود بر جاى نهاد كه صبغهء تاريخى آن به‌طور كامل روشن\r\n\r\n\r\n","description":"","footnote":"\r\n( 1 ) . تهذيب الكمال ، ج 29 ، ص 119\r\n( 2 ) . معجم البلدان ، ج 4 ، ص 1008 ( چاپ اروپا ) .\r\n( 3 ) . تاريخ التراث العربى ، التدوين التاريخى ، ص 85\r\n( 4 ) . دربارهء ابن اسحاق ، تحقيقات فراوانى نوشته ومنتشر شده است . يك رسالهء مستقل با اين عنوان دربارهء وى نوشته شده است : 1923 ،  ck Muhammad Ibn Ishaq , Frankfurt , amMain \r\n J F \r\nتحقيق ديگر از  Horowitz  بود كه با عنوان المغازى الاولى و مؤلفوها توسط حسين نصار به عربى چاپ شد ( قاهره ، 1946 ) . محقق ديگرى متن اصلى سيره ابن اسحاق را بدون اضافات ابن هشام و همراه با آنچه از ابن اسحاق در مصادر ديگر آمده و در سيرهء ابن هشام حذف شده بوده چاپ كرد . مشخصات آن از اين قرار است : 1955 .  A . Guillaume , The Life of Muhammad , OUP \r\n( 5 ) . از جمله رساله‌اى از او تحت نام : كتاب فيه ذكر من بعث رسول الله صلى الله عليه و آله و سلم الى البلدان و ملوك العرب والعجم و ما قال لاصحابه حين بعثهم . نك : البحوث و المحاضرات ، 1385 ، مقالهء دراسة فى سيرة النبى ، ص 117\r\n","page_name":" 45 ","page_number":45},
  {"content":"\r\n\r\nاست . كتاب او مشتمل بر اخبار تاريخى از آغاز زندگى آدم تا پايان زندگى پيامبر صلى الله عليه و آله و سلم بود . ابن هشام با تهذيب سيرهء ابن اسحاق ، آنچه را زوايد ناميده و بىارتباط با پيامبر صلى الله عليه و آله و سلم دانست ، حذف كرد . بايد گفت امتياز كتاب ابن اسحاق به ساختار منظم آن است كه نبايد به تنهايى زاييدهء افكار خود او باشد ، بلكه همان گونه كه برخى از محققان نوشته‌اند ، تركيب كار مغازى از استاد وى زهرى و ساير مؤلفانى بوده كه پيش از آن به اين كار اشتغال داشته‌اند . گرچه بايد گفت ، همان گونه كه مسعودى يادآور شده ، پيش از آن تصنيفى و مجموعه‌اى در اين حد نبوده است . « 1 »\r\nابن اسحاق در مدينه پرورش يافت و لذا روايات او به‌طور عمده شامل نقلهاى مدنى و در اندك مواردى مصرى است . در برابر ، راويان كتاب وى ، به جز يك نفر مدنى ، همگى شرقى هستند و اين بدان جهت است كه او سيره را در مدينه تدوين اوليه كرد ، اما در عراق انتشار داد . بنابراين ، بايد توجه داشت كه او محصور در نقلهاى مدنى است كه محدوديتهاى خاص خود را دارد . وى در حيره ، سيرهء خود را به منصور يا مهدى - زمانى كه ولى عهد بود - هديه كرد . « 2 »\r\nابن اسحاق تحت تأثير راويان يهودى و مسيحى يا آنان كه مسلمان اما متأثر از اهل كتاب بوده‌اند ، قرار داشته و بخش نخست كتاب خود را - كه كتاب المبتدأ در اخبار انبياء و ملوك گذشته بوده و بعدها ابن هشام آن را حذف كرده « 3 » - از طريق آنان و با استفاده از مآخذ اهل كتاب نگاشته است . افزون بر آنها ، اخبار وى از عرب پيش از اسلام ، از منابع داستانى موجود در حجاز گرفته شد و رنگ داستانى آنها كاملا روشن است . روش ابن اسحاق گرچه حديثى است اما در همهء موارد از اسناد يادى نكرده و تنها در مواردى كه بيشتر مربوط به دوران بعد از هجرت است سند نقلهاى خود را آورده است . پيش از آن عناوين با تعبير قصة . . . آغاز مىشود .\r\nتعبيرهاى مبهمى از اين قبيل كه اهل علم مرا روايت كردند يا اين گونه تصور كرده‌اند يا حتى اظهار ترديد با جملهء « الله اعلم » نشان از آن دارد كه او براى تكميل كار تاريخى خود ، نيازمند استفاده از تمامى آنچه در اطرافش بوده داشته و اين روش ، البته روش يك محدث نيست ، بلكه روش يك تاريخ نويس است كه وقتى با كمبود منابع براى تكميل ساختار\r\n\r\n\r\n","description":"","footnote":"\r\n( 1 ) . مروج الذهب ، ج 4 ، ص 116 ( ج 5 ، ص 211 ) : اول من جمع « كتب المغازى و السير و أخبار المبتدأ ، و لم تكن قبل ذلك مجموعة و لا معروفة و لا مصنفة » .\r\n( 2 ) . تاريخ بغداد ، ج 1 ، ص 211\r\n( 3 ) . مقدسى گفته است : كتاب المبتدأ ابن اسحاق ، نخستين اثر در نوع خود بود : البدء و التاريخ ، ج 1 ، ص 149\r\n","page_name":" 46 ","page_number":46},
  {"content":"\r\n\r\nتاريخى بحث خود روبروست ، از هر شاهدى بهره مىگيرد . از آن جمله است اشعار كه بسيارى از قديم و جديد ، در درستى آنها ترديد داشته‌اند . « 1 » ابن هشام بسيارى از اين اشعار را حذف كرد به طورى كه ادعا شده اشعار موجود در سيرهء ابن هشام يك پنجم اشعارى است كه در نسخهء اصلى ابن اسحاق بوده است . « 2 »\r\nدر برابر از قرآن نيز به‌طور مفصل استفاده كرده و در هر باب روايات شأن نزول را آورده است .\r\nبحث وثاقت يا عدم وثاقت ابن اسحاق ، يكى از جنجالىترين بحثهايى رجالى در نوع خود است . زمانى كه ابن اسحاق در مدينه بود ، به دلايلى كه شايد رقابت از آن جمله بوده ، با دوتن از فقيهان و محدثان مدينه يكى مالك بن انس ، « 3 » و ديگرى هشام بن عروه « 4 » درگير شد . به همين دليل متهم به انواع تهمتها از جمله تشيع و قدرى بودن شد . « 5 » به دنبال آن ، كتب رجالى ، پيرامون او نقلهاى گوناگون و قضاوتهاى مختلفى را آوردند . ابن حبان در الثقات و ابن سيدالناس ، « 6 » سخت از او دفاع كرده‌اند .\r\nبايد گفت اتهام تشيع او به معناى مصطلح امروزى درست نيست و به احتمال به جهت نقل برخى از فضايل - كه تعدادى از آنها از جمله « روايت انذار عشيره » توسط ابن هشام در سيره موجود حذف شده است ، اما طبرى آن را از طريق ابن اسحاق آورده - متهم به تشيع شده است . اين تنها مىتواند به معناى دوستى اهل بيت عليهم السلام باشد ، چيزى كه به هيچ روى مورد رضايت مذهب عثمانى حاكم بر مدينه و شام نبوده است . ما در جاى ديگرى از اين طايفهء به عنوان نوعى شيعهء عراقى ياد كرده‌ايم كه البته درجات مختلفى دارند . انكار نمىتوان كرد كه ابن اسحاق بسيارى از فضائل امام على عليه السلام را در سيره آورده است .\r\nبسيارى ديگر ، او را تنها در نقل اخبار موثق دانسته‌اند نه در حلال و حرام . « 7 » اين قبيل\r\n\r\n\r\n","description":"","footnote":"\r\n( 1 ) . ياقوت و ابن نديم به ساختگى بودن بسيارى از اشعار موجود در سيره تصريح كرده‌اند . نك : معجم الادباء ، ج 6 ، ص 400 ؛ الفهرست ، ص 92 ؛ طبقات الشعراء ، ص 4 ( ليدن ) به نقل از : البحوث و المحاضرات ، صص 127 - 128 .\r\n( 2 ) . موارد تاريخ الطبرى ، بخش نخست ، ص 147 از : 188 ،  Noldecke - Sehwally . Vol , 2 . P  .\r\n( 3 ) . ابن اسحاق مىگفت : انا بيطار علم مالك . الكامل فى ضعفاء الرجال ، ج 6 ، ص 106 . مالك نيز مىگفت : ابن اسحاق دجال من الدجاجلة .\r\n( 4 ) . دليل اختلافش با هشام آن بود كه روايتى از زن او نقل كرده بود و به همين دليل هشام سخت خشمگين بود كه چگونه با زن وى ديدار كرده كه از وى حديث نقل مىكند ؟\r\n( 5 ) . تاريخ يحيى بن مَعين ، ج 1 ، ص 247 . گفته شده كه به دليل اعتقادش به قدر ، در نزد حاكم حد خورده است . الكامل فى ضعفاء الرجال ، ج 6 ، ص 106\r\n( 6 ) . نك : عيون الاثر ، ج 1 ، صص 67 - 54\r\n( 7 ) . تذكرة الحفاظ ، ج 1 ، ص 173 ؛ تاريخ يحيى بن معين ، ج 1 ، صص 60 ، 225\r\n","page_name":" 47 ","page_number":47},
  {"content":"\r\n\r\nاظهار نظر ، تسامح سلف را در نقلهاى تاريخى نشان مىدهد . طبرى كه بخش فراوانى از اخبار سيره و حتى بعد از آن را از آثار ابن اسحاق گرفته وى را ستايش كرده و موثق دانسته است . « 1 » در برابر ، ابن نديم كه گرايشهاى شيعى او كاملا روشن است ، به سختى به ابن اسحاق تاخته و اتهامات چندى از قبيل : تأثيرپذيرى او از يهود ، تضعيف او توسط اهل حديث ، « 2 » ساختن اشعار و قرار دادن آنها در سيره و حتى اتهام اخلاقى را به وى نسبت داده است . « 3 » زهرى كه از استادان ابن اسحاق است در ستايش او مىگفت : تا وقتى كه اين احول - يعنى ابن اسحاق - در اين ديار است ، دانش باقى است . « 4 » و شعبه مىگفت : اگر من قدرت داشتم ، ابن اسحاق را بر تمام محدثان حاكم مىكردم . « 5 »\r\nپيش از اين اشاره كرديم كه دانش مغازى در مدينه شكل گرفته است . بروكلمان نيز نوشته است كه كه احاديث ابن اسحاق همه به اهل مدينه برمىگردد . « 6 » البته ممكن است ابن اسحاق تنها از افرادى كه نام برديم نقل نكرده باشد بلكه از افراد ناشناخته عادى كه به دلايلى با حوادث زمان رسول الله صلى الله عليه و آله و سلم مرتبط بوده‌اند نقل كرده باشد ، اما او به هر حال ، اساس كارش نگرش خاصى است كه اين روايات را شكل داده است ؛ با توجه به اين كه معمولًا كار اين افراد نقل بدون نقادى و دست بردن در عبارت بوده اهميت نقش راويان اوليه بيشتر روشن مىشود . كافى است چند نمونه از اسناد ابن اسحاق را بياوريم : « حدثنى صالح بن كيسان عن عروة بن زبير عن عايشه » ؛ « حدثنى عاصم بن قتاده ، ذكر الزهرى عن عروة بن زبير عن عايشه » ؛ « حدثنى يحيى بن عروة بن زبير عن ابيه عروة » ؛ « حدثنى محمد بن عبد الله عن عامر بن زيد ، عن بعض اهله » ؛ « حدثنى نافع مولى عبد الله بن عمر عن ابن عمر » ؛ « حدثنى عبد الرحمن بن الحارث عن بعض آل عمر او بعض اهله » .\r\nابن اسحاق مواردى اندك از امام باقر عليه السلام و يا از طريق زهرى از امام سجاد عليه السلام رواياتى آورده كه محدود است . معمر بن راشد ( م 154 ) نيز كه دستى در نگارش مغازى داشته ، بطور غالب از زهرى روايت مىكند . « 7 » « دورى » نيز ضمن تحقيقات خود دربارهء دانش تاريخى عرب ، به اين نتيجه رسيده كه زهرى پايه گذار مكتب مدينه بوده و موسى بن عقبه و\r\n\r\n\r\n","description":"","footnote":"\r\n( 1 ) . المنتخب من ذيل المذيل ، ص 654\r\n( 2 ) . نك : الكامل فى ضعفاء الرجال ، ج 6 ، ص 103 . دليل تضعيف مورخان از سوى اهل حديث همين است كه آنها پايبند به اصول آنها در نقل روايات نيستند و روش خاص خود را دارند . طبعا به دليل آن كه كار تاريخى مىكنند ، نمىتوانند چندان در چهارچوبهء اسناد صحيح باقى بمانند .\r\n( 3 ) . الفهرست ، ص 102\r\n( 4 ) . الكامل فى ضعفاء الرجال ، ج 6 ، ص 105\r\n( 5 ) . الكامل فى ضعفاء الرجال ، ج 6 ، ص 107\r\n( 6 ) . تاريخ الادب العربى ، ج 3 ، ص 11\r\n( 7 ) . تاريخ التراث العربى ، التدوين التاريخى ، ص 92\r\n","page_name":" 48 ","page_number":48},
  {"content":"\r\n\r\nابن سحاق هر دو شاگرد او بوده‌اند . از نظر او ، موسى بن عقبه متكى به كار استادش زهرى است كه درعين حال اضافاتى نيز داشته . « 1 » همينطور است وضع ابن اسحاق .\r\nگيب تصريح كرده كه تا قبل از قرن دوم هجرى سيره اختصاص به مدينه داشته است . « 2 » ابن اسحاق سيرهء خود را در مدينه جمع آورى كرده و شايد تدوين آن را بعداً در عراق صورت داده باشد . وى در مدينه با مالك بن انس و هشام بن عروه درگير شد و به خصوص به دليل تمسخر علم مالك ، « 3 » مجبور به ترك مدينه گرديد . « 4 » در عراق سيره او انتشار يافت .\r\nبنا به نوشته ابن سعد ، او در كوفه سيره‌اش را خواند ، پس از آن در جزيره و شهر رى نيز سيره‌اش را بر گروهى قرائت كرد . « 5 »\r\nابن اسحاق بيست سال آخر حيات خود را در دورهء بنى عباس گذراند و گفته شده كه سيره‌اش را به منصور و يا به مهدى عباسى - زمانى كه ولايت عهدى پدر داشته - تقديم كرده است . به همين دليل ، بطور جزئى بايد در مسائل مربوط به عباس بن عبد المطلب تجديد نظر كرده باشد . « 6 »\r\nمتن تهيه شده توسط ابن اسحاق به‌طور كامل به دست ما نرسيده و تنها تهذيب آن توسط عبد الملك بن هشام ( م 213 يا 218 ) در دسترس ما قرار دارد . وى آن گونه كه در مقدمه آورده ، مطالبى را كه بىارتباط با پيامبر صلى الله عليه و آله و سلم ديده و نيز برخى اشعار « 7 » و آنچه را كه شنيع مىدانسته حذف كرده است . دربارهء اين كه ابن هشام مطالب عمده‌اى را حذف كرده يا نه ، اختلاف نظر وجود دارد . « 8 » در عين حال ، از آن جهت كه در سيرهء موجود دقيقاً تشخيص\r\n\r\n\r\n","description":"","footnote":"\r\n( 1 ) . بحث فى نشأة علم التاريخ عندالعرب ، صص 33 - 32 ( متن انگليسى )\r\n( 2 ) . دائرة المعارف الاسلامية ، ج 4 ، ص 486\r\n( 3 ) . تذكرة الحفاظ ، ج 1 ، ص 173 ؛ الجرح و التعديل ، ج 1 ، صص 20 - 19\r\n( 4 ) . الجرح و التعديل ، ج 1 ، ص 19 ؛ تاريخ بغداد ، ج 1 ، ص 223\r\n( 5 ) . متمم طبقات الكبرى ، ص 402\r\n( 6 ) . المغازى الاولى و مؤلفوها ، ص 81 ؛ مقدمهء كتاب السير و المغازى از زكار ، صص 14 - 13\r\n( 7 ) . اشعارى در نسخهء يونس بن بكير هست كه در متن ابن هشام نيامده . نك : البحوث والمحاضرات ، ص 130\r\n( 8 ) . بزم آورد ، ص 97 و نك : مجلهء آينه پژوهش ، سال 2 ، ش 5 ، مقالهء : ابن هشام و سيرهء او ، صص 30 - 9 ؛ مواردى در سيره وجود دارد كه نشان مىدهد كه ابن هشام گاه مطالبى را نيز كه به نفع امام على عليه السلام بوده بر آن افزوده است ؛ مثلًا اين خبر كه نهيب امام على عليه السلام بر تسخير قلعهء بنى قريظه ، سبب شد تا آنان به زودى خود را بر حكم رسول خدا صلى الله عليه و آله و سلم تسليم كنند ؛ نك : السيرة النبويه ، ج 3 ، ص 240 . عبارت ابن هشام در حذف چنين است : . . . مما ليس لرسول الله فيه ذكر ، و ما نزل فيه من القرآن بشىء و ليس سببا لشىء من هذا الكتاب و لا تفسيرا له و لاشاهدا عليه لما ذكرت من الاختصار و اشعارا لم أر احدا من اهل العلم بالشعر يعرفها و اشياء بعضها نشنع الحديث به و بعض يسوء بعض الناس ذكره و بعض لم يقر لنا البكائى بروايته . از موارد حذفى ابن هشام برخى از روايات مربوط به پيامبر صلى الله عليه و آله و سلم در قبل از بعثت و نيز روايت نقش عباس بن عبد المطلب در بدر است ! همينطور روايت دعوت امام على عليه السلام را براى اسلام آوردن كه در نسخهء يونس هست و در سيرهء ابن هشام نيامده است . و نيز روايتى دربارهء كيفيت اسلام آوردن ابوبكر .\r\n","page_name":" 49 ","page_number":49},
  {"content":"\r\n\r\nگفته‌هاى ابن اسحاق ممكن و اضافات ابن هشام به نام خود اوست ، بايد شكرگزار بود .\r\nتهذيب ابن هشام كه به نام سيرهء ابن هشام شهرت يافت ، از همان آغاز مورد استفاده بوده است . يعقوبى از همين روايت استفاده كرده است . كتاب الروض الانف از عبد الرحمان السهيلى ( 508 - 581 ) شرحى است مبسوط به سيرهء ابن هشام كه به چاپ رسيده است . سهيلى نيز گفتنى است كه هدفش شرح سيرهء ابن اسحاق است كه ابن هشام آن را تهذيب و تلخيص كرده و بنايش شرح لغات نامأنوس ، جملات دشوار ، شرح نَسَب‌هاى مشكل وتكميل مواردى است كه ناقص مانده است . اين كتاب به تصحيح عبد الرحمن وكيل در مصر به چاپ رسيده و در سال 1412 در بيروت افست شده است .\r\nابوذر بن محمد بن مسعود خَشَنى ( 533 - 604 ) نيز شرحى ادبى در يك مجلد بر سيرهء ابن هشام تأليف كرده است . « 1 »\r\nجداى از آنچه ابن هشام از طريق زياد بن عبد الله بكّايى ( م 183 ) نقل كرده ، طبرى نيز از سيره ابن اسحاق از طريق محمد بن حميد رازى و او از سلمة بن فضل ، نقلهاى زيادى آورده است . اين سلمه از متن اصلى ابن اسحاق كه آن را براى منصور تهيه كرده بوده استفاده كرده است . « 2 » راوى ديگر كتاب ابن اسحاق يونس بن بكير است كه ابن اثير در اسدالغابه از آن بهره برده و اخيرا بخشى از آن در مراكش پيدا شد كه « محمد حميد الله » و بعداً « سهيل زكار » هر كدام جداگانه تصحيح و چاپ كردند . يونس بن بكير راوى اين بخش ، رواياتى را از ديگران ضميمهء سيرهء ابن اسحاق كرده است . « 3 »\r\nصرفنطر از نقطه ضعف اساسى سيرهء ابن اسحاق ، كه همان اتكاى صرف به روايات مدينه و انعكاس همان ديدگاه است ، اين سيره از جهت انسجام درونى و به عنوان يك متن تاريخى از قوت قابل توجهى برخوردار است . با توجه به سابقهء محدود تاريخنگارى ، بايد كار ابن اسحاق را قدم بسيار مهمى در پيشرفت دانش تاريخنگارى اسلامى دانست . او نظم خاصى به اخبار تاريخى داده و دقيقاً ذهنيت تاريخى را در عرضهء اخبار به كار گرفته است .\r\nبه گفته گيب ، او تنها تاريخ پيامبر صلى الله عليه و آله و سلم را ننوشته بلكه تاريخ نبوت را نوشته است . « 4 »\r\n\r\n\r\n","description":"","footnote":"\r\n( 1 ) . تصحيح بولس برونله ، افست در بيروت ، دارالكتب العليمة\r\n( 2 ) . تاريخ بغداد ، ج 1 ، ص 221\r\n( 3 ) . بزم آورد ، صص 107 - 102 ، مؤلف به بررسى روايت يونس بن بكير از ابن اسحاق پرداخته كه قابل توجه است . همچنين نك : مقدمه دكتر مهدوى بر سيرت رسول الله صلى الله عليه و آله و سلم . وى راويان مختلف ابن اسحاق را شناسانده است . كتاب سيرهء ابن اسحاق در قم نيز به ، صورت افست چاپ شده است .\r\n( 4 ) . دائرة المعارف الاسلامية ، ج 4 ، ص 487\r\n","page_name":" 50 ","page_number":50},
  {"content":"\r\n\r\nابن اسحاق را بايد اولين تحليل‌گر اخبار سيره نيز دانست . او در ابتداى بسيارى از بحثها ، يك نوع جمع بندى تحليلى ارائه مىدهد . اين در حالى است كه كاستيها و نادرستىهاى زيادى به دليل منابع و مآخذ ابن اسحاق در سيرهء او وجود دارد . سيرهء مزبور تنها منعكس كننده بخشى از روايات سيره است ، زيرا در ساير شهرها نيز روايات سيره در دست صحابه‌اى كه به آن شهرها رفته بودند ، وجود داشته كه مورد استفاده ابن اسحاق قرار نگرفته است . اضافه بر آن ، بعدها واقدى و برخى ديگر با تتبعاتى كه در مآخذ اوليه كرده‌اند ، مطالب فراوان جديدى را در سيره نگاشته‌اند كه بايد مورد توجه محققان قرار گيرد . بعد از ابن اسحاق ، كار تتبع در اخبار سيره ادامه يافت و محدثان و اخباريان زيادى به كار جمع آورى اين اخبار مشغول شدند كه تنها نوشته‌هاى برخى از مشهورترين آنها باقى مانده است .\r\nسيرهء ابن اسحاق در قرن هفتم توسط شرف الدين محمد بن عبد الله بن عمر به فارسى درآمده و تلخيص شده است . اين اثر با نام سيرت رسول الله توسط اصغر مهدوى و مهدى قمى نژاد با مقدمه‌اى مفصل دربارهء سيره نگارى و سيرهء ابن اسحاق چاپ شده است . « 1 » ترجمهء ديگرى از آن با عنوان سيرت رسول الله از رفيع الدين اسحاق بن محمد همدانى از دانشمندان قرن هفتم نيز چاپ شده است . « 2 »\r\nابن اسحاق كتاب ديگرى در اخبار الخلفاء داشته كه كوچك بوده و نقلهايى از آن بر جاى مانده است . « 3 » گفتنى است كه خليفة بن خياط ، اخبار مربوط به جريانات رده و فتوحات را از ابن اسحاق گرفته كه طبعا از همان كتاب اخبار الخلفاء او بوده است . « 4 »\r\n\r\nابان بن عثمان بجلى\r\n( م ح 170 )\r\nدر بيشتر مآخذ ، از وى با عنوان ابان بن عثمان الأحمر البجَلى ياد شده است . در مصادر شيعى آمده است كه وى از موالى قبيلهء بَجيله بوده است . قبيلهء بجيله قبيله‌اى قحطانى دانسته شده كه تمايلات شيعى هم دارد . در چند مورد از وى با عنوان ابان الأعرج ياد شده است . « 5 »\r\n\r\n\r\n","description":"","footnote":"\r\n( 1 ) . تهران ، شركت انتشارات علمى و فرهنگى ، 1368\r\n( 2 ) . تهران ، نشر مركز ، 1373\r\n( 3 ) . تاريخ التراث العربى ، التدوين التاريخى ، ص 90 ؛ دربارهء ابن اسحاق نك : طبقات الكبرى ، ج 7 ، صص 322 - 321 ؛ المغازى الاولى و مؤلفوها ، ص 84 ؛ بزم آورد ، صص 107 - 81\r\n( 4 ) . شخصى با نام  N . Abbott  بخشى از تاريخ الخلفاء ابن اسحاق را به چاپ رساند . مشخصات آن ازاين قرار است :\r\n.\r\n . pp . 80 - 100 N . Abbott , Studies in Arabic Literary Papyrii . I . Historical texts , Chicago U . P \r\n1957\r\n( 5 ) . نك : طبقات فحول الشعراء ، 2 : 482\r\n","page_name":" 51 ","page_number":51},
  {"content":"\r\n\r\nتوجه به اين نكته لازم است كه جداى از ابان بن عثمان الأحمر ، شخص ديگرى با عنوان ابان بن عثمان بن عفان وجود دارد كه فرزند خليفه سوم بوده و جداى از آنكه سالها حكومت مدينه را داشته ، ادعا شده كه در اخبار سيرهء نبوى نيز دستى داشته است . تشابه اسمى سبب شده است تا برخى به خطا پسر عثمان بن عفان را بجاى ابان امامى مذهب قرار دهند . از جمله فؤاد سزگين در بيان سيره نويسان عصر اول ، از ابان بن عثمان بن عفان ياد كرده و نوشته است كه منقولاتى از او در تاريخ يعقوبى آمده است . « 1 » اين در حالى است كه فردى كه در تاريخ يعقوبى از وى نقل شده ، ابان بن عثمان الأحمر است . دليل آن نيز اين كه يعقوبى تصريح مىكند كه وى راوى اخبار امام جعفر صادق عليه السلام است . طبيعى است كه سن و سال پس خليفه سوم كه در جنگ جمل در كنار عايشه بوده در اين حد نبوده كه بتواند راوى اخبار امام صادق عليه السلام باشد . به علاوه كه نگاهى به مصادر حديثى شيعه و آشنايى مختصر با احاديث ابان ، نشان مىدهد كه اين خطا ، خبط و خلط بسيار بزرگى است .\r\nابان در شمار اصحاب اجماع است ، كسانى كه « اجمعت العصابة على تصحيح ما يصح عنهم » كسانى كه آنچه صحت انتسابش به ايشان درست باشد ، نبايد در آن ترديد كرد . اين امر ، بهترين دليل بر مرتبت والاى علمى و وثاقت ابان بن عثمان است .\r\nابان خود از اصحاب امام صادق عليه السلام بوده و شمار زياد حديث بلاواسطه از ايشان نقل كرده است . با اين حال ، وى در محضر برخى از بزرگان از اصحاب امام باقر و صادق عليهما السلام شاگردى كرده و احاديث بيشمارى به واسطهء آنها از اين دو امام بزرگوار نقل كرده است .\r\nشايد اين دليلى بر آن باشد كه وى در ميان اصحاب امام صادق عليه السلام در شمار جوانان اصحاب بوده است .\r\nوى جداى از شاگردان فراوانى كه تربيت كرده ، دو كتاب نيز داشته است . يكى همين كتاب سيرهء اوست كه در ادامه از آن سخن خواهيم گفت و ديگر « اصل » او كه شيخ به اجمال از آن ياد كرده و طبعاً احاديث فقهى و اعتقادى زيادى در آن بوده كه از همان طريق با توسط شاگردان به منابع حديثى راه يافته است .\r\nيكى از مهمترين شاگران او ابن أبى عمير كه ابان از مشايخ عمدهء او به شمار مىآيد .\r\nبرخى ديگر از روات او عبارتند از : محمد بن زياد بياع ، محمد بن زياد ازدى ، حماد بن عيسى ، حسن بن على بن فضال ، احمد بن محمد بن أبى نصر بزنطى ، على بن مهزيار ، محمد بن وليد صيرفى ، عبد الله بن حماد انصارى ، حسن بن على الوشاء ، محمد بن خالد برقى ، حسن بن محبوب ، يونس بن عبد الرحمان ابراهيم بن أبى البلاد ، فضالة بن أيوب\r\n\r\n\r\n","description":"","footnote":"\r\n( 1 ) . تاريخ التراث العربي ، التدوين التاريخي 70\r\n","page_name":" 52 ","page_number":52},
  {"content":"\r\n\r\nازدى ، محمد بن سنان و على بن حكم . دانش ابان بجز فقه و كلام شيعى ، شامل آگاهى از اخبار شعرا ، ايام العرب و انساب نيز بوده است . تخصص وى در سيرهء رسول خدا صلى الله عليه و آله و سلم نيز با توجه به همين زمينهء علمى اوست . اين افراد را در اصطلاح آن روزگار اخبارى مىناميدند . وى در اين زمينه نيز شاگردان برجسته و بنامى داشته است .\r\nشيخ طوسى و نجاشى نوشته‌اند كه ابان مدتى در بصره و مدتى در كوفه زندگى مىكرده است . به همين دليل در بصره كسانى مثل أبوعبيده معمر بن مثنى و محمد بن سلّام جمحى از وى « أخبار الشعراء و النسب و الأيام » شنيده‌اند . علامهء تسترى نوشته‌اند : هذا و ابوعبد الله محمد بن سلام الذى قال فى الفهرست و النجاشى : « أخذ عن ابان هذا » ، لم أعرفه و المعروف أبوعبيد قاسم بن سلام ، و يأتى فى محله محمد بن سلام لكنه متأخر ، فقال الحموى فى ذاك : مات سنة 232 فيشكل أن يأخذ عن هذا الذي من أصحاب الصادق عليه السلام .\r\nبايد به صراحت گفت شاگردى محمد بن سلام و ابوعبيده معمر بن مثنى نزد ابان ، با وجود آنكه هر دو از چهره‌هاى برجستهء ادبى قرن دوم و سوم هجرى هستند نشان رتبت علمى والاى ابان در آن روزگار است . بنابر اين بايد او را تنها محدث اخبار فقهى ندانيم بلكه عالمى برجسته ، اديبى پرنفوذ و مورخى آشنا به اخبار و ايام عرب بدانيم .\r\nبا توجه به نقلهايى كه از ابان در اخبار مربوط به سيره به دست ما رسيده ، بايد گفت ، كتاب ابان نيز از همان ابتدا در دسترس كسانى از محدثان و اخباريان - به معناى مورخان - بوده است ، هر چند همانند بسيارى از آثار شيعه ، به دليل استفادهء محدود از آنها ، كمتر يادى از آن در آثار متقدم ديده مىشود تا جايى كه ابن نديم - در بخشى باقى مانده - نه نامى از كتاب مغازى او به ميان آورده و نه از خود وى يادى كرده است . با اين حال ، شيخ طوسى در فهرست خود ، كه آن را به قصد معرفى آثار اماميان نگاشته ، از كتاب وى ياد كرده است . وى تنها همين كتاب را از او مىشناخته گرچه تصريح كرده است كه ابان يك « اصل » نيز داشته است . عبارت شيخ دربارهء كتاب ابان چنين است :\r\nو ما عرف من مصنفاته الّا كتابه الّذى يجمع « المبدأ و المبعث و المغازى و الوفاة و السقيفة و الردّة » . اين كتاب در اصل چند بخش داشته كه از هر كدام به عنوان « كتاب » ياد مىشود ، اما همانگونه كه شيخ تصريح كرده همه آنها « كتاب واحد » است . شيخ طرق متعدد خود را به اين كتاب بيان كرده و آنگاه افزوده است : و هناك نسخة أخرى أنقص منها رواه القميون . « 1 » خواهيم ديد كه كتاب در دسترس على بن ابراهيم قمى بوده و در تفسير مكرر از آن نقل كرده است .\r\n\r\n\r\n","description":"","footnote":"\r\n( 1 ) . الفهرست : 18 ، 19\r\n","page_name":" 53 ","page_number":53},
  {"content":"\r\n\r\nنجاشى نيز با كتاب آشنا بوده است . وى نوشته است : له كتاب حسن كبير يجمع المبتدأ و المغازى و الوفاة و الردة . « 1 »\r\nياقوت همين عبارت را دربارهء اين كتاب تكرار كرده و اشاره‌اى به اين كه خودش كتاب را ديده يانه ، نكرده است . « 2 »\r\nتنها كسى كه به‌طور مفصل از كتاب ابان استفاده كرده و به استفاده از كتاب ابان تصريح كرده شيخ طبرسى مىباشد . ديگرانى كه از كتاب استفاده كرده‌اند ، تنها روايت را از طريق مشايخ خود به ابان رسانده‌اند ، اما نامى از كتاب به ميان نياورده‌اند . يكى ديگر از مورخان عصر نخست تدوين تاريخ عمومى كه مىگويد از كتاب ابان بهره برده ، احمد بن محمد بن واضح يعقوبى است . وى در شمار مورخانى است كه تاريخ را نه به صورت حديث - يعنى به‌طور مسند - بلكه بدون ذكر سند براى تك تك نقلها ارائه مىدهد . با اين حال ، در آغاز جلد دوم ، فهرستى كلى از مآخذ خود را ارائه كرده است . در ميان اين فهرست نام ابان به چشم مىخورد : و كان من رُوينا عنه ما فى هذا الكتاب . . . ابان بن عثمان عن جعفر بن محمد عليهما السلام . پيش از گفتيم كه فؤاد سزگين با استناد به اين سخن گفته است كه ابان بن عثمان بن عفان كتاب سيره‌اى داشته كه يعقوبى از آن استفاده كرده است ، « 3 » در حالى ابان فرزند خليفهء سوم متوفاى ميان سالهاى 95 تا 105 است و چنين كسى نمىتوانسته از جعفر بن محمد الصادق عليهما السلام نقل كرده باشد . اين خطا را عبد العزيز الدورى نيز مرتكب شده است . « 4 »\r\nيعقوبى در كتاب تاريخ خود در چندين مورد از امام صادق عليه السلام نقل كرده اما بايد توجه داشت كه او در همان فهرست مآخذ خود تصريح كرده است كه رواياتى به از نقل از ابوالبَخترى از جعفر بن محمد الصادق عليهما السلام نيز نقل كرده است . دراين صورت هرچه در اين كتاب از امام صادق عليه السلام نقل شده نمىتواند از ابان باشد . مواردى كه در يعقوبى به نقل از امام صادق عليه السلام آمده و مىتواند از يكى از دو طريق ابان يا ابوالبخترى باشد از اين قرار است :\r\n1 - مطلبى دربارهء تولد رسول خدا صلى الله عليه و آله و سلم در دوازدهم ماه رمضان ( ج 2 ، ص 7 ) 2 - نقلى در اين كه ميان ازدواج عبد الله با آمنه و تولد رسول خدا صلى الله عليه و آله و سلم ده ماه فاصله بوده است ( ج 2 ، ص 9 ) 3 - نقلى در ابن باره كه جبرئيل نخستين بار در روز جمعه بيستم رمضان بر رسول خدا صلى الله عليه و آله و سلم نازل شده و به همين دليل مسلمانان روز جمعه را عيد دانسته‌اند . ( ج 2 ، ص 22 - 23 )\r\n\r\n\r\n","description":"","footnote":"\r\n( 1 ) . رجال النجاشي : 13\r\n( 2 ) . معجم الأُدباء 1 : 108 ، 109\r\n( 3 ) . تاريخ التراث العربى ، التدوين التاريخى ، 70\r\n( 4 ) . بحث فى نشأة علم التاريخ عند العرب 20 ، 21\r\n","page_name":" 54 ","page_number":54},
  {"content":"\r\n\r\n4 - نقلى در اين باره كه معجزهء هر رسولى به تناسب شيوع مسأله‌اى ويژه در زمان وى بوده و اين كه معجرهء قران به دليل شيوع سجع و خطابه و . . . در زمان بعثت رسول خدا صلى الله عليه و آله و سلم بوده است . ( ج 2 ، ص 35 ) 5 - نقلى دربارهء نزول قرآن و انتظار رسول خدا صلى الله عليه و آله و سلم تا زمانى كه آيهء قتال نازل شده و شروع جنگها . ( ج 2 ، ص 44 ) .\r\n6 - نقلى دربارهء سخن گفتن جبرئيل در حين تدفين رسول خدا صلى الله عليه و آله و سلم به طورى كه حاضران صدا را مىشنيدند اما كسى را نمىديدند . ( ج 2 ، ص 114 ) نقلهاى چندى در تاريخ يعقوبى وجود دارد كه با آنچه در منابع ديگر به نقل از ابان آمده شباهت كامل دارد . نمونهء آن خبرى است دربارهء خديجه عليها السلام كه شيخ مفيد آن را در امالى ( ص 110 ) خود آورده و يعقوبى ( 1 ص 35 ) هم آن را آورده است . نمونه‌هاى ديگر را در پاورقى اشاره كرده‌ايم .\r\nدر كنار روايات فراوان فقهى ، مصادر حديثى قرن سوم و چهارم اخبار فراوانى در زمينهء سيرهء رسول خدا صلى الله عليه و آله و سلم نقل كرده‌اند كه عمده‌ترين آنها آثارى چون كافى كلينى ، تفسير قمى و كتابهاى شيخ صدوق و برخى از آثار شيخ مفيد است . مرحوم كلينى بويژه در روضه شمارى از احاديث ابان را دربارهء سيرهء رسول خدا صلى الله عليه و آله و سلم آورده است . به حدس قريب به يقين بايد گفت كه آنچه در روضه آمده و نيز تفسير قمى ، برگرفته از كتاب ابان است . بويژه كه شيخ در فهرست به نسخه‌اى از كتاب كه « رواه القميون » اشاره كرده است . شيخ صدوق هم در دو كتاب علل الشرايع و أمالى احاديث فراوانى از ابان نقل كرده است . بخشى از آنها مربوط به تاريخ انبياء و بخشى مربوط به سيرهء رسول خدا صلى الله عليه و آله و سلم است .\r\nامام ابوطالب يحيى بن حسين بن هارون ( 340 - 421 ) كه از امامان زيدى ديار ديلم و گيلان بوده در كتاب امالى خود با نام تيسير المطالب در چند مورد از ابان اخبارى را نقل كرده است . سند اين چند حديث تا ابان ، همه يكنواخت است : أخبرنى أبى ، قال : أخبرنا محمد بن حسن بن الوليد ، قال : حدثنا محمد بن الحسن الصفار ، عن محمد بن الحسين بن أبي الخطاب ، ، قال : حدثنا جعفر بن بشير البجلي عن ابان بن عثمان . اين اشتراك در سند در نقل از ابان مىتواند اشاره به استفاده از كتاب ابان باشد .\r\nشيخ مفيد كه نامش به عنوان نخستين شخص در نخستين طريق شيخ طوسى به كتاب ابان ياد شده ، نقلهايى از ابان دارد .\r\nتنها شخصى كه تصريح كرده است كه از كتاب ابان نقل مىكند ، و در ضمن حجم فراوانى از آن را براى ما حفظ كرده ، مرحوم طبْرسى در كتاب « إعلام الورى » است . وى در\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبخش مغازى رسول الله صلى الله عليه و آله و سلم با تعبيرهايى نظير و فى كتاب ابان و يا قال ابان بخشهايى از آن را نقل كرده است . در مواردى اين نقل تا چند صفحه ادامه مىيابد كه به‌طور طبيعى بايد از كتاب ابان باشد زيرا طبرسى در بيشتر موارد مأخذ مطالب خود را نقل مىكند .\r\nمحتمل چنان است كه طبرسى در مجمع البيان نيز از اين كتاب استفاده كرده باشد ، اما در انجا به دليل عدم نقل سند و اكتفاى به ذكر نام معصوم ، اين موارد مشخص نيست .\r\nكتاب إعلام الورى در اختيار ابن شهرآشوب بوده و او نيز از طريق آن از كتاب ابان نقل كرده است . در ميان نقلهاى ابن شهرآشوب از ابان تنها حديثى از تولد رسول خدا صلى الله عليه و آله و سلم در اعلام نيامده ، اما در ديگر موارد مأخذ او كتاب إعلام الورى است گرچه اشاره به اين امر نكرده است . شاهد اين نكته آن است كه او در عين نقل مطالبى كه طبرسى از ابان نقل كرده مطالبى كه قبل و بعد همان نقل از ابن اسحاق يا ديگران نقل شده ، در مناقب آورده است .\r\nراوندى نيز در قصص الأنبياء ، در بخش مربوط به مغازى از كتاب إعلام الورى استفاده كرده اما نه به كتاب إعلام اشاره‌اى كرده و نه به نام ابان . شباهت عبارات مىتواند اين امر را اثبات كند .\r\nتا آنجا كه ما جستجو كرديم جز يك نقل ، مطلب ديگرى در زمينهء سيره در مآخذ اهل سنت از ابان نيامده است . اين خبر كه نسبتا مفصل است دربارهء « عرض رسول الله نفسه على قبائل العرب » مىباشد . ابونعيم اصفهانى و بيهقى دو سند براى آن نقل كرده‌اند ، يكى از طريق : عن ابان بن عبد الله البجلى عن ابان بن تغلب عن عكرمه عن ابن عباس عن على بن أبى طالب . و ديگرى عن ابان بن عثمان عن ابان بن تغلب . . . تا آخر .\r\nنخستين بخش كتاب ابان ، كتاب المبتدأ بوده است . اين نام برگرفته از : « البدءُ و البدىءُ :\r\nالأول » به معناى أخبار اوائليان يا پيشينيان است . مصداق خاص آن از اخبار پيشينيان ، اخبار انبياى الهى از زمان آدم عليه السلام بعد است . مورخان مسلمان تاريخ انسان را از آن زمان آغاز مىكردند . اين امر تحت تأثير تورات و نيز خود قرآن بوده است . وهب بن منبه عالم مسلمان شده يهودى الاصل ، آثارى با عناوينى چون كتاب المبتدأ يا كتاب المبدأ يا كتاب المبتدأ و السيرة يا مبتدأ الخلق دارد كه ثعلبى در تفسير خود از آن بهره گرفته و بعدها در تاريخ طبرى و منابع ديگر نيز موادى از آن آمده است . بدين ترتيب ابن اسحاق نيز در ابتداى سيرهء خود كتاب المبتدأ را داشت كه بعدها ابن هشام در تهذيب خود نسبت به آن كتاب ، آن بخش را حذف كرد . اكنون در تواريخ عمومى ، مانند تاريخ يعقوبى و تاريخ طبرى شاهد وجود چنين بخشهايى هستيم . معمولا در اين بخشها ، اخبارى از اهل كتاب نقل شده و يكى از بخشهايى است كه اسرائيليات فراوانى از قول يهوديان و يا منابع يهودى در آنها نقل مىشود . ابن نديم\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاز چندين كتاب با اين عنوان ياد كرده است . « 1 » همان گونه كه اشاره كرديم بخش نخست كتاب ابان نيز كتاب المبتدأ ناميده مىشده است . عنوان كتاب مىتواند شامل يك كتاب مستقل باشد و مىتواند بخشى از يك كتاب باشد . چنانچه ابواب فقهى يك كتاب را ، هر يك با عنوان كتاب مشخص مىكرده‌اند .\r\nابان اخبار اين بخش را با استفاده از روايات امامان عليهم السلام و نيز منابع ديگر فراهم كرده بوده است . به همين دليل به همهء آنچه نقل كرده نمىتوان اعتماد كرد . ما در اين مجموعه ، اخبار كتاب المبتدأ را نياورديم . دليل اين امر آن بود كه حساسيت عمدهء ما سيرهء رسول خدا صلى الله عليه و آله و سلم بود . به علاوه احساس ما آن بوده كه ارائهء نقلهاى كتاب المبتدأ بدون نقد و بررسى كار مطلوبى نيست . در عين حال بر آن شديم تا فهرستى از اين اين اخبار را كه در مآخذ مختلف به نقل از ابان آمده ارائه دهيم .\r\nبايد گفت در ميان مآخذ بعدى ، دو كتاب علل الشرائع و قصص الأنبياء راوندى بيشترين نقل را از اين كتاب كرده‌اند . در ميان ارجاعات ذيل چه بسا نقلهاى باشد كه يكى از ديگرى گرفته است . بويژه اين امر در مورد بحار صدق مىكند كه تقريباً تمامى نقلهاى قصص الانبياء را آورده است . موارد ديگرى از كتاب المبتدأ در تفسير قمى ، تفسير عياشى و برخى از آثار صدوق آمده است . « 2 »\r\nمتأسفانه سيرهء ابان در دست ما نيست تا دربارهء چگونگى نگارش آن توسط وى سخن بگوييم . تا آنجا كه مىدانيم وى نيز تحت تأثير مكتب حديث ، روايات سيره را بطور مستند نقل مىكرده است . شاهد اين مطلب همين بخشهاى باقى مانده است كه هر قسمت به صورت خبرى مستقل بر جاى مانده است .\r\nابان به عنوان يك محدث شيعى كوشش كرده است تا سيره‌اى بنگارد كه متكى به اخبار امامان معصوم باشد . به همين دليل عمدهء نقلهاى وى يا به‌طور مستقيم از امام صادق عليه السلام است و يا بواسطهء برخى از اصحاب ، به امام صادق يا امام باقر عليهما السلام مىرسد . با اين حال ، وى براى تكميل كتاب خويش در مواردى از طرق عادى نيز حديث نقل كرده است . به عنوان مثال ، وى در موارد مختلف از ابان بن تغلب از عكرمه از عبد الله بن عباس روايت نقل كرده است . در مواردى نيز روايت او مرسل است آن گونه كه حتى نام امام معصوم نيز ياد نشده است . محتمل چنان است كه در اين موارد خبرى از غير امامان معصوم نقل كرده باشد .\r\nاز آنجا كه بخش زيادى از اين سيره را طبرسى در إعلام الورى آورده و سند نقلها را\r\n\r\n\r\n","description":"","footnote":"\r\n( 1 ) . الفهرست 92 ، 106 ، 122\r\n( 2 ) . فهرست اين موارد را در مقدمهء كتاب مغازى ابان آورده‌ايم .\r\n","page_name":" 57 ","page_number":57},
  {"content":"\r\n\r\nنياورده يك بررسى مفصل از اسناد ابان در اين كتاب نمىتوان به دست داد . در عين حال از همين مقدار باقى مانده و با توجه به نقل وى از ثقاتى چون زراره ، ابوبصيره ، محمدبن مسلم ، ابان بن تغلب و جز آنها مىتوان به استحكام كتاب وى پى برد .\r\nبا توجه به آنكه متأسفانه تمامى كتابهاى سيره مستقلى كه شيعيان نگاشته‌اند از ميان رفته ، اين مقدار بازسازى از سيرهء ابان را مىتوان قدمى در راه بازشناسى ديدگاههاى شيعه در زمينه سيرهء رسول خدا صلى الله عليه و آله و سلم دانست . متن مزبور به كوشش مؤلف اين سطور توسط انتشارات دفتر تبليغات اسلامى قم چاپ شده است .\r\n\r\nمحمد بن عمر واقدى\r\n( 130 - 207 )\r\nمحمد بن عمر واقدى از مورخان دهه‌هاى پايانى قرن دوم و تخصص ويژه‌اش در مغازى و فتوحات است . وى دوران دانش اندوزى را در مدينه گذراند ، اما در سال 180 به بغداد رفت . مركزيت بغداد عامل عمده در كشاندن اين قبيل چهره‌هاى به نام به سوى خود بوده است . ابن سعد نوشته است : او از مردمان مدينه بود و در سال 180 به بغداد آمد . پس از آن به شام و رقّه رفت و بار ديگر به بغداد بازگشت . در آنجا بود تا مأمون از خراسان به بغداد آمد و منصب قاضى عسكر را به وى سپرد . او همچنان قاضى بود تا در شب سه شنبه يازدهم ذى حجة سال 207 درگذشت . « 1 »\r\nوى به دليل پايبنديش به روشهاى تاريخى مورد طعن اهل حديث قرار گرفته و به ويژه از اين حيث كه اسناد نقلها را داخل در يكديگر كرده و از چند سند يك متن را فراهم آورده ، مورد انتقاد واقع شده است . ابن عدى نوشته است كه متون اخبار واقدى غير مضبوط بوده و سستى آنها آشكار است . « 2 » طبعا روش وى متفاوت از روش محدثان است . « 3 » ياقوت نوشته است : دربارهء تاريخ مردمان و سيره و فقه و ديگر فنون وى به اجماع موثق است ! « 4 » ذهبى نوشته است : واقدى ضعيف است اما نياز به او در مغازى و تاريخ روشن است . ما آثار وى را بدون آن كه به آن استدلال كنيم مىآوريم ! « 5 » ابن سيدالناس و ابن كثير با لحنى مدافعانه از وى سخن گفته‌اند . « 6 » از عالمان شيعه ، شيخ مفيد او را متمايل به مذهب عثمانى دانسته كه در عين حال به اميرالمؤمنين عليه السلام نيز بىعلاقه نبوده است . « 7 »\r\n\r\n\r\n","description":"","footnote":"\r\n( 1 ) . طبقات الكبرى ، ج 7 ، ص 335\r\n( 2 ) . الكامل فى ضعفاء الرجال ، ج 6 ، ص 243\r\n( 3 ) . نك : مقدمهء حمد جاسر بر المناسك حربى ، ص 100\r\n( 4 ) . معجم الادباء ، ج 18 ، ص 279\r\n( 5 ) . نك : تهذيب الكمال ، ج 26 ، ص 194\r\n( 6 ) . عيون الاثر ، ج 1 ، ص 26 ؛ البداية و النهاية ، ج 3 ، ص 224\r\n( 7 ) . قاموس الرجال ، ج 8 ، ص 325\r\n","page_name":" 58 ","page_number":58},
  {"content":"\r\n\r\nگفته شده كه او آگاهترين مردم به اخبار دورهء اسلامى بوده و از جاهليت چيزى نمىدانسته است . « 1 » كتاب مهم برجاى ماندهء او المغازى است كه نشانهء كار گسترده وى و تتبع بسيار در روايات دوران از هجرت تا رحلت است . مقايسهء آن با سيرهء ابن اسحاق ، دامنه و وسعت كتاب واقدى را به خوبى آشكار مىكند ، آنگونه كه از نظر ارائهء جزئيات و حوادث ريز و درشت ، به مراتب بر سيره ابن اسحاق ترجيح دارد . واقدى با استفاده از تمامى منابع شفاهى و مكتوب به تحقيق دربارهء مغازى رسول خدا صلى الله عليه و آله و سلم پرداخته و خود با رفتن به مناطقى كه در آنها نبرد صورت گرفته ، و نيز گرفتن آگاهيهايى از نسب شناسان قبائل ، اطلاعات خود را تكميل كرده است . نقل شده كه شخصى واقدى را ديد كه ظرف آبى برداشت عازم سفر بود . از وى پرسيد : عازم كجاست ؟ گفت : تصميم دارد تا به منطقهء حنين برود و منطقه‌اى را كه نبرد حنين در آن رخ داده از نزديك ببيند . « 2 »\r\nبرخى از سندهاى المغازى نشان مىدهد كه وى از منابع رسمى و احتمالا مكتوب استفاده كرده است ؛ مانند آنچه وى از زهرى نقل مىكند . اما در مواردى از اطلاعات خانوادگى استفاده شده است . مانند : « حدثنى محمد بن الحسن بن اسامة بن زيد عن بعض اهله . . . » . وى بايد اين خبر را از اعقاب اسامة بن زيد گرفته باشد . چنين چيزى در زندگى قبايلى عرب بعيد نيست ، چه سنت تاريخنگارى عرب از جاهليت حفظ اخبار اجداد ميان نسلهاى بعد بوده است . نكتهء شگفت آن كه واقدى با اين كه دانش خود را از مدينه گرفته و به عراق نيز آمده ، در بخش مغازى از ابن اسحاق چيزى نقل نكرده است . « 3 » آيا ممكن است از آن استفاده كرده و به دليل مطعون بودن ابن اسحاق نزد اهل حديث ، از وى نام نبرده باشد ؟\r\nافزون بر آن ، هستهء اصلى كتاب طبقات الكبرى ابن سعد از آن واقدى است . گو اين كه خود او نيز كتاب طبقات داشته « 4 » كه ابن سعد آن را در كتاب خود درج كرده است . تنها در يك جلد متمم طبقات الكبرى ، يكصد و چهل و سه بار از واقدى نقل شده كه اين نشان از آن دارد كه ابن سعد بخش بزرگى از كتاب طبقات واقدى - و شايد همهء آن را - در طبقات خود آورده است . طبرى بخش مهمى از آگاهيهاى خود را از واقدى گرفته است . نام وى در تاريخ طبرى 387 بار آمده و اين نشانگر وسعت استفادهء طبرى از واقدى است . بخشى از اين اطلاعات از طريق ابن سعد انجام شده اما در موارد ديگر با تعبير قال الواقدى و بدون آن كه از طريق خاصى ياد كند ، مطلب را آورده است .\r\nابن نديم او را شيعه دانسته و نوشته است كه او تقيه مىكرده و باورش اين بوده كه\r\n\r\n\r\n","description":"","footnote":"\r\n( 1 ) . تاريخ بغداد ، ج 3 ، ص 9\r\n( 2 ) . نك : مقدمهء كتاب الرده .\r\n( 3 ) . نشأة علم التاريخ عند العرب ، ص 31\r\n( 4 ) . نك : معجم الادباء ، ج 18 ، ص 282\r\n","page_name":" 59 ","page_number":59},
  {"content":"\r\n\r\nعلى عليه السلام معجزه پيامبر صلى الله عليه و آله و سلم است . « 1 » اما جز او كسى اين احتمال را نداده و معلوم نيست كه ابن نديم با توجه به موضع روشن وى در پذيرش ديدگاههاى تسنن چگونه اين اتهام را مطرح كرده است ؟\r\nابن سعد كاتب وى شمرده شده و دربارهء او نوشته است : او عالم به مغازى ، سير ، فتوح و اختلاف مردم در حديث و احكام بوده است . « 2 » وى كتابى دربارهء جنگ جمل داشته كه سيد رضى ، خطبه‌اى از امام على عليه السلام را به نقل از كتاب الجمل واقدى آورده است . « 3 » فقرات فراوانى از كتاب الجمل واقدى در كتاب الجمل شيخ مفيد آمده است . « 4 »\r\nكتابى كه تحت عنوان فتوح الشام به او نسبت داده شده ( بيروت ، دارالجيل در دو جلد ، چاپ شده به نام ابوعبد الله بن عمر واقدى ! ) بيشتر حماسى و در بسيارى از موارد فاقد سند و حتى اسناد غير مأنوس است ، و لذا در نسبت آن به واقدى ترديد شده است . بروكلمان نوشته كه در جريان جنگهاى صليبى ، كتابهاى فتوحى را كه حماسى نوشته شده بوده به او نسبت مىداده‌اند تا مردم به وى اطمينان كنند . « 5 »\r\nكتاب ديگرى با عنوان كتاب الرده اخيراً از وى به چاپ رسيده و شباهت زيادى به آنچه در فتوح ابن اعثم دربارهء « رده » آمده دارد . اين مىتواند بدان معنا باشد كه ابن اعثم حوادث رده را از كتاب واقدى استفاده كرده است . بايد اين حال نگاهى به سند نخست كتاب الرده و نيز وضعيت عمومى كتاب و مقايسهء آن با سبك المغازى واقدى ، ترديدى را در صحت انتساب اين كتاب به واقدى ايجاد مىكند . در اين صورت كسى ممكن است بخشى از فتوح ابن اعثم را در جايى ديده و به واقدى نسبت داده باشد !\r\nگذشت كه واقدى در دستگاه خلافت عباسى به كار قضا اشتغال داشته و كما بيش از امتيازات ويژهء همكارى با خلافت ، برخوردار مىشده است . « 6 » وى در برخى از منابع از موالى عباسيان « 7 » و در منابع ديگر از موالى بنى سهم شمرده شده و ابن سعد گفته است كه او از موالى عبد الله بن بريدهء اسلمى بوده است . « 8 »\r\n\r\n\r\n","description":"","footnote":"\r\n( 1 ) . الفهرست ، ص 111 ؛ المغازى الاولى و مؤلفوها ، صص 124 ، 126\r\n( 2 ) . طبقات الكبرى ، ج 5 ، ص 422\r\n( 3 ) . نهج البلاغه ، خطبهء 231\r\n( 4 ) . نك : الجمل ، شيخ مفيد ، تصحيح سيدعلى ميرشريفى ، ( فهرست اعلام ) ، ص 574 . شيخ در ص 131 به كتابى كه واقدى دربارهء « حرب البصرة » تصنيف كرده ، اشاره كرده است .\r\n( 5 ) . نك : تاريخ الادب العربى ، ج 3 ، ص 422\r\n( 6 ) . طبقات الكبرى ، ج 5 ، صص 427 - 426 ، وى وصى مأمون شمرده شده ؛ طبقات ، ج 5 ، ص 428\r\n( 7 ) . وفيات الاعيان ، ج 3 ، ص 473\r\n( 8 ) . طبقات الكبرى ، ج 7 ، ص 334\r\n","page_name":" 60 ","page_number":60},
  {"content":"\r\n\r\n\r\nمحمد بن سعد\r\n( 168 - 230 )\r\nمحمد بن سعد بن منيع زُهْرى بصرى مشهور به كاتب الواقدى از موالى است . « 1 » اصل وى از بصره است ، اما اندكى بعد به بغداد آمد و در كنار واقدى به عنوان كاتب او به تحصيل پرداخت . وى همانند ساير مورخان ، كمابيش مورد طعن اصحاب حديث است . اين در حالى است كه او سنى متعصبى است و اين به وضوح از كتاب طبقات وى به دست مىآيد .\r\nيحيى بن معين و احمد بن حنبل وى را تكذيب كرده‌اند ، در حالى كه ابن نديم ، ابوحاتم ، خطيب ، ذهبى و ابن حجر او را صدوق دانسته‌اند . وى از عالمان برجستهء سهء دههء نخست قرن سوم بوده و زمانى كه مأمون به سال 218 اعلام كرد كه همهء بايد به مسألهء خلق قرآن اعتراف كنند ، وى نيز همراه يك گروه هفت نفرى ديگر به رقه فراخوانده شد و در آنجا همراه ديگران به خلق قرآن اعتراف كرد . « 2 »\r\nمشهورترين كار وى طبقات الكبرى است كه حاجى خليفه آن را بزرگترين نوشته در طبقات روات ، دانسته است . « 3 » اين كتاب ، براى نخستين بار آگاهيهاى جامع و گسترده‌اى را دربارهء صحابه و تابعين و عالمان ، تا زمان خود ، ارائه داد . « 4 » شمار مشايخ او در طبقات قريب دويست و پنجاه نفر است كه سليمى نام نود و نه نفر ياد شده در بخش الطبقة الخامسة را با شرح حال كوتاه آنها آورده است . « 5 » كتاب ابن سعد از طريق دو شاگرد وى حارث بن محمد بن ابى اسامه ( م 282 ) و حسين بن محمد بن فهم ( م 289 ) به دست ما رسيده است . مطالب آن بسيار قابل توجه و در موارد فراوانى منحصر به فرد است . وى در ابتدا آگاهيهايى در مورد نسب شخص به دست مىدهد كه از اين جهت بسيار مغتنم است . پس از نقل اخبار مربوط به شخص ، از قيافه و وضعيت هيكل و آرايش لباس وى نيز سخن مىگويد . اين قبيل آگاهيها به ندرت در منابع ديگر يافت مىشود . در واقع بايد گفت ميان آثار موجود ، كهن‌ترين آگاهيهاى شمائل شناسانه نسبت به پيامبر صلى الله عليه و آله و سلم و صحابه و تابعين از طبقات ابن سعد است . « 6 »\r\n\r\n\r\n","description":"","footnote":"\r\n( 1 ) . كتاب كوچكى با نام ابن سعد و طبقاته از عزالدين عمر موسى توسط دارالغرب ( 1407 ) چاپ شده است .\r\n( 2 ) . ديگر افراد عبارت بودند از : ابومسلم مستملى يزيد بن هارون ، يحيى بن معين ، زهير بن حرب ، اسماعيل بن داود ، اسماعيل بن ابى مسعود ابواسحاق كاتب الواقدى ، احمد بن الدورقى . نك : تاريخ الطبرى ، ج 8 ، ص 434 ، الكامل ، ج 6 ، ص 423 ، البداية والنهاية ، ج 10 ، ص 272 ، مقدمهء السلمى بر طبقات الكبرى ، الطبقه الخامسة ، ص 27 . از نكات جالب در مصدر اخير كه مؤلف خود از تحصيل كرده‌هاى عربستان است اين كه كار آنها را با استناد به آيهء 28 آل عمران ، حمل بر تقيه كرده است !\r\n( 3 ) . كشف الظنون ، ج 2 ، ص 1099\r\n( 4 ) . تاريخ الادب العربى ، ج 3 ، ص 320\r\n( 5 ) . الطبقات ، الطبقة الخامسة ، صص 32 - 54\r\n( 6 ) . نشأة علم التاريخ عند العرب ، ص 32\r\n","page_name":" 61 ","page_number":61},
  {"content":"\r\n\r\nابن سعد جداى از دو جزء نخست كه در سيرهء رسول خدا صلى الله عليه و آله و سلم است ، در مجلدات ديگر كه تراجم صحابه و تابعين است شيوهء خاصى را انتخاب كرده است . وى در وهلهء نخست بخشى را به مردان و بخشى را به زنان اختصاص داده است . جزء اخير كتاب اختصاص به زنان دارد . نخستين مجلدات ، ويژهء صحابه است كه وى آنها را به پنج طبقه تقسيم كرده و مبناى او تقدم آنها در ايمان آوردن و فضل و شرف آنها در مسلمانى بوده است . نخستين طبقه اصحاب بدر هستند كه در داخلهء آن از افرادى كه به پيامبر صلى الله عليه و آله و سلم نزديكند ( بنى هاشم ) آغاز كرده و ديگران را در ادامه مىآورد . در مورد هر خانواده ، ابتدا افراد اصلى آن تيره را نوشته و سپس همپيمانان و موالى آنها را ثبت مىكند . پس از تمام شدن مهاجران بدرى ، به سراغ انصار مىرود ؛ ابتدا اوسىها و سپس خزرجىها را ياد مىكند . طبقهء دوم صحابه ، صحابيان قديمىاند كه در بدر شركت نداشتند . از جملهء آنها مهاجران حبشه‌اند . طبقهء شوم صحابه شركت كنندگان در خندق هستند تا مسلمان شده‌هاى فتح مكه . طبقهء چهارم مسلمان شده‌هاى فتح مكه‌اند و طبقهء پنجم كسانىاند كه در وقت رحلت پيامبر صلى الله عليه و آله و سلم خردسال بوده‌اند و در هيچ يك از جنگها شركت نداشته‌اند . « 1 »\r\nسبك وى ، همان سبك حديثى است و لذا نوع اخبار وى به صورت مسند ارائه مىشود .\r\nطبقات به قدرى از نظر اطلاعات اجتماعى و فردى اهميت دارد كه بدون آن نمىتوان قرن اول و دوم هجرى را شناخت . افزون بر همهء اينها ، كتاب طبقات به لحاظ ساختار ، اطلاعاتى را دربارهء شهرهاى مختلف و حضور صحابه و تابعين در آنها و نيز مهاجرت برخى از قبائل به شهرها بسيار مفيد است . كتاب طبقات را بايد كتاب رجالى به معناى مصطلح آن نيز دانست ؛ زيرا در ضمن شرح حالها به مدح و ذم و ثقه و غيرثقه بودن عالمان و محدثان نيز مىپردازد .\r\nبخش نخست كتاب طبقات ، سيرهء پيامبر صلى الله عليه و آله و سلم و عنوانش اخبار النبى صلى الله عليه و آله و سلم است . اين بخش از اصل طبقات جدا بوده و بعدها توسط احمد بن معروف خشّاب به طبقات ملحق گرديد . « 2 » وى به اختصار از انبياى پيشين و تاريخ زندگى آنها سخن گفته و با سرعت تمام به اسلام رسيده است . در اين قسمت هم به‌طور مختصر به مسائل پرداخته و تفصيل ابن اسحاق يا واقدى را ندارد .\r\nابن نديم طبقات وى را برگرفته از آثار واقدى ، كلبى ، هيثم بن عدى و مداينى دانسته است . نگاهى به اسناد موجود در كتاب ، نشان مىدهد كه واقدى سهم عمده‌اى در آن داراست . وى در جاى جاى كتاب نام واقدى را مىبرد و اصولا هم در تأليف دو جزء نخست\r\n\r\n\r\n","description":"","footnote":"\r\n( 1 ) . الطبقات ، الطبقة الخامسة ، ص 64\r\n( 2 ) . المغازى الاولى ومؤلفوها ، ص 127\r\n","page_name":" 62 ","page_number":62},
  {"content":"\r\n\r\nو هم طبقات ، بمانند استاد خود دست به تأليف زده است ، زيرا واقدى ، هم مغازى داشته و هم طبقات . گفته شده كه هشتاد درصد از نقلهاى دو جزء نخست كتاب طبقات به نقل از واقدى است . « 1 » سليمى نوشته است كه در بخش الطبقة الخامسة سهم واقدى بيست و شش درصد است . شيخ بعدى او فضل بن دكين است كه ده درصد نقلها از اوست . « 2 »\r\nابن سعد از آثار مكتوب موسى بن عقبه و ابومعشر عبد الرحمان بن نُجَيح ( م 170 ) ، وليد بن مسلم اموى ( م 195 ) ، فضل بن دكين نيز در سيره بهره گرفته است . « 3 »\r\nابن سعد مقيد است تا سند نقلها را ذكر كند . اين مطلب حتى در جزئيات نيز ، كه دربارهء توصيف خصايص شخصى افراد است ، رعايت شده گرچه « داخل كردن اسناد در هم » در اين كتاب نيز وجود دارد . ذهبى از قول ابوحاتم وى را راستگو دانسته و به نقل از خطيب خواسته است تا گفتهء يحيى بن معين را كه نسبت كذب به او داده به واقدى برگردانده و در همه حال او را قابل اعتماد معرفى كند . « 4 »\r\nكتاب ديگرى نيز با عنوان طبقات الصغير از وى باقى مانده است .\r\nطبقات نخست بار در ليدن در نُه مجلد به چاپ رسيد . مجلدات يك ، دو ، سه ، چهار ، هفت و نه ، هر كدام در دو جزء مرتب شده است . پس از آن ، چاپ ديگرى با مقدمهء احسان عباس توسط دارصادر بيروت چاپ شد كه از لحاظ مقدار چاپ شده و داشتن نقص تفاوتى با چاپ ليدن ندارد . هر دوى اين چاپها ناقص بوده و در 1408 بخشى از طبقات كه شامل تابعين مدنى از ربع طبقهء سوم تا نيمهء طبقهء ششم بود به چاپ رسيد . « 5 » پس از آن شرح حال امام حسن و امام حسين عليهماالسلام ، توسط استاد مرحوم سيد عبد العزيز طباطبائى در مجلهء تراثنا ( شمارهء 10 و 11 ) چاپ شد . انتشارات دارالكتب العلميه بيروت چاپ جديدى را از طبقات ارائه داد كه مشتمل بر جزء متمم زياد محمد منصور نيز بود . در سال 1414 محمد بن صامل السليمى ، قسمت ديگرى از بخش چاپ ناشدهء طبقات را كه شامل شرح حال طبقهء پنجم صحابه بود در دو مجلد به چاپ رساند . مجلد اول شرح حال اولاد عباس و حسنين عليهماالسلام است و مجلد دوم نيز عبد الله بن زبير وشمارى ديگر . « 6 » السليمى نوشته است كه بخش الطبقة الرابعة من الصحابه را دوست او عبد العزيز السلومى تحقيق كرده\r\n\r\n\r\n","description":"","footnote":"\r\n( 1 ) . اسهامات مؤرخى البصرة فى الكتابة التاريخية ، ص 55 ( بغداد ، 1990 )\r\n( 2 ) . مقدمهء الطبقات ، الطبقة الخامسة ، ص 33\r\n( 3 ) . مثلًا نك : طبقات الكبرى ، ج 4 ، ص 129 . سيرهء ابومعشر مورد استفاده خليفة بن خياط هم بوده است . نك : مقدمهء تاريخ خليفة بن خياط ، ص 18\r\n( 4 ) . تاريخ بغداد ، ج 5 ، ص 321 ؛ ميزان الاعتدال ، ج 3 ، ص 560\r\n( 5 ) . مدينه ، مكتبة العلوم و الحكم .\r\n( 6 ) . طائف ، مكتبة الصديق ، 1414\r\n","page_name":" 63 ","page_number":63},
  {"content":"\r\n\r\nاست . طبقات الكبرى با ترجمه محمود مهدوى دامغانى به فارسى درآمده است .\r\n\r\nابوسعد خرگوشى\r\n( م 407 )\r\nابوسعد عبد الملك بن محمد بن ابراهيم خرگوشى زاهد واعظ منسوب به محلهء خرگوش در نيشابور از علما و محدثان برجستهء نيمهء پايانى قرن چهارم است . شرحى از احوال ومشايخ او را سمعانى آورده و تنها اشاره كرده كه در علوم شريعت و دلائل النبوة و سير العباد و الزهاد آثارى تأليف كرده كه نسخه‌هاى آن به اطراف و اكناف بلاد رفته است . « 1 » وى از مشايخ بيهقى صاحب دلائل النبوة است .\r\nكتابى كه از وى برجاى مانده كتاب شرف النبى صلى الله عليه و آله و سلم است . متن عربى اين كتاب با عنوان شرف المصطفى صلى الله عليه و آله و سلم در شش مجلد با تحقيق و شرح ابوعاصم نبيل بن هاشم غمرى آل باعلوى در سال 1424 توسط دارالبشائر الاسلاميه چاپ شده است .\r\nسالها پيش از آن ، فارسى شدهء كهن آن از نجم الدين محمود راوندى ( زنده در 577 ، 585 ) در نسخه‌هاى مختلف برجاى مانده و به كوشش محمد روشن ( تهران ، 1361 ) با عنوان شرف النبى صلى الله عليه و آله و سلم چاپ شده است . حجم كتاب در حدود 730 است كه همراه با فهارس متعدد مىباشد . نام ديگر كتاب شرف النبى صلى الله عليه و آله و سلم ، دلائل النبوة است . امين الاسلام طبرسى در قرن ششم از كتاب شرف المصطفى نقلهايى آورده است .\r\nكتاب در پنجاه و هفت باب تنظيم شده و حاوى اخبار مربوط به معجزات پيامبر صلى الله عليه و آله و سلم و سيرهء نبوى است . اين كتاب كه تا اندازه‌اى در رديف كتابهاى « دلائل » است ، بيشتر به مسائل شخصى زندگى پبامبر صلى الله عليه و آله و سلم پرداخته تا تاريخ اسلام در دوران آن حضرت . بحث شمائل ، اخلاق پيامبر صلى الله عليه و آله و سلم ، مزاحها ، نامها ، شرفهاى پيامبر در قرآن و پس از آن انساب ، اقوام و دلائل نبوت آن حضرت در كتب سابقه از مباحث مقدماتى كتاب است كه پس از آن به مباحث سيره پرداخته است . مؤلف در آغاز هر باب ، سندى را آورده كه مشتمل بر مطالب آن فصل است . در بين ابواب ، روايات بدون سند با تعبير « آورده‌اند » و يا تنها با ياد از نام راوى صحابى مانند « ابن مسعود عن النبى » آورده مىشود .\r\n\r\nبيهقى\r\n( 384 - 458 )\r\nابوبكر احمد بن الحسين البيهقى از محدثان بزرگ اهل سنت ، مؤلف كتاب دلائل النبوة و معرفة احوال صاحب الشريعة است . وى در خسروگرد نيشابور متولد شده و در بيهق رشد و نمو يافته است . از مهمترين مشايخ او يكى حاكم نيشابورى ( 321 - 405 ) و ديگرى\r\n\r\n\r\n","description":"","footnote":"\r\n( 1 ) . الانساب ، ج 2 ، صص 350 - 351\r\n","page_name":" 64 ","page_number":64},
  {"content":"\r\n\r\nابوسعد خرگوشى ( م 407 ) و ابوعبد الرحمن سلمى را مىتوان ياد كرد . « 1 » مهمترين اثر حديثى او السنن الكبرى است . اما به جز آن نيز آثار فراوانى در حديث دارد . در جاى ديگرى از اين اشاره كرده‌ايم كه « دلايل نگارى » يكى از گرايشهاى خاصى است كه در كار سيره نويسى در قرن چهارم رواج يافته است . اين آثار را اخباريان در برابر پاسخگويى به شبهاتى كه دربارهء اثبات نبوت مطرح شده بود ، پديد آوردند . يكى از مهمترين و گسترده‌ترين آنها همين كتاب بيهقى است .\r\nكتاب دلائل ، كتابى حديثى است و مآخذ وى در درجهء نخست ، كتابهاى حديثى مانند كتابهاى معروف به صحاح است . با اين حال از كتابهاى مغازى نيز بهره گرفته است . از جمله آثارى كه وى از آنها استفاده كرده ، كتاب المغازى موسى بن عقبه است كه جز فقراتى ، متن آن به دست ما نرسيده است . برخى از رواياتى نيز كه وى به صورت مسند آورده ، در مآخذ ديگر وارد نشده است . « 2 » حجم زيادى از روايات ابن اسحاق در اين كتاب آمده كه بر اساس آنها مىتوان بخشى از موارد حذف شده از سيره را در روايت عبد الملك بن هشام به دست آورد . دقت در اسناد اين كتاب مىتواند فقرات مفقود شدهء بسيارى از آثار آن دوره را روشن كند . مشروط بر آن كه روشن شود كداميك از افرادى كه در سند ياد شده‌اند صاحب كتابى در اين زمينه بوده‌اند . چه بسا روايتى از سيره كه نام يعقوب بن سفيان فسوى در آن آمده ، بخشى از جزء نخست مفقود كتاب المعرفة و التاريخ باشد .\r\nترتيب كتاب دلائل ، به صورت ترتيب موجود در آثار مغازى نيست ، اما محتواى آن اخبارى است كه به هر صورت مربوط به شخص پيامبر صلى الله عليه و آله و سلم و سيره مىشود . دلايل از ديد بيهقى و ديگران ، به معناى خاص معجزه است ؛ به همين دليل وى ، در بخش نخست كتاب ، معجزات انبياى سلف را آورده است . پس از آن اشاره به معجزهء جاودان پيامبر صلى الله عليه و آله و سلم قران كرده است . آنگاه بحث از مولد النبى صلى الله عليه و آله و سلم آغاز شده اخبار پيش از بعثت آمده . پس از آن بحث طولانى دربارهء شمائل آن حضرت . آنگاه بحث از اخلاق و منش ايشان . در ادامه معجزات رسول خدا صلى الله عليه و آله و سلم پس از تولد فهرست شده . آنگاه به مبعث و اخبار تاريخى اين دوره پرداخته است . اين روال تا پايان كتاب ادامه مىيابد و در هر قسمت ، مصنف بر آن است تا معجزات و خوارق عاداتى كه از آن حضرت صادر شده را فهرست كند . دلائل النبوة با تصحيح عبد المعطى قلعجى در هفت مجلد توسط دارالكتب العلمية در سال 1405 چاپ شده است . در تحليل و تفسير اين كتاب ، اثرى هم با عنوان السيرة النبوية عند البيهقى توسط عبد الرحمان بن على السندى در سال 1426 توسط دانشگاه امام محمد بن سعود به چاپ رسيده است . در زمرهء كتاب‌هاى دلائل النبوه يا اعلام النبوه ، بايد از كتاب دلائل النبوة ابونعيم اصفهانى كه معاصر بيهقى بود ، ياد كرد . اين اثر نيز مكرر به چاپ رسيده است .\r\n\r\n\r\n","description":"","footnote":"\r\n( 1 ) . محقق دلائل النبوة در مقدمهء ج 1 ، ص 94 - 109 شمارى از مشايخ او را بر شمرده است .\r\n( 2 ) . دلائل النبوة ، مقدمه ، ج 1 ، ص 89\r\n","page_name":" 65 ","page_number":65},
  {"content":"\r\n\r\n\r\nسيره نويسى پس از قرن پنجم\r\nبا آن كه كتاب ابن اسحاق و نيز آثار واقدى و ابن سعد از نقطه نظر تدوين و به نسبت شرائط زمانى در اوج كمال بود ، هنوز آگاهيهاى فراوانى وجود داشت كه به دلايل مختلفى در سيرهء ابن اسحاق نيامده بود . بنابراين ، مورخان بعد از وى ، باز تحقيق و تتبع را ادامه دادند .\r\nمداينى ( م 214 ) در برخى از مسايل سيره ، نوشته‌هاى جالبى تدوين كرد كه امروز اثرى از آنها برجاى نمانده ، اما نام آن رساله‌ها نشانگر محتواى آنهاست ؛ رساله‌هايى چون : كتاب تسمية الذين يؤذون النبى صلى الله عليه و آله و سلم ، كتاب فتوح النبى صلى الله عليه و آله و سلم و كتابهاى ديگر . « 1 » بايد توجه داشت كه رشته « تسميه نگارى » يعنى دادن فهرست اسامى ، اعم از اين كه مربوط به شركت كنندگان در هجرت به حبشه باشد ، يا شهداى بدر ، يا احد يا كربلا يا غيره ، رشته خاصى است كه در تاريخ نويسى اسلامى از نخستين روزها وجود داشته است .\r\nبلاذرى يك جلد از انساب الاشراف را به سيرهء نبوى اختصاص داد . ابن حِبان بُستى مجلد نخست كتاب رجالى خود الثقات را به سيره پيامبر صلى الله عليه و آله و سلم اختصاص داد كه كمتر مورد توجه مورخان قرار گرفته ، گر چه مطالب چندان تازه‌اى ندارد . ابن عبد البرّ الدرر را در سيره نگاشته كه گفته شده تلخيصى از مغازى موسى بن عقبه ( م 141 ) است . قاضى عياض ( 474 - 544 ) كتاب الشفاء بتعريف حقوق المصطفى صلى الله عليه و آله و سلم را نگاشت كه بيشتر دربارهء شخصيت رسول خدا صلى الله عليه و آله و سلم در قرآن و حقوق مصطفى صلى الله عليه و آله و سلم بر امت است . اين اثر بيشتر دربارهء شخص پيامبر صلى الله عليه و آله و سلم است تا سيرهء عملى يا سياسى آن حضرت . كتاب مزبور سخت مورد احترام بوده « 2 » و كتابى با عنوان نسيم الرياض فى شرح الشفاء القاضى عياض توسط احمد شهاب الدين الخفاجى دهها سال پيش توسط دارالفكر در قاهره چاپ شده است . ملاعلى قارى ( م 1014 ) شرحى بر شفاء قاضى عياض دارد كه معروفترين شرح شناخته مىشود . « 3 » ابوبكر محمد بهاروچى در سال 910 اين كتاب را به فارسى درآورده است . « 4 »\r\nابن عساكر ( م 571 ) جلد نخست تاريخ دمشق را به سيرهء رسول خدا صلى الله عليه و آله و سلم اختصاص داده است . ابن حزم هم جوامع السيره النبوية را كه سيرهء مختصرى است نگاشته است . وى در اين كتاب از تاريخ ابوحسان زيادى ، سيرهء ابن اسحاق ، مغازى موسى بن عقبه ، مغازى واقدى ، كتاب السير سعيد بن يحيى اموى ، اعلام النبوة ابو داود سجستانى ، اعلام النبوة ابوجعفر احمد بن قتيبه ، و الدرر ابن عبد البر استفاده كرده است . « 5 »\r\nابن قيم ( 691 - 751 ) از سنيان پر تأليف و پيرو ابن تيميه كتاب زاد المعاد فى هدى خير\r\n\r\n\r\n","description":"","footnote":"\r\n( 1 ) . الفهرست ، صص 114 - 113\r\n( 2 ) . اين كتاب مكرر چاپ شده است . چاپ مورد استفاده ما از دارالفكر بيروت ( 1415 ) است .\r\n( 3 ) . التاريخ و المؤرخون بمكة ، ص 273\r\n( 4 ) . ادبيات فارسى ، ص 768\r\n( 5 ) . ابن حزم الاندلسى و جهوده فى البحث التاريخى والحضارى ، عبد الحليم عويس ، قاهر ، الزهراء للاعلام العربى ، 1409 ، صص 152 - 153\r\n","page_name":" 66 ","page_number":66},
  {"content":"\r\n\r\nالعباد را نوشته كه در شش مجلد چاپ شده است . « 1 » پيش از اين اشاره كرديم كه سبك اين قبيل كتابها ، با سيره‌هاى نخست متفاوت است . در اين قبيل آثار ، افزون بر پرداختن به شخص پيامبر صلى الله عليه و آله و سلم ، روايات فقهى هم وارد بحث مىشود و مجموعا كتابى كه سيرهء فقهى ، نظامى ، قضائى و . . . را بتواند عرضه كند ، ساخته مىشود . مباحث جلد اول اين كتاب عبارت است از بحث دربارهء نسب پيامبر صلى الله عليه و آله و سلم ، بحث از اولاد ، اعمام ، ازواج ، موالى ، خدّام ، كتّاب ، مؤذنان ، نگهبانان ، غزوات ، لباس ، ازدواج ، نوع جلوس ، نوع اصلاح صورت ، كيفيت عبادات ، نماز ، و . . . كه عمدهء آن همين مبحث آخر است . مجلد دوم بحث از زكات ، روزه ، حج ، آداب سفر و جزئيات ديگر است . مجلد سوم دربارهء جهاد است كه ضمن آن از جنگها و سرايا به ترتيب تاريخى صحبت شده و در اينجا نيز جهتگيرى فقهى بسيار اهميت دارد .\r\nدر انتهاى اين مجلد بحث از وفود مطرح شده است . مجلد چهارم دربارهء طب النبى صلى الله عليه و آله و سلم و آداب زندگى شخصى و خوردنيها و نوشيدنيها و مانند اينهاست . مجلد پنجم دربارهء قصاص و نقلهاى تاريخى - حديثى ، بحث نكاح ، طلاق ، خريد و فروش و ابواب مشابه است . از اين تقسيم بندى به دست مىآيد كه مؤلف شيوهء جديدى را كه تركيبى از فقه و حديث و تاريخ است ، در اين اثر خود به كار گرفته است .\r\nشايد برجسته‌ترين اثر در سيره از قرن دهم كتاب سبل الهدى و الرشاد از محمد بن يوسف صالحى شامى ( م 942 ) باشد . وى آثار ديگرى نيز در تاريخ دارد كه از جملهء آنها عين الاصابة فى معرفة الصحابة است . « 2 » اين اثر ، هم در جمع آورى آنچه مربوط به رسول خدا صلى الله عليه و آله و سلم است و هم به لحاظ نقد و بررسى و شرح دشواريهاى ادبى نقلها ، كار بسيار جالبى است . كتاب مزبور يك بار توسط المجلس الاعلى للشئون الاسلامية ( جلداول سال 1972 ) و بار ديگر در دوازده مجلد توسط دارالكتب العلميه بيروت چاپ شده است . « 3 »\r\nشيوهء سبل الهدى در تقسيم موضوعات سيره از هر جهت قابل استفاده است . وى از بسيارى از مآخذ بهره برده و كارى عظيم در سيره پديد آورده است . مؤلف در مقدمه‌اش نوشته است كه از بيش از سيصد كتاب استفاده كرده است . وى نام برخى از كتابها را در همان مقدمه آورده است . « 4 » او كوشيده تا از نقل اخبار جعلى خوددارى كرده و الفاظ غريب و مشكل هر نقلى را در ادامه خبر بياورد . نگاهى به كتاب و ابواب آن نشان مىدهد كه از\r\n\r\n\r\n","description":"","footnote":"\r\n( 1 ) . بيروت ، مؤسسة الرسالة ، 1412\r\n( 2 ) . سبل الهدى ، ج 1 ، ص ط .\r\n( 3 ) . چاپ ديگرى از آن در سيزده جلد توسط دارالكتب العلمية كه متخصص در حروفچينى آثار آماده شده توسط ناشران ديگر است ، در سال 1414 به بازار كتاب روانه شده است .\r\n( 4 ) . سبل الهدى ، ج 1 ، صص 3 ، 4\r\n","page_name":" 67 ","page_number":67},
  {"content":"\r\n\r\nلحاظ تنوع تاكنون نيز مانند سبل الهدى نوشته نشده است .\r\nآنچه ابن اثير و ابن كثير در سيره نوشته‌اند ، بايد از مآخذ دست دوم به حساب آيد . دو مجلد نخست از تاريخ الاسلام ذهبى سيره است . السيرة النبويه از ابن سيدالناس ( م 734 ) در دوجلد « 1 » و السيرة النبويه از ابن كثير و مجلد نخست عيون التواريخ از محمد بن شاكر كتبى ( 764 ) و امتاع الاسماع مقريزى ( م 845 ) كارهاى ديگرى در اين زمينه از قرن هشتم و نهم هستند .\r\nالسيرة الحلبيه يا انسان العيون فى سيرة الامين المأمون « 2 » از على بن برهان الدين حلبى ( 975 - 1044 ) از ديد گردآورى اخبار و رفع تناقض اخبار اثر بديعى از قرن يازدهم است .\r\nاز آثار سودمندى هستند كه نبايد مورد غفلت قرار گيرند ، تاريخ الخميس است كه بخش عمدهء آن ويژهء سيرهء نبوى است و البته تاريخ خلفا را نيز دارد كه ما در جاى ديگرى از آن سخن گفته‌ايم . كتاب المواهب اللدنية بالمنح المحمدية از احمد بن محمد قسطلانى ( م 923 ) در سه مجلد به چاپ رسيده است . « 3 » از آخرين كارها در اين زمنيه كتاب السيرة النبوية زينى دحلان ( م 1304 ) است كه ناظر به سيرهء حلبى مىباشد . « 4 »\r\n\r\nتحريف در سيره\r\nعوامل چندى موجب گرديد تا در كنار علاقه شديدى كه به حفظ سيره رسول خدا صلى الله عليه و آله و سلم و جزئيات آن وجود داشت ، تمايل به تحريف اخبار سيره نيز پديد آيد . اين تمايلات مىتوانست ناشى از دسته بندىهاى سياسى و فرقه‌اى و همچنين اختلافات قبيله‌اى باشد ، همچنانكه بىتوجهى عالمان سيره دان به جدا كردن اخبار درست و توجه به گردآورى هر چيز و هر خبر ، سبب رسوخ كژيهاى فراوانى در كتب سيره گرديد .\r\nبايد توجه داشت كه پس از رحلت رسول خدا صلى الله عليه و آله و سلم در مسائل سياسى ، اختلافهايى ميان قريش پديد آمد و جناح بنديهاى سياسى كه ريشه در نزاعهاى قبيله‌اى گذشته داشت ، سبب جدا شدن منافع هر يك از جناحها از ديگرى شد . شدت اين نزاع پس از روى كار آمدن بنى اميّه ( در سال 41 ) و دفاع آنان از ميراث خلفاى نخست ، در برابر امام على عليه السلام و انصار ، مىتوانست نگرش اين گروهها را دربارهء حوادث عهد آغازين اسلام و گروههاى\r\n\r\n\r\n","description":"","footnote":"\r\n( 1 ) . تصحيح محمد العيد الخطراوى و محيى الدين مستو ، دمشق ، دار ابن كثير ، 1413\r\n( 2 ) . بيروت ، دارالمعرفة ، ( بدون سال چاپ )\r\n( 3 ) . تصحيح مأمون بن محيى الدين الجنان ، بيروت ، دارالكتب العلمية ، 1416\r\n( 4 ) . چاپ اخير كتاب در بيروت ، داراحياء التراث العربى ، 1416 در دو جلد نشر شده است .\r\n","page_name":" 68 ","page_number":68},
  {"content":"\r\n\r\nشركت كننده ، در موافقت و مخالفت با رسول خدا صلى الله عليه و آله و سلم ، متفاوت از هم ، شكل دهد .\r\nنمونه‌هايى وجود دارد كه نشان مىدهد بخشى از تحريفها و كژيهاى موجود در سيره ، ناشى از گرايشى است كه در تعظيم برخى از جناحها و تخريب برخى ديگر تلاش كرده است . به عنوان مثال ، آمده است كه هشام بن عبد الملك اموى ( خلافت از 105 تا 125 ) به اعمش ( م 148 ) كه گرايشهاى شيعى داشت ، نوشت : براى من فضائل عثمان و زشتىهاى على را بنويس . اعمش در پاسخ ، نامهء هشام را در دهان گوسفندى گذاشت و پس از آن نوشت : كه اگر تمام مناقب اهل زمين براى عثمان باشد و زشتىهاى آن براى على ، براى تو نفع و ضررى ندارد . « 1 »\r\nدر نقلى ديگر آمده است كه معمّر از ابن شهاب زُهْرى دربارهء كاتبِ معاهدهء حديبيه سؤال كرد . او گفت : على عليه السلام . آنگاه خنديد و ادامه داد : اگر از اينان ( بنى اميه ) چنين سؤالى بكنيد خواهند گفت : عثمان ! « 2 » مدائنى نيز آورده است كه ابن شهاب به من گفت : زمانى خالد بن عبد الله قُسَرى ( م 126 ) حاكم اموى عراق ، از من خواست تا كتابى درانساب براى وى بنويسم . من از نسب مُضَر آغاز كردم . چندى بعد گفت : آن را رها كن و براى من سيره بنويس . به او گفتم : دربارهء اخبار على بن ابى طالب عليهما السلام چه كنم ، آيا آنها را بنويسم ؟ گفت : نه ، مگر آنچه كه وى را در قعر جهنم نشان دهد ! « 3 » كنايه از آنچه كه در مذمت وى باشد .\r\nنمونهء ديگر ، روايتى است كه دربارهء برخورد مروان بن حكم ( خلافت 65 تا 66 ) با ابوسعيد خُدْرى گزارش شده . ابوسعيد در نزد وى روايت كرد كه پس از نزول سورهء فتح ، رسول خدا صلى الله عليه و آله و سلم فرمود : پس از فتح مكه هجرت معنا ندارد و تنها جهاد و نيت مىماند . » مروان در حالى كه دو صحابى ديگر زيد بن ثابت و رافع بن خديج در كنارش روى تخت نشسته بودند ، به ابوسعيد گفت : تو دروغ مىگويى ! ابوسعيد گفت : اين دو نفر كه در كنارت نشسته‌اند ، اگر بخواهند براى تو روايت خواهند كرد ؛ اما يكى از آنها ترس آن دارد تا وى را از سرورى قبيله‌اش برگيرى ، و ديگرى خوف آن دارد كه از كار صدقات عزلش كنى .\r\nمروان شلاقش را بلند كرد تا او را بزند ، وقتى كه آن دو وضع را چنين ديدند ، او را تأييد كردند ! « 4 »\r\n\r\n\r\n","description":"","footnote":"\r\n( 1 ) . شذرات الذهب فى أخبار من ذهب ، ج 1 ، ص 221\r\n( 2 ) . المصنّف ، عبد الرزاق ، ج 5 ، ص 343\r\n( 3 ) . الاغانى ، ج 22 ، ص 15 ، اصفهانى در ادامه خبر مىنويسد : لعن الله خالداً و من والاه و قبحهم و ، صلوات الله على اميرالؤمنين . مارسدن ، جونز با نقل اين گزارش گفته است كه كلمه سيره از آن زمان مطرح بوده است ؛ نك : مقدمهء المغازى ، ص 19\r\n( 4 ) . المصنّف ، ابن ابى شيبه ، ج 7 ، ص 407\r\n","page_name":" 69 ","page_number":69},
  {"content":"\r\n\r\nاصرار معاويه در حذف فضائل امام على عليه السلام مىتوانست روايات سيره را تا آنجا كه مربوط به نقش آن امام مىشد دست كارى كند . زمانى كه صَعْصَعة بن صوحان اصرار برنقل فضائل امام داشت ، مغيرة بن شعبه حاكم كوفه به وى گفت : ما اين فضائل را بهتر از تو مىشناسيم ، اما اكنون اين سلطان ( معاويه ) غلبه كرده و ما را بر آن داشته تا در نزد مردم از على عيبجويى كنيم ، بسيارى از آنچه كه به ما دستور داده شده كنار گذاشته و آنچه را ناچاريم اظهار مىكنيم تا جانمان محفوظ باشد . شما نيز اگر قصد نقل فضائل على عليه السلام را داريد بطور سرى در منزلتان نقل كنيد . « 1 »\r\nابن ابى الحديد فصلى را به احاديث جعلى كه به تحريك معاويه بر ضد امام على عليه السلام ساخته شده ، اختصاص داده است . « 2 » احمد امين نيز تأييد كرده كه بيشتر احاديثى كه در فضائل [ صحابه 
  ] رويت شده ، در عهد بنى اميه ساخته شده و به قصد تقرّب به آنان بوده است . « 3 » اين روايت بخارى نيز مىتواند به ما كمك كند كه شخصى از براء بن عازب مىپرسد : آيا على عليه السلام در بدر شركت داشت ؟ ! « 4 »\r\nدر چنين فضايى بايد گفت : بيشتر از همه آنچه كه در سيره ، به صحابهء مهم نسبت داده شده ، بايد مورد ارزيابى قرار گيرد . اعتقاد سيره نگاران به عدالت تمامى صحابه به ويژه خلفا ، آنان را بر آن داشته تا از ذكر آنچه بر خلاف اين باور است ، پرهيز كنند . « 5 » مثلًا در نقلى آمده است كه پس ازبازگشت مهاجران از حبشه ، شخصى آنان را به دليل ماندن در حبشه نكوهش كرد . اين روايت را ابن ابى شَيْبه در دو مورد از شعبى نقل كرده ، در يك روايت نام آن شخص آمده [ عمر 
  ] و در روايت ديگر نيامده است . دليل آن نيز اين است كه رسول خدا صلى الله عليه و آله و سلم معترض را به شدت سرزنش كرد . « 6 » نمونه ديگر آن كه در نقلى آمده كه پس از حديبيه يكى از اصحاب رسول خدا صلى الله عليه و آله و سلم از روى اعتراض از حضرت پرسيد : آيا اين « فتح » بود و پيامبر صلى الله عليه و آله و سلم پاسخ مثبت داد . « 7 » همين روايت از طريق زهرى نقل شده و ضمن آن بجاى « يكى از اصحاب » ، نام عمر به عنوان معترض ذكر شده است . « 8 »\r\nنظير همين تحريف در روايت مربوط به يوم الخميس گزارش شده . در يك نقل نام\r\n\r\n\r\n","description":"","footnote":"\r\n( 1 ) . تاريخ الطبرى ، ج 5 ، ص 189\r\n( 2 ) . شرح نهج البلاغه ، ابن ابى الحديد ، ج 4 ، ص 63\r\n( 3 ) . فجرالاسلام ، احمد امين ، ص 213 ، مق : شرح نهج البلاغه ابن ابى الحديد ، ج 11 ، ص 44\r\n( 4 ) . صحيح البخارى [ با حاشية السندى 
  ] ، ج 3 ، ص 5\r\n( 5 ) . به عنوان مثال ابن هشام درباره اين خبر كه مُعتِّب بن قشير در ايام ، ج نگ خندق در شمار منافقان بوده مىگويد : اين درست نيست و دليل آن اين كه او از اصحاب رسول خدا صلى الله عليه و آله و سلم در ، ج نگ بدر بوده است ؛ نك : السيرة النبويه ، ج 3 ، ص 222\r\n( 6 ) . المصنّف ، ابن ابى شيبه ، ج 7 ، ص 351 ، مق : ص 415\r\n( 7 ) . المصنف ، ابن ابى شيبه ، ج 7 ، ص 384\r\n( 8 ) . مجمع البيان ، ج 9 ، ص 110\r\n","page_name":" 70 ","page_number":70},
  {"content":"\r\n\r\nشخصى كه مانع از آوردن كاغذ و قلم شده آمده ، اما در گزارش ديگر با عنوان « قالوا » نقل شده است . « 1 » اين گونه تحريفات بعضاً به دست كاتبان و نيز راويان نخست كتابهاى سيره صورت مىگرفته است . مارسدن جونز محقق كتاب مغازى واقدى ( م 207 ) مىنويسد :\r\nنسخه‌اى كه من آن را در چاپ كتاب ، اصل قرار دادم ، در ذكر اسامى فراريان احد ، نامى از خليفه دوم و سوم نداشت . اما در همان نقل كه در شرح نهج البلاغهء ابن ابى الحديد از واقدى نقل شده ، نام اين دو نفر ضمن اسامى ديگر فراريان آن واقعه ياد شده است . در نقل بلاذرى از واقدى تنها از خليفه سوم ياد شده است . « 2 » بدين ترتيب معلوم مىشود كه روايت واقدى مورد تحريف قرار گرفته است .\r\n\r\nدشمنى با انصار و تحريف سيره\r\nدشمنى امويان با انصار ، در تحريف سيره ، تأثير كلى داشته است . هر چند كثرت راويان انصارى و همچنين عدم غلظت دشمنى با آنان ، به مقدار زيادى موقعيت انصار را در سيره تثبيت كرد . در منابع ، به هجو انصار توسط بنى اميه و شاعران وابسته به آنان تصريح شده « 3 » و آمده است كه معاويه و يزيد ، اخْطَل شاعر را بر هجو انصار تحريك مىكردند . « 4 »\r\nبرخورد معاويه با انصار تا آنجا بود كه وى لقب انصار را براى آنان نمىپسنديد . « 5 » اين دشمنى علاوه بر آنچه در عصر رسول خدا صلى الله عليه و آله و سلم ميان قريش كافر با انصار روى داده بود ، به سبب كشته شدن خليفه سوم در مدينه و عدم حمايت انصار از وى بود ، حادثه‌اى كه بعدها امويان در واقعه حَرّه ( در سال 63 ) آن را تلافى كردند . نتيجه اين دشمنى در سيره نويسى ، روايتى است كه زُبيْر بن بَكّار گزارش كرده است .\r\nدر اين روايت آمده است كه سليمان بن عبد الملك در دوران ولايت عهدى ، ضمن سفر حج ، به مدينه آمد و از آثار اسلامى آنجا ديدار كرد . در اين ضمن ، وى اظهار علاقه كرد تا سيره رسول خدا صلى الله عليه و آله و سلم نگاشته شود . ابان بن عثمان سيره‌اى را كه خود نوشته بود نزد وى آورد . وقتى كتاب براى وى استنساخ شد و آن را ملاحظه كرد ، ديد نام انصار در جريان بيعت عقبه و جنگ بدر آمده است . سليمان گفت : من چنين فضيلتى براى آنان سراغ نداشتم ، يا خانواده من حقوق آنان را پايمال كرده‌اند يا آنان چنين نبوده‌اند ، و به دنبال اين\r\n\r\n\r\n","description":"","footnote":"\r\n( 1 ) . مق : صحيح البخارى ، ج 4 ، ص 7 ؛ ج 2 ، ص 178 و ، ج 3 ، ص 91\r\n( 2 ) . مقدمه ، جونز بر المغازى ، ج 1 ، ص 18 نك : ترجمه فارسى مغازى ، ج 1 ، ص 20\r\n( 3 ) . الموفّقيّات ، صص 228 - 227\r\n( 4 ) . العقد الفريد ، ج 6 ، ص 170\r\n( 5 ) . الاغانى ، ج 16 ، ص 48 - 42\r\n","page_name":" 71 ","page_number":71},
  {"content":"\r\n\r\nمطلب از آنان خواست تا آنچه استنساخ شده بود را در آتش بسوزانند و گفت نيازى به آن ندارد مگر بعد از آن كه با پدرش عبد الملك مشورت كند . در آن صورت استنساخ مجدد كتاب كار دشوارى نخواهد بود . پس از مشورت با پدر ، عبد الملك به وى گفت : به كتابى كه در آن از برترى ما ياد نشده ؛ چه نيازى دارى ؟ « 1 » بدين ترتيب چنين به دست مىآيد كه خاندان اموى نه تنها تحمل فضائل اهل بيت رسول خدا صلى الله عليه و آله و سلم را نداشتند بلكه از آنچه ضمن آن ، تنها نام انصار در بيعت عقبه و يا جنگ بدر برده شده ، بيزار بوده و آن را آتش زده‌اند .\r\n\r\nنقش سيره نگاران در تحريف\r\nبايد گفت با همهء اين اصرارها حقايق فراوانى به دست راويان بعدى رسيده و در كتب سيره تدوين شده است . اين در حالى است كه حتى بعد از رسيدن اين حقايق به دست سيره نويسان نخستين ، آنان به تناسب عقايد و انديشه‌ها و نيز جهت گيريهاى سياسى خود ، آنها را كم و زياد كرده‌اند .\r\nابن هشام در آغاز تهذيبى كه از سيرهء ابن اسحاق صورت داده ، گفته است كه مطالب چندى را حذف كرده است از جمله : « و أشياء بعضها يشنع الحديث به و بعض يسوء بعض الناس ذكره » آنچه روايت آنها قبيح بوده و يا برخى مردم از ذكر آنها كراهت دارند را حذف كرده است . « 2 » همين موضعگيرى سبب شده تا وى اشعارى از ابوطالب عليه السلام را كه دلالت روشنى بر ايمان وى به نبوت رسول خدا صلى الله عليه و آله و سلم دارد و ابن اسحاق آنها روايت كرده از سيرهء خود حذف كند . « 3 » با اين حال بايد توجه داشت كه ابن هشام ، برخى از مطالبى كه ابن اسحاق نياورده يا به گونه‌اى ديگر آورده و اصل آنها مربوط به امام على عليه السلام بوده ، در تهذيب جديد درج كرده است . « 4 »\r\nگزينش آنچه كه نقل شده - بعدها در قرن سوم و پس از آن - گرفتار شديدترين سانسورهاى فكرى و فرقه‌اى شد . نگاهى به آنچه كه در بخش مغازى كتاب بخارى آمده ، نشان مىدهد كه آنچه به عنوان روايت صحيح پذيرفته شده ، رواياتى است كه با نگرشهاى تند و متعصّبانهء مذهبى تصفيه شده است . راوى اين اخبار افرادى شناخته شده و از صحابه و تابعين هستند ، كسانى كه به هيچ روى در مخالفت با امويان اقدامى نكردند و نه تنها سوابق عدالت خواهانه ندارند بلكه همچون ابن شهاب زُهْرى سالها در خدمت آنان بوده‌اند . زمانى كه همهء چند هزار نفر صحابه ، عادل باشند ، روشن است كه نبايد هيچ روايتى كه عدالت آنان را خدشه‌دار كند نقل شود و يا اگر ديگران نقل كرده‌اند لاجرم بايد كنار گذاشته شود .\r\nعلاوه بر آنچه مربوط به منافع امويان و يا ناشى از معيار قرار دادن عقايد وافكار بود ،\r\n\r\n\r\n","description":"","footnote":"\r\n( 1 ) . الاخبار الموفّقيّات ، صص 334 - 331\r\n( 2 ) . السيرة النبويّة ، ابن هشام ، ج 1 ، ص 4\r\n( 3 ) . نك : مجله آينه پژوهش ، س 2 ، ش 5 ، ابن هشام و سيره او ، ص 21 - 20\r\n( 4 ) . بنگريد : نقد و بررسى منابع سيره نبوى ، مقاله « نصوص ابن اسحاق و ابن هشام دربارهء امام على عليه السلام » ، صص 8 - 24 ( قم ، 1378 ) .\r\n","page_name":" 72 ","page_number":72},
  {"content":"\r\n\r\nمنافع خاندان زبيرىها نيز تأثيراتى در سيره نگارى داشته است . كسانى از سيره نويسان از خاندان آل زبير بوده و در بخشهايى كه به آنان مربوط بوده ؛ از جمله اخبار مربوط به وَرَقَة بن نَوْفِل و يا نقش زبير در غزوات ، بايد احتياط بيشترى كرد ، يكى از اين راويان هشام بن عروة بن زبير است كه از جمله استادان ابن شهاب زُهْرى بوده و اخبار سيره را يا از پدرش عروه نقل كرده و يا ازبرخى از موالى آل زبير . منشأ اخبار عروه نيز عايشه است كه خاله وى بوده و به دليل نفوذى كه در چند دهه نخست هجرى داشته ، تعداد زيادى روايت دربارهء اخبار سيره گزارش كرده است .\r\nدربارهء اخبار خاندان عباس و نقش خود وى در عصر نخست اسلامى نيز بايد احتياط لازم را داشت . بنا بر آنچه كه برخى از محققان اشاره كرده‌اند ، ابن اسحاق ، مهمترين سيره نويس ، تعديلاتى را در سيره خود به نفع آل عباس به وجود آورده است . « 1 » ابن بدان دليل است كه وى سيرهء خود را به منصور و يا فرزند وى مهدى عباسى تقديم كرده است .\r\n\r\nتصويرهاى قصصى در سيره\r\nروايت داستانى از يك حادثه ، با روايت تاريخى و واقعى همان رخداد تفاوت دارد . اين تفاوت به دليل افزودگيها و كاستيهايى است كه در روايت واقعى و تاريخى آن رخداد پديد آمده و صورتى داستانى و رمانتيك بدان داده است . لازمهء چنين تصويرى ، انحرافات چندى است كه هميشه نيز عمدى نيست . علاقهء مردم عادى به روايت داستانى ، سبب رشد كار قصه گويان در صدر اسلام گرديد . در آغاز ، تنها تاريخ انبياى گذشته ، به صورت داستان عرضه مىشد . به مرور ، برخى از رخدادهاى سيره ، نيز رنگ داستانى به خود گرفت . در همين جا بايد اين نكته را يادآورى كرد كه در يك نقطه ، تشخيص روايت تاريخى از روايت داستانى دشوار است و آن مواردى است كه به ويژه در تاريخ انبيا ، رنگ وحى ، معجزه ، اخبار از آينده و به عبارتى ماوراء الطبيعى دارد . آنان كه تنها با انديشه‌هاى مادى سر و كار دارند و تاريخ را صرفاً تجلّى عناصر و اجزاء مادى مىپندارند ، هر نوع روايتى را كه مشتمل بر اين عناصر باشد ، داستانى مىدانند و تنها با حذف اين عناصر رضايت به تاريخى بودن آن مىدهند . در اين باره بايد گفت : اگر مشكل صرفاً مسألهء غيب يا وحى باشد ، به هيچ روى نبايد چنين رخدادى را روايت داستانى تلقى كرد ؛ در واقع زمانى كه ما دليل كافى در اصل وقوع چنين رخدادى داشته باشيم ، نبايد به دليل داشتن جنبه‌هاى غيبى ، آن رويداد را مورد انكار قرار دهيم . اما در مواردى كه رنگ قصصى و داستانى غلبه داشته و سند رخداد نيز\r\n\r\n\r\n","description":"","footnote":"\r\n( 1 ) . المغازى الاولى و مؤلفوها ، ص 81\r\n","page_name":" 73 ","page_number":73},
  {"content":"\r\n\r\nقابل اعتبار و اعتنا نيست و حتى شواهدى بر ضد آن وجود دارد ، مىتوان در آن شك و ترديد كرده و پس از بررسى دقيق در سند و متن ، آن را مورد انكار قرار داد .\r\nآنچه مسلم است اين كه قصه سرايان كه در جامعه نفوذ چشمگيرى داشته‌اند ، در بسيارى از موارد در داستانى كردن واقعيات تلاش كرده‌اند و حتى گاه به كلى واقعه‌اى را ساخته و يا ساختار آن را عوض كرده‌اند . ابوايوب سختيانى بر اين باور بود كه قصه سرايان ، « حديث » را بر مردم فاسد كرده‌اند . « 1 » ذَهَبى ( م 748 ) نيز از جمله تحريفات قصه سرايان را در سيره ، در مسأله معراج ذكر كرده است . « 2 » صلة بن حارث غفارى مىگفت : از بين رفتن سيره و سنت رسول خدا صلى الله عليه و آله و سلم به دليل وجود قصه سرايان بوده است . « 3 » به عنوان نمونه قصه سرايى روايت كرده بود كه رسول خدا صلى الله عليه و آله و سلم قبل از ازدواج با عايشه ، عكس وى را ديده بود و پس از آن از روزنه‌اى مىنگريست تا صاحب آن تصوير را بيابد ! « 4 » شُعْبه كه از محدثان بنام بود مىگفت :\r\nما براى قصه سرايان حديثى نمىگوييم ؛ چرا كه يك وجب حديث از ما گرفته يك ذراعش مىكنند . « 5 »\r\nدر كنار اين مطلب بايد اشاره كرد كه اخباريها با ذهنيت داستانسرايى خود ، كوشيده‌اند تا براى تمام مظاهر تاريخ دورهء جاهلى و اسلامى ، قصه‌هايى دست و پا كنند . ذهن جوّال آنها در ساختن داستان بسيار قوى و حتى اديبانه بوده و به هيچ روى نبايد فريب نثر اديبانه قصص آنها و اشعارى كه در آن باره مىآورند را خورد . متأسفانه اين قصص منشأ بسيارى از تحريفات جدى در سيره شده است .\r\nمعمولا صورت‌هاى قصه‌اى از سيره و تاريخ صدر اسلام به شخصى به نام ابوالحسن بكرى نسبت داده مىشود . وى على القاعده از قصه سرايان قرن پنجم هجرى است .\r\nمشهورترين كتاب وى با عنوان الانوار در سال 1999 در بيروت چاپ شده است . كتاب سيره او الذروة فى السيرة النبويه است كه گويا در قرن هشتم به فارسى هم در آمده و در فهرست‌ها به نام ذورة العليا فى سيرة المصطفى شناخته مىشود . همين سيره به تركى هم ترجمه شده است . « 6 »\r\nيكى از زمينه‌هاى قصصى در سيره ، مواردى است كه از قول جن اشعارى نقل مىشود .\r\nدر اين باره بايد گفت كه اين سخن ما به معناى نفى وجود جن نيست ؛ چه قرآن به صراحت\r\n\r\n\r\n","description":"","footnote":"\r\n( 1 ) . حلية الاولياء ، ج 3 ، ص 11\r\n( 2 ) . نك : مقدمه دكتر سامرايى بر : القصّاصو المذكّرين ، ص 34\r\n( 3 ) . حياة الصحابة ، ج 3 ، ص 281 ؛ الإصابه ، ج 2 ، ص 193\r\n( 4 ) . القصّاص والمذكرين ، ابن جوزى ، ص 106\r\n( 5 ) . همان ، ص 103 - 100 ، ما در كتاب « پژوهشى دربارهء نقش دينى و اجتماعى قصه خوانان در تاريخ اسلام » به تفصيل دربارهء اين گروه سخن گفته‌ايم .\r\n( 6 ) . دربارهء وى بنگريد : سير اعلام النبلاء ، ج 19 ، ص 36 ؛ سبل الهدى ، ج 4 ، ص 24 ؛ ميزان الاعتدال ، ج 1 ، ص 112 ، 251 ؛ رياض العلماء ، ج 1 ، ص 42 ، ج 5 ، ص 440 ، ج 7 ، ص 33\r\n","page_name":" 74 ","page_number":74},
  {"content":"\r\n\r\nآن را مورد تأييد قرار داده است ( سورهء جن ، آيه 1 ) بلكه موارد مدّ نظر ، رخدادهايى است كه در آنها رسول خدا صلى الله عليه و آله و سلم حضور ندارد و افراد معمولى مدّعى شنيدن صداى جن و يا شيطان هستند . در اين خبر دقت كنيد :\r\n[ آنگاه كه رسول خدا صلى الله عليه و آله و سلم همراه ابوبكر هجرت كرد 
  ] ما سه شب صبر كرديم و نمىدانستيم به كدامين سو رفته است تا آن كه مردى از جن ازپايين مكه آمد كه ابياتى از آوازه خوانان عرب را به آواز مىخواند . مردم نيز او را دنبال مىكردند . صداى او را مىشنيدند اما او را نمىديدند تا آن كه از بالاى مكه در آمد . شعر او اين بود :\r\n جَزَى اللّهُ ربَّ الناسِ خَيْرَ جزائِهِ * رفيقَيْنِ حَلّا خيْمَتى أمّ مَعبد \r\nراوى اين روايت اسماء دختر ابوبكر است كه ابن اسحاق [ محتملًا از طريق زُهْرى از هشام بن عروه از عروه 
  ] از او نقل كرده است . اشعار بعدى نيز ادامه خبر مربوط به محل هجرت و اقامت رسول خدا صلى الله عليه و آله و سلم و ابوبكر است . « 1 » اين روايت نمونه‌اى روشن از جعليات قُصّاص است كه به هدف فضيلت سازى براى افرادى خاص ساخته شده و تمامى متن آن بركذب روايت گواهى مىدهد . سند حديث نيز مثل بيشتر آنچه از ابن اسحاق نقل شده ، به ويژه آن كه از قول اسماء بنت ابى بكر است ، مورد ترديد مىباشد . انديشمند اسلامى معاصر ، محمد غزّالى با اشاره به اين كه عادت عرب در جاهليت اين بوده كه اشعارى را به جن نسبت مىداده ، خبر مذكور را متأثر از همان عادت جاهلى دانسته است . « 2 » بايد افزود كه بعدها نيز برخى از سياستمداران ، اقداماتى را كه بروز آنها را به مصلحت نمىديدند ، به جن منسوب مىكردند و در تأييد آن اشعارى نيز به جن نسبت مىدادند . « 3 »\r\nنقش شيطان و جن به همين عنوان در وقايع ديگر نيز به چشم مىخورد ؛ از جمله حضور شيطان در مجلس مشورتى كه قريش ، اندكى پيش از هجرت ، تشكيل دادند تا\r\n\r\n\r\n","description":"","footnote":"\r\n( 1 ) . السيرة النّبوية ، ابن هشام ، ج 2 ، ص 487 ؛ تاريخ الطبرى ، ج 2 ، ص 380 ؛ السيرة النبوية ، ابن كثير ، ج 2 ، ص 255 ؛ المستدرك على الصحيحين ، حاكم نيشابورى ، ج 3 ، ص 10 ، ( هشت بيت نقل كرده ) ؛ مجمع الزوائد ، ج 6 ، ص 57 ؛ و نك : طبقات الكبرى ، ج 1 ، صص 231 - 229 ، بلاذرى دو بيت نقل كرده و آن را به « شاعرى » نسبت داده ؛ انساب الاشراف ، ج 1 ، ص 262\r\n( 2 ) . فقه السيرة ، غزالى ، ص 178 - 177 ، وى اصل اشعار را از فرد مؤمنى در مكه مىداند كه ايمانش را كتمان كرده ؛ اما شاهدى بر آن وجود ندارد و روايت از اصل ، قصص ى و داستانى است . دربارهء اعتقاد به « هاتف » ، جاحظ مىنويسد : اعراب از اعتقاد به هاتف ابايى ندارند بلكه اگر كسى آن را انكار كند تعجب مىكنند ( الحيوان ج 6 ، ص 202 ، و از آنجا در : المفصّل ، ج 6 ، ص 716 ) ؛ ابن ابى الدنيا نيز اخبار اينچنينى را در كتابى با عنوان « الهواتف » گردآورى كرده است .\r\n( 3 ) . در اين باره نمونهء مناسب ، قتل سعد بن عباده در خلافت ابوبكر و نسبت دادن آن به ، جن و نقل دو بيت از آنها در تعليل قتل سعد است . نك : أنساب الاشراف ، ج 1 ، ص 250 ؛ و رك ؛ المفصل فى تاريخ العرب قبل الإسلام ، ج 6 ، ص 713 . در آنجا نمونه‌هايى از قتلهايى كه در ، جاهليت به ، جن نسبت داده شده آمده است .\r\n","page_name":" 75 ","page_number":75},
  {"content":"\r\n\r\nدربارهء رسول خدا صلى الله عليه و آله و سلم تصميم جدى بگيرند . در آن روايات آمده است كه ميان آنان ابليس ، در حالى كه لباس خشنى پوشيده بود ، در هيئت مردى جليل وارد گرديد ، همين شيطان است كه پيشنهاد كشتن رسول خدا صلى الله عليه و آله و سلم را ارائه داد . « 1 » روشن نيست چه كسى تشخيص داده كه شيخ جليل ! ، شيطانى بوده كه در لباس مردى ظاهر شده است . محتمل است كه او مسافرى در مكه بوده [ و گفته شده كه نجدى بوده 
  ] كه آن زمان داخل آن جمع شده است .\r\nاين شيخ نجدى كه كنايه از شيطان است در واقعهء نصب ركن أسود ، در زمانى كه رسول خدا صلى الله عليه و آله و سلم 35 سال داشت ، نيز حضور دارد . « 2 »\r\nدرموردى ديگرآمده است : پس از آن كه مردم يثرب در عقبه با رسول خدا صلى الله عليه و آله و سلم بيعت كردند ، شيطان بر فراز عقبه باصداى بلندى فريادكرد : اى صاحبان خانه‌ها آيا متوجه « مذموم » « 3 » و « صابئيانِ » « 4 » همراهش هستيد ؟ آنان براى جنگ با شما اجتماع كردند . در اين نقل افزوده شده كه رسول خدا صلى الله عليه و آله و سلم فرمود . هذا ازب العقبة « 5 » در لغت آمده است كه أزب نامى براى شيطان است يانام ديگرى براى مار . البته به دليل آن كه رسول خدا صلى الله عليه و آله و سلم ناظر و حاضر رخداد است ، در صورتى كه تأييد شود كه أزب به معناى شيطان بوده و نيز مطمئن شويم كه مقصود همو بوده ، نه آن كه كنايتى از برخى از مشركان شيطان صفت باشد ، در اين صورت مىتوانيم خبر را تأييد كنيم . از اين نمونه اخبار كه شيطان يا جن در لباس انسان حاضر مىشود يادرشكل هاتفى فرياد كرده و شعرى مىخواند ، موارد ديگر نيز وجود دارد كه اينجا محل تفصيل آنها نيست . « 6 »\r\nبرخى ، روايت مربوط به خواب عاتكه پيش از غزوهء بدر را ازنوع قصص عاميانه دانسته اند كه در سيره رسوخ كرده است . « 7 » به نظر مىرسد چنين نگرشى ، بطور كلى ناشى از بى اعتقادى به خواب ديدن است . اگر سند روايت مشكلى نداشته باشد ، متن را مىتوان پذيرفت . رؤياى مزبور ، حتى اگر جنبه فوق طبيعى نداشته باشد ، از لحاظ مادى ، باتوجه به وحشت احتمالى قريش از جنگ [ كه كسانى از خود آنها پيش از جنگ مطرح مىكردند 
  ]\r\n\r\n\r\n","description":"","footnote":"\r\n( 1 ) . السيرة النبويّة ، ابن هشام ، ج 2 ، ص 481\r\n( 2 ) . نك : تاج العروس ، زبيدى ، ذيل كلمه نجد ؛ الروض الانف ، السهيلى ، ج 1 ، ص 291 ؛ المفصل ، ج 6 ، ص 734 ، و نمونه ديگر را در واقعه‌اى ديگر ببينيد در : سبل الهدى والرشاد ، ج 5 ، ص 60\r\n( 3 ) . اشاره به رسول خدا صلى الله عليه و آله و سلم\r\n( 4 ) . مشركين كسى را كه مسلمان مىشد ، صابئى مىخواندند .\r\n( 5 ) . السيرة النبوية ، ابن هشام ، ج 2 ، ص 442\r\n( 6 ) . نك : طبقات الكبرى ، ج 1 ، ص 190 ؛ علامه امينى پانزده مورد از اشعارى كه به ، صورت « سمعت هاتفاً يقول » نقل شده ، آورده و نوشته‌اند كه آنها از معجزات رسول خدا صلى الله عليه و آله و سلم بوده كه طبعاً سبب هدايت مردم شده است ؛ نك : الغدير ، ج 2 ، ص 16 - 9\r\n( 7 ) . مقدمهء المغازى ، مارسدن ، ج ونز ، ص 20\r\n","page_name":" 76 ","page_number":76},
  {"content":"\r\n\r\nقابل توجيه است . اين انكار همچنين دربارهء آنچه جُهَيم بن صلت عنوان كرده ، اظهارشده است . او گفت در خواب و بيدارى مردى سوار را ديد كه ايستاد و گفت . عُتْبه ، شيبه ، ابوالحكم و امية بن خلف و . . . كشته شدند . ابوجهل دربارهء او نيز گفت : وى [ همانند عاتكه 
  ] نبى ديگرى از خاندان مطلب بن عبدمناف است ! « 1 »\r\nچنين واقعه‌اى نيز نبايد به سادگى مورد انكار قرار گيرد . اين حالات روانى مىتواند موارد مشابه فراوانى داشته باشد ، حتى اگر در بيدارى محض باشد . بعلاوه بايد توجه داشت كه اين نقلها به مرور ، رنگ داستانى به خود گرفته و محتملًا اصلِ روايت تاريخى آن صورت معقولترى داشته است . در بسيارى از اين موارد نمىتوان دقيقا بر مفاهيمى كه در روايت آمده تكيه كرد ، بلكه بايد به مضمون كلى آنها پرداخت .\r\n\r\nتحول در سيره نويسى\r\nدربارهء شخصيت رسول خدا صلى الله عليه و آله و سلم چند نوع كتاب نوشته شده است . يكى همان كتابهايى است كه با عنوان « سيره » شهرت دارد و مهمترين آنها كتاب سيرهء ابن اسحاق و مغازى واقدى است . انگيزه نگارش اين آثار ، ارائهء يك تصوير تاريخى از رخدادهاى صدر اسلام بر محور شخصيت رسول خدا صلى الله عليه و آله و سلم مىباشد . بخش اول اين سيره كتاب « المبعث » و بخش دوم كتاب « المغازى » نام دارد . پيشينه‌اى نيز دربارهء تاريخ عرب ، قريش و عقايد و افكار جاهليت در آغاز آمده است . جداى از نگارشهايى كه تحت عنوان سيره نوشته شده ، آثار ديگرى نيز با گرايشهاى ويژه‌اى دربارهء شخصيت رسول خدا صلى الله عليه و آله و سلم و رخدادهاى صدراسلام نوشته شده است . عنوان كتاب المغازى - بدون بخش نخست - در كتابهاى حديثى آمده است . در اين موارد تعدادى گزارش مستند دربارهء جنگها ارائه مىشود . كتاب المغازى در المصنف عبد الرزاق ( م 211 ) و نيز در صحيح بخارى و كتاب المصنف ابن ابى شيبه ( م 235 ) محتوى گزارشهايى در مغازى است كه در سبك حديث عرضه شده است . در برخى از اين كتابها ، همچون بخارى ضمن كتاب « بدء الخلق » اخبار سيره را تا هجرت آورده است . در كتاب الجهاد نيز موارد متعددى از اين گزارشهاى تاريخى مربوط به غزوات ارائه مىشود ، جز آن كه در اين گونه موارد آنچه مورد نظر است جنبه‌هاى فقهى آن رخدادهاى نظامى است . كتاب الجهاد ، گاه با عنوان « كتاب السير » خوانده مىشود ؛ نمونه آن كتاب السير ابواسحاق فزارى ( م 186 ) است .\r\nتا اينجا به دو گرايش تاريخى و فقهى در محتوى گزارشهاى مربوط به سيرهء رسول\r\n\r\n\r\n","description":"","footnote":"\r\n( 1 ) . السيرة النبويّة ، ابن هشام ، ج 2 ، ص 618 ، و نك : اضواء على كتب السيرة ، ص 51\r\n","page_name":" 77 ","page_number":77},
  {"content":"\r\n\r\nخدا صلى الله عليه و آله و سلم را اشاره كرديم . به مرور باب ديگرى گشوده شد ، اين باب جديد نام « دلائل النبوه » را به خود گرفت . اين كتابها ، همانگونه كه از عنوانشان بدست مىآيد ، دربارهء معجزات و دلائل نبوت رسول خدا صلى الله عليه و آله و سلم بود . آنها مرورى بر رخدادهاى سيره كرده و در هر جا كه مىتوانستند نشانى از اعجاز و نبوت بيابند ، يادآورى لازم را مىكردند . اين آثار ، چهرهء سيره را تا حدودى غيرطبيعى تصوير كرده است .\r\nبرخى از اين كتابها عبارتند از دلائل النبوة از ابوداود سجستانى ( م 275 ) ، اعلام النبوة از ابن قتيبه دينورى ( 276 ) ، دلائل النبوة از ابن ابى الدنيا ( م 281 ) ، دلائل النبوة از ابواسحاق ابراهيم بن اسحاق حربى ( م 285 ) دلائل النبوة از ابواحمد عسال ( م 349 ) ، دلائل النبوة از ابوالشيخ ابن حيان ( م 369 ) ، دلائل النبوة از ابن منده ( م 395 ) ، دلائل النبوة از ابوسعيد خرگوشى ( م 407 ) و . . . « 1 »\r\nدو كتاب مهم در اين زمينه يكى دلائل النبوه از ابونُعَيم اصفهانى ( م 430 ) و ديگرى از ابوبكر بيهقى ( م 458 ) است در قرن پنجم نگارش يافته و ما در جاى ديگرى دربارهء آنها سخن گفته‌ايم . قاضى عبد الجبار ( م 415 ) نيز در باب « دلائل النبوه » كتابى نگاشته تحت عنوان تثبيت دلائل النبوه كه جنبه‌هاى كلامى و تحليلى بيشترى دارد . گزارشى مفصل از اين قبيل آثار را نويسنده كتاب السيرة النبوية عند البيهقى در فصلى از كتابش آورده است .\r\nعلاوه بر جنبه‌هاى تاريخى ، فقهى و دلائل ، باب چهارمى نيز در سيره نويسى گشوده شد كه اين باب مشتمل بر جنبه‌هاى اخلاقى رسول خدا صلى الله عليه و آله و سلم و بحث دربارهء شخصيت آن حضرت و خصايص وجودى ايشان بود . از مهمترين كتابهايى كه در اين باره نوشته شده ، مىتوان به كتاب الشفاء بتعريف حقوق المصطفى ص - از قاضى عياض بن موسى اندلسى نام برد ( دمشق ، مكتبة الفارابى و مؤسسة علوم القرآن الكريم ) . همچنين كتاب الخصائص الكبرى را جلال الدين سيوطى ( تحقيق محمد خليل هراس ، مصر ) در اين باره نگاشته است . سيوطى در مقدمه اين كتاب نوشته است كه كتابش مشتمل بر معجزات و خصائصى است كه مختص رسول خدا صلى الله عليه و آله و سلم بوده است . بيشتر اين كتابها و شايد همهء آنها ، جز نقد و بررسىهاى كوتاه ، خالى از گرايش « تحليل » هستند . در عوض كار آنان متمركز بر نقل اخبار و تنظيم و تبويب آنهاست .\r\nسبك ديگرى نيز درنگارش سيره در قرن نهم تا يازدهم معمول بوده است . در اين سبك ، تمام اخبار سيره گردآورى مىشد . اما نحوهء تبويب آن به گونه‌اى بود كه تا آن زمان سابقه نداشت . مؤلفان اين قبيل كتابها ، در آغاز ، سيرى اجمالى از سيره را مىنوشتند . آنگاه بطور موضوعى ، اخبار مربوط به رسول خدا صلى الله عليه و آله و سلم را طبقه بندى كردند . گويا مقريزى از\r\n\r\n\r\n","description":"","footnote":"\r\n( 1 ) . دلائل النبوة ، ج 1 ، صص 90 - 92\r\n","page_name":" 78 ","page_number":78},
  {"content":"\r\n\r\nتأليف إمتاع الاسماع چنين قصدى داشته است . اين كتاب به‌طور كامل به چاپ رسيده است . « 1 » نمونهء ديگر سبل الهدى والرشاد است كه از آن به عنوان السيرة الشاميه نيز ياد مىشود . اين كتاب تا جلد سوم اخبار سيره است . پس از آن ، جلد چهارم و پنجم به مغازى و جلد ششم به سرايا اختصاص يافته ، و تا جلد دهم موضوعات شخصى زندگى پيامبر صلى الله عليه و آله و سلم است . زادالمعاد ابن قيّم جوزيه نيز تا جلد سوم ( از چاپ جديد ) در سير تاريخى اخبار سيره و پس از آن به مسائل سيره بر حسب طبقه بندى موضوعى پرداخته شده است .\r\nدر كارهاى جديد سيره نگارى ، كتابهايى با عنوان فقه السيره نوشته شده ( يكى از محمد غزالى و ديگرى از سعيد رمضان البوطى . اين آثار در پى دركى نو از سيره بوده‌اند . آثارى هم مانند انقلاب تكاملى اسلام از استاد جلال الدين فارسى به دنبال تكوين يك انديشه و سپس دولت و جهاد در راه برپايى اين دولت بوده است .\r\nنگرش حكومتى به سيرهء نبوى هم در يك صد سال گذشته شايع بوده است . شايد مهم‌ترين نمونه كتاب التراتيب الاداريه از عبد الحى كتانى است كه در نقد كتاب كتاب على عبد الرزاق با عنوان الاسلام و اصول الحكم نوشته شده است . كتانى در اين كتاب ، سيستم حكومتى رسول خدا صلى الله عليه و آله و سلم را به علاوه سيره خلفاى بعدى ، بر اساس كتاب الدلالات السمعيه آورده است . كتاب تراتيب به فارسى درآمده و نويسنده اين سطور ، شطرى از آثارى كه دربارهء چگونگى توجه به سيره نبوى به هدف درج نظام سياسى بوده ، در مقدمه آن آورده است . « 2 »\r\nاخيرا نگرش تربيتى هم به سيره نبوى افزايش يافته و در اين زمينه هم كارهاى قابل توجهى انتشار يافته است .\r\n\r\nشيعيان و سيره نويسى\r\nسهم شيعيان در تاريخنويسى اسلامى بسيار گسترده است . اين مسأله هم نسبت به شيعيان عراقى مانند ابومخنف و كلبى و ديگران صادق است و هم نسبت به امامى مذهبان . تنها اشارتى در اين باب خواهيم داشت و به سراغ كتابهايى كه شيعيان امامى در سيرهء نبوى نوشته‌اند خواهيم رفت .\r\nاصبغ بن نباته از كهن‌ترين مؤلفان شيعى است كه كتابى در مقتل امام حسين - عليه السلام - داشته است . « 3 » احمد بن عبيدالله ثقفى نمونهء ديگر است . عناوين برخى از كتابهاى وى عبارت است از كتاب المبيضّة فى اخبار مقاتل آل ابى طالب ، كتاب فى تفضيل بنى هاشم و ذم بنى امية و اتباعهم . « 4 » برخى از آثار محمد بن زكّريا بن دينار ، به روايت نجاشى ، عبارتند از : الجمل الكبير ، الجمل المختصر ، صفين الكبير ، مقتل الحسين ، « 5 » كتاب النهروان ، مقتل اميرالمؤمنين ، اخبار زيد ، اخبار فاطمه . « 6 » نمونهء ديگر ابراهيم بن محمد الثقفى است . وى نيز كه ابتدا زيدى مذهب بود و بعد امامى شد آثارى تاريخى دارد كه برخى از عناوين آن عبارت است از كتاب المبتدأ و المغازى و الردّة ، اخبار عمر ، اخبار عثمان ، كتاب الدار ،\r\n\r\n\r\n","description":"","footnote":"\r\n( 1 ) . مجلد نخست اين كتاب ، مبناى اصلى تأليف كتاب زندگى پيامبر اسلام صلى الله عليه و آله و سلم مرحوم آيتى است .\r\n( 2 ) . اين مقدمه به‌طور مستقل در مقالات تاريخى ، دفتر سيزدهم ، صص 53 - 67 چاپ شده است .\r\n( 3 ) . تنقيح المقال ، ج 1 ، ص 150\r\n( 4 ) . الفهرست ابن نديم ، ص 166\r\n( 5 ) . اين كتاب به روايت محمد بن سليمان كوفى در مجامع زيدى مذهب بوده است . نك : مقدمهء مناقب الامام اميرالمؤمنين ، ج 1 ، ص 12 . در همين كتاب مناقب نيز در پنجاه مورد ( نك : مجلد سوم همان كتاب ، ج 3 ، ص 177 ) كوفى مطالبى در فضائل اميرالمؤمنين عليه الصلاة والسلام كه بسيارى از آنها تاريخى است از محمد بن زكريا بن دينار آورده است .\r\n( 6 ) . رجال النجاشى ، ص 347\r\n","page_name":" 79 ","page_number":79},
  {"content":"\r\n\r\nالغارات ( كه اين اثر باقى مانده ) اخبار زيد ، اخبار محمد نفس زكيه و برادرش وابراهيم . « 1 » آثار جابر بن يزيد جعفى نيز در زمينه همين تحولات است : كتاب الجمل ، كتاب صفين ، كتاب النهروان ، كتاب مقتل اميرالمؤمنين ، كتاب مقتل الحسين . « 2 »\r\nبرخى از آثار تاريخى على بن حسن بن على بن فضال عبارتند از كتاب الدلائل ، كتاب الانبياء ، كتاب البشارات ، و كتاب الكوفة . « 3 »\r\nبرخى از عناوين آثار تاريخى عبد العزيز جَلودى ازدى كه در شمار عالمان شيعى معروف شهر بصره بوده عبارت است از : كتاب الجمل ، كتاب صفين ، « 4 » كتاب الحكمين ، كتاب الغارات ، كتاب الخوارج ، كتاب ذكر على - عليه السلام - فى حروب النبى ، كتاب مآل الشيعة بعد على ، - عليه السلام - أخبار التوابين و عين الوردة ، أخبار المختار ، أخبار على بن الحسين ، أخبار أبى جعفر محمد بن على - عليه السلام - ، أخبار عمر بن عبد العزيز ، أخبار من عشق من الشعراء ، أخبار قريش و الأصنام ، كتاب طبقات العرب و الشعراء ، كتاب خطب النبى - صلى الله عليه واله - ، كتاب خطب عثمان ، كتاب رسائل عمر ، كتاب رايات الأزد ، كتاب مناظرات على بن موسى الرضا ( غ ) . « 5 »\r\nاحمد بن إسماعيل بن عبد الله بجلى كه از مردمان قم بوده ، آثارى در تاريخ داشته است .\r\nاز مهمترين آثار او كتاب العباسى است كه نجاشى دربارهء آن نوشته است : و هو كتاب عظيم نحو من عشرة آلاف ورقة من أخبار الخلفاء و الدولة العبّاسية . رأيت منه أخبار الأمين . اين كتاب در دست محمد بن حسن قمى بوده و چهار مورد از آن در تاريخ قم نقل كرده است . « 6 » على بن احمد جوّانى نيز كتابى در اخبار صاحب فخ و كتابى در اخبار يحيى بن عبد الله بن حسن نوشته است . « 7 » احمد بن محمد بن خالد برقى محدث برجستهء قمى كتابى با عنوان كتاب المغازى در سيره داشته است . همو آثار تاريخى ديگرى دارد كه عبارت است از : كتاب الشعر و الشعراء ، كتاب البلدان و المساحة ، كتاب التاريخ ، كتاب الانساب ، « 8 »\r\nاز برجسته‌ترين چهره‌هاى مورخ در عصر امامان ، ابان بن عثمان احمر بَجَلى است كه پيش از اين دربارهء او سخن گفتيم .\r\n\r\n\r\n","description":"","footnote":"\r\n( 1 ) . رجال النجاشى ، ص 18 و نك : لسان الميزان ، ج 1 ، صص 103 - 102 ؛ معجم الادباء ، ج 1 ، ص 233\r\n( 2 ) . رجال النجاشى ، ص 129\r\n( 3 ) . رجال النجاشى ، ص 258 ، ش 676\r\n( 4 ) . ابن طاووس در مهج الدعوات از كتاب صفين او دو دعايى كه امام على 7 پيش از جنگ صفين خوانده نقل كرده است . نك : كتابخانهء ابن طاووس ، ص 525\r\n( 5 ) . رجال النجاشى ، ص 241 ، 244\r\n( 6 ) . رجال النجاشى ، ص 97 ، ش 242 . نك : كتابشناسى آثار مربوط به قم ، ص 19 . موارد نقل شده درصفحات 145 ، 200 ، 236 ، 237 تاريخ قم آمده است .\r\n( 7 ) . رجال النجاشى ، ص 263\r\n( 8 ) . رجال النجاشى ، ص 76 ، ش 182\r\n","page_name":" 80 ","page_number":80},
  {"content":"\r\n\r\nدربارهء سيره نگارى ميان شيعه ، مىتوان در تفاوت دو نگرش شيعى و سنى اين مسأله را مطرح كرد كه شيعه با ديد مقدسانه ترى به زندگى رسول خدا - صلى الله عليه واله - نگريسته و اساس را عصمت آن حضرت قرار مىدهد . گفتنى است كه در تاريخنويسى سنى ، گرچه حالت اعجاب نسبت به زندگى آن حضرت كاملا مطرح است ، اما به عصمت آن هم در همهء ابعادش توجه نمىشود . نمونهء آن تأليف كتابى با عنوان زلّة الانبياء توسط ابوالفضل مشّاط بود « 1 » كه در برابر كتاب تنزيه الانبياء سيد مرتضى نوشته شده است . « 2 » برابرى اين دو انديشه را مؤلف شيعهء كتاب معتقد الاماميه در قرن هفتم هجرى گزارش كرده است . « 3 » حتى در قرن سوم عالم سنى ديگرى كتابى با نام معاصى الانبياء نوشت كه البته مورد انكار متكلم سمرقندى مشهور يعنى ابومنصور ماتريدى قرار گرفت . « 4 »\r\nتا آنجا به سيرهء نبوى مربوط مىشود ، بايد گفت تعليم مغازى در دستور كار امامان بوده است . مهمترين شاهد سخن امام سجاد - عليه السلام - است كه فرمود : كنّا نعّلم مغازى رسول الله كما نعلم السورة من القرآن « 5 » در ميان اخبار امام باقر و امام صادق - عليهما السلام - نيز اخبار سيره فراوان بوده و بسيارى از از آنها در مآخذ مكتوب آمده است . به عنوان نمونه ، ابن اسحاق اخبارى چندى از امام باقر - عليه السلام - در سيرهء خود نقل كرده است . برخى از اين نمونه‌ها در طبقات ابن سعد نيز ديده مىشود . در ميان آثار شيعى ، قريب يك چهارم تفسير على بن ابراهيم قمى در اخبار مربوط به سيره و تاريخ انبياست . در اين كتاب كه سر جمع تدوين نهايى آن از چند اثر انجام شده ، از آثار مكتوبى استفاده شده كه در قرن سوم و چهارم در دسترس بوده است . به عنوان مثال ، در تفسير على بن ابراهيم قمى از كتاب المبعث و المغازى ابان بن عثمان استفاده شده است . تفسير قمى از جمله آثارى است كه بخش سيره آن تقريبا به‌طور انحصارى از اخبار امام باقر و امام صادق عليهما السلام است . يكى دليل آن داخل شدن تفسير ابى الجارود در آن است كه تمامى اخبار آن از امام باقر - عليه السلام - بوده و به تناسب شأن نزول آيات ، مطالبى از سيره در آن آمده است . اخبار ابوالجارود از ساير قسمتها متمايز مىباشد . تمامى اخبار اين كتاب را علامهء مجلسى در مجلدات تاريخ نبينا در بحار آورده است .\r\nنمونهء ديگر كتاب مبعث النبى و اخباره - صلى الله عليه واله - از عبد الله بن ميمون القداح\r\n\r\n\r\n","description":"","footnote":"\r\n( 1 ) . كتاب نقض ، ص 244\r\n( 2 ) . كتاب نقض ، ص 11\r\n( 3 ) . معتقد الامامية ، ص 47 ( چاپ دانش پژوه ، تهران ، 1339 )\r\n( 4 ) . نك : ادبيات فارسى استورى ، ص 725\r\n( 5 ) . الجامع لاخلاق الراوى ، ج 2 ، ص 288 ؛ البداية والنهاية ، ج 3 ، ص 242 ؛ سبل الهدى والرشاد ، ج 4 ، ص 20\r\n","page_name":" 81 ","page_number":81},
  {"content":"\r\n\r\nاست كه خود راوى اخبار امام باقر و امام صادق - عليهما السلام - بوده است . « 1 » به هر روى اينها شواهدى است بر توجه امامان و شيعيان به اخبار سيره . اما تاريخ اسلام به‌طور عموم نيز مورد علاقهء شيعيان بوده است .\r\nدر اينجا شمارى از آثارى كه دربارهء رسول خدا صلى الله عليه و آله و سلم نوشته شده و بيشتر جنبهء موضوعى دارد اشاره مىكنيم :\r\nكتاب صفات النبى صلى الله عليه و آله و سلم از وهب بن وهب ( نجاشى ، ص 430 )\r\nكتاب وفود العرب الى النبى صلى الله عليه و آله و سلم از منذر بن محمد بن منذر ( برخى ديگر از آثار وى عبارتند از : كتاب الجمل ، كتاب صفين ، كتاب النهروان ، كتاب الغارات ) ( نجاشى ، ص 418 ) .\r\nمسألة فى ايمان آباء النبى صلى الله عليه و آله و سلم از ابويعلى محمد بن حسن بن حمزة جعفرى ( نجاشى ، ص 404 )\r\nكتاب مسألة فى معرفة النبى صلى الله عليه و آله و سلم از شيخ مفيد ( نجاشى ، ص 402 )\r\nكتاب زهد النبى صلى الله عليه و آله و سلم ، كتاب اوصاف النبى صلى الله عليه و آله و سلم كتاب فى معرفة فضل النبى صلى الله عليه و آله و سلم و أميرالمؤمنين و الحسن و الحسين عليهم السلام از شيخ صدوق ( نجاشى ، ص 389 ، 391 ) و نيز كتابى با نام كتاب فى عبد المطلب و عبد الله و ابى طالب از همو ( نجاشى ، ص 390 ) .\r\nكتاب البيان عن خيرة الرحمن فى ايمان ابى طالب و آباء النبى صلى الله عليه و آله و سلم از على بن بلال المهلبى الازدى ( نجاشى ، ص 265 ) .\r\nكتاب مبعث النبى صلى الله عليه و آله و سلم و اخباره از عبد الله بن ميمون القداح ( نجاشى ، ص 213 )\r\nكتاب وفاة النبى صلى الله عليه و آله و سلم از سلمة بن الخطاب براوستانى اذدورقانى ( نجاشى ، ص 187 )\r\nكتاب الرد على من زعم ان النبى صلى الله عليه و آله و سلم كان على دين قومه قبل النبوة از جعفر بن احمد بن ايوب سمرقندى ( نجاشى ، ص 121 )\r\nكتاب الرد على من زعم النبى صلى الله عليه و آله و سلم كان على دين قومه از حسين بن اشكيب خراسانى ( نجاشى ، ص 44 ) .\r\nكتاب اخبار النبى صلى الله عليه و آله و سلم از ابوعلى احمد بن محمد بن عمار كوفى . وى كتابى نيز با عنوان كتاب ايمان ابى طالب داشته است ( نجاشى ، ص 95 )\r\nكتاب ذكر النبى صلى الله عليه و آله و سلم و الصخرة و الراهب و طرق ذلك از احمد بن محمد بن سعيد سبيعى همْدانى ( نجاشى ، ص 94 )\r\nكتاب فضل النبى صلى الله عليه و آله و سلم از احمد بن محمد بن عيسى اشعرى ( نجاشى ، ص 81 )\r\n\r\n\r\n","description":"","footnote":"\r\n( 1 ) . رجال النجاشى ، ص 213\r\n","page_name":" 82 ","page_number":82},
  {"content":"\r\n\r\nكتاب سيرة النبى و الائمة - عليهم السلام - فى المشركين از حسين بن على بن سفيان بزوفرى ( نجاشى ، ص 68 )\r\nكتاب الوفود على النبى صلى الله عليه و آله و سلم از حسين بن محمد بن على الازدى ( نجاشى ، ص 65 ) .\r\nكتاب نسب النبى صلى الله عليه و آله و سلم كتاب كتب النبى صلى الله عليه و آله و سلم كتاب اخبار الوفود على النبى صلى الله عليه و آله و سلم اين سه عنوان از عبد العزيز جَلودى ازدى است . ( نجاشى ، ص 241 - 244 ) .\r\nكتاب أسماء آلات رسول الله و أسماء سلاحه و كتاب وفاة النبى از على بن حسن بن على بن فضال . ( رجال النجاشى ، ص 258 )\r\nكتاب المغازى از احمد بن محمد بن خالد برقى ( نجاشى ، ص 76 )\r\nالمنبىء عن زهد النبى از ابومحمد جعفر بن احمد بن على قمى ابن الرازى . ابن طاووس در چندين اثر خود از اين كتاب نقل كرده است . « 1 »\r\nكتاب اسماء رسول الله صلى الله عليه و آله و سلم ، از حسن بن خرزاد ( نجاشى ، ص 44 )\r\nسيرهء نبوى بعدها نيز مورد توجه جامعهء علمى شيعه بود . اما اين توجه تنها در زمينهء آگاهى از آن ، آن هم بيشتر در مسير مباحث كلامى مورد نظر شيعه بود . ابن ابى الحديد مىنويسد : در سال 608 نزد محمد بن معد علوى فقيه مذهب شيعه رفتم كه منزلش در درب الدواب بغداد بود . شخصى نزد او مغازى واقدى مىخواند . رسيد به نقلى از واقدى كه با كلمهء فلان و فلان اشاره به كسى كرده بود كه جنگ احد از صحنهء مىگريختند . محمد بن معد به من گفت : مقصود ابوبكر و عمر است . من انكار كردم و او گفت : در ميان صحابه كسى نيست كه چنان موقعيتى داشته باشد كه لازم باشد نامش را نياورده و كلمهء فلان بجايش بگذارند . من باز نپذيرفتم اما احساس كردم كه از من سخت رنجيده است . « 2 »\r\nدر ميان آثار ابن ابى طى ، دانشمند و مورخ برجستهء شيعى در قرن ششم و اوائل قرن هفتم ، يك كتاب سه جلدى در مغازى ديده مىشود كه متأسفانه اثرى از آن باقى نمانده است .\r\nشيعه در زمينهء تاريخ انبياء نيز تلاشهايى داشته است . اصولا كار در اين زمينه با عنوان كتاب المبتدأ در آثار تاريخى مسلمانان انجام شده است . اين اصطلاح شامل تاريخ بشر از ابتدا تا قبل از آخرين پيامبر الهى مىشود . در اين زمينه ، بخش كتاب المبتدأ و المبعث و المغازى ابان بن عثمان احمر كه موارد آن را در مقدمه كتاب المبعث و المغازى وى آورده‌ايم ، نشان مىدهد كه ميان شيعيان رسمى بر نگارش اين قبيل اخبار بوده است . البته همان اثر نيز حاوى اخبارى است كه برخى از منابع اسرائيلى است و طبعا غير قابل اعتبار .\r\n\r\n\r\n","description":"","footnote":"\r\n( 1 ) . كتابخانهء ابن طاووس ، ص 449 ، 450\r\n( 2 ) . شرح نهج البلاغه ، ج 15 ، صص 23 - 24\r\n","page_name":" 83 ","page_number":83},
  {"content":"\r\n\r\nميان منابع شيعى ، بخش تاريخ انبياء به‌طور پراكنده ، اما به صورتى بسيار گسترده آمده است . علامهء مجلسى مجموعهء اين اخبار را در مجلد يازدهم تا چهاردهم بحار آورده است .\r\nعمدهء آنها در آثار صدوق ، تفسير على بن ابراهيم قمى ، تفسير عياشى ، تفسير مجمع البيان و مانند آنهاست و همانگونه كه گفته شد در اين قبيل آثار ، اخبار اهل سنت كه برگرفته از كسانى چون كعب الاحبار ، عبد الله بن سلام و به ويژه وهب بن منبه است فراوان آمده است . ابن طاووس از كتابى با نام قصص الانبياء كه آن را از محمد بن خالد بن عبد الرحمان برقى دانسته مطلبى در فرج المهموم نقل كرده است . « 1 » اما گويا كسى ديگر از اين كتاب خبر نداده است . از ميان آنچه به‌طور مستقل برجاى مانده ، مىتوان به كتاب قصص الانبياء از قطب الدين راوندى ( م 573 ) اشاره كرد كه با تحقيق استاد غلامرضا عرفانيان توسط بيناد پژوهشهاى اسلامى چاپ شده است . اين اثر ، افزون بر تاريخ انبياء ، بخشى نيز شامل معجزات آن حضرت ( باب نوزدهم از ص 280 به بعد ) و بخشى شامل احوال رسول خدا صلى الله عليه و آله و سلم است كه باب بيستم كتاب مىباشد و از اين حيث نيز بايد مورد توجه قرار گيرد .\r\nراوندى به مآخذ خود اشاره نكرده و اسنادى كه آورده ، نشان از برگرفته شدن مطلب مورد نظر از كتابى شناخته شده ندارد . احتمال مىرود كه بخش مهمى از باب بيستم آن از تفسير على بن ابراهيم قمى باشد .\r\nپس از راوندى ، كتاب النورالمبين فى قصص الانبياء از سيد نعمت الله جزائرى ( م 1112 ) ، به‌طور ويژه به قصص انبياء پرداخته است .\r\n\r\nتاريخ نويسى و تاريخ نويسان از آغاز تا قرن پنجم\r\nگذشت كه سنّت تاريخنگارى ميان مسلمانان ، سنتى نيرومند ، پويا و فراگير بوده است . اين دانش تحت تأثير ايام العرب جاهلى ، قصص قرآنى و دانش حديث بسرعت رشد كرد و تركيبى از روشهاى رايج در سه دانش پيشگفته را براى بيان رخدادهاى تاريخى برگزيد .\r\nتاريخ در بخشى از نوشته‌ها در قالب حديث رشد كرد و در مواردى بدون مراعات شيوه حديثى ، نقلها بدون ياد از سند عرضه كرد .\r\nآنچه كه از لحاظ شيوهء كار بايد بدان توجه داشت اين كه پيدايش آثار تاريخى در دو مرحله متفاوت زمانى به دو صورت عرضه شد . نخست شيوه‌اى بود كه از قرن اول و در طول قرن دوم و نيز در مواردى در قرن سوم انتخاب شد و آن طرح موضوعات تاريخى در\r\n\r\n\r\n","description":"","footnote":"\r\n( 1 ) . كتابخانهء ابن طاووس ، ص 486\r\n","page_name":" 84 ","page_number":84},
  {"content":"\r\n\r\nقالب تك نگاريهايى بود كه هر كدام به مبحثى خاص اختصاص داشت . عنوانهاى كلى كه براى اين قبيل تك نگارييها برگزيده مىشد عبارت بود از « اخبار » « وقعه » « مقتل » و مانند آن .\r\nاين شيوه‌اى است كه مورخانى مانند ابومخنف ، مدائنى و كلبى در قرن دوم انتخاب كردند .\r\nشيوهء بعدى كه شيوه‌اى پيشرفته بود و از اواخر قرن اول و بيشتر در قرن سوم و چهارم مطرح شد ، نوشتن آثار تاريخى به صورت تاريخ عمومى و دوره‌اى بود . اين كتابها ، يا بر اساس ترتيب خلفا و يا به صورت سالشمار مسائل تاريخى را عرضه مىكرد . طبعا در تدوين آنها از بسيارى از تك نگاريها استفاده شده و مطالب آنها در تاريخ عمومى درج مىشد . مورخان برجستهء نسل دوم عبارتند از خليفة بن خياط ، يعقوبى ، دينورى و در نهايت طبرى كه با بهره گيرى از بسيارى از تك نگاريها تاريخ عظيم خود را پديد آورد .\r\nروشن است كه اين دو شيوه ، متفاوت با يكديگر بوده و هر كدام امتيازات خاص خود را داشته و دارد . بسيارى از مباحث جزئى كه در تك نگاريها مطرح مىشد ، به كار تواريخ عمومى نمىآمد و طبعا با انقطاعى كه در تأليف تك نگاريها در دورهء بعد صورت گرفت ، حجم زيادى از آگاهيهاى تاريخى ، به ويژه تاريخ فرهنگى و اجتماعى از بين رفت .\r\nنگاهى به تك نگاريهاى از بين رفتهء مدائنى و ابومخنف ، مىتواند عمق اين فاجعهء فرهنگى را نشان دهد .\r\nبايد توجه داشت كه برخى از مورخان اين دوره ، شيوهء خاص خود را دارند . مانند زبير بن به كار كه در تأليفات الموفقيات روشى خاص را برگزيده است . يا محمد بن حبيب كه در المنمق و المحبر خود بسيارى از تك نگاريهاى پراكنده را به بهانه‌اى كنار هم فراهم آورده و از محتواى آنها مىتوان حدس زد كه تا چه اندازه اين تك نگاريها اهميت داشته است .\r\n\r\nابومِخْنَف\r\n( ح 90 - 157 )\r\nلوط بن يحيى بن سعيد بن مخنف بن سُلَيم ازْدى از مورخان بنام قرن دوم هجرى است . « 1 » گرايش شيعى او تأييده شده و به همين دليل ، اصحاب حديث او را متروك دانسته‌اند . ابن حِبّان نوشته است : او رافضى بود و صحابه را دشنام مىداد . « 2 » ابن عَدى نوشته است كه او شيعى افراطى بود . « 3 » در متروك بودن وى نزد اصحاب حديث بايد به اين نكته هم توجه داشت كه او اخبارى است و مورخ . ذهبى او را به دليل اخبارى بودن موثّق ندانسته است . « 4 »\r\n\r\n\r\n","description":"","footnote":"\r\n( 1 ) . عجيب آن كه يعقوبى نام ابومخنف را در ميان فقهاى دورهء مهدى عباسى ( خلافت از اواخر 158 ) آورده است . نك : تاريخ اليعقوبى ، ج 2 ، ص 403\r\n( 2 ) . لسان الميزان ، ج 4 ، ص 344\r\n( 3 ) . الكامل فى ضعفاء الرجال ، ج 6 ، ش 2110\r\n( 4 ) . ميزان الاعتدال ، ج 3 ، ش 2992\r\n","page_name":" 85 ","page_number":85},
  {"content":"\r\n\r\nدر برابر اينها ، رجال شناسان شيعى او را تأييد كرده‌اند . نجاشى نوشته است : ابومخنف شيخ الاصحاب در كوفه بود و مىتوان به نقلهايش اعتماد داشت . او از جعفر بن محمد الصادق عليهما السلام روايت دارد . « 1 »\r\nجد وى مخنف بن سليم از اصحاب پيامبر صلى الله عليه و آله و سلم « 2 » و ياران امام على عليه السلام است . وى در جنگ جمل به عنوان رهبر طايفهء ازد در كنار امام على عليه السلام حضور داشت . بعد از آن نيز از طرف امام حاكم اصفهان شد .\r\nتخصص ويژه ابومخنف در حوادث عراق بوده « 3 » و دربارهء بيشتر جنگهاى مهم اين منطقه تك نگاريهايى داشته است . بيشتر اين تك نگاريها ، اخبار شيعيان و برخى دربارهء درگيريهاى خوارج و قيام عبد الرحمان بن محمد بن اشعث است . نگاهى به تأليفات او در فهرست ابن نديم ، سير كار تأليفى او را در اين جهت نشان مىدهد . « 4 » اين سير تقريباً شامل بخش عمدهء اخبار تاريخ اسلام تا اواخر عهد اموى است . بيشتر رويدادهاى مهم اين دوره ، تحت عناوينى مستقل در تك نگاريهاى وى آمده است . « 5 »\r\nابومخنف با آن كه شيعه بود ، سعهء صدر لازم را در نقل اخبار حفظ كرد ، بطورى كه اهل سنت نيز از روايات او نقل كرده‌اند . شايد به همين دليل ابن ابى الحديد تشيع او را انكار كرده ، « 6 » سخنى كه مورد تأييد ديگران قرار نگرفته است . مطالب زيادى كه توسط او روايت شده ، درنوع خود منحصر به فرد بوده و ازاين جهت بسيار حايز اهميت است . طبرى از نوشته‌هاى او كه بيشتر از طريق كلبى روايت شده ، بهرهء كافى برده است . مجموعهء رواياتى كه طبرى به نقل از ابومخنف آورده 586 روايت مىباشد . « 7 » ابوالفرج اصفهانى نيز در مقاتل الطالبيين و نيز اغانى از او استفاده فراوان كرده است . « 8 »\r\nاز ارزشمندترين كارهاى او مقتل الحسين عليه السلام است كه طبرى اكثر روايات آن را آورده و\r\n\r\n\r\n","description":"","footnote":"\r\n( 1 ) . رجال النجاشى ، ص 320 ، ش 875\r\n( 2 ) . نك : مسند احمد ، ج 2 ، ص 183 ، ج 4 ، ص 215 ، ج 5 ، ص 76 ؛ سنن النسائى ، ج 7 ، ص 167 . در اين منابع رواياتى دربارهء كيفيت آمدن وى نزد پيامبر صلى الله عليه و آله و سلم نقل شده است .\r\n( 3 ) . نك : معجم الادباء ، ج 17 ، ص 41 . مدائنى هم متخصص خراسان و هند و فارس و واقدى حجاز و سيره . الفهرست ، ص 106\r\n( 4 ) . الفهرست ، ص 105 ، و نك : النجاشى ، ص 320\r\n( 5 ) . التاريخ العربى و المورخون ، ج 1 ، ص 178\r\n( 6 ) . ابن ابى الحديد مىنويسد : و ابومخنف من المحدثين و ممن يرى صحة الامامة بالاختيار و ليس من الشيعة و لا معدودا فى رجالاتها . شرح نهج البلاغه ، ج 1 ، ص 147\r\n( 7 ) . مرويات ابى مخنف ، ص 58\r\n( 8 ) . كتابى با عنوان « مرويات ابى مخنف » در تاريخ طبرى گردآورى شده و گردآورندهء آن از شدت تعصب ضد شيعى بر هر يك از روايات از حيث سند انتقاداتى وارد كرده است .\r\n","page_name":" 86 ","page_number":86},
  {"content":"\r\n\r\nمتأسفانه اصل آن بر جاى نمانده است . « 1 » نوشتهء مجعولى با عنوان مقتل الحسين عليه السلام به‌طور مستقل ، منسوب به ابومخنف مكرر چاپ شده كه با مقايسهء آن متن با آنچه در تاريخ طبرى آمده ، نادرستى آن تأييد مىشود . « 2 » درست همانطور كه دو متن منسوب به وى با عنوان مقتل المختار و كتاب المختار و ابن زياد ، از ساخته‌هاى منسوب به اوست كه با محتواى آنچه طبرى از ابومخنف نقل كرده ناسازگار است . « 3 » گفتنى است كه رساله‌اى با عنوان مولد على بن ابى طالب عليه السلام هم به نام ابومخنف چاپ شده است .\r\nبه نظر مىرسد همانطور كه برخى نوشته‌هاى تاريخى بعدها ساخته شده و به واقدى نسبت داده شده - بيشتر در زمينهء فتوحات - دربارهء ابومخنف نيز مشابه آن انجام شده باشد .\r\nاز كتاب مقتل الحسين مورد نظر نسخه‌هاى فراوانى از قرون قبل در كتابخانه‌هاى مختلف جهان برجاى مانده است . « 4 »\r\nكتاب الجمل او از آثار مهمش بوده كه پاره‌اى از نقلهاى آن را ابن ابى الحديد در شرح نهج البلاغه آورده و از آن جمله ذكر اشعارى ازاصحاب اميرالمؤمنين عليه السلام است كه كلمه وصايت در آنها آمده است . « 5 » آثار ديگرى نيز بطور پراكنده از او بر جاى مانده كه سزگين فهرست آنها را ذكر كرده است . « 6 »\r\nنويسندهء كتاب مرويات ابى مخنف فى تاريخ الطبرى « عصرالخلافة الراشدة » كوشيده است تا فهرستى از نقلهاى ابومخنف را در دورهء خلافت خلفاى نخست جمع آورى و نقد كند . وى كتاب خود را با اين گرايش تأليف كرده كه در نوشته‌هاى تاريخى طبرى ، گرايش شيعى وجود دارد و بنابر اين از ديد يك سنى اعتبار ندارد . وى در مقدمهء كتابش ، به تفصيل مشايخ ابومخنف كه چهره‌هاى برجستهء متشيّع عراق و عالمان غير شيعى هستند ياد كرده است .\r\n\r\n\r\n","description":"","footnote":"\r\n( 1 ) . اخيراً همين قسمت در كتابى ، جداگانه با عنوان نادرست وقعة الطف توسط انتشارات اسلامى چاپ شده است . آنچه ، جداگانه به عنوان مقتل ابومخنف در دسترس است قطعاً نادرست مىباشد .\r\n( 2 ) . الكنى و الالقاب ، ج 1 ، ص 155\r\n( 3 ) . مرويات ابى مخنف ، صص 48 - 49\r\n( 4 ) . فهرستى از آنها در « مرويات ابى مخنف » ، ص 53 آمده است .\r\n( 5 ) . شرح نهج البلاغه ، ج 1 ، ص 145 ؛ قاموس الرجال ، ج 7 ، ص 447 ؛ سزگين قطعات نقل شده در طبرى وابن ابى الحديد را از كتاب الجمل ابومخنف فراهم آورده است نك :\r\n Zeit , Leiden , 1971 Sezgin , U . , Abu Mihnaf ; ein Beifrag zur Historiographie der umaiyadischen \r\nابن ابى الحديد مجموعا چهل و سه مورد از آن نقل كرده است .\r\n( 6 ) . تاريخ التراث العربى ، ج 1 ، جزء 2 ، صص 130 - 128\r\n","page_name":" 87 ","page_number":87},
  {"content":"\r\n\r\n\r\nنصر بن مُزاحم مِنْقَرى\r\n( م 212 )\r\nنصر بن مزاحم منقرى از مورخان اخبارى نيمهء دومِ قرن دوم هجرى است . وى از نسل تك نگارانى است كه از روى علائق شيعى خود ، به كار جمع آورى اخبار مربوط به جريانهاى شيعى عراق پرداخته است . ابن نديم از وى ياد كرده ، او را از طبقهء ابومخنف دانسته و نوشته است كه وى عطّار بوده است . از جمله آثارش كتاب الغارات ، كتاب صفين ، كتاب الجمل ، كتاب مقتل حجر بن عدى ، كتاب مقتل الحسين عليه السلام است . « 1 » نصر از سوى رجال شناسان اهل سنت متهم شده و دليل آن هم گرايش شيعى اوست . در برابر ، نجاشى او را مستقيم الطريقة ، صالح الامر مىخواند و البته مىافزايد كه وى از ضعيفان روايت مىكند . پس از آن از كتاب النهروان ، كتاب المناقب ، و كتاب اخبار محمد بن ابراهيم وابوالسرايا ياد مىكند . « 2 » متن اخير مربوط به حوادث آخرين سالهاى زندگى اوست .\r\nتنها كتاب برجاى ماندهء او وقعة صفين است . اين تك نگارى مهم ، مورد استفادهء ابن ابى الحديد در شرح نهج البلاغه بوده است . نسخه‌اى از آن در موزهء بغداد بوده و در سال 1300 قمرى چاپ شده است . در سال 1301 فرج الله كاشانى در تهران با تصحيح آن را چاپ كرده ، اما چاپ مقبول آن با تحقيق محقق برجستهء جهان عرب ، عبد السلام هارون به سال 1365 قمرى انجام شده است . همان چاپ در ايران هم افست شده و با نام پيكار صفين توسط پرويز اتابكى به فارسى بسيار عالى و شيوا درآمده است . كتاب وقعة صفين ، از بهترين تك نگاريهايى است كه از قرن دوم برجاى مانده و نشانگر اهميت اين تك نگاريهاست كه بيش از نود و پنج درصد آنها از ميان رفته است . به ويژه ، شيعه ، با از دست دادن اين قبيل آثار ، لطمهء فرهنگى زيادى ديده است . كتاب نصر بن مزاحم ، كتابى است مسند . وى در بيشتر مواقع سند مطالب خود را آورده و در ثبت جزئيات اين جنگ مهم تاريخ اسلام ، تمامى توان خود را به كار گرفته است . نام نصر بن مزاحم در كتاب الفتوح ابن اعثم فراوان آمده ، جز آن كه به خطا نعيم بن مزاحم آمده و متأسفانه مصحح متوجه اين مسأله نشده است . بنابر اين ، بسيارى از فقرات آثار نصر بن مزاحم را در فتوح نيز مىتوان يافت .\r\n\r\nهشام بن محمد كلبى\r\n( 204 - 206 )\r\nهشام بن محمد بن سائب بن بشر بن عمرو كلبى در شمار بزرگترين مورخان دورهء اسلامى است . پدر وى محمد بن سائب بن بشر كلبى ( م 146 ) نيز از عالمان بنام زمان خويش بوده و فرزند ، از ميراث علمى پدر فراوان بهره برده است . ابن سعد نوشته است كه جد وى بشر\r\n\r\n\r\n","description":"","footnote":"\r\n( 1 ) . الفهرست ، ص 106\r\n( 2 ) . رجال النجاشى ، ص 428\r\n","page_name":" 88 ","page_number":88},
  {"content":"\r\n\r\nبن عمرو و فرزندانش سائب و عبيد و عبد الرحمان در جنگ جمل در كنار على عليه السلام مىجنگيدند . « 1 »\r\nوى و پدر به دليل آن كه از سلك اصحاب حديث بيرون بوده و روشهاى تاريخى داشته‌اند ، و نيز به دليل گرايشهاى شيعى ، مورد طعن فراوان قرار گرفته‌اند . محمد را در شمار سَبَاييها كه نام ديگر روافض بوده ياد كرده‌اند . « 2 » با اين حال ، دانش محمد به قدرى بوده كه عباد بن صُهَيب كه اوائل نمىخواست از وى نقل كند ، بعدها مجبور شد با واسطه از وى روايت كند . « 3 » نهايت آن كه در دانش تفسير - كه گفته شده مانند نداشت - چهره‌هاى موثق سنى از وى روايت كرده‌اند ، اما در حديث به وى اعتماد نكرده‌اند . « 4 »\r\nابن نديم نوشته است كه محمد بن سائب ( م 146 ) از عالمان كوفه بوده و در تفسير و اخبار و ايام الناس ، تخصص داشته ، وى تفسيرى نيز نوشته است . « 5 » طبرى با اشاره به شركت او در قيام ابن اشعث ، او را متبحر در تفسير ، اخبار و احاديث عرب دانسته است . « 6 » ابن اسحاق با تعبير « حدثنا ابوالنصر » از وى روايت نقل كرده است . سمعانى مىگويد : او كنيهء محمد بن سائب را آورده تا شناخته نشود ! « 7 »\r\nهشام فرزند محمد ، از برجستگى بيشترى برخوردار است . او همانند پدر و خانواده‌اش شيعه بوده و در منابع شرح حال وى ، به اندازهء كافى بر اين امر تكيه شده است .\r\nگفته شده كه وى به رجعت باور داشته و نوشتن مثالب صحابه ، از نشانه‌هاى تشيع او دانسته شده است . « 8 » نجاشى نوشته است كه : كان يختصّ بمذهبنا . « 9 »\r\nوى صاحب تك نگاريهاى فراوانى بوده كه بيشتر آنها از ميان رفته و تنها فقراتى از آنها در ساير مآخذ بر جاى مانده است . بسيارى از مؤلفان تاريخ نويس آن روزگار از شاگردان وى بوده و از روايات تاريخى او استفاده كرده‌اند . حوزهء كار وى بيشتر اخبار جاهليت و نيز\r\n\r\n\r\n","description":"","footnote":"\r\n( 1 ) . طبقات الكبرى ، ج 6 ، ص 359\r\n( 2 ) . الكامل فى ضعفاء الرجال ، ج 6 ، ص 115 ؛ الانساب ، ج 5 ، ص 86 . شايد به طنز از وى نقل شده كه گفت : زمانى جبرئيل در حال وى به پيامبر صلى الله عليه و آله و سلم بود و على در كنارش . پيامبر صلى الله عليه و آله و سلم براى كارى رفت و جبرئيل به على عليه السلام وحى كرد . نك : الوافى بالوفيات ، ج 3 ، ص 83\r\n( 3 ) . الكامل فى ضعفاء الرجال ، ج 6 ، ص 116\r\n( 4 ) . الكامل فى ضعفاء الرجال ، ج 6 ، ص 120\r\n( 5 ) . الفهرست ، ص 107\r\n( 6 ) . المنتخب من ذيل المذيل ، ص 652 و نك : طبقات الكبرى ، ج 6 ، ص 358 ؛ ميزان الاعتدال ، ج 3 ، ص 558 - 556\r\n( 7 ) . الانساب ، ج 5 ، ص 86\r\n( 8 ) . ميزان الاعتدال ، ج 4 ، ص 304 ؛ شذرات الذهب ، ج 2 ، ص 13 ؛ ذريعه ، ج 19 ، ص 75 . سمعانى نوشته است : كان غاليا فى التشيع . الانساب ، ج 5 ، ص 86\r\n( 9 ) . النجاشى ، ص 434 ، ش 1164\r\n","page_name":" 89 ","page_number":89},
  {"content":"\r\n\r\nاخبار مربوط به ايران و يمن بوده وگو اين كه مجموعه‌هاى عظيمى در اين زمينه گردآورى كرده است . طبعا او نيز همانند پدر ، يك مورخ بوده است و نه محدث . به همين دليل احمد بن حنبل دربارهء او گفته است كه هشام صاحب شعر و نسب است و گمان نمىكنم كسى از وى روايتى نقل كند . « 1 »\r\nتخصص عمدهء هشام در دانش انساب است . تأليفات وى در اين زمينه ، مادر آثارى است كه بعدها در اين رشته نگاشته شده است . وسعت كار هشام اعجاب‌آور و نشانى است از نبوغ بلند تاريخى وى . جواد على نوشته است : هشام در استفاده از منابع اصلى و وثائق مكتوب به ويژه در تاريخ حيره و تاريخ فرس بر پدرش پيشى گرفت . او زبان فارسى را نيز به خوبى مىدانست . در اين زمينه او قابليت و رشدى را از خود نشان داد كه به معناى فهم علمى تاريخ از سوى يك مورخ بود . با اين كه هشام از اتهامات اصحاب حديث در امان نمانده و او را متهم به تزوير و كذب در نقل روايات كردند ، تحقيقات جديد نشان مىدهد كه دشمنان او دربارهء هر آنچه دربارهء او گفتند بر صواب نبودند . او در كار خويش موفق بود و گامهاى بلندى را در جهت تأليف آثار تاريخى بر اساس روش علمى برداشت . « 2 »\r\nجواد على در جاى ديگرى با اشاره به شيوهء روايى طبرى و عدم كافى بودن آن در بررسى درستى و نادرستى نقلها ، از شيوهء كلبى ستايش مىكند كه به دنبال اسناد رسمى مىگشت و خود در كنائس و ديرها به دنبال كتابها بود تا با استفاده از آنها به تحقيق بپردازد . « 3 »\r\nهشام دربارهء اخبار دورهء اسلامى نيز تأليفاتى داشت و همانطور كه از كتاب تاريخ طبرى بر مىآيد وى به‌طور عمده راوى اخبار ابومخنف شيعى بود . ابن نديم در سه صفحه ، تأليفات او را برشمرده است . اين آثار در زمينه‌هاى گوناگونى از جمله : احلاف ، [ پيمانها 
  ] ، انساب ، الاوائل ، اخبار جاهلى ، اخبار دوران اسلامى ، اخبار شهرها ، اخبارشعراء ، و ايام عرب مىباشد . « 4 » تحقيقات علمى او در خواندن سنگهاى قبور لخميان در نوع خود بسيار جالب و ابتكارى است . « 5 » آثار برجاى مانده او را سزگين فهرست كرده « 6 » و چند اثر معروف او النسب الكبير ، الاصنام و كتاب نسب معد و اليمن الكبير با چند تصحيح چاپ شده است .\r\nدر تشيّع هشام روايتى جالب نقل شده كه حكايت آن خالى از لطف نيست . زائده گويد :\r\nمن نزد كلبى رفت و آمد داشته بر او قرآن مىخواندم . يك روز گفت : من زمانى مريض شدم و همه چيز را فراموش كردم . پس نزد يكى از « آل محمد » رفته ، او زبان خود را در دهانم\r\n\r\n\r\n","description":"","footnote":"\r\n( 1 ) . الانساب ، ج 5 ، ص 87\r\n( 2 ) . موارد تاريخ الطبرى ، بخش نخست ، ص 149\r\n( 3 ) . همان ، ص 168\r\n( 4 ) . الفهرست ، ص 110 - 108 ؛ النجاشى ، ص 435\r\n( 5 ) . تاريخ التراث العربى ، ج 1 ، جزء 2 ، ص 52\r\n( 6 ) . تاريخ الادب العربى ، ج 3 ، ص 8\r\n","page_name":" 90 ","page_number":90},
  {"content":"\r\n\r\nنهاد . آنگاه همه چيز را به خاطر آوردم . زائده گويد : به او گفتم : به خدا هيچ گاه روايتى از تو نقل نخواهم كرد . « 1 » اين اظهار نظر زائده ، به دليل بىاعتقادى او به آل محمد عليهم السلام بوده است .\r\n\r\nهيثم بن عدى\r\n( م 207 )\r\nابوعبد الرحمان هيثم بن عدى از مورخان نيمهء دوم قرن دوم هجرى است كه گرچه به صورت مستقل چيزى از وى برجاى نمانده اما تقريبا بيشتر مورخان قرن سوم و چهارم از آثار وى استفاده كرده‌اند ؛ به طورى كه نام وى در بيتشر مآخذ دورهء پس از او آمده است .\r\nابن نديم از وى با عبارت عالم بالشعر و الاخبار و المثالب و المناقب و المآثر و الانساب ياد كرده است . وى ميانهء دو نسل تك نگار و تاريخ عمومى نويس است و به همين دليل ، در آثار وى ، هم تك نگاريهايى مانند آثار ابومخنف و مدائنى هست و هم تاريخ عمومى . وى در انواع و اقسام مباحث تاريخى و نَسَبى ، رساله و كتاب نوشته و تنوع موضوعات مورد علاقهء وى كه حوزهء تاريخنگارى آن دوره را آشكار مىكند ، بسيار گسترده است . برخى از عناوين كتابهايش عبارتند از : كتاب هبوط آدم و افتراق العرب ، كتاب نزول العرب بالسواد و خراسان ، كتاب الدولة ، كتاب تاريخ العجم و بنى امية ، كتاب المثالب الكبير ، كتاب من تزوَّج من الموالى فى العرب ، كتاب طبقات الفقهاء و المحدثين ، كتاب الخوارج ، كتاب التاريخ على السنين ، كتاب خواتيم الخلفاء ، كتاب تاريخ الخلفاء ، كتاب ولاة الكوفة و . . . « 2 »\r\nهيثم بن عدى از منابع پيش از خود بهره گرفته ، اما بر خلاف كسانى كه بعدها سر سفرهء آمادهء كتابها نشسته‌اند ، او همانند ابومخنف و مدائنى بسيارى از اخبار خود را از منابع دست اول ميان قبائل و شخصيتهاى برجسته برگرفته است . با اين حال كسانى از اساتيد و مشايخ وى اخبارى بوده‌اند . يكى از آنها مجالد بن سعيد است كه به نقل ابن نديم ، هيثم نقلهاى فراوانى از او داشته است . « 3 » وى شاگردانى نيز داشت كه اهل تاريخ تاريخ بوده‌اند . از جمله ابوحسان الزيادى ( 243 ) كه كتابهاى مانند كتاب المغازى لعروة بن زبير و كتاب طبقات الشعراء و . . . داشته است . در كتاب طبقات ابن سعد ، آثار محمد بن حبيب ، اخبار الطوال ، تاريخ يعقوبى ، تاريخ طبرى ، مروج الذهب مسعودى و آثار ابوالفرج اصفهانى نام هيثم بن عدى مكرر آمده و اين نشان مىدهد آثارش مورد استفادهء افراد مزبور بوده است . ذهبى در مقدمهء تاريخ الاسلام خود آورده است كه از جمله مصادر وى تاريخ هيثم بن عدى است . « 4 »\r\n\r\n\r\n","description":"","footnote":"\r\n( 1 ) . الكامل فى ضعفاء الرجال ، ج 6 ، ص 115 ؛ دربارهء تشيّع او ، نك : الانساب ، ج 5 ، ص 86\r\n( 2 ) . الفهرست ، ص 112\r\n( 3 ) . الفهرست ، ص 103\r\n( 4 ) . تاريخ الاسلام « السيرة النبوية » ، ص 13\r\n","page_name":" 91 ","page_number":91},
  {"content":"\r\n\r\n\r\nابوعبيده معمر بن مثنى\r\n( 110 - 209 يا 211 يا 213 )\r\nابوعبيده از ديگر چهره‌هاى برجسته‌اى است كه تك نگاريهاى فراوان او ، تغذيه كنندهء آثار بزرگى است كه از قرن سوم به بعد تأليف شده است . جاحظ از وى ستايش كرده است . « 1 » وى فردى شعوبى مسلك بوده و به اين دليل ، يا از آن روى كه تمايلى به خوارج داشته ، مورد اعتناى مردم نبوده است . گفته شده كه در تشييع جنازهء وى احدى شركت نكرد ! « 2 »\r\nبيشتر آثار او ، در موضوعات ادبى است . آثارى دربارهء لغات قرآن ، جمع آورى اخبار و اطلاعات دربارهء حيوانات مختلف ( شبيه آنچه جاحظ و بعدها دميرى در الحيوان و حياة الحيوان انجام دادند ) و نيز آثار تاريخى ، به ويژه فتوحات است . برخى از عناوين كتابهاى تاريخى او عبارتند از : مقاتل الاشراف ، كتاب الجمل و صفين ، كتاب الغارات ، كتاب مقتل عثمان ، كتاب قضاة البصرة ، كتاب فتوح ارمينة ، كتاب فتوح الاهواز ، كتاب اخبار الحجاج ، كتاب قصة الكعبة . « 3 » آثار وى در فتوحات مورد استفادهء بلاذرى در فتوح البلدان و نيز خليفة بن خياط كه همشهرى وى بوده ، قرار گرفته است . آنها به‌طور مستقيم از كتابهاى وى نقل كرده‌اند ، زيرا در نقل از او هيچ سندى نمىآورند . « 4 »\r\nاز كتابى كه ابوعبيده دربارهء چاههاى مكه نوشته بوده ، تعداد يازده نص در اخبار مكهء فاكهى حفظ شده است . « 5 » كتابهايى كه وى در مثالب قبائل عربى نوشته و نيز اثرى كه به عنوان فضائل الفرس نگاشته ، سبب متهم شدن وى به شعوبىگرى شده است .\r\n\r\nابوالحسن مداينى\r\n( 135 - 228 ) « 6 »\r\nعلى بن محمد بن عبد الله بن ابى سيف مداينى ( از موالى سمرة بن جندب ) در بصره به دنيا آمد . پس از آن به مدائن رفت و در بغداد در سن 93 سالگى در خانهء دوستش اسحاق موصلى درگذشت . وى از معدود مورخانى است كه مورداعتماد اهل سنت واقع شده و اين امر شك خاصى را نسبت به او برانگيخته است . يحيى بن مَعين و خطيب بغدادى وى را موثق دانسته‌اند . « 7 » يحيى بن معين به احمد بن زهير توصيه مىكرد كه كتابهاى مدائنى را\r\n\r\n\r\n","description":"","footnote":"\r\n( 1 ) . البيان و التبيين ، ج 1 ، ص 347\r\n( 2 ) . الفهرست ، ابن نديم ، ص 59\r\n( 3 ) . الفهرست ، ص 59\r\n( 4 ) . اسهامات مورخى البصرة ، صص 136 - 142\r\n( 5 ) . اخبار مكه ، فاكهى ، مقدمه ، 34\r\n( 6 ) . تاريخ درگذشت او را متفاوت نوشته‌اند : 215 ، 225 ، 231 ، 234 ، 235\r\n( 7 ) . تاريخ بغداد ، ج 12 ، ص 55 ؛ لسان الميزان ، ج 4 ، ص 253 ؛ الانساب ، ج 4 ، ص 232\r\n","page_name":" 92 ","page_number":92},
  {"content":"\r\n\r\nبنويسد . « 1 » اين در حالى است كه او روايات مسند محدودى دارد . ابن عدى با ذكر اين مطلب ، خود يك روايت مسند از او آورده است . « 2 » از آنجا كه مداينى در بصره رشد يافته - گرچه بعدها به مداين رفته و مداينى لقب گرفته - نبايد از داشتن گرايشهاى عثمانى موجود در بصره بىبهره مانده باشد . لذا راوى اخبار عوانة بن حكم نيز كه به گفتهء ياقوت ، عثمانىّ الهوى بوده ، همين مداينى است . در خبرى كه جاحظ از مدائنى آورده آمده است كه مدائنى گفت : امويان تنها روايات مراثى را قبول مىكردند . وقتى علت را پرسيدند گفت :\r\nدليلش آن بود كه اين قبيل نقلها مشتمل بر مكارم اخلاق بود ! « 3 »\r\nشمار تأليفات وى بر اساس شمارش ابن نديم 239 اثر است . اين در حالى است كه در فهرستى كه ياقوت از آثار وى داده ، كتابهاى ديگرى نيز ياد شده كه به نقل برخى تا شمار 261 مىرشد . اين حجم از تأليف سبب شده تا برخى لقب شيخ الاخباريين را به مدائنى بدهند . بيست و هفت عنوان مربوط به پيامبر صلى الله عليه و آله و سلم سى و يك عنوان دربارهء قريش و شخصيتهاى برجستهء قريش . سى و سه عنوان دربارهء اخبار زنان و مسأله ازدواج ميان اشراف و امثال ذلك . هفت عنوان دربارهء اخبار خلفا . بيست و هفت عنوان دربارهء ايام العرب بعد از اسلام . سى و هفت عنوان دربارهء فتوحات . ده عنوان دربارهء اخبار عرب . سى و دو عنوان دربارهء اخبار شعراء . و بقيه در موضوعات ديگر .\r\nهمانگونه كه از اسامى اين نوشته‌ها به دست مىآيد ، مدائنى از مهمترين مؤلفان تاريخ نويس در دوره‌اى است كه رسم بر نگارش تك نگارى دربارهء رخدادها و موضوعات خاص بوده است . علاقهء خاص مدائنى به اين قبيل موضوعات كاملا از نوشته‌هاى وى آشكار است . به عنوان مثال او به جنبه‌هاى خاصى از سيره توجه كرده و رساله‌هايى مانند كتاب امهات النبى صلى الله عليه و آله و سلم ، كتاب اقطاع النبى صلى الله عليه و آله و سلم ، كتاب عهود النبى صلى الله عليه و آله و سلم ، كتاب رسائل النبى صلى الله عليه و آله و سلم ، كتاب أخبار المنافقين ، كتاب ازواج النبى صلى الله عليه و آله و سلم ، كتاب عمال النبى صلى الله عليه و آله و سلم على الصدقات اين گرايش او را به وضوح نشان مىدهد .\r\nبسيارى از اين تأليفات را كه اندكى از آنها برجاى مانده و به چاپ رسيده ، بايد در حد مقالات كوچك دانست . به عنوان مثال كتاب الفرج بعد الشدة و الضيق او كه تنوخى آن را ملاحظه كرده تنها پنج تا شش برگ بوده است . « 4 » رسالهء المردفات من نساء قريش مدائنى نيز كه توسط عبد السلام هارون به چاپ رسيده كوتاه است . اين رساله ، دربارهء زنانى از قريش است كه پس از مرگ شوهر ، به ازدواج ديگرى درآمده‌اند . دو رسالهء التعازى و علم\r\n\r\n\r\n","description":"","footnote":"\r\n( 1 ) . تاريخ بغداد ، ج 12 ، ص 55\r\n( 2 ) . الكامل فى ضعفاء الرجال ، ج 5 ، ص 213\r\n( 3 ) . البيان و التبيين ، ص 320 ( قاهره ، 1380 )\r\n( 4 ) . الفرج بعد الشدة ، تنوخى ، ج 1 ، ص 7\r\n","page_name":" 93 ","page_number":93},
  {"content":"\r\n\r\nالخواص او نيز برجاى مانده است . ممكن است ميان تأليفات وى ، آثار بلندى نيز بوده كه البته تاكنون خبرى از اين قبيل آثار وى به دست نيامده است . به عنوان مثال دربارهء كتاب المغازى او گفته شده كه در سه مجلد بوده است .\r\nبخشهاى زيادى از آثار مفقود او در كتابهاى بعدى آمده است . از جمله فقرات فراوانى از كتاب اسماء من قُتِل من الطالبيين در كتاب مقاتل الطالبيين ابوالفرج اصفهانى آمده است . « 1 » بلاذرى جمعا 1416 روايت از مدائنى نقل كرده است . « 2 » درست همانطور كه بخشهاى زيادى از كتابهايى كه او دربارهء زنان نوشته در بلاغات النساء آمده است . « 3 » ابن ابى الحديد نيز بخشهايى از آثار مدائنى را نقل كرده است . « 4 »\r\nطبرى در بخش تاريخ خراسان در موارد فراوانى از نوشته‌هاى مدائنى به ويژه اثر او فتوح خراسان سود جسته است . همينطور بلاذرى نيز در اخبار سيره و نيز امويان ، نقلهاى فراوانى از مدائنى دارد . كتاب تاريخ الخلفاء وى هم يكى از آثار مهمى بوده كه گويا بيشترين بهره را طبرى از آن برده است . « 5 »\r\nبه هر روى آثار مدائنى با همهء گستردگى تنها اختصاص به اخبار دورهء اسلامى دارد . از وى دربارهء موضوع المبتدأ چيزى برجاى نمانده . آثار اندكى از جاهليت رسيده و سايرنوشته‌هاى او مربوط به دورهء اسلامى است . لذا گفته‌اند اگر كسى اخبار دورهء جاهليت را مىخواهد كتابهاى ابوعبيده را بخواند و اگر كسى اخبار دورهء اسلامى را مىخواهد آثار مدائنى را بخواند . « 6 » استاد بدرى محمد فهد ، با حوصلهء تمام ، فهرستى بلند از آنچه از مدائنى در حيطهء تاريخ دورهء اسلامى نقل شده ، با حفظ ترتيب تاريخى ، از مآخذ مختلف به دست داده است . « 7 » در متون ادبى نيز ، اخبار زيادى در آثار جاحظ ، زبير بن به كار ، مبرّد ، ابن عبدربه ، ابوالفرج اصفهانى و ديگران از مدائنى نقل شده است . « 8 »\r\n\r\nخليفة بن خيّاط\r\n( م 240 )\r\nخليفة بن خياط معروف به شباب عُصْفرى « 9 » از مورخان مهم قرن سوم هجرى است كه\r\n\r\n\r\n","description":"","footnote":"\r\n( 1 ) . موارد آن را بنگريد در : شيخ الاخباريين ، صص 26 - 28\r\n( 2 ) . موارد البلاذرى ، ج 1 ، ص 167\r\n( 3 ) . شيخ الاخباريين ، صص 31 - 34\r\n( 4 ) . تاريخ التراث العربى ، ج 1 ، جزء 2 ، صص 141 - 142 ؛ و نك : التاريخ العربى والمورخون ، ج 1 ، ص 128\r\n( 5 ) . اسهامات مورخى البصرة ، صص 212 - 215\r\n( 6 ) . تاريخ بغداد ، ج 12 ، ص 55\r\n( 7 ) . شيخ الاخباريين ، صص 65 - 140\r\n( 8 ) . همان ، صص 141 - 161\r\n( 9 ) . تذكرة الحفاظ ، ج 2 ، ص 436\r\n","page_name":" 94 ","page_number":94},
  {"content":"\r\n\r\nابن كثير از وى با عنوان « من ائمة التاريخ » ياد كرده است . « 1 » وى نيز درست بمانند ابن سعد در زمانى بوده كه درگير ماجراى « المحنه » و يا سختگيرى معتزله و در رأس همه مأمون بر ديگران در باب خلق قرآن شده است . « 2 » ابن نديم از وى ياد كرده و پنج كتاب براى وى برشمرده است . نخست كتاب الطبقات . دوم كتاب التاريخ . سوم كتاب طبقات القراء .\r\nچهارم كتاب تاريخ الزمنى و العرجان و المرضى و العميان و در نهايت كتاب اجزاء القرآن . « 3 » تا آنجا كه آگاهيم تنها دو كتاب تاريخ و طبقات او به دست ما رسيده و چاپ شده است .\r\nدربارهء وى نيز ميان اصحاب رجال اختلاف است ، گرچه نوعا وى را توثيق مىكنند . وى بصرى است و بصريها به دليل داشتن گرايشهاى عثمانى يا نزديك به آن - مانند مدائنى - بخت يارشان است كه از سوى اصحاب حديث تأييد شوند . بخارى در كتاب خود در هيجده مورد ، رواياتى از وى نقل كرده و اين نيز فرصتى ديگر بوده تا رجال شناسان بعدى در قدح وى كمتر سخن بگويند . بايد اعتراف كرد كه وى اعتناى كافى به سند دارد و اين مقبول اصحاب حديث است . كمترين علائق از نوع تشيع عراقى در خليفه يافت نمىشود .\r\nكتاب تاريخ او كه به روايت بقىّ بن مخلد قُرْطُبى « 4 » ( 201 - 276 ) باقى مانده ، در سال 1386 قمرى به كوشش اكرم ضياء العمرى در عراق ( به مساعدت مجمع علمى عراق ) به چاپ رسيده و در سال 1414 به كوشش سهيل زكار چاپ ديگرى از آن عرضه شده است ! ( بيروت ، دارالفكر ) . العمرى شرح حال مفصل وى و آنچه را كه دربارهء وى و خاندانش در دست بوده در مقدمه آورده است .\r\nالعمرى فهرستى از مآخد خليفه را در تاريخ او به دست داده است . خليفه در سيره به طور عمده بر ابن اسحاق تكيه كرده است . وى همچنين از كتاب تاريخ الخلفاء ابن اسحاق نيز بهره برده و روايات متعددى دربارهء دورهء نخستين خلافت از ابن اسحاق نقل كرده است . گفته شده كه بيش از صد بار نام ابن اسحاق در كتاب تاريخ خليفه آمده است . « 5 » راوى و يا نويسندهء ديگرى كه وى از او بهره برده وهب بن جرير است كه از روايات و يا آثارش مورد استفادهء ابن سعد در طبقات قرار گرفته است . نوشتهء ابومعشر نيز كه از ميان رفته ، از مآخذ خليفه بوده است . مدائنى از استادان رسمى وى بوده و او به‌طور مستقيم از وى نقل\r\n\r\n\r\n","description":"","footnote":"\r\n( 1 ) . البداية و النهاية ، ج 10 ، ص 322\r\n( 2 ) . اخبار القضاة ، ج 2 ، ص 175\r\n( 3 ) . الفهرست ، ص 288\r\n( 4 ) . گفته شده وى نخستين كسى است كه دانش تاريخ را به اندلس برده است .\r\n( 5 ) . اسهامات مؤرخى البصرة ، ص 191\r\n","page_name":" 95 ","page_number":95},
  {"content":"\r\n\r\nكرده است . گفته شده كه در بخش فتوحات و اخبار دورهء خلفاى نخست ، پنجاه درصد نقلها از مدائنى و به احتمال از كتاب جمل ، كتاب صفين و كتاب خوارج اوست . « 1 » از ديگر مشايخ او كه برخى صاحب كتابهايى بوده‌اند و محتمل است كه وى از مكتوبات آنها با اجازه و يا شفاها از آنها رواياتى را نقل كرده باشد ، عبارتند از ابوعبيده معمر بن مثنى ( م 209 ) ، هشام كلبى ، سحيم بن حفص ( م 190 ) وليد بن هشام قحذمى ، « 2 » عبد الله بن مغيره و بسيارى ديگر . « 3 »\r\nدربارهء تاريخ خليفه گفته شده است كه اين كتاب قديمىترين اثر تاريخى است كه به صورت سالشمار حوادث را ثبت كرده و به دست ما رسيده است . امتياز ديگر كتاب آن است كه آمار و ارقامى را ثبت كرده كه در منابع ديگر نيامده است . وى به حوادث داخلى دنياى اسلام مانند شورش يزيد بن مهلب كمتر پرداخته و در عوض دربارهء فتوحات اخبار بيشترى آورده است . « 4 »\r\nبا همهء آنچه دربارهء تاريخ خليفه گذشت ، گفته شده كه معاصران وى از كتاب او استقبالى نكرده و در آثارى كه اندكى پس از آن تأليف شده ، از آن نقل نكرده‌اند . طبرى تنها يك بار آن هم در حوادث سال 141 از وى ياد كرده است . ازدى ( م 334 ) در تاريخ موصل خود از آن بهره برده « 5 » اما بعدها ، ذهبى و يا ابن كثير از آن استفاده نكرده‌اند . محتمل چنان است كه كتاب در دسترس آنها نبوده است .\r\nتاريخ در نگاه مورخان كهن ، به معناى سال است و به‌طور عمده به معناى تقويم اعم از سال تولد ، درگذشت ، سال رخ دادن حوادث و مانند اينها به كار مىرود . خليفه در مقدمه كتاب خود در وصف تاريخ مىنويسد : اين كتاب تاريخ است و مردمان كار حج و روزهء خويش و نيز عدهء زنان و مدت ديون خود را با تاريخ تعيين مىكنند . پس از آن ، از تاريخ يزدجرى سخن مىگويد و آنگاه از مبدأهاى تاريخى متعدد كه اعراب از پس از هر حادثه ، براى چندى آن را حفظ مىكردند و آخرين آنها حملهء ابرهه به مكه بوده است . پس از آن ، از پيدايش تاريخ هجرى سخن گفته و بدنبال آن بحث تاريخى خود را از تولد پيامبر صلى الله عليه و آله و سلم آغاز و تا سال 232 ادامه مىدهد .\r\nاز ويژگيهاى عمدهء كتاب ، ارائهء آگاهيهايى دربارهء صاحبمنصبان حكومتى در هر سال و\r\n\r\n\r\n","description":"","footnote":"\r\n( 1 ) . اسهامات مؤرخى البصرة ، ص 192\r\n( 2 ) . دربارهء اخبار وليد بن هشام نك : اسهامات مؤرخى البصرة ، صص 150 - 162\r\n( 3 ) . نك : مقدمهء العمرى بر تاريخ خليفه ، صص 26 - 45\r\n( 4 ) . مقدمه زكار بر تاريخ خليفه ، ص 10\r\n( 5 ) . اسهامات مؤرخى البصرة ، صص 201 - 212\r\n","page_name":" 96 ","page_number":96},
  {"content":"\r\n\r\nدر هر شهر است . وى در جاى جاى كتاب ، فهرست شهرها را با ياد از اميران و ساير صاحبمنصبان آن ياد مىكند . « 1 » ويژگى ديگر ياد از سالها و نيز روزهاى هفته است كه در قياس با مآخذ ديگر قابل توجه است . ياد از فهرست كشتگان يمامه و نيز كشتگان جمل و حره « 2 » كاملا تازگى دارد .\r\nنيز بايد يادآور شد كه متن تاريخ خليفه ، بر خلاف كتابهايى مانند يعقوبى و مسعودى كه گرايشهاى مذهبى و سياسى در آنها آشكار است ، خالى از موضعگيرى است .\r\nاثر ديگر خليفه ، كتاب طبقات اوست كه در كنار طبقات ابن سعد از كهن‌ترين آثارى است كه در اين زمينه برجاى مانده است . كتاب طبقات خليفه ، على رغم اختصار ، از دامنهء جغرافيايى وسيع ترى نسبت به طبقات ابن سعد برخوردار بوده و افزون بر چند شهر بزرگ دنياى اسلام ، از بسيارى از شهرهاى خردتر نيز ياد كرده است . « 3 » كتاب طبقات ، على رغم اختصار حاوى آگاهيهاى تاريخى ويژه‌اى دربارهء اشخاص است . از جمله آن كه ، در مواردى دربارهء محل سكونت آنها نيز سخن مىگويد كه از ديد تاريخ محلى ارزش خاص خود را دارد .\r\n\r\nمحمد بن حبيب\r\n( م 245 )\r\nمحمد بن حبيب بن اميه هاشمى بغدادى از مورخان و نسب شناسان برجستهء قرن سوم هجرى و از نسل دانشورانى است كه تك نگاريهاى فراوانى در موضوعات متنوع نگاشته است . وى از موالى عباسيان بوده و شغل رسمى وى « مؤدبى » فرزندان عباس بن محمد عباسى ( عباس برادر سفاح و منصور ) بوده است . وى عالمى به تمام معناى اخبارى و علاقمند به مسائل تاريخى - نسبى و ادبى است . شايد در مقايسه با ساير مورخان آن روزگار از نظر موضوعاتى كه مورد علاقهء وى بوده ، بتوان او را با هشام كلبى و مدائنى مقايسه كرد ، گرچه حجم كارى او بسيار كمتر از مدائنى است .\r\nابن نديم از وى با تعبير كان من علماء بغداد بالانساب و الاخبار و اللغة و الشعر و القبائل ياد كرده و آثار وى را برشمرده و گفته است : و كتبه صحيحة . آثار او در علم انساب ، تاريخ و اخبار شعراء بوده است . نديم پس از ياد از كتاب القبائل الكبير و الايام مىنويسد :\r\nوى آن را براى فتح بن خاقان نگاشت و من نسخه را ديدم در حالى كه بيش از بيست جزء\r\n\r\n\r\n","description":"","footnote":"\r\n( 1 ) . اسهامات مؤرخى البصرة ، صص 187 - 188\r\n( 2 ) . تاريخ ، چاپ العمرى ، ص 187 ، 240\r\n( 3 ) . اسهامات مؤرخى البصرة فى الكتابة التاريخيه ، ص 64\r\n","page_name":" 97 ","page_number":97},
  {"content":"\r\n\r\nدويست برگى و حتى بيشتر بود و گفته مىشد كه چهل جزء است . « 1 » در ميان آثار او اثرى با نام تاريخ الخلفاء نيز ياد شده كه مانند بسيارى از آثار ديگر او تاكنون اثرى از وى يافت نشده است .\r\nدو اثر بزرگ وى و نيز دو رسالهء او به‌طور معجره آسائى ، هر كدام فقط يك نسخه خطى ، برجاى مانده است . يكى المنمق و ديگرى المحبر . به نظر مىرسد كه كتاب المحبر ، در قرن پنجم شهرت فراوانى داشته و به همين دليل ، خطيب بلافاصله پس از ياد از وى او را با تعبير « صاحب كتاب المحبر » ياد كرده و نوشته است كه وى از هشام كلبى روايت دارد . وى در اصل بغداد بوده اما در ذى حجه سال 245 در سامرا درگذشته است . « 2 »\r\nياقوت شرح حال وى را از نديم و مرزبانى آورده است . مرزبانى گفته است كه او از كتب ديگران اقتباس مىكرد و در كتابهاى خود مىگذاشت . از جمله ، وى كتابى را كه اسماعيل بن ابى عبيدالله تأليف كرده بود ، از ابتدا تا انتها در كتاب خود آورده و حتى يك كلمه هم كم و زياد نكرده است . « 3 » مسعودى با ياد از نام وى ، از كتابهايش بهره برده است . « 4 »\r\nابن طاووس ( م ذى قعدهء 664 ) عالم شيعى قرن هفتم ، نسخه‌اى از المحبر را در دست داشته و از آن در كتاب طرائف نقل كرده كه در آنجا شش صحابى و شش تابعى عقيده‌شان دربارهء جواز متعه نقل شده است . كلبرگ نوشته است : در متن فعلى ، تنها از پنج صحابى ياد شده و از هيچ تابعى ياد نشده است . به نظر مىرسد ابن طاووس نسخه‌اى از اين تأليف در دست داشته كه از تنها نسخهء موجود در موزهء بريتانيا كه محقق بر اساس آن كتاب را به چاپ رسانده متفاوت بوده است . « 5 » كتاب ديگرى نيز با نام مَن استُجيبَتْ دَعْوَتُه از محمد بن حبيب در اختيار ابن طاووس بوده كه وى آن را تلخيص نيز كرده است . وى در مُهَج الدعوات و اقبال الاعمال از آن نقل كرده است . از اين اثر ، اثرى در دست نيست . « 6 »\r\nآنچه مهم است اين كه ، در حال حاضر دو اثر برجاى ماندهء وى ، حاوى اخبار تاريخى بسيار با ارزش و منحصر به فرد است . اين دو كتاب ، آگاهيهايى است از زندگى و مناسبات اجتماعى و قبائلى عرب و مشتمل بر رساله‌هاى كوچكى است كه رسالت هر كدام ثبت نوعى خاص از اطلاعات اجتماعى و تاريخى است .\r\nمىتوان گفت كه بيشتر اخبار كتاب المنمق « 7 » دربارهء قريش و به‌طور عمده از دوران\r\n\r\n\r\n","description":"","footnote":"\r\n( 1 ) . الفهرست ، ص 119\r\n( 2 ) . تاريخ بغداد ، ج 2 ، ص 277 - 278\r\n( 3 ) . معجم الادباء ، ج 18 ، ص 113\r\n( 4 ) . نك : التنبيه والاشراف ، ص 174\r\n( 5 ) . كتابخانهء ابن طاووس ، ص 439\r\n( 6 ) . كتابخانهء ابن طاووس ، ص 362 - 363\r\n( 7 ) . المنمق ، تصحيح احمد خورشيد فاروق ، ( هند ، 1964 ) بيروت ، عالم الكتب ، 1405\r\n","page_name":" 98 ","page_number":98},
  {"content":"\r\n\r\nجاهليت است . بحت با نسب قريش آغاز شده ، از فضائل عباس سخن به ميان آمده و پس از آن از حلف الفضول و ساير احلاف و منافرات و نزاعهاى ميان خاندانهاى قريش به تفصيل سخن گفته شده است . بخش ديگر آن كه در لابلاى همان مباحث آمده ، بحث از ايام العرب خاص قريش است كه از نظر تاريخى ارزش فراوانى دارد . اخبارى از آن هم به دورهء اسلامى اختصاص دارد . به عنوان نمونه ، بحثهاى چون : المؤذون لرسول الله صلى الله عليه و آله و سلم ، المستهزؤون من قريش ، المشبّهون برسول الله صلى الله عليه و آله و سلم من قريش . در بخشهاى ديگر به كوران قريش ، احولان قريش ، كوسج‌هاى قريش ، و نيز به معرفى كسانى كه مادرشان نصرانى ، يهودى ، نبطى يا حبشى و سندى بوده‌اند پرداخته شده است .\r\nكتاب المحبر ابن حبيب ، « 1 » مربوط به دورهء اسلامى و در واقع مجموعهء رساله‌هاى كوچك در موضوعات متنوع است . جسته گريخته مباحث مهم سيره ، گرچه به اختصار در آن آمده است . از مولد النبى صلى الله عليه و آله و سلم ، مؤاخاة ، زنان پيامبر صلى الله عليه و آله و سلم ، غزوات و سرايا ، اسامى شركت كنندگان در بدر ، متخلفان در تبوك ، نقباى رسول خدا صلى الله عليه و آله و سلم . در كنار اينها ، موضوعاتى انتخاب شده و مصاديق آن شناسانده شده است . كسانى از فرزندان انصار كه محمد ناميده شدند ، كسانى كه در جاهليت خوردن خمر را بر خود حرام كردند ، شاهان حمير و كنده و غسان ، اخبار زنانى كه بعد مرگ شوى خود ازدواج نكردند ، بتهاى عرب ، سنتهاى عرب در حج در جاهليت و تلبيه آنها ، مردانى كه در وقت آمدن اسلام ده زن داشتند ، اسامى به دارآويختگان از اشراف ، زنانى كه در زندگى بيش از سه شوهر كردند و . . . مباحثى از اين دست .\r\nوى در اين دو اثر ، از بسيارى از چهره‌هاى بنام پيش از خود نام برده است . شايد بيش از همه نام هشام كلبى كه از مشايخ او بوده و زمينه كارى وى با او مشترك بوده در آثار وى به چشم مىخورد . ديگران عبارتند از : ابوعبيده مَعْمر بن مثنى ، هيثم بن عدى ، عبد العزيز بن عمران ، ابن اسحاق ، واقدى .\r\nجز آنچه گفته شد ، رسالهء ديگرى از ابن حبيب با عنوان كتاب من نسب الى امّه من الشعراء توسط عبد السلام هارون چاپ شده است . « 2 » جالب است كه خود وى هم به نام مادرش حبيب مشهور بوده است . عبد السلام رسالهء ديگرى از محمد بن حبيب را با عنوان أسماء المغتالين من الاشراف فى الجاهلية و الاسلام و أسماء من قتل من الشعراء چاپ\r\n\r\n\r\n","description":"","footnote":"\r\n( 1 ) . المحبر ، تصحيح الدكتورة ايلزه ليختن شتيتر ، بيروت ، دارالآفاق الجديده\r\n( 2 ) . نوادر المخطوطات ، المجلد الاول ، ( صص 83 - 96 ) قاهره ، 1972\r\n","page_name":" 99 ","page_number":99},
  {"content":"\r\n\r\nكرده است . « 1 » نيز رساله‌اى با عنوان كنى الشعراء و من غلبت كنيته على اسمه « 2 » و رسالهء القاب الشعراء و من يعرف منهم بأمه . « 3 » مهمترين اينها رسالهء اسامى كشته شدن گان است كه شرح حال بسيارى از خلفا و اميران و چهره‌هاى معروف از شاعر و غيره در آن آمده است . از جمله ، چند صفحه‌اى هم به نقل اخبار شهادت اميرمؤمنان عليه السلام پرداخته است . « 4 »\r\nكتاب امالى محمد بن حبيب در اختيار ابن ابى الحديد بوده و وى در مجلدات مختلفى از آن نقل كرده است . « 5 »\r\nگفته شده است كه وى تمايلات شيعى داشته و شاهد آن كه هر كجا نام ابوبكر و عمر آمده تعبير « رحمه الله » آورده و هر كجا نام خديجه و امام على عليه السلام آمده تعبير « رضى الله عنه » آورده است . « 6 » شاهد ديگر آن كه گفته است عمر احول بوده « 7 » و اين كه قبل از اسلام آوردن ، كنيز مسلمان شدهء خود را كتك زده است . « 8 » بايد گفت مؤلف با جسارت تمام ، زشتيهاى بسيارى از قريش و صحابه و فرزندان آنها را آورده است . ارائه فهرستى از حدخوردگان صحابه و فرزندانشان هم مىتواند مؤيدى بر آزادانديشى او و يا تمايلات شيعى او در قدح صحابه تلقى شود . شايد همين مسأله دليل بىتوجهى به كتاب المنمق توسط دانشوران سنى در طول تاريخ باشد . « 9 »\r\n\r\nازرقى\r\n( م ح 248 )\r\nابواليد محمد بن عبد الله بن احمد ازرقى ، نويسندهء اثر مهم كتاب مكه و اخبارها و جبالها و اوديتها ، اثرى جاودانه در تاريخ مكه است . ابن نديم او را « احد الاخباريين و اصحاب السير » و بنابر اين يكى از مورخان به شمار آورده و كتاب مكه او را كتاب بزرگى خوانده است . « 10 » اين اثر مؤلف ، اگرچه نوعى تاريخ محلى است ، اما به دليل آن كه وى تاريخ مقدس‌ترين شهر دنياى اسلام را نگاشته ، در عمل به صورت منبعى مهم براى تاريخ اسلام در آمده است . اين كتاب به نام اخبار مكة و ما جاء فيها من الاثار به چاپ رسيده است .\r\nآنچه كه بايد نسبت به مؤلف كتاب توجه داشت آن كه كتاب از آن محمد بن عبد الله\r\n\r\n\r\n","description":"","footnote":"\r\n( 1 ) . نوادر المخطوطات ، المجلد الثانى ، صص 112 - 275 )\r\n( 2 ) . همان ، صص 281 - 296\r\n( 3 ) . همان ، صص 299 - 328\r\n( 4 ) . همان ، صص 160 - 163\r\n( 5 ) . شرح نهج البلاغه ابن ابى الحديد : 1 : 294 ، 2 : 36 ، 12 : 81 ، 13 : 42 ، 208 ، 14 : 250 ، 15 : 53 ، 16 : 10 ، 1 ، 12 ، 182 ، 17 : 236 ( اين آخرى تنها آمده عن محمد بن حبيب ) .\r\n( 6 ) . المحبر ، ص 509\r\n( 7 ) . همان ، ص 303\r\n( 8 ) . همان ، ص 184\r\n( 9 ) . نك : المنمق ، مقدمهء خورشيد احمد فاروق ، ص 11\r\n( 10 ) . الفهرست ، صص 124 - 125\r\n","page_name":" 100 ","page_number":100},
  {"content":"\r\n\r\nاست ؛ جز آن كه نقش وى در اين كتاب ، روايت بخش اعظم كتاب از جدش احمد بن محمد بن وليد است و تنها شمار اندكى از ديگران . شايد بر اين اساس ، بتوان مؤلف اصلى را جدّ وى دانست نه خود او . وى به مانند وستنفلد بر اين باور است كه از وجود برخى از اسناد ديگر در كتاب و نيز شباهتهاى ميان اين كتاب با آنچه در سيرهء ابن هشام آمده ، چنين بر مىآيد كه كتاب اخبار مكه در اصل كوچكتر از حجم فعلى بوده و به مرور با ضميمه كردن برخى مطالب ديگر ، بر حجم آن افزوده شده است . « 1 » كتاب اخبار مكه چندين بار تلخيص شده و به شعر نيز درآمده است .\r\nاخبار مكه ، در فصول نخستين خود ، تاريخ مكه را از تاريخ كعبه آغاز كرده و سيرى تاريخى از كعبه و مسجد الحرام را به دست داده است . بحث از جرهميان و حاكميتشان بر مكه و سپس خزاعه و بعد از آن قريش در پى آمده است . همين‌طور بحث از بت پرستى و دلائل رواج آن در جاهليت و نيز حج گذارى در دوران جاهلى . پس از آن تاريخ كعبه و مكه بعد از اسلام تا آتش زدن آن توسط امويان و . . . بحث از اركان كعبه و بخشهاى ديگر آن و نيز مسجد الحرام با تفصيل تمام همراه با تاريخچهء آنها آمده است . ارائهء جغرافياى دقيق شهر ، خانه‌ها و محلات و منازل شخصيتهاى برجستهء مكه در دوران پس از اسلام و نيز روشنگرى دربارهء محلات شهر ، گورستانها و . . . از ابواب ديگر كتاب است .\r\nاين كتاب نخست بار توسط وستنفلد در سال 1858 بر اساس سه نسخه در اروپا چاپ شد . چاپ فعلى رايج آن در سال 1352 قمرى با تحقيق رشدى ملحس انجام شده است .\r\nمصحح پيوستهايى دربارهء تاريخ بازسازى كعبه از پس از دورانى كه ازرقى آورده و نيز شرحى از سيلهايى كه تا اين اواخر در مكه آمده و مسائلى ديگر بر كتاب افزوده است . اخبار مكه به سال 1411 از روى چاپ رشدى ملحس در قم افست شده است . نيز توسط دكتر محمود مهدوى دامغانى به فارسى درآمده است .\r\n\r\nزبير بن به كار\r\n( م 256 )\r\nزبيربن به كار از آخرين افراد متعلق به نسلى است كه شيوهء كارشان نه نگارش تاريخ عمومى بلكه تك نگارى رخدادها بود . اين تك نگارى به معناى مقاله نويسى كوتاه نيست ؛ چرا كه براى نمونه بايد « وقعة صفين » نصر بن مزاحم را با آن حجم بسيار يك تك نگارى به شمار آوريم . بيشتر آثار زبيربن به كار پيشوند اخبار دارد . ياقوت از زبيربن به كار با عنوان « اخبارى »\r\n\r\n\r\n","description":"","footnote":"\r\n( 1 ) . نك : مقدمهء ملحس بر اخبار مكه ، صص 16 - 17\r\n","page_name":" 101 ","page_number":101},
  {"content":"\r\n\r\nياد كرده است . « 1 » زبيربن به كار فرزند عبد الله بن مصعب بن ثابت بود و ثابت فرزند عبد الله بن زبير كه سالها بر حجاز و عراق حكمرانى كرد و در برابر امويان ايستاد و عاقبت در سال 73 هجرى كشته شد . در خاندان زبير علايق علمى وجود داشته است . از متقدمين آنها عروة بن زبير است كه عمده راوى اخبار عايشه است و از متأخرين آنها يكى مصعب زبيرى و ديگرى همين زبير بن به كار . مصعب ، عموى زبيربن به كار بود ، و دقيقاً از نظر علمى زمينهء مشتركى با وى داشت . شاهد مهم آنكه از هر دوى آنها كتابى در نسب قريش بر جاى مانده است .\r\nزمينهء كار علمى زبير بن به كار ، تاريخ ، نسب و شعر و ادب است . اينها علومى بوده كه با هم پيوندى عميق داشته است .\r\nزبيربن به كار از چيره دستان اين قبيل آگاهىهاى ادبى - تاريخى است . هم كتاب موفقيات او ، و هم كتاب نسب قريش و اخبارها نشان از احاطهء او بر اخبار تاريخى و نسب قبيلهء پرنفوذ قريش دارد . كتابى ديگرى كه از وى مانده ، ازواج النبى صلى الله عليه و آله و سلم است كه با تحقيق سكينه شهابى ( بيروت ، مؤسسة الرسالة ، 1403 ) چاپ شده است .\r\nدراين جا مناسب است اشاره كنيم كه آثار بر جاى ماندهء قرن سوم ، به ويژه نيمهء نخست آن از هر جهت بايد غنميت تاريخى به شمار آيد . اين آثار مملو از اخبارى است كه هنوز زير فشار اجتماعى - مذهبى موجود تا حدى طاقت آورده و مىتوان اخبار درست فراوانى را در آنها يافت . به علاوه ، آثار اين قرن در واقع - به استثناى چند متن كوتاه و بلند از قرن دوم - كهنترين آثارى است كه به دست ما رسيده و لاجرم تكيه گاه ما در تحليل تحولات تاريخى دو قرن نخست هجرى است .\r\nآثار بر جاى ماندهء زبيربن به كار در شمار همين گونه آثارند ؛ آثارى كه حتى با وجود برخى از گرايشهاى خاندانى و طايفه‌اى ، حاوى اخبار تاريخى منحصر به فرد و بسيار با ارزشند . وى كتابى هم در اخبار مكه داشته كه يكصد و چهل و سه نص آن در اخبار مكه فاكهى حفظ شده است . « 2 » از كتاب تاريخ المدينة او نيز بخش مهمى در المغانم فيروزآبادى دربارهء محل سكونت قبائل در مدينه باقى مانده . همچنين ابن حجر ، نصوصى از آن را در الاصابة نقل كرده است . « 3 »\r\nاز زندگى سياسى - اجتماعى زبيربن به كار آگاهى فراوانى در دست نيست . تنها مىدانيم كه وى در سالهاى پايانى زندگى خود ، قاضى شهر مكه بوده و اين سمت را متوكل -\r\n\r\n\r\n","description":"","footnote":"\r\n( 1 ) . معجم الادباء ، ج 4 ، ص 218\r\n( 2 ) . اخبار مكه ، فاكهى ، مقدمه ، ص 34\r\n( 3 ) . التاريخ والمؤرخون بمكة ، ص 19\r\n","page_name":" 102 ","page_number":102},
  {"content":"\r\n\r\nخليفهء مشؤوم و پست عباسى - به عنوان پاداش به وى واگذار كرده بود . پيش از آن نيز وى با حكومت عباسى مرتبط بوده است ؛ از جمله نام همين كتاب الموفقيات ، برگرفته از نام ابواحمد طلحة الموفق فرزند متوكل عباسى است . ابواحمد در عهد خلافت برادرش معتمد ، مقام ولايتعهدى را داشت ، اما عمرش براى خلافت دوام نياورد و درگذشت .\r\nزبيربن به كار كتاب الموفقيات را به نام وى نگاشت و اين حكايت از روابط نزديك وى با خاندان عباسيان دارد . به هر روى او عالمى پر نفوذ و متعلق به طايفهء قريش بود و به‌طور طبيعى شخصيتى بر جسته به شمار مىآمد ؛ به ويژه كه عمرى نسبتاً دراز يافت و فرصت آن را داشت تا بر دامنهء نفوذ خويش بيافزايد . وى پس از هشتاد و چهار سال زندگى در ذى حجهء سال 256 درگذشت .\r\nمصادر رجالى اهل سنت به‌طور كلى او را توثيق كرده‌اند . دارقطنى ، بغوى و خطيب بغدادى در شمار كسانى هستند كه وى را موثق شمرده‌اند ؛ « 1 » اما احمد بن على سليمانى سخت بر وى تاخته او را « منكر الحديث » خوانده و در شمار جاعلان حديث آورده است . « 2 » در اين صورت به رغم دفاع ابن حجر از وى ، بايد دربارهء اخبار او محتاط بود . ما معيارهاى سليمانى مذكور را در تضعف و توثيق نمىدانيم ؛ شايد به خاطر برخى اخبارى كه وى دربارهء سقيفه آورده اين چنين متهم شده ؛ شايد هم بدبينى عمومى كه دامنگير اخباريان آن زمان بوده است سبب تضعيف مزبور شده باشد . اين نيز محتمل است كه سليمانى آگاهى ويژه‌اى دربارهء او داشته و يا روايت او را از راويان ضعيف - كارى كه اخباريان به آن تن مىدادند تا كتب تاريخى خور را حجيم و پربار كنند - دانسته است . اين آخرى ، با آنچه سليمانى دربارهء زبير آورده و وى را در شمار جاعلان حديث ياد كرده سازگارى ندارد . به هر روى بايد گفت ، مشكل توثيق و تضعيف دربارهء مورخان و اخباريان هميشگى بوده و كمتر مورخى را مىتوان يافت كه از اين بابت مصون مانده باشد .\r\nاز شخص زبيربن به كار كه بگذريم ، بايد گفت ، خوشبختانه كتاب موفقيات وى مجموعهء روايات تاريخى است كه هر كدام به‌طور مستند نقل شده و سبك حديثى بر آن حاكم است ؛ يعنى هر حكايت سند مستقل خود را دارد و از اين جهت مىتوان آن را ارزيابى كرد . با اين حال بايد اين حقيقت را فاش گفت كه داشتن سند و سالم بودن روات آن ، به معناى آن نيست كه روايت مزبور حتماً درست خواهد بود ، چه ، « جعل سند » ، همانند « جعل خبر » كار دشوارى نبوده است . پس بايد با دقت بيشترى به ارزيابى متون اخبار پرداخت و در كنار آن كار سندى نيز انجام داد .\r\n\r\n\r\n","description":"","footnote":"\r\n( 1 ) . مقدمهء الموفقيات ، ص 17\r\n( 2 ) . همان\r\n","page_name":" 103 ","page_number":103},
  {"content":"\r\n\r\nاشاره كرديم كه كتابهاى تاريخ آن روزگار يا تك نگارى دربارهء رخدادهاى ويژه‌اى است و يا تاريخ عمومى يك دورهء تاريخى ؛ و گفتيم كه زبيربن به كار مربوط به نسل تاريخنگارى از نوع تك نگارى است . اكنون پرسش آن است كه اخبار الموفقيات چگونه كتابى است .\r\nكتاب موفقيات در برگيرندهء 429 خبر تاريخى است . هر كدام اين اخبار مشتمل بر دو سه سطر تا دو يا سه صفحه مىباشد . اين حكايات به‌طور عمده تاريخى و كمتر ادبى است .\r\nمحور اصلى آنها نيز مسائل مهم سياسى ، اجتماعى و فرهنگى دو قرن نخست هجرى است .\r\nدر واقع زبيربن به كار بر آن بوده تا از مجموعهء اين تحولات ، آنچه را كه جالب ، شيرين ، آموزنده و مهم بوده گلچين كرده و در اين كتاب عرضه كند . از اين جهت بايد گفت كتاب وى گرچه نمىتواند در قالب يك تك نگارى از يك واقعه شناخته شده و يا در شمار تواريخ عمومى درآيد ، اما خود ، داراى سبك بسيار نوى است كه آن را براى علاقه مندان به تاريخ خواندنى كرده است .\r\nدر اين ميان آنچه اهميت دارد ، اصل گزينش است . مرورى بر فهرست مطالب كتاب ارزش آن را آشكارتر مىسازد . تقريباً همهء اخبار جهت گيرى خاصى داشته و ما بايد آن را مجموعهء يادداشتهاى مورخى بدانيم كه در طول زندگى خود آنها را در دفترچه‌اى فراهم آورده است . مىدانيم كه اين يادداشتها به لحاظ آن كه توسط يك مورخ فراهم آمده ، آن هم در طول سالها ، چه اندازه ارزشمند است .\r\nمحقق كتاب در همان مقدمه نوشته است كه زبيربن به كار در اين كتاب سه گونه خبر دارد .\r\nيكى اخبارى كه در هيچ مصدر ديگرى نيامده است ؛ دوم اخبارى كه تنها به‌طور مختصر در مصادر ديگر آمده و تفصيل آن را بايد در اينجا يافت ؛ و سوم اخبارى كه البته در مصادر ديگر نيز آمده است . به هر روى بايد توجه داشت كه ما اين اخبار را در كتابى كه در نيمه اول قرن سوم هجرى تأليف شده ، در اختيار داريم . مؤلف با بسيارى از قضاياى مربوط به اواخر قرن دوم يا دورهء مأمون معاصر بوده و از اين جهت بر ارزش تاريخى اين كتاب افزوده مىشود .\r\nآنچه كه به نظر جالب مىرسد ، حساسيت مؤلف در گزينش اخبار است . اين گزينش جهت گيرى فكرى و تحليلى قوى دارد ؛ نه آن كه صرفاً از لحاظ صورى جالب باشد . به عبارت ديگر ، بيشتر اين نقلها در تحليل تاريخ دو قرن اول هجرى كاربرد دارد و كمتر خبرى است كه بتوان از آن صرف نظر كرد . البته يك محقق بايد تمامى چنين كتابى را بخواند تا بتواند از آنچه در آن پراكنده است بهره بجويد ؛ زيرا كتاب ترتيب تاريخى مشخصى ندارد و از اساس نيز مؤلف بناى چنين كارى را نداشته است .\r\nپيش از آن كه مرورى دقيقتر بر محتواى آن داشته باشيم ، اين مطلب را هم دربارهء كتاب\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nموفقيات بگوييم كه متأسفانه ، نُسَخ باقى مانده از اين كتاب كامل نبوده و تنها بخشى از كتاب ، كه بايد گفت نسبتاً مفصل است ، در اختيار ما قرار گرفته است . با اين حال محقق آن تلاش كرده تا قسمت مفقود آن را با كمك اخبارى كه ديگران در قرنهاى گذشته از آن برگرفته‌اند به نوعى بازسازى كند . لذا « قسم الضائع » آن كه شمال 58 خبر تاريخى بوده و عمدتاً از شرح نهج البلاغهء ابن ابى الحديد است ، در پايان كتاب ( ص 573 به بعد ) آمده است . بايد از محقق به خاطر ضميمه كردن اين بخش سپاسگزار بود . به نظر مىرسد كه فاش گويى اين كتاب در اخبار تاريخى ، آن را براى متعصبان ، غير قابل تحمل كرده و از اين جهت كتاب مزبور همانند بسيارى از آثار ديگر قرن سوم مورد بىمهرى قرار گرفته و به همين دليل بخش متنابهى از آن از بين رفته است .\r\nبه رغم آنكه خاندان زبير با بنى هاشم روابط مناسبى نداشته است ، اخبار الموفقيات ، اخبار قابل توجهى دربارهء امام على - عليه السلام - دارد . يك از جالبترين آنها تحت عنوان « رسول الله يوصى بولاية على » چنين است : . . . عن عمار بن ياسر قال : قال رسول الله صلى الله عليه و آله :\r\nاوصى من آمن بالله و صدقنى بولاية على بن أبى طالب ، من تولّاه فقد تولّانى و من تولّانى فقد تولّى الله ، و من أحبّه فقد أحبّنى و من أحبّنى فقد أحبّ الله عزّوجل . « 1 »\r\nوى در ادامه ، سه سند ديگر براى اين خبر نقل كرده است . اين امر نشان تأكيد مؤلف بر درستى حديث است .\r\n\r\nعمر بن شبّه\r\n( 173 - 262 )\r\nابوزيد عمر بن شبه بن عبيد نميرى بصرى ( از موالى بنى نمير ) از مورخان بصرى بنام است . نگاشته‌هاى وى از مصادر مهم آثارى است كه در دوره‌هاى بعد تدوين شده است .\r\nابن نديم از وى ياد كرده و فهرستى از تأليفات وى را آورده است . عمدهء آثار وى دربارهء كوفه و بصره و مكه و مدينه و برخى آثار ادبى و نسبى است : كتاب الكوفه ، كتاب البصرة ، كتاب امراء الكوفة ، كتاب امراء البصرة ، كتاب امراء مدينة ، كتاب مقتل عثمان ، كتاب محمد و ابراهيم ابنى عبد الله بن حسن و . . . « 2 »\r\nاثر مهم و پر ارج برجاى ماندهء وى كتاب تاريخ المدينة المنورة است كه بر اساس تنهاترين نسخه با تحقيق فهيم محمد شلتوت در چهار جزء ( دو مجلد ) چاپ شده است . « 3 »\r\n\r\n\r\n","description":"","footnote":"\r\n( 1 ) . اخبار الموفقيات ، ص 312 ، ش 171 ( و شماره‌هاى 172 - 174 )\r\n( 2 ) . الفهرست ، ص 125\r\n( 3 ) . افست قم ، دارالفكر ، 1410\r\n","page_name":" 105 ","page_number":105},
  {"content":"\r\n\r\nكهن‌ترين تاريخ مدينه ، كتاب تاريخ مدينه ابن زباله است كه بخشهايى از آن در وفاء الوفاء سمهودى برجاى مانده و وستنفلد آن قطعات را در كتابچه‌اى با نام تاريخ المدينة ابن زباله چاپ كرده است . متأسفانه نسخهء برجاى مانده از اين اثر ناقص است . آنچه هست شامل سه قسمت است . نخست قسمت مربوط به پيامبر صلى الله عليه و آله و سلم ، دوم قسمت مربوط به عمر و سوم قسمت مربوط به عثمان . هر سه بخش از آغاز و انجام ناقص است ؛ اما همين اندازه كه برجاى مانده ، بسيار مغتنم و ارزشمند است . ابن شبه آگاهيهاى دقيقى را در بخش نخست كتاب از مدينه و وضعيت آن از حيث تمدنى و آبادى به دست داده است . او به تاريخ سياسى اين دوره كمتر توجه دارد و در برابر ، در وصف اماكن و محلات آگاهيهاى منحصر دقيقى را به دست داده است . بحثهايى مانند مساجدى كه رسول خدا صلى الله عليه و آله و سلم در آنها نماز گزارده ( 57 - 79 ) ، احاديثى كه دربارهء كوه احد آمده ( 79 - 85 ) ، اخبار مربوط به قبرستان بقيع و محل قبر بزرگان مدفون درآن ( 86 - 104 ) محل دفن حضرت فاطمهء زهرا عليها السلام ( 104 - 110 ) ياد از وادىهاى مدينه و مطالبى ديگر دربارهء جغرافياى مدينه . وى به تفصيل از صدقات پيامبر صلى الله عليه و آله و سلم و امام على عليه السلام در مدينه سخن گفته است . افزون بر اينها ، مىتوان دربارهء اخبار جنگها ، وفدها و بسيارى از مطالب ديگر سيره ، اخبارى را در اين كتاب يافت .\r\nنكتهء مهم در كتاب ابن شبه آن كه وى در نقل اخبارى كه در قرن سوم و چهارم از ديد اصحاب حديث ممنوعه اعلام شده ، صراحت خاصى دارد . به همين دليل اين كتاب مملو از اخبار مهمى است كه واقعيات تاريخى آن دوره را برملا مىكند . اين اخبار به ويژه در بخش مربوط به عثمان و شورش مردم بر وى به‌طور مبسوط آمده است . در اين باره ، هيچ كتابى به دقت اين كتاب مطالب ريز آن ماجرا را به دست نداده است .\r\nمطالب كتاب از مجلد نخست تا صفحهء 651 اخبار دوران پيامبر صلى الله عليه و آله و سلم است و از آن پس اخبار دورهء عمر كه نخستين مطالب آن دربارهء نسب او ، وضع او در جاهليت و اسلام اوست مىباشد . در اين بخش ، شيوهء حكومت دارى عمر و نيز ابداعات وى در زمينه‌هاى مختلف از جمله تأسيس نماز تراويح و ديگر مسائل از قبيل سيرهء عمر ، موافقات عمر ( ص 859 ) به تفصيل آمده است . آخرين بخش مربوط به عمر ، مسائل مربوط به كشته شدن او و تشكيل شوراى خلافت و اخبار آن است ( ص 868 ) .\r\nاخبار مربوط به عثمان از صفحهء 952 آغاز مىشود . در اين بخش ، نخستين عناوين مربوط به اقدامات دينى عمر از جمله برخى از تشريعات و همچنين تلاش وى در جمع نسخ قرآن و يكسان كردن آنها ، و در نهايت اخبار شورش بر عثمان است كه با تفصيل هرچه تمامتر در اين كتاب آمده است . بدين ترتيب بايد گفت تاريخ مدينه ابن شبه منبعى است\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nكهن كه از هر حيث اخبار آن قابل توجه بوده و از نخستين متون تاريخى است كه از يك سو به عنوان متنى مهم در در تواريخ محلى آن هم تاريخ مدينة الرسول و از سوى ديگر حاوى اخبار مهم از دورهء خلافت خلفاى نخستين ، به دست ما رسيده است . طبعا هيچ محقق تاريخ اسلام نمىتواند بدون احاطهء بر آن و موضوعات متنوع موجود در آن ، دربارهء تاريخ مدينه و دوران خلافت خلفاى نخست تحقيق كند . افزون بر تاريخ المدينه ، كتابى مخطوط از وى برجاى مانده با نام جمهرة اشعار العرب كه نسخهء آن در قاهره موجود است . فقراتى از كتاب اخبار اهل البصرة او در تاريخ طبرى مانده است . « 1 » از كتاب اخبار بنى نمير وى فقراتى در الاغانى هست . نيز فقراتى از اخبار مكه او در الاصابه ابن حجر نقل شده است .\r\nابوالفرج اصفهانى در مقاتل از كتاب اخبار محمد و ابراهيم ابنى عبد الله وى نيز نقل كرده است . « 2 »\r\n\r\nابن قُتَيْبه\r\n( 213 - 276 )\r\nابومحمد عبد الله بن مسلم معروف به ابن قتيبهء مروزى دينورى از ادبا و مورخان اهل سنت در قرن سوم هجرى است . وى آثارى در ادب ، حديث ، قرآن و تاريخ دارد كه بسيارى از آنها به دليل كثرت استفاده ، برجاى مانده است . پدر وى از مرو بوده ، خود او در بغداد متولد شده و مدتى در شهر دينور قاضى بوده است . از جمله مشايخ وى در بغداد ، محمد بن سلام جُمَحى ( م 231 ) ، يحيى بن اكثم قاضى ( 242 ) ابوحاتم سهل بن محمد سجستانى ( م 248 يا 255 ) و شمارى ديگر از محدثان و اخباريان برجستهء اين دوره بوده‌اند . برخى از آثار وى عبارتند از غريب القرآن ، مشكل القرآن ، مختلف الحديث ، دلائل النبوة ، الاختلاف فى اللفظ ، ادب الكاتب ، الاسئلة والاجوبة ، فضل العرب على العجم ، عيون الاخبار ، طبقات الشعراء ، و المعارف . « 3 »\r\nمهمترين اثر تاريخى وى كتاب المعارف است . اين اثر به صورت دائرة المعارف مختصرى دربارهء دانستنيهاى لازم دربارهء تاريخ اسلام تدوين شده است . به همين دليل ، در نوع خود كار بديعى است . عجيب آن كه مسعودى ، ابن قتيبه را متهم كرده كه مطالب كتابهاى ابوحنيفهء دينورى را برداشته و در كتابهاى خود مىگذارد . « 4 »\r\nفصلى از كتاب معارف كه در حكم يك كتاب شرح حال نيست هست ، به صحابه\r\n\r\n\r\n","description":"","footnote":"\r\n( 1 ) . موارد تاريخ الطبرى ، بخش نخست ، ص 166\r\n( 2 ) . تاريخ التراث العربى ، التدوين التاريخى ، صص 205 - 206\r\n( 3 ) . نك : الفهرست ابن نديم ، ص 86 . ابن نديم او را در طبقهء لغويين آورده است . در مقدمهء المعارف 37 عنوان كتاب براى وى ياد شده است .\r\n( 4 ) . مروج الذهب ، ج 2 ، ص 202\r\n","page_name":" 107 ","page_number":107},
  {"content":"\r\n\r\nاختصاص دارد . پس از آن فصلى به خلفا و شرح مختصرى از آنان را تا زمان المعتمد عباسى به دست مىدهد . فصلى به اشراف و برزگان كه هر كدام به نوعى در حوادث مهم زمان نقشى داشته‌اند اختصاص داده شده است . در ادامه فصلى در شرح حال تابعين و پس از آن فصلى در معرفى اهل حديث آمده است . قاريان ، نسب شناسان و اخباريان ، راويان اشعار ، معلمان و متهاجران « 1 » پس از آن آمده است . بحثى از « الاوائل » « 2 » ، فتوحات ، حاكمان عراق ، فرقه‌ها ، كاتبان و دبيران شاهان و اميران ، شاهان حبشه ، حيره ، و عجم نيز در انتها آمده است . اين فهرست تأييد مىكند كه ابن قتيبه در صدد تأليف كتابى جامع و دائرة المعارفى تاريخى اما مختصر بوده است . بهترين چاپ كتاب ، چاپ ثروت عكاشه است كه در قم نيز توسط انتشارات رضى ( سال 1373 ) افست شده است . « 3 »\r\nاز ديگر آثار وى كه آگاهيهاى تاريخى فراوانى در آن آمده ، كتاب عيون الاخبار است .\r\nاين كتاب ، از جمله آثار ادبى است كه هر باب آن اختصاص به يك موضوع اجتماعى ، سياسى يا ادبى دارد . در آن باب ، هر نقل تاريخى ، شعر ، حكايت يا كلمهء قصارى كه پيرامون آن موضوع نقل شده جمع آورى مىشود . كتاب مزبور در چهار جلد توسط دارالكتاب العربى بيروت ، منتشر شده و در قم نيز افست شده است . كتاب الشعر و الشعراء ابن قتيبه نيز حاوى شرح حال شمار فراوانى از شاعران برجستهء دوران جاهلى و اسلامى بوده و مواد فراوانى براى تاريخ ادبيات در آن آمده است .\r\nاز ديگر آثار تاريخى كه به وى منسوب شده كتاب الامامة و السياسة است . ثروت عكاشه مصحح كتاب المعارف ، نسبت اين كتاب را به ابن قتيبه نادرست مىداند . نخست بدان دليل كه در شرح حالهايى كه براى وى نوشته‌اند ، جز ابوعبد الله توزى معروف به ابن شباط ، چنين كتابى براى او ياد نكرده‌اند . در متن كتاب آمده كه مؤلف در دمشق بوده در حالى كه ابن قتيبه از بغداد جز به دينور نرفته است . نيز در متن كتاب از ابوليلى نقل شده در حالى كه او در سال 148 در كوفه قاضى بوده و اين 65 سال قبل از تولد ابن قتيبه است .\r\nچهارم آن كه در كتاب ، از زنى كه مؤلف او را ديده خبرى دربارهء فتح اندلس آمده كه باز با سال تولد ابن قتيبه سازگارى ندارد . مؤلف از حملهء موسى بن نصير به مراكش ياد مىكند كه اين شهر را يوسف بن تاشفين در سال 455 ساخته و اين با سال مرگ ابن قتيبه ( 276 )\r\n\r\n\r\n","description":"","footnote":"\r\n( 1 ) . مانند كسانى چون سعد وقاص كه از مدينه به عراق آمدند .\r\n( 2 ) . شعبه‌اى از تاريخ نويسى كه دربارهء نخستين امور رخداده است .\r\n( 3 ) . چاپ پيشين اين كتاب با تصحيح محمد اسماعيل عبد الله الصاوى در سال 1970 انجام شده بود .\r\n","page_name":" 108 ","page_number":108},
  {"content":"\r\n\r\nسازگار نيست . « 1 » شايد مهمترين دليل عدم صحت كتاب الامامة و السياسة به ابن قتيبه ، عدم سازگارى نثر آن با ديگر آثار او باشد . افزون بر آن ، شيوهء نگارش وى در تاريخ ، ميان آنچه در المعارف انجام داده با آنچه در الامامة آمده توافق و تناسب ندارد . گرايش مذهبى او با محتواى آنچه در الامامه دربارهء سقيفه و داستان اختلاف مسلمانان در آن دوره آمده همخوانى ندارد . البته وى در كتاب الاختلاف عبارتى دارد كه توهم گرايش شيعى را نسبت به او برانگيخته كه عكاشه خواسته است از آن پاسخ دهد . « 2 » وى با مقابله با مشبهه ، تا اندازه‌اى خود را با اهل حديث كه سنيان سخت متعصب‌اند روبرو كرده است . در جاى ديگرى نيز ازاهل حديث به دليل پنهان كردن فضائل امام على عليه السلام ، به ويژه حديث غدير ناراحت است و شكايت مىكند كه چرا بايد به خاطر مخالفان ( روافض ) اهل حديث اين حقايق را كتمان كنند . « 3 » با اين حال ، او سنى است و هيچ علقهء شيعى ندارد .\r\nبه هر روى كتاب الامامة و السياسة ، حتى اگر از ابن قتيبه نباشد ، از آثار با ارزش تاريخى از قرن سوم است . اين كتاب در اصل تاريخ خلفاست . بحث از جانشينى ابوبكر آغاز شده و با تكيه بر حوادث عراق ، تا كشته شدن امين پيش رفته است . بسيارى از اخبار اين كتاب ،\r\n\r\n\r\n","description":"","footnote":"\r\n( 1 ) . المعارف ، ص 56 ، نيز نك : التاريخ العربى و المورخون ، ج 1 ، ص 241\r\n( 2 ) . مقدمه المعارف ، ص 59\r\n( 3 ) . ترجمهء عبارت ابن قتيبه در « الاختلاف فى اللفظ » ( تحقيق محمد زاهد كوثرى ، صص 47 - 49 ) چنين است : من شاهد بودم كه اينان ( اهل حديث ) در برابر افراط رافضه در دوستى على و مقدم دانستن او . . . در كنار زدن على عليه السلام افراط كرده ، حق او را بجاى نياورده و درباره‌اش بدگويى مىكنند . آنها گرچه به ظلم او تصريح نكرده‌اند اما او را متهم به خونريزى به ناحق كرده ، متهم به شركت در قتل عثمان كرده و از ائمهء هدايت خارج كرده در شمار ائمهء فتنه مىدانند . آنها خليفه بودن او را به جهت اختلاف مردم دربارهء او انكار كرده اما يزيد را خليفه مىدانند ، چرا كه همگى مردم او را پذيرفته‌اند . بسيارى از محدثان از اين كه فضائلش را نقل كرده و آنچه درباره‌اش وارد شده اظهار كنند ، خوددارى مىكنند ، در حالى كه همهء اين احاديث از طرق صحيح نقل شده است . اهل حديث ، حسين عليه السلام فرزند او را خارجى دانسته و مىگويند او شق عصاى مسلمين كرده و بنابراين مهدور الدم بوده است ؛ چرا كه پيامبر فرمود : من خرج على امتى و هم جميع فاقتلوه كائنا من كان . آرى اينان على و اهل شورا را با يكديگر برابر مىدانند ، به اين دليل كه اگر عمر برترى على را مىدانست وى را برآنان مقدم مىداشت . آنان از ياد على عليه السلام خوددارى كرده و حتى از نقل حديثى از فضائلش اكراه دارند تا جايى كه محدثين آنها از نقل احاديث فضائل او خوددارى كرده و به نقل همهء فضائل عمرو بن عاص و معاويه مىپردازند . گويا از نقل اين فضائل نمىخواهند به آن دو توجه كنند بلكه بيشتر مقابله با على عليه السلام را در نظر دارند . اگر يك نفر دربارهء على بگويد : « اخو رسول الله و ابوسبطيه الحسن و الحسين اصحاب الكساء على و فاطمة و الحسن و الحسين » چهرهء آنها برافروخته شده و چشمهايشان حالت انكار به خود مىگيرد . اگر كسى سخن رسول خدا صلى الله عليه و آله و سلم را نقل كند كه فرمود : « من كنت مولاه فهذا على مولاه » و « انت منى بمنزلة هارون من موسى » و نظاير اينها ، دنبال نقد سند مىروند تا آن را خراب كنند و حق او را به خاطر رافضه پايمال كنند و به خاطر آنها چيزى را به على عليه السلام نسبت دهند كه مربوط به او نيست .\r\n","page_name":" 109 ","page_number":109},
  {"content":"\r\n\r\nنقلهاى منحصرى است كه قرائن تاريخى ديگر مؤيد آنهاست ، اما عين آنها در نقلهاى ديگر نيامده است . به همين دليل ، بايد اين اثر از منابع اوليه تاريخ خلفاى نخستين تا عصر اول عباسى دانست . چاپ پيشين الامامة والسياسة در قاهره ، به سال 1388 قمرى توسط مطبعة مصطفى البابى الحلبى انجام شده است . « 1 » چاپ جديدى با فهارس توسط على شيرى چاپ شده است . « 2 »\r\n\r\nيعقوب بن سفيان فَسَوى\r\n( ح 195 - 277 )\r\nابويوسف يعقوب بن سفيان فسوى از محدثان و مورخان قرن سوم هجرى است كه سالهاى طولانى از عمر خويش را براى شنيدن حديث به مسافرت به شهرهاى مختلف دنياى اسلام اختصاص داد . وى در اصل از فساى فارس است كه براى فراگيرى حديث به مكه ، مصر ، شام ، و شهرهاى مختلف عراق سفر كرده است . وى در حالى كه بيش از هشتاد سال عمر داشت ، در سيزدهم رجب سال 277 در بصره درگذشت . مهمترين اثر وى كتاب المعرفة و التاريخ است كه در چهار مجلد با تصحيح اكرم ضياء العمرى چاپ شده است . « 3 » تعبير « المعرفة » به معناى شناخت رجال است و تعبير « التاريخ » به معناى تاريخ سالشمار .\r\nخواهيم ديد كه كتاب تركيب از هر دو شيوه است .\r\nوى بدون استثنا از سوى اصحاب رجال توثيق شده و از وى به عنوان شخصى عابد و زاهد و متقى ياد شده است . اين در حالى است كه ابن اثير وى را به تشيع متهم كرده است . « 4 » ابن كثير نوشته است : به يعقوب ليث صفارى خبر رسيد كه فسوى از عثمان بد مىگويد . دستور داد تا احضارش كنند . در اين وفت ، وزير يعقوب گفت : او دربارهء عثمان بن عفان سجزى ما بد نمىگويد ، بلكه دربارهء عثمان بن عفان صحابى بد مىگويد . يعقوب پاسخ داد : رهايش كنيد ، عثمان صحابى به من چه ربطى دارد ! « 5 » از ميان آثار وى كتاب المعرفة و التاريخ برجاى مانده كه آن نيز از سه مجلد ، مجلد نخست آن مفقود شده است .\r\nنيز بخشى از كتاب المشيخه او باقى مانده است . كتاب المعرفه او در دست مورخان بعدى بوده و مكرر در مآخذ مختلف از آن استفاده و ستايش شده است . « 6 » متأسفانه بخش مفقود آن ، تاريخ عمومى اسلام بر اساس سالشمار بوده و تا زمان سفاح ادامه داشته است . مصحح\r\n\r\n\r\n","description":"","footnote":"\r\n( 1 ) . افست قم ، رضى ، 1363\r\n( 2 ) . اين كتاب را نيز منشورات رضى به سال 1371 شمسى در قم افست كرده و متأسفانه ناشر و سال نشر چاپى را كه از روى آن افست كرده ، بر روى كتاب حفظ نكرده است .\r\n( 3 ) . مدينهء منوره ، مكتبة الدار ، 1410\r\n( 4 ) . المعرفة و التاريخ ، ج 1 ، ص 15\r\n( 5 ) . البداية والنهاية ، ج 11 ، ص 60\r\n( 6 ) . نك : مقدمهء المعرفة و التاريخ ، ص 22\r\n","page_name":" 110 ","page_number":110},
  {"content":"\r\n\r\nكتاب ، آنچه از اين بخش در كتابهاى ديگر نقل شده در مقدمه ارجاع داده است . « 1 »\r\nدو مجلد ديگر كه بر جاى مانده ، ادامهء حوادث تاريخ اسلام را از سال 136 تا 242 دنبال كرده است . وى در هر سال فهرستى از حوادث آن سال را به دست داده است . بدين ترتيب بايد كتاب فسوى را در كنار كتاب يعقوبى و دينورى و به ويژه خليفه ، از تواريخ عمومى قرن سوم هجرى بدانيم . مطالبى كه وى ذيل هر سال نقل كرده البته مختصر و كوتاه است .\r\nوى در ضمن حوادث سالهايى كه معاصر با آنها بوده ، آگاهيهاى جالبى به دست داده است .\r\nاز جمله تعيين محل قبر ابن شهاب زُهْرى و نيز برخى از آنچه كه بر ديوار مسجد دمشق از زمان وليد بن عبد الملك دربارهء تاريخ بنا و نيز آيات قرآنى نوشته شده بوده است . « 2 »\r\nپس از بيان حوادث سال 242 ، كتاب وى صورت شرح حال و رجال به خود گرفته است . وى ابتدا شرح حال صحابه و سپس شرح حال تابعين را مىآورد . به‌طور استطرادى ، عناوينى از قبيل « معرفة القضاة » ، فضائل مصر و صحابه‌اى كه به آن وارد شدند ، همينطور شام و تابعين شام و سپس اخبار كوفه و صحابه و تابعينى كه در آن بوده‌اند و نيز فصلى دربارهء ابوحنيفه و اصحاب او و نيز اعمش در ادامه مىآيد . از اين ديد ، كتاب شبيه كتاب طبقات ابن سعد است و در همين تراجم ، اطلاعات تاريخى مختلف فراوان به چشم مىخورد .\r\nوى بنا به استقصاى مصحح ، در اين كتاب ، جمعا از 232 شيخ نقل كرده است . افزون بر آن ، از عالمان و مؤلفان پيشين نيز مطالبى گرفته كه در مواردى از كتابهاى آنهاست . در جمع 40 نص از عروة بن زبير در سيره نقل كرده كه به نظر مصحح از كتاب او نبايد نقل شده باشد . كتابى هم كه حديث زهرى در آن بوده ، از مصادر فسوى است . برخى از عالمان ديگر كه به احتمال ، وى از آثارشان بهره برده عبارتند از محمد بن اسحاق ، عبد الملك بن جريج ( م 150 ) ، معمر بن راشد ( م 153 ) ، ليث بن سعد ( م 175 ) ، ابونعيم فضل بن نعيم ( م 219 ) وشمارى ديگر از محدثان . « 3 »\r\n\r\nمحمد بن اسحاق فاكهى\r\n( 217 - 272 تا 278 )\r\nابوعبد الله محمد بن اسحاق فاكهى از مورخان قرن سوم هجرى است كه نيمى از كتاب مهم او با عنوان اخبار مكه به دست ما رسيده است . اين كتاب ، بمانند كتاب اخبار مكه ازرقى و نيز تاريخ المدينة المنوره ابن شبه ، از آثارى است كه به ظاهر در شمار تواريخ محلى است ، اما به دليل آن كه مشتمل بر آگاهيهايى دربارهء دو شهر اصلى مكه و مدينه است ، بايد در\r\n\r\n\r\n","description":"","footnote":"\r\n( 1 ) . مقدمهء المعرفة و التاريخ ، صص 23 - 40\r\n( 2 ) . مقدمهء المعرفة و التاريخ ، ص 52\r\n( 3 ) . المعرفة و التاريخ ، ج 1 ، صص 42 - 50\r\n","page_name":" 111 ","page_number":111},
  {"content":"\r\n\r\nرديف ساير منابع تاريخ اسلام مورد توجه قرار گيرد . شرح حال فاكهى كمتر در منابع كهن آمده و تنها فاسى در العقد الثمين و ابن حجر در تغليق التعليق شرح حال مختصرى از وى به دست داده‌اند . عبد الملك بن دهيش ، مصحح ارجمند كتاب فاكهى ، كوشيده است تا آگاهيهاى پراكنده‌اى را كه دربارهء وى دست است ، در مقدمهء كتاب بياورد . « 1 »\r\nقديمىترين شيخ او ، سعيد بن منصور متوفاى 227 است كه اگر او در هنگام نقل از وى دست كم ده سال مىداشته بايد تولد او در سال 217 باشد . از اين سو ، فاسى گفته است كه وى در سال 272 زنده بوده است . به احتمال ، درگذشت او ميان سال 272 تا 278 است . « 2 » از برخى از نقلها به دست مىآيد كه با امراى مكه نشست و برخاست داشته و بنابراين شخصى معتبر و عالمى برجسته بوده است . كتاب اخبار مكه به صورت مسند ارائه شده و او تنها در ملجد دوم كتاب خود از 231 شيخ روايت نقل كرده است . برخى از مشايخ مهم وى عبارتند از : محمد بن اسماعيل بخارى ، مسلم بن حجاج ، ابوحاتم رازى ، ابوزرعهء جرجانى ، ابراهيم بن يعقوب جوزجانى ، حسن بن عرفهء عبدى و زبير بن به كار . مصحح نام مشايخ وى را با تعيين شمار نقلهايى كه از آنها آورده ، ضمن جدولى به دست داده است .\r\nاهميت كتاب فاكهى ، جداى از تلاشى كه براى فراهم آوردن اخبار مهم تاريخى كرده ، نگهدارى متون برخى از كتابهاى مفقود در آن است . وى از كتاب تاريخ مكه و مسجد الحرام عثمان بن عمرو بن ساج چهل و هفت نص را نگاه داشته است . از كتاب واقدى دربارهء مكه بيست و شش نص . از آثار زبير بن به كار كه اخبار مكه داشته يكصد و چهل و هفت نص . از كتاب ابوعبيدة معمر بن مثنى كه كتابش دربارهء چاههاى مكه بوده يازده نص .\r\nاز المغازى موسى بن عقبه سيزده نص . همينطور از برخى از آثار حديثى كه از ميان رفته ، قطعاتى را حفظ كرده است . « 3 »\r\nاخبار مكه شمارى از فصول خود را به مسجد الحرام و اجزاء متبركهء آن مانند حجرالاسود ، ملتزَم ، طواف كعبه ، مقام ابراهيم ، زمزم ، مسجد الحرام ، صفا و مروه اختصاص داده و شمار ديگرى از فصول خود را به تاريخ شهر مكه و تحولات و تغييرات و سيلهايى كه پيش و پس از اسلام در آن آمده است . « 4 » ارائه فصلى به تبيين موقعيت محلات و خانه‌ها كه با دقت هرچه تمامتر صورت گرفته از جالب‌ترين فصلهاى كتاب است . ساير آگاهيهاى\r\n\r\n\r\n","description":"","footnote":"\r\n( 1 ) . وى كتاب را در شش جلد ( سه مجلد ) به بهترين صورت به چاپ رسانده است . گفتنى است كه بخشى از آن ، پيش از اين در مجموعه‌اى كه مشتمل بر بخشى از كتابهاى تاريخى مربوط به شهر مكه بوده چاپ شده است . نك : تاريخ التراث العربى ، التدوين التاريخى ، ص 207\r\n( 2 ) . نك : مقدمهء اخبار مكه ، ص 32\r\n( 3 ) . اخبار مكهء فاكهى ، مقدمه ، صص 34 - 35\r\n( 4 ) . نك : مجلهء ميقات ، ش 3 ، مقاله‌اى در معرفى كتاب اخبار مكهء فاكهى .\r\n","page_name":" 112 ","page_number":112},
  {"content":"\r\n\r\nجغرافياى دربارهء مكه اعم از چاهها ، راهها ، موقعيت منى و عرفات و مشعر و نيز مساجدى و منازلى كه رسول خدا صلى الله عليه و آله و سلم در آنها نماز گزارده ، ضمن فصول چندى ارائه شده است .\r\nطبعا برخى از مسائل فقهى نيز مورد توجه بوده و روايات مربوط به احكام حرم و يا احكام خريد و فروش و اجارهء خانه‌هاى مكه و از اين قبيل نيز ضمن فصولى خاص ارائه شده است .\r\nمصحح كتاب مىنويسد : جزء نخست كتاب كه مفقود شده ، مباحث مربوط به تاريخ مكه را از ابتدا تا هجرت پيامبر صلى الله عليه و آله و سلم داشته است . شاهد آن كه بجز آنچه در بحث از منى دربارهء بيعت عقبه آورده ، مطالب دورهء بعثت را در بخش باقى مانده نمىيابيم . وى بر اساس آنچه كه فاسى در العقد الثمين و ديگران از جزء اول كتاب فاكهى آورده‌اند ، بخشى را به عنوان « ملحق » در مجلد پنجم ( از صفحهء 111 به بعد ) افزوده است . روايات اين بخش ، نشانگر همان نظر مصحح است كه جزء نخست كتاب تاريخ مكه از جاهليت تا هجرت رسول خد صلى الله عليه و آله و سلم به مدينه بوده است .\r\n\r\nاحمد بن يحيى بلاذرى\r\n( 170 تا 180 - 279 )\r\nاحمد بن يحيى بن جابر بلاذرى بغدادىِ كاتب ، از مهمترين مورخان و نسب شناسان قرن سوم است . سال تولد وى دانسته نيست ، اما گفته شده كه قديمىترين شيخ او كه وكيع بن جراح است در سال 197 درگذشته و آن زمان ، وى بايد هفت تا ده سال سن مىداشته است . « 1 » ابن نديم از او و آثارش ياد كرده و وى را از مترجمان كتابهاى فارسى به عربى دانسته كه از جمله آثارش ترجمهء عهد اردشير به شعر است . « 2 » ياقوت با تفصيل بيشترى از او ياد كرده و از ذكر مشايخ وى توسط ياقوت چنين بر مىآيد كه بلاذرى دانش خود را از محدثان شامى و عراقى برگرفته است . « 3 »\r\nبلاذرى اهل شعر نيز بوده و بيشتر هجويات مىگفته است . وى اشعارى در ستايش مأمون دارد و بعدها يكى از نديمان متوكل عباسى ( م 247 ) و سپس مستعين ( م 251 ) بوده است . « 4 » شايد همين امر سبب گرايشهاى عباسى در وى شده و شاهد آن اين است كه از امويان ، تنها عثمان و عمربن عبد العزيز را خليفه ناميده است . وى از امويان اندلس نيز\r\n\r\n\r\n","description":"","footnote":"\r\n( 1 ) . موارد البلاذرى ، ج 1 ، ص 48\r\n( 2 ) . الفهرست ، صص 127 - 126\r\n( 3 ) . معجم الادباء ، ج 5 ، ص 91\r\n( 4 ) . لسان الميزان ، ج 1 ، ص 323 و نك : موارد البلاذرى ، ج 1 ، ص 57 ؛ مقدمهء انساب الاشراف ، تصحيح زكار ، ص ش\r\n","page_name":" 113 ","page_number":113},
  {"content":"\r\n\r\nسخنى نگفته است . دو كتاب با ارزش از بلاذرى بر جاى مانده است : يكى فتوح البلدان كه مورد ستايش مسعودى قرار گرفته و وى گفته است كه در فتح شهرها كتابى بهتر از آن سراغ ندارد . اين كتاب دربارهء سير فتح شهرها در قرون نخست اسلام مىباشد . كتاب با ارزش ديگر وى انساب الاشراف است كه تاريخ دوران اسلامى را در قالب نسب شناسى و خاندانى آورده است . نامهاى ديگر اين اثر ، الاخبار و الانساب ، جُمَل انساب الاشراف ، انساب الاشراف و اخبارهم و تاريخ الاشراف است . اين اثر بر اساس نسب نگارش يافته اما از نظر ارائه مواد تاريخى ، در بسيارى از موارد ، از طبرى نيز اخبار بيشترى را عرضه كرده است . از آنجا كه وى كوشيده تا شرح حال افراد برجستهء راارائه دهد ، موادى را به دست داده كه هم در حوزهء تاريخ است و هم شرح حال . اين امتيازى است كه اين اثر بر ساير كتابهاى تاريخى دارد . طبعا از داشتن نظمى منطقى بىبهره است . به عنوان مثال ، دربارهء امويان نزديك به 3483 روايت به دست داده در حالى كه مجموعهء روايات طبرى دربارهء اين خاندان 638 نقل است . به عبارتى يك سوم كتاب انساب الاشراف اخبار امويان است . « 1 »\r\nبلاذرى بحث از انساب را با بيان نسب عدنانىها آغاز كرده است . ابتدا از بنى هاشم و پس از آن از بنى عبدشمس كه حجم بيشترى را به خود اختصاص داده و پس از تمام كردن اخبار قريش ، به قبايل ديگر پرداخته است .\r\nبيشتر مآخذى كه وى از آنها بهره برده ، امروزه در دسترس مانيست و وى با گزينشى كه صورت داده ، متنى بسيار بديع ، جالب و پرارزش را بر جاى نهاده است . وى تنها از مدائنى 1416 روايت نقل كرده است . « 2 » ابن سعد نيز از جمله مآخذ اوست . « 3 » تعجب آن است كه كتاب او در دوره‌هاى ممتدى مورد غفلت عمدى و سهوى مورخان قرار گرفته است .\r\nانساب الاشراف جداى از چاپ اخير آن ، به صورت پراكنده چاپ شده است .\r\nبخشى از انساب به عنوان الجزء الحادى عشر در سال 1883 به عنوان متنى از يك مؤلف مجهول در آلمان چاپ شده است . دو جلد كه يكى به عنوان الجزء الرابع - القسم الاول و ديگرى القسم الخاص بمعاويه است به عنوان مجلد چهارم و پنجم در سالهاى 1938 و 1971 در قدس چاپ شده است . همين دومجلد بعدها به كوشش احسان عباس به عنوان القسم الرابع من الجزء الاول با اندكى كم و زياد توسط معهد آلمانى در بيروت به چاپ رسيد . جزء ديگرى از آن به عنوان القسم الثالث كه اخبار عباس بن عبد المطلب و فرزندانش مىباشد ، به كوشش عبد العزيز الدورى توسط همان معهد چاپ شده است . جزء\r\n\r\n\r\n","description":"","footnote":"\r\n( 1 ) . موارد البلاذرى ، ج 1 ، ص 10\r\n( 2 ) . موارد البلاذرى ، ج 1 ، ص 31\r\n( 3 ) . موارد البلاذرى عن الاسرة الاموية ، ج 1 ، ص 246\r\n","page_name":" 114 ","page_number":114},
  {"content":"\r\n\r\nثانى و قسمى از جزء ثالث آن كه اخبار طالبيان است به كوشش استاد محمدباقر محمودى با حواشى مفصل در دو جلد به سال 1974 توسط مؤسسة الاعلمى چاپ شده است . دو جزء اخير ، با تغيير شكل در يك مجلد به سال 1416 در قم چاپ شده است . يك مجلد هم كه اخبار سيره است ، توسط محمد حميدالله در مصر توسط دارالمعارف چاپ شده است .\r\nمجلدى هم حاوى اخبار ابوبكر و عمر توسط احسان العمد در سال 1414 در رياض چاپ شده كه عمدهء نقلهاى آن از طبقات ابن سعد است . مجلد ديگرى از اين كتاب با عنوان جلد ششم قسمت ب ، توسط خليل الثمينه چاپ شده ( 1993 ،  HebrewU niversity  ) كه بخش مربوط به هشام بن عبد الملك است . « 1 » جداى از چاپهاى پيشگفته ، چاپ جديدى در سيزده جلد توسط سهيل زكار و رياض زركى به بازار عرضه شده است . « 2 » با اين كه كتاب انساب الاشراف در قرن سوم تأليف يافته در نوشته‌هاى بعدى به ويژه ابوالفرج اصفهانى ، يادى از آن نمىبينيم . حتى در قرون بعد نيز كمتر از آن نقلى صورت گرفته و به همين دليل نسخ خطى آن نيز پراكنده مىباشد . « 3 »\r\n\r\nابوحنيفه دينورى\r\n( م 282 )\r\nدينورى « 4 » در درجه اول رياضى دان و منجم و اديب و پس از آن مورخ بوده است . وى در سال 235 به اصفهان رفت و در آنجا به كار ستاره شناسى و هيئت و ثبت نتايج محاسبات نجومى رصدخانهء خود مشغول شد . دربارهء مقام ادبى وى تا آنجا رفته‌اند كه وى را با جاحظ مقايسه كرده و ابوسعيد سيرافى گفته است كه بيان ابوحنيفه خوشتر و گفتار ابوعثمان - يعنى جاحظ - شيرين‌تر است . « 5 » براى دينورى بيست و يك اثر در زمينه‌هاى مختلف ياد شده است .\r\n\r\n\r\n","description":"","footnote":"\r\n( 1 ) . در اين باره نك : نامهء فرهنگستان ، سال دوم ، 1375 شمارهء اول ، ص 152 . در آنجا به بهانهء معرفى اين بخش از انساب ، شرحى از نسخهء استانبول انساب و بخشهاى چاپ شده و ناشدهء آن توضيحاتى آمده كه البته اشكالاتى هم دارد .\r\n( 2 ) . بيروت ، دارالفكر ، 1417 . شرح محتواى اين مجلدات بدين ترتيب است : جلد اول : سيرهء نبوى . جلددوم شمائل نبوى و اخبار على بن ابى طالب عليهما السلام . جلد سوم اخبار على بن ابى طالب عليهما السلام و فرزندانش . جلد چهارم اخبار عباس و فرزندانش . جلد پنجم اخبار فرزندان عبدشمس . جلد ششم و هفتم و هشتم اخبار بنى امية بن عبدشمس . جلد نهم بنى عبدشمس و بنى عبد العزى بن قصى . جلد دهم بنى زهره - بنوعدى . جلديازدهم بنوعامر بن لؤى و بنو مزينه . جلد دوازدهم مرة بن أدين طابخه - بنو سعد بن زيد بن مناة بن تميم . جلد سيزدهم بنوعمرو بن تميم - بنو ثقيف .\r\n( 3 ) . اطلاعاتى دربارهء نسخه‌هاى آن را سزگين آورد ؛ نك : تاريخ التراث العربى ، ج 1 ، جزء 2 ، ص 152 : گفته شده كه سهيل زكار در كار نشر مجموع مجلدات چاپ شده و نشده در يك مجموعهء متحدالشكل است .\r\n( 4 ) . دينور در حد ميانهء شهركرمانشاه و شهر سنقر و كليائى واقع است و در منابع تاريخ اسلام از آن به عنوان ماه الكوفه ياد مىشود .\r\n( 5 ) . مقدمه اخبار الطوال از صادق نشأت ، ص يج .\r\n","page_name":" 115 ","page_number":115},
  {"content":"\r\n\r\nابن نديم آثار دينورى را برشمرده و دانش او را برگرفته از بصرىها و كوفىها دانسته است . او دينورى را متبحر در لغت ، هندسه ، حساب و هيئت معرفى كرده و وى را موثق شمرده است . « 1 »\r\nدر عين حال ، اثر مهم او با نام اخبار الطوال بسيار با ارزش و حاوى اخبارى بديع و دست اول است . وى ايرانى بوده و با آن كه گرايش شعوبى ندارد ، توجهش به ايران سبب شده است تا كتابش مأخذ مهمى براى تاريخ ايران در آيد .\r\nكتاب او شامل سه قسمت است : بخش نخست اخبار انبيا و ملوك گذشته . بخش دوم اخبار ايران ، و بخش سوم اخبار دوران اسلامى تا سال 227 . اخبارالطوال را بايد از جمله تواريخ عمومى دانست كه در دوران رشد و بالندگى تاريخنگارى اسلامى ، در كنار تاريخ يعقوبى و تاريخ خليفة بن خياط و آثار مفقود ديگر پديد آمده است .\r\nبخش عمدهء اخبار وى ، دربارهء عراق و تحولات كوفه است . از اين جهت ، حوزهء مورد توجه او با نوشته‌هاى ابومخنف نزديك است . گرچه وى در دورهء پس از امويان نيز مطالب قابل توجهى دارد .\r\nدينورى در اين كتاب به سيرهء نبوى نپرداخته و از دوران خلفاى نخست ، تنها از فتوحات سخن گفته است . بحث از عثمان و مسائل دوران وى و شرح زندگى سياسى جامعهء اسلامى دوران امام على عليه السلام در ادامه آمده است . پس از آن ، از امويان و عباسيان سخن گفته و از حوزهء حوادث عراق خارج نشده است . بحث از تأسيس بغداد ، كشته شدن ابومسلم ، قيام نفس زكيه و سرگذشت امين و مأمون و نيز شورش بابك از بحثهاى اصلى اخبارالطوال است .\r\nاين سير ، نشانگر آن است كه وى صرفاً قصد ارائهء اخبار مربوط به ايران را داشته است .\r\nبخشى از نقلهاى وى از حوادث عراق بسيار با ارزش است . از آن جمله بخش مربوط به كربلا كه صفحات زيادى را به خود اختصاص داده است . ( صص 229 - 262 ) . اين حجم در قياس با ساير موارد ، حجم زيادى است . در عين حال ، هيچ اشاره‌اى به تشيّع وى نمىتوان كرد . خبرى از وى كه آورده است موسى بن جعفر عليهما السلام در حضور هارون اختلافات آتى امين و مأمون را يادآور شده شگفت مىنمايد .\r\nدر اخبار الطوال از چند كتاب از جمله كتاب الملوك و اخبار الماضى از عبيد بن شريّه جرهمى كه براى معاويه تاريخ نقل مىكرده ياد شده است . در كنار آن ، تعبيرهايى از قبيل قال الهيثم ( بن عدى ) قال الكلبى ، قال الاصمعى و . . . ديده مىشود كه نشانگر برخى از مآخذ كتاب است .\r\nبرخى به دليل آن كه نام كتاب او - اخبار الطوال - با حجم يك جلدى موجود سازگار\r\n\r\n\r\n","description":"","footnote":"\r\n( 1 ) . الفهرست ، ص 86 ، شرح حال او را عبد المنعم عامر در مقدمهء چاپ اخبار الطوال آورده است .\r\n","page_name":" 116 ","page_number":116},
  {"content":"\r\n\r\nنيست ، احتمال آن را داده‌اند كه كتاب موجود ، اثر مؤلف ديگرى باشد . « 1 » اما اين نمىتواند دليل درستى بر نفى نسبت شناخته شده كتاب مذكور باشد .\r\nكتاب اخبار الطوال دو بار به فارسى در آمده است . نخست توسط صادق نشأت كه ترجمه‌اش در سال 1346 خورشيدى توسط بنياد فرهنگ ايران چاپ شده است . بار ديگر ، توسط محمود مهدوى دامغانى كه ترجمه‌اش در سال 1371 توسط نشر نى چاپ شده است . اخيرا متن عربى و ترجمهء فارسى آن در نورالسيرة توسط مركز كامپيوترى علوم اسلامى در قم عرضه شده است .\r\n\r\nابواسحاق ثقفى\r\n( م 283 )\r\nابواسحاق ابراهيم بن محمد بن سعيد ثقفى كوفى اصفهانى از مورخان نيمهء دوم قرن سوم هجرى است . وى از نسل سعد بن مسعود است كه عموزادهء مختار بود و حاكم امام على عليه السلام در مدائن بود .\r\nنجاشى از وى ياد كرده و آثارش را به تفصيل برشمرده است . او مىنويسد : وى به اصفهان آمد و در آنجا سكنا گزيد . او زيدى مذهب بود و پس از آن به مذهب ما ( اماميه ) گرويد . جماعتى از قمىها مانند احمد برقى از او خواستند به قم بيايد ، او نپذيرفت و اصفهان را بدان دليل برگزيد كه ناصبيان در آن فراوان بودند . او تصميم گرفت تا كتابهايش را در آنجا روايت كند . پس از آن مىنويسد : وى آثار فراوانى دارد . آنگاه سى و شش عنوان كتاب براى او بر مىشمرد كه جز چند مورد ، بقيه تاريخى است .\r\nنوشته‌هاى ثقفى از نوع تك نگاريهايى است مانند آنچه كه ابومخنف و مدائنى و هشام كلبى مىنوشته‌اند . بيشتر آنها نيز مربوط به تحولات شيعى عراق است . برخى از عناوين عبارتند از : كتاب المبتدأ ، كتاب السيرة ، كتاب المغازى ، كتاب السقيفه ، كتاب فدك ، كتاب الرده ، اخبار عمر ، كتاب الشورى ، اخبار عثمان ، كتاب مقتل عثمان ، كتاب بيعة على عليه السلام ، كتاب الجمل ، كتاب صفين ، كتاب الحكمين ، كتاب النهروان ، كتاب الغارات ، كتاب مقتل على عليه السلام ، كتاب رسائله و اخباره عليه السلام ، كتاب قيام الحسن عليه السلام ، كتاب مقتل الحسين عليه السلام ، كتاب التوابين و . . . « 2 »\r\nترتيب كتابهاى بالا از ماست و به نظر مىرسد ، وى اين كتابها را در كنار يكديگر تأليف كرده تا تاريخى عمومى از تمامى تحولات اين دوره نگاشته باشد . معمولا وقتى از تك\r\n\r\n\r\n","description":"","footnote":"\r\n( 1 ) . التاريخ العربى و المورخون ، ج 1 ، ص 248 ؛ دربارهء اخبار الطوال نك : مجله نور علم ، ش 38 ، صص 163 - 154\r\n( 2 ) . رجال النجاشى ، ص 17\r\n","page_name":" 117 ","page_number":117},
  {"content":"\r\n\r\nنگارى صحبت مىكنيم ، بايد توجه داشته باشيم كه اين تك نگاريها مىتواند ابواب مختلف يك كتاب باشد . عنوان كتاب در اينجا ، همانند آنچه دربارهء ابواب فقه به كار مىرود و همو نيز ميراث دوران نخست است ، مىتواند به معناى باب يا فصل باشد .\r\nاز ميان كتابهاى ثقفى ، تنها كتاب الغارات وى برجاى مانده است . اثرى كه با تصحيح استاد محدث ارموى در سال 1355 توسط انجمن آثار ملى به چاپ رسيد . استاد ارموى شرح حال مفصل مؤلف را همراه با فهرست مشايخ مؤلف كه سى و دو نفرند و نيز راويان وى كه دوازده نفرند در مقدمه آورده است . چاپ ديگر اين اثر با تصحيح عبد الزهراء حسينى در سال 1407 در بيروت منتشر شده است .\r\nاين كتاب اختصاص به مقطع تاريخى ميان نهروان و شهادت امام على عليه السلام دارد . زمانى كه معاويه براى تضعيف هرچه بيشتر عراق ، سپاهيان خود را براى چپاول و ايجاد ناامنى به نواحى مختلف عراق و حجاز و يمن گسيل مىكرد . حاصل آن حملات ، همين غارات است كه ثقفى تاريخ آنها را نگاشته است . وى افزون بر غارات ، به مقدار زيادى دربارهء شخص امام على عليه السلام و ويژگيهاى آن حضرت سخن گفته است .\r\nاز جمله آثار ابواسحاق ثقفى ، كتاب المعرفة او بوده كه در باب مناقب و مثالب بوده است . اين كتاب در دست ابن طاووس ( م 664 ) بوده و در كتاب اليقين ، سعد السعود ، طرائف و كشف المحجة خود از آن نقل و ياد كرده است . « 1 » گويا همين كتاب است كه وقتى در كوفه اجازهء روايت آن را به وى ندادند ، سبب انتقال وى از آن شهر شد . طبرسى نيز در اعلام الورى خبرى از كتاب المعرفة ابواسحاق ثقفى دربارهء فتح خيبر نقل كرده است . « 2 » ابن طاووس كتاب الحلال و الحرام ثقفى را نيز در دست داشته و در اقبال الاعمال از آن نقل كرده است . گفته شده كه اين كتاب ، به احتمال ، همان كتاب جامع فى الفقه و الاحكام اوست كه نجاشى از آن ياد كرده است . « 3 » اخبار الدولة العباسية ( قرن سوم )\r\nيكى از آثار مجهول المؤلف اما با ارزش تاريخى از قرن سوم ، كتاب اخبار الدولة العباسية است . اين اثر كه نسخهء منحصر آن برجاى مانده به دليل ناقص بودن صفحات نخست آن ، مؤلفش شناخته نشده است . نسخهء مزبور يك بار به صورت عكسى به‌طور كامل چاپ شده و بخشى از آن هم با ترجمه و تعليقات به زبان روسى انتشار يافته است . اين كتاب مشتمل\r\n\r\n\r\n","description":"","footnote":"\r\n( 1 ) . كتابخانهء ابن طاووس ، ص 406 ، ش 369\r\n( 2 ) . اعلام الورى ، ج 1 ، ص 365\r\n( 3 ) . كتابخانهء ابن طاووس ، ص 291 ، ش 172\r\n","page_name":" 118 ","page_number":118},
  {"content":"\r\n\r\nبر دو جزء بوده . نحست تاريخ دورهء نخست خلافت و تاريخ امويان و دوم اخبار دولت عباسى . دكتر عبد العزيز دورى و عبد الجبار مطلبى بخش دوم آن را تحت عنوان اخبار الدولة العباسية و فيه اخبار العباس و وولده به چاپ رسانده‌اند ( بيروت ، دارالطليعه ، 1971 ) . محقق با توجه به قرائنى كه در مقدمه از آن ياد كرده ، كتاب مزبور را تأليف شده از قرن سوم دانسته و بر اساس احتمال ، مؤلف آن را محمد بن صالح بن مهران ابن النطاح ( م 252 ) مىداند . اين اثر به لحاظ اشتمال آن بر اخبار پيدايش دعوت عباسى و شكل گيرى دولت آنها ، بسيار حائز اهميت بوده و از اين جهت اثرى ممتاز به شمار مىآيد . اخبار اين كتاب از آثار مورخان بنامى گرفته شده كه نام برخى از آنها عبارت است از ابومخنف ( م 157 ) عوانة بن حكم ( م 147 ) هيثم بن عدى ( م 207 ) ، مدائنى ( م 235 ) و نيز كسانى چون واقدى ، هشام كلبى ، مصعب زبيرى و محمد بن سلام .\r\nمؤلف نظرى كاملا هوادارانه نسبت به بنى عباس دارد و آنچنان كه از محتواى كتاب بر مىآيد ، ارتباط دوستانه‌اى با خاندان مزبور داشته و از آگاهيهاى آنها نيز بهره برده است .\r\nنگرش حاكم بر كتاب ، نگرش عباسى در دورهء نخست و با تأكيد تا قبل از خلافت مهدى عباسى است . « 1 » به هر روى آگاهيهايى كه مؤلف دربارهء پيدايش دعوت عباسى از سال صد هجرت به بعد داده و صورتى از نقيبان و داعيان آورده در بسيارى از موارد ، با ارزش و منحصر است .\r\n\r\nيعقوبى\r\n( م 284 )\r\nاحمد بن ابى يعقوب اسحاق بن جعفر بن وهب بن واضح ، نامى است كه از يعقوبى در منابع شرح حال ياد شده است . وى به عنوان « كاتب » و « إخبارى » شهرت دارد . لقب نخست ، اشاره به شغل دبيرى در دربار عباسى است و لقب دوم ، به اعتبار مورخ بودن وى و آشنائى او با اخبار تاريخى . از او با عنوان « مصرى » و « اصفهانى » هم ياد شده كه نشان از تعلق وطنى\r\n\r\n\r\n","description":"","footnote":"\r\n( 1 ) . مؤلف در ص 165 دربارهء كيسانيه مىنويسد : كيسانيهء قائل به امامت محمد بن على يعنى محمد حنفيه هستند و مىگويند كه پدرش به وى وصيت كرده است . كيسانيه منسوب به مختار ثقفىاند و او ملقب به كيسان بوده و نخستين كسى است كه امامت محمد بن حنفيه را مطرح كرد . على بن عبد الله عباسى و فرزندانش تا زمان مهدى عباسى همين عقيده را داشتند و تشيع عباسيان اصلش از طرف محمد بن حنفيه بود و ابومسلم نيز همين دعوت را داشت و تا زمان مهدى چنين بود . اما مهدى آنها را به امامت عباس برگرداند و گفت كه امامت از آن عباس عمومى پيامبر صلى الله عليه و آله و سلم بوده و او از ديگران اولاى به خلافت بوده است . پس از او عبد الله بن عباس ، و سپس على بن عبد الله و بعد محمد بن على و بعد از او ابراهيم بن محمد و آنگاه سفاح ومنصور و . . . امامند . ( يعنى سير امامت عباسيان را از پيامبر صلى الله عليه و آله و سلم به عباس و از آنچه به اعقاب او رساند نه از طريق محمد حنفيه و فرزندش ابوهاشم و بعد عباسيان آنگونه كه نسل نخست خلفاى عباسى بر آن باور بودند . )\r\n","page_name":" 119 ","page_number":119},
  {"content":"\r\n\r\nاجداد او دارد . خود وى در بغداد به دنيا آمده و همانحا زيست كرده است . لقب « عباسى » براى وى ، از آنجاست كه جدّ او « واضح » از موالى منصور عباسى بوده و به همين دليل خاندان يعقوبى ، از موالى عباسيان شمرده شده‌اند .\r\nتاريخ تولد وى دانسته نيست ؛ اما « ياقوت حموى » تاريخ وفاتش را سال 284 هجرى دانسته است . وى در كتاب « مشاكلة الناس » خود ، روال تاريخى كتاب را به معتضد عباسى ( خلافت از بيستم رجب سال 279 تا ربيع الثانى 289 ) خاتمه داده است . به علاوه ، وى در كتاب البلدان « 1 » از سقوط طولونيان كه در سال 292 اتفاق افتاده ياد كرده است . در اين صورت وى بايد حداقل تا سال 292 زنده بوده باشد . « 2 » واضح ، در زمان منصور مدتى حاكم ارمينيه و آذربايجان و مصر بوده ؛ همچنان كه پدر يعقوبى از كارمندان عالى رتبهء ديوان بريد بوده است . از مشاغل يعقوبى اطلاعى بدست نيامده ، اما در صورتى كه « كاتب » لقب خود وى باشد ، مىتواند اشاره به آن باشد كه مانند پدرش به نوعى كار دبيرى در يكى از ديوانها مشغول بوده است .\r\nگفته شده است كه واضح جد وى ، علائق شيعى داشته و همو بوده است كه در زمانى كه مسؤول « بريد » مصر بوده ، ادريس بن عبد الله بن حسن - برادر نفس زكيه - را به مغرب فرارى داده و جانش را بر سر اين كار گذاشته و گويا به دست هادى عباسى به قتل رسيده است . « 3 »\r\nبدين ترتيب بايد گفت ، تشيع در خاندان يعقوبى ، به صورت سنتى وجود داشته و اين علائق به يعقوبى مورخ نيز رسيده است . دانسته است كه شيعيان امامى ، در اين دوران ، در عين تشيع ، در داخل دولت ، به كارهاى ادارى اشتغال داشته‌اند . نمونهء روشن ، على بن يقطين است كه به دستور امام كاظم - عليه السلام - در دولت عباسى مشغول بوده است .\r\nبدون شك ، يعقوبى مورخى است شيعه مذهب كه آثار تشيع وى در كتاب تاريخش كاملا روشن است . اخبار وى در داستان سقيفه ، برخوردهاى خلفا و نيز سيرى كه از خلافت اميرمؤمنان عليه السلام بدست مىدهد ، نشان از تشيع كامل - اما تا اندازه‌اى معتدل وى دارد . وى در سيرى كه از تاريخ حوادث اسلام ارائه داده ، از پس از آغاز بحث از حكومت معاويه ، به موازات عناوينى كه براى روى كار آمدن خلفا دارد ، از امامان شيعه - عليهم السلام - نيز سخن مىگويد . عناوينى چون « وفاة الحسن بن على » ، « مقتل حسين بن على » ، « وفاة على بن\r\n\r\n\r\n","description":"","footnote":"\r\n( 1 ) . البلدان ، ص 126 ( چاپ نجف ) . عبارت وى اين است : ذهب الملك و الزينة لما مضى بنوطولون .\r\n( 2 ) . التاريخ العربى و المؤرخون ، ج 1 ، ص 249\r\n( 3 ) . تاريخ الطبرى ، ج 10 ، ص 591 ؛ النجوم الزاهرة ، ج 2 ، ص 41 از « اليعقوبى . . . ص 29 » .\r\n","page_name":" 120 ","page_number":120},
  {"content":"\r\n\r\nالحسين » ، « وفاة ابى جعفر محمد بن على » ، « وفاة ابى عبد الله جعفر بن محمد و آدابه » ، « وفاة موسى بن جعفر » ، « وفاة على الرضا » عليه السلام « وفاة على بن محمد بن على الهادى » « 1 » از جمله اين عناوين است كه ذيل آنها كلمات قصارى نيز از آن بزرگواران نقل مىكند . كتاب يعقوبى حوادث تا سال 259 را آورده و بنابر اين از وفات امام عسكرى عليه السلام سخن نگفته است . اين كه وى از قيام زيد با اجمال تمام سخن گفته ، شاهد امامى بودن او عنوان شده است . « 2 »\r\nاما دربارهء آثار يعقوبى بايد گفت يعقوبى به عنوان مورخ و جغرافيدان شناخته مىشود . « 3 » آثار وى نيز در همين دو زمينه تأليف شده است . از ميان چندين كتابى كه در منابع مختلف به وى منسوب شده ، تنها سه كتاب وى برجاى مانده است . عناوين كتابهاى مفقود وى عبارتند از : كتاب المسالك و الممالك ، فتح افريقيه و اخبارها ، اخبار الطاهريين . اما سه عنوان كتاب وى كه برجاى مانده و هر سه به چاپ رسيده عبارتند از :\r\nتاريخ ، البلدان و مشاكلة الناس لزمانهم .\r\nدو كتاب البلدان و مشاكله ، هر دو كم حجم‌اند و به چاپ هم رسيده‌اند . البلدان كه به زبان فارسى نيز ترجمه شده در جغرافى عمومى شهرهاست و فوائد تاريخى بسيار مهمى دارد . كتاب مشاكله نيز دربارهء تقليد مردمان هر زمان از خلق و خوى خليفهء حاكم است كه با نمونه‌هاى تاريخى ارائه شده است .\r\nمهمترين كتاب وى تاريخ اوست كه نام مشخصى جز تاريخ اليعقوبى براى آن ياد نشده است . تاريخ يعقوبى ، يك دوره تاريخ عمومى است كه از هبوط آدم آغاز شده و پس از آن كه به ظهور اسلام رسيده ، حوادث را تا سال 259 ادامه داده است . « 4 » با توجه به تاريخ نگارش اين اثر ، بايد دانست كه تاريخ يعقوبى ، قديمىترين تاريخ عمومى است كه در تمدن اسلامى نگاشته شده و به دست ما رسيده است . البته تاريخ خليفة بن خياط پيش از آن نگاشته شده جز آن كه بحث تاريخى خود را از اسلام آغاز كرده نه از ابتداى آفرينش .\r\nتاريخ يعقوبى چندين بار چاپ شده است . متأسفانه بايد گفت ، به دليل عدم رواج آن در دوره‌هاى گذشته ، نسخه‌هاى خطى چندانى از وى در دست نيست . اين كتاب يك بار در هلند به سال 1883 ( 1301 قمرى ) چاپ شده و پس از آن در نجف در سه جلد با مقدمه و تعليقات محمدصادق بحرالعلوم به چاپ رسيده است . « 5 » چاپ رايج آن از انتشارات‌دار\r\n\r\n\r\n","description":"","footnote":"\r\n( 1 ) . تاريخ اليعقوبى ، ج 2 ، ص 503\r\n( 2 ) . نشأة علم التاريخ عند العرب ، صص 52 - 53\r\n( 3 ) . با توجه به آگاهيهايى كه وى دربارهء مسائل فلكى و هيئت در كتاب تاريخ خود آورده ، بى شبهه بايد وى رايك منجم به معناى علمى آن به حساب آوريم .\r\n( 4 ) . دربارهء احوال و آثار يعقوبى نك : اليعقوبى ، المؤرخ والجغرافى ، ياسين ابراهيم على الجعفرى ، بغداد ، 1980\r\n( 5 ) . نجف ، منشورات مكتبة الحيدرية ، 1394\r\n","page_name":" 121 ","page_number":121},
  {"content":"\r\n\r\nصادر بيروت در دو جلد است : مجلد اول ، از ابتداى زندگى آدم عليه السلام تا پيدايش اسلام . مجلد دوم از ابتداى اسلام تا سال 259 .\r\nشيوهء نگارش اين كتاب ، شيوه‌اى تاريخى است نه حديثى . بدين معنا كه يعقوبى مانند برخى از مورخانِ محدث ، حوادث تاريخى را به صورت حديث با ذكر سلسله سند نياورده ، بلكه به عنوان يك مورخ ، پس از استفاده از مآخذ مختلف ، كتاب خود را تأليف كرده است . كار او از اين حيث شبيه كتاب اخبار الطوال دينورى و مروج الذهب مسعودى است نه مانند تاريخ طبرى . بايد توجه داشت كه ، گرچه شكل تأليف كتاب « تاريخى » است ، اما به دليل آن كه وى سند مطالب خود را نياورده راه را براى بررسى سندى نقلها بر محققان بسته است . افزون بر آن ، سير تدوين كتاب يعقوبى ، بر اساس « سالشمار » نيست ، بلكه بر اساس سرفصلهاى تاريخى مانند روى كار آمدن خلفاست . اين شيوه نيز شيوه‌اى است كه مسعودى دركتاب مروج الذهب از آن پيروى كرده اما در تاريخ طبرى حوادث به صورت سالشمار آمده است .\r\nنكته‌اى كه باعث تأسف است آن كه ، در نسخه‌هاى محدود برجاى مانده ، مقدمهء مجلد اول از بين رفته و به همين دليل كيفيت تدوين آن و نيز مآخذى كه مؤلف براى كتاب خود بيان كرده ، به دست ما نرسيده است . آنچه مسلم است اين كه ، مجلد اول كتاب يعقوبى ، با توجه به آن كه وى در عصرى مىزيسته كه آثار زيادى از فرهنگ ساير ملل به عربى درآمده بوده ، بر اساس مآخذ زيادى نوشته شده و به همين دليل مشتمل بر آگاهيهاى منحصرى است كه در منبعى ديگر وجود ندارد . طبعا منابعى كه در دسترس بوده ، هر كدام با شيوه‌هاى معمول در فرهنگهاى وابسته تأليف شده و به همين دليل امكان اعتماد به آنها به‌طور كامل وجود نداشته است . اين مطلب ، شامل منابع اسرائيلى نيز مىشود كه يعقوبى در مجلد نخست و در اخبار انبيا از آنها بهره برده است . خوشبختانه مقدمهء مجلد دوم در دست است و وى به اجمال به برخى از منابع خود اشاره كرده است . برجسته‌ترين اسامى مورخان و إخباريانى كه وى نام آنها را آورده عبارتند از : اسحاق بن سليمان هاشمى ( كه از شيوخ بنى هاشم نقل مىكند ) ، ابوالبخترى وهب بن وهب قرشى ( كه از جعفر بن محمد و ديگران نقل مىكند ) ، « 1 » ابان بن عثمان بجلى ( از جعفر بن محمد ) ، عبد الملك بن هشام ( به روايت بكائى از ابن اسحاق ) ، ابوحسان زيادى ( از كلبى و ديگران ) ، هيثم بن عدى ( از عبد الله بن عباس همدانى ) ، محمد بن كثير قرشى ( از ابوصالح و ديگران ) ، مدائنى ، ابومعشر مدنى ،\r\n\r\n\r\n","description":"","footnote":"\r\n( 1 ) . گفته شده مادر وى همسر امام صادق عليه السلام شده و بنابر اين وى ربيب حضرت بوده است . نك : الفهرست ، ابن نديم ، ص 113\r\n","page_name":" 122 ","page_number":122},
  {"content":"\r\n\r\nمحمد بن موسى خوارزمى منجم . « 1 » استفاده ازمنبع اخير سبب شده تا وى آگاهيهاى نجومى گسترده‌اى را در تعيين زمان نجومى روى كار آمدن هر خليفه به دقت مشخص كند .\r\nيعقوبى در مقدمهء مجلد دوم ، يادآور شده است كه قصد تأليف كتابى مختصر را داشته و لذا بسيارى از اشعار و همچنين اخبار طولانى را از آن حذف كرده است . « 2 » با اين حال ، مقايسه‌اى كوتاه ميان تاريخ يعقوبى با آثار حتى مفصل ديگر ، نشان مىدهد كه وى به دليل دسترسى به برخى از منابع ، اخبار بسيار بديعى را در كتاب خود آورده كه در كتابهاى ديگر نيامده است . حجم اسناد رسمى موجود در اين كتاب كه بسيارى از آنها در منابع ديگر نيامده قابل توجه است . در اين كتاب بيش از 460 نامه آمده كه البته به برخى از آنها تنها اشاره شده و در بسيارى از موارد عين متن نامه آمده است . افزون برآن اخبار يعقوبى از جهاتى با اخبار رايج در ساير منابع متفاوت است و مىتواند در مقايسه با ساير متون مشابه ، راهنماى محقق در رسيدن به واقع باشد . به تازگى فهارس تاريخ اليعقوبى در يك مجلد به چاپ رسيده كه فهرست دقيقى از اين كتاب پر ارج تاريخى را عرضه كرده است . « 3 »\r\nتاريخ يعقوبى در قرن ششم در دست ابن شادى مؤلف مجمل التواريخ و القصص بوده و از آن در صفحات 229 ، 271 ، 278 استفاده كرده است .\r\n\r\nمحمد بن جرير طبرى\r\n( 5 - 224 / 310 )\r\nابوجعفر محمد بن جرير بن يزيد طبرى « 4 » از مورخان نامى دوران اسلامى است . كار عمدهء او در فقه بوده اما دو اثر مشهور او يكى در دانش تفسير و با نام جامع البيان و ديگرى در دانش تاريخ با نام تاريخ الرسل و الامم و الملوك شهرت بسزايى برايش به ارمغان آورده است . او بنيادگذار مذهب فقهى خاصى است كه پيروانى نيز تا يك قرن پس از خود داشته است . « 5 » اثر قابل ملاحظهء فقهى وروايى وى كه آن را ناتمام گذاشته عنوان تهذيب الاثار ( در شش مجلد ) دارد كه در گذر زمان برجاى مانده است .\r\n\r\n\r\n","description":"","footnote":"\r\n( 1 ) . تاريخ اليعقوبى ، ج 2 ، ص 6\r\n( 2 ) . تاريخ اليعقوبى ، ج 2 ، ص 6\r\n( 3 ) . قم ، مركز البحوث الكمبيوتريه للعلوم الاسلامية ، 1376 شمسى .\r\n( 4 ) . دربارهء وى و تاريخ و تفسير او مقالات و كتابهاى متعددى نوشته است . از جمله در عربى كتابى با عنوان « الطبرى ، السيرة و التاريخ » از عبد الرحمن حسين العزاوى ( بغداد ، دارالشؤون الثقافيه العامة ، 1989 ) و در فارسى « احوال و آثار طبرى » از على اكبر شهابى ( تهران ، اساطير ) و نيز « يادنامهء طبرى » كه حاوى مجموعه مقالاتى است كه در سال 1410 در كنگره‌اى كه به مناسبت بزرگداشت وى در بابلسر تشكيل شد ارائه گرديد . ( تهران ، سازمان چاپ و انتشارات وزارت ارشاد ، 1369 ) .\r\n( 5 ) . الفهرست ، ص 291 ؛ ابن نديم او را در زمرهء فقها آورده نه مورخان .\r\n","page_name":" 123 ","page_number":123},
  {"content":"\r\n\r\nتاريخ او از همان ابتدا مقبوليت عام يافت . « 1 » چنين مقبوليتى مربوط به ويژگيهاى كتاب ، از حيث تفصيل و استناد و متعادل بودن آن ، از نظر جامعهء اهل سنت است . اين مقبوليت سبب شد تا كتابهاى تاريخى بعدى ، بر نقلهاى آن تكيه كرده و خلاصه‌اى از آن را بياورند .\r\nابن مسكويه و ابن اثير و ابن كثير چنين كارى را كرده‌اند .\r\nطبرى در آغاز كتاب ، با اشاره به اين كه نقلها را مسند آورده ، خواسته تا خود را به خاطر نقل مطالب نادرست تبرئه كند . چنين شيوه‌اى در عين حال كه سبب شده حجم زيادى از نقلهاى تاريخى محفوظ بماند ، به دليل گزينشهاى نادرست طبرى از نقلها ، به خصوص نقل از افراد دروغگويى چون سيف بن عمر ، به حق مورد انكار برخى از محققان قرار گرفته است . « 2 »\r\nجواد على نوشته است كه طبرى در استفاده از مآخذ اصول اهل حديث را در نظر نگرفته و از چهره‌هاى ضعيف هم روايت كرده است . او روايات سيف بن عمر را در قضاياى رده بر روايات واقدى و مدائنى ترجيح داده است . اين در حالى است كه او متهم به زندقه بوده و حتى خود طبرى نظر مساعدى نسبت به وى نداشته است . « 3 » حضور سيف در تاريخ طبرى از جنگهاى رده آغاز شده و تا پايان جنگ جمل ادامه مىيابد و بدين صورت ، طبرى در حساسترين مقطع تاريخى كه بخشى از تاريخ مذهبى براى همهء فرقه‌هاست ، تاريخ خود را با نقلهاى كذب سيف بن عمر مشوه مىكند .\r\nجلد نخست تاريخ طبرى كه تاريخ جهان از آفرينش تا مبعث است ، مملو از اخبار اسرائيلى است ، درست همانطور كه در تفسير طبرى نيز اسرائيليات فراوانى آمده است .\r\nنوع اين اخبار از طريق وهب بن منبه است كه بيش از هركس در اواخر قرن نخست هجرى اين قبيل اخبار را ميان مسلمانان منتشر كرد . « 4 »\r\nطبرى كتاب تاريخ خود را در فاصلهء سالهاى 283 تا 290 املا كرد ، اما بعد از آن وقايع را تا ربيع الثانى سال 303 هجرى بر آن افزود . افزون بر آن كتابى با عنوان ذيل المذيل در شرح حال صحابه و تابعين بر اساس سال درگذشت آنها نوشت كه تنها تخليص آن كه توسط عريب بن سعد ( م 370 ) انجام شده باقى مانده و با عنوان المنتخب من ذيل المذيل در پايان تاريخش به چاپ رسيده است .\r\nچندين نفر از نويسندگان دورهء بعد ، ذيولى بر كتاب تاريخ طبرى نوشتند . عريب بن\r\n\r\n\r\n","description":"","footnote":"\r\n( 1 ) . ابن خلكان كتاب طبرى را « اثبت و اصح » كتب مىداند ؛ وفيات الاعيان ، ج 3 ، ص 332\r\n( 2 ) . كتاب عبد الله بن سبا از دانشمند محقق علامه عسكرى ، نقد روايات سيف بن عمر در كتاب تاريخ طبرى است .\r\n( 3 ) . موارد تاريخ الطبرى ، بخش نخست ، ص 179 ، 182\r\n( 4 ) . دربارهء نقش وهب بن منبه در مجلد نخست تاريخ طبرى نك : موارد تاريخ الطبرى ، بخش نخست ، صص 186 - 190\r\n","page_name":" 124 ","page_number":124},
  {"content":"\r\n\r\nسعد حوادث تا سال 320 را با عنوان صلة تاريخ الطبرى نوشت . ثابت بن سنان صابى ( م 363 ) آن را تا سال 360 ادامه داد . هلال بن محسّن صابى تا سال 448 را نوشت . عيون التواريخ ادامهء آن تا سال 479 است . پس از آن محمد بن عبد الملك همدانى ( م 521 ) تا سال 487 را نوشت . تكلمه‌هاى ديگرى هم نوشته شده كه مفقود است . « 1 » دربارهء ذيول و تكمله‌هايى كه بر كتاب طبرى نوشته شده ، سزگين توضيحاتى داده است . « 2 »\r\nروايات طبرى به‌طور عمده در شكل حديث عرضه مىشود . او ابتدا سند را آورده و پس از آن متن خبر را نقل مىكند . به عنوان نمونه مىنويسد : « حدثنا محمد بن عبد الله بن عبد الحكم ، قال حدثنا ايوب بن سويد ، عن الاوزاعى ، قال حديثنا اسماعيل بن عبد الله : قدم انس بن مالك على الوليد بن عبد الملك ، فقال له الوليد . . . » در مواردى نيز با تعبير « حدثنى فلان » آورده و در مجلد اخير از كسانى كه شاهد حوادث بوده‌اند به نام مطلبى را با تعبيرهايى مانند « ذَكَر لى بعض اصحابى » ، يا حدثنى جماعة من اهل . . . » متن خبر را نقل كرده است . تعبيرهايى شبيه « قال ابن اسحاق » يا « قال الكلبى » نشان آن است كه وى از آثار مكتوب آنها بهره برده است .\r\nدر عين حال بايد توجه داشت كه مسند بودن روايات طبرى به معناى جمع آورى آنها از منابع شفاهى نيست . وى انبوهى از كتابهاى پيشينيان را در اختيار داشته و با استفاده از اجازهء روايتى يا امثال آن ، بدون آن كه نامى از كتاب به ميان آورد ، به طريق مسند و با ياد از نام مشايخ خود ، از آن كتابها نقل مىكند . منابع طبرى را استاد جواد على تحت عنوان موارد تاريخ الطبرى دسته بندى كرده است . « 3 »\r\nويژگى ديگر طبرى آن است كه در نقل روايى ، نقلهاى مختلفى را از يك حادثه با اسناد مختلف مىآورد . اين شيوه ، فرصت لازم را در اختيار محقق قرار مىدهد تا ديدگاههاى معارض را دربارهء يك حادثه به دست آورده و با توجه به روشهاى علمى ، در اطراف آنها به تحقيق بپردازد . البته او نيز گاهى « حديث بعضى را داخل در حديث ديگران » مىكند . اما در مواردى نيز به قسمت اختلافى كه مىرسد ، نقل معارض را آورده و سپس ادامه روايت پيشين را مىآورد . او در تفسير و تاريخ خود اين شيوه روايى را دارد و جز در موارد بسيار نادر ، اظهار نظرى از خود به دست نمىدهد . « 4 »\r\n\r\n\r\n","description":"","footnote":"\r\n( 1 ) . الامام الطبرى ، محمد الزحيلى ، صص 221 - 223\r\n( 2 ) . و همچنين نك : بحث فى نشأة علم التاريخ عندالعرب ، ص 56 - 55 ؛ بزم آورد ، ص 64 - 38\r\n( 3 ) . مجلهء المجمع العلمى العراقى ، سه شمارهء نخست ( سالهاى 1950 ، 1952 ، 1954 ) جمعا 184 صفحه .\r\n( 4 ) . موارد تاريخ الطبرى ، بخش نخست ، ص 167\r\n","page_name":" 125 ","page_number":125},
  {"content":"\r\n\r\nبر مؤلفان و محققان است كه با توجه به سند نقلها ، آنچه از مورخان كذّاب نقل شده بر پاى طبرى نگذارند . در ضمن بايد توجه داشته باشند كه اكتفاى به سند نيز در ارزيابى نقلها درست نيست . زيرا صادق بودن راوى دليل بر درستى نقل او نيست ، چه بسا مأخذ آن شخص غلط بوده و يا خود تحت تأثير آراء و عواطف خود نقلى را شكل داده است . آنچه مهم است استفاده از تمامى روشهاى علمى براى بررسى است .\r\nطبرى به دليل بينش خاص تاريخى كه داشته ، تفصيل بسيارى راجع به حوادث آورده و در موارد متعددى ، اين تفصيلات در هيچ مأخذ ديگرى نيامده است . طبيعى است كه شيوهء طبرى نمىتوانسته دربرگيرندهء آگاهيهاى اجتماعى باشد . او تنها به نقل متكى است و نقلها صرفا تاريخى يا به عبارتى صرفا سياسى هستند . در اين صورت ، يافتن آگاهيهايى در زمينه‌هاى تمدنى و فرهنگى آنچنان كه در آثار مسعودى مىتوان يافت ، در تاريخ طبرى بى ثمر است . موارد اندكى را بايد استثناء كرد .\r\nطبرى حوادث تا پيش از اسلام را به صورت موضوعى و ترتيب كلى تاريخى آورده است . اما پس از اسلام ، حوادث را به صورت سالشمار ارائه كرده است .\r\nجواد على شرح مبسوطى دربارهء منابع طبرى به دست داده است . به عقيدهء وى ، مآخذ طبرى در بخش تاريخ انبيا و ايران پيش از اسلام ، اخبار و آثار تفسيرى بوده كه در مكتب شاگردان ابن عباس در شرح آيات قرآنى با استفاده از مآخذ مختلف تا آن زمان فراهم آمده بوده است . در مورد ايران ، بيشتر از آثار ترجمه شده از فارسى مانند آثار ابن مقفع و نيز كتابهاى كلبى كه در اين زمينه بسيار غنى بوده ، استفاده كرده است . وى در اين بخشها ، نام آثار و يا مؤلفان را به‌طور غالب ياد نكرده و با تعبيرهايى مانند قال بعض العجم مطالب را نقل كرده است .\r\nدر بخش تاريخ عرب قبل از اسلام ، از آثار كلبى بهره برده ، به ويژه دربارهء تاريخ عراق كه به‌طور منحصر از او نقل كرده است . در مورد تاريخ يمن از مطالب ابن اسحاق استفاده كرده كه او هم از وهب بن منبه و محمد بن كعب قُرَظى برگرفته است . در واقع دو نفر اخير به ضميمهء كعب الاحبار ، منبع اخبار مربوط به تاريخ انبيا در مجلد نخست تاريخ طبرى هستند . دربارهء تاريخ روم در قياس با آنچه دربارهء ايران آورده ، مطلب مهمى نيامده است .\r\nدر بخش سيره اصل بر سيرهء ابن اسحاق است ، « 1 » اما موارد فراوانى هم از عروة بن زبير ، ابان بن عثمان بن عفان ، شرحبيل بن سعد و هيثم بن عدى آورده است . همانگونه كه اشاره شد ، تكيهء طبرى در جريانات رده تا پايان جمل ، بر روايات سيف بن عمر است . پس از آن در\r\n\r\n\r\n","description":"","footnote":"\r\n( 1 ) . موارد تاريخ الطبرى ، بخش نخست ، صص 200 - 201\r\n","page_name":" 126 ","page_number":126},
  {"content":"\r\n\r\nبيان حوادث عراق تا پايان عصر اموى ، به‌طور عمده از ابومخنف نقل شده و روايات مدائنى ، عوانة بن حكم ، واقدى ، عمر بن شبه و كلبى در ادامه آورده مىشوند . « 1 »\r\nبالاترين ارزش كتاب طبرى ، از آن روست كه از بسيارى از مكتوبات تاريخى رايج يا غيررايج آن عصر را كه در اختيار داشته استفاده كرده و امروزه جز آنچه طبرى از آن كتابها براى ما نگاه داشته ، اثرى برجاى نمانده است . شايد يكى از بهترين آثار كتاب مقتل الحسين عليه السلام ابومخنف بوده كه بخش مهم آن تنها از طريق تاريخ طبرى حفظ شده است .\r\nهمين امر دربارهء آثار وهب بن منبه در زمينهء اخبار انبياى سلف ، آثار عبيدبن شريه ، اصمعى ، شعبى و كلبى دربارهء تاريخ عرب و فرس پيش از اسلام و نيز نسخهء اصل سيرهء ابن اسحاق در بخش مغازى صادق است . « 2 » موضع دينى طبرى در تاريخنگارى و در گزينش اخبار ، كاملًا آشكار است . او در مواردى از جمله اخبارى كه دربارهء قتل عثمان بوده با خوددارى از نقل آن اخبار ، اين موضع دينى خود رانشان داده است . آنچه از برخى نقلها و نيز تأليفات طبرى در اواخر حيات او برمىآيد ، احتمال تغيير موضع دينى او را نشان مىدهد . ما در جاى ديگر به اين گزارشات كه احتمال وجود گرايش شيعى را در طبرى نشان مىدهد رسيدگى كرده‌ايم . « 3 » از جمله آنها كتاب الولايه اوست كه آن در طرق حديث غديرنوشته است . « 4 »\r\nآنچه مسلم است اين كه ، وى در سالهاى پايانى عمر خود در بغداد مورد طعن اصحاب حديث و عثمانى مذهبها بوده و از بابت تأليف كتاب الولايه و نيز كتابى كه در صحت طرق حديث طير نوشته ، سخت تحت فشار بوده است . ياقوت گزارش اين آزارها را در شرح حال وى در معجم الادباء آورده است . در سالهاى اخير ، برخى از نويسندگان اهل سنت ، براى دور كردن طبرى از اين گرايش مختصر شيعى ، گفته‌اند كه وى با محمد بن جرير بن رستم طبرى شيعى خلط شده و برخى از مطالب آنها به خطا به طبرى معروف نسبت داده شده است . چنين خطايى در هر زمينه باشد ، دربارهء كتاب الولايه او صادق نيست . زيرا ذَهَبى آن كتاب را ديده و تلخيصى از آن را هم فراهم آورده كه موجود است .\r\nگفته شده است كه كتاب تاريخ طبرى در سال 352 توسط ابوعلى بلعمى در دستگاه امارت سامانيها به فارسى ترجمه شد . محقق تاريخنامه ، ترجمهء اين اثر را به دست بلعمى نادرست دانسته « 5 » و بر روى جلد كتاب نوشته است : گردانيدهء منسوب به بلعمى . بدين\r\n\r\n\r\n","description":"","footnote":"\r\n( 1 ) . همان ، ص 182\r\n( 2 ) . همان ، ص 174\r\n( 3 ) . نك : ، جغرافياى انسانى شيعه در جهان اسلام ، صص 153 - 133\r\n( 4 ) . نك : مجلهء تراثنا ، شماره 21 ، صص 174 - 171\r\n( 5 ) . نك : تاريخنامهء طبرى ، مجلد اول ، مقدمه ، ص 16 ( تهران ، سروش ، 1374 )\r\n","page_name":" 127 ","page_number":127},
  {"content":"\r\n\r\nترتيب نام آن را نيز از تاريخ بلعمى به تاريخنامه طبرى تغيير داده است . وى اسناد را حذف كرده و متن اخبار را نيز با تلخيص در كتاب خود آورده است . وى همانند شيوه‌هاى رايج ترجمه در آن روزگار ، دخل و تصرفاتى در مورد و موقع اخبار و نقلها كرده است .\r\nلطيف آن كه ، يك بار ترجمهء فارسى ، به عربى ترجمه شده است . !\r\nتاريخ بلعمى نخست بار به كوشش ملك الشعراء بهار و پروين گنابادى در دو مجلد به چاپ رسيد كه تنها تاريخ انبياء و ملوك را تا تاريخ فرس شامل مىشد . اين دو مجلد در سال 1374 به كوشش محمد روشن توسط انتشارات سروش چاپ شد . پس از آن ، ادامهء تاريخى بلعمى تا سه مجلد تا خلافت المسترشد بالله ( م 529 ) مىشد به كوشش آقاى روشن و توسط نشر البرز در سال 1373 چاپ شد . بدين ترتيب اكنون كتاب تاريخنامهء طبرى در پنج مجلد در دست است .\r\nمتن تاريخ طبرى نخستين بار در اروپا به چاپ رسيد و همان چاپ يك بار در ايران افست شد . چاپهاى مكررى از آن در مصر و بيروت صورت گرفته اما رايج‌ترين و بهترين آنها در حال حاضر ، چاپ يازده جلدى محمد ابوالفضل ابراهيم است . متن تاريخ تا اواسط مجلد دهم به پايان مىرسد و ادامه آن فهارس كتاب است . مجلد يازدهم مشتمل بر صلة تاريخ الطبرى از عريب بن سعد قرطبى و المنتخب من ذيل المذيل خود طبرى است .\r\nمتن كامل تاريخ طبرى با ترجمهء فارسى آن كه توسط ابوالقاسم پاينده در پانزده مجلدمنتشر شده ، بر روى يك با عنوان نور السيرة توسط مركز كامپيوترى علوم اسلامى عرضه شده است .\r\n\r\nاحمد بن اعثم كوفى\r\n( م ح 314 )\r\nمحمد ( ابومحمد على يا احمد ) بن على بن اعثم كوفى ، « 1 » نويسنده كتاب پرمحتواى الفتوح است كه تا دورهء اخير از سوى مورخان و شرح حال نويسان مورد غفلت واقع شده بود . متن عربى كتاب وى تنها يك دو دهه است كه در دسترس محققان قرار گرفته و گويا از روى تنها نسخه به چاپ رسيده است . « 2 » بخشهاى از متن عربى به وسيلهء متن فارسى باقى مانده از قرن ششم تكميل شده است . به نظر مىرسد كه متن حاضر نبايد مشتمل بر تمامى متن اصلى باشد . موردى از اين كتاب كه ابن طاووس آن را نقل كرده ، در متن حاضر نيامده است . « 3 » اين ترجمه ، ترجمه‌اى است آزاد كه از حيث ادبى از اهميت بالايى برخوردار است و تنها تا\r\n\r\n\r\n","description":"","footnote":"\r\n( 1 ) . تاريخ التراث العرب ، التدوين التاريخى ، ص 169\r\n( 2 ) . دربارهء ابن اعثم نك : ذريعه ، ج 3 ، ص 220 ، مقدمه ترجمهء الفتوح به تصحيح غلامرضا محمد مجدطباطبايى ، صص 32 - 11\r\n( 3 ) . كتابخانهء ابن طاووس ، ص 562\r\n","page_name":" 128 ","page_number":128},
  {"content":"\r\n\r\nوقايع امام حسين عليه السلام را دارد . متن عربى كتاب از پس از رحلت پيامبر صلى الله عليه و آله و سلم شروع شده و تا پايان خلافت مستعين را در برگرفته است . ابن اعثم در بيشتر موارد از مآخذ خود ياد نكرده ، اما بسيارى از اخبار آن را در ساير منابع مىتوان يافت . در عين حال در مواردى ياد از برخى از منابع خود كرده است . برخى از نامهاى آشنا عبارتند از شعبى ، نصر بن مزاحم ، « 1 » واقدى ، زهرى ، هشام كلبى . وى پس از ياد از اين اسناد كه اسامى نوعا همراه با تصحيف است مىنويسد : من همهء روايات اينها را با وجود اختلافات موجود در آنها جمع آورى كردم و از مجموع آنها يك روايت را با مضمونى واحد ترتيب دادم . « 2 »\r\nوى در جاى ديگرى هم مانند همين اسامى و اسناد را با همان آشفتگى به دست داده و دقيقا همان جمله را كه يك روايت از مجموع روايات فراهم كرده آورده است . « 3 » بى شبهه يكى از مهمترين مآخذ او آثار ابومخنف بوده و افزون بر آن كه در سند بالا از طريق كلبى از وى ياد كرده ، در برخى موارد با سند مستقل خود مطالبى از ابومخنف نقل كرده است . « 4 » همينطور ، در مواردى نقل معينى را به نقل از هيثم بن عدى ( و او از عبد الله بن عياش از شعبى ) آورده است . « 5 » ايضا وى رشته‌اى از اسناد را در مورد ديگرى به دست داده كه نياز به بررسى مفصل دارد . در ميان آنها سندى نيز آمده كه نهايت آن چنين است . . . حديث كرد مرا ابوعمر حفص بن محمد از جعفر بن محمد الصادق از پدرش از پدرانش . در اين اسناد نامهاى آشنا نصر بن مزاحم منقرى ، واقدى ، هشام كلبى از ابومخنف ، عوانة بن حكم ، هيثم بن عدى ، ابن دأب و ابوالبخترى مىباشد . « 6 »\r\nابن اعثم در اخبار مربوط به جنگ امويان و عباسيان و آغاز خلافت عباسيان ، به‌طور مرتب مطالبى را از مدائنى نقل كرده است . « 7 » در مورد ديگرى از احمد بن يحيى ( بلاذرى ) نقلهايى را آورده است . « 8 »\r\nابن اعثم در بخش فتح خراسان از كتاب مدائنى بهره برده است . همانطور كه دربارهء فتح ارمينيه و آذربايجان ، از كتابهاى ابوعبيده معمر بن مثنى كه دو در كتاب با عنوان فتح ارمينيه و\r\n\r\n\r\n","description":"","footnote":"\r\n( 1 ) . كه در متن به خطا نعيم بن مزاحم آمده است .\r\n( 2 ) . و قد جمعت ما سمعت من رواياتهم على اختلاف لغاتهم ، فألفته حديثا واحدا على نسق واحد . الفتوح ، ج 2 ، صص 147 - 149 ( ارجاعات بر اساس چاپ حيدرآباد هند است . )\r\n( 3 ) . الفتوح ، ج 2 ، صص 344 - 345\r\n( 4 ) . الفتوح ، ج 4 ، صص 36 - 37\r\n( 5 ) . الفتوح ، ج 7 ، ص 124 و نيز نك : ج 8 ، ص 266\r\n( 6 ) . الفتوح ، ج 4 ، صص 209 - 210\r\n( 7 ) . الفتوح ، ج 8 ، صص 190 ، 192 ، 195 ، 196 ، 202 ، 205 - 207 ، 218\r\n( 8 ) . الفتوح ، ج 8 ، ص 212\r\n","page_name":" 129 ","page_number":129},
  {"content":"\r\n\r\nفتح آذربيجان داشته استفاده كرده است . « 1 » به هر روى در بيشتر موارد نقلها با « قال » كه گفته خود ابن اعثم يا راوى كتاب اوست آغاز مىشود و گزيده‌اى از روايات مربوط به وقايع را در برمىگيرد . بدون شبهه ، كتاب از روى مآخذ دست اول نوشته شده و مطالب منحصر فراوانى دارد .\r\nكتاب فتوح تا صفحهء 244 مجلد هشتم تمام مىشود ، اما پس از آن عنوان « حكاية الامام الشافعى مع الرشيد » آمده است . به دنبال آن عنوان « ايضا خبرالشافعى » نيز آمده « 2 » و بار ديگر روال طبيعى كتاب كه تاريخ دوران رشيد است ادامه يافته است . يا بايد تعبير « تم كتاب الفتوح » غلط باشد يا آن كه مؤلف بعد از تأليف اصل كتاب ، بخش پايانى را بر كتابش افزوده باشد . بخش اخير كتاب فتوح ، شباهت فراوانى به نقلهاى طبرى دارد .\r\nگفتنى است كه در سالهاى اخير ، كتابى با نام كتاب الرده از واقدى چاپ شد كه شباهتهاى فراوانى با بخش اخبار رده كتاب الفتوح دارد . يك حدس آن است كه ابن اعثم با استفاده از كتاب واقدى اين بخش راتأليف كرده و حدس ديگر آن كه بعدها بر اساس كتاب ابن اعثم متنى فراهم آمده و منسوب به واقدى شده است . اين مسأله نياز به تحقيق بيشتر دارد .\r\nابن اعثم متهم به تشيع شده است . نگاهى به كتابش اتهام تشيع امامى و يا زيدى و اسماعيلى را رد مىكند ؛ زيرا دربارهء خلفاى نخست مطالب مثبت زيادى آورده است . در عين حال واقعياتى را نيز كه به كار شيعيان مىآيد ، فراوان در خود جاى داده است . اين مسأله به تشيع عراقى او باز مىگردد . مىدانيم دربارهء راويان و إخباريان كوفى اصل بر تشيع است . ابن اعثم نيز بايد متأثر از اين نوع خاص از تشيع باشد . نگاهى به مسائل تولد امام حسين عليه السلام و رفت و شد فرشتگان و خبر دادن جبرئيل از شهادت امام حسين عليه السلام و چگونگى اين نقلها ، نشان مىدهد كه وى از مآخذ شيعى استفاده كرده و بدون تغيير در لحن آنها ، آن مطالب را آورده است . « 3 » كتاب فتوح منبع اخبارى است كه دربارهء آگاهى پيامبر صلى الله عليه و آله و سلم و امام حسين عليه السلام از شهادت آن حضرت در كربلا خبر مىدهد . « 4 »\r\nمطالبى كه در اين كتاب دربارهء جنگهاى ارتداد آمده ، به‌طور منحصر حاوى اخبارى است كه نشان مىدهد برخى از كسانى كه مرتد ناميده شدند ، كسانى بودند كه به دفاع از حق امام على عليه السلام و اهل بيت حاضر به پرداخت زكات به حكومت ابوبكر نشده بودند .\r\n\r\n\r\n","description":"","footnote":"\r\n( 1 ) . الفتوح ج 1 ، ص 90 - 92 ، ج 2 ، صص 5 ، 6 ، 65 ، 69 ؛ نك : اسهامات مورخى البصرة ، ص 100\r\n( 2 ) . الفتوح ، ج 8 ، ص 252\r\n( 3 ) . الفتوح ، ج 4 ، صص 211 - 217\r\n( 4 ) . الفتوح ، ج 4 ، صص 213 - 214\r\n","page_name":" 130 ","page_number":130},
  {"content":"\r\n\r\nمطالب آن دربارهء حوادث عراق ، افزون بر اخبار آن دربارهء ساير شهرهاست . يك جلد از چاپ هشت جلدى دربارهء كربلا بوده و مجلد مزبور از مآخذ دست اول حماسهء كربلا محسوب مىشود . همين متن با اندك تغيير در مقتل الحسين از خوارزمى آمده است .\r\nياقوت شرح حال كوتاه وى را آورده و ضمن شيعه دانستن او ، دو كتاب براى وى ياد كرده است . نخست تاريخ او از زمان ابوبكر تا هارون و دوم كتاب تاريخ او مشتمل بر حوادث زمان هارون تا دوران مقتدر . « 1 »\r\nاو كتاب اول وى را از آغاز خلافت ابوبكر تا دوره هارون دانسته در حالى كه كتاب حاضر از خلافت ابوبكر تا خلافت معتصم را شامل مىشود .\r\nچاپ نخست اين كتاب در هند تحت مراقبت محمد عبد المعيدخان و توسط مجلس دائرة المعارف العثمانيه در حيدرآباد دكن چاپ شده است . همين چاپ در بيروت توسط دارالندوة الجديده افست شده است . چاپ ديگرى از متن عربى فتوح با تحقيق على شيرى در بيروت توسط دارالفنون انجام شده است . امتياز اين چاپ ، فهرست يك جلدى بر متن كتاب است .\r\nاشاره كرديم كه چاپ فتوح در هند بر اساس يك نسخه بوده كه از آن در حواشى به اصل ياد شده و مصحح اصلاحاتى از ساير كتابها روى متن كرده است . سزگين نسخه‌هاى مختلفى از اين كتاب را ياد كرده و افزوده كه كتابى هم با عنوان « ابتداء خبر وقعة صفين » در كتابخانه منجانا هست كه ممكن است بخشى از همين فتوح باشد . « 2 »\r\n\r\nابوبكر جوهرى\r\n( م 323 )\r\nابوبكر احمد بن عبد العزيز جوهرى بصرى بغدادى از اخباريان و مورخانى است كه آثار وى از ميان رفته اما فقرات فراوانى از آنها در كتابها برجاى مانده است . دو تن از مشايخ برجستهء وى ، يكى عمر بن شبه مؤلف تاريخ المدينة المنورة و ديگرى محمد بن زكريا الغلابى ( م 298 ) است . وى خود استاد ابوالفرج اصفهانى است كه اخبارى از وى را در\r\n\r\n\r\n","description":"","footnote":"\r\n( 1 ) . معجم الادباء ، ج 1 ، ص 379 . دربارهء ابن اعثم نيز نك : لسان الميزان ، ج 1 ، ص 138 ؛ شرح حال او را علامه سيد محسن امين در اعيان الشيعه ، ج 2 ، ص 488 آورده است . قاضى نورالله ابن اعثم را شافعى دانسته ! ترجمهء فارسى فتوح توسط محمدبن محمدمستوفى در 598 ، صورت گرفته و گويااولين بار در سال 1300 ه . درايران به چاپ رسيده است . چاپ انتقادى آن توسط غلامرضامجد طباطبايى ( تهران ، 1372 ) ، صورت گرفته است . دربارهء مترجم نك : مقدمهء چاپ جديد آن ؛ ونيز مقالهء آقاى دبيرسياقى در مجلهء راهنماى كتاب سال 19 ، ش 12 ، ص 839 به بعد .\r\n( 2 ) . تاريخ التراث العربى ، التدوين التاريخى ، ص 170\r\n","page_name":" 131 ","page_number":131},
  {"content":"\r\n\r\nالاغانى و مقاتل الطالبيين « 1 » از او نقل كرده است .\r\nكتابى كه از وى در مآخذ ياد شده كتاب السقيفة و فدك است . اين كتاب در اختيار ابن ابى الحديد بوده و او به اين نكته تصريح كرده است . « 2 » اين كتاب همچنين در دست على بن عيسى اربلى ( م 692 ) بوده و در كشف الغمه از آن استفاده كرده است . « 3 » فقرات نقل شده از آن در شرح نهج البلاغه بسيار فراوان است . استاد محمد هادى امينى ، اين فقرات را گردآورى و كتاب السقيفة و فدك ابوبكر جوهرى را بازسازى كرده است . « 4 » از روايات كتاب ، چنين بر مىآيد كه وى جامع اخبار بوده و در اين جهت ، جانبدارى از فرقه‌اى خاص نكرده است . وى به هيچ روى در منابع ، به عنوان فردى شيعه معرفى نشده است .\r\nكتاب السقيفه و فدك ، حاوى روايات فراوانى از عمر بن شبه است . به نظر مىرسد اين اخبار از بخش مفقود كتاب تاريخ المدينة ابن شبه بوده كه اخبار سقيفه در آن بوده است .\r\nبدين ترتيب بخشى از قسمت مفقود تاريخ المدينة ابن شبه ، مىتواند بازسازى شود . نام ابوزيد عمر بن شبه در مدخل بسيارى از اسناد موجود در كتاب ديده مىشود . نيز رواياتى از غلابى در اين كتاب آمده كه آنها نيز بايد از آثار همو باشد كه خود از اخباريان برجسته است .\r\n\r\nقدامة بن جعفر\r\n( م 337 ؟ )\r\nقدامة بن جعفر بن قدامه از مورخان قرن چهارم هجرى است . ابن نديم نوشته است كه جدى وى نصرانى بود كه به دست المكتفى عباسى مسلمان شد . وى از بلغا و فصحا و فلاسفه و منطق دان است . برخى از كتابهاى او عبارتند از كتاب الخراج ، كتاب السياسه و . . . « 5 »\r\nمسعودى در مقدمهء مروج الذهب ، از وى ستايش شايسته‌اى كرده و نوشته است كه او خوش تأليف است و با عبارات كوتاه معانى بلندى را عرضه مىكند . براى نمونه ، به كتاب زهر الربيع و كتاب الخراج او نگاه كن تا درستى سخن ما را دريابى . « 6 » ياقوت كتاب زهر الربيع فى الاخبار او را به نقل از ابن نديم آورده ، اما در متن موجود الفهرست ، نام اين كتاب نيامده است .\r\nآگاهى چندانى از زندگى وى در دست نيست . ياقوت نوشته است كه وى كاتب\r\n\r\n\r\n","description":"","footnote":"\r\n( 1 ) . موارد نقل شده از ابوبكر جوهرى در مقاتل بسيار فراوان است . نك : فهرست اعلام مقاتل .\r\n( 2 ) . شرح نهج البلاغه ، ج 16 ، ص 210\r\n( 3 ) . على بن عيسى اربلى و كتاب كشف الغمه ، ص 112\r\n( 4 ) . تهران ، مكتبة نينوى ، 1401\r\n( 5 ) . الفهرست ، ص 144\r\n( 6 ) . مروج الذهب ، ج 1 ، ص 24\r\n","page_name":" 132 ","page_number":132},
  {"content":"\r\n\r\nابن الفرات بوده است . وى دربارهء اين سخن ابن جوزى كه نوشته است : « او در سال 337 در زمان مطيع عباسى درگذشت » ، مىنويسد كه به سخن ابن جوزى اعتمادى ندارد و آخرين خبرى كه دربارهء قدامه به دست او رسيده آن كه ابوحيان گفته است كه در سال 320 وى مجلس مناظرهء سيرافى با متّاى منطقى بوده است . « 1 »\r\nآنچه مهم است كتاب الخراج و صناعة الكتابة اوست . برخى از آثار ادبى وى برجاى مانده و يكى نيز توسط طه حسين چاپ شده كه مصحح كتاب الخراج در مقدمه يادآور شده است . وى اين كتاب را كه از هشت منزل ، چهار منزل اخير آن برجاى مانده به عنوان راهنماى « كاتبان » كه نياز به دانستن مسائل مختلفى داشته‌اند تأليف كرده است . به عنوا مثال ، منزل سومِ مفقود آن در امر بلاغت بوده و منزل چهارم آن دربارهء انشاء . از موضوع دو منزل نخست آگاهى در دست نيست . در منزل پنجم كه نخستين بخش موجود است ، از ديوانهاى حكومتى سخن گفته . در منزل ششم جغرافياى زمين را از شرق و غرب بحث كرده است .\r\nدر منزل هفتم از اموال و درآمدها و در منزل هشتم دربارهء پيدايش جامعه و فربگى آن و برآمدن و زوال جامعهء انسانى و همچنين سياست و ادارهء امور .\r\nاشاره كرديم كه در تأليفات او ، كتابى با نام كتاب السياسه نيز بوده است . آگاهيهايى كه وى در زمينه شكل گيرى جامعه انسانى و سير تحول آن به دست داده ، با توجه به گرايشهاى فلسفى مؤلف و آگاهى او از انديشه‌هاى رايج ، بسيار مهم و نيازمند بررسيهاى جامعه شناسانه است .\r\nاز ابواب مهم كتاب ، منزل هفتم آن است كه ضمن بابى مبسوط دربارهء فتح شهرها سخن گفته و در زمينهء فتوحات اخبار تفصيلى جالبى را داده است . باب نوزدهم اين منزل از صفحهء 256 تا صفحهء 424 تاريخچه‌اى است از فتح مناطق مختلف .\r\nدر ميان مباحث ، گاه نام كسانى از راويان و محدثان و مورخان ديده مىشود . « 2 » يك نمونه ابوعبيد قاسم بن سلام است كه به احتمال از كتاب الاموال او استفاده كرده است . « 3 » نام كلبى ، واقدى « 4 » و يحيى بن آدم « 5 » در صفحات مختلفى آمده است .\r\nاز كتاب ، علائق مذهبى مؤلف به دست نمىآيد . با اين حال آنچه كه دربارهء فدك آورده\r\n\r\n\r\n","description":"","footnote":"\r\n( 1 ) . معجم الادباء ، ج 17 ، ص 12\r\n( 2 ) . روايتى هم از جعفر بن محمد الصادق در ص 256 آمده است .\r\n( 3 ) . الخراج ، صص 215 ، 216 ، 219 ، 230 ، 250 ، 243 ، 254\r\n( 4 ) . نك : كتاب الخراج ، ص 296\r\n( 5 ) . الخراج ، صص 368 ، 364 ، 356 و . . . متأسفانه فهرست اعلام كتاب مزبور به هيچ صورتى قابل اعتماد نيست .\r\n","page_name":" 133 ","page_number":133},
  {"content":"\r\n\r\nو تعبير « رضوان الله عليها » براى فاطمهء زهرا عليها السلام قابل توجه است . « 1 »\r\nكتاب الخراج به كوشش محمد حسين الزبيدى در سال 1981 در بغداد به چاپ رسيده است .\r\n\r\nمحمد بن احمد تميمى\r\n( م 333 )\r\nابوالعرب محمد بن احمد تميمى يكى از مورخان افريقيه‌اى ناشناخته - در شرق اسلامى - قرن چهارم هجرى است كه اثرى بديع در تاريخنگارى دوران اسلامى كه خوشبختانه برجاى مانده ، پديد آورده است . كتاب پرارج وى كتاب المِحَن است . در ادبيات تاريخى ما در ضمن كتابها ، آثارى دربارهء كشته شدگانى كه ناجوانمردانه و ترورگونه به قتل رسيده‌اند داريم . نيز آثار دربارهء مقتل اشخاص مختلف كه نمونه‌هاى آن را ميان آثار نويسندگان مختلف دورهء تك نگارى مشاهده كرديم . در همين زمينه آثارى وجود دارد كه مصايب و محنتهاى شخصى خاص را فهرست كرده است . مانند كتاب محنة اميرالمؤمنين از ابن دأب ( م 171 ) ، كتاب محنة احمد بن حنبل از صالح بن احمد بن حنبل ( م 265 ) ، كتاب محن الرسول و ذكر إحن اعدائهم از محمد بن احمد صفوانى . « 2 » اما كتاب تميمى حاوى فهرستى از رجالى است كه هر كدام به نوعى گرفتار مصايب و محنتها شده و بسيارى از آنها در ضمن اين مصايب كشته شده‌اند . با توجه به اين كه تأليف كتاب در نيمهء نخست قرن چهارم است ، طبعا اثرى است كهن كه مىتواند اخبار بديعى دربارهء اشخاص مهمى باشد كه در آن روزگار نقشى تاريخى بر عهده داشته‌اند . مقصود وى از محن ، انواع و اقسام مصايبى است مانند زندان و تبعيد و شكنجه و قتل جز اينها كه صحابه و تابعين و علما و فقها و امرا و خلفا گرفتار آن شده‌اند .\r\nابوالعرب تميمى نويسندهء كتاب المحن ، از شاهزادگان افريقيه‌اى است كه روى به درس و علم آورده و در نهايت به منصب مفتى مذهب مالكى در آن ديار انتخاب شده است . وى از كسانى است كه در زمان خويش با دولت فاطمى جديدالتأسيس در افريقيه درگير شده است . وى آثار متعددى در فقه و تاريخ و شرح حال علماى افريقيه نگاشته كه چهارده عنوان است . « 3 »\r\nوى در بيان محنت افراد ، بحث را با مقدمه‌اى حديثى دربارهء محنت و بلا آغاز كرده و پس از اشارتى به قتل عثمان ، از ترور عمر و سپس - مجددا - از عثمان سخن گفته و در ادامه نمونه‌هاى بعدى را بر اساس نظم و ترتيب تاريخى مىآورد . شيوهء وى استفاده از اسناد بوده و اخبار خويش را به صورت مسند نقل مىكند ، گرچه گاه براى شكل دادن به تركيب\r\n\r\n\r\n","description":"","footnote":"\r\n( 1 ) . الخراج ، صص 259 - 260\r\n( 2 ) . نك : مقدمهء كتاب المحن ، ص 17\r\n( 3 ) . مقدمهء كتاب المحن ، ص 30\r\n","page_name":" 134 ","page_number":134},
  {"content":"\r\n\r\nيك خبر ، چند روايت مشابه را در هم داخل مىكند و اسامى راويان را در آغاز مىآورد . « 1 » در موردى كتاب داود بن حصين كه از موالى عثمان بوده دربارهء كشته شدگان روز حره يك جا از طريق واقدى نقل شده است . « 2 » به هر روى ، تقريبا در بيشتر نقلها مىتوان به راحتى سند هر خبر را ملاحظه و از اين زاويه آن را ارزيابى كرد .\r\nبرخى از افرادى كه خبر قتل يا محنت آنها در اين كتاب آمده عبارتند از : عمر ، عثمان ، على بن ابى طالب عليهما السلام ، طلحه و زبير و عمار ، محمد بن ابى بكر ، برخى مقتولان جمل و غارتهاى معاويه ، خباب بن ارت ، عمرو بن حَمِق ، حسن بن على عليهما السلام ، عميربن هانى و همدان مؤذن على عليه السلام ، كشته گان روز حره ، ( در اين قسمت با تفصيل سخن گفته شده است . ) ، عمربن سعد ، سليمان بن صرد ، مسيب بن نجبه ، كشته گان جنگ جماجم مانند ابن ابى ليلى ، كميل ، سعيد بن جبير ، نفس زكيه ، و . . . كتاب المحن به كوشش يحيى وهيب الجبورى در سال 1403 توسط دارالغرب الاسلامى بيروت منتشر شده است .\r\n\r\nعلى بن الحسين المسعودى\r\n( م 346 )\r\nدر دورانى كه مسعودى مىزيست ، دانش تاريخ ، رشد قابل ملاحظه‌اى كرده و خود مسعودى نيز در اين زمينه موفق به برداشتن گامهاى تازه‌اى شده است . از مهمترين اقدامات او ، سفرهاى طول و دراز او به خارج از مرزهاى كشور اسلامى است كه به قصد جمع آورى اخبار و اطلاعات پيرامون ساير ملل داشته است . « 3 » آثار اين سفرها كه همراه با برداشتهاى جامعه شناسانه وى از زندگى اجتماعى مردمان مختلف بوده در مروج الذهب آشكار است .\r\nبه همين دليل كريمر او را « هرودت عرب » خوانده است . « 4 »\r\nكهن‌ترين شرح حال وى در الفهرست ابن نديم آمده كه معاصر وى بوده است . او مىنويسد : وى از مردمان مغرب و از اولاد عبد الله بن مسعود است . « 5 » سپس از برخى از آثار وى از جمله مروج الذهب و معادن الجوهر فى تحف الاشراف و الملوك و اسماء الديارات و كتاب التاريخ فى اخبار الامم من العرب و العجم ياد كرده است . « 6 » گويا در\r\n\r\n\r\n","description":"","footnote":"\r\n( 1 ) . همان ، ص 159\r\n( 2 ) . همان ، ص 173\r\n( 3 ) . دربارهء سفرهاى او نك : تاريخنگارى در اسلام ، صص 62 - 63 و مفصلتر از آن : موارد تاريخ الطبرى ، جوادعلى ، بخش نخست ، صص 2 - 3 ؛ منهج المسعودى ، صص 53 - 68\r\n( 4 ) . ثقافة الشرق ، ج 2 ، ص 423 ، به نقل از مقدمه مروج الذهب ، ج 1 ، ص 2\r\n( 5 ) . در جمهرة انساب العرب ( ص 197 ) آمده : على بن الحسين بن على بن عبد الله بن زيد بن عتبة بن عبد الله بن عبد الرحمن بن عبد الله بن مسعود .\r\n( 6 ) . الفهرست ، ص 171 . در متن چاپى به جاى الديارات « القرابات » آمده است . اما در التنبيه و الاشراف ( ص 1 ) الديارات آمده است .\r\n","page_name":" 135 ","page_number":135},
  {"content":"\r\n\r\nمغربى بودن وى به خطا رفته است . ياقوت با استناد به آنچه مسعودى در سفر دوم كتاب مروج خود آورده و گفته است كه در بابِل متولد شده ، او را بغدادى دانسته كه مقيم مصر شده است . « 1 »\r\nمسعودى كتابهاى متعددى نگاشته كه خود اسامى شمارى از آنها را در مروج الذهب آورده است . نيز دربارهء كارهاى تاريخى مسعودى و ديدگاههاى وى مقالات زيادى توسط مستشرقان به نگارش درآمده كه فهرست آنها را سزگين آورده است . « 2 »\r\nدربارهء مذهب مسعودى اظهار نظرهاى مختلفى شده است . ابن حجر ازاو ياد كرده و با ملاحظهء مطالبى كه در كتابهاى او وجود دارد ، وى را شيعى معتزلى دانسته است . « 3 » سبكى با ياد از رساله‌اى كه مشتمل ر آراء فقهى شافعى ، مالك ، ابوحنيفه ، داود بن على ظاهرى و سفيان الثورى بوده و اين كتاب را مسعودى بر نويسندهء آن ابوالعباس بن سرج قرائت كرده و بخشى را او بر وى املا كرده ، وى را شافعى دانسته است . « 4 » عالمان شيعه او را شيعى امامى دانسته‌اند . نجاشى از وى و آثارش ياد كرده و ميان آثار او از كتاب اثبات الوصيه ياد كرده « 5 » كه بىشبهه اگر از آن او باشد ، شيعى امامى است . اما واقعيت آن است كه نظم و ترتيب كتاب اثبات الوصيه با نوع نگارش مروج بسيار متفاوت است . « 6 » با توجه به اين كه نجاشى در قرن پنجم آن را از مسعودى دانسته ، تنها مىتوان با يافتن شخصى با همين نام ، يعنى على بن حسين مسعودى ميان عالمان شيعه كه معاصر تقريبى مسعودى مورخ باشد ، انتساب آن را به مسعودى مورخ باطل دانست . در عين حال ، نظريهء وصايت دربارهء انبياى سلف را كه شيعه بر آن تكيه دارد ، در مروج الذهب نيز مىبينيم .\r\nنگاهى به مروج الذهب نشان مىدهد كه علائق شيعى وى بسيار گسترده است . اما\r\n\r\n\r\n","description":"","footnote":"\r\n( 1 ) . معجم الادباء ، ج 13 ، ص 91 . محتمل است كه مقصود ابن نديم از مغربى بودن مسعودى ، مصرى بودن او باشد كه در اين صورت مشكل خاصى وجود نخواهد داشت . نك : منهج المسعودى ، ص 45\r\n( 2 ) . تاريخ التراث العربى ، ج 1 ، جزء 2 ، صص 179 - 178 . افزون بر اينها جواد على در مجلهء سومر سال بيستم مقالهء مفصلى با عنوان « موارد تاريخ المسعودى » نگاشته است . هادى حسين حمود در مجلهء المورد مجلد هشتم ، شمارهء 3 مقاله‌اى با عنوان « مؤلفات المسعودى » نوشته است . همو پايان نامه‌اش دربارهء مسعودى با عنوان « منهج المسعودى فى بحث العقائد و الفرق الدينية » به چاپ رسيده است . كتاب مفصل دربارهء مسعودى « منهج المسعودى فى كتابة التاريخ » است كه از سليمان بن عبد الله المديد السويكت بوده و در سال 1407 چاپ شده است .\r\n( 3 ) . لسان الميزان ، ج 4 ، ص 225\r\n( 4 ) . طبقات الشافعيه ، ج 3 ، صص 456 - 457\r\n( 5 ) . رجال النجاشى ، ص 254 ، ش 665\r\n( 6 ) . دربارهء عدم درستى انتساب اين كتاب به مسعودى ، محققان مختلفى اظهار نظر كرده‌اند . نك : منهج المسعودى فى كتابة التاريخ ، ص 107 - 109 . گويا غير تفاوت اسلوب دليل ديگرى براى انكار نيست . در منبع اخير از شخصى نقل شده كه كتاب مسعودى را از ابن مطهر ( علامهء حلى ) دانسته كه سخن نادرستى است ، زيرا نجاشى در قرن پنجم كتاب را مىشناخته و آن را به مسعودى مورخ نسبت داده است .\r\n","page_name":" 136 ","page_number":136},
  {"content":"\r\n\r\nآثارى از تشيع امامى به جز آنچه دربارهء شرائط امام از ديد مذهب امامى مىآورد ، در اين كتاب وجود ندارد . « 1 » در عين حال وى رسالهء مستقلى تحت عنوان رسالة البيان فى أسماء الائمة القطعية من الشيعة « 2 » داشته كه دقيقا بايد در شرح حال امامان اثنا عشر باشد . وى در كتاب ديگرش از فرقهء قطعيه ياد كرده و با استناد به كتاب سليم بن قيس - كه ابان بن ابى عياش از وى روايت كرده - حديث پيامبر را كه به على عليه السلام مىفرمايد : تو و دوازده نفر « 3 » از فرزندانت امام به حق هستيد آورده است . مسعودى كه با ضمير « هم » از قطعيه ياد مىكند مىنويسد : كسى جز سليم اين روايت را نقل نكرده است . پس از آن مىافزايد : ان امامهم المنتظر ظهوره فى وقتنا هذا المؤرخ به كتابنا : محمد بن الحسن بن على بن . . . بن على بن ابى طالب ، رضوان الله عليهم اجمعين . « 4 »\r\nآيا ممكن است وى به دليل فراهم آوردن كتابى براى عموم ، از موضع گيرى صريح در مروج الذهب خوددارى كرده باشد ؟ به هر روى ، نوعى تشيع عراقى بسيار صريح از كتاب مروج الذهب به دست مىآيد كه در اين حد با تشيع امامى ، اسماعيلى و حتى زيدى متفاوت است . مىدانيم كه تشيع عراقى خود نوع مستقلى از تشيع است . « 5 »\r\nنگاهى به فهرست آثار مسعودى ، نشان مىدهد كه وى به مبحث امامت علاقهء ويژه‌اى دارد . كتابهاى وى در اين زمينه كه هيچ يك برجاى نمانده عبارتند از : الاستبصار فى الامامة و وصف أقاويل الناس فى ذلك من أصحاب النص و الاختيار و حجاج كل فريق منهم ، كتاب الصفوة فى الامامة ، كتاب الانتصار فى الامامة ، كتاب حدائق الاذهان فى أخبار آل محمد عليه الصلاة و السلام ، كتاب مزاهر الاخبار و ظرائف الاثار للصفوة النورية و الذرية الزكية ابواب الرحمة و ينابيع الحكمة . « 6 » از عناوين اين كتابها چيزى بيش از يك تشيع عراقى محدود استفاده مىشود ، اما نمىدانيم آن چه بوده است .\r\nمهمترين كتاب وى همان مروج الذهب است . اين اثر كه تاكنون چندين بار به چاپ رسيده ، تلخيص دو كتابى است كه وى پيش از اين كتاب تدوين كرده است . بهترين چاپ وى ، چاپ هفت جلدى آن است كه توسط شارل بلا در فاصلهء سالهاى 1966 تا 1979 در\r\n\r\n\r\n","description":"","footnote":"\r\n( 1 ) . مؤلف كتاب « منهج المسعودى فى كتابة التاريخ » تنها به علائق سخت شيعى او باور دارد و در اين نظر كه او امامى مذهب باشد يا آن گونه كه اندريه ميكال اظهار كرده وى اسماعيلى و از داعيان اسماعيلى در قرن چهارم باشد ، ترديد كرده است . نك : همان كتاب ، صص 71 - 77 در آنجا به تفصيل از شواهدى كه علائق شيعى وى را نشان مىدهد ياد كرده است .\r\n( 2 ) . نك : التنبيه و الاشراف ، ص 258\r\n( 3 ) . مىدانيم كه همين نقل يكى از مشكلات كتاب سليم است ؛ زيرا بايد عدد يازده باشد نه دوازده .\r\n( 4 ) . التنبيه و الاشراف ، صص 198 - 199\r\n( 5 ) . نك : تاريخ تشيع در ايران ، ج 1 ، فصل گونه‌هاى تشيع .\r\n( 6 ) . موارد تاريخ المسعودى ، صص 13 - 14\r\n","page_name":" 137 ","page_number":137},
  {"content":"\r\n\r\nبيروت ، همراه با فهارس فراوان به چاپ رسيده است . « 1 »\r\nاو در مقدمه اشاره كرده كه كتابى با نام اخبارالزمان نگاشته كه از آغاز خلقت تا زمان اسلام بوده است . پس از آن كتاب اوسط خود را در تاريخ فراهم آورده و آنگاه مصمم شده تا تمام آنچه را كه در آن دو كتاب به تفصيل آورده ، در كتابى بگنجاند كه همين مروج الذهب و معادن الجوهر است . وى در سال 333 كتاب مروج را تأليف كرد ، اما بعدا در سال 336 وقايع تا آن سال را بر آن افزود . مقريزى مطلبى را كه تاريخ آن 345 است از مروج نقل كرده است . به نظر برخى محققان ، مسعودى باز نيز بر كتاب خود افزوده اما نسخهء آن به دست ما نرسيده است . « 2 »\r\nوى در مقدمه فهرستى از مهمترين كتابهاى تاريخى موجود در زمانش را آورده كه بسيار ارجمند است . در همانجا از تاريخ طبرى بيشترين ستايش را كرده و نوشته است كه او انواع اخبار را فراهم آورده و كتابى است سودمند و پر فائده . نيز از قدامة بن جعفر و كتاب الخراج او نيز تمجيد كرده است .\r\nوى فهرستى از ابواب كتاب خود را در مقدمه آورده است . كتاب با داستان پيدايش و خلقت آغاز مىشود و در ادامه از تاريخ امتهاى مختلف ، سرزمينها ، سلسله‌هاى شاهى و جغرافياى تاريخى عالم ادامه مىيابد . در اين مباحث ، نگاه او صرفا تاريخى نيست بلكه از هر جهت به گذشته مىنگرد و مجموعه‌اى از آگاهيهاى تاريخى ، جغرافى ، تاريخ علوم ، تقاويم ، اديان و عقائد و . . . را به دست مىدهد . پس از اين مباحث به تولد پيامبر صلى الله عليه و آله و سلم مىرسد و وارد تاريخ اسلام مىشود . تقسيم بندى بر اساس خلافت خلفاست و ذيل نام هر خليفه از حوادث روزگار وى سخن گفته مىشود . آخرين سالى كه حوادث آن ياد شده سال 346 هجرى است .\r\nمنابع وى بسيار فراوان بوده و دليل آن اين كه وى نه تنها در حوزهء تاريخ ، بلكه بسيارى از حوزه‌هاى فكرى و اجتماعى ديگر سخن گفته است . وى در بخشهاى نخست كتاب كه مباحث كتاب المبتدأ و داستان انبيا در آن آمده تعبيرهاى مانند « ذهب اكثر اهل الكتاب ، و قد زعمت المجوس ، ذكر اهل الكتاب ، ذكر اهل التوراة و الكتب الاولى » و مانند آنها را آورده كه طبعا نشانگر آن است كه وى از مصادر اهل كتاب استفاده كرده است . وى به كتاب المبتدأ و السير وهب بن منبه نيز اشاره كرده است . « 3 »\r\n\r\n\r\n","description":"","footnote":"\r\n( 1 ) . براى چاپهاى ديگر آن نك : منهج المسعودى فى كتابة التاريخ ، صص 96 - 97\r\n( 2 ) . موارد تاريخ المسعودى ، صص 10 - 11 ؛ منهج المسعودى فى كتابة التاريخ ، صص 92 - 95\r\n( 3 ) . موارد تاريخ المسعودى ، ص 28\r\n","page_name":" 138 ","page_number":138},
  {"content":"\r\n\r\nوى در بخش سيره از مغازى ابن اسحاق ( از طريق تهذيب شدهء آن توسط ابن هشام ) استفاده كرده است . در برخى نقلهاى تاريخى مربوط به صفين و انساب يمن و جز اينها از وليد بن حصين معروف به ابن القطامى ( م 155 ) نام برده است . نام ابومخنف در بسيارى از موارد ياد شده است . نيز نام عيسى بن يزيد بن بكر ابن دأب ( م 171 ) كه دربارهء خلفا از وى اخبارى ياد شده است . از ديگر مشاهير و إخباريهايى كه او از آنها نقل كرده مىتوان به هيثم بن عدى ( م 207 ) ، واقدى ، مدائنى ، و نيز ابوعبيده معمر بن مثنى و بسيارى ديگر اشاره كرد . « 1 » در مجموع بايد توجه داشت كه كتاب مسعودى برگزيده از صدها كتابى است كه امروزه بيش از نود درصد آن از بين رفته است . نگاهى به فهرست اسامى كتب وارده در متن كه در فهارس كتاب مروج الذهب آمده مىتواند گوشه‌اى از اين منابع رانشان دهد . در همين باره ، وى مطلبى را از كتاب ابوحنيفهء دينورى در جغرافيا نقل كرده و پس از آن نوشته است كه تمامى اين مطالب را ابن قتيبه ، از كتابهاى او برگرفته و در كتابهاى خود آورده و او اين كار را با كتابهاى ديگر ابوحنيفهء دينورى هم كرده است . « 2 »\r\nوى با استفاده از سفرهاى متوالى خود ، آگاهيهاى فراوان شفاهى را نيز در كتابهايش فراهم آورده است . نمونه جالب ديگر در آثار وى ، نقل سنگنبشته‌اى است كه روى قبور ائمه اطهار عليهم السلام در بقيع بوده است . وى مىنويسد : سنگ مرمرى در بقيع هست كه روى آن نوشته شده : الحمد لله مبيد الامم و محيى الرمم ، هذا قبر فاطمة بنت رسول الله صلى الله عليه و آله و سلم سيدة نساء العالمين و الحسن بن على بن ابى طالب ، و على بن الحسين بن على ، و محمد بن على و جعفر بن محمد رضوان الله عليهم اجمعين . « 3 » وى همچنين برخى از خاطراتش را كه از جملهء آنها گزارش شب جشنى در سال 330 در مصر بوده آورده است . « 4 »\r\nكتاب مروج الذهب تنها مشتمل بر اخبار تاريخى نيست بلكه بسيارى از مسائل فرهنگى ، فرقه‌اى و كلامى و نيز ادبى در آن منعكس شده است . در اين بخشها نيز او را منابعى بهره برده كه اكنون در دست نيست .\r\nكتاب ديگرى كه از وى برجاى مانده التنبيه و الاشراف است كه ضمن آن اجمالى از تاريخ عمومى جهان پيش و پس از اسلام را تا سال 345 كه زمان خلافت المطيع است ، آورده است . اين كتاب در سه بخش مطالب خود را عرضه كرده است . نخست مسائل جغرافيايى ، دوم تاريخ فارس و روم ، سوم تاريخ دوران اسلامى . ميانهء بخش اول و دوم\r\n\r\n\r\n","description":"","footnote":"\r\n( 1 ) . نك : منهج المسعودى فى كتابة التاريخ ، صص 206 - 277\r\n( 2 ) . مروج الذهب ، ج 2 ، ص 202\r\n( 3 ) . التنبيه و الاشراف ، ص 260\r\n( 4 ) . مروج الذهب ، ج 1 ، صص 379 - 380\r\n","page_name":" 139 ","page_number":139},
  {"content":"\r\n\r\nمسائلى دربارهء امتهاى هفتگانه گذشته آمده كه در اصل مقدمهء بخش دوم است . در ميان بخش دوم و سوم نيز دو فصل دربارهء تعيين تاريخ نزد امتهاى مختلف درج شده است . اين كتاب نخست بار در سال 1810 همراه با ترجمه توسط مستشرقى با نام ساكى چاپ شد . بار ديگر دخويه آن را در سال 1894 چاپ كرد . چاپهاى بعدى در مصر و بيروت مكرر صورت گرفته است . « 1 » كتاب كوچكى كه به عنوان بخشى از كتاب بزرگ اخبار الزمان مسعودى چاپ شده مورد ترديد جواد على قرار گرفته است . « 2 »\r\n\r\nابوالفرج اصفهانى\r\n( 284 - 356 )\r\nابوالفرج على بن الحسين بن هيثم قُرَشى اموى از نسل هشام بن عبد الملك ، يكى از برجسته‌ترين مؤلفان مسلمان در ثبت تاريخ ادب عربى و نگارش مواد تاريخى مهم در تاريخ فرهنگ در تمدن اسلامى است . ابن نديم كه خود از معاصران اوست ، از وى ياد كرده و از برخى از آثارش نام برده است . « 3 » اثر تاريخى محض او مقاتل الطالبيين است . اما كتاب الاغانى وى نيز كه شرح حال شاعران و آوازه خوانان است ، سرشار از نقلهاى تاريخى حوادث صدر اسلام است . در آنجا ، به مجرد آن كه نام بزرگى سوژه سخن مىشود ، شرحى تاريخى از حوادثى كه پيرامون وى رخ داده و او در آنها مشاركتى داشته آمده است . كتاب اغانى يكى از بهترين آثارى است كه از قرون نخست هجرى در فرهنگ مكتوب اسلامى برجاى مانده و از نظر ادبى و تاريخ ادب عربى ، قابل مقايسه با هيچ اثر ديگر نيست .\r\nابوالفرج رساله‌هاى كوچكى مانند كتاب ادب الغربا ء و كتاب الديارات دارد كه هر دو به چاپ رسيده است . برخى از مشايخ وى عبارتند از : ابوبكر بن دُرَيْد ، ابوبكر بن الانبارى ، محمد بن جرير طبرى ، جعفر بن قدّامه . « 4 »\r\nنگاهى اجمالى به كتاب مقاتل الطالبيين وى كه شرحى از احوال كشته شدگان آل ابى طالب است ، گرايش شيعى وى را نشان مىدهد . اين مسأله ، با توجه به اموى بودن او در نسب شگفت‌انگيز است . با اين حال ، تشيع او ، نوعى تشيع عراقى و شبه معتزلى است نه تشيع امامى . ابن عماد كاتب نوشته است : و من العجائب أنه مروانى يتشيّع . « 5 » اين گرايش معتدل او سبب شده تا وى اخبار فراوانى را نقل كند كه بدون تعصب مذهبى ارائه شده است .\r\n\r\n\r\n","description":"","footnote":"\r\n( 1 ) . نك : منهج المسعودى ، صص 101 - 102\r\n( 2 ) . موارد تاريخ السمعودى ، ص 7\r\n( 3 ) . الفهرست ، صص 127 - 128\r\n( 4 ) . نك : ابوالفرج الاصفهانى و كتابه الاغانى ، صص 62 - 69 ( قاهر ، دارالمعارف )\r\n( 5 ) . شذرات الذهب ، ج 3 ، ص 19\r\n","page_name":" 140 ","page_number":140},
  {"content":"\r\n\r\nوى در اغانى و نيز كتاب مقاتل ، سخت به شيوهء حديثى و ياد اسناد پايبند است و از اين جهت ، فرصت مناسبى را براى تحقيق در منابع رواياتى كه نقل كرده ، فراهم آورده است .\r\nالبته توجه وى به اشعار و اغانى و اخبار مشتى فاسق و مشروب خوار و رقاص ، سبب شده تا از نقطه نظر دينى چندان محل اعتنا و اعتبار نباشد .\r\nبايد توجه داشت كه كتاب اغانى ، صرف نظر از آن كه موضوعش شرح حال ادباست ، به طور پراكنده اخبار بخشهاى فراوانى از تاريخ اسلام را در خود آورده است . بحث مبسوط وى دربارهء امام حسين عليه السلام و فرزندش سكينه ، بحث از عبد الله بن زبير و دولت وى ، حوادث فراوانى از ايام العرب در جاهليت و صدها مورد مشابه ، در كتاب اغانى درج شده است . لازم است تا بخشهاى تاريخى اين كتاب تفكيك و بر اساس تسلسل تاريخى مرتب به چاپ برسد .\r\nبخشى از كتاب اغانى در نيمهء نخست قرن نوزدهم در اروپا چاپ شد . بعدها در اواخر همان قرن در مصر به چاپ رسيد و پس از مدتى دارالكتب مصر چاپ منقحى از آن عرضه كرد . آخرين چاپ آن با فهارس مفصل از داراحياء التراث العربى در بيروت است كه در سيزده مجلد به چاپ رسيده است .\r\nكتاب مقاتل الطالبيين نيز در نوع خود بسيار ارزشمند است . پيش از ابوالفرج ، احمد بن عبيدالله ثقفى كتابى با عنوان كتاب المبيضّة فى اخبار مقاتل آل ابى طالب نوشته بود . « 1 » گويا آثار ديگرى هم در اين زمينه بوده است . به هر روى اين اثر برجاى مانده و اخبار زيادى در سرگذشت خاندان علويان را نگاه داشته است . كتاب مزبور با تحقيق احمد صقر به چاپ رسيده است . « 2 »\r\n\r\nابونصر مَقْدسى\r\n( نيمهء قرن چهارم )\r\nمطهر بن مطهر ( يا طاهر ) مقدسى از مورخان و مؤلفان قرن چهارم هجرى است . وى مؤلف كتاب البدء و التاريخ است كه اثرى تاريخى و از جهاتى شبيه به مروج الذهب مسعودى است . « 3 » زمان تأليف كتاب در سال 355 هجرى است « 4 » و خود وى اين مطلب را در مقدمه كتاب خويش آورده است . « 5 » جزء اول اين كتاب در سال 1899 توسط كلمان هوار در پاريس\r\n\r\n\r\n","description":"","footnote":"\r\n( 1 ) . الفهرست ابن نديم ، ص 166\r\n( 2 ) . قم ، افست منشورات رضى\r\n( 3 ) . دربارهء اين كتاب ، محمد كردعلى مقاله‌اى با عنوان « مطبوعات و مخطوطات كتاب البدء و التاريخ » درمجلهء « المقتبس » مجلد سوم ( 1326 - 1908 ) نوشته است . آقاى شفعيى كدكنى هم در مقدمهء ترجمهء البدء والتاريخ ، دربارهء مقدسى و كتاب وى به تفصيل سخن گفته است .\r\n( 4 ) . در ص 17 مقدمه در بيان مطالب آخرين فصل كتاب وى مىنويسد كه نام خلفاى عباسيان را تا سال 350 خواهد آورد .\r\n( 5 ) . البدء و التاريخ ، ج 1 ، ص 6\r\n","page_name":" 141 ","page_number":141},
  {"content":"\r\n\r\nبه نام ابوزيد احمد بن سهل بلخى ( م 322 ) چاپ شد . اما روى صفحهء نخست جزء سوم كه به سال 1903 چاپ شد آمد كه كتاب از مطهر بن طاهر مقدسى ( المنسوب تأليفه لابى زيد احمد بن سهل بلخى ) است . وى اين مطلب را از آنچه در غرر السير ثعالبى آمده بوده ، دريافته است . « 1 » سزگين نوشته است كه وى اين كتاب را در بُسْت سجستان تأليف كرده ، « 2 » جايى كه به احتمال محل تولد يا زيست او نيز بوده است . آقاى شفعيى فهرستى از مشايخ او را بر اساس آنچه در كتابش آمده ، آورده است . وى همچنين مسافرتهاى مؤلف را به سيستان ، مرو ، سيرجان ، ماسبذان ، خوزستان ، فارس ، جندى شاپور و مكه و عراق و شام و مصر كه در مطاوى كتاب به آنها اشاره كرده يادآور شده است . « 3 »\r\nاز مقدمهء وى بر كتاب بر مىآيد كه مقدسى در ارزيابى نقلهاى تاريخى و آنچه كه دربارهء جهان گذشته و افكار و آراء و اديان موجود در آن گفته شده وفادار به عقل است . وى از « غرائب العجائب » هايى ياد مىكند كه « قصه خوانان » نقل كرده و از ديد عقلانى مردود است .\r\nترهات و اباطيل و اسمارى كه همگى باطل بوده و بهره‌اى از حق در آنها نيست . « 4 » پس از آن از شخصى بدون ياد نام او - كه شايد نامش در متن اصلى بوده - و با تعبير « فلان » ياد كرده كه از وى خواسته است تا كتابى خالى از اين ترهات و بدور از افراط و تفريط براى وى تدوين كند . . . منحطا عن درجة العلو ، خارجا عن حد التقصير ، مهذبا من شوائب التزيّد ، مصفى عن سقاط الغسالات و خرافات العجائز و تزاوير القصاص و موضوعات المتهمين من المحدثين . وى هدف خود را در عين حال يك هدف كاملا دينى مىداند و كتابش را به قصد دفاع از اصل اسلام « ذبّا عن بيضة الاسلام و ردا لكيد مناويه » مىنگارد .\r\nوى در مقدمه فهرست اجمالى مباحث مطروحه در كتابش را به دست مىدهد . بحث با آفرينش يا همان « المبتدأ » آغاز مىشود . پس از آن اخبار انبيا و امم و نسلها و سلسله‌هاى شاهان عرب و عجم را آورده و آنگاه اخبار خلفا را تا زمان نگارش اين كتاب كه سال 355 هجرى است نقل مىكند . در نهايت نظرى هم به آينده دارد و آن نقل روايات ملاحم و فتن است ، آن هم بر اساس آنچه كه در كتب متقدمه آمده است . در اين بين به مسائلى چون عمران و آبادى زمين ، چگونگى اقاليم و ممالك ، فتوحات و جنگها نيز خواهد پرداخت . با همهء آنچه گذشت وى بحثى اعتقادى را در نخستين فصول كتابش لازم مىشمرد .\r\n\r\n\r\n","description":"","footnote":"\r\n( 1 ) . دربارهء علت احتمالى اين انتساب خطا ، نك : آفرينش و تاريخ ، ج 1 ، ص 36\r\n( 2 ) . تاريخ التراث العربى ، التدوين التاريخى ، ص 187\r\n( 3 ) . آفرينش و تاريخ ، ج 1 ، تا ص 47\r\n( 4 ) . وى پس از نقل خبر مربوط به خيبر ، مىنويسد : اين است روايت درست ، و آنچه قصه پردازان مىگويندما نمىشناسيم . البدء و التاريخ ، ج 4 ، ص 227 ، نك : آفرينش و تاريخ ، ج 1 ، ص 51\r\n","page_name":" 142 ","page_number":142},
  {"content":"\r\n\r\nفصل نخست در مباحث شناخت شناسى و ارزيابى عقل و نظر . فصل دوم در اثبات وجود خداوند و توحيد و رد تشبيه . فصل سوم دربارهء صفات بارى . فصل چهارم دربارهء نبوت و اثبات آن و كيفيت وحى . فصل پنجم در آفرينش و ابتداى خلق . فصل ششم در ياد از لوح و قلم و عرش و كرسى و . . . فصل هفتم در خلقت آسمان و زمين . فصل هشتم در ظهور آدم و فرزندانش . فصل نهم در ياد از فتنه‌ها و رخدادها تا قيام قيامت . فصل دهم در تاريخ انبياء . فصل يازدهم دربارهء شاهان عجم . فصل دوازدهم در تاريخ اديان . فصل سيزدهم در جغرافياى زمين . فصل چهاردهم در انساب عرب . فصل پانزدهم در از تولد پيامبر صلى الله عليه و آله و سلم تا بعثت . و . . . تا فصل بيست و دوم در ياد از خلفاى عباسى . « 1 »\r\nبنابر اين ما با كتابى تاريخى سرو كار داريم كه از دو جهت بر ساير نوشته‌ها ممتاز است .\r\nنخست داشتن مبحثى اعتقادى در ابتداى كار و ديگر نگاهى به آينده جهان از ديد روايات ملاحم و فتن . اين شيوه در كتابهاى مشابه آن روزگار وجود ندارد ، گرچه بعدها ابن كثير ضميمه‌اى در اين باب بر كتاب البداية و النهاية خود تأليف مىكند .\r\nدر كتاب كمتر از اسناد ياد شده است . در مواردى ، در بحثهاى عقلى ، از برخى از آثار معتزله استفاده شده است . به عنوان مثال بحث مفصلى از كتاب اوائل الادلة ابوالقاسم كعبى بلخى آورده است . در مباحث فلسفى از بسيارى از آثار منسوب به دانشمندان يونانى نقل كرده است . از آثار ديگرى كه ياد شده مىتوان به النقض على الباطنية ابن رزام و رسالة فى وصف مذاهب الصابئين احمد بن طيب سرخسى اشاره كرد . « 2 » در يك مورد آمده است :\r\nحدثنى احمد بن محمد بن الججاج المعروف بالسجزى بالشيرجان سنة 325 . « 3 » اين همان سيرجان است . در اين كتاب ، از ميان مورخان ، نام واقدى بيش از هركس ديگر آمده است .\r\nدر موردى دربارهء پيامبر صلى الله عليه و آله و سلم آمده : فلما بلغ عشرين سنة ، هاجت حرب الفجار فى رواية ابن اسحاق و الواقدى و روى ابوعبيدة . . . « 4 »\r\n\r\n\r\n","description":"","footnote":"\r\n( 1 ) . البدء و التاريخ ، ج 1 ، صص 5 - 17 . آقاى شفيعى ( آفرينش و تاريخ ، « تهران ، آگه » ج 1 ، صص 55 - 97 ) بحث مفصلى دربارهء ساختار كتاب و نوع موضوعات آن آورده‌اند كه خواندنى است .\r\n( 2 ) . آفرينش و تاريخ ، ج 1 ، صص 69 - 70\r\n( 3 ) . البدء و التاريخ ، ج 2 ، ص 181 . شيرجان همان سيرجان كرمان است و تأييدى بر اين كه كتاب در ديارسجستان تأليف شده است .\r\n( 4 ) . البدء و التاريخ ، ج 4 ، ص 135 . نام واقدى در مجلد دوم ( ص 154 ) و مجلد سوم ( ص 53 ) و مجلد چهارم ( صص 135 ، 137 ، 139 ، 145 ، 146 ، 155 ، 159 ، 161 - 163 ، 166 ، 171 ، 175 ، 182 ، 183 ) و مجلد پنجم ( صص 16 ، 33 ، 58 ، 59 ، 61 ، 67 ، 72 ، 73 ، 80 - 84 ، 86 ، 87 ، 91 - 93 ، 97 ، 98 ، 100 ، 110 ، 113 ، 114 ، 116 ، 160 ، 191 ) و مجلد ششم ( ص 58 ) آمده است . عمدهء اين موارد دربارهء پيامبر صلى الله عليه و آله و سلم و اصحاب است كه يا از مغازى و يا از كتاب طبقات واقدى گرفته شده است .\r\n","page_name":" 143 ","page_number":143},
  {"content":"\r\n\r\nنام ابن اسحاق نيز در صفحات فراوانى از مجلد دوم و سوم و چهارم آمده است .\r\nمقدسى بيش از همه از كتاب المبتدأ ابن اسحاق كه ابن هشام آن را حذف كرده استفاده كرده است . وى در موردى مىنويسد : اما محمد بن اسحاق يقول فى كتابه - و هو اول كتاب عُمِل فى بدء الخلق - . . . « 1 »\r\nدر مجلد نخست ص 169 مطالبى به نقل از ابن اسحاق از اهل كتاب آورده است . « 2 » در مقدمه فصل هفتم كتاب كه دربارهء خلقت آسمان و زمين است مىنويسد كه مطالب اين بخش را از ابن عباس ، مجاهد ، ابن اسحاق ، ضحاك ، كعب الاحبار ، وهب بن منبه ، السندى ، كلبى ، مقاتل و ديگران كه در اين علم دستى دارند آورده است . او ادامه مىدهد : فلنذكر الاصحّ من رواياتهم و الاقسط للحق و الاشبه بالصواب . پس از آن مىگويد : ما مطالب اهل كتاب را مىآوريم و جز در آنچه خلاف آن را از قرآن يا اخبار صحيحه مىيابيم تكذيب نمىكنيم . « 3 »\r\nتمامى موارى كه در آنها از كلبى نقل شده مربوط به مجلد دوم است « 4 » كه به كتاب المبتدأ مربوط مىشود . نامى هم از مسعودى برده مىشود كه با توجه به مورد نقل شده بعيد است كه از مسعودى مورخ باشد . وى پس از عبارت « قال المسعودى فى قصيدته المحبرة بالفارسية » دو بيت شعر فارسى نقل مىكند :\r\n نخستين كيومرث آمذ بشاهى * گرفتش بگيتى درون بيش گاهى \r\n چو سى سالى به گيتى پادشا بود * كى فرمانش به جايى روا بود \r\nوى به دنبال آن مىنويسد : اين اشعار را آوردم ، زيرا كه مىديديم كه فارسيان اين اشعار را بزرگ مىشمرند و آن را بمانند تاريخ خود مىدانند . « 5 » پس از آن در ص 173 مىنويسد :\r\nمسعودى در پايان قصيدهء فارسى خود مىگويد :\r\n سپرى شذ نشان خسروانا * چو كام خويش راندند در جهانا \r\nمقدسى بايد سنى معتزلى غير متعصب يا چيزى نزديك به آن باشد ، زيرا از مكتب اعتزال انتقادهايى نيز دارد . در عين حال گرايشهاى ضد باطنى از خود نشان مىدهد ، آنجا كه زندقه را در زمان خودش با نام علم الباطن و الباطنيه مىخواند . « 6 » در جاى ديگرى هم از « هذه\r\n\r\n\r\n","description":"","footnote":"\r\n( 1 ) . البدء و التاريخ ، ج 1 ، ص 149\r\n( 2 ) . نيز نك : مجلد دوم ، صص 1 ، 5 ، 11 ، 52 ، 80 ، 81 ، 83 ، 93 ، 99 . مجلد سوم صص 16 ، 20 ، 26 ، 30 ، 36 ، 37 ، 79 ، 99 ، 126 . آنچه در مجلد چهارم آمده اخبار مربوط به انساب واديان عرب و دوران اسلامى است .\r\n( 3 ) . البدء و التاريخ ، ج 2 ، صص 1 - 2\r\n( 4 ) . صص 1 ، 3 ، 6 ، 86 ، 89 ، 96 ، 156 ، 223 ، 232\r\n( 5 ) . البدء والتاريخ ، ج 3 ، ص 138\r\n( 6 ) . البدء و التاريخ ، ج 3 ، ص 157\r\n","page_name":" 144 ","page_number":144},
  {"content":"\r\n\r\nالشرذمة الخسيسة الموسومة بالباطنية » ياد مىكند . « 1 » وى فصلى را به « مقالات اهل الاسلام » اختصاص داده است . وى از صفحهء 124 مجلد پنجم تا صفحهء 134 دربارهء فرقه‌هاى شيعى بحث مىكند ، اما ضمن آن موضعگيرى خاصى ندارد . در اين بخش آگاهيهاى فرقه شناسى كوتاه اما بالنسبه مهم درج شده است . وى نخستين فرقه شيعى را عبارت از عمار و سلمان و مقداد و جابر و ابوذر و عبد الله بن عباس دانسته كه در حيات امام على عليه السلام اظهار موالات نسبت به آن حضرت مىكردند . « 2 » پايان جزء چهارم كتاب با تعبير « و صلواته على سيدنا محمد النبى و إله الطاهرين الطيبين » خاتمه يافته است .\r\nكتاب البدء و التاريخ در شش مجلد به صورت افست توسط دارصادر بيروت چاپ شده است . عبد الله جبورى مجلدى مستقل با عنوان فهارس كتاب البدء و التاريخ در سال 1965 در بغداد چاپ كرده است .\r\nكتاب البدء والتاريخ به نام آفرينش و تاريخ به فارسى توسط استاد شفيعى كدكنى به فارسى ترجمه شده و در شش جزء و دو مجلد انتشار يافته است .\r\n\r\nشيخ مفيد\r\n( م 336 - 413 )\r\nابوعبد الله محمد بن محمد بن نعمان بغدادى از عالمان برجستهء شيعه در نيمهء دوم قرن چهارم و دههء نخست قرن پنجم هجرى است . وى متكلم ، فقيه و مورخ است و در هر زمينه آثار ارجمندى از خود به يادگار گذاشته است . وى عالمى است كه زندگيش در راه راهبرى شيعه و مناظره و مقابله با فرقه‌هاى مدعى در برابر شيعه گذشته و نوع نگاه و نگارش وى از اين زاويه است .\r\nدو كتاب مهم تاريخى از وى برجاى مانده است . نخست الارشاد فى معرفة حجج الله على العباد است كه در دو مجلد توسط مؤسسهء آل البيت تحقيق و نشر شده است . اين كتاب شرحى است از زندگى امامان شيعه - عليهم السلام - كه مجلد نخست آن مربوط به زندگى امام على عليه السلام است . بخش نخست اين مجلد ، در كل مربوط به زندگى آن حضرت در دوران پيامبر صلى الله عليه و آله و سلم است ( تا ص 195 ) ، در عين حال ، به بسيارى از مسائل سيره نيز پرداخته شده است . پس از آن زندگى امام على عليه السلام و در مجلد دوم زندگى ساير امامان - عليهم السلام - آمده است .\r\n\r\n\r\n","description":"","footnote":"\r\n( 1 ) . البدء و التاريخ ، ج 5 ، ص 45 . بايد توجه داشت كه اگر عنوان باطنيه مربوط به اسماعيليه باشد ، اين مطالب به قرن پنجم و ششم مىماند نه قرن چهارم . طبعا مؤلف از قرن چهارم است و بايد خطر اسماعيليه را خيلى زود دريافته باشد . نك : البدء والتاريخ ، ج 5 ، صص 133 - 134\r\n( 2 ) . البدء و التاريخ ، ج 5 ، ص 124\r\n","page_name":" 145 ","page_number":145},
  {"content":"\r\n\r\nشيخ مفيد با استفاده از مآخذ گوناگون ، كتاب را به گونه‌اى تدوين كرده كه به كار شيعيان آمده و آنها با مطالعهء كتاب ، با زندگى پيشوايان خويش آشنا شوند . با اين حال ، وى توجه به منابع و اسناد نيز داشته و در جاى جاى كتاب ، سند نقلهاى خويش را آورده است .\r\nوى دربارهء اخبار مربوط به شهادت امام على عليه السلام مطالبى را از ابومخنف ، اسماعيل بن راشد ، ابوهشام رفاعى و ابوعمرو ثقفى نقل مىكند . « 1 » نام ابومخنف و واقدى در آستانهء برخى نقلها آمده است . « 2 » همچنين نام كلبى و مدائنى ، « 3 » ابوالفرج اصفهانى . « 4 » در مواردى قيد مىكند كه از كتاب خاصى استفاده كرده است : وجدت فى كتاب ابى جعفر محمد بن العباس الرازى . « 5 » در مواردى هم به‌طور كلى اشاره مىكند كه « اهل السير » و « اهل الاثار » يا « نقلة الاثار من الخاصة و العامة » يا « علماء الاخبار و نقلة السيرة والاثار » چنين نقل كرده‌اند يا چنين اجماع كرده‌اند . « 6 »\r\nدر نقل موارد حديثى ، نام راوى اول را آورده اما مأخذ كتابى خود ياد نكرده است . در بخش سيره ، از ابن اسحاق استفاده كرده اما از تهذيب ابن هشام . « 7 » در مورد ديگرى آمده است : روى يونس بن بكير عن ابن اسحاق . « 8 » مىدانيم كه روايت يونس ، روايت مستقل از روايت بكائى و ابن هشام است . هشام كلبى هم از مصادر شيخ مفيد است . « 9 » نقلهاى حديثى و تاريخى مربوط به امامان بعدى ، از طريق كتابهاى شيعى است .\r\nكتاب ديگر شيخ مفيد كتاب الجمل يا النصرة لسيدة العترة فى حرب البصرة است كه يك تك نگارى ويژه جنگ جمل است . « 10 » دربارهء جنگ جمل چندين تك نگارى در قرن دوم و سوم تأليف شده است . از جمله ابومخنف ، هشام كلبى ، واقدى ، نصر بن مزاحم ، مدائنى و ابراهيم ثقفى و ابن ابى شيبه كتابهايى در اين زمينه تأليف كرده‌اند . « 11 »\r\nويژگى عمدهء كتاب الجمل ، آن است كه وى تاريخ را در صورت يك بحث كلامى عرضه كرده است . واقعيت آن است كه جنگ جمل ، منشأ بسيارى از اختلافهاى بعدى\r\n\r\n\r\n","description":"","footnote":"\r\n( 1 ) . الارشاد ، ج 1 ، ص 17\r\n( 2 ) . الارشاد ، ج 2 ، ص ، 100 ، 147 ، ج 2 ، ص 107\r\n( 3 ) . الارشاد ، ج 2 ، ص 32 ، 263 . بحث از كربلا از صفحهء 32 به بعد آغاز مىشود و به نظر مىرسد كه شيخ مفيد عمدهء مطالب آن را از كلبى - كه در مقتل راوى كتاب ابومخنف است - و مدائنى نقل مىكند . مطلب صفحهء 263 از مدائنى دربارهء ولايتعهدى امام رضا عليه السلام است .\r\n( 4 ) . الارشاد ، ج 2 ، صص 190 ، 193 ( با اشاره به مقاتل الطالبيين ) .\r\n( 5 ) . الارشاد ، ج 1 ، ص 37\r\n( 6 ) . الارشاد ، ج 2 ، ص 61 ، 128 ، 210 ، 234\r\n( 7 ) . الارشاد ، ج 1 ، ص 91\r\n( 8 ) . الارشاد ، ج 2 ، ص 104\r\n( 9 ) . نك : الارشاد ، ج 1 ، ص 103 ، ج 2 ، ص 32\r\n( 10 ) . اين كتاب با تصحيح سيدعلى ميرشريفى توسط دفتر تبليغات اسلامى ( قم ، 1414 ) چاپ شده است .\r\n( 11 ) . نك : مقدمهء كتاب الجمل ، ص 22\r\n","page_name":" 146 ","page_number":146},
  {"content":"\r\n\r\nمسلمانان دربارهء تعريف كفر و ايمان و فسق شد . در اين زمينه شيعه موضع خاص خود را داشت و بايد نادرستى موضع مخالفان را آشكار مىكرد . شيعه نيازمند آن بود تا واقعيت تاريخى ماجرا را بهتر روشن كند . شيخ مفيد كه متكلمى زبردست و مورخى برجسته و آشناى به منابع بود ، نه مانند مورخان قرن دوم ، بلكه با شيوهء تازه‌اى اين واقعه را مورد بازنگرى قرار داد و اثر جاودان الجمل را تأليف كرد .\r\nشيخ مفيد بناى ياد از كتابها را ندارد ، اما منبع حجم زيادى از روايات را به دست مىدهد . مكرر اشاره كرده‌ايم كه ياد از سند به معناى نقل شفاهى نيست ، بلكه از ميان چند راوى نخست ، يك نفر مؤلف كتاب است . اين نيز ممكن است كه وى در كتابى آن نقل را با سند ديده و آن را عينا در كتاب خويش درج كرده اما نام كتابى كه آن روايت مسند در آن بوده نياورده است . در كتاب الجمل از كتاب الجمل ابومخنف با عنوان كتاب صنفه فى حرب البصرة ياد شده است . « 1 » نيز از كتاب السيرة ابن اسحاق ، فضيلة المعتزلة جاحظ ، مقتل عثمان ابى حذيفه ، البيان و التبيين جاحظ و كتاب الجمل واقدى با عنوان كتاب صنفه فى حرب البصرة « 2 » و نيز المنبىء على بن حسن بن فضال ياد شده است . « 3 » با نگاهى به كتاب ، چنين به دست مىآيد كه مؤلف بخش فراوانى از كتاب الجمل واقدى را در كتاب خود درج كرده و بدين ترتيب كتاب الجمل مفيد ، مشتمل بر بخشهاى از يك كتاب مفقود با ارزش است . نام مؤرخان ديگرى هم در برخى از اسناد ديده مىشود . از جمله نصر بن مزاحم منقرى ، محمد بن سائب كلبى و مدائنى ، « 4 »\r\nبسيارى از ديگر آثار شيخ مفيد نيز كه صورت كلامى دارد ، مشتمل بر نقلهاى تاريخى فراوانى است كه به‌طور عمده از كتابهاى مفقود آن روزگار است . « 5 »\r\n\r\nابوعلى احمد بن محمد مسكويه\r\n( 320 - 421 )\r\nوى نويسندهء اثر پرارج تجارب الامم و آثارى مانند تهذيب الاخلاق و الهوامل و الشوامل و آثار بىشمار ديگر . « 6 » با توجه به كارهاى علمى وى ، بايد او را از اين حيث كه عالمى فيلسوف و محقق در اخلاق و رياضى بوده و به كار تاريخى پرداخته از ديگران ممتاز\r\n\r\n\r\n","description":"","footnote":"\r\n( 1 ) . الجمل ، ص 95 ، 128 ، 167\r\n( 2 ) . الجمل ، 131\r\n( 3 ) . نك : الجمل ، ص 561\r\n( 4 ) . نگاه كنيد به فهرست اعلام كتاب الجمل .\r\n( 5 ) . مجموعهء آثار شيخ مفيد ضمن پانزده مجلد توسط كنگرهء بزرگداشت هزارهء شيخ مفيد به چاپ رسيده است .\r\n( 6 ) . دربارهء منابع شرح حال و تأليفات و نيز تلفظ دقيق كلمهء مسكويه بنگريد به مقدمهء دكتر ابوالقاسم امامى بر ترجمهء فارسى تجارب الامم ( تهران ، سروش 1369 )\r\n","page_name":" 147 ","page_number":147},
  {"content":"\r\n\r\nدانست . بخشى از اين كتاب تلخيص تاريخ طبرى است ، اما قسمتى كه مربوط به دوران حيات خود اوست ، از مشاهدات و مسموعات خود استفاده كرده است .\r\nآنچه در تاريخ ابن مسكويه اهميت دارد نگرش او نسبت به تاريخ است ، چيزى كه از نام كتاب او نيز به دست مىآيد . وى در آغاز كتابش مىنويسد : « من چون سرگذشت مردمان و كارنامهء شاهان را ورق زدم و سرگذشت كشورها و نامه‌هاى تاريخ را خواندم ، در آن چيزها يافتم كه مىتوان از آنها ، در آن چه مانندش هميشه پيش مىآيد و همتايش پيوسته روى مىدهد ، پند گرفت . همچون گزارش آغاز دولتها و پيدايش پادشاهىها و رخنه‌هايى كه سپس در آنها راه يافته و كارسازى كسانى كه آن رخنه‌ها چاره كرده‌اند تا به بهترين روز بازگشت ، و سستى كسانى كه از آن بىهُش ماندند و رهايش كردند تا كارشان به آشفتگى و نيستى كشيد . . . »\r\nاز اين عبارت وى آشكار است كه او در بند يافتن برآمدن و برافتادن دولتها بوده و به بحث زوال دولت اهميت فراوانى مىداده است . وى سپس به بحث عبرت پرداخته مىنويسد : « نيز ديدم ، اگر از اين گونه رويدادها ، در گذشته نمونه‌اى بيابم كه گذشتگان آن را آزموده باشند و آزمون‌شان راهنماى آيندگان شده باشد ، از آن چه مايه گرفتارى كسانى مىبود دورى جسته ، بدان مايهء نيكبختى كسانى ديگر ، چنگ زده‌اند . چه كارهاى جهان همانند و درخور يكديگرند . رويدادهايى از اين دست كه آدمى به ياد مىسپرد ، گويى همگى آزمودهء خود اوست ؛ گويى خود بدانها دچار آمده و در برخورد با آنها فرزانه و استوار شده است ؛ گويى خود در هنگامهء آنها زيسته و خود با آنها روبرو بوده است . »\r\nوى نوشته‌هاى تاريخى را آميخته با افسانه‌ها دانسته مىنويسد : « ليك ، اين گونه گزارشها را آميخته با گزارشهايى ديدم افسانه مانند ، يا چون مَتَل‌ها كه در آنها سودى جز خواب آوردن يا سرگرم شدن به تازگى پاره‌اى از آنها نباشد . » « 1 »\r\nوى تاريخ خود را از پيشداديان آغاز مىكند . اين اقدام او نشان از رسوخ تاريخنگارى ايرانى در او دارد و متفاوت با روش منابع تاريخى ديگرى مانند يعقوبى و طبرى است كه تاريخ را از آفرينش ، هبوط و تاريخ انبياء گزارش كرده و به اسلام رسانده‌اند . مسكويه پس از بيان اجمال تاريخ ايران تا دورهء ساسانى به دورهء اسلامى رسيده و در متن چاپى ، نخستين بحث ، تاريخ جنگ احزاب است . « 2 » روشن نشد كه چرا بخشهاى قبلى در اين متن نيامده است .\r\nتاريخنگارى مسكويه در دو جلد نخست آن كه شامل وقايعِ تا سال 103 است ، انتخاب\r\n\r\n\r\n","description":"","footnote":"\r\n( 1 ) . تجارب الامم ، ترجمهء امامى ، ج 1 ، صص 51 - 53\r\n( 2 ) . تجارب الامم ، متن عربى ، ج 1 ، ص 149\r\n","page_name":" 148 ","page_number":148},
  {"content":"\r\n\r\nو گزينش حوادث از منابع ديگر است . متن اصلى مورد استفادهء وى تاريخ طبرى بوده و در اين قسمت جز تلخيص كار ديگرى صورت نگرفته است .\r\nمجلدات اول ، پنجم و ششم كتاب تجارب نخستين بار توسط مستشرق بنام كايتانى به صورت عكسى به چاپ رسيد . عدم چاپ مجلدات دوم تا چهارم ، از آن روى بود كه اجزاء بعدى يعنى پنجم و ششم مكمل تاريخ طبرى بود . بعدها فرصتى براى چاپ اجزاء باقى مانده به دست نيامد .\r\nامِدروز مستشرق ديگر ، دو جلد از تجارب الامم را كه همان جزء پنجم ( از سال 295 تا 329 به عنوان الجزء الاول ) و ششم ( از سال 329 - 369 الجزء الثانى ) بود در مصر به چاپ رساند ( دارالكتاب الاسلامى ، قاهره ) . افزون بر آن مجلدى با عنوان ذيل تجارب الامم چاپ كرد ( در ادامه با كار مرگليوث بر روى آن ) كه مشتمل دو ذيل بود . نخست ذيل ابوشجاع محمد بن حسين ملقب به ظهيرالدين روذراورى بود و حوادث سالهاى 369 تا 389 را در برداشت . دوم جزء هشتم كتاب تاريخ ابوالحسين هلال بن محسّن صابى كه حوادث سالهاى 389 تا 393 در آن آمده بود . ( به عنوان الجزء الثالث ) . قسمتى ديگر از تجارب را نيز كه مشتمل بر رخدادهاى ميان سالهاى 198 تا 251 بود ، همراه با كتاب مجهول المؤلفى با نام العيون و الحدائق فى اخبار الحقائق در سال 1869 در ليدن به چاپ رسيده است . « 1 » گفتنى است كه كتاب العيون از آثار كهنى است كه مؤلف آن شناخته نشده و حوادث ميانهء خلافت وليد بن عبد الملك اموى را تا آغاز خلافت واثق عباسى در بر دارد .\r\nبنابر اين تا قبل از آن كه دكتر ابوالقاسم امامى مجلد اول و دوم كتاب تجارب را تصحيح كرده و چاپ كند ( تهران ، سروش ، 1366 ) ، مجلدات نخست به جز جلد نخست كه عكسى چاپ شده بود ، به چاپ نرسيده بود . ايشان مجلد اول را به فارسى نيز ترجمه كردند . اما هنوز طرح خود را براى چاپ كامل كتاب به انجام نرسانده و يا دست كم از چاپ بيرون نيامده است .\r\nاين شيوهء نگرش او را برآن داشته تا از حوادث پيش از اسلام تنها آنچه كه بدين كار مىآيد برگزيند . او تصريح مىكند كه كتابش را در درجهء نخست براى وزيران ، فرماندهان سپاه ، سياستمداران و شخصيتهاى برگزيده و معتبر عامه و خاصه تأليف كرده و سپس براى ساير طبقات . حتى پايين‌ترين طبقات هم مىتوانند در سياسة المنزل و برخورد با دوست از آن بهره برند . « 2 »\r\n\r\n\r\n","description":"","footnote":"\r\n( 1 ) . كتاب العيون و الحدائق فى اخبار الحقائق ( الجزء الرابع ، القسم الثانى ) توسط نبيله عبد المنعم داود درسال 1973 در بغداد چاپ شده است .\r\n( 2 ) . نك : موارد تاريخ الطبرى ، بخش نخست ، ص 172\r\n","page_name":" 149 ","page_number":149},
  {"content":"\r\n\r\nنكته‌اى كه بايد بر آن تأكيد كرد اين است كه مسكويه بنابه قولى كه در مقدمه داده بود ، مىبايست تاريخ را از منظر فلسفى مىنگريست ، اما در وقتى كه تاريخ را نگاشته ، چندان به اين نكته وفادار نمانده و گويى با گزينش رخدادها ، خواسته است تا به‌طور ضمنى خواننده خود آن نتايج را به دست آورد ! از متن تجارب ، مهم اجزاء اخير آن است كه به عنوان مكمل و متمم طبرى آگاهيهاى تازه‌اى را عرضه مىكند . متأسفانه آخرين سالى كه وى اخبار آن را گزارش كرده سال 369 است و با اين كه وى قريب نيم قرن بعد از آن زنده بود ، چيزى از آن سالها در كتاب خود نياورده است .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nبخش دوم : دورهء جاهلى\r\nافَرَايتُم اللّاتَ و العُزّى و مَناةَ الثّالثةَ الاخْرى الَكُمُ الذَّكَرَ ولَهُ الانْثى تِلْكَ اذاً قَسْمَة ضيزى\r\nآيا لات و عزى را ديديد و منات آن بت سومى ديگر را ؟\r\nآيا شما را پسر باشد و او را دختر ؟ اين تقسيمى است خلاف عدالت\r\nنجم ، 21 - 19\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\n\r\nمقدمه در مفهوم جاهليت\r\nپيش از هر سخنى بايد محدودهء زمانى و مكانى دورهء جاهليت را تبيين كرده و سپس به بيان ويژگيها و خصوصيات آن بپردازيم : از نظر زمانى ، دوران قبل از بعثت رسول خدا صلى الله عليه و آله و سلم را ، تا حدود 150 و حداكثر 200 سال ، دوران جاهلى مىنامند . « 1 » اما در نظر دقيق آنچه از حوادث نقل شدهء اين دوره را مىتوان پذيرفت حوادثى است كه تا حدود عام الفيل يعنى چهل سال قبل از بعثت رخ داده است . از حوادث پيش از آن تا حدود 200 سال ، اشعار و اخبارى نقل شده ولى درصد صحت آنها اندك است ؛ در مورد تاريخ عرب قبل از اين دو قرن ، شايد تنها در يك مورد قرآن اشاره دارد كه همان قضيهء آمدن ابراهيم عليه السلام و اسماعيل و هاجر به ، وادى غير مزروعى « 2 » مكه است ، « 3 » در تورات نيز اشاراتى وجود دارد كه مورد اطمينان نيست .\r\nدربارهء محدودهء مكانى منطقه‌اى كه نام جاهليت بر آن نهاده شده بايد گفت كه ، اين اسم براى اولين بار از طرف قرآن نسبت به دوران قبل از بعثت به كار رفته و ليكن محدوده مشخصى را منظور نكرده است ؛ قرآن بيشتر مصاديقى را كه از نظر معيارهاى قرآن غلط باشد كارهاى جاهلى محسوب مىكند ، بنابر اين چه بسا بتوان روم وايران را نيز جزو دنياى جاهليت به شمار آورد ، كما اين كه در واقع نيز چنين است . ما در بررسى خود به لحاظ آن كه اين بررسى را درآمد تاريخ سياسى اسلام مىدانيم آن را محدود به جزيرة العرب ، بويژه مكه و مدينه مىكنيم . هدف ما شناخت برخورد اسلام و رسول الله صلى الله عليه و آله و سلم با اين محيط است ،\r\n\r\n\r\n","description":"","footnote":"\r\n( 1 ) . تاريخ الادب العربى ، العصر الجاهلى ، ص 38 . اخبارى كه در منابع اسلامى دربارهء دوران پيش از اسلام داريم در حدود يكصدو پنجاه سال قبل از اسلام را در برمىگيرد ، نك : المفصل ، ج 1 ، ص 73\r\n( 2 ) . ابراهيم ، 37\r\n( 3 ) . گويا اشاره به اصحاب اخْدود نيز مربوط به اعراب مسيحى ، ج نوب است\r\n","page_name":" 153 ","page_number":153},
  {"content":"\r\n\r\nو جزيرة العرب در ابتداى اسلام ، گهوارهء آن به شمار مىآيد . كلمهء « جاهليت » از ريشهء جهل گرفته شده است ، اما اين دليل بر آن نيست كه مفهوم آن به معناى جهلى است كه در مقابل دانش وعلم به كار مىرود . براى شناختن اين كلمه كه خود يك اصطلاح است بايد موارد استعمال آن را در همان دوران بررسى كنيم .\r\nهمان گونه كه اشاره شد اين كلمه براى نخستين بار در قرآن به كار رفته است ، لذا ابتدا موارد استعمال آن را در قرآن مرور مىكنيم . آياتى كه در آنها كلمهء جاهليت آمده از اين قرار هستند :  « وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى ؛  « 1 » و در خانه هايتان بمانيد و چنان كه در زمان پيشين جاهليت مىكردند ، زينتهاى خود را آشكار مكنيد . » و در آيهء ديگر آمده :  « يَظُنُّونَ بِاللَّهِ غَيْرَ الْحَقِّ ظَنَّ الْجاهِلِيَّةِ ؛  « 2 » درمورد خداوند گمان غير حق دارند يك گمان جاهلى . » و در آيهء ديگر :  « أَ فَحُكْمَ الْجاهِلِيَّةِ يَبْغُونَ وَ مَنْ أَحْسَنُ مِنَ اللَّهِ حُكْماً لِقَوْمٍ يُوقِنُونَ ؛  « 3 » آيا حكم جاهليت را مىجويند ؟ براى آن مردمى كه اهل يقين هستند چه حكمى از حكم خدا بهتر است . » و در جاى ديگر آمده است :  « إِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ حَمِيَّةَ الْجاهِلِيَّةِ ؛  « 4 » آنگاه كه كافران تصميمى گرفتند كه دل به تعصب ، تعصب جاهلى بسپارند . »\r\nكاربرد كلمهء جاهليت در آيات فوق ، نشان مىدهد كه قرآن برخى از كارهاى دورهء جاهلى را ، كه با معيارهاى واقعى اسلام سازگار نيست جاهلى دانسته و محكوم مىكند ؛ قرآن زيور ، عقايد و احكامى را محكوم مىكند كه جاهلى باشد ، كما اينكه حمّيت و تعصب موجود در نظام قبيله‌اى را تعصب جاهلى مىداند .\r\nدر « نهج البلاغه » نيز در مواردى كلمهء جاهلى و جاهليت به كار رفته است . در يك مورد امام على عليه السلام مردم را از جاهليتى كه بنى اميه به همراه خواهند داشت و در آن چراغ هدايت ، و علم و انديشه روشن نخواهد بود برحذر مىدارد . « 5 » در مورد ديگر مردم را از اطاعت رؤساى ناصالح كه بر پايهء قواعد ناشى از عصبيت و فتنه و شمشير و تفاخرات جاهلى حركت مىكنند باز مىدارد ؛ « 6 » و باز مردم را از اين كه جاهل بوده ، نه در دين تفقهى دارند و نه دربارهء خدا تعقلى ، منع مىكند . « 7 » از اين موارد روشن مىشود كه افعال و افكارى كه ناشى از جهالت و نادانى بوده و مخالف با معيارهاى قرآنى ا ست ، افعال و افكار جاهلى محسوب مىشود .\r\nبه باور بلاشر ، اسلام بر تمامى ويژگيهاى روحى عرب مانند مزاج جنگى ، حساسيت\r\n\r\n\r\n","description":"","footnote":"\r\n( 1 ) . احزاب ، 33\r\n( 2 ) . آل عمران ، 154\r\n( 3 ) . مائده ، 50\r\n( 4 ) . فتح ، 26\r\n( 5 ) . نهج البلاغه ، خطبه 93 ، ص 138\r\n( 6 ) . خطبه 191 ، ص 289\r\n( 7 ) . خطبه 166 ، ص 240\r\n","page_name":" 154 ","page_number":154},
  {"content":"\r\n\r\nعربى ، قساوت در انتقام ، و مسايلى چون شرب خمر ، قماربازى و آنچه در رديف آنهاست ، صفت جاهلى را اطلاق كرده است . « 1 » به عقيدهء جواد على جاهليت به معناى سفاهت ، حماقت ، حقارت ، و خشم و تسليم ناپذيرى در برابر اسلام و احكام آن مىباشد . « 2 » احمد امين نيز همينگونه مىانديشد . « 3 »\r\nبعضى از نويسندگان ، كلمه جاهليت را به لحاظ آن كه از ريشهء جهل گرفته شده ، در مقابل علم و دانش قرار داده و بر اين باورند كه اسلام اين كلمه را در مقابل علم و دانشى كه پيامبر بدان وعده داده به كار برده است . « 4 » اما با دقت در استعمالات آن در قرآن ، ديديم كه اين كلمه در مقابل علم و دانش به كار نرفته است ، هر چند ما نمىخواهيم علم و دانشى را براى دورهء جاهلى ثابت كنيم . بعدها در اين مورد مفصل سخن خواهيم گفت كه عرب از لحاظ علم و دانش در مرحلهء بسيار پستى قرار داشته است . كتابهاى لغت نيز معنايى را از جاهليت به دست مىدهد كه با كاربرد قرآنىِ اين كلمه ، سازش دارد ؛ مردمى كه نسبت به خدا و پيامبر و شرايع آسمانى جاهل بوده تفاخر به آباء و اجداد نموده و با كبر و غرور زندگى مىكرده‌اند ، مردم جاهلى خوانده مىشدند . « 5 » نويسندهء ديگرى مىگويد :\r\nظاهرُ اين است كه كلمهء « جهل » يك معناى واحدى دارد و آن اين كه هرچه مخالف علم باشد ، حال چه نسبت به معارف الهى ، چه علوم ظاهرى ، چه تكاليف شخصى ، جهل خوانده مىشود . « 6 » در توضيح نهايى راجع به اين كلمه بايد گفت : هر عمل خلاف و نادرست ، چه نتيجه جهل باشد چه حاصل عدم حاكميت عقل بر قواى انسانى ، به آن عمل جاهلى گفته مىشود كه در فارسى عوامانه كلمهء « نفهمى » در برابر آن است ؛ يعنى اگر علم نداشته باشد و عملى را انجام دهد ، اين كلمه بر او صادق است ، همانطور اگر بداند ولى نتواند خود را كنترل كند باز اين كلمه بر او صادق است . از ابن عباس نقل شده كه در اثبات جاهليت عرب همين آيه بس كه « 7 » :  « قَدْ خَسِرَ الَّذِينَ قَتَلُوا أَوْلادَهُمْ سَفَهاً بِغَيْرِ عِلْمٍ وَ حَرَّمُوا ما رَزَقَهُمُ اللَّهُ افْتِراءً عَلَى اللَّهِ قَدْ ضَلُّوا وَ ما كانُوا مُهْتَدِينَ ؛  « 8 »\r\nزيان كردند كسانى كه به سفاهت ، بى هيچ حجتى ، فرزندان خود را كشتند و به خدا دروغ بستند و آنچه را به ايشان روزى داده بود ، حرام كردند . اينان گمراه شده‌اند و راه هدايت را نيافته‌اند . »\r\n\r\n\r\n","description":"","footnote":"\r\n( 1 ) . تاريخ الادب العربى ، بلاشر ، ج 1 ، ص 47\r\n( 2 ) . المفصل ، ج 1 ، ص 40\r\n( 3 ) . فجرالاسلام ، ص 70 و نك : العصر الجاهلى ، ج 1 ، ص 39\r\n( 4 ) . تاريخ الادب العربى بلاشر به ( نقل از گلدزيهر ) ، ص 47 ؛ المفصل ، ج 1 ، ص 40\r\n( 5 ) . نك : لسان العرب و مجمع البحرين ذيل مورد\r\n( 6 ) . التحقيق فى كلمات القرآن ، ج 2 ، ص 20\r\n( 7 ) . بلوغ الارب ، ص 20\r\n( 8 ) . سوره انعام ، 140\r\n","page_name":" 155 ","page_number":155},
  {"content":"\r\n\r\n\r\nفصل نخست : اوضاع سياسى و اجتماعى\r\n\r\nاوضاع سياسى داخلى و روابط خارجى\r\nبا نگاهى به زندگى اعراب جزيرة العرب مىتوان دريافت كه تفاوت عمده‌اى ميان نوع زندگى آنان با زندگى مردم ايران و روم آن روزگار وجود دارد ؛ و آن اين كه در آن روزها در ايران ، حكومت مركزى ساسانيان و در روم حكومت مركزى قيصران وجود داشت ، حكومتى كه تمام شؤون جامعه را از حيث قانون و عمل به قانون و وادار كردن همه به تابعيت از قانون ، در دست داشت و تمام زواياى آن جامعه ، زير سلطهء نظامى واحد گرفته بود بطورى كه در هر گوشهء آن ، وجود حكومت مركزى احساس مىشد .\r\nدر حالى كه در جزيرة العرب ، در هر ناحيه‌اى از آن ، گروهى از مردم بر پايه نسبت خانوادگى مشترك به عنوان يك قبيله گرد آمده و منطقهء حكومتى هر يك منحصر به مكانى بود كه در آنجا سكنى گزيده بودند ، به گونه‌اى كه حوزهء عمل هر قبيله ، محدود به همان قبيله بوده و كارى به قبايل ديگر نداشتند . مسلماً اين نوع زندگى در ميان اعراب جزيره ، نشانگر تشتت و پراكندگى آنان بود ؛ تشتتى كه اعراب را از يكديگر جدا ساخته و عاملى در جهت نفى حكومت مركزى در جزيره محسوب مىشد . وجود اختلاف ، نشانگر عدم وجود يك تشكيلات منسجم و روابط و ضوابط واحد در ميان گروههاى مختلفى بود كه در آن محيط زندگى مىكردند . آنچه وظيفهء ماست ، درك علل و عواملى است كه سبب شده تا شكل زندگى اجتماعى اعراب بدين شكل پراكنده درآيد . بايد با دقّت در اوضاع فكرى ، فرهنگى ، جغرافيايى و اقتصادى آنها علل اين اختلافات را جستجو نمود .\r\nدر آغاز بايد گفت براى وحدت در ميان امت ، فرهنگى لازم است كه نقاط مشترك آنها را در خود جمع كرده و آنها را گرد انديشه و هدفى واحد متحد گرداند . در عربستان چنين تفكر يكنواختى وجود نداشته و هدف واحدى براى آنها مطرح نبود . در كنار كعبه ، هر قبيله بتى مخصوص به خود داشته و حتى در هر خانه‌اى ، « 1 » و بدين ترتيب خداى واحد براى آنهامفهومى نداشت ، بنابراين چيزى جز تفرقه و تشتت و پراكندگى در آنجا يافت نمىشد .\r\nبه همين جهت روحيهء فردگرايى و به فكر خويش بودن در ميان آنها حاكم بود . « 2 »\r\nعلاوه بر عامل فرهنگى كه ذكر گرديد ، مىتوان عوامل ديگرى را در بعد اقتصادى و\r\n\r\n\r\n","description":"","footnote":"\r\n( 1 ) . المغازى ، ج 2 ص 871\r\n( 2 ) . المفصل ، ج 1 ، ص 283 ؛ تاريخ الادب العربى ، بلاشر ، ص 37\r\n","page_name":" 156 ","page_number":156},
  {"content":"\r\n\r\nجغرافيايى مورد توجه قرار دارد . در درجهء اول ، اوضاع جغرافيايى جزيرة العرب نشان مىدهد كه مناطق قابل سكونت از نظر فواصل جغرافيايى ، از هم بسيار دور بوده و تنها نقاط محدودى از جزيره آمادگى زيست انسانى داشت ؛ دورى اعراب از يكديگر ، عدم وجود راههاى ارتباطى بين آنها و به جاى آن وجود بيابايهاى خشك كه سراسر عربستان را فرا گرفته بود ، عامل عمده‌اى در تفرقهء اعراب و عدم وجود يك كميت واحد مىبود . از سوى ديگر با نگاهى به منابع اقتصادى جزيره ، به محدوديت آن پى مىبريم ؛ اين محدوديت تبعاتى به همراه داشت كه از جمله آن تفرقه و تشتت بود ؛ زيرا در ميان مردمى بىفرهنگ و بدوى وقتى دسترسى به منابع ، محدود باشد وجود جنگ و قتال امرى اجتناب ناپذير است .\r\nهر گروهى در پى آن است تا زودتر به منطقه‌اى برسد كه بتواند در آن چندى به چراى حيوانات خود پرداخته و براى مدتى هرچه بيشتر ، بهتر زندگى كند ؛ با وجود محدوديت ، اگر قبيله قادر باشد تا چراگاهى را از چنگ ديگرى به در آورد چنين كارى را خواهد كرد و براى ديگرى راهى جز جنگ و يا هجرت ازمحل آن وجود ندارد . « 1 » بدين ترتيب با توجه به محدوديت اين منابع نمىتوان از حكومت مركزى سراغى داشت ، چرا كه روحيه فردگرايى به شدت وجود دارد و قبايل در انديشه كسب مصالح فرزندان خويش هستند ؛ اين امر پى آمدى جز تشتت نخواهد داشت .\r\nاز نظر خارجى ؛ اصولًا اعراب به دليل زندگى بدوى كنترل پذير نبوده و طبيعى بود كه حكومتهاى همجوار نمىتوانستند انديشهء چنين تسلطى را در سر داشته باشند . در عين حال تا آنجا كه مربوط به اعراب بادية الشام و عراق بود ، براى حكومتهاى مزبور دو مسأله مطرح بود : يكى براى جلوگيرى از حملات غارتگرانهء آنان و ديگر بهره گيرى از آنها براى جلوگيرى از تهاجمات قدرتهاى سياسى ديگر . ايرانيان از آنان در برابر روميها بهره مىبردند و روميان در برابر ايرانيان . در اين بارهء آگاهيهايى را دكتر جواد على و ساير محققان ارائه داده‌اند . « 2 » اين مسايل دربارهء اعراب ساكن در عراق و شام بود ؛ نسبت به اعراب ساكن در حجاز نيز كوششهايى براى تسلط از ناحيه روميها مشاهده شده ، اما چندان جدى نبوده است . از حركتى كه خسرو پرويز در برابر پيامبر صلى الله عليه و آله و سلم از خود نشان داده و از « بازان » حاكم يمن خواست تا كسانى را به قصد آوردن سر پيامبر صلى الله عليه و آله و سلم نزد او به مكه فرستد ، چنين بر مىآيد كه يا آگاهى كافى از محيط مكه نداشته و يا اساساً آن مردم را به هيچ مىگرفته‌اند . البته اعراب حجاز روابط تجارى با همسايگان خود داشته‌اند كه در جاى خود به آن اشاره خواهيم كرد .\r\n\r\n\r\n","description":"","footnote":"\r\n( 1 ) . المفصل ، ج 1 ، ص 274\r\n( 2 ) . رك : المفصل ، ج 1 ، ص 550 ، ج 2 ، صص 650 ، 620 ، 40 ؛ الامويون و البيزنطيون ، صص 7 - 5\r\n","page_name":" 157 ","page_number":157},
  {"content":"\r\n\r\n\r\nماهيت قبيله و مسائل آن\r\nزندگى در محيطى با ويژگىهاى عشيره‌اى و با توجه با مشكلات زندگى در بيابان ، كسب معيشت ، نزاع فراوان براى كسب چراگاه و امور ديگر ، اقتضاى نوعى زندگى قبيله‌اى و عشيره‌اى را داشت . بهترين انتخاب براى عرب در آن شرايط ، اين بود تابه صورت جمعى زندگى كند ؛ آن هم با گروهى كه به همراهى آنان بتواند با مشكلات فراوان دست و پنجه نرم كند . اما آيا مىتوان با هر بيگانه‌اى دست اتحاد داد ؟ آيا مىتوان به هر كسى اطمينان كرد ؟\r\nعرب براى جلوگيرى از هر خطر ، به‌طور طبيعى مصصم شد تا اين وحدت را با افرادى برقرار سازد كه در ريشه نسبى با او شريك بوده و « اتحاد خونى » دارند . جمعى متحد كه ريشهء وجودى آنها بر پايهء خويشاوندى و اتحاد در آباء و اجداد مشترك باشد ، و در كنار هم زيست كنند ، قبيله ناميدند .\r\nاز اين پس ، مصالح افراد ، مصالح قبيله است و همان اندازه كه بايد از خود دفاع كنند از قبيله نيز بايد حفاظت نمايند ، چرا كه با رفتن قبيله ، آنها نيز رفتنى خواهند بود . امام على عليه السلام مىفرمايد : « عَشيرَةُ الرَّجُل خَيْرٌ لِلرّجُل من الرّجل للعشيرة » « 1 » نفع خاندان براى فرد ، بيش از نفعى است كه او براى خاندان دارد . در قبيله ، مشكلات بر دوش همهء افراد است و در آن ميان « فرد » كمتر از آن وقتى كه به تنهايى مىخواست زندگى كند رنج مىبرد . نعمان از شاهان حيره ، در برابر اين پرسشِ كسراى ايران كه چرا عرب تحت يك نظام واحد و زير سلطهء يك حكومت واحد نمىرود ، گفت : ملتهايى در خود احساس ضعف كرده و خوف هجوم دشمن را دارند ، زمام امور خود را به دست يك خانواده داده و امور خويش را به آنها مىسپارند ، امّا عرب همه مىخواهند پادشاه باشند و از دادن ماليات و خراج نفرت و ننگ دارند . « 2 » بدين ترتيب ، فردگرايى در قبيله گرايى ذوب مىشود و هر « فرد » حاضر است هر نوع فداكارى و حتى ايثار را براى قبيلهء خود بپذيرد . « 3 » در واقع وحدت خونى قبيله ، اساس آن قوام آن است . « 4 »\r\nبه همين دليل است كه تا اين اندازه حسب و نسب در ميان عرب ارزش يافته و عرب ساير ارزشهاى خود را هم در قياس با موضع قبيله‌اى هر فرد تعيين مىكند . او براى حفظ\r\n\r\n\r\n","description":"","footnote":"\r\n( 1 ) . العقد الفريد ، ج 2 ، ص 366 ؛ منتخب كنز العمال در حاشيه مسند احمد ، ج 1 ، ص 451 ؛ به نقل ازنهج السعادة ، ج 3 ، ص 146\r\n( 2 ) . بلوغ الارب ، ج 1 ، ص 150\r\n( 3 ) . تاريخ الادب العربى ، بلاشر ، ج 1 ، ص 37\r\n( 4 ) . المفصل ، ج 4 ، ص 315\r\n","page_name":" 158 ","page_number":158},
  {"content":"\r\n\r\nخود ناچار است تا نسب خود را حفظ كند ، « 1 » هرچه افراد قبيله زيادتر باشد ، افتخار آن بيشتر است ؛ چرا كه قدرت زيادترى دارد . افتخار به شمار افراد در جامعهء جاهلى ، به حدى رسيد كه به نقل قرآن ، و در يك تفسير از سورهء « تكاثر » ، مشركان حتى دست به شمارش مردگان خود مىزدند . « 2 »\r\nنعمان در جاى ديگرى خطاب به كسراى ايران مىگويد : هيچ امتى جز عرب به نسب خود آگاهى ندارد ، و جز عرب از هركس از اجداد و آباء او پرسش كنى جواب منفى خواهد بود ؛ اما هيچ عربى نيست مگر آن كه اجداد خود را شناخته و به همين جهت هيچ كس غير از كسانى را كه ارتباط نسبى با او دارد داخل در قبيله خود نمىكند . « 3 » بنابراين شگفت نيست كه « علم انساب » يكى از عاليترين معارف علمى عرب جاهلى مىباشد . چون در زندگى اجتماعى خود به آن نياز دارد و از آن به عنوان معيارى براى ارزشهاى نسبىاش بهره مىبرد . « 4 »\r\nاهميت دادن به نسب به معناى داشتن اصالت خانوادگى ميان عرب نبود . آنان با داشتن قانون جاهلى « استلحقاق » در مورد افرادى كه پدر مشخص نداشتند و به پدرى خاص ملحق مىشدند و از آن پس به عنوان فرزند او محسوب مىشدند ، « 5 » نمىتوانستند ادعاى اصالت خانوادگى بكنند . شعوبىها مىگفتند : اعراب جاهلى با بعضى از زنان بدون عقد نكاح نزديكى مىكردند ، چگونه تصور مىكنند فلانى مثلًا از پدرى باشد كه به دو نسبت داده‌اند . « 6 » ازدواجهاى آنها گاه بدين صورت بود كه مردان چندى با يك زن تماس داشتند .\r\nوقتى فرزندى متولد مىشد ، آن زن ، فرزند را به هر كدام كه نسبت مىداد او مىپذيرفت . چه بسيار زنانى كه زانيه بوده و فرزندان آنها پدر نداشته « 7 » و آنها را با نام مادرشان صدا مىكردند .\r\nزياد ابن ابيه يكى از اين نمونه‌ها است . « 8 » افراد ديگرى چون عمرو بن عاص « 9 » و معاويه « 10 » نيز به اين قبيل امور متهم شده‌اند . چنان كه ظاهر آيه  « لا يَقْتُلْنَ أَوْلادَهُنَّ »  « 11 » در مورد زنان زانيه‌اى است كه فرزندان خود را مىكشته‌اند ، لذا قرآن دستور مىدهد تا فرزندان خود را نكشند . « 12 »\r\n\r\n\r\n","description":"","footnote":"\r\n( 1 ) . بلوغ الارب ، ج 1 ، ص 140\r\n( 2 ) . تكاثر ، 3\r\n( 3 ) . العقد الفريد ، ج 2 ، ص 6 ؛ بلوغ الارب ، ج 1 ، ص 149\r\n( 4 ) . العصر الجاهلى ، ص 57\r\n( 5 ) . المفصل ، ج 4 ، ص 358 - 357\r\n( 6 ) . العقد الفريد ، ج 3 ، ص 412 ؛ بلوغ الارب ، ج 1 ، ص 173\r\n( 7 ) . بهج الصباغة ، ج 2 ، ص 168 ، به نقل از سنن ابى داود ؛ بلوغ الارب ، ج 2 ، ص 6\r\n( 8 ) . بهج الصباغه ، ج 2 ، ص 168 ؛ المحاسن و المساوى ، ج 1 ، ص 124\r\n( 9 ) . العقدالفريد ، ج 4 ، ص 12 ؛ الصولة العلوية ، ص 49 ، نقل از ربيع الابرار زمخشرى .\r\n( 10 ) . المنمق ، ص 118 به بعد ؛ المثالب ، هشام كلبى به نقل : الطرائف ، ص 501 ؛ تذكرة الخواص ، ص 203\r\n( 11 ) . ممتحنه ، 12\r\n( 12 ) . بهجالصباغه ، ج 2 ، ص 269\r\n","page_name":" 159 ","page_number":159},
  {"content":"\r\n\r\nبه هر روى نبايد به افراط شعوبيان وقعى نهاد ، چنان كه در اين سوى ، نبايد بر اصالت نسب تأكيد داشت . از آنجا كه باديه زندگى اعرابى خالصى داشته به حفظ نسب بيش از شهر نشينان اهميت مىداده است . « 1 »\r\nبا توجه به تحليلى كه از علل تفرقه و تشتت به عمل آمد ، مىتوان دريافت كه وقتى شمار افراد قبيله زياد مىشد ، به دليل عدم كشش محيط براى زندگى آنها ، به ناچار بايستى از هم جدا مىشدند . به مرور به سبب مهاجرتهاى طولانى و زياد ، قبيلهء نخست متفرق شده و قبايل متعددى از درون آن ، به وجود مىآمد . گاه نيز قبيله به صورت متحدى در مقابل دشمن مىايستاد ، در حالى كه بين افراد داخل قبيله درگيرى وجود داشت ، آنها در برابر دشمن متحد امّا از درون متشتت و متفرق بودند . « قبيله » در حقيقت به بالاترين جمعيتى كه داراى رابطهء نسبى و نوعى زندگى مشترك بود ، اطلاق مىشد چنان كه به ربيعه و مُضَر قبيله مىگفتند . در مرحلهء بعد ، كه دايره تنگ‌تر مىشد ، نام « عماره » را بر مىگزيدند كه چندان رايج نبود . قريش نسبت به مضر عماره محسوب مىشد . پس از آن « بطون » بر حلقهء كوچكتر اطلاق مىشد . بنى عبدمناف ، بنى هاشم و ديگران بطون قريش بودند . بعد از آن « فصيله » نام داشت ، مثل بنى ابى طالب و بنى العباس نسبت به قريش . « 2 » ابن كثير بعد از فصيله ، از « عشيره » ياد كرده و مىگويد : هيچ كس به اندازهء « عشيره » به انسان نزديك نيست ، « 3 » بعضى گروههاى زيادى را ذكر كرده‌اند ، ابن سعد تا 12 گروه را بر مىشمرد . « 4 » از مشهورترين اين اصطلاحات يكى هم « بنى » است كه محدوده‌هاى مختلفى را شامل مىشود ، به طورى كه حتى قبيله را نيز با اين عنوان مىشناسند ، چنان كه « بنى قيله » به هر دو گروه اوس و خزرج اطلاق مىشده است .\r\nمعيارهاى ارزشى عرب جاهلى در واقع برگشت به ارزشهاى قبيله‌اى دارد . ارزش هر فرد در قبيله بسته به موقعيت و نفوذى است كه فرد در قبيله دارا بوده و نقشى است كه او در قبيله و حفظ آن ايفا مىكند . در مرحلهء اول ، رؤسا و بزرگان قبايل بالاترين ارزشها را دارند ، و در پايينترين مرحله از ارزش ، بردگان و كنيزانى هستند كه در خدمت افراد قبيله‌اند . با توجه به اهميت نسب در قبيله ، اين مسأله به صورت معيار ارزشى درآمده است . اكثم بن صيفى به فرزندش مىگويد : مواظب باش زيبايى زنان تو را فريب ندهد . « فَانَّ المنا كِحَ\r\n\r\n\r\n","description":"","footnote":"\r\n( 1 ) . المفصل ، ج 1 ، ص 466\r\n( 2 ) . العقدالفريد ، ج 3 ، ص 383 ؛ السيرة الحلبيهء ، ج 1 ، ص 31 ؛ فقه اللغة و سرالعربيه ، ثعالبى ، ص 318 ؛ بلوغ الارب ، ج 3 ، ص 188\r\n( 3 ) . البداية والنهايه ، ج 2 ، ص 157\r\n( 4 ) . السيرة الحلبيه ، ج 1 ، ص 31\r\n","page_name":" 160 ","page_number":160},
  {"content":"\r\n\r\nالْكَريمَةَ مَدارجُ الشَّرفِ ! » « 1 » ازدواج با همسران شرافتمند و سرشناس تعيين كنندهء مراتب شرافت است . در اين نظام ، اگر پدر و مادر كسى از خود قبيله باشد ، بالاترين ارزش را دارد .\r\nدر مرحلهء بعد ، اگر هر دو از عرب باشند اما يكى از قبيلهء ديگرى ، در مرحلهء ارزش پايينترى براى قبيله قرار دارند ، اگر مادر آنها غير عرب باشد ، آنها را به نام « هجين » « 2 » مورد سرزنش قرار مىدهند . طبق رسوم آنها ، اگر فرزند پدرى ، با زن پدر خود ، پس از مرگ پدر ازدواج مىكرد فرزندان او را « مَقْتى » مىناميدند به معناى مبغوض و مورد تنفر . « 3 » همچنين اعراب به كسى كه مادرش عرب و پدرش عجمى بود مَذَّرع مىگفتند . « 4 » بدين ترتيب كلمات ارزشى آنها همه به نسب باز مىگشت ؛ آنها به اندازه‌اى بر مسألهء عجم و عرب اصرار داشتند كه حتى نعمان پادشاه حيره كه دست نشاندهء كسرى بود ، حاضر نشد دختر خود را به كسرى بدهد و دردسرى بزرگى براى خود توليد كرد .\r\nديگر كسانى كه در قبيله داراى ارزش و شرافت بودند ، قهرمانان ، فرسان و شجاعان قبايل بودند كه در جنگها حمايت از قبيله را به عهده داشتند . با توجه به نقش آنها در حفظ قبيله ، شجاعت يكى از معيارهاى ارزش بود . « 5 » هر چيز و هركس ديگرى كه به هر وسيله مىتوانست شرافت قبيله را افزايش دهد نيز ارزش داشت ، شاعران و خطيبان عرب با شعر و فصاحت خود و با هجو دشمن بر افتخارات قبيلهء مىافزودند . چنان كه نسب شناسان نيز در ذكر مثالب ديگران و محاسن قبيلهء خويش مهارت داشته و لذا موقعيت مناسبى داشتند .\r\nگذشت كه رؤساى قبيله با شرافت‌ترين افرادِ قبيله بودند . مسؤوليت آنان شامل تصميم گيرى در امور كلى مربوط به قبيله ، مانند استقبال از سفراى قبايل ، تصميم در مورد جنگ و صلح و بستن پيمان با قبايل ديگر بوده است . « 6 » انتخاب آنها به عنوان رئيس ، گاه و بى گاه ارثى بوده كه از پدران خود برمىگرفته‌اند ، در عين حال خصلتهايى لازم بوده تا رئيس بتواند به رياست و نفوذ خود ادامه دهد ، چنان كه اگر اين خصلتها در افرادى وجود مىداشت كم كم به عنوان شريف و رئيس شناخته مىشد . گفته شده كه در يمن رياست با نسب انتقال مىيافت و در ميان ربيعه با طعام دادن . نيز گفته شده است كه عرب جاهلى رياست را جز با شش خصلت به كسى نمىداد : بيان ، تواضع ، حلم ، صبر ، سخا و شجاعت . « 7 » و بسا كسانى كه\r\n\r\n\r\n","description":"","footnote":"\r\n( 1 ) . ثمارالقلوب ، ص 691 ؛ به نقل از : المفصل ، ج 4 ، ص 641 ؛ و نك : بلوغ الارب ، ج 3 ، ص 21\r\n( 2 ) . المفصل ، ج 4 ، ص 390\r\n( 3 ) . بلوغ الارب ، ج 3 ، ص 53 ؛ المنمق ، ص 54\r\n( 4 ) . العقدالفريد ، ج 7 ، ص 141 ؛ تاج العروس ، ج 21 ، ص 14 [ المُذَّرع من الناس : من امّه اشرف من ابيه ، و الهجين من ابوه عربّى و امّه ، امَة 
  ] .\r\n( 5 ) . بلوغ الارب ، ج 1 ، ص 180\r\n( 6 ) . تاريخ الادب العربى ، بلاشر ، ص 38 ؛ العصرالجاهلى ، ص 59\r\n( 7 ) . بلوغ الارب ، ج 2 ، ص 187 ؛ و نك : طبقات الكبرى ، ج 3 ، صص 623 ، 604 ، 542\r\n","page_name":" 161 ","page_number":161},
  {"content":"\r\n\r\nبه علت دارا بودن صفاتى چون عقل و پاكدامنى و ادب و آگاهى رئيس شده‌اند . « 1 » گفته شده كه بر درِ خانهء رؤسا نشانه‌هايى وجود داشته كه رياست آنها را نشان مىداده و زمانى كه اين رياست به ديگرى منتقل مىشده اين نشانه‌ها از در او برداشته شده به در خانهء ديگرى نصب مىشده است . « 2 »\r\nبايد توجه داشت كه نظام قبيله‌اى در اطاعت افراد قبيله از رئيس خلاصه مىشود . اين اطاعت منشأ سياسى ندارد ، بلكه برخاسته از روح نژادى و نسبى قبيله است كه در رئيس قبيله تجّلى يافته و بيش از هر چيز جنبهء روحى به خود گرفته است . در بسيارى از آيات قرآن شاهديم كه كفار و مشركين به اطاعت از اجداد و آباى خود اصرار ورزيده و حتّى اگر آنان تعقل هم نداشته باشند ، باز از آنها اطاعت مىكنند . « 3 » اين افراد در روز قيامت گويند :\r\n « رَبَّنا إِنَّا أَطَعْنا سادَتَنا وَ كُبَراءَنا فَأَضَلُّونَا السَّبِيلَا ؛  « 4 » پروردگارا ! ما اطاعت از رؤسا و بزرگانمان كرديم و آنان ما را گمراه كردند . » در ميان قبايلى كه تعداد افراد آن رو به فزونى مىنهاد و معمولًا مدعيان رياست و شرافت زياد بودند ، مسؤوليتهاى عمومى تقسيم مىشد ، چنان كه در قبيله قريش چنين بود .\r\nهر قبيله ، و در درجهء نخست رياست قبيله ، مسؤوليت پاسخگويى به هر تجاوز و اهانتى را داشت كه از جانب قبايل ديگر وارد مىآمد . در اين ميان ، هيچ گاه ظالم و مظلوم مورد نظر نبود بلكه به صرف اين كه فردى از قبيله ايشان بود ، از او حمايت مىشد . تنها « حلف الفضول » بود كه در تاريخ عرب مسأله حق را به عنوان حق مطرح كرد و مسؤوليت دفاع از حق و مظلوم را ، از هر قبيله و هر شخص ، به عهده گرفت . يك فرد از يك عشيره ، حتى اگر در فكر و عقيده نيز با عشيره مخالف بود ، باز مورد حمايت قبيله و عشيرهء خود قرار مىگرفت . مؤمن و كافر بنى هاشم از پيامبر صلى الله عليه و آله و سلم دفاع مىكرده « 5 » و همگى به شعب ابوطالب رفتند . « 6 » ابوطالب كه اسلام خويش را پنهان كرده بود و مشركان او را به كيش خود مىپنداشتند ، تا آخرين لحظات از پيامبر صلى الله عليه و آله و سلم دفاع كرد و كسى جرأت نكرد تا او زنده بود پيامبر صلى الله عليه و آله و سلم را مورد آزار جسمى قرار دهد . « 7 »\r\nمعمولًا اگر افراد قبيله با رئيس قبيله بر سر كارى بيعت كرده و يا بين قبيله‌اى با قبيله ديگر ، و حتّى با يك فرد ، پيمانى منعقد مىشد ، شكستن آن بيعت و پيمان براى هر دو طرف\r\n\r\n\r\n","description":"","footnote":"\r\n( 1 ) . المفصل ، ج 4 ، ص 351\r\n( 2 ) . المغازى ، ج 2 ، ص 591\r\n( 3 ) . بقره ، 170 ؛ مائده ، 104 ؛ اعراف ، 173 ؛ انبياء ، 53 ؛ شعراء ، 74 ؛ زخرف ، 22\r\n( 4 ) . احزاب ، 67\r\n( 5 ) . همان\r\n( 6 ) . بلوغ الارب ، ج 1 ، ص 325\r\n( 7 ) . شرح نهج البلاغه ، ابن ابى الحديد ، ج 13 ، ص 268\r\n","page_name":" 162 ","page_number":162},
  {"content":"\r\n\r\nبسيار دشوار بود . ابن ابى الحديد مىگويد : تربيت قبيله‌اى عرب اقتضا دارد كه خيانت را نپذيرفته و نقض بيعت نكند ، چه اين پيمان ، مبناى درستى داشته باشد يا نه . « 1 » اين تربيت كه بعضاً در ميان افرادى حتّى بعد از پيامبر مانده بود ، سبب يكى از انحرافهاى بزرگ شد . وقتى انصار با ابوبكر بيعت كردند ، آنگاه كه على عليه السلام را ديدند ، به او گفتند : اى كاش زودتر آمده بودى ، چه اگر قبل از بيعت با ابوبكر آمده بودى با تو بيعت مىكرديم ، ولى اكنون نمىتوانيم پيمان خود را نقض كنيم ! اين در حالى بود كه پيش از آن در غدير با امام بيعت كرده بودند ، اما به دلايل سياسى نتوانستند وفادار بمانند و اينك به بيعت نادرست خويش با ابوبكر استناد مىكردند .\r\nعامل جلوگيرى از پراكندگى قبيله ، روحيهء حميّت و تعصبى بود كه در ميان افراد يك قبيله وجود داشت ، همين تعصّب تمام فرهنگ افراد را مىساخت و هر انديشه و ارزشى را متناسب با اين روحيه شكل مىداد . افراد با شنيدن فرياد استغاثهء « 2 » يكى از افراد قبيله ، به حمايت او مىشتافتند و اين صرف نظر از آن بود كه او ظالم باشد يا مظلوم . در حقيقت تعصب ، روحيه‌اى بود كه به عنوان مهمترين انگيزه ، خود را به جاى منطق و فكر و انديشه گذارده بود . قرآن اين خصلت را مخصوص كافران دانسته ، آن را حميّت جاهلى ناميده و در مقابل تقوا و ايمان قرار داد . « 3 »\r\nاين روحيه كه با ظهور پيامبر و وحدت قبايل در اطاعت از پيامبر صلى الله عليه و آله و سلم ، از بين رفته بود بار ديگر در زمان حكومت امويها خود را نشان داد . در آن دوره ، افتخارات قبيله‌اى ديگر بار زنده شد . « 4 » اسلام معيارهاى ارزشى و نوع زندگى قبيله‌اى را كه عامل تفرقه و تشتت است نپذيرفت و كوشيد تا ايمان و تقوا را به جاى انگيزه‌هاى جاهلى در قلوب مردم جايگزين كند . پيامبر صلى الله عليه و آله و سلم به گونه‌اى افراد قبايل را متحد كرد كه وقتى ابوسفيان به آنان مىنگريست از اين كه قبايل مشتت اين گونه متحد شده‌اند ، شگفت زده شده بود . « 5 » البته اسلام ارتباط خويشاوندى را تضعيف نكرد ، چرا كه همين ارتباط در ميان كل جامعه ، اگر بر اساس روابط الهى باشد ، در بسيارى از موارد مشكلات افراد را حل مىكند . پيامبر فرمود : « تَعلَّموا مِنَ النَّسب ما تَعْرِفون بِهِ احْسابَكُم و تَصِلُونَ به ارْحامَكُمْ ؛ « 6 » نسب خود را بشناسيد تا آن اندازه كه حسب خود را شناخته و با خويشاوندان خود ارتباط داشته باشيد . » در حجة الوداع\r\n\r\n\r\n","description":"","footnote":"\r\n( 1 ) . همان ، ج 12 ، صص 87 - 86\r\n( 2 ) . المفصل ، ج 4 ، ص 402 ؛ العقدالفريد ، ج 1 ، ص 58\r\n( 3 ) . فتح ، 26\r\n( 4 ) . فجرالاسلام ، ص 57\r\n( 5 ) . التراتيب الادارية ، ج 1 ، ص 64\r\n( 6 ) . العقدالفريد ، ج 3 ، ص 312 ؛ التراتيب الاداريه ، ج 2 ، صص 301 ، 231 ؛ عمدة الطالب ، ص 17\r\n","page_name":" 163 ","page_number":163},
  {"content":"\r\n\r\nخطاب به مردم فرمود : « كُلّكُم من آدَمَ و آدَمُ مِن تُراب لَيْسَ لِعَرَبىٍّ عَلى عَجَمَىٍّ فَضْل الا بِالتَّقوى ؛ « 1 » همه شما از آدم و آدم از خاك است ، عرب بر عجم فضلى ندارد جز به تقوا . » و درجاى ديگر فرمود : « لا تَأتُونى بِانسابِكُم وَ أتُونى بِأعمالِكُمْ ؛ « 2 » به نسبتان افتخار نكنيد ، به عملتان افتخار كنيد . »\r\nعلى عليه السلام نيز فرمود : اگر بناست عصبيّتى باشد ، اين عصبيّت را در جهت كسب صفات عالى ، انجام كارهاى شايسته و امور نيكو كه خاندانهاى بزرگ عرب بدان افتخار مىكنند به كار بريد ، آن را در جهت كسب صفات نيك ، همان اخلاق مطلوب و فكرهاى بلند كه رؤساى قبايل دارند ، قرار دهيد . . . تعصب را در جهت حفظ حقوق همسايگى ، وفاى به عهد و پيمان ، و در جهت كسب نيكيها و عصيان در مقابل اعمالى كه موجب تكبراست به كار بريد ، اين تعصب را در راه خدا ، به دست آوردن فضايل و خوددارى از تجاوز ، و بزرگ شمردن قتل و انصاف داشتن در مقابل مردم و فروكش كردن خشم ، دورى از فساد روى زمين و . . . قرار دهيد . « 3 » و در حديث آمده است : كسى كه در زير پرچمى كور كه خشم او ، دعوت او و نصرت او در جهت عصبيّت است كشته شود ، قتل او قتل جاهلى است . « 4 »\r\nبه درستى روشن نيست كه تقسيم بندى اعراب به قحطانى و عدنانى و نيز بائده ، از چه زمانى آغاز شده است . به قحطانىها « عاربه » و به عدنانىها « مستعربه » [ عرب شده 
  ] گفته مىشود . اصطلاح عرب را نيز به معناى بدوى گرفته‌اند « 5 » و احتمالًا در طى زمان ، آميختگيهاى زيادى در ميان قبايل پيش آمده كه آگاهيهاى درستى نمىتوان از آنها به دست آورد . قحطانىها اعراب جنوبى بوده و عرب اصيل‌اند ، عدنانىها خود را از نسل اسماعيل دانسته و اعراب شمالند . دربارهء عدم اطلاق يكنواخت اين عناوين بر قبايل ، جواد على شواهدى را ارائه كرده است . « 6 »\r\nاز زمانى كه در دوران عمر « ديوان » ترتيب يافت ، عمر بر پايهء نظام قبيله‌اى و رعايت حق تقدم براى صحابيان نزديك ، امتيازات را دسته بندى كرد . عدنانىها را بر قحطانيان مقدّم داشت ، زيرا رسول خدا صلى الله عليه و آله و سلم عدنانى بود . همان‌طور كه قريش را از ساير قبايل مُضَرى ممتاز كرد و بنى هاشم را از ساير تيره‌هاى قريش . « 7 » اين كار موقعيت نسب را در جامعهء عربى\r\n\r\n\r\n","description":"","footnote":"\r\n( 1 ) . العقدالفريد ، ج 4 ، ص 58 ؛ بلوغ الارب ، ج 1 ، ص 165\r\n( 2 ) . تاريخ يعقوبى ، به نقل از المفصل ، ج 4 ، ص 369\r\n( 3 ) . شرح نهج البلاغه ابن ابى الحديد ، ج 13 ، ص 166\r\n( 4 ) . صحيح مسلم به نقل از فجر الاسلام ، ص 79\r\n( 5 ) . المفصل ، ج 1 ، ص 36\r\n( 6 ) . المفصل ، ج 1 ، ص 389 - 363\r\n( 7 ) . الكامل فى التاريخ ، ج 2 ، ص 312\r\n","page_name":" 164 ","page_number":164},
  {"content":"\r\n\r\nتحكيم كرد . « 1 » بايد به ياد داشت كه اعراب شمال بدوى بودند گرچه در بسيارى از خصايص با قحطانىها مشترك بودند . توجه به نظام قبايل در دريافت درست حوادث تاريخى دورهء اسلامى تأثير محورى و اساسى دارد .\r\n\r\nزندگى در شهر و باديه\r\nنگاهى به اوضاع اجتماعى جزيرة العرب نشان مىدهد كه اكثريت ساكنان آن ، در باديه زندگى كرده و در محيطى كه شرايط زيستى آنها تا حدودى تأمين باشد به حيات ادامه مىدهند ؛ اين زندگى همراه حيوان مقاومى همچون شتر پايدارمى ماند . زندگى باديه‌اى در جزيرة العرب امرى طبيعى و طبق اقتضاى جغرافيايى آن مىباشد . بنابراين جاى اين پرسش كه چرا مردم در باديه زندگى مىكنند نيست . در اصل ، بيشتر ساكنان جزيره ، بدويانى بودند كه به دنبال باران بدين سوى و آن سوى مىرفتند . « 2 »\r\nآنچه بايد بررسى شود ، علت وجودى شهر و يافتن زندگى متمركز در برخى از نواحى جزيرة العرب است ؛ پيدايش شهر ، يا به علت مركزيت عبادى آن مىبود كه سبب اجتماع گروهى از مردم مىشده و يا به اين دليل بود كه در مسير كاروانهاى تجارتى قرار داشت و به عنوان محلى براى پذيرايى مسافران و يا در مجموع محل ثابتى براى قريه‌هاى اطراف بوده ايجاد شده است . مناطق ديگرى نيز چون مدينه و طائف در ميان جزيره ، به‌طور استثنائى داراى سرزمينهاى آباد همراه با منابع آبى بودند . مكه نيز به جهت تقدس كعبه و قرار گرفتن در مسير كاروانهاى تجارتى وام القرى بودن « 3 » به صورت شهر درآمده بود . از آنجا كه عرب بدوى از غوغاى شهر و آلودگيهاى آن به دور و از ارتباط با بيگانگانى كه معمولًا به قصد زيارت يا تجارت مىآيند محروم بود ، از نظر لهجه و لغت و عادات و خصال عربى بى شك ، پاك‌تر از شهر بود . « 4 » در اين ميان شعر و ادب را نيز بايد از باديه سراغ گرفت ، گرچه شهر نيز از آن بىبهره نبود . « 5 » شهر به علت رفت و آمد گروههاى مختلف با فرهنگهاى متفاوت از لحاظ فكرى و خصال عربى با مردم بدوى تفاوت داشت و باديه خالصتر از شهر بود . شهريها معمولًا براى اين كه فرزندان خود را با روحيهء باديه بزرگ كنند در اوان تولد تا سنين پنج ، آنها را به باديه مىفرستادند تا در آنجا با روحيهء بدوى تربيت شده ولهجهء عربى خالص داشته باشند . چنان كه پيامبر صلى الله عليه و آله و سلم نيز چند سالى را در نزد حليمه سعديه بسر برد .\r\n\r\n\r\n","description":"","footnote":"\r\n( 1 ) . المفصل ، ج 1 ، ص 473\r\n( 2 ) . نك : المغازى ، واقدى ، ج 2 ، ص 575\r\n( 3 ) . انعام ، 92\r\n( 4 ) . المفصل ، ج 4 ، ص 274\r\n( 5 ) . فجر الاسلام ، ص 22\r\n","page_name":" 165 ","page_number":165},
  {"content":"\r\n\r\nالبته به همان دليل كه فرهنگ در شهر آلوده‌تر بود ، سطح فكرى آنها در مقايسه با باديه بالاتر بوده و آشنايى آنها نسبت به مسائل خارج از حول و حوش خود ، افزونتر بود .\r\nابن خلدون طى دو فصل به اين مسأله كه « باديه نشينان به خير و نيكى نزديكترند » و نيز اين مسأله كه « باديه نشينان از شهرنشينان دليرترند » پرداخته است . « 1 »\r\nنجدى مىگويد : روشن است كه عرب ميل به اسكان دايمى در يك منطقه را نداشت ، زندگى ، او را وادار مىكرد تا به دنبال مرتع و آب و باران از جايى به جاى ديگر كوچ كند ، چرا كه زندگى او بر اين اساس استوار بود . « 2 » بنابراين نبايد پرسيد چرا عرب در باديه زندگى مىكند . البته مىتوان پرسيد كه چرا عرب به باديه بيش از شهر علاقه دارد . مسعودى مىنويسد : شايد اين بدان جهت بود كه شهر ميدانى براى مسابقه در به ظهور رساندن غرايز انسانى نبود . . . و يا اصولا باور آنها اين بود كه اسكان دايمى بيمارى زاست ، و يا اين كه به هر روى در شهر آفتهاى زيادى وجود دارد . « 3 »\r\nاين مطلب روشن است كه باديه محدوديت كمترى داشته و افراد از آزادى بيشترى برخوردار بوده‌اند . در باديه هر فردى آزاد بود تا هر كارى را انجام دهد و قبيله نيز وى را در اين جهت يارى و حفاظت مىكرد . لامانس مىگويد : عرب مثالى است براى آزادى ، آن هم آزادى مفرط و نامحدود . « 4 » جواد على مىگويد : اعراب چيزى جز قدرت و زور را نمىشناسند و جز در برابر آن خضوع نمىكنند و بر همين پايه حق را تعيين كرده و عدالت را بر همان اساس قرار مىدهند . « 5 »\r\nروشن است كه در محيط باديه ، به دليل وجود همين آزادى مفرط نمىتوان از خصلت حلم ؛ يعنى جلوگيرى از هيجانى شدن و صبر و بردبارى سراغ گرفت ، چرا كه روحيهء صبر در عين حال كه در اختيار خود انسان است ، محيط نيز در به وجود آوردن آن تأثير كلى دارد . « 6 » آنجا كه آزادى عمل وجود دارد و هركس در هر عملى حتى تجاوز آزاد است ، نمىتوان در مقابل مشكلات صبور بود ، در نتيجه روحيه عصبى حاكم خواهد شد . در آنجا هيچ عشيره‌اى بر عشيره ديگر سلطه ندارد و هر يك از آنان از آزادى كامل برخوردارند . « 7 » آلوسى نيز جُبْن و ترس را نتيجهء حيات رفاه آلود شهر و شجاعت و اقدام به كارهاى خطرناك را نتيجهء زندگى در باديه مىداند . « 8 » از اين روست كه مىبينيم جنگ و درگيرى\r\n\r\n\r\n","description":"","footnote":"\r\n( 1 ) . مقدمهء ابن خلدون ، ترجمهء پروين گنابادى ، ج 1 ، صص 231 - 239\r\n( 2 ) . صحيح الاخبار عمّا فى البلاد العرب من الاثار ، ج 1 ، ص 6\r\n( 3 ) . مروج الذهب ، ج 2 ، ص 96\r\n( 4 ) . فجر الاسلام ، ص 33\r\n( 5 ) . المفصل ، ج 4 ، ص 296\r\n( 6 ) . الصحيح من سيرة النبى صلى الله عليه و آله و سلم الاعظم ، ج 1 ، ص 51\r\n( 7 ) . العصر الجاهلى ، ص 52\r\n( 8 ) . بلوغ الارب ، ج 1 ، ص 110\r\n","page_name":" 166 ","page_number":166},
  {"content":"\r\n\r\nامرى عادى و طبيعى در ميان عرب باديه است و عادت به جنگ ، خود به خود روحيهء جنگى مىسازد . شجاعان جنگى عرب هميشه از باديه بوده‌اند . ابن ابى الحديد مىگويد : نام عمرو بن عبدود شجاع قبيلهء قريش ( كه در جنگ خندق به دست اميرالمؤمنين على عليه السلام كشته شد ) در ميان سه قهرمان معروف عرب ( عتبه ، بطام و عامر ) ياد نشده و دليلش اين كه او در شهر زندگى مىكرد ، اما آن سه تن ديگر همه از اهل باديه و كارشان غارت و نهب اموال بوده است ، به خلاف قريش كه در شهر زندگى مىكرده و كارشان حمايت از حرمشان بوده است . لذا عمرو مانند اينان شهرت نيافته است . « 1 »\r\nكعب الاحبار نيز ( هر چند قصه مىگويد ! ولى از آنجا كه قصّه حكايت از فرهنگ عاميانه دارد ) اشاره مىكند كه : شقاوت از روز اول باديه را انتخاب كرده و به امر خدا بدان ملحق شده است . شايد بدين جهت است كه نويسندهء عربى مىگويد : تاريخ عرب را چيزى جز جرم و خيانت تشكيل نمىدهد . « 2 » وى در جاى ديگرى مىگويد : اعرابى عصبى مزاج بوده و به خاطراندك چيزى عصبانى شده و عصبانيت او حدّ يقف نداد ، . . . وقتى احساس نياز كند بلافاصله شمشير را درآورده و آن را حَكَم قرار مىدهد . . . تا جايى كه جنگ عادت روزانه آنها شده است .\r\nمزاج عصبى ، ذكاوت خاص خود را مىطلبد . به همين دليل فرد اعرابى با ذكاوت است و اين ذكاوت در زبان او خود را نشان مىدهد . بسيارى از اوقات بر اشارت دور اكتفا مىكند . . . از نظر روحى تمايل به آزادى خواهى دارد ، بدون آن كه آن را محدود بداند ، البته آزادى شخصى نه اجتماعى . او طالب مساوات است اما مساوات در حد قبيلهء خود . « 3 » هيكل مىگويد : براى اعراب اگرچه زندگى در باديه مشكل است اما ( به گمان آنها ) به دور از ننگ است . « 4 » آنها وقتى به شهر آمده و طعم زندگى در شهر و حتى كاخهاى آن را مىچشيدند ، باز علاقه به بازگشت به باديه ، يعنى وطن اصلى خود را داشتند . « 5 » تا جايى كه همسر معاويه ، مادر يزيد ، به باديه برگشت و زندگى در آن را بر كاخ سبز معاويه ترجيح داد . « 6 » به گفتهء هيكل ، مردم جزيرة العرب تا كنون نيز باديه نشين هستند و الفتى با شهرنشينى و سكونت در يك نقطه ندارند و در يك محل استقرار نمىيابند . آنها غير از كوچ و انتقال - چيزى كه باديه با آن آشناست - تحمل چيز ديگرى را ندارند . « 7 »\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 13 ، ص 291\r\n( 2 ) . فجر الاسلام ، ص 33\r\n( 3 ) . همان ، ص 44\r\n( 4 ) . حياة محمد ، ص 39\r\n( 5 ) . المفصل ، ج 4 ، ص 299 ؛ مروج الذهب ، ج 2 ، ص 40\r\n( 6 ) . بلوغ الارب ، ج 3 ، ص 426\r\n( 7 ) . حياة محمد ، ص 39\r\n","page_name":" 167 ","page_number":167},
  {"content":"\r\n\r\nهمچنين گفته شده است : محل زندگى در باديه خشن ، معاش آنها سنگين و اخلاق آنها تند است . در باديه به دليل دشوار بودن زندگى و جنگهاى دايمى ، كمتر در مسايل دينى مىانديشند ، و به عكس ، تعصب بيشترى نسبت به حفظ روابط خانوادگى و معتقدات تقليدى در خود احساس مىكنند . به گفتهء احمد امين ، آنها معمولًا در اعتقادات خود « مقلد » هستند تا « متأمّل » . « 1 » او هرچه كار كند كم كرده و هرچه در بيابان بيشتر بگردد معيشتش بهتر تأمين خواهد شد . « 2 » ساكنان باديه را « اعراب » و ساكنان شهر را « عرب » مىگويند . « 3 » به يك اعرابى گفتند : آيا حاضرى در بهشت وارد شده و از كسى كه به تو آزارى رسانده بگذرى ؟ ! در پاسخ گفت : براى من آسان است كه به جهنم روم و انتقام خود را بگيرم . « 4 » قرآن نيز ايمان اعراب را در مرحله اول به عنوان ايمان واقعى نمىپذيرد و مىفرمايد : « اعراب گفتند ايمان آورديم بگو ايمان نياورده‌ايد بلكه بگوييد اسلام آورده‌ايم ، اما ايمان هنوز در دلهاى شما داخل نشده است . » « 5 »\r\nهمين اعراب معمولًا اموال و اهلشان را بر جهاد در راه خدا ترجيح داده و با تخلف از جنگ و جهاد ، در پى آن بودند تا عذرى بياورند و از پيامبر صلى الله عليه و آله و سلم آمرزش طلب كنند . « 6 » آنها زبان و دلشان يكى نيست . بعد از آن كه اعراب مسلمان شدند ، پيامبر صلى الله عليه و آله و سلم فرمود : « از اين پس آنها را « اعرابى » نخوانند . » « 7 » اين اصطلاح ، همچنين به كسانى اطلاق مىشد كه « تعرّب بعدالهجره » داشتند ، يعنى بعد از هجرت به مدينه ، به كاشانه نخستين خويش بازگشتند .\r\n\r\nپيمانهاى سياسى ميان قبايل\r\nاز آنجا كه در جزيرة العرب قبايل گوناگونى وجود داشت ، قدرت هر يك در مقايسه با ديگرى ، گرفتار شدّت و ضعف بود و از آنجا كه هر قبيله براى كسب معيشت با ديگر قبايل ، به جنگ و درگيرى مشغول بود ، لازم بود تا قدرتهاى كوچك دراين ميان چاره‌اى بيانديشند و در تقويت قدرت دفاعى خود بكوشند . آنان مىبايست قدرت خود را تا اندازه‌اى تقويت كنند كه توان جلوگيرى از هجوم ديگران را داشته باشند . از اين رو ، ميان قبايل ضعيف ، پيمانهايى منعقد گرديد . اين پيمانها « حلف » ناميده مىشد . بكرى مىگويد : وقتى قبايل مختلف شاهد وجود جنگ و اختلاف بر سر آب و چراگاه ميان خود و ديگران يا بين قبايل\r\n\r\n\r\n","description":"","footnote":"\r\n( 1 ) . فجر الاسلام ، صص 23 و 10\r\n( 2 ) . همان ، ص 46\r\n( 3 ) . بلوغ الارب ، ج 1 ، ص 13\r\n( 4 ) . نهاية الارب ، ج 6 ، ص 68\r\n( 5 ) . حجرات ، 14\r\n( 6 ) . فتح ، 11\r\n( 7 ) . طبقات الكبرى ، ج 8 ، ص 215\r\n","page_name":" 168 ","page_number":168},
  {"content":"\r\n\r\nديگر بودند ، اين انگيزه‌اى مىشد تا قبايل ضعيف به يكديگر يا به قبيله‌اى قدرتمند پيوسته ، با او همپيمان شوند . « 1 » به موجب اين پيمانها هر يك از دو طرف ، اگر مورد كوچكترين تجاوزى قرار مىگرفت ، ديگرى به يارى او مىشتافت . به اين صورت تا حدودى تعادل و توازن قوا ، بين نيروهاى مختلف و قبايل گوناگون فراهم آمده و اين خود ، گاه و بىگاه عامل جلوگيرى از جنگ مىشد ، چنان كه اگر جنگ در مىگرفت ، به حكم حلف ، جنگ بين القبايلى و فراگير مىشد . اين پيمان تا زمانى پايدار بود كه دو طرف موافق آن باشند ، و البته آنها پيمان را نقض نمىكردند ، و طرد يك طرفه در نظر آنها خيانت به حساب مىآمد .\r\nهمان‌طور كه گذشت معمولًا حلف در بين قبايل ضعيف و به درخواست آنها بوده ، با اين حال برخى از قبايل كوچك نيز اگر شجاعانى داشتند ، تن به چنين حلفهايى نمىدادند .\r\nممكن بود چند قبيله با هم همپيمان مىشدند ، همچون « حلف احابيش » كه ميان قريش و گروههاى مختلف احابيش كه در اطراف مكه ساكن بودند ، منعقد گرديد . « 2 » گاهى نيز يك قبيله با يك نفر هر چند تعداد فرزندان او كم بود ، به لحاظ عظمت و شرافت او پيمانى را منعقد مىكرده است . چنان كه قبيلهء بنى خزاعه با عبد المطّلب پيمانى منعقد نمود ، زيرا آن چنان كه خود گفتند : نيكوتر ، خليق‌تر و حليمتر از او نيافتند . « 3 »\r\nاين حلفها بر اساس مصالح مشترك بود ، چنان كه امروزه نيز پيمانها بر همين اساس منعقد مىگردد . طبعاً از بين رفتن اين مصالح سبب فسخ پيمان مىشد . در ميان تمام پيمانهاى عرب ، تنها پيمانى كه در برگيرندهء دفاع از حق مظلوم در مقابل ظالم بود « حلف الفضول » بود ؛ اين پيمان به قول مورّخان ، شريفترين پيمان در ميان عرب بوده است . » « 4 » پيامبر در بيست و پنج سالگى در اين پيمان شركت كرد ، و بعدها بدان افتخار كرده مىفرمود :\r\n« اگر بار ديگر بدان دعوت شوم ، مىپذيرم . « 5 » انگيزهء به وجود آمدن اين پيمان اين بود كه مردى از قبيلهء زبيد كالايى را به مكه آورده و « عاص بن وائل سهمى » آن را خريد اما قيمت آن را نپرداخت . مرد زبيدى در نزديكى كعبه فرياد استغاثه برآورد :\r\n\r\n\r\n","description":"","footnote":"\r\n( 1 ) . معجم ما استعجم ؛ به نقل از العصر الجاهلى ، ص 58\r\n( 2 ) . المنمق ، ص 229 ؛ انساب الاشراف ، ج 1 ، ص 53\r\n( 3 ) . المنمق ، ص 88 ؛ انساب الاشراف ، ج 1 ، ص 71\r\n( 4 ) . دربارهء نامگذارى آن به حلف الفضول نك : شرح نهج البلاغه ، ابن ابى الحديد ، ج 15 ، ص 203 ؛ السيرة الحلبيه ، ج 1 ، ص 129 ؛ المنمق ، صص 218 ، 45\r\n( 5 ) . بلوغ الارب ، ج 1 ، ص 276 ؛ المنمق ، صص 220 ، 203 ؛ الاغانى ، ج 17 ، صص 293 - 292\r\n","page_name":" 169 ","page_number":169},
  {"content":"\r\n\r\n يا قصىّ لمظلوم بِضاعته * ببطن مكَّة نائى الدارَ و النَّفَر \r\n واشْعُث مُحْرمٍ لَم يُقْضَ حُرْمَتُه * بين المقامِ و الركنِ و الحَجَرِ « 1 » \r\nآنگاه زبير بن عبد المطلب قريش را دعوت به حلف الفضول در خانهء عبد الله بن جدعان كرد ، آنگاه آنان حق زبيدى را از عاص بن وائل گرفتند . « 2 » آنها اعلام كردند : نسبت به هركس در مكه ظلمى شود آنها از مظلوم دفاع خواهند كرد ، چه ظالم از رؤسا باشد چه از ضعفا ، چه از قبيلهء ما باشد و چه نباشد ، چه بنده و غلام باشد چه حرّ و آزاد . « 3 » موارد ديگرى نيز از حق ستانى كه توسط اين همپيمانان صورت گرفته ، نقل شده است . « 4 » همان‌طور كه گفته شد ، حلف الفضول تنها پيمانى است كه براى دفاع از حق مظلوم منعقد شده است ، در ساير پيمانها حق و باطل مطرح نبوده و همپيمان ، چه ظالم باشد چه مظلوم ، مورد حمايت قرار مىگرفت . « 5 »\r\nاحتمالًا پيمانهاى اقتصادى نيز وجود داشته است ؛ پيمان قريش با ثقيف از اين قرار بود كه قريش از باغات طائف بهره گرفته و ثقيف نيز در حرم الهى شريك شوند . « 6 »\r\nمحمد بن حبيب فهرست كاملى از حلفهاى جاهلى را به دست داده است . « 7 » بر اساس اين حلفها ، بسيارى از قبايل يا طوايف آنها ، ممكن بود به يكديگر بپيوندند . بعدها در دوران اسلام و زمانى كه كوفه وشام و بصره تحت سيطرهء قبايل بود ، به‌طور مداوم از افرادى ياد مىشود كه در ميان طايفه‌اى زندگى مىكنند و گفته مىشود كه حليف آنها هستند .\r\nبنابر اين پيمان تنها يك مسأله سياسى نبود ، بلكه گاه شكل خانوادگى به خود مىگرفت .\r\nآلوسى مىگويد : عرب هميشه قصد داشته دشمنان خود را جذب كند ، اين مسأله گاهى با ازدواجهاى متقابل صورت مىگرفت و بعد از آن ، منافرت به الفت تبديل مىشد و دشمن به دوست . خالد بن يزيد دشمن آل زبير بود ، وقتى با رمله ازدواج نمود ، دوستدارترين افراد\r\n\r\n\r\n","description":"","footnote":"\r\n( 1 ) . الاغانى ، ج 17 ، ص 299 ؛ المنمق ، ص 45\r\n( 2 ) . السيرة الحلبية ، ج 1 ، صص 132 - 131 ؛ مروج الذهب ، ج 2 ، ص 20 ؛ الكامل فى التاريخ ، ج 2 ، ص 41 ؛ المنمق ، صص 343 ، 219 ، 218 ، 46 ، 45 ؛ المحبر ، ص 167 ؛ الاغانى ، ج 17 ، ص 290\r\n( 3 ) . الاغانى ، ج 17 ، صص 291 ، 290 ، 289\r\n( 4 ) . المنمق ، ص 49 - 48 ؛ زمانى امام حسين عليه السلام امويان را تهديد كرد كه براى گرفتن حقش مردم رابه حلف الفضول دعوت خواهد كرد ؛ السيرة الحلبيه ، ج 1 ، ص 132\r\n( 5 ) . العصر الجاهلى ، ص 61\r\n( 6 ) . المنمق ، صص 281 - 280 ( چاپ بيروت ، صص 232 - 234 )\r\n( 7 ) . المنمق ، صص 229 - 281 ( بيروت ، عالم الكتب ) .\r\n","page_name":" 170 ","page_number":170},
  {"content":"\r\n\r\nنسبت به آل زبير شد . « 1 » احتمالًا يكى از علل تعدد ازدواجهاى پيامبر صلى الله عليه و آله و سلم ايجاد الفت بين قبايل و وحدت آنها بوده است . « 2 » اين مسأله ، جاى الفت را به صورت طبيعى پر مىكرد .\r\nنكته قابل توجه دربارهء حلف اين است كه وجود چنين پيمانى در ميان قبايل ، گاه در دراز مدت ، منتهى به اتصال دو قبيله مىشده بطورى كه هر دو از يك نسب واحد شناخته مىشده‌اند . دكتر جواد على مثالهايى براى اين اتحاد نسبى ، كه در ابتدا تنها پيمان و حلف در ميان آنان مطرح بوده ، آورده است . « 3 »\r\nبعد از اسلام مسأله حلف خاتمه يافته تلقى شد . روشن است كه اسلام به عنوان مذهبى كه دعوت به وحدت بر اساس عقيدهء اسلامى مىكرد با پيمانهاى جاهلى سازگار نبود ، به علاوه مسأله حلف ضرورت خود را با وجود يك دولت مركزى ، به مقدار زيادى از دست داده بود . از پيامبر صلى الله عليه و آله و سلم نقل شده كه فرمود : « لا حِلْفَ فى الاسلام بل تمسَّكوا بأحلاف الجاهلية ؛ « 4 » در اسلام حلف وجود ندارد ، همان حلفهاى جاهلى را حفظ كنيد » . مقصود از اين سخن آن كه اگر كسانى بر اساس حلف به قبيله‌اى متصل شده‌اند ، پيوند خود را حفظ كنند ، اما از اين پس حلف جديدى در كار نباشد .\r\nبايد توجه داشت كه اولا بخش دوم روايت بالا با عقيدهء اسلامى سازگار نبوده و همان گونه كه گذشت ، اسلام با پيمانهاى جاهلى نمىتوانست منافع مشترك داشته باشد . ثانياً اين روايت تنها از طريق قيس بن عاصم نقل شده و از اين رو با توجه به مضمون آن ، نمىتواند درست باشد . « 5 » ثالثاً : چنان كه ابن ابى الحديد آورده : اميرالمؤمنين على عليه السلام حلفى در ميان مردم يمن منعقد نموده « 6 » كه اين خود حديث « لاحلف فى الاسلام » را نقض مىكند . رابعاً :\r\nاگر روايت صحيح هم باشد ، ممكن است از ميان پيمانهاى جاهلى تنها حلف الفضول و يا مسأله جوار و رعايت حقوق همسايگان درست باشد . خامساً پيامبر خود فرمود : از ميان امور جاهلى تنها كليددارى كعبه و آب رسانى به حجاج باقى مىماند . « 7 » افزون بر اينها ، عقد برادرى خود پيمانى طرفينى بود كه پيامبر صلى الله عليه و آله و سلم بعد از ورود به مدينه ميان مؤمنان منعقد كرد .\r\n\r\n\r\n","description":"","footnote":"\r\n( 1 ) . بلوغ الارب ، ج 2 ، صص 7 - 6\r\n( 2 ) . همان ، ص 7\r\n( 3 ) . المفصل ، ج 1 ، ص 517 - 516\r\n( 4 ) . المنمق ، ص 316 ؛ تاج العروس ، ج 6 ، ص 57 ؛ الكامل فى التاريخ ، ج 1 ، ص 267 ؛ شرح نهج البلاغه ، ابن ابى الحديد ، ج 18 ، ص 67 ؛ بلوغ الارب ، ص 278 ؛ المصنف ، عبد الرزاق ، ج 10 ، صص 307 - 306 ، ج 11 ، ص 436 ، و نك : مسند احمد حنبل ، ج 1 ، صص 329 - 317 و ، ج 2 ، صص 212 ، 207 ، 180 ، 25\r\n( 5 ) . شرح نهج البلاغه ، ابن ابى الحديد ، ج 18 ، ص 67\r\n( 6 ) . همان ، ج 18 ، ص 66\r\n( 7 ) . انساب الاشراف ، القسم الثالث ، [ دربارهء خاندان عباسى 
  ] ، ص 16\r\n","page_name":" 171 ","page_number":171},
  {"content":"\r\n\r\n\r\nجنگ و درگيرى ميان قبايل\r\nنزاع ميان قبايل به صورت يك سنت جارى در ميان عرب در آمده و بطور دايم ذهن آنان را به خود مشغول داشته بود . اين درگيريها علل متفاوتى داشت از جمله علل اين درگيريها مقتضيات زندگى طبيعى آنها بود ؛ زندگى در باديه و ضرورت تعليف احشام و اغنام اقتضا داشت تا قبيله در مكانهايى اقامت گزيند كه از نظر زيستى شرايط آماده باشد . « 1 » نجدى مىگويد : روشن است كه عرب نمىتوانست در يك محل خاصى سكونت دايمى داشته باشد چرا كه او به شرايط زيستى و شكل خاصى از زندگى ، نياز داشت كه بايستى دايماً از مكانى به مكان ديگر به دنبال باران ، سبزه زار ، مرتع و چيزهايى كه معاش او در گرو آنها بود ، نقل مكان كند . « 2 » از آنجا كه يك قانون و حاكم مسلط در آن جا وجود نداشت تا در يك تقسيم بندى از محيط بتواند تمام قبايل را راضى كند ، هر كدام قدرت بيشترى داشتند زمينهاى زيادترى را تصاحب مىكردند ، از اين رو دايماً بين آنها برخورد روى مىداد .\r\nزمانى كه پيامبر صلى الله عليه و آله و سلم به عنوان يك قدرت مسلط در جزيرة العرب ، در سالهاى آخر حياتش ، شناخته شد ، قبايل مختلف براى سرزمينهاى خود احساس خطر كرده همه به صورت گروههاى مختلف به نام « وفد » نزد پيامبر صلى الله عليه و آله و سلم آمدند و علاوه بر ابراز اسلام خود ، از پيامبر صلى الله عليه و آله و سلم در مورد زمينهايى كه در دست آنها بود كسب تكليف كردند .\r\nبه نوشته يك محقق : تاريخ نشان مىدهد كه قبايل عرب بعد از ظهوراسلام به نزد پيامبر مىآمدند و مسلمان مىشدند و بعد ازاسلام آوردن از پيامبر امان نامه مىگرفتند و رسول خدا صلى الله عليه و آله و سلم نيز به آنان امان نامه مىداد تا ديگران متعرض مال و زمين آنان نشوند .\r\nمضمون بعضى نامه‌ها چنين است : « همانا ، آن كه زمين دارد مال خود اوست . » يا « آباديها و آبهايى كه در حال اسلام آوردن دارا بوده‌اند براى آنها و طايفه‌شان محفوظ است . » ، « به درستى زمين و آب از آنان است . » و « آن كس كه به احياى زمينى ، كه خوابگاه چارپايان محسوب مىشود ، همت گمارد از آن او خواهد بود . » « 3 »\r\nاما بايد گفت اين مسأله تنها يكى از عوامل درگيريها بوده است ، عوامل ديگرى نيز در شعله‌ور كردن جنگها نقش داشت . از جملهء اين عوامل برترى طلبى و كسب افتخار و شرافت بود ، لذا گاه و بىگاه به بهانه‌هاى بسيار پوچ ، جنگ آغاز مىشد . در علت شروع يكى از جنگهاى فجار گفته شده : مردى از قبيله بنى غفار به بازار عكاظ آمده و بعد از رجزخوانى\r\n\r\n\r\n","description":"","footnote":"\r\n( 1 ) . ، جزيرة العرب ، فى قرن العشرين ، ص 11\r\n( 2 ) . صحيح الاخبار عما فى البلاد العرب من الاثار ، ج 1 ، ص 9\r\n( 3 ) . مالكيت خصوصى زمين ، صص 12 - 8\r\n","page_name":" 172 ","page_number":172},
  {"content":"\r\n\r\nگفت : من عزيزترين فرد عرب هستم ! هركس قبول ندارد پاى مرا با شمشير بزند ! مردى از بنى قشير پاى او را مجروح كرد و همين ، علت جنگ فجار دوم شد . « 1 » در علت شعله‌ور شدن جنگ تغلب و بكر گفته شده : كليب بن ربيعه از قبيلهء تغلب به همسرش گفت : در ميان عرب بهترين را مىشناسى ؟ او بعد از اصرار شوهرش گفت : آرى ، برادرانم جساس و همام ، كه از قبيلهء بكر بودند . از آن پس ، او به جهت همين گفتار ، چندى از نزديكان جساس را اذيت كرد تا خود به دست جساس كشته شد و پس از آن جنگ بين تغلب و بكر شروع شده و چهل سال طول كشيد . « 2 »\r\nگاهى نيز مسايلى چون عشق به دختران يك قبيله ، سبب مىشد تا براى حل آن دست به جنگ زده و اين جنگها سالها به طول بينجامد . در علت بروز يكى ديگر از جنگهاى ( چهارگانهء ) فجار گفته‌اند : جوانان مكه با ديدن دخترى كه از نزدشان عبور مىكرد ، خواستند با او صحبت كنند ! او پاسخى بدانها نداد ، آنها با حيله از پشت سر پيراهن او را بالا زدند و همه خنديدند ، او فرياد استغاثه برآورد و جنگ فجار سوم از همين نقطه آغاز شد . « 3 » موارد ديگرى از اين قبيل نقل شده است . « 4 » در اين ميان ، عده‌اى با نام « صعاليك » شهرت داشتند كه كارشان قتل و غارت و دزدى سر راهها بود ، اينها يا كسانى بودند كه به علت جرايم زياد از قبايل خود طرد شده و اصطلاحاً به آنها « خلعاء » گفته مىشد ، و يا فرزندان كنيزكان سياهى بودند كه عرب از انتساب فرزندان آنان به خود ، ننگ داشت . « 5 » هيچ قدرتى در كار نبود تا از اعمال اينان جلوگيرى كند ؛ بنابر اين وجود اينها بر سر راهها و حمله به كاروانها ، خود يكى از علل مهم وجود جنگ و جدال در ميان عرب بوده است .\r\n« علم الايام » دانش تاريخى عرب ، آگاهى نسبت به اين جنگهاست ، اين آگاهى براى كسب افتخار و زنده كردن ياد اجداد قهرمان قبيله بوده است . زندگى عرب و صفات وعادات او اقتضاى چنين آگاهى را داشت ، او در زندگى خويش اين خاطرات را به عنوان سوژه‌اى براى كسب افتخار ، به كار مىگرفت . آلوسى قهرمانان هر قبيله را ، از قول نسابان معروف عرب برشمرده و تعداد آنها را مشخص كرده است . « 6 »\r\n\r\n\r\n","description":"","footnote":"\r\n( 1 ) . الاغانى ، ج 5 ، صص 34 - 40 ؛ عقد الفريد ، ج 5 ، ص 151\r\n( 2 ) . المنمق ، ص 189\r\n( 3 ) . المنمق ، ص 190 ؛ بهج الصباغة ، ج 2 ، ص 176 ؛ العقد الفريد ، ج 5 ، ص 252 . نظير اين ماجرا از ناحيهء يهوديان بنى قينقاع دربارهء يكى از زنان مسلمان ديده شده كه خود منجر به نفى بلد يهوديان بنى قينقاع از مدينه شد .\r\n( 4 ) . المحاسن والمساوى ، ج 1 ، ص 219 - 218\r\n( 5 ) . العصر الجاهلى ، ص 375\r\n( 6 ) . بلوغ الارب ، ج 2 ، ص 189\r\n","page_name":" 173 ","page_number":173},
  {"content":"\r\n\r\n\r\nقبيلهء قريش\r\nاين قبيله از با نفوذترين قبايل در ميان عرب بوده و بعد از اسلام نيز تا قرنها بر جهان اسلام حكومت كرده است . خلفا تا پيش از عثمانيان ، هميشه قريشى بوده و حتى در ابتدا ، بيشتر حكام نيز قريشى بوده‌اند . تأثير آنها در تاريخ دورهء جاهلى و اسلامى ، از يك طرف و شناخت وضعيت داخلى اين قبيله به عنوان قبيلهء نمونه ، مىتواند در راستاى بحث ما در زمينهء اوضاع سياسى و اجتماعى جزيرة العرب مفيد افتد . اين قبيله كه پيامبر صلى الله عليه و آله و سلم نيز از ميان آنان برخاست ؛ به عنوان يكى از مشهورترين و با شرافت‌ترين قبايل ميان عرب شناخته مىشد . قريش از بنى كنانه ، و بنى كنانه از مُضَر ، و مضر از عدنان و در نهايت به اسماعيل عليه السلام خاتمه مىيافت . نسب شناسان ، كسانى را كه فرزند نضر بن كنانه ، باشند قريشى مىگويند . « 1 » قصى بن كلاب كه از فرزندان قريش بود و در روزگار جوانى او ، قريش در اطراف حرم پراكنده بودند ، توانست با زيركى خاص خود ، كليددارى كعبه را از دست خزاعه خارج كند .\r\nبر اساس آنچه برخى اظهار كرده‌اند ، اين امر با استعانت قيصر روم بوده است ! « 2 » و البته اين گفته بعيد مىنمايد . وى قبيلهء خود را از اطراف مكه جمع آورى كرده و بر پايهء شرافت هريك ، آنان را در جاهايى دور و نزديك حرم جاى داد ، « 3 » از اين رو او را مُجَمِّع ناميدند . « 4 » از جمله كارهاى مهم او تشكيل « دار الندوه » محلى براى مشورت رؤساى قريش در امور مهم بوده است ، « 5 » اقدامى كه در نوع خود يك ابتكار سياسى به حساب مىآمده است . او به علاوه ، كار رسيدگى به حجاج را نيز بر عهد داشته و از مردم مىخواسته تا به آنها كمك كنند . « 6 »\r\nآن دسته از قريش كه در وادى مكه ساكن بودند « قريش البطايح » ، و آنها كه در اطراف مكه ساكن بوده‌اند « قريش الظواهر » خوانده مىشدند ، گو اين كه تا قبل از اقدام قصى ، همهء آنها اهل ظواهر مكه بوده‌اند . بعدها نيز كه قريش در مكه استقرار يافتند ، نظم بدوى خود را همچنان حفظ كردند . « 7 » بعد از قصى كارهاى كعبه و امور قريش به دو فرزندش عبد الدار و عبد مناف افتاد . بعضى نيز گفته‌اند كه او همهء مقامات را به عبد الدار تفويض كرد « 8 » پس از آنها\r\n\r\n\r\n","description":"","footnote":"\r\n( 1 ) . المعارف ، ص 31 ؛ مجمع البيان ، ج 10 ، ص 545 ؛ السيرة الحلبية ، ج 1 ، ص 16 ؛ تاريخ ابن خلدون ، ج 2 ، جزء اول ، صص 324 ، 320 لسان العرب ذيل مورد قريش ؛ عمدة الطالب ، ص 26\r\n( 2 ) . بلوغ الارب ، ج 2 ، ص 173\r\n( 3 ) . مروجالذهب ، ج 2 ، ص 32 ؛ المعارف ، ص 51\r\n( 4 ) . تاريخ اليعقوبى ، ج 1 ، صص 240 - 237 ؛ حياة محمد ، ص 57 ، و نك : المفصل ، ج 4 ، ص 56\r\n( 5 ) . اخبار مكه ، ج 1 ، ص 110 ؛ المنمق ، ص 32 ؛ انساب الاشراف ، ج 1 ، ص 49 ؛ المعارف ، ص 32\r\n( 6 ) . تاريخ الطبرى ، ج 2 ، ص 295 ؛ طبقات الكبرى ، ج 1 ، صص 73 - 72 ؛ المفصل ، ج 4 ، ص 56\r\n( 7 ) . المنمق ، ص 14\r\n( 8 ) . المفصل ، ج 1 ، ص 512\r\n","page_name":" 174 ","page_number":174},
  {"content":"\r\n\r\nهاشم و عبد شمس دو فرزند عبد مناف مقامات را تقسيم كرده و امور كعبه به هاشم و رياست به عبد شمس رسيد . در واقع كار مكه يكسره به دست فرزندان عبد مناف افتاد . « 1 »\r\nخدمات قصى و هاشم و بعد ازاو عبد المطلب به حجاج در ايام حج ، يكى از امورى بود كه شهرتى همه جانبه براى قريش به همراه آورد . از ميان قريشيان ، عبد المطلب به علت پايبندى به دين حنيف ابراهيم عليه السلام و هوش و ذكاوتى كه در ادارهء امور داشت موقعيتى برتر يافت ؛ بطورى كه او را به عنوان « شيخ » قبول داشتند . « 2 » به تدريج كه شمار عشيره‌ها و بطون قريش رو به افزايش نهاد ، مسؤوليتهاى مهم قبيله و كعبه در عهدهء تيره‌هاى مختلف قرار گرفت . هنگام ظهور رسول خدا صلى الله عليه و آله و سلم از ميان بنى هاشم ، عباس مسؤوليت سقايت ؛ يعنى آب رسانى حجاج را به عهده داشت . از بنى اميه ابوسفيان رياست سپاه قريش را ( كه در جنگ احد و خندق نيز شركت جست ) به عهده داشت . از بنى نوفل ، حارث بن عامر مسؤول رفادت و غذا براى حجاج بود . از بنى اسد ، يزيد بن زمعه مسؤوليت مشاوره داشته و قريش براى اخذ كارهاى مهم با او مشورت مىكرد . و ا ز بطون ديگرى نيز افراد ديگر مسؤوليتهايى بر عهده داشتند . « 3 »\r\n\r\nشهرت قريش\r\nاز كتب تاريخ چنين برمىآيد كه قريش در ميان عرب شرافت و عزت ويژه‌اى را دارا بوده و معمولًا با عناوين ، « آل الله » ، « جيران الله » ، و « سكان حرم الله » خوانده مىشدند . « 4 » مردم آنها را به عنوان بزرگ و شريف قبول كرده « 5 » و چه بسا در جنگها به جاى آنها وارد كارزار مىشده‌اند . « 6 » بايد گفت عظمت و شهرت قريش ، در همهء تيره‌ها و خانواده‌ها و عشيره‌هاى قريش نيست ، بلكه تنها در خاندان قصى ، و بعد از او خاندان هاشم و عبد المطلب مىباشد ؛ چرا كه وجود اين افراد در نهايت ، سبب شهرت قريش گرديد . دريك مسابقهء افتخارِ به نسب ، ابوبكر خود را از قريش معرفى كرد ، طرف او خوشحال شده پرسيد : از خانوادهء قصى هستى ؟ ابوبكر گفت : خير . طرف پرسيد : آيا عبد المطلب و هاشم از شماست ؟ ابوبكر بار\r\n\r\n\r\n","description":"","footnote":"\r\n( 1 ) . اخبار مكه ازرقى ، ج 1 ، ص 66 ؛ يعقوبى ، ج 1 ، ص 241\r\n( 2 ) . تاريخ ابن خلدون ، ج 2 ، ص 226 ؛ بلوغ الارب ، ج 1 ، ص 248\r\n( 3 ) . العقدالفريد ، ج 3 ، ص 316 ؛ بلوغ الارب ، ج 1 ، ص 250 و 249\r\n( 4 ) . العقدالفريد ، ج 3 ، ص 327 ؛ الاغانى ، ج 17 ، ص 313\r\n( 5 ) . العقدالفريد ، ج 3 ، ص 323\r\n( 6 ) . همان ، ص 327\r\n","page_name":" 175 ","page_number":175},
  {"content":"\r\n\r\nديگر پاسخ منفى داد ! بعد از آن بود كه شخص سائل با بىاعتنايى رد شد . « 1 »\r\nخدمات قصى در تشكيل دارالندوه « 2 » و انجام امور رفاهى براى حجاج ، در شهرت قريش تأثير فراوان داشته است . يعقوبى مىنويسد : قصى اوّلين كسى بود كه به قريش عزت داد و فخر آنها را آشكار نمود . « 3 » اضافه بر اين مسؤوليت كليددارى كعبه در ميان قريش ( در عشيرهء قصى ) بوده است و به همين جهت از مناطق مختلف با آنها در ارتباط بوده و اين خود سبب شهرت آنها گرديده است ؛ « 4 » پيداست كه اين شرافت و رياست ، تنها در فرزندان قصى بوده و در اين جهت كسى با آنها منازعه نمىكرده ، جز آن كه مغلوب مىشده است . « 5 »\r\nهاشم نيز در جهت حمايت از زوّار بيت الله الحرام ، تلاش فراوان داشت . وى اهل مكه را در اكرام به حجاج تحريك كرده و از آنان مىخواست تا هر كمكى كه مىتوانند به آنها كه زوّار خانهء خدايند ، بكنند . « 6 » قريش گاه مالياتهايى به عنوان حق قريش از زوار مىگرفتند . « 7 » در برابر گفته شده كه قريش بخشى از اموال خويش را تسليم هاشم مىكردند تا در كمك به زوار مصرف كند . « 8 » او در حق قريش نيز خدمات زيادى انجام داد و كاروانهاى تجارتى زمستانى و تابستانى را كه قرآن در سورهء قريش اشاره فرموده ، به راه انداخت و امان نامه‌اى نيز از قيصر براى كاروانها فراهم كرد . « 9 » لذا دربارهء او گفته‌اند :\r\n هُو الّذى سنَّ الرَّحيل لقَوْمه * رحل الشتاء و رحلةَ الاصْياف « 10 » \r\n« او كسى است كه مسافرت تابستانى و زمستانى براى قوم خود سنت كرد . » ابن عباس مىگويد : آنگاه كه قريش در فشار و گرسنگى به سر مىبرد ، هاشم آنها را جمع كرده و به كار و تجارت آشنا كرد . « 11 » ديگران نيز اشاره كرده‌اند كه هاشم اولين كسى است كه كاروانهاى\r\n\r\n\r\n","description":"","footnote":"\r\n( 1 ) . العقدالفريد ، ج 3 ، ص 327 ؛ شرح نهج البلاغه ، ابن ابى الحديد ، ج 4 ، ص 127 ؛ المحاسن و المساوى ، ج 1 ، ص 121\r\n( 2 ) . بلوغ الارب ، ج 1 ، ص 235 ؛ حياة محمد ، ص 57 ؛ اين خانه محل مشاورهء قريش در امور مهم و بويژه ، جنگ و ، صلح بوده و گفته‌اند كه افرادى كه سن آنان كمتر از چهل بوده حق شركت در آن را نداشتند . نك : المنمق ، ص 21 ، 19 ، 18\r\n( 3 ) . تاريخ اليعقوبى ، ج 1 ، ص 240 ؛ و نك : انساب الاشراف ، ج 1 ، ص 50\r\n( 4 ) . فجرالاسلام ، ص 14 ؛ المنمق ، ص 13 ؛ العصرالجاهلى ، ص 50\r\n( 5 ) . المحبر ، ص 165 ؛ المنمق ، ص 530\r\n( 6 ) . نهاية الارب ، ج 16 ، ص 34\r\n( 7 ) . المفصل ، ج 4 ، ص 21\r\n( 8 ) . المنمق ، ص 12 - 11\r\n( 9 ) . يعقوبى ، ج 1 ، ص 243 ؛ الكامل فى التاريخ ، ج 2 ، ص 16 ؛ المنمق ، ص 32 ؛ شرح نهج البلاغه ، ابن ابى الحديد ، ج 15 ، ص 211 ؛ انساب الاشراف ، ج 1 ، ص 59\r\n( 10 ) . انساب الاشراف ، ج 1 ، ص 59 ؛ السيرة النبويه ، ج 1 ، ص 125 ؛ و نك : المحبر ، ص 162 ؛ بلوغ الارب ، ج 1 ، صص 307 و 245\r\n( 11 ) . مجمع البيان ، ج 1 ، ص 546\r\n","page_name":" 176 ","page_number":176},
  {"content":"\r\n\r\nتابستانى و زمستانى را به راه انداخته است . « 1 » گو اين كه تجارت قريش قبل از وى محدود به خود مكه و براى اعراب بوده است اما هاشم آنها را به خارج مكه برده است . « 2 »\r\nابن خلدون مسألهء مسافرتهاى تابستانى و زمستانى را ابتكار هاشم ندانسته است و او مىگويد : اين مسافرتها به ضرورت ييلاق و قشلاقى بوده كه همهء عرب بدان گرفتار بوده‌اند و آنها بايستى اين مسافرتها را براى فرار از گرما انجام دهند . « 3 » در جواب بايد گفت : اولًا اين مسأله كه دربارهء عرب ذكر شده ، جداى از مسألهء مسافرتهاى تجارتى تابستانى و زمستانى است كه قرآن دربارهء قريش آورده است . ثانياً : آنان كه از اين مسافرتها ياد كرده‌اند ، اهداف آن را تجارت ذكر كرده‌اند نه براى فرار از گرما . ثالثاً : تاريخ به اين مطلب كه هاشم مبتكر اين مسافرتها بوده ، صراحت دارد ، شاهد آن همان شعرى است كه گذشت . بنابراين سخن ابن خلدون اجتهاد در برابر نصّ است . علاوه بر هاشم ، عبد المطلب نيز از موقعيت ممتازى برخوردار بوده است . حلبى مىگويد : او ملجا قريش در مشكلات و از حليمان و حكيمان آنان بوده است . وى اول كسى است كه در غار حرا به عبادت پرداخته است . « 4 »\r\nقريش تنها كسانى بودند كه اولًا به دليل داشتن امان نامه و ثانياً و مهمتر از آن ، به عنوان اين كه اهل حرمند ، زمينه براى تجارت داشتند . آنان در هر جا كه مورد هجوم غارتگران قرار مىگرفتند ، خود را اهل حرم معرفى مىكردند . قرآن نيز در سورهء قريش بدين مطلب اشاره دارد . « 5 » كعبه نزد اكثر عرب قداست داشت و آنها اهل كعبه و اهل حرم را احترام مىنهادند . قريش به دليل آن كه خود را اهل حرم مىدانستند ، امتيازات دينى خاصى را به خود اختصاص داده و نام « اهل حمس » را براى خود برگزيده بودند . آنها ديندارى خودد را شديدتر دانسته و به همين دليل خود را برتر از ديگران مىديدند . « 6 »\r\nنكته ديگرى نيز كه بر شهرت قريش افزوده بود واسطهء تجارتى بودن مكه و بر سر راه تجارت حبشه ، يمن ، شامات قرار داشتن آنان مىبود ؛ اين تجارت شامل سفر به يمن ، حضرموت ، حيره ( در شرق ) ، بصرى ( در شمال ) ، شام ، غزه و مصر مىشد . « 7 » آنها به دليل كار تجارت ، از جنگ دست كشيدند تا دچار اسارت و يا از دست دادن اموالشان نشوند . « 8 »\r\n\r\n\r\n","description":"","footnote":"\r\n( 1 ) . همان ، ج 1 ، ص 545\r\n( 2 ) . المنمق ، صص 32 - 31\r\n( 3 ) . تاريخ ابن خلدون ، ج 2 ، صص 337 - 336\r\n( 4 ) . السيرة الحلبية ، ج 1 ، ص 237 ؛ المنمق ، ص 13\r\n( 5 ) . مجمع البيان ، ج 1 ، ص 456 ، ايلاف به معناى آن است كه مردم بدون حلف و پيمان در امان باشند و اين ضمن قرار دادى كه ميان قريش و رومىها و اعراب امضاء شد ، مطرح بوده است . نك : المنمق ، صص 33 - 32\r\n( 6 ) . السيرة النبويه ، ابن هشام ، ج 1 ، صص 203 - 199\r\n( 7 ) . العصرالجاهلى ، ص 50\r\n( 8 ) . ثمارالقلوب ، ص 11\r\n","page_name":" 177 ","page_number":177},
  {"content":"\r\n\r\nعلاوه بر اينها ، قريش به علت تقدس خود ، توانسته بود حمايت افراد زيادى را جلب كند ؛ از اين رو از لحاظ قدرت نيز يكى از پرقدرت‌ترين قبايل بود ، مخصوصاً در پيمانى كه با احابيش ؛ يعنى گروههاى زياد مستقر در كوههاى مكه منعقد نمود ، توانست قدرت بيشترى كسب كند ، « 1 » از آنجا كه عرب به فزونى نيروهايش اهميت مىداد . و آن را نشانهء شرافت مىدانست ، اين اقدام موجب شهرت و برترى قريش بود . « 2 » در دوران پس از هجرت ، بعد از شكست قريش در مقابل پيامبر صلى الله عليه و آله و سلم ، اسلام به پيروزى قطعى رسيد ؛ زيرا قريش يعنى مشهورترين قبيلهء شكست خورده بود . جنگ ابرهه با كعبه و حمايت خداوند از خانهء خود ، بالاترين افتخار را براى كعبه و اهل آن به همراه داشت ، « 3 » هيكل مىگويد : اين حادثهء مهم ، هيبت دينى مكه را بالا برده و مسلماً در پى آن ارزش تجارى را نيز افزونى بخشيد . « 4 » اين واقعه دل كسانى را نيز كه به كعبه ايمان محكمى نداشتند معتقد كرده و نسبت به آن مطمئن نمود . آبى مىگويد : داستان فيل سبب عظمت قريش نزد عربها شده و لذا آنها را « اهل الله » ناميدند . « 5 »\r\nبه دلايلى كه گذشت ، قريش ، پيش از اسلام شهرتى داشته اما شهرت آن بعد از اسلام چندين برابر شد ، اولًا : از آن روى كه پيامبر از اين قبيله بود و اين خود مهمترين عامل شهرت براى قريش بود . ثانياً ، بنى اميه به تدريج اين اصل را مطرح كردند كه خلفا بايد قريشى باشند . آنان براى اين سخن خود احاديثى نيز ساختند و بدين ترتيب درانديشهء سياسى - مذهبى اهل سنت اين اصل استقرار كامل يافت . البته اهميت قريشى بودن خليفه ، از همان روزهاى نخست خلافت نيز مطرح بود ؛ چنان كه عباس به على عليه السلام مىگفت : اگر من و ابوسفيان با تو بيعت مىكرديم ، فرزندان عبدمناف با ما مخالفت نمىكردند ، و اگر آنها مخالفت نمىكردند هيچ كس از قريش با ما اختلاف نمىكرد ، و اگر قريش با تو بيعت مىكرد هيچ كس از عرب ، با تو مخالفت نمىنمود . « 6 »\r\nتبليغات بنى اميه براى نشان دادن برترى قريش بر عرب در شهرت قريش تأثير فراوانى داشته است ؛ معاويه به صعصعة بن صوحان مىگويد : اگر قريش نبود شما در ذلّت بوديد ! صعصعه جواب داد ، اين گونه نيست ؛ چرا كه قريش نه پر جمعيت‌ترين است و نه\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 53\r\n( 2 ) . براى ديگر ، صفات و خصال قريش نك : رسائل الجاحظ ، رسائل السياسيه ، صص 110 - 102\r\n( 3 ) . سورهء فيل\r\n( 4 ) . حيات محمّد ، ص 64\r\n( 5 ) . نثرالدر ، ج 1 ، ص 394\r\n( 6 ) . شرح نهج البلاغه ، ابن ابى الحديد ، ج 2 ، ص 48\r\n","page_name":" 178 ","page_number":178},
  {"content":"\r\n\r\nبا شرف‌ترين . « 1 » ابوبكر در سقيفه به انصار مىگفت : شما مىدانيد كه عرب جز از قريش اطاعت نخواهد كرد . « 2 » عمر نيز مىگويد كه قريش اشرف اقوام نزد عرب هستند . « 3 » على عليه السلام در مورد قريش مىفرمايد : اگر قريش از پيامبر ( و نام او و دين او ) براى رسيدن به قدرت و شرافت و سياست بهره نمىبرد ، تنها يك روز بعد از مرگ پيامبر صلى الله عليه و آله و سلم بت پرست و مرتد مىشد . « 4 » بلال هميشه قبل از اذان بر قريش نفرين مىكرد « 5 » و از خدا بر ضد آنان كمك مىخواست ، با اين حال جاعلان حديث ، دهها حديث در فضل و برترى قريش ساخته‌اند « 6 » به عنوان مثال نقل شده : جبرئيل نزد من آمد و گفت : تمام شرق و غرب و شمال و جنوب را گشتم ، بهتر از قريش نيافتم و از قريش بهتر هاشم رايافتم . و يا اين كه « قريش نمك اين امت است ، آيا مىتوان طعام بدون نمك داشت ؟ » بعد از اسلام نيز قريش رو در روى حافظان سنن پيامبر و اهل بيت حضرت ايستاده و غاصب خلافت هستند ؛ اين قريش بودند كه جنگ جمل و صفين را در مقابل على عليه السلام به راه انداختند .\r\nدر هر حال ، مسألهء شهرت قريش تا اندازه‌اى مربوط به قبل از بعثت و مقدارى مربوط به بعد از اسلام است . قبل از بعثت ، كسانى از عرب ، قريش را از خاندان غسان و كسرى نيز برتر مىدانسته‌اند . « 7 » جواد على پس از بحثى در اين باره مىنويسد : به اعتقاد من اين اسلام بوده كه قريش را قريش كرده ، آنها را بر عربها سيادت داده و به اين موفقيت رسانده است . « 8 »\r\nمانيز ضمن تأييد اين نكته ، به اهميت نسبى قريش در جاهليت تأكيد داريم . دلايل فراوانى وجود دارد كه تا قبل از فتح مكه ، بسيارى از اعراب به خاطر حرمتى كه براى قريش قايل بودند اسلام نياوردند . « 9 » از پيامبر صلى الله عليه و آله و سلم نيز نقل شده كه فرمود : مردم تابع قريش هستند ، صالحين در پى صالحين قريش و فجار هم در پى فجار قريش . « 10 » محمد بن حبيب فهرست برخى از احاديثى را كه در وصف قريش آمده و قسمتى از آنها ساختگى است ، آورده است . « 11 »\r\n\r\n\r\n","description":"","footnote":"\r\n( 1 ) . همان ، ج 2 ، ص 130\r\n( 2 ) . همان ، ج 6 ، ص 40\r\n( 3 ) . همان ، ج 12 ، ص 95\r\n( 4 ) . شرح نهج البلاغه ، ابن ابى الحديد ، ج 20 ، صص 299 - 298\r\n( 5 ) . التراتيب الاداريه ، ج 1 ، ص 79\r\n( 6 ) . ر . ك . سيرة دحلان ، ج 1 ، صص 4 - 3\r\n( 7 ) . العصرالجاهلى ، ص 51\r\n( 8 ) . المفصل ، ج 4 ، ص 126\r\n( 9 ) . التنبيه والاشراف ، ص 239\r\n( 10 ) . المنمق ، ص 7\r\n( 11 ) . همان ، ص 7 به بعد\r\n","page_name":" 179 ","page_number":179},
  {"content":"\r\n\r\n\r\nفصل دوم : دين و ديندارى مردم در جاهليت\r\n\r\nپيشينهء دين و ديندارى در جزيرة العرب\r\nما در اين بخش از اعتقادات دينى و شريعت عملى مربوط به آن اعتقادات ، سخن خواهيم گفت ؛ مهمترين اين معتقدات در جزيرة العرب عبارت بود از شرك ، يهوديت ، نصرانيت و حنفيت . در ادامه از نحوهء اين اعتقادات و تأثير آنها در زندگى فردى و اجتماعى عرب جاهلى مطالبى خواهيم آورد . منبع دست اول ، در بررسى حوادث دينى مربوط به جاهليت همان قرآن است . مسلماً قرآن به عنوان محتواى فكرى انقلاب پيامبر ، از آنجا كه در برخورد با محيط و در صدد ايجاد تحول در آن بوده و با انديشه موجود برخورد مىكرده ، مىتواند ما را در شناخت عقايد دينى آن دوران كمك كند . برخى از اشعار جاهلى كه جاهلى بودن آنها را بتوان پذيرفت منبع ديگرى براى شناخت اين دوره است . كلمات امام على عليه السلام نيز در بعضى موارد راهگشا خواهد بود . در كنار آنها مأخذى كه مربوط به تاريخ جاهليت وادب آن دوران است بهره گرفته‌ايم .\r\nبه گفتهء مورخان عرب ، قبل از آن كه عمرو بن لحىّ ظهور كند ، عرب عدنانى و قحطانى همه تابع دين ابراهيم عليه السلام بوده و دين خود را از اسماعيل گرفته بودند . « 1 » از ديد قرآن « 2 » اين نكته قطعى است كه ابراهيم به مكه آمده و كعبه يادگار او و مرام اوست ؛ « 3 » و به همين جهت و جهات ديگر ، اعراب و حتى برخى ملل ديگر ، كعبه را محترم مىداشتند . « 4 » رسول خدا صلى الله عليه و آله و سلم در حجة الوداع ، در عَرَفه به اصحابش فرمود : كونوا على مشاعركم فانّكم على ارث من ارث أبيكم ابراهيم . « 5 » در تمام يادگارهاى شعرى و غير شعرى عرب ، سخن از ابراهيم ، كعبه و مسايلى است كه در ارتباط با شريعت ابراهيمى مىباشد . بنابراين آنچه از نظر اعتقادى در اين جزيره سابقهء تاريخى دارد ، اعتقاد به توحيد است ، اين اعتقاد به مرور زمان به شرك تبديل مىشد . در اين مورد علل چندى ذكر شده است :\r\nالف : اولين علت ، مطلبى است كه ابن كلبى نسب شناس معروف آن را اظهار كرده است .\r\nاو مىگويد : چيزى كه سبب شد مردم جزيرة العرب دست از آيين ابراهيمى برداشته و به عبادت سنگ و بت بپردازند ؛ اين بود كه هر مسافرى كه از مكه خارج مىشد ، سنگى از سنگهاى حرم را همراه خويش بر مىگرفت و در مسافرت هر جا توقف مىكرد ، آن را بر\r\n\r\n\r\n","description":"","footnote":"\r\n( 1 ) . بلوغ الارب ، ج 2 ، ص 194\r\n( 2 ) . حج ، 78\r\n( 3 ) . الميزان ، ج 3 ، ص 358\r\n( 4 ) . از ، جمله هندىها ، صابئه از ايرانيان و كلدانيان ، ايرانيان ، يهود و نصارى ؛ نك : الميزان ، ج 3 ، صص 362 - 361\r\n( 5 ) . حجة الوداع ، ( تصحيح ابوصهيب الكرمى ، رياض ، 1418 ) ، ص 173 ؛ سنن نسائى ، ج 5 ، ص 255\r\n","page_name":" 180 ","page_number":180},
  {"content":"\r\n\r\nزمين مىنهاد و گرد آن طواف مىكرد ، همان گونه كه به طواف كعبه مىپرداخت ، اين عمل به دليل اعتقاد آنان به كعبه و حرم بوده است ، آنان كعبه را محترم مىشمرده و آيين حج و عمره به جاى مىآوردند . پس از آن رفته رفته اين عمل آنان به پرستش آنچه بدان علاقه داشتند منجر شده و آنها آيين سابق خود را فراموش كردند ، آنان دين ابراهيم و اسماعيل عليهما السلام را دگرگون نمودند و بت پرست شدند . « 1 »\r\nب : در روايات تاريخى به نكتهء ديگرى در اين زمينه اشاره شده و آن اين كه عمرو بن لحىّ عاملى براى بت پرست شدن مردم بوده است ، او از شامات بتى را به نام هبل به مكه آورد و مردم را دعوت به پرستش آن نمود . از اينجا بود كه كم كم بت پرستى گسترش يافت . « 2 » از پيامبر نيز نقل شده كه عمرو بن لحىّ نخستين كسى بوده كه دين عرب را تغيير داده است . « 3 »\r\nج : گفته شده ، اساس بت پرستى ناشى از تنزيهى بوده كه علماى سلف براى خدا قايل شده‌اند . آنها خدا را از هر چيزى منزه مىكرده و به مردم نيز چنين مىآموختند ، زمانى كه ديدند مردم قائل به « تعطيل » شدند .\r\nبراى آنان بتهايى قرار داده و به پرده پوشاندند و با سجود خود در مقابل آنها تعظيم كردند تا به واسطهء آنها از خدايى كه بر آنها غايب است ياد كنند . « 4 » نياز به گفتن ندارد كه اين دليل نمىبايستى مربوط به جاهليت باشد ، زيرا اين قبيل مباحث كلامى ، در ميان آنها مطرح نبوده است .\r\nد : يعقوبى در تحليل خود از بت پرستى و عامل آن مىگويد : بت پرستى از هنگامى آغاز شد كه وقتى يكى از مردم مىمرد ، اقوام او ، مجسمه‌اى از وى ساخته و به ياد او آن را محترم مىداشتند ، اخلاف آنها پس از سالها گمان كردند كه اينها خدايان آنها هستند ؛ « 5 » شاهد اين\r\n\r\n\r\n","description":"","footnote":"\r\n( 1 ) . اخبار مكه ، ج 1 ، ص 72 ؛ الاصنام ، ص 6 ؛ السيرة النبويه ، ج 1 ، ص 72 ، الروض الانف ، ج 1 ، ص 350 ؛ بلوغ الارب ، ج 2 ، صص 201 - 200 ؛ البداية و النهايه ، ج 2 ص 188 ؛ بهج الصباغه ، ج 4 ، ص 171 ؛ الميزان ، ج 3 ، ص 305\r\n( 2 ) . الأصنام ، ص 7 ، البداية و النهاية ، ج 2 ، ص 187 ؛ يعقوبى ، ج 1 ، صص 254 و 229 ؛ المنمق ، ص 353 ؛ مروجالذهب ، ج 2 ، ص 29 ؛ السيرة الحلبيه ، ج 1 ، ص 12 و 10\r\n( 3 ) . استيعاب ، ج 1 ، ص 20 ، السيرة الحلبيه ، ج 1 ، ص 10 ؛ تاريخ ابن خلدون ، ج 2 ، ص 333 ؛ السيرة النبويه ، ج 1 ، ص 71\r\n( 4 ) . السيرة الحلبيه ، ج 1 ، ص 13\r\nدر توضيحى بايد اشاره كنيم كه تعطيل بدين معناست كه اصولًا هيچ ، صفتى را به خدا نسبت ندهند و اين قطعاً و نهايتاً به انكار خدا منتهى مىشود لذا آنها بتها را علامتى بر وجود خدا گرفتند .\r\n( 5 ) . بهج الصباغه ، ج 2 ، ص 147\r\n","page_name":" 181 ","page_number":181},
  {"content":"\r\n\r\nامر ، مىتواند سخن مشركين با پيامبر صلى الله عليه و آله و سلم باشد كه مىگفتند : اين بتها اقوام گذشته هستند كه مطيع خدا بوده ، ما صورتى از آنها ساخته و عبادتشان مىكنيم . « 1 » در مورد سه بت مشهور ، يعوق و يغوث و نسر ، گفته شده : اينها از قوم نوح بوده‌اند و افرادى صالح بودند ، بعدها مجسمهء آنان به صورت بت درآمد . « 2 » در مورد لات نيز گفته شده : او در واقع مرد صالحى بوده است كه غذا براى حاجيان درست مىكرده ، وقتى او مرد ، تمثالى از او درست كردند ، بر آن بنايى ساختند و اسمش را « بيت الربه » نهادند . « 3 » ابن قيّم بررسى علل بت پرستى گفته است : تعظيم مردگان سبب شد تا كم كم صورتهايى از آنها به شكل بت ساخته شود . از هشام كلبى از پدرش نقل شده كه بتهاى ودّ و سواع و يغوث و نسر اقوام صالحى بوده‌اند كه بعدها پنج بت به شكل آنها ساخته شده است ، « 4 » علامهء طباطبايى نيز شواهدى بر اين مطلب ذكر فرموده‌اند . « 5 » قاعدتاً در اصل اين مسأله ترديدى وجود ندارد جز آن كه اخبارى كه در ارتباط با قوم صالح يا جز آن آمده ، چندان مورد وثوق نيست .\r\nه : عامل ديگرى كه در اشاعهء شرك سهم عظيمى به خود اختصاص داده ، اختلافاتى بوده كه در ميان قبايل وجود داشته است ، به تعبير ديگر مسايل اجتماعى و سياسى نيز خود عاملى براى اشاعه و گسترش بت پرستى بوده است . استمرار جنگ و درگيرى بين قبايل موجد فرهنگى بود كه مهمترين نمودش جدا كردن قبايل از يكديگر بود . بر پايهء اين فرهنگ ، قبايل از هم فاصله مىگرفتند و سعى داشتند هر شرافت و افتخارى كه وجود دارد ، نصيب خود كرده و قبيلهء مقابل خود را از بين ببرند . كم كم اين اختلافات تا آنجا گسترش يافت كه توحيدرا درمعرض دگرگونى قرار داده و زمينه را براى اين كه هر قبيله خدايى مخصوص به خود داشته باشد فراهم كرد . وقتى ما نتيجهء توحيد عملى را در جامعه ، وحدت قشرهاى مختلف مردم در جهت واحد و بسوى خداى متعال بدانيم از وجود اختلاف وتشتت در ميان مردم نمىتوان جز اختلاف ميان خدايان را انتظار داشت . آنها بايد خدايى را انتخاب مىكردند كه دشمن آنها را از بين ببرد ، طبعاً دشمن هم خدايى را انتخاب مىكرد كه اينها را از بين ببرد . وقتى عمرو بن لحى به شام رفت ، ديد مردم بت مىپرستند . گفت اينها چيست كه مىپرستيد ؟ گفتند : خدايانى است كه از آنها براى غلبه بر دشمن كمك مىگيريم . « 6 » بر پايهء همين نگرش ، قبايلى بود كه عزّى بت قريش و بنى كنانه ، « 7 » منات بت اوس\r\n\r\n\r\n","description":"","footnote":"\r\n( 1 ) . بهج الصباغه ، ج 2 ، ص 154\r\n( 2 ) . الروض الأنف ، ج 1 ، ص 359\r\n( 3 ) . بلوغ الإرب ، ج 1 ، ص 346\r\n( 4 ) . بلوغ الإرب ، ج 2 ، صص 213 - 212\r\n( 5 ) . الميزان ، ج 10 ، ص 285 ، در همين ، ص فحه روايتى از امام ، صادق عليه السلام در همين موضوع از علل الشرائع نقل شده است .\r\n( 6 ) . المنمق ، ص 353\r\n( 7 ) . السيرة النبويه ، ج 1 ، ص 78 ؛ الأصنام ، ص 18\r\n","page_name":" 182 ","page_number":182},
  {"content":"\r\n\r\nو خزرج و اهل يثرب ، « 1 » لات براى ثقيف و طائف باشد « 2 » و دهها بت ديگر براى قبايل ديگر . « 3 » زمانى كه رسول خدا صلى الله عليه و آله و سلم مكه را فتح كرد در درون آن 360 بت وجود داشت . « 4 » اين تفرقه و تشتت تا به جايى گسترده شده بود كه در هر خانه‌اى از خانه‌هاى مكه ، بتى وجود داشت . « 5 » در كنار كعبه طاغوت‌هايى قرار داده بودند كه همچون كعبه آنها را تعظيم مىكردند ، « 6 » و براى هر قبيله‌اى بتى مخصوص بود . « 7 » يعقوبى گويد : وقتى عرب به حج مىآمد هر قبيله در كنار بت مخصوص به خود ايستاده ، نماز خوانده و شعار تلبيه سر مىداد . « 8 » آنها به عبادت سنگى مشغول مىشدند . وقتى سنگ بهترى مىديدند به عبادت آن مىپرداختند . بنا به گفتهء بسيارى از محدثان آيهء :  « أَ فَرَأَيْتَ مَنِ اتَّخَذَ إِلهَهُ هَواهُ ؛  « 9 » « آيا ديدى كسى كه خداى خود را هوا و خواست خود قرار داده » ؛ دربارهء حارث بن قيس نازل شد ؛ « 10 » او مرتب از عبادت سنگى دست مىكشيد و به عبادت سنگ ديگر مىپرداخت .\r\nزمانى كه ديگر اعراب عظمت كعبه و نقش آن را در افزونى پرقدرت قريش مشاهده كردند ، در مناطق خود نيز كعبه ساختند تا از اين افتخار بىبهره نباشند . در نجران كعبه‌اى توسط بنو عبد المَدان ساخته شد و اين قبل از آمدن نصرانيها به نجران بوده است . « 11 » كعبه‌اى در غطفان در مقابل خانهء خدا ساخته و براى آن صفا و مروه هم درست كردند . « 12 » كعبه‌اى در يمن كه آن نيز در مقابل كعبهء مكه توسط ابرهه ساخته شد . « 13 » اين گويا كليسا بوده است . در شام نيز كعبه شاميه ساختند . « 14 » در سرزمينى در ميان كوفه و بصره نيز كعبه‌اى وجود داشته است . « 15 » بسيارى از اينها قصدشان بر اين بود تا عرب را از حج كعبه بازداشته و به كعبهء خود\r\n\r\n\r\n","description":"","footnote":"\r\n( 1 ) . السيرة النبويه ، ج 1 ، ص 79 ؛ الأصنام ، ص 13\r\n( 2 ) . السيرة النبويه ، ج 1 ، صص 79 - 142\r\n( 3 ) . نك : المحبر ، ص 316 و 315 ؛ المنمق ، ص 407 و 406 ؛ بهج الصباغه ، از 171 تا 174\r\n( 4 ) . بهج الصباغه ، ج 2 ، ص 174\r\n( 5 ) . الأصنام ، ص 32 ؛ المغازى ، ج 2 ص 871 ؛ بهج الصباغه ، ج 1 ، ص 71 ؛ تاريخ مكهء احمد سباعى ، ص 19\r\n( 6 ) . البداية والنهايه ، ج 2 ، ص 192\r\n( 7 ) . المختصر فى اخبارالبشر ، ج 1 ، ص 98\r\n( 8 ) . يعقوبى ، ج 1\r\n( 9 ) . ، جاثيه ، 23\r\n( 10 ) . الاشتقاق ، ص 76 ؛ المحبر ، ص 159 ؛ مجمع البيان ، ج 9 ، ص 78 ؛ المنمق ، ص 485 ؛ انساب الاشراف ، ج 1 ، ص 132\r\n( 11 ) . المحاسن والمساوى ، ج 1 ، ص 11 ؛ الاصنام ، ص 44 ؛ معجم البلدان ، ج 5 ، ص 268 ؛ فجرالاسلام ، ص 26\r\n( 12 ) . تاج العروس ، ج 4 ، ص 109 ؛ مرصدالاطلاع ، ص 937 ؛ به نقل از : المفضل ، ج 6 ، ص 444\r\n( 13 ) . الاصنام ، ص 48 ؛ البداية والنهايه ، ج 2 ، ص 192 ؛ بلوغ الارب ، ج 1 ، ص 346\r\n( 14 ) . البداية والنهايه ، ج 2 ، ص 192 ؛ بلوغ الارب ، ج 1 ، ص 346\r\n( 15 ) . الأصنام ، ص 45\r\n","page_name":" 183 ","page_number":183},
  {"content":"\r\n\r\nروانه كنند ؛ در مورد ابرهه اين مسأله مسلم است . « 1 » آلوسى مىگويد : عرب جاهلى متفرق و متشتت بودند . . . و لذا عيدهاى هر قبيله با قبايل ديگر متفاوت بود . « 2 »\r\nو : قرآن بت پرستى مردم را ناشى از جهالت و عدم علم مىداند ، زيرا در واقع اين جهالت است كه سبب رخنهء عقايد شرك آلود در وجود آنان شده و از اعتقاد به توحيد بازشان داشته است . قرآن در اين باره مىفرمايد :  « وَ خَرَقُوا لَهُ بَنِينَ وَ بَناتٍ بِغَيْرِ عِلْمٍ »  « 3 » و در آيهء ديگر آمده است :  « وَ يَعْبُدُونَ مِنْ دُونِ اللَّهِ ما لَمْ يُنَزِّلْ بِهِ سُلْطاناً وَ ما لَيْسَ لَهُمْ بِهِ عِلْمٌ »  « 4 » و سواى چيزى را مىپرستند كه هيچ دليلى بر وجودش نازل شده است و هيچ دانشى بدان ندارند .\r\nبطور يقين ، جهالت ريشهء عمدهء تمام انحرافات در تاريخ بشر بوده است . هواپرستى ، حتى با داشتن علم و دانش ، نوعى ديگر از جهالت است . در اين ميان بودند كسانى كه با عمرو بن لحّى كه نه تنها بت پرستى را رواج داد بلكه بسيارى از احكام ديگر ابراهيم را تغيير داد مخالفت كردند . « 5 » شاعرى گفته است :\r\n يا عمرو إنّك قد احدثت الِهة * شَتّى بمكةَ حولَ البيتِ أصناما \r\n و كان للبيتِ ربٌ واحدٌ ابداً * فقد جَعَلتَ للنّاس أربابا \r\n« اى عمرو تو خدايانى را در نقاط مختلف مكه و در اطراف بيت درست كردى ؛ و در حالى كه براى خانه خدا يك رب بود براى مردم اربابانى درست كردى . » « 6 »\r\nتقليد كوركورانه نيز از جمله عوامل شيوع بت پرستى بوده است . همهء عوامل مذكور در انحراف مردم از توحيد و رواج بت پرستى نقش داشته‌اند و هر كدام بخشى از اين انحراف را به وجود آورده‌اند .\r\n\r\nدين ابراهيم عليه السلام\r\nدر اين نكته كه عرب مكه و آنها كه خود را از نسل عدنان مىدانند ، وابسته به حضرت اسماعيل عليه السلام بوده و سالهاى سال در شعر و غير آن بر اين مطلب تكيه كرده و بدان افتخار مىنموده‌اند شكى وجود ندارد . « 7 » در قرآن نيز بدين نكته اشاره شده است ؛ « 8 » از اين رو همان گونه كه سابقاً اشاره كرديم ، عرب در به دو امر موحد بوده و پس از آن به عللى گرايش\r\n\r\n\r\n","description":"","footnote":"\r\n( 1 ) . ابن خلدون ، ج 2 ، قسمت اول ، ص 61 ؛ لسان الميزان ، ج 3 ، ص 361\r\n( 2 ) . بلوغ الارب ، ج 1 ، ص 347\r\n( 3 ) . انعام ، 100\r\n( 4 ) . حج ، 71\r\n( 5 ) . بلوغ الارب ، ج 2 ، ص 244\r\n( 6 ) . مروج الذهب ، ج 2 ، ص 29\r\n( 7 ) . الهدى الى دين المصطفى ، ج 2 ، ص 103\r\n( 8 ) . حج ، 78\r\n","page_name":" 184 ","page_number":184},
  {"content":"\r\n\r\nتوحيدى خود را شرك آلوده كرده است . شاهد اين مطلب ، وجود بقاياى دين ابراهيم عليه السلام در ميان مردم و بعضاً سنتهايى بود كه به جا مانده بود . طبرسى از امام صادق عليه السلام نقل مىكند كه :\r\nدين سابق عرب به علت وجود بعضى از سنت‌هاى ابراهيم همچون ختنه ، كفن و دفن ميت ، ازدواج نكردن با محارم ، و حج بيت الله الحرام و چيزهاى ديگر در مقايسه با دين مجوس ، برتر از آن بوده است . « 1 »\r\nريشهء بسيارى از اين سنتها نيز در ظاهر باقى مانده بود اما شكل آن به گونه‌هاى مختلفى دستخوش تحريف گشته بود . تغيير ماه‌هاى حرام - كه قرآن نيز بدان اشاره فرموده « 2 » - از جمله مسايلى بود كه تحت تأثير خواسته‌هاى عرب براى ايجاد جنگهاى به موقع از شكل اصلى خود تحريف شده بود .\r\nآنها شعار تلبيه را نيز ، از چهره توحيدى كه داشته به صورت شرك آلود در آوردند و هر قبيله براى خود به نوعى آن را در ايام حج ادا مىكرده است . از جمله معروفترين شكل محرف آن ، اين بود : « لبيك اللهم لبيك لا شريك الا شريك هو لك ، تملكه و ماملك ! » « 3 » با گسترش اين انحرافات در ميان مردم ، كم كم دين ابراهيم رو به فراموشى مىرفت ، در اين ميان عده‌اى متوجه اين مسأله شده و با پى بردن به وضع سابق خويش تصميم به زنده كردن دين ابراهيم گرفتند . نهضت بازگشت به دين ابراهيم مىبايد سابقهء طولانى در ميان اعراب داشته باشد . بطورى كه كسانى در اين اواخر بدانند واقعاً اعتقاد به توحيد و يا برخى از فروعات ديگر از حضرت ابراهيم عليه السلام باقى مانده است . در واقع اين يك سنت جارى است كه پس از تحريف تدريجى يك دين ، كسانى بازگشت به اصل آن را مطرح مىكنند .\r\nمورخان كسانى را كه با توجه به فطرت توحيدى خود ، اعتقاد به توحيد را زنده نمودند و خواستار احياى عقايد ابراهيمى شدند ، برشمرده‌اند : ابوذر غفارى ، سلمان فارسى ، « 4 » عثمان بن حُوَيْرث ، ورقة بن نوفل ، زيد بن عمرو بن نفيل ، « 5 » عبيدالله بن جحش ، « 6 » امية بن ابى الصّلت از جملهء اين افراد هستند . عده‌اى از اينها خطاى موجود را براى ديگران بازگو كرده و اظهار مىكردند كه چوب و سنگ هيچ نفع و ضررى در بر ندارد ، از اين رو براى يافتن\r\n\r\n\r\n","description":"","footnote":"\r\n( 1 ) . وسائل الشيعه ، ج 1 ، ص 465\r\n( 2 ) . توبه ، 36\r\n( 3 ) . تاريخ اليعقوبى ، ج 1 ، ص 255 ؛ المحبر ، ص 312 و 311 ؛ بهج الصباغه ، ج 2 ، صص 270 و 148 ؛ فقه السيره ، ص 39 و 38 ، دربارهء حج ، جاهلى و برگزارى آن نك : مجلهء ميقات ، س 1 ، ش 4 ، صص 114 - 102 ؛ سيرهء رسول الله ، زرياب ، صص 65 - 63\r\n( 4 ) . اسباب النزول ، ص 247\r\n( 5 ) . البداية والنهايه ، ج 2 ، صص 243 - 237 ؛ الاغانى ، ج 3 ، ص 123 ؛ السيرة النبويه ، ج 1 ، ص 204 ؛ الاصابة ، ج 1 ، صص 570 - 569 ؛ طبقات الكبرى ، ج 3 صص 381 - 379\r\n( 6 ) . الاغانى ، ج 3 ، صص 120 - 119 ؛ تاريخ ابن خلدون ، ج 2 ، قسمت اول ، ص 326 ؛ بلوغ الارب ، ج 2 ، ص 247\r\n","page_name":" 185 ","page_number":185},
  {"content":"\r\n\r\nدين حنيف متفرق شدند ، ورقة بن نوفل نصرانى شد ، « 1 » زيد بن عمرو توقف كرده و مردم را دعوت به دين ابراهيم نمود ، « 2 » امية بن ابى الصلت نيز از جمله افرادى است كه از ابراهيم و اسماعيل ياد كرده شراب را برخود حرام نموده و دربت پرستى ترديد كرده است . « 3 » او در شعر خود مىگويد :\r\n رَبُّ الْحَنيفِيَّةِ لَمْ تَنْفَذْ خَزائِنُها * مَمْلُوءَ ةً طَبَّقَ اْلافاقَ سُلْطاناً « 4 » \r\n« خزائن رب حنفيت پايان ناپذير بوده و سلطهء او در تمام آفاق گسترده است . » پيامبر صلى الله عليه و آله و سلم در مورد او گفت : شعر او مؤمن اما قلب او كافر بود ؛ « 5 » او همان كسى است كه براى كشته‌هاى مشركين در غزوهء بدر مرثيه مىخواند ؛ « 6 » ابونعيم نقل كرده كه ابوذر در جاهليت لااله الاالله گفته و بت نپرستيده است . « 7 » از جملهء اين افراد نابغة الجعدى بوده كه دربارهء او گفته شده از شراب دست كشيده و در شعر خود گفته :\r\n الْحَمْدُلِلّهِ لاشَريكَ لَهُ * مَنْ لَمْ يَقُلْها فَنَفْسَهُ ظَلَما \r\n« ستايش خدايى را كه شريكى براى او نيست و كسى كه اين را نگويد به نفس خود ظلم كرده است . » او بعد از آمدن به مدينه مسلمان شد و در جنگ صفين در كنار على بن ابى طالب عليهما السلام قرار گرفت . « 8 » اين به معناى آن نيست كه اينها به توحيد با همهء خصوصيات آن معتقد بوده‌اند . امّية بن ابى الصلت خدا را جسم معرفى مىكرده است . « 9 » يعقوبى نيز با اشاره به اين كه دينهاى عرب به علت مجاورت با ملتهاى مختلف با هم فرق مىكرده ، مىگويد :\r\nفرزندان معد بن عدنان بر دين ابراهيم عليه السلام بوده‌اند ، آنها حج به جاى آورده و ماه‌هاى حرام را بزرگ مىداشته‌اند . « 10 » اما همان گونه كه اشاره كرديم دين ابراهيم عليه السلام به صورت تحريف شده در ميان مردم بوده است .\r\n\r\nدربارهء حنيفيّت\r\n\r\n\r\n","description":"","footnote":"\r\n( 1 ) . يعقوبى ، ج 1 ، ص 257 دربارهء آنچه به ورقه نسبت داده شده ، بايد تأمل بيشترى كرد .\r\n( 2 ) . المنمق ، ص 175 به بعد ؛ تاريخ ابن خلدون ، ج 2 قسمت دوم ، ص 4 ؛ المحبر ، صص 172 - 171 ، لازم به يادآورى است كه برخى از اين افراد به دليل توجه به ابراهيم به توحيد متمايل شده سپس به مسيحيت گرويده‌اند بعضى نيز نه از روى پيروى از ابراهيم بلكه ، ص رفاً گرايشات به دليل فطرى خود متوجه توحيد شده‌اند ؛ احتمالًا ابوذر ازجمله اين افراد است .\r\n( 3 ) . الاغانى ، ج 4 ، ص 122 ؛ بلوغ الارب ، ج 2 ، ص 253\r\n( 4 ) . الاغانى ، ج 4 ، ص 129 ؛ بلوغ الارب ، ج 2 ، ص 253\r\n( 5 ) . الاغانى ، ج 4 ، ص 130 ؛ بلوغ الارب ، ج 2 ، ص 254\r\n( 6 ) . بلوغ ، ج 2 ، صص 256 - 255\r\n( 7 ) . حلية الاوليا ، ج 1 ، ص 157 ؛ الصحيح من سيرة النبى صلى الله عليه و آله و سلم ، ج 1 ، ص 263\r\n( 8 ) . الاغانى ، ج 5 ، ص 9\r\n( 9 ) . بهج الصباغة ، ج 2 ، ص 148\r\n( 10 ) . تاريخ اليعقوبى ، ج 1 ، ص 254\r\n","page_name":" 186 ","page_number":186},
  {"content":"\r\n\r\nاصطلاحاً كسانى را كه بعضاً فكر توحيدى داشته و دست از بت پرستى و شرك برداشته و رو به سوى ابراهيم آوردند ، حنفا مىنامند . محققى در بخشى از كتاب خود كه آن را به عنوان « موجهاى توحيدى » نام گذارى كرده ، اشاره به تعريف مزبور كرده است ، « 1 » ديگران نيز مطالبى در اين باره آورده‌اند . « 2 » از ابوعبيده نيز نقل شده است كه ، تابع دين ابراهيم را حنيف گويند . « 3 » در لسان العرب نيز اشاره شده كه ، در جاهليت كسى را كه ختنه مىكرده و حج به جا مىآورده ، حنيف مىگفته‌اند ؛ زيرا عرب در جاهليت به غير از ايندو ، به چيز ديگرى از دين ابراهيم عليه السلام تمسك نمىكرده است ! ديگران اشاره كرده‌اند كه آنچه از ميان معانى ذكر شده براى اين كلمه مىتوان ترجيح داد ، اين است كه ، اين كلمه بر كسى اطلاق مىشده كه از يهوديت و نصرانيت جدا شده و به سوى دينى كه نزديك به فطرت بوده گرايش پيدا كرده است ، شاعرى مىگويد :\r\n فَلَوْلا رَبُّنا كُنّا يَهُوداً * وَ ما دينُ الْيَهُودِ بِذى شَكُولٍ \r\n وَ لَوْلا رَبُّنا كُنّا نَصارى * مَعَ الرُّهْبانِ فى جَبَل الْجَليلِ \r\n وَ لكِّنا خُلِقْنا اذْ خُلِقْنا * حَنيفاً ديننا عَنْ كُلِّ جيلٍ « 4 » \r\n« اگر پروردگار ما نبود ( به يارى ما نشتافته بود ) يهودى بوديم و دين يهود زيبا نيست . و اگر پروردگار ما نبود ما مسيحى و همراه رهبانان در كوهستانها بوديم . اما وقتى ما خلق شديم بر اساس دين حنيف خلق شديم » ؛ اين شعر مضمون آيهء 67 سورهء آل عمران است و شايد همين مسأله دليل آن باشد كه پس از نزول قرآن ، اشعار مذكور انشاء شده است . مرحوم طبرسى در مجمع البيان چند معنا براى « حنيف » ذكر مىكند ؛ از ابن عباس نقل شده كه منظور از آن حج بيت الله الحرام است . از حسن بصرى و مجاهد نيز چنين چيزى نقل شده است ، همچنين از مجاهد نقل شده كه منظور از حنيف كسى است كه متابعت از حق مىكند .\r\nديگران متابعت از شريعت ابراهيم مثل ختنه و جز آن را حنيف مىگويند ، معناى ديگر آن اخلاص براى خدا و اقرار به ربوبيت و عبوديت است . مرحوم طبرسى مىافزايد : همهء اين معانى بازگشت به اين امر دارد كه حنيف به معناى مستقيم و ميل به مبانى ابراهيم و رهايى از يهوديت و نصرانيت مىباشد . « 5 »\r\nحاصل مطالب گذشته آن كه حنيف بر كسى اطلاق مىشود كه در مقابل شرك ايستادگى كرده و تمايل به حق و توحيد ابراهيمى دارد . قرآن اشاره بدين معنا دارد كه يهودى و نصرانى بودن در حقيقت نوعى شرك است و تمسك به ابراهيم بعنوان دين حنيف و\r\n\r\n\r\n","description":"","footnote":"\r\n( 1 ) . تاريخ الادب العربى ، بلاشر ، ج 1 ، ص 134\r\n( 2 ) . العصر الجاهلى ، ص 96\r\n( 3 ) . لسان العرب ذيل مورد حنيف\r\n( 4 ) . دائره المعارف الاسلاميه ، ج 8 ، ص 129\r\n( 5 ) . مجمع البيان ، ج 1 ، ص 316\r\n","page_name":" 187 ","page_number":187},
  {"content":"\r\n\r\nنصرانى و يهودى نبودن است . « 1 »\r\nدراينجا بايد اشاره كنيم كه ، افزون بر كسانى كه ياد آنها رفت ، به اعتقاد شيعه اجداد پيامبر صلى الله عليه و آله و سلم همه موحّد بوده‌اند . اين مطلب فراوان در روايات امامان معصوم عليهم السلام گوشزد شده است ، به علاوه مورخان نيز در مورد بعضى از آنان ، مطالبى عنوان كرده اندكه نشانگر موحد بودن آنها مىباشد . در مورد عبد المطلب نقل شده كه دست از بت پرستى كشيده و ( به اعتقاد ما اساساً بت پرست نبوده است ) موحد شده و حتى اعمالى انجام داده كه قرآن نيز بعدها بدان امر كرده است ، از جمله وفا به نذر ، منع از ازدواج بامحارم ، قطع دست دزد ، نهى از زنده به گور كردن ، تحريم خمر و زنا و نهى از طواف عريان زنان در خانه خدا . « 2 » تحنث كه همان سنت رفتن در غار حرا بوده به عبد المطلب نسبت داده شده است .\r\nابن هشام مىگويد : كلمهء « تحنث » همان « تحنف » است ، و بدين ترتيب اين سنت به عنوان يك سنت حنيفى شناخته مىشود . « 3 » در بعضى از روايات تاريخى آمده كه كتابى از عبدمناف فرزند قصى بر روى سنگى يافت شده كه من مغيره فرزند قصى هستم و قريش را به تقواى الهى و صلهء رحم توصيه مىكنم . « 4 » و باز نقل شده كه عبد المطلب اعتقاد به قيامت داشته ؛ « 5 » امام على عليه السلام نيز به اين مطلب اشاره كرده‌اند . « 6 » دربارهء كعب بن لُؤىّ بن غالب يكى ديگر از اجداد پيامبر صلى الله عليه و آله و سلم آمده كه او بر مذهب حنيف بوده ، قريش را در روزهاى جمعه گردآورى مىكرده و آنها را ارشاد مىكرده است ؛ وى آنها را به تفكر در خلقت آسمان و زمين دعوت مىكرده و اعمال گذشتگان را براى عبرت ، نقل مىنموده ؛ او صلهء رحم را گوشزد و حفظ عهد و پيمان ، مراعات حقوق خويشاوندى و صدقه دادن به فقرا و ايتام را تذكر مىداده است . « 7 »\r\nبه هر روى مسألهء حنفيت محدود به افراد معدود نبوده بلكه هميشه اين گونه افراد بوده‌اند ، « 8 » چنان كه افراد ديگرى را همچون عمير بن جندب جهنى ، « 9 » و ابوقيس صرمة بن ابى انس ، « 10 » از اين گروه دانسته شده‌اند . اين سخن كه نمىتوان ميان حنفا و تبليغات كهن ابراهيم در عربستان رابطه‌اى قايل شد . . . و بايد آيين حنفا را پديده‌اى نوين در عربستان دانست ، « 11 » گمان خطايى است ، علاوه بر تصريح قرآن ، همان گونه كه گذشت  ( مِلَّةَ أَبِيكُمْ \r\n\r\n\r\n","description":"","footnote":"\r\n( 1 ) . نك : بقره ، 135 ؛ آل عمران ، 67 ؛ انعام ، 167 ؛ يونس ، 105 ؛ نحل ، 120 و 123 ؛ حج ، 31 ؛ روم ، 31 ، 30\r\n( 2 ) . السيرة الحلبيه ، ج 1 ، ص 40\r\n( 3 ) . السيرة النبويه ، ابن هشام ، ج 1 ، ص 23\r\n( 4 ) . السيرة الحلبيه ، ج 1 ، ص 80\r\n( 5 ) . السيرة الحلبيه ، ج 1 ، ص 21\r\n( 6 ) . نهج السعاده ، ج 3 ، ص 76\r\n( 7 ) . طبقات الكبرى ، ج 1 ، قسم 1 ، ص 39 ( طبع ليدن )\r\n( 8 ) . بلوغ الارب ، ج 2 ، ص 196\r\n( 9 ) . همان ، ج 2 ، ص 261\r\n( 10 ) . همان ، ج 2 ، ص 266\r\n( 11 ) . اسلام در ايران ، ص 22\r\n","page_name":" 188 ","page_number":188},
  {"content":"\r\n\r\n إِبْراهِيمَ ) ،  روايات تاريخى اين را مسلم مىداند كه در عربستان در دوران قبل از پيامبر صلى الله عليه و آله و سلم از ابراهيم سخن زياد بوده و حتى چيزى به نام شريعت ابراهيمى نيز مطرح بوده است .\r\n\r\nشرك و ابعاد آن در جزيرة العرب\r\nاز نظر اعتقادى ، شايع‌ترين و عمومىترين انديشهء حاكم بر مردم جزيرة العرب ، شرك بوده است ؛ گروههاى و قبايل مختلف ، همه مشرك بوده‌اند . قرآن اصطلاح مشركين را به اعراب بت پرست اطلاق مىكند وگر چه اين كلمه از لحاظ لغوى معناى و سيعترى دارد اما به عنوان يك اسم براى مشركين بت پرست مورد استعمال قرار گرفته است . تنها تفاوتى كه در بين گروههاى مشرك وجود داشت ، تفاوتى بود كه در بين انواع مختلف شرك قابل تصوّر بود . در عين حال در ميان مردم جزيره كسانى نيز يافت مىشده‌اند كه اساساً هيچ اعتقادى به خدا نه بعنوان شرك و نه هيچ عنوان ديگرى نداشتند ؛ « 1 » احتمالًا آيهء ذيل اشاره به اين گروه دارد :  « وَ قالُوا ما هِيَ إِلَّا حَياتُنَا الدُّنْيا نَمُوتُ وَ نَحْيا وَ ما يُهْلِكُنا إِلَّا الدَّهْرُ ؛  « 2 » و گفتند : جز زندگى دنيوى ما هيچ نيست . مىميريم و زنده مىشويم و ما را جز دهر هلاك نكند . » از اين آيه چنين به دست مىآيد كه اينان به مبدأ و معادى معتقد نبوده « 3 » و حيات را منحصر به زندگى در دنيا دانسته و نابودى آن را نيز به دست روزگار مىدانسته‌اند . علامهء طباطبايى نيز در يك قول ، اين آيه را از زبان حال منكرين خدا ذكر مىكنند ، « 4 » مسعودى اين آيه را دربارهء كسانى مىداند كه معتقد به خالق بوده و صرفاً معاد را انكار مىكرده‌اند . « 5 » اما اين سخن با ظاهر آيه سازگار نيست و مفسرينى چون رازى ، طبرسى ، طبرى و نيشابورى اشاره كرده‌اند كه آيه اشاره به منكرين مبدأ و معاد دارد . « 6 » از آياتى از قرآن نيز مىتوان چنين بهره گرفت كه افرادى اساساً معتقد به خالق نبوده‌اند ؛ قرآن در مقام پاسخ به آنها مىفرمايد :   « أَمْ خُلِقُوا مِنْ غَيْرِ شَيْءٍ أَمْ هُمُ الْخالِقُونَ أَمْ خَلَقُوا السَّماواتِ وَ الْأَرْضَ بَلْ لا يُوقِنُونَ   « 7 » آيا بىهيچ خالقى پديد آمده‌اند يا خود خالق خويشند ، يا آسمانها و زمين را خلق كرده‌اند ؟ نه ، به يقين\r\n\r\n\r\n","description":"","footnote":"\r\n( 1 ) . المختصر فى اخبارالبشر ، ج 1 ، ص 98 ؛ تاريخ ابن الوردى ، ج 1 ، ص 115\r\n( 2 ) . ، جاثيه ، 24\r\n( 3 ) . بلوغ الارب ، ج 2 ، ص 220 ؛ مجمع البيان ، ج 9 ، ص 78\r\n( 4 ) . الميزان ، ج 10 ، ص 297\r\n( 5 ) . مروج الذهب ، ج 2 ، ص 130 ؛ در مجموع كسانى نيز بوده‌اند كه يا چون حنفا معتقد به توحيد بوده‌اند يادر مناطقى خاص تحت تأثير يهود و نصارى گرايشات توحيدى از خود نشان داده‌اند ، جواد على دربارهء مشركان يمن چنين نظرى را ذكر كرده است نك : المفصل ، ج 2 ، صص 343 - 582\r\n( 6 ) . نك : كشف الارتياب ، ص 205\r\n( 7 ) . طور ، 35 ، 36\r\n","page_name":" 189 ","page_number":189},
  {"content":"\r\n\r\nنرسيده‌اند . » اين آيه نيز در صدد اثبات وجود خداوند است . « 1 »\r\nگروه ديگر از مشركين به خداوند به عنوان خالق اعتقاد داشته و با اين حال اشياء ديگرى را به عنوان خالق ، شريك براى خداوند مىدانسته‌اند . در واقع آنان به شرك در خالقيت اعتقاد داشته‌اند ، خداوند مىفرمايد :  « أَمْ جَعَلُوا لِلَّهِ شُرَكاءَ خَلَقُوا كَخَلْقِهِ فَتَشابَهَ الْخَلْقُ عَلَيْهِمْ ؛  « 2 » يا شريكانى كه براى خدا قائل شده‌اند چيزهايى آفريده‌اند همانند آنچه خدا آفريده است و آنان دربارهء آفرينش به اشتباه افتاده‌اند » و در آيهء ديگر آمده :    « نَحْنُ خَلَقْناكُمْ فَلَوْ لا تُصَدِّقُونَ ، أَ فَرَأَيْتُمْ ما تُمْنُونَ أَ أَنْتُمْ تَخْلُقُونَهُ أَمْ نَحْنُ الْخالِقُونَ    « 3 » ؛ ما شما را آفريده‌ايم ، پس چرا تصديق نمىكنيد ؟ آيا آن منى را كه بيرون مىريزيد ديده‌ايد ؟ آيا شما او را مىآفرينيد يا ما آفريننده‌ايم ؟ » چه بسا بتوان آيهء دوم را خطاب به منكرين خداوند و خالقيّت او دانست ، ولى حداقل اين نكته از دو آيهء فوق به دست مىآيد كه شرك در خالقيت ، وجود داشته است . از آيات ديگرى نيز كه در صدد اثبات اصل وجود خداست چنين مطلبى را مىتوان استفاده كرد . آيات مزبور در صدد نفى شرك در خالقيت مىباشد :  « مَا اتَّخَذَ اللَّهُ مِنْ وَلَدٍ وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ  « 4 » ؛ خدا هيچ فرزندى ندارد و هيچ خدايى با او نيست اگر چنين مىبود ، هر خدايى با آفريدگان خود به يك سومى كشيد و بر يكديگر برترى مىجستند . » اين آيه نشانگر آن است كه آنان به دو يا چند خالق اعتقاد داشته‌اند و اين جز شرك در خالقيت كه جداى از شرك ربوبى است ، چيز ديگرى نيست .\r\nگروه ديگرى از مشركان ، به خداى واحد و خالق يكتا معتقد بودند ، اما در مرحلهء تدبير نظام هستى به مدبّران ديگرى در كنار خداوند اعتقاد داشتند . آنان معتقد بودند كه براى هر رشته‌اى از تدبير عالم ، كسى وجود دارد كه مستقلًا تدبير آن جريان به دست او واگذار شده است . آنها هر بتى را ويژه تدبير امور خاصى از جهان هستى مىدانستند ؛ لذا آيات زيادى از قرآن در تأكيد و تأييد توحيد افعالى ؛ يعنى نسبت دادن هر تدبير و فعلى به خداوند نازل شده است :  « أَلا لَهُ الْخَلْقُ وَ الْأَمْرُ تَبارَكَ اللَّهُ رَبُّ الْعالَمِينَ  « 5 » ؛ او راست آفرينش و فرمانروايى ، خدا ، آن پروردگار جهانيان به غايت بزرگ است » و در آيهء ديگر آمده :  « لَوْ كانَ فِيهِما آلِهَةٌ إِلَّا اللَّهُ لَفَسَدَتا  « 6 » ؛ اگر در زمين و آسمان خدايانى جز الله مىبود ، هر دو تباه مىشدند . » اين آيه نيز بنا به گفتهء علامهء طباطبائى ، دربارهء شرك ربوبى مىباشد ؛ ايشان مردم جزيرة العرب را تنها مشرك دانسته و شرك را نيز تنها شرك ربوبى مىدانند ، چنان كه نزاع بين خداپرستان بر سر\r\n\r\n\r\n","description":"","footnote":"\r\n( 1 ) . تفسيرالرازى ، ج 28 ، ص 259\r\n( 2 ) . رعد ، 16\r\n( 3 ) . واقعه ، 58 - 56\r\n( 4 ) . مؤمنون ، 91\r\n( 5 ) . اعراف ، 54\r\n( 6 ) . انبياء ، 22\r\n","page_name":" 190 ","page_number":190},
  {"content":"\r\n\r\nواجب الوجود نبوده و صرفاً در ربّ معبود است ؛ بت پرستان معتقد بوده‌اند كه تدبير عالم به موجودات شريفى واگذار شده كه نزد خدا تقرب دارند و آنان سزاوار پرستش هستند تا براى آنها شفيع باشند . « 1 »\r\nبا توجه به مطالبى كه گذشت ، نمىتوان سخن ايشان را به عنوان يك قاعدهء كلى پذيرفت ، اضافه بر اين كه اين تفسير براى آيه تنها يك احتمال بوده و وجوه ديگرى نيز در آن مطرح شده است . « 2 » برخى براى اثبات اين مدّعا كه تنها شرك ربوبى در جزيرة العرب وجود داشته به آياتى از قبيل :  « وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ خَلَقَهُنَّ الْعَزِيزُ الْعَلِيمُ ؛  « 3 » اگر از آنها بپرسى : چه كسى آسمانها و زمين را آفريده است ، مىگويند : آنها را آن پيروزمند دانا آفريده است . » استدلال كرده‌اند . چنين استدلالى درست نيست ، زيرا اولًا ، احتمال دارد كه اين آيه را بتوان با آيهء فطرت « 4 » و يا آيه ذرّ « 5 » توجيه نمود ، نه اين كه مشركان به زبان چنين چيزى را اظهار مىكرده‌اند ، گرچه مىتوان اين استنباط را نيز نمود كه شمارى از مردم معتقد به خدا بوده‌اند « 6 » چيزى كه ما نيز نه به عنوان يك عقيدهء همگانى بلكه در حد محدودى مىپذيريم . ثانياً ما آياتى از همين قبيل داريم كه به نظر ابتدايى از ظاهر آنها چنين به دست مىآيد كه در آنجا حتى شرك ربوبى نيز وجود نداشته است :  « قُلْ مَنْ يَرْزُقُكُمْ مِنَ السَّماءِ وَ الْأَرْضِ . . .   وَ مَنْ يُخْرِجُ الْحَيَّ مِنَ الْمَيِّتِ . . .   وَ مَنْ يُدَبِّرُ الْأَمْرَ فَسَيَقُولُونَ اللَّهُ .  « 7 » به آنان بگو چه كسى از آسمان و زمين به شما روزى مىدهد . . . چه كسى زنده را از مرده بيرون مىآورد . . . و چه كسى كارها را به سامان آورد ؟ خواهند گفت خدا . » اين قبيل آيات در موارد ديگرى از قرآن نيز وجود دارد « 8 » به اين ترتيب از اين آيات نيز بايد چنين استنباط شود كه در جزيرة العرب شرك ربوبى نيز وجود نداشته است ، چنان كه بعضى چنين استنباطى را نيز كرده‌اند ، « 9 » و ديگران نيز گفته‌اند كه شرك ربوبى وجود تنها شرك عبادى بوده است . « 10 » اين در حالى است كه علامهء طباطبايى اظهار فرموده‌اند كه شرك ربوبى وجود داشته است . واقعيت اين است كه با تحليل دقيق عقلى ، مىتوان گفت : آنان ، بتها را صرفاً سمبل خدا مىدانسته‌اند اما آنچه در ميان تودهء مردم مشرك وجود داشت ، اعتقاد به بتها و تأثير آنها در تحولات\r\n\r\n\r\n","description":"","footnote":"\r\n( 1 ) . الميزان ، ج 14 ، ص 291\r\n( 2 ) . رجوع شود به اصول فلسفه و روش رئاليسم ، ج 5 ، پاورقىهاى استاد مطهرى .\r\n( 3 ) . زخرف ، 9 ؛ و آيه شريفه :  وَ لَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ . . . .  زخرف ، 87\r\n( 4 ) . روم ، 30\r\n( 5 ) . اعراف ، 172\r\n( 6 ) . مجمع البيان ، ج 8 ، ص 498 ؛ الميزان ، ج 14 ، ص 290\r\n( 7 ) . يونس ، 30\r\n( 8 ) . زمر ، 38 ؛ لقمان ، 26 ؛ عنكبوت ، 63 - 61 ؛ مؤمنون ، 84 و 89\r\n( 9 ) . بلوغ الارب ، ج 1 ، ص 197\r\n( 10 ) . زادالمعاد ، ج 3 ، ص 224 ( چاپ اول )\r\n","page_name":" 191 ","page_number":191},
  {"content":"\r\n\r\nطبيعى و جارى است .\r\nدستهء ديگر كسانى بوده‌اند كه تنها شرك عبادى داشته و بتها را به عنوان وسيلهء تقرب به خدا عبادت مىكردند ، نه اين كه آنها را خالق و يا مدبر بدانند . طبعاً اينها كسانى بوده‌اند كه اعتقاد به خالق داشته‌اند . « 1 » امام على عليه السلام در مورد مشركين مىفرمايد : اينان كسانى هستند كه عبادت تو را فراموش كرده و به معرفت تو جاهل گشته‌اند ، براى تو شريك قرار داده و ربوبيت تو را انكار و توحيد تو را منكر و براى تو شريكان و فرزندان قرار داده‌اند و در نهايت به سوى عبادت بتها كشيده شده‌اند . « 2 »\r\n\r\nشريكان خدا\r\nيكى از شركايى كه مشركان آن را شريك خداوند تلقى مىكردند جن بوده است :  « وَ جَعَلُوا لِلَّهِ شُرَكاءَ الْجِنَّ  « 3 » ؛ يا براى خدا شريكانى از جن قرار دادند . » گاهى نيز احبار و رهبان و كسانى كه در شمار رؤسا هستند ، شريك براى خداوند قرار مىگرفتند :  « أَمْ لَهُمْ شُرَكاءُ شَرَعُوا لَهُمْ مِنَ الدِّينِ ما لَمْ يَأْذَنْ بِهِ اللَّهُ  « 4 » ؛ يا براى آنان شريكانى هستند كه براى آنان دين آورده‌اند ، آنچه خدا بدان اجازه نداده است . » گاه نيز همان بتهاى ساخته شده از طلا و سنگ شريك خدا محسوب مىشدند :   « أَ فَرَأَيْتُمُ اللَّاتَ وَ الْعُزَّى وَ مَناةَ الثَّالِثَةَ الْأُخْرى   « 5 » ؛ آيا لات و عزى را مشاهده كردى و منات بت سوم ديگر را . »\r\nابن حزم نام بتهاى هر قبيله را يادآورى كرده است . « 6 » اعتقاد به بتها در زندگى فردى و اجتماعى آنها ، اثر خاص خود را داشت بطورى كه نام اكثر مردم به نحوى با بتها مربوط مىشد ، اسمى چون زيد برگرفته شده از بتى در جاهليت بوده است . « 7 » گاه ممكن بود قبيله‌اى به بتى علاقمند شده ، از بت پيشين دست بكشد ، چنان كه هَمْدانىها ابتدا بتى با نام « تالب » را مىپرستيدند اما در اين اواخر « يعوق » را عبادت مىكردند . « 8 » گاهى نيز ملائكه را شريك خدا مىدانستند . « 9 » گروهى ديگر خورشيد ، گروهى ستارگان ، و گروهى آتش را عبادت مىكردند ، « 10 » صرف نظر از بتها و ساير شريكانى كه براى خداوند قايل بودند ، به كعبه احترام\r\n\r\n\r\n","description":"","footnote":"\r\n( 1 ) . مروج الذهب ، ج 2 ، صص 109 ، 102\r\n( 2 ) . نهج السعاده ، ج 3 ، ص 77\r\n( 3 ) . انعام ، 100 ؛ سبا ، 41 . . . :  بَلْ كانُوا يَعْبُدُونَ الْجِنَّ أَكْثَرُهُمْ بِهِمْ مُؤْمِنُونَ . \r\n( 4 ) . شورى ، 21\r\n( 5 ) . نجم ، 19 و 20\r\n( 6 ) . ، جمهرة انساب العرب ، صص 493 - 491 ؛ هشام كلبى نيز كتابى تحت عنوان « الاصنام » نگاشته و در آن ازبتهاى عرب سخن گفته است .\r\n( 7 ) . الاشتقاق ، ص 13\r\n( 8 ) . المفصل ، ج 2 ، ص 354\r\n( 9 ) . سباء ، 40  « ثُمَّ يَقُولُ لِلْمَلائِكَةِ أَ هؤُلاءِ إِيَّاكُمْ كانُوا يَعْبُدُونَ » \r\n( 10 ) . بلوغ الارب ، ج 2 ، ص 239 ، 237 ، 233\r\n","page_name":" 192 ","page_number":192},
  {"content":"\r\n\r\nويژه مىگذاشتند . رب الكعبه نيز از جمله خدايان است كه مورد توجه آنان بوده است .\r\nاحترام اعراب به كعبه ، به قدرى بود كه بر خلاف كعبه كه مكعب شكل شده بود آنان خانه‌هاى خويش را مدوَّر مىساختند . گفته‌اند اولين كسى كه بر خلاف اين قاعده رفتار كرد حميد بن زهير بوده است . « 1 »\r\nدر تاريخ جاهليت عده‌اى به نام زنديق معرفى شده‌اند كه در جملهء آنها ابوسفيان ، اميّة بن خلف و . . . مىباشند . در اين نقل افزوده شده كه عرب زندقه را از حيره گرفته است ، « 2 » زنديق به كسى گفته مىشود كه قايل به بقاى دهر ، يا قايل به نور و ظلمت و يا منكر معاد است . اين مطلب با اين نكته كه آنان زندقه را از نصرانيهاى حيره فراگرفته‌اند سازگارى ندارد . به احتمال قوى منظور از زنديق همان قول آتش پرستان و معتقدان به اهريمن و اهورامزدا بوده است ؛ چيزى كه در حيره با تأثير پذيرى از ايرانيان در آن زمان شايع بوده است . آلوسى نيز اين احتمال را پذيرفته ، مىگويد : اين همان اعتقاد مجوسيان به ثنويت و نور و ظلمت بوده است . « 3 » شاهد ديگر بر اين مسأله آن است كه كلمه زنديق معرب بوده و از كلمه فارسى زنده‌اى ؛ يعنى كسانى كه معتقد به زند ( كتاب مجوسيان ) مىباشند اخذ شده است . « 4 » وجود مجوسيان در ميان عرب كه با همين نام مشهور بوده‌اند مؤيد وجود اين فكر در ميان عرب است ؛ اقرع بن حابس تميمى از جملهء اين افراد بوده است . « 5 » ابن قتيبه مىگويد : دين مجوس در قبيله تميم بوده و از جمله افراد آن لقيط ، زرارة بن عدس ، حاطب فرزند او ، اقرع بن حابس و ابوالاسود ، جد وكيع بن حسان مىباشند . « 6 » از مدارك ديگر به دست مىآيد كه : مشركين با مجوسيان فارس رفت و آمد داشته و مكاتبه نيز بين آنان بوده است . « 7 » و گفته شده شريك قرار دادن جن براى خدا ، ناشى از زندقه و تعاليم ثنويت بوده است . « 8 » از مجموع اين شواهد شايد بتوان اين احتمال را كه منظور از زنديق معتقدين به ثنويت باشد استفاده كرد ، نبايد غفلت كرد كه احتمال دارد اين معنا پس از اسلام شايع شده باشد .\r\n\r\nمشركين و معاد\r\n\r\n\r\n","description":"","footnote":"\r\n( 1 ) . المفصل ، ج 4 ، ص 51\r\n( 2 ) . المنمق ، ص 48 ؛ المحبر ، ص 161 ؛ بلوغ الارب ، ج 2 ، ص 228 ( از : المعارف ) ؛ بهج الصباغه ، ج 2 ، ص 167\r\n( 3 ) . بلوغ الارب ، ج 2 ، ص 229\r\n( 4 ) . اقرب الموارد ، ج 1 ، ص 477 دربارهء معناى زنديق نك : بيست گفتار ، دكتر مهدى محقق ، صص 192 - 191\r\n( 5 ) . بلوغ الارب ، ج 1 ، ص 316\r\n( 6 ) . بلوغ الارب ، ج 1 ، ص 345 ؛ ، ج مهرة انساب العرب ، ص 491\r\n( 7 ) . اسباب النزول ، ص 150\r\n( 8 ) . همان ، ص 148\r\n","page_name":" 193 ","page_number":193},
  {"content":"\r\n\r\nچنان كه از آيات قرآن به دست مىآيد شمار منكرين معاد فراوان بوده و عرب جاهلى اصولًا منكر معاد بوده است ، در قرآن آمده است :  « وَ قالُوا ما هِيَ إِلَّا حَياتُنَا الدُّنْيا نَمُوتُ وَ نَحْيا وَ ما يُهْلِكُنا إِلَّا الدَّهْرُ  « 1 » و گفتند : جز زندگى دنيوى ما ، هيچ نيست ، مىميريم و زنده مىشويم و ما را جز دهر هلاك نكند . » نقل شده كه اميّة بن خلف يا شخص ديگرى ، استخوان پوسيده‌اى را نزد پيامبر آورده و گفت : آيا اينها باز زنده مىشود ؛ خداوند ماجرا را چنين حكايت مىكند :   « وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ قُلْ يُحْيِيهَا الَّذِي أَنْشَأَها أَوَّلَ مَرَّةٍ ،   « 2 » در حالى كه آفرينش خود را از ياد برده است براى ما مثل مىزند كه چه كسى اين استخوانهاى پوسيده را زنده مىكند ؟ بگو كسى آنها را زنده مىكند كه در آغاز بيافريده است . » آيات ديگرى نيز اشاره به انكار مشركين نسبت به معاد دارد « 3 » در ميان مورّخان نيز برخى به اين مطلب اشاره كرده‌اند كه در دوران عرب جاهلى ، معاد مورد انكار قرار مىگرفته است . « 4 » شداد بن اسود در مرثيه‌اى كه براى كشتگان قريش سروده مىگويد :\r\n ايُخْبِرُنا ابن كَبْشَةَ أنْ سَنُحْيى * وَكَيْفَ حَياةُ أصداء وَهام \r\n ايَقْتُلنى اذا ما كُنْتُ حَيّاً * وَيُحْيينى إذا رَمَت عِظامى « 5 » \r\n« آيا ابن كبشه ( نسبتى كه به پيامبر صلى الله عليه و آله و سلم مىدادند ) به ما خبر مىدهد كه ما زنده مىشويم ، زنده كردن مرده‌ها و چيزهايى كه به خواب رفته‌اند چگونه ممكن است . آيا مرا مىكشد وقتى كه من زنده‌ام و در حالى كه من پوسيده شده‌ام ! مرا زنده مىكند . » در كلمات على عليه السلام نيز به اين مسأله كه عرب جاهلى اعتقاد به معاد نداشتند اشارت رفته است . « 6 » در خبرى نيز آمده كه يكى از مشركان عقيدهء به معاد را استهزاء مىكرده است . « 7 »\r\n\r\nكعبه ، دين و معاش مردم\r\nدر جزيرة العرب وضع معاش مردم چندان مطلوب نبوده است . در اكثر مناطق ، بى آبى و عدم\r\n\r\n\r\n","description":"","footnote":"\r\n( 1 ) . ، جاثيه ، 24\r\n( 2 ) . يس ، 78 ؛ اسباب النزول ، ص 246 ؛ انساب الاشراف ، ج 1 ، ص 137 ، همچنين گفته شده كه آيهء مزبوردربارهء نضر بن حارث نازل شده است ؛ نك : انساب الاشراف ، ج 1 ص 143\r\n( 3 ) . نحل ، 38 ؛ اسراء ، 98 و 49 ؛ ، ص افات ، 16 و 53 ؛ تغابن ، 7 ؛ حج ، 5 ؛ هود ، 7 ؛ مؤمنون ، 82 ؛ رعد ، 5 ؛ نمل ، 67 ؛ سجده ، 10 ؛ دخان ، 34\r\n( 4 ) . المختصر فى اخبارالبشر ، ج 1 ، ص 58 ؛ مروج الذهب ، ج 2 ، ص 103 ؛ تاريخ ابن الوردى ، ج 1 ، ص 115\r\n( 5 ) . بهج الصباغه ، 2 ، ص 148 ؛ اين شعر با اندكى تغيير در مصادر ديگرى نيز آمده است ؛ نك : المفصل ، ج 1 ، ص 287 و شعر ديگرى در نفى معاد را آلوسى ( بلوغ الارب ج 2 ، ص 198 ) چنين آورده :\r\n حياة ثم موت ثم نشر * حديث خرافة ياام عمرو \r\n( 6 ) . نهج السعاده ، ج 1 ، ص 149 ، ج 3 ، ص 154\r\n( 7 ) . انساب الاشراف ، ج 1 ، ص 132\r\n","page_name":" 194 ","page_number":194},
  {"content":"\r\n\r\nوجود شرايط لازم براى كشاورزى باعث شده بود تا مردم با دشوارى زندگى كنند . در اين ميان ، طائف و مدينه در مقايسه با ديگر مناطق وضع بهترى داشت . از طرف ديگر عدم وجود راههاى ارتباطى در جزيره ، مشكل مردمى بود كه نياز به وسايل نقاط و بلاد ديگر داشته و براى آنها امكان پذير نبود تا هر موقع اراده كنند آن اشيا را به دست آورند . مكه يك مركز دينى بود كه مردم جزيره از راههاى دور « 1 » به آن نقطه سرازير مىشدند ، و علاوه بر اداى وظايف مذهبى خود ، از آن به عنوان يك مركز تجارى استفاده مىكردند ؛ در آنجا علاوه بر فروش محصولات ، خود وسايل لازم را نيز براى خويش تهيه مىكردند . خداوند در اين باره فرمود : « آيا آنها را در حرمى امن جاى نداده‌ايم كه همه گونه ثمرات در آن فراهم مىشود و اين رزقى است از جانب ما ؛ ولى بيشترينشان نمىدانند » . « 2 »\r\nابن عباس مىگويد در ايام حج بازارهاى عكاظ ، مجنه و ذى المجاز وجود داشت ، دو بازار اول نزديك به مكه ، و سومى در نزديكى عرفات بود ، اعراب در اين بازارها به تجارت مىپرداختند ؛ آنان در بازار اول ، هيجده روز از ماه ذى القعده ، و پس از آن در بازار دوم به همين اندازه توقف مىكردند آنگاه به بازار آخر كه نزديك به عرفات بود مىرفتند . « 3 » در جاى ديگرى از ابن عباس نقل شده كه عرب بعد از اسلام از اين عمل ننگ داشت تا اين كه آيهء ذيل نازل شد « 4 » :  « لَيْسَ عَلَيْكُمْ جُناحٌ أَنْ تَبْتَغُوا فَضْلًا مِنْ رَبِّكُمْ ؛  « 5 » اگر به هنگام حج طالب روزى خدا باشيد مرتكب گناهى نشده‌ايد . » آيهء ديگرى كه منافع مادى و معنوى حج را يك جا مورد توجه قرار داده چنين است :  « وَ أَذِّنْ فِي النَّاسِ بِالْحَجِّ . . .   لِيَشْهَدُوا مَنافِعَ لَهُمْ  « 6 » و مردم را به حج فراخوان . . . تا سودهايى را كه از آنِ آنها است ببينند . » ابن جبير مىگويد :\r\nمنظور از منافع همان منافع تجارى در دنيا و ثواب در آخرت است . ابن عباس نيز منافع را همان منافع تجارى معنا كرده است . « 7 » يعقوبى اشاره به تقارن بازارهاى عكاظ و ذى المجاز با موسم حج كرده است . « 8 » برگزارى بازارها در ماه‌هاى حرام بدان دليل بود كه امنيت اقتصادى وجود داشته و قبايل مهاجم در ماه‌هاى مزبور به جنگ نمىپرداختند .\r\nاز جهت ديگر امنيت محيط دينى مكه سبب مىشد تا قريش با استفاده از آن ، به هر نقطه‌اى كه مىخواهد مسافرت كند ، آنان با استفاده از اين كه اهل حرم الهى هستند از هر گزندى از ناحيهء غارتگران در امان بودند ، خداوند در سورهء قريش به اين نكته اشاره دارد ،\r\n\r\n\r\n","description":"","footnote":"\r\n( 1 ) . حج ، 27\r\n( 2 ) . قصص ، 57\r\n( 3 ) . المحبر ، ص 267 ؛ تفسيرالخازن در تفسير آيه  وَ أَذِّنْ فِي النَّاسِ بِالْحَجِّ . \r\n( 4 ) . اسباب النزول ، ص 38\r\n( 5 ) . بقره ، 198\r\n( 6 ) . حج ، 28\r\n( 7 ) . مجمع البيان ، ج 7 ، ص 81\r\n( 8 ) . تاريخ اليعقوبى ، ج 1 ، ص 270 ؛ بلوغ الارب ، ج 1 ، ص 276\r\n","page_name":" 195 ","page_number":195},
  {"content":"\r\n\r\nدر اين سوره با اشاره به مسافرتهاى تجارى قريش در زمستان به يمن و در تابستان به شام ، دعوت مىكند كه بايد رب اين خانهء كعبه را بپرستيد ؛ همان كسى كه ايشان را از گرسنگى نجات داد ، و آنان را از ترس ايمن ساخت . « 1 » جاحظ مىگويد : قريش هنگام خروج از مكه اشيايى خاص بر خود آويزان مىكردند تا ديگران بدانند آنان اهل حرم هستند و لذا كسى به آنها آسيبى نمىرساند . « 2 » در قرآن آمده است :  « إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَ هُدىً لِلْعالَمِينَ ؛  « 3 » اولين خانه‌اى كه براى عبادت مردم بنا شده همان مكه است كه در آن بركت و هدايت براى جهانيان است . »\r\nعلامهء طباطبايى در تفسير  « مُبارَكاً »  مىفرمايد : « 4 » مقصود از آن بركت دنيوى است كه در مكه وجود دارد . كلمه  « هُدىً لِلْعالَمِينَ »  نيز به بركت معنوى اشاره مىكند . اين بركت دنيوى همان وفور نعمت و ارزاق است كه به علت وجود انگيزهء عمران و آبادى در آن مردم و حضورشان در آنجا و احترام و اكرام به آنها ، در آنجا يافت مىشود . بازگشت اين مسأله دعاى ابراهيم عليه السلام است كه : « اى پروردگار ما ، برخى از فرزندانم را به واديى بىهيچ كِشْته‌اى ، نزديك خانهء گرامى تو ، جاى دادم ؛ اى پروردگار ما ، تا نماز بگزارند ، دلهاى مردمان چنان كن كه هواى آنها كند و از هر ثمره‌اى روزيشان ده ، باشد كه سپاسگزارى كنند . « 5 »\r\n\r\nشريعت دينى عرب\r\nبحث ما تاكنون دربارهء مسايل اعتقادى و فكرى اعراب در زمينهء توحيد و شرك و نيز معاد بوده است . گفتيم كه عموميترين وجه اشتراك همهء انديشه‌هاى موجود ، همان شرك به خداوند است كه به گونه‌هاى مختلفى ميان آنان رواج داشته است . اكنون به بحث دربارهء شريعت عملى - دينى و قوانينى كه روابط آنها را در ابعاد مختلف عبادى - اجتماعى منظم مىكرده مىپردازيم : همان‌طور كه در مباحث گذشته اشاره شد ، به علت عدم وجود فكر و انديشه و استدلال و منطق ، رفتارهاى آنها بر اساس تقليد از بزرگان و سران قوم بوده است .\r\nاگر در آن جامعه ابتكارى وجود داشت برخاسته از رفتار اشراف بود .\r\nسير پيدايش سنن جارى چنين بود كه ، آنچه در عرف و عادات روزانه اتفاق مىافتاد كم كم به صورت سنت تلقى مىشد ، و محيط ، همه را ملزم به اطاعت از آنها مىكرد بطورى كه عدم رعايت سنتها ، سبب طرد افراد خاطى از قبيله مىشد . حلال و حرام آنها چيزى جز\r\n\r\n\r\n","description":"","footnote":"\r\n( 1 ) . ر . ك . سورهء قريش ، 106\r\n( 2 ) . رسائل الجاحظ ، ج 1 ، ص 188\r\n( 3 ) . آل عمران ، 96\r\n( 4 ) . الميزان ، ج 3 ، ص 351 - 350\r\n( 5 ) . ابراهيم ، 37\r\n","page_name":" 196 ","page_number":196},
  {"content":"\r\n\r\nآنچه قبيله آن را روش طبيعى زندگى خود مىدانست نبود . در نظام قبيله‌اى رؤسا و سادات قبايل منبع تشريع و قانونگذارى بوده و موضع آنان معيار درستى و نادرستى در ميان قبيله شناخته مىشد . جواد على مىگويد : در جاهليت حكمى در مورد خوردنيها وجود نداشت و مرجع حلال و حرام به عرف قبايل باز مىگشت . « 1 » يعقوبى مىگويد : عرب براى خود حاكمانى داشت كه در امور خويش بدانها مراجعه مىكرد و براى حل دعواها و درگيريهاى خود ، نزد آنها مىرفت . . . چرا كه براى او شريعت و قانونى وجود نداشت تا بدانها مراجعه كند ، بلكه همان اهل شرف و راستى و امانت و رياست و بزرگان و صاحبان تجربه بودند كه قضاوت را به عهده داشتند ، « 2 » به همين دليل بود كه هر قبيله حاكم ويژهء خود را داشت . « 3 » رفتار رؤسا ، نه تنها در امور كلى مربوط به قبيله الگو و سنت تلقى مىشد بلكه در مورد مسائل دينى نيز عمل آنان به صورت « سنت » در مىآمد . گفته شده اعمال و گفتار عمرو بن لحىّ در ميان عرب همچون شريعت بوده ؛ چرا كه او از اشراف و سادات بوده است . « 4 » اين نمونه افراد كه اعمال آنها به صورت قانون تلقّى مىشده بسيارند . گفته شده ، عامر بن ظرب اولين كسى بود كه در مورد خنثى حكم داده و مورد تأييد اسلام نيز قرار گرفت ، « 5 » بعضى نيز عمرو بن حُمَمَة الدوسى را اولين كسى دانسته‌اند كه چنين حكمى داده است . « 6 » در مسأله تقسيم ارث گفته‌اند : نخستين كسى كه حكم دو برابر بودن سهم الارث مرد را نسبت به زن داده ذوالمجاسد « 7 » و يا عامربن جشم جهمى « 8 » بوده است .\r\nوليد بن مغيره اولين كسى بوده كه كفشهاى خود را هنگام ورود به كعبه « در جاهليت » بيرون آورده است ، بعدها اين مسأله را پيامبر نيز تأييد كرد ؛ « 9 » همچنين نقل شده است كه او اولين كسى بود كه خوردن خمر را بر خود حرام كرد ، ( اين مسأله نبايد صحت داشته باشد چرا كه قبل از او افراد فراوانى بوده‌اند كه شرب خمر را بر خود حرام كرده بودند و او مبتكر اين مسأله نبوده است ) و يا بريدن دست دزد را رواج داد . « 10 » از جمله كسانى كه به جهت دزدى دست آنها قطع گرديد مدرك بن عوف ، خيار بن عدى ، مقيس بن قيس و . . .\r\nبوده‌اند . « 11 » در روايتى از امام رضا عليه السلام نقل شده كه پنج عمل از عبد المطلب در اسلام\r\n\r\n\r\n","description":"","footnote":"\r\n( 1 ) . المفصل ، ج 6 ، ص 223\r\n( 2 ) . تاريخ اليعقوبى ، ج 1 ، ص 258\r\n( 3 ) . فجرالاسلام ، ص 56\r\n( 4 ) . اخبار مكه ، ج 1 ، ص 58 ؛ الروض الانف ، ج 1 ، ص 395\r\n( 5 ) . المعارف ، ص 240 ؛ المحبر ، ص 236\r\n( 6 ) . بلوغ الارب ، ج 1 ، ص 179\r\n( 7 ) . المحبر ، ص 324 ، 237 ، 236 ،\r\n( 8 ) . بلوغ الارب ، ج 1 ، ص 179\r\n( 9 ) . المعارف ، ص 240\r\n( 10 ) . المعارف ، ص 240 ؛ بلوغ الارب ، ج 2 ، ص 292\r\n( 11 ) . المنمق ، ص 530\r\n","page_name":" 197 ","page_number":197},
  {"content":"\r\n\r\nتأييد گرديد : حرام نمودن ازدواج نامادرى بعد از مردن پدر براى فرزندان ، قرار دادن ديه قتل به مقدار 100 شتر ، « 1 » هفت دور طواف كردن خانه كعبه و خارج نمودن خمس گنج پيداشده . « 2 » مسألهء وفاى به نذر ، منع نكاح با محارم ، حرام نمودن زنا و شراب و حرام كردن طوافِ عريان گرد خانهء خدا را نيز به عبد المطلب نسبت داده‌اند . « 3 » وقتى عبد المطلب قصد ذبح نمودن فرزندش عبد الله را داشت مردم به او گفتند كه اگر چنين كنى از آن پس همه قصد ذبح فرزندان خود را خواهند كرد . « 4 » در مورد قصى نيز گفته شده كارهاى او در ميان عرب مانند دين تلقى شده و كسى خلاف آن عمل نمىكرده است . « 5 »\r\nدر اين باره كه بعضى از احكام جاهليت مورد تأييد اسلام قرار گرفته بايد گفت : ابراهيم و اسماعيل عليهما السلام در ميان عرب شريعت دينى خاصى را نيز به يادگار گذاشتند ؛ همان گونه كه فكر توحيد را در ميان آنها بر جاى نهادند . بعدها اعراب ، توحيد ابراهيمى را از ميان بردند و شريعت دينى او را نيز تحريف كردند ، بطورى كه بعضى از آنها را به صورت اولى حفظ ، و برخى را تغيير دادند ، چه بسا همين احكامى كه به افراد خاصى نسبت داده شده در اصل متعلق به شريعت ابراهيم بوده است .\r\nدر مورد عمرو بن لحى گفته شده : از جمله انحرافاتى كه او در شريعت دينى عرب به وجود آورد ، اين بود كه ، خوردن گوشت حيوانات مرده را روا شمرد در صورتى كه فرزندان اسماعيل عليه السلام آن را حرام مىدانسته‌اند ، « 6 » از پيامبر اكرم صلى الله عليه و آله و سلم نيز نقل شده كه عرب بر دين ابراهيم بود تا وقتى كه عمرو بن لحى آن را تغيير داد . « 7 » مسأله سه مرحله‌اى بودن طلاق ( نه اين كه يك مرتبه بگويد سه طلاق دادم ) از شريعت اسماعيل بوده كه جاهليت تغيير كرده است ، « 8 » اسلام باز آن را به سه مرحله در آورد . بعدها بار ديگر مسأله مزبور ميان بعضى مسلمين دچار تحريف شده و امروزه تنها در فقه شيعه است كه سه طلاق بايد در سه مرحله واقع شود . افزون بر اينها ، نبايد به اخبارى كه دربارهء « اولينها » گذشت ، چندان اعتبارى قايل شد . آنچه هدف ما از اين بحث بود آن كه در جاهليت ، اين اشراف بودند كه سنتها و قوانين را ايجاد مىكردند .\r\n\r\n\r\n","description":"","footnote":"\r\n( 1 ) . المعارف ، ص 240\r\n( 2 ) . وسائل الشيعه ، ج 6 ، ص 346 ؛ الخصال ، ص 312\r\n( 3 ) . السيرة الحلبية ، ج 1 ، ص 40 مسالهء اخير در سال نهم هجرت توسط رسول خدا صلى الله عليه و آله و سلم ممنوع اعلام شد و اين نشان مىدهد كه تا آن زمان رواج داشته است .\r\n( 4 ) . السيرة النبوية ، ج 1 ، ص 141\r\n( 5 ) . السيرة النبوية ، ج 1 ، ص 116 ؛ بهج الصباغه ، ج 2 ، ص 29 ؛ بلوغ الارب ، ج 1 ، ص 272\r\n( 6 ) . السيرة الحلبية ، ج 1 ، ص 10\r\n( 7 ) . همان ، ص 11\r\n( 8 ) . بلوغ الارب ، ج 2 ، ص 49\r\n","page_name":" 198 ","page_number":198},
  {"content":"\r\n\r\n\r\nميزان اعتقاد دينى در ميان اعراب مشرك\r\nگفتيم كه شرك عقيدهء بيشترين مردم در دورهء جاهلى بوده است . برخى از نويسندگان بر اين بارورند كه ، عربها سرسختانه به عقايد دينى خود پاى بند بوده‌اند . طه حسين مىگويد : آيا زمانى كه قريش بر فرزندان خود فشار آورده ، به آزار آنان مىپردازد ، آنها را از ديار خود خارج كرده و با آنها به جنگ مىپردازد ، تنها دليل مسايل مالى است ؟ هرگز ، قريش افرادى متدين بوده ، ايمان محكمى نسبت به دين خود داشته و بخاطر همين اعتقاد مبارزه مىكرده است . همين مطلب در مورد يهود نيز صادق است . « 1 » بايد گفت اين مطالب پندارى بيش نيست ، چرا كه شواهد موجود نشان مىدهد كه اعتقاد عميقى به معتقدات خود نداشته‌اند . با نگاهى به انگيزه‌هاى حركتهاى فردى و اجتماعى مردم مىتوان به محورها و اهرمهاى حركتى آنها در زندگىشان پى برد . از آنجا كه مسايل دينى به عنوان جهان بينى افراد و در حقيقت مشخص كنندهء مسير عملى زندگى انسان است ، مىبايست محور تمام حركتهاى عملى او باشد ؛ با مشاهدهء زندگى اعراب جاهليت ، در مىيابيم كه حميت و تعصب قومى و قبيله‌اى جاى دين و ارزشهاى دينى را گرفته است . انگيزهء آنها در حركتهاى جمعى خود و تمام جنگهايى كه درگير آن هستند ، ناشى از منافع قبيله‌اى بوده است . آنان حاضر بودند تا اعتقاد دينى خود را تحت تأثير انگيزه‌هاى قبيله‌اى قرار داده و به عنوان مثال جاى ماه‌هاى حرام را تغيير دهند تا بتوانند به موقع به جنگ و جدال بپردازند . « 2 » به عبارت ديگر و با توجه به آن كه فرهنگ و ارزشهاى جامعه مشخص كنندهء ميزان اعتقاد دينى آنهاست ، بايد گفت :\r\nمردم جزيرة العرب كه بيشتر باديه نشين بودند از معارف عقلى عمدةً بىبهره و مسايلى چون ثار و انتقام مهمترين مشغله ذهنى آنها بود ، درگيرى و جنگ و جدال دائم ، فرصتى براى تأمل در اعتقادات دينى را باقى نمىگذاشت . از بعضى از آيات چنين به دست مىآيد كه آنان نقش پدران خود را والاتر از نقش خدا ، يا خدايان مىدانند . اين مطلب را به احتمال مىتوان از اين آيه استنباط نمود : « چون مناسكتان را به جاى آورديد ، همچنان كه پدرانتان را ياد مىكرديد حتى بيشتر از آن - خداى را ياد كنيد . » « 3 »\r\nدر ذيل آيه از مجاهد نقل شده كه مردم در ايام حج گرد هم جمع شده و دربارهء پدران خويش و اعمال آنها و جنگهاى آنان سخن مىگفتند . آنان انساب خويش را بازگو كرده و به\r\n\r\n\r\n","description":"","footnote":"\r\n( 1 ) . فى الادب الجاهلى ، ص 73\r\n( 2 ) . دليل ديگرى كه براى آن گفته شده تطبيق ماه‌هاى قمرى با شمسى با استفاده از كبيسه همانند يهوديان بوده است .\r\n( 3 ) . بقره ، 200\r\n","page_name":" 199 ","page_number":199},
  {"content":"\r\n\r\nآنها افتخار مىكردند . « 1 » قرآن نيز به دليل وجود اين علقه و پيوند قومى آنها با آباء و اجدادشان ، بخشى از آموزه‌هاى خود را در جهت تضعيف آن قرار داده و سعى دارد رابطهء آنها را با خداوند تقويت كند . « 2 » در آيات زياد شاهديم كه اعتقادات دينى خود را به جهت پيوندى كه با اجداد خود دارند پذيرفته‌اند :  « قالُوا بَلْ وَجَدْنا آباءَنا كَذلِكَ يَفْعَلُونَ  « 3 » ؛ گفتند : نه ، ما پدرانمان را ديديم كه چنين مىكردند . » در آيات ديگرى نيز شبيه اين مسأله مطرح شده است ؛ « 4 » ابراهيم عليه السلام به بت پرستان مىفرمود :  « وَ قالَ إِنَّمَا اتَّخَذْتُمْ مِنْ دُونِ اللَّهِ أَوْثاناً مَوَدَّةَ بَيْنِكُمْ فِي الْحَياةِ الدُّنْيا ؛  « 5 » شما بتانى را به جاى خدايى يكتا ، به خدايى گرفته‌ايد تا در اين زندگانى دنيا ، ميانتان دوستى باشد . » دربارهء تفسير اين آيه ، آمده است كه مردم عرب به دليل نداشتن حجت و دليل عقلى هيچ وجهى براى بت پرستى و اطاعت خود از آنها نداشتند ، جز اهميتى را كه بزرگان و محترمين مثل پدران و رؤسا براى فرزندان داشته‌اند ؛ به جهت وجود اين نوع رابطه ، سنتهاى قومى باقى مانده و به روال طبيعى خود ادامه مىداد ، بنابر اين پيروى از بت پرستى از آثار دوستيهاى اجتماعى بود كه در ميان آنها وجود داشت و دقيقاً خاستگاه تقليد نيز در ميان آنها همين امر بوده است . « 6 » در قرآن آمده :  « أَ جَعَلَ الْآلِهَةَ إِلهاً واحِداً إِنَّ هذا لَشَيْءٌ عُجابٌ  « 7 » ؛ آيا خدايان را يك خدا قرار داده اين چيزى بسيار عجيب است . » در مورد نبوت پيامبر صلى الله عليه و آله و سلم نيز چون بشر است چنين تعجبى را مىكردند . « 8 »\r\nنكته ديگرى كه در شناخت اعتقادات دينى آنها قابل توجه است اين كه چون جامعهء قبيله‌اى يك جامعهء آزاد است و هركس مىتواند به هر عملى دست بزند به همين دليل صفت صبر و بردبارى را نمىتوان در آنها جستجو نمود ، آن محيط آزاد ، با در نظر گرفتن فسادى كه بر آن حكمفرما بود از يك طرف ، و كمى منابع اقتصادى و فشار زندگى از طرف ديگر راه را براى يك انتخاب غلط از طرف عربهاى جاهلى باز مىگذارد . در اين جامعه هر خواهش نفسانى مىتوانست جامهء عمل بپوشد ، از اين رو كمتر كسى به ارزشهاى دينى وقعى نهاده و مقيد به تقيدات دينى باقى مىماند . آنها آن قدر آزاد بودند كه حتى در انتخاب و تفسير عقيدهء دينى خود مىتوانستند هر روز دخالت كنند ، همان گونه كه قبلًا گذشت كه آيهء :  « أَ فَرَأَيْتَ مَنِ اتَّخَذَ إِلهَهُ هَواهُ »  « 9 » در مورد كسى بوده كه هر روز بت خود را از سنگى به سنگ ديگر تغيير مىداده است .\r\n\r\n\r\n","description":"","footnote":"\r\n( 1 ) . اسباب النزول ، ص 39\r\n( 2 ) . نك : توبه ، 23 و 24 ؛ مؤمنون ، 101 ؛ مجادله ، 22\r\n( 3 ) . شعراء ، 74\r\n( 4 ) . بقره ، 170 ؛ اعراف ، 28\r\n( 5 ) . عنكبوت ، 25\r\n( 6 ) . الميزان ، ج 16 ، صص 125 ، 124\r\n( 7 ) . ص ، 5\r\n( 8 ) . اعراف ، 69 ، 63 ؛ ص ، 4 ؛ ق ، 2 ؛ يونس ، 2\r\n( 9 ) . جاثيه ، 23\r\n","page_name":" 200 ","page_number":200},
  {"content":"\r\n\r\nافزون بر اينها در ميان اعراب بت پرست ، گروهى را كه حافظ دين بوده و عقايد آن را تبيين كند نمىيابيم . اين خود از علايم مهم بىتوجهى به دين محسوب مىشود ، بويژه كه در ميان آنها هيچ متن مقدسى وجود نداشت تا استناد به آن ، عقايد رسمى بيان شود و روشن است كه در اين صورت ، دين نمىتواند به صورت يك سرى عقايد مشخص وجود داشته باشد . گو اين كه در برخى از مناطق يمن كاهنان چنين وظيفه‌اى را داشته‌اند ، « 1 » اما ما چنين طبقه‌اى را كمتر در جاهليت با وظيفهء خاص ديندارى مىبينيم . كار كاهنان بيشتر شباهت به رمال‌هاى زمان ما داشته است . كسانى چون قريش كه خود را اهل حُمْس مىشمردند سر آن داشتند تا پاى بندى خود را بر عقايد دينى و مناسك حج بيشتر نشان دهند و خود را متولى دين بدانند اما نمىتوان از آنها به عنوان يك گروه حافظ عقايد دينى ياد كرد . ادعاى حمس نيز براى آن بود تا امتيازات خاصى را در امر حج و طواف به دست آوردند .\r\n\r\nيهود در جزيرة العرب\r\nاز آن جهت به آنان يهودى گفته شده كه منتسب به يهودا فرزند يعقوب هستند ، « 2 » شايد هم بدان جهت باشد كه يهود اسم يك قبيله‌اى يا شهرى « 3 » بوده است . در هر حال شايد اسم فرزند يعقوب بر كل قبيله اطلاق شده باشد . يهوديان كه در شمار اهل كتابند ، در زمان بعثت ، بطور نيمه گسترده‌اى در جزيره العرب حضور داشتند . از برخوردهايى كه قرآن با يهوديان ، بويژه در سوره‌هاى مدنى دارد ، چنين به دست مىآيد كه حضور آنها در يثرب زيادتر از مناطق ديگر بوده چنان كه كتب تاريخى نيز بدين مطلب اذعان دارند . يعقوبى مىگويد : مناطق يهودى نشين بيشتر همان منطقه يثرب و يمن بوده است . « 4 » ابن قتيبه نيز نقل مىكند كه يهوديت بيشتر در قبيله حمير و كنانه و بنى حارث بن كعب و كنده بوده است . « 5 » از برخى منابع نيز به دست مىآيد كه گروههايى از اوس و خزرج ، به علت همنشينى با يهود در محلهء خيبر و بنى قريظه يهودى شدند ، همچنان كه تعدادى از بنى حارث بن كعب و عده‌اى از قبيله غسّان و جذام نيز يهودى گشتند . « 6 »\r\nمسعودى نيز اشاره به تمايل عرب به دين يهود دارد . « 7 » جواد على مىگويد : چنان كه از ظاهر كتاب تلمود « 8 » بر مىآيد ، تعدادى از اعراب به جامعهء يهوديان وارد شده‌اند ، آنان با\r\n\r\n\r\n","description":"","footnote":"\r\n( 1 ) . نك : المفصل ، ج 2 ، ص 14\r\n( 2 ) . المعارف ، ص 270\r\n( 3 ) . لسان العرب و تاج العروس ذيل مورد .\r\n( 4 ) . تاريخ اليعقوبى ، ج 1 ، ص 257\r\n( 5 ) . المعارف ، ص 266\r\n( 6 ) . يعقوبى ، ج 1 ، ص 257\r\n( 7 ) . مروج الذهب ، ج 2 ، ص 103\r\n( 8 ) . تلمود به معناى تعاليم مىباشد و عبارت است از رواياتى شفاهى كه اطرافيان موسى عليه السلام آن را ، جمع آورى كرده‌اند . دربارهء تاريخچه و محتواى آن نك : تاريخ تمدن ويل دورانت ، ج 4 ، عصر ايمان ، بخش تلمود .\r\n","page_name":" 201 ","page_number":201},
  {"content":"\r\n\r\nآمدن نزد احبار يهود به يهوديت پيوسته‌اند . « 1 » شهرت يهوديان در جزيرة العرب بيشتر كشاورزى و در يثرب بيشتر در كارهاى معدنى ، آهنگرى و اسلحه سازى بوده است . « 2 » از بعضى روايات تاريخى نيز استفاده مىشود كه آنان از لحاظ اقتصادى وضع مطلوبى داشته‌اند ؛ وجود مسأله ربا به صورت شايع در ميان آنان ، با توجه به زندگى اعراب باديه نشين و حتى يهوديان در مناطق ديگر « 3 » نشانگر وضع مطلوب اقتصادى آنان بوده است .\r\nدر مورد تاريخ سكونت آنان در جزيرة العرب ، بويژه در يثرب ، حدس و گمانهايى از سوى مورخان ذكر شده كه از نظر تاريخى صورت قطعى ندارد ، هر چند اين نكته مسلم است كه اولين بار يهود در منطقهء يثرب سكونت كردند و قبايل عرب چون اوس و خزرج پس از آنها به اين منطقه در آمدند ؛ « 4 » بعضى علت مهاجرت آنان را از ناحيهء فشارى مىدانند كه حكومت روم به آنان وارد كرده است ، « 5 » اما در بعضى از روايات تاريخى نكاتى به چشم مىخورد كه نشانگر مطلب خاصى است و آن اين كه يهود به علت آگاهى از ظهور پيامبر جديد در اين منطقه به آنجا مهاجرت كرده است . گفته شده است كه ، يهود يثرب هنگامى كه با اوس و خزرج درگير مىشدند از روى تهديد ، به آنان مىگفتند : به زودى پيامبر جديدى ظهور خواهد كرد ، ما او را متابعت كرده و شما را همچون قوم عاد و ارم از بين خواهيم برد . « 6 » از روايت ديگرى بر مىآيد كه وقتى آنها به منطقه يثرب رسيدند نخست به سوى كوه احد رفتند ، با اين گمان كه آنجا محل هجرت پيامبر جديد است ، ولى گروهى از آنان به اشتباه خود پى بردند و به اطراف يثرب منطقه خيبر و . . . آمدند ، « 7 » اخبار زيادى دربارهء آگاهى پيشين يهود از ظهور پيامبر نقل شده است . « 8 »\r\nروشن است كه منطقهء جزيرة العرب از حيث منابع اقتصادى ، مناسب نبود و زندگى در آن آسان نمىنمود ، از اين رو بايد گفت علت ديگرى سبب شد تا يهود چنين منطقه‌اى را براى هجرت برگزيدند . روايت ديگرى حاكى است كه سيف بن ذى يزن به عبد المطلب گوشزد كرد كه به زودى پيامبرى ظهور خواهد كرد و استحكام امر او در يثرب خواهد بود ، « 9 »\r\n\r\n\r\n","description":"","footnote":"\r\n( 1 ) . المفصل ، ج 6 ، ص 24\r\n( 2 ) . فجرالاسلام ، ص 24\r\n( 3 ) . الاغانى ، ج 22 ، ص 109\r\n( 4 ) . الاغانى ، ج 22 ، ص 110\r\n( 5 ) . الاغانى ، ج 22 ، ص 108\r\n( 6 ) . السيرة النبوية ، ج 4 و 3 ، ص 162 ؛ كمال الدين ، صص 101 و 102 ؛ الثقات ، ج 1 ، ص 90 ؛ و نك : الصحيح من سيرة النبى صلى الله عليه و آله و سلم ، ج 1 ، ص 174\r\n( 7 ) . بحارالانوار ، ج 15 ، ص 226\r\n( 8 ) . نك : مجمع الزوائد ، ج 8 از ، ص 230 تا 241 ؛ بحارالانوار ، ج 15\r\n( 9 ) . المنمق ، صص 545 و 546\r\n","page_name":" 202 ","page_number":202},
  {"content":"\r\n\r\nاو گفت كه اين مطلب را در كتاب ناطق و علم سابق يافته است . « 1 » قرآن نيز در آيات زيادى اشاره بدان دارد كه اهل كتاب نسبت به پيامبر صلى الله عليه و آله و سلم شناخت دارند همان گونه كه به فرزندان خود شناخت دارند و اصولًا روى اين نكته در قرآن بسيار تكيه شده است . « 2 » اين آيات كه تعدادى از آنها نيز در مدينه و رو در روى يهوديان و منافقان نازل شده ، مىتواند نشان دهد كه قرآن بر اين مطلب از باب احتجاج و اتمام حجت اصرار داشته است ، اضافه بر اين سكوت اهل كتاب و نيز قبول كردن مسلمين چنين مطلبى ، خود شاهد آن است كه آنها نيز نسبت به اين مسأله مطمئن بوده‌اند . در ميان بزرگان يهود نيز افرادى چون عبد الله بن سلام با اقرار به اين مطلب ايمان آوردند . از طرف ديگر شواهدى در عهد قديم يعنى تورات موجود است كه اشاره به ظهور پيامبر اسلام دارد : اين كلمات كه امروزه در تورات موجود است بعد از تحريفات فراوانى است كه از عصر موسى عليه السلام تاكنون در تورات واقع شده است ، يكى از عبارات اين است : « و اين بركتى است كه موسى مرد خدا قبل از وفاتش به بنى اسرائيل داده گفت : يهوه از سينا درآمد و از سعير بر ايشان طلوع كرده و از جبل فاران درخشان گرديد » . در سه مورد ، مورد اول اشاره به ظهور موسى از كوه سينا ، مورد دوم ظهور عيسى از كوه سعير و مورد سوم ظهور پيامبر از كوه فاران است . « 3 » از نظر جغرافى دانانى چون ياقوت حموى در معجم البلدان مسلم است كه جبل فاران همان كوههاى اطراف مكه است .\r\nشيخ محمد جواد بلاغى در كتاب « الهدى الى دين المصطفى » در اين باره به تفصيل سخن گفته است . « 4 » تورات خود محل فاران را مشخص مىكند ، آنجا كه به ابراهيم مىگويد :\r\n« برخيز پسر را برداشته او را به دست خود بگير زيرا كه از او امتى عظيم پديد خواهد آمد ، و خدا چشمان او را باز كرد ، چاه آبى ديد ، پس رفته مشك آب را پر كرده و پسر را نوشانيد و خدا با آن پسر مىبود و او نموّ كرده ، ساكن صحرا شد و در تيراندازى بزرگ گرديد و در صحراى فاران ساكن شد . » « 5 » اين نكته كه ابراهيم اسماعيل را به مكه آورد و اسماعيل در مكه ساكن شد و زندگى كرد از نظر تاريخى قطعى مىباشد ؛ بر اين اساس روشن مىشود كه محل فاران جز وادى مكه جاى ديگرى نيست . يهود با اين كه خود به علت اين آگاهى به اين سرزمين هجرت نموده بود ليكن به علت اين كه پيامبر جديد از بنى اسرائيل نبود ، به دو\r\n\r\n\r\n","description":"","footnote":"\r\n( 1 ) . الاغانى ، ج 17 ، صص 316 - 314\r\n( 2 ) . انعام ، 20 ، 114 ؛ قصص ، 52 ؛ بقره ، 89 ، 101 ، 146 ؛ آل عمران ، 82 ، 178 ، 188 ؛ اعراف ، 157 ؛ ، ص ف ، 6 ، 7\r\n( 3 ) . سفر تثنيه ، باب 33 ، فقرات 1 و 2\r\n( 4 ) . الهدى الى دين المصطفى ، ج 2 ، ص 105 - 103\r\n( 5 ) . سفر پيدايش ، باب 21 ، فقره 18\r\n","page_name":" 203 ","page_number":203},
  {"content":"\r\n\r\nايمان نياوردند ، گرچه برخى از آنان ايمان آوردند . « 1 »\r\nعدم گسترش مذهب يهود در ميان مردم عرب ، علل متفاوتى داشت ؛ اولًا آنان به علت نژادپرستى حاضر نبودند تا ديگران در مذهب آنان داخل شوند و جز در موارد بسيار اندك ، پيوستن عرب به يهوديان ناممكن بود . ثانياً آنها از لحاظ فكرى و عملى ، آن اندازه قوى نبودند تا جاذبه‌اى در مردم براى پيوستن به خود ايجاد كنند .\r\nقرآن نزديكترين مدرك معتبرى است كه وضع دينى و فكرى آنها را بيان كرده است :\r\nيهوديان كسانى هستند كه به خاطر منافع شخصى ، شرايع خود را كنار گذاشته ، به بعضى عمل مىنمايند و به بعض ديگر توجه نمىكنند . « 2 » با اين كه آنها به سوى گناه و تجاوزِ از حدود خدا و خوردنِ حرام مىشتابند ، چرا علماى ربانى و احبار ، آنها را از گفتار گناه و خوردن حرام ( سحت ) باز نمىدارند . « 3 » يهود با احبارشان رشوه مىگيرند و حرام خورى مىكنند . « 4 » بسيارى از احبار و رهبان اموال مردم را به باطل مىخورند و مردم را از راه خدا باز مىدارند ، « 5 » مَثَل يهود با بسيارى از عالمان آنها كه مكلّف شدند كه به تورات عمل كنند و عمل نكردند همچون درازگوشانى است كه بار كتاب دارند . « 6 » آنها در اعتقادات خود به سوى شرك گراييده « 7 » و عزير را فرزند خدا مىدانند . « 8 » اعتقاد آنها نسبت به احبار و رهبان نيز به حدّ شرك مىرسد . « 9 » يهود در برخورد با كلمات حق ، آنها را از مجراى اصلى خود خارج مىكنند « 10 » و به خدا دروغ مىبندند . « 11 » كتمان و پوشاندن حق از جمله كارهاى آنان بوده ، « 12 » و به مريم تهمت مىزنند . « 13 » رباخوارى با آن كه براى آنان تحريم شده در ميانشان رواج دارد . « 14 » پيمان شكنى مهمترين خصيصهء يهود است . « 15 » وقتى مروان را نزد على عليه السلام آوردند تا با امام بيعت كند آن حضرت او را در پيمان شكنى همانند يهوديان معرفى كردند . « 16 » اين تشبيه از آن جهت بود كه مهمترين خصلت يهود پيمان شكنى بوده و هست .\r\nبعدها يهوديان بارها با پيامبر صلى الله عليه و آله و سلم معاهده بسته و آن را زير پا گذاشتند . امروزه نيز پيمان شكنى صهيونيستهاى يهودى اسرائيل زبانزد مردم جهان است .\r\n\r\n\r\n","description":"","footnote":"\r\n( 1 ) . مجمع البيان ، ج 1 ، ص 158 ؛ بحارالانوار ، ج 15 ، ص 176\r\n( 2 ) . بقره ، 85\r\n( 3 ) . مائده ، 63 ، 62\r\n( 4 ) . مائده ، 42\r\n( 5 ) . توبه ، 34\r\n( 6 ) . ، ج معه ، 5\r\n( 7 ) . آل عمران ، 64 ، 67\r\n( 8 ) . توبه ، 30\r\n( 9 ) . توبه ، 31\r\n( 10 ) . مائده ، 41\r\n( 11 ) . بقره ، 79 ؛ آل عمران ، 78\r\n( 12 ) . بقره ، 146\r\n( 13 ) . نساء ، 156\r\n( 14 ) . نساء ، 161\r\n( 15 ) . بقره ، 83 ؛ انفال ، 55 ، 58\r\n( 16 ) . نهج البلاغه خطبهء 73\r\n","page_name":" 204 ","page_number":204},
  {"content":"\r\n\r\n\r\nمسيحيت در جزيرة العرب\r\nدر مورد اين كه اوضاع و احوال نصرانيها در جزيرة العرب تا چه اندازه چگونه بوده اخبار تاريخى آگاهيهاى محدودى در اختيار ما گذاشته است . اگر بخواهيم اين مسأله را از ديدگاه خود قرآن بررسى كنيم در مىيابيم كه قرآن همان‌طور كه با مشركين و يهود برخوردى اعتقادى دارد با نصرانيت نيز برخوردهاى اعتقادى دارد . اما اين نكته نيز روشن است كه وجود برخوردهاى سياسى و نظامى ، به آن صورت كه اسلام و قرآن با مشركين و يهود داشته به هيچ وجه با مسيحيان مطرح نبوده است . اين نشانگر آن است كه تعداد اينان در قبال يهوديان كمتر بوده ، و يا حداقل در محيط مكه و مدينه نسبت به مناطق ديگر بسيار اندك بوده‌اند . تنها مركز تجمع آنان نجران بوده است . اين به معناى آن نيست كه اساساً در دو شهر عمدهء جزيره ؛ يعنى مكه و مدينه از اين گروه كسى نبوده است . از بعضى روايات تاريخى برمىآيد كه از جانب نصرانيان يمن ، تلاشهايى براى گسترش مسيحيت مىشده ، چنان كه بعضى از روميان در مكه خانه‌هاى تجارتى داشته و گاهى نيز از اين منازل براى تجسس در احوال عرب بهره بردارى مىكرده‌اند « 1 » . « 2 » ابن حزم مىنويسد : كسانى از قريش مسيحى شدند ! و سپس نام چند نفر را آورده است . « 3 » در اخبار تاريخى آمده است كه روميان بارها سعى كردند تا از طريق يمن و يا با بهره گيرى از دولت غسانيان بر اين مناطق سلطه يابند : از جمله آنكه عثمان بن حويرث يكى از عربهاى مسيحى شده ، به نزد آل جفنه كه از طرف روميان در شامات حاكم بودند رفته و به آنها پيشنهاد كرده بود كه حاضر است قريش را به كيش نصرانيت در آورد به شرط آن كه او را حاكم آنها گرداند . اما آل جفنه پيشنهاد او را نپذيرفتند ، او از آنجا راهى ديار قيصر روم گرديد و همين پيشنهاد را به او داد . او نيز قبول كرده و حكم او را نوشت ، اما قبل از آن كه وى به مقصد برسد مرد . « 4 »\r\nدولت غسانى كه توسط روميان در شامات تأسيس شده بود ، از آن جا كه عامل روميان بود ، در گسترش مسيحيت تلاش مىكرد ، شايد به دليل همين بود كه شمارى از عربها به رهبانيت گرايش پيدا كرده بودند . « 5 » اين حركت همچنين از نتايج پيوندهاى تجارى بود كه بين اين مناطق صورت مىگرفت . از نظر روميان ، مسيحى شدن اعراب بادية الشام بسيار\r\n\r\n\r\n","description":"","footnote":"\r\n( 1 ) . فجر الاسلام ، ص 13\r\n( 2 ) . همان گونه كه در بعضى از روايات تاريخى آمده تمثال حضرت عيسى و مريم در داخل كعبه بوده است ؛ اخبار مكه ، ج 1 ، ص 112\r\n( 3 ) . ، جمهرة انساب العرب ، ص 491\r\n( 4 ) . المنمق ، صص 181 ، 180 ، 178\r\n( 5 ) . فجرالاسلام ، ص 27 ؛ المختصر فى اخبارالبشرج 1 ، ص 97\r\n","page_name":" 205 ","page_number":205},
  {"content":"\r\n\r\nاهميت داشت زيرا علاوه بر اين كه راحت‌تر كنترل شده و در اختيار آنها بودند ، مىتوانستند مدافع طبيعى آنها در برابر ساير قبايل و نيز ايرانيان باشند ؛ در برابر ، ايرانيان على رغم مجوسى بودن ، از مذهب نسطورى كه مخالف مسيحيت رسمى بيزانس بود حمايت مىكردند تا در اين ميانه نيروى مقاومتى در برابر روميان ايجاد كنند . « 1 » شوقى مىگويد :\r\nاحتمال مىرود انتشار نصرانيت در يمن از ابتداى قرن چهارم ميلادى بوده باشد . از مهمترين علل انتشار آن ، انگيزه‌هاى دينى بوده كه قيصرها بدنبال آن بوده‌اند . اضافه بر اين ، شايد مىخواستند از اين طريق تسلطى بر اين مناطق پيدا كنند . « 2 »\r\nيعقوبى در مورد اعراب نصرانى مىگويد : از جمله بزرگانى كه از ميان عرب ، نصرانى شدند از قريش از بنى اسدبن عبد العزى : عثمان بن حويرث ، ورقة بن نوفل ، و از بنى تميم :\r\nفرزندان امرؤالقيس بن زيد ، و از ربيعه فرزندان تغلب ، و از يمن قبيله طى و مذحج و بهراء و سليح و تنوخ و غسّان ولخم بوده است . « 3 »\r\nابن قتيبه ، ارباب بن رئاب ، ورقة بن نوفل ، زيد بن عمرو بن نفيل و ابوقبيس صرمة بن ابى انس را در شمار نصرانيان ياد مىكند . « 4 » او در جاى ديگر مىگويد : نصرانيت در قبيله ربيعه ، غسان و برخى از طوايف قضاعه بوده است . « 5 » آلوسى نيز مىنويسد : نصرانيت بيشتر در ربيعه و غسان و كسانى از قبيله قضاعه بوده است ، او مىافزايد : ظاهراً اينها تحت تأثير روم قرار گرفته بودند ، چرا كه عرب دايماً در روابط تجارى با روم بوده و به آن مناطق رفت و آمد داشته است ؛ بنى تغلب نيز از جمله نصارى عرب بوده‌اند . « 6 » قرآن روحيهء نصارا را در پذيرش حق ستوده و آنها را در مقابل يهود كه دشمنترين دشمنان مؤمنان بودند ، نزديكترين دوستان آنها معرفى مىكند ، « 7 » اما از طرف ديگر ، قرآن آنها را نيز همچون يهوديان از نظر دينى تخطئه مىكند و به سبب اعتقادى كه نسبت به حضرت مسيح عليه السلام و تثليث آنها را كافر مىشمارد . « 8 »\r\nبرخورد صريح پيامبر صلى الله عليه و آله و سلم با مسيحيان ، تنها همان داستان مباهله است كه در كتب تاريخ اسلام دربارهء آن سخن گفته شده است . قرارهاى چندى نيز با قبايل مسيحى شمال امضا شده است . همچنانكه در ميان نامه‌ها ، چند نامه به قيصر روم و اسقف بزرگ وجود دارد .\r\n\r\n\r\n","description":"","footnote":"\r\n( 1 ) . المفصل ، ج 2 ، ص 629\r\n( 2 ) . العصرالجاهلى ، ص 99\r\n( 3 ) . يعقوبى ، ج 1 ، ص 257\r\n( 4 ) . المعارف ، صص 27 ، 28\r\n( 5 ) . المعارف ، ص 266\r\n( 6 ) . بلوغ الارب ، ج 2 ، ص 241\r\n( 7 ) . مائده ، 82\r\n( 8 ) . مائده ، 73 ، 72 ، 17 ؛ نساء ، 171 ؛ توبه ، 30\r\n","page_name":" 206 ","page_number":206},
  {"content":"\r\n\r\n\r\nفصل سوم : فرهنگ و دانش در جاهليت\r\n\r\nفرهنگ و معارف علمى\r\nفرهنگ جاهليت همان گونه كه از عنوان جاهليت به دست مىآيد ، فاقد روح تفكر و عمدتاً مشتى آداب و عادات متعصبانهء عربى بود . در آن محيط تنها چيزى كه به آن اهميت داده نمىشد علم ، فرهنگ و آگاهى بوده و معيار ارزشهاى حياتى آنها چيزى جز زور و شمشير و نيزه ، زبان چرب و نرم شعر و خطابه ، جنگ و خونريزى و انتقام و ارزش نهادن به حَسَب و نَسَب نبود . زندگى ، رفتار و حركات فردى و اجتماعى آنها ناشى از جهل بوده است . به گفتهء ابن عباس « 1 » در جهالت عرب همين آيه بس كه  « قَدْ خَسِرَ الَّذِينَ قَتَلُوا أَوْلادَهُمْ سَفَهاً بِغَيْرِ عِلْمٍ  « 2 » ؛ زيان كردند كسانى كه به سفاهت ، بى هيچ حجتى فرزندان خود را كشتند . » كسانى كه مىكوشند تا عرب جاهلى را اهل فرهنگ نشان داده و ادعا مىكنند كه : « جهل در جاهليت در مقابل حلم است نه علم ، چرا كه عرب از دانش علمى بهره بسيارى داشته است ! « 3 » به يقين در اشتباهند . در اينجا ، بهتر است بحث را از خواندن و نوشتن آغاز كنيم .\r\n\r\nخواندن و نوشتن\r\nقدرت بر خواندن و نوشتن در يك جامعه نشانى است از معارف علمى و فرهنگ و تمدن ، و در صورتى كه جامعه ، از اين مسأله بىبهره باشد زندگى او خالى از فرهنگ و دانش خواهد بود . تجارب ملتهاى گذشته و يا معاصر جز با خواندن و نوشتن نمىتواند به ديگران انتقال يابد ، و ملتى كه از اين نعمت بىبهره باشد ، نمىتوان به رشد آن ، حتى در طى قرون متمادى اميدى داشت . آنچه از قرآن و روايات اسلامى و تاريخهاى مورّخان از قديم و جديد برمىآيد ، همه حاكى از آن است كه ملت عرب در جاهليت به جز افراد معدودى ، از نعمت سواد محروم بوده‌اند . در قرآن آياتى به امّى بودن پيامبر صلى الله عليه و آله و سلم و قوم او اشاره كرده « 4 » و در آيهء ديگرى اشاره به عدم توانايى پيامبر به خواندن و نوشتن شده است . « 5 » استاد مطهرى مىگويد : يكى از معانى امّى درس ناخوانده و ناآشناى به خط است . ايشان مىافزايد :\r\n\r\n\r\n","description":"","footnote":"\r\n( 1 ) . البداية والنهايه ، ج 2 ، ص 190\r\n( 2 ) . انعام ، 140\r\n( 3 ) . تاريخ ، صدرالاسلام والدولة الامويه ، ص 40\r\n( 4 ) . اعراف ، 157 ، 158 ؛ ، ج معه ، 2 ؛ آل عمران ، 20 ، 75\r\n( 5 ) . عنكبوت ، 48\r\n","page_name":" 207 ","page_number":207},
  {"content":"\r\n\r\nاكثريت ، طرفدار اين نظرند كه امى بدين معنا بوده و يا لااقل اين را ترجيح مىدهند . « 1 » امام على عليه السلام مىفرمايد : « انَّ اللَّه بَعَثَ مُحَمَّداً صَلّى عَلَيْهِ وَ آلِه وَ سَلَّمَ وَ لَيْسَ احَدٌ مِنَ الْعَرَبِ يَقْرَءُ كِتاباً « 2 » ؛ زمانى كه رسول خدا مبعوث گرديد ، احدى از عرب كتاب نمىخواند . » البته اگر مقصود آن حضرت ، كتاب آسمانى باشد ، دلالتى بر مطلب مورد نظر ما ندارد . بلاذرى در خبر آورده كه « كان مجاشع اميّاً و شميلة تكتب » و بدين ترتيب امى را در برابر آشناى با كتابت آورده است . « 3 » جاحظ مىگويد : آنها امى بوده و قدرت نوشتن نداشتند « 4 » احمد امين در جاى ديگر در شرح نظريه جاحظ مىگويد : خلاصهء رأى جاحظ در پذيرش قول شعوبيه اين است كه عرب را نه علمى بوده و نه فلسفه و نه كتبى كه از قديم براى او به ارث باقى مانده باشد . « 5 » واقدى يكى از نخستين نويسندگان مغازى پيامبر صلى الله عليه و آله و سلم مىگويد : در هنگامهء ظهور اسلام در قريش تنها هفده نفر قدرت كتابت داشتند . « 6 »\r\nبا توجه به اين كه اصطلاح اهل كتاب در ميان اعراب جاهلى وجود داشته محتمل است كه امّى در برابر آن استعمال شده باشد . چنين احتمالى با ملاحظه آيهء 175 از سورهء آل عمران نيز به ذهن خطور مىكند اما در هر حال يك احتمال است . اين مسأله كه امّى به معناى « بكارت وجودى » تلقى شده و زمينهء درك مفاهيمى باشد كه سايرين نمىفهمند ، « 7 » بر خلاف اطلاق « اميين » بر همهء اعراب است . زيرا در آن صورت ديگران نيز بايد از اين امتياز بهره‌مند باشند . بلاذرى در جاى ديگر مىگويد : در ميان اوس و خزرج نوشتن به ندرت بوده است ، تنها بعضى از يهود ، آگاه به كتابت عربى بوده‌اند ، و از ميان كل اين دو قبيله تنها عده‌اى قدرت كتابت داشتند . « 8 » ديگران نيز به اين مطلب اشاره كرده‌اند « 9 » واقدى مىگويد :\r\nحنظلة بن ابى الربيع يك بار براى رسول خدا صلى الله عليه و آله و سلم نويسندگى كرد ، پس از آن ، او را حنظلهء كاتب ناميدند . « 10 » در اصل به دليل آن كه تعداد كاتبين بسيار كم بوده ، نام آنها ثبت و ضبط شده است . « 11 »\r\nابن قتيبه دربارهء تاريخ پيدايى كتابت در ميان عرب مىنويسد : از قريش پرسيدند : كتابت\r\n\r\n\r\n","description":"","footnote":"\r\n( 1 ) . پيامبر امى ، ص 49\r\n( 2 ) . شرح نهج البلاغه ابن ابى الحديد ، ج 2 ، ص 189 ، ج 7 ، ص 114 ؛ نهج السعاده ، ج 1 ، ص 250\r\n( 3 ) . انساب الاشراف ، ج 1 ، ص 137\r\n( 4 ) . البيان والتبيين ، ج 3 ، ص 15 به نقل از فجر الاسلام ، ص 31\r\n( 5 ) . فجر الاسلام ، ص 29\r\n( 6 ) . فتوح البلدان ، ص 457 ؛ العقدالفريد ، ج 4 ، ص 157\r\n( 7 ) . روش شناخت اسلام ، ص 101\r\n( 8 ) . فتوح البلدان ، ص 459\r\n( 9 ) . تاريخ القرآن ، ص 5 ، به نقل از بحوث فى تاريخ القرآن و علومه ، ص 14\r\n( 10 ) . فجرالاسلام ، ص 142\r\n( 11 ) . پيامبر امى ، ص 18\r\n","page_name":" 208 ","page_number":208},
  {"content":"\r\n\r\nرا از كجا فرا گرفتيد ؟ آنان پاسخ دادند از اهل حيره ، و اهل حيره نيز از شهر انبار ؛ و گفته شده بشربن عبد الله عبادى براى اولين بار نوشتن را به ابوسفيان بن اميه ( عموى ابوسفيان معروف ) آموخته است . « 1 » اين خود نشانگر آن است كه در نزديكى ظهور اسلام ، كتابت تازه در ميان قريش به پيدايى در آمده بود . احمد امين از ميان نويسندگان عرب معاصر ، به اين حقيقت كه كتابت در ميان عرب جاهلى به ندرت بوده « 2 » و جهالت در ميان آنها شايع و امى بودن ( بى سوادى ) در ميان آنها خصوصاً در باديه گسترده بوده است اشاره دارد ، « 3 » او يكى از علل بىفرهنگى عرب را بىسوادى مىداند . « 4 » جواد على نيز به تفصيل در شرح معناى كلمهء امّى در عدم توانائى بر كتابت و قرائت سخن گفته است « 5 » آلوسى مىگويد : از جمله علل اينكه عرب قدرت حافظه دارد اين است كه اكثريت آنها امى بوده و قدرت خواندن و نوشتن نداشتند و بلكه مىتوان گفت در باديه تمامى آنها چنين بوده‌اند . « 6 » سباعى مىگويد :\r\nگمان نمىكنم كه اين نقل كه صحفى در دوران جاهليت به صورت مكتوب بوده و نسخه‌هاى آن در ميان مردم رواج داشته ، روايت درستى باشد ، چرا كه امّيت ( بى سوادى ) در ميان آنها شايع و نوشتن منحصر به افرادى بوده كه بسيار اندك و انگشت شمار بوده‌اند ، كما اين كه بعضى از مورخان به اين نكته تصريح كرده‌اند . « 7 » جواد على مىگويد : هيچ اختلافى در ميان علما وجود ندارد كه تا به حال هيچ نوشتهء جاهلى به لهجه‌اى كه قرآن به آن نازل شده و حتى به لهجهء شعرهايى كه از جاهليت باقى مانده ، نه از زمانهاى دور و نه نزديك پيدا نشده است ، با اين كه نوشته‌هايى از كتابات جاهلى به غير اين لهجه ، از دوره‌اى كه فاصلهء چندانى با اسلام ندارد يافت شده است . « 8 »\r\nدر اينجا با اين كه لهجه قريش همين لهجه قرآن و شعرهاى باقى مانده بوده ، هيچ نوشته‌اى از آنها به دست ما نرسيده است ، اين در حالى است كه به تصريح خود مورخان ، اين لهجه از زمان حضرت اسماعيل عليه السلام كه فاصله بسيار دورى از جاهليت نزديك به اسلام دارد وجود داشته است . « 9 »\r\nابن قُتيْبه روايتى نقل مىكند كه بر پايهء آن ، كتابت نزد عرب عيب تلقى مىشده است . « 10 »\r\n\r\n\r\n","description":"","footnote":"\r\n( 1 ) . المعارف ، ص 240 ؛ بلوغ الارب ، ج 3 ، ص 368\r\n( 2 ) . فجر الاسلام ، ص 29\r\n( 3 ) . همان ، ص 140\r\n( 4 ) . همان ، ص 29\r\n( 5 ) . تاريخ العرب فى الاسلام ، صص 174 - 169\r\n( 6 ) . بلوغ الارب ، ج 1 ، ص 41\r\n( 7 ) . تاريخ مكه ، احمد سباعى ، ص 24 ؛ براى تفصيل بيشتر در مورد امى بودن عرب نك : مقدمهء ابن خلدون فصل 30 ، ص 419 ؛ و دائرالمعارف الاسلاميه ، ج 3 ذيل مورد « خط »\r\n( 8 ) . المفصل ، ج 8 ، ص 248 ؛ تاريخ العرب فى الاسلام ، ص 15 و نيزنك : معارج نهج البلاغه ، ص 250\r\n( 9 ) . طبقات الشعراء ، ص 4\r\n( 10 ) . الشعر والشعراء ، ص 334\r\n","page_name":" 209 ","page_number":209},
  {"content":"\r\n\r\nنقل شده : پيامبر نامه‌اى براى قبيلهء بكربن وائل فرستاد كه در ميان اين قبيلهء با آن وسعت ، كسى كه قادر به خواندن آن نامه باشد وجود نداشت . « 1 »\r\nوجود اين همه نصوص تاريخى ، هيچ گونه شكى را در اين كه عرب جاهلى توانايى خواندن و نوشتن را نداشته باقى نمىماند . اينجاست كه ما ارزش آن را كه قرآن به « قلم » قسم مىخورد در مىيابيم . در اين ميان جاى تعجب و شگفتى آن است كه در همين دوران كه عرب جاهلى در جهل و بىسوادى بوده ، مناطق روم و ايران در حدّ بالايى از اين نعمت بهره‌مند بوده‌اند ، در حدود يك هزار سال قبل از آن در يونان علم و دانش در سطح پيشرفته‌اى وجود داشته و صدها كتاب تأليف شده است . و در حالى كه قوم عرب در روابط تجارى خود با مناطق روم و ايران رفت و آمد داشته ، از اين به بعد بسيار عقب مانده است . « 2 »\r\nبعضى از نويسندگان جديد كوشيده‌اند تا با چشم پوشى از اين نصوص تاريخى و آيات قرآنى ، ثابت كنند كه كتابت در ميان آن مردم وجود داشته و حتى شايع بوده است . آنان گفته‌اند : ياد از وسايل خواندن و نوشتن در آيات قرآن نشان مىدهد كه مردم آن دوره ، با اين وسايل آشنا بوده ، آنها را استعمال مىكرده و خواندن و نوشتن در حدى گسترده ، ميان آنها شايع بوده است . « 3 »\r\nنويسنده‌اى در ذيل آيه‌اى كه امر به نوشتن ديون مىكند مىگويد : اين نشان مىدهد كه چنين امرى ممكن بوده كه خداوند بدان دستور داده است . « 4 » آلوسى مىگويد : از ادله‌اى كه دال بر وجود كتابت در ميان عرب است وجود الفاظ فراوان در زبان آنهاست كه براى مسايل مربوط به خواندن و نوشتن وجود دارد . « 5 »\r\nجواد على مىگويد : در زبان عرب جاهلى كلماتى وجود دارد كه مشتمل بر خواندن و نوشتن است ، مثل : قلم ، قرطاس ، دوات ، مداد ، لوح ، صحف ، كتاب ، مجله و غير اينها كه جاى شكى باقى نمىگذارد كه جاهليّين آنها را استعمال مىكرده‌اند ؛ چرا كه اين كلمات در قرآن وارد شده و اين خود دليل استعمال آنها توسط اعراب جاهلى است . « 6 » در اين باره تذكر چند نكته لازم است .\r\nاولا : دونفر آخر خود در مطالبى كه از آنها گذشت اظهار داشتند كه اميّت در ميان آنها\r\n\r\n\r\n","description":"","footnote":"\r\n( 1 ) . الصحيح من سيرة النبى الاعظم ، ج 1 ، ص 49\r\n( 2 ) . محمد بن سعد درجلد سوم طبقات خود ، نام تعدادى از مردم را ذكر كرده و پس از آن كه مىگويد اينها كتابت مىدانستند مىگويد كه كتابت در عرب ، جاهلى اندك بوده است نك : صص 613 ، 604 ، 536 ، 531 ، 526 ، 522 ، 498 ، 465 ، 450\r\n( 3 ) . عصرالنبى صلى الله عليه و آله و سلم ، ص 444\r\n( 4 ) . همان ، 445\r\n( 5 ) . بلوغ الارب ، ج 3 ، ص 370\r\n( 6 ) . المفصّل ، ج 8 ، ص 252\r\n","page_name":" 210 ","page_number":210},
  {"content":"\r\n\r\nشايع بوده و تاكنون هيچ نوشتهء جاهلى به دست نيامده است . شايد منظور آنها اين است كه اصل مسأله كتابت وجود داشته است . چنين امرى قابل انكار نيست ، آنچه پذيرفتن آن دشوار است شيوع كتابت و استفاده از آن در مسايل فرهنگى و انتقال دانش است . كسانى كه ورود كلمات را در قرآن دليل شيوع نوشتن در جاهليت مىدانند ، بايد توجه داشته باشند كه كلمهء امّى دلالت بر آن دارد كه اينان درس ناخوانده ونا آشناى به خواندن و نوشتن بوده‌اند . « 1 »\r\nثانياً : وجود اين كلمات در ميان لغات يك زبان ، دليل بر آن نيست كه خواندن و نوشتن شيوع فراوان داشته است . خواندن و نوشتن از صدها سال قبل از آن وجود داشته و حتى يهوديان و نصارا در ميان عرب بوده ، تورات و انجيل در اختيار داشته و قطعاً عرب بايد براى ابزارى كه ديگران براى نوشتن و خواندن به كار مىبرند اسمى انتخاب كند . امر به نوشتن ديون دليل شيوع آن نيست ؛ چه بسا در ميان يك شهر وجود ده نفر براى نوشتن همهء ديون كافى باشد ، همان گونه كه مورخان وجود هفده نفر را كه نوشتن مىدانستند متذكر شده‌اند . به علاوه قرآن بااين دستور خود مىخواهد از اين پس وجود كتابت و قرائت را در ميان عرب قوت بخشيده و همان گونه كه با قسم به قلم به آن ارزش داده ، از اين راه نيز كتابت و قرائت را در ميان آنها كسترش دهد .\r\nثالثاً : اين چگونه تاريخنگارى است كه اجتهاد در برابر نص است ؟ از مورّخان كهن ، كسانى چون بلاذرى ، ابن قتيبه ، واقدى ، ابن عبدربه اندلسى و از معاصرين آلوسى « 2 » و محمد كردعلى « 3 » به آن اعتراف دارند .\r\nرابعاً : ما نبايد هر لغتى را كه درقرآن به كار رفته درست در همان معنايى بدانيم كه در جاهليت در آن معنا به كار رفته است . احمد امين گويد : در قرآن الفاظى وجود دارد كه معناى آن در اسلام تغيير كرده و اگرچه در جاهليت معناى عامى داشته در اسلام معناى خاصى پيدا كرده است ، كلماتى همچون صلات ، زكات ، حج ، بيع و مزارعه در اين شمار است . او مىافزايد : الفاظ وتعبيرات و معانى آنها ، هيچ گاه بطور كامل زبان و لغت عرب جاهلى را نمودار نمىكند ، براى اين كه قرآن الفاظى را استعمال مىكند كه عرب جاهلى آن را استعمال نمىكرده‌اند . قرآن الفاظ را به معناهايى نسبت مىدهد كه در جاهليت بطور كامل در آن معانى به كار نمىرفته است ؛ چنان كه استعارات و مجازهايى را استعمال مىكند كه خارج از محدوده‌اى است كه عرب جاهلى آن را استعمال مىكرده است . قرآن اسلوب ويژه خود را دارد كه به دور از اسلوب عرب جاهلى است . آنگاه او از قول سيوطى در المزهر مىگويد .\r\n\r\n\r\n","description":"","footnote":"\r\n( 1 ) . العقدالفريد ، ج 4 ، ص 160 ؛ بحوث فى تاريخ القرآن و علومه ، ص 140 ، 139\r\n( 2 ) . بلوغ الارب ، ج 3 ، ص 37\r\n( 3 ) . الاسلام والحضارة الدينية ، ص 124\r\n","page_name":" 211 ","page_number":211},
  {"content":"\r\n\r\nابن خالويه گفته است : كلمهء « جاهليت » اسمى است كه در اسلام بوجود آمده و اطلاق بر دوران قبل از بعثت شده است ؛ كلمهء منافق مفهومى اسلامى است كه در جاهليت به كار نمىرفته است ، ابن اعرابى گفته است : كلمهء فاسق نه در كلمات جاهلى و نه در شعر آنها هيچ گاه شنيده نشده است . احمد امين بعد از نقل اين كلمات نتيجه مىگيرد كه : پس ما نمىتوانيم بگوييم كه لغات قرآن مىتواند نشانگر معارف عقلى دوران جاهلى باشد . « 1 » دربارهء معناى « كتاب » يا حتى « قلم » و برخى مفاهيم ديگر نيز تا حدودى همين بحث مصداق دارد .\r\n\r\nشعر و خطابه\r\nگفته مىشود كه از جمله نشانه‌هاى فرهنگ و تمدن ، فرهنگ شعر و شاعرى و خطابه سرايى است ، كه در جاهليت رواج فراوان داشته است . در اينجا بايد ضمن تأييد اهميت اين امر ، بر اين نكته تأكيد كرد كه آنچه مىتواند در شعر و خطابه نشانگر تكامل عقلانى جامعه باشد محتواى شعر است . شعر گفتن در ميان عرب جاهلى امرى پر رونق و بازار شعر و شاعرى بسيار گرم بوده است ؛ آنها در مجالس عيش و عشرت ، در ميادين جنگ و جدال ، در مواقع سرودن مرثيه و تحريك به انتقام و يا نشان دادن فضل و برترى خود به شعر گفتن مىپرداختند ؛ بازار عكاظ يكى از محلهاى معروفى است كه معمولًا شاعران در آنجا اشعار خويش را مىخوانده‌اند . « 2 » ابن سلام مىگويد : در جاهليت ، شعر ديوان علم عرب « 3 » و منتهاى حكمت آنها بوده و از آن شروع و به آن خاتمه مىدادند . « 4 »\r\nيعقوبى مىگويد : شعر در ميان عرب به جاى حكمت آنها و افزونى دانش آنها بود .\r\nهنگامى كه در ميان يك قبيله شاعرى ماهر وجود داشت . . . او را در بازارهايى كه هر ساله در آن گرد مىآمدند آورده و يا در هنگامهء حج خانهء كعبه حاضر مىكردند تا همهء قبايل و عشاير گرد آمده ، شعر او را بشنوند ، آنها اين را يك افتخار و شرافت محسوب مىكردند . « 5 » از اين مطالب برمىآيد كه شعر در نزد عرب جايگاه بلندى داشته و از مفاخر هر قبيله داشتن شاعران چندى بوده است . عمر گفته است : شعر دانش قومى بوده كه علم بهتر و صحيحترى نداشتند ، با آمدن اسلام وقتى عرب متوجه جهاد شد از گفتن شعر و روايات آن باز ماند ، گرچه بعد از فتوحات ، دو مرتبه به روايت شعر پرداختند . « 6 »\r\nسيوطى گويد : آنها به كمك شعر انساب خود را حفظ ، مآثر خود را ذكر و زبان عربى را\r\n\r\n\r\n","description":"","footnote":"\r\n( 1 ) . فجر الاسلام ، ص 54\r\n( 2 ) . بلوغ الارب ، ج 1 ، ص 267\r\n( 3 ) . المحاسن والمساوى ، ج 1 ، ص 10 و 11\r\n( 4 ) . طبقات الشعراء ، ص 10\r\n( 5 ) . تاريخ اليعقوبى ، ج 1 ، ص 262\r\n( 6 ) . طبقات الشعراء ، ص 10 ؛ المزهر ، ج 2 ، ص 473\r\n","page_name":" 212 ","page_number":212},
  {"content":"\r\n\r\nفرا مىگرفتند . « 1 » دكتر جواد على به تفصيل دربارهء نقش شعر در ثبت اخبار جاهلى سخن گفته است . « 2 » در هر حال بايد گفت كه ظاهراً پيشينهء شعر موجود ، تنها به 150 سال قبل از بعثت مىرسد ، « 3 » و قبل از آن شاعرى شناخته شده و شعرى به دست رسيده وجود ندارد .\r\nتنها در زمان عبد مناف و فرزند او هاشم است كه شعر گفتن ابعاد وسيعى به خود گرفته و قبل از آن تنها اشعارى در بيان بعضى از حوادث گفته مىشده است . « 4 » در اين دوران است كه به قول يعقوبى ، وسعت شعر به حدى مىرسد كه به كمك شعر با يكديگر به مخاصمه پرداخته ، به وسيله آن بر يكديگر برترى مىجويند . . . و همديگر را مورد مدح و سرزنش قرار مىدهند . « 5 »\r\nاشعارى كه در جاهليت سروده شده هيچ كدام در آن دوره مدون نشده و تاريخ تدوين همهء آنها اواخر قرن اول هجرى به بعد است . مجموع اين اشعار در مجموعه‌هايى تدوين شده است از جمله : « معلقات سبع » و « مفضّليات » ، كه مجموع 128 قصيده است ، « ديوان الحماسه » از ابى تمام ، « حماسة البحترى » . همچنين در كتاب « اغانى » و نيز « الشعر و الشعراء » ، « مختارات ابن اشعرى » و « جمهرة اشعار العرب » از ابوزيد قريشى اشعارى از جاهليت باقى مانده است . « 6 » در اين ميان شايد ( چنان كه گفته‌اند ) معلقات سبع همان قصيده‌هاى هفتگانه‌اى باشد كه بر ديوار كعبه آويخته بودند ؛ بنابراين ، اين مجموعه از دوران جاهليت مدون بوده است ، « 7 » ليكن از ميان قدما ، ابن نحاس عدم ثبوت چنين امرى را گوشزد كرده « 8 » و برخى معاصران نيز اين مسأله را يك اسطوره مىدانند . « 9 »\r\nنكته‌اى كه در اينجا قابل ملاحظه است اين كه ، عده‌اى از علما و دانشمندان اهل ادب در بسيارى از شعرهاى جاهلى ترديد نموده و آنها را از دوران جاهليت نمىدانند ، بلكه آنها را ساختهء دست شعرايى مىدانند كه همه در دوران اسلام بوده‌اند و لذا در صحّت شعرهايى كه به شعراى جاهلى منسوب است ترديد دارند . گويا اولين كسى كه اشعار جاهلى را گردآورى كرده ، فردى است به نام حمّادابن ابى ليلى معروف به حمّادالّروايه ؛ او از نظر بسيارى به جعل و كذب متهم گرديده است . « 10 »\r\nابن سلام دربارهء او مىگويد : او اولين كسى است كه شعر جاهلى را جمع كرده اما مورد\r\n\r\n\r\n","description":"","footnote":"\r\n( 1 ) . المزهر فى علوم اللغة ، ج 2 ، ص 470\r\n( 2 ) . المفصل ، ج 1 ، ص 73 - 70\r\n( 3 ) . فجر الاسلام ، ص 58\r\n( 4 ) . طبقات الشعراء ، ص 11 ؛ المزهر ، ج 2 ، ص 474\r\n( 5 ) . تاريخ اليعقوبى ، ج 1 ، ص 262\r\n( 6 ) . فجر الاسلام ، ص 58\r\n( 7 ) . المزهر ، ج 2 ، ص 480\r\n( 8 ) . معجم الادباء ، ج 10 ، ص 266 ؛ به نقل از : العصرالجاهلى ، ص 141\r\n( 9 ) . العصرالجاهلى ، صص 139 ، 140\r\n( 10 ) . لسان الميزان ، ج 2 ، ص 352\r\n","page_name":" 213 ","page_number":213},
  {"content":"\r\n\r\nوثوق نيست ، چرا كه اشعار بعضى را به ديگرى نسبت داده و چه بسا در اشعار مطالبى افزوده است . « 1 » ابوالفرج نيز او را متهم به زندقه كرده است . « 2 » در عين حال ، او را آگاهترين افراد نسبت به ايام العرب و اخبار و اشعار و انساب و لغت عرب مىداند ، « 3 » اين در حاليست كه همين نويسنده از قول ديگران اظهار مىكند كه او شعر عرب را فاسد كرده است . « 4 »\r\nطه حسين مىگويد : بسيارى از اشعارى را كه ما آنها را ادب جاهلى مىناميم از آن دوران نبوده و تنها ساخته شده در دوران اسلام است ، اين اشعار اسلامى بوده و در نمودار كردن حيات مسلمين و تمايلات آنها ، روشنگرى بيشترى دارد تا زندگى دوران جاهليت ، و من هيچ شكى ندارم كه آنچه از ادب جاهلى باقى مانده بسيار اندك بوده ، چيزى را براى ما روشن نكرده و دال بر هيچ مطلبى نيست ، و سزاوار نيست در نشان دادن ادبيات عصر جاهلى به آنها تكيه شود . « 5 »\r\nالبته بسيارى از ادبا اين نظر را به اين شكل كلى نمىپذيرند و حق نيز چنين است .\r\nشوقى مىگويد : اين يك حقيقت است كه در اشعار جاهلى دروغهاى بسيارى وجود دارد اما بايد اذعان داشت كه قدماى ما نيز از اين امر غافل نبوده‌اند و خودشان با نقدهاى درونى ( محتواى شعر ) و خارجى ( بررسى راويان ) اشعار را كنترل مىكرده‌اند ، لذا سزاوار است كه در شك در مورد اين اشعار ، از طرف افرادى چون برجليوث و طه حسين افراط نشود ، در غير اين صورت انكار آن اشعار به رد تمام اشعار جاهلى منتهى مىگردد . « 6 » اين در حاليست كه شعر عمده دانش عرب بوده . « 7 »\r\nزمانى كه تا اين حدّ چهرهء اشعار جاهلى مخدوش باشد و به درستى نتوان صحيح آن را از غلط جدا كرد به ناچار در وهلهء اول نمىتوان به درستى از راه اين اشعار ، جاهليت را شناخت ؛ ما به نوبهء خود يقين داريم كه اين اشعار بعضاً از جاهليت باقى مانده گرچه با توجه به انگيزه‌هاى مختلف قومى ونژادى برخى از آنها دستكارى شده باشد . بر آنچه گذشت بايد افزود كه با توجه به جوانب مختلف ، حتى همين اشعار موجود نه تنها نشان حكمت و علم و انديشه نيست كه بعضاً نشانگر حقارت و پستى و دورى از ارزشهاى انسانى و واقعى است .\r\n\r\n\r\n","description":"","footnote":"\r\n( 1 ) . طبقات الشعراء ، صص 15 - 14 ؛ المزهر ، ج 1 ، ص 175\r\n( 2 ) . الاغانى ، ج 6 ، ص 74\r\n( 3 ) . الاغانى ، ج 6 ، ص 70\r\n( 4 ) . همان ، صص 92 - 89\r\n( 5 ) . فى الادب الجاهلى ، ص 65\r\n( 6 ) . العصرالجاهلى ، ص 175 ؛ انكار كامل اشعار جاهلى در واقع مىتوانست مشكلاتى را براى مسأله اعجاز قرآن به وجود آورد زيرا ادب دوره جاهلى زير سؤال مىرفت . لذا بود كه بر سر اين مسأله ، اختلاف بزرگى ميان طه حسين و علماى سنتى الازهر بوجود آمد ؛ نك : فصلنامه مطالعات تاريخى ، سال اول ، ش 2 ، ص 200 - 197\r\n( 7 ) . بلوغ الارب ، ج 3 ، ص 82\r\n","page_name":" 214 ","page_number":214},
  {"content":"\r\n\r\nبايد ديد اين شعرها به چه منظورى سروده شده و در چه مقاطعى از آنها استفاده مىشده است . بطور كلى شعر يكى از ضرورتهاى زندگى عرب و وسيله‌اى براى تفاخر و اثبات برترى نسب بوده است .\r\nآلوسى گويد : از آنجا كه عرب جاهلى تفاخر به حسب و نسب مىكرد و قصد داشت تا شرف و مجد و آقايى خود را حفظ كند ؛ وقتى حوادثى از قبيل جنگ و غارت در بين آنها پديد مىآمد آنان نيازمند كلماتى بودند تا آنها را نسبت به ثار و انتقام هشيار كرده و قبيله‌شان را از ننگ و عار دور كند ، لذا آنها علاوه بر استفاده از شعر در اين باب ، از خطب و وصايا نيز استفاده مىكرده‌اند . « 1 » در سخن يعقوبى نيز گذشت كه هدف از شعر همان تخاصم با يكديگر و مدح و هجو نمودن همديگر بوده است . در آن روزگاران كه شعرا شعرهاى خود را به پاى ملوك ايران و شامات و . . . ديگر مناطق هديه مىكردند مسلما شعر سرنوشتى جز مدح و ذم نداشته است ، اين شيوهء شعرا بوده كه در گروههاى مختلف نزد ملوك و رؤساى قبايل براى مدح و ستايش آنها بروند ، « 2 » از جملهء اين شاعران نابغة الذبيانى ، زهير بن ابى سُلمى ، اعشى شاعر و ديگران بودند كه شعر را وسيلهء كسب و درآمد قرار داده بودند . « 3 »\r\nاضافه بر اين - همان گونه كه گفته شد - آنچه مهم است و مىتواند شعر را نشان برجستگى فرهنگ بنماياند ، اين است كه : اشعار داراى محتواى عالى و احساسات پاك انسانى باشد و الا شعر گفتن از سبزه زار ، طلوع خورشيد و غروب آن ، اشعارى كه در وصف يار مادى و عشق ظاهرى و حماسهء جنگ و امثال آن باشد نشانگر رشد فرهنگ و تمدن نيست . شاعر جاهلى موضوعى براى شعر گفتن جز شتر در بيابان ، مسافرت به بيابانهاى دور دست ، وصف معشوق و يار خود ، دفاع از مجد و شرف خيالى قبيلهء خود و هجو دشمن قبيله‌اش ، ندارد ؛ چرا كه زندگى مادى صرف ، آن هم در باديه و صحرا و آن هم در صحراهاى خشك و خالى از آب و علف ، موضوع ديگرى غير از اينها ندارد . ما در ذيل ، يك نمونه از اشعارى كه در مجموعهء قصيده‌هاى معلقات سبع ذكر شده نقل مىكنيم : طرفه ، شاعر يكى از معلقات در وصف شتر خود گويد :\r\n« چون مىايستد در عظمت و شكوه درست چون پلهاى رومى است كه سازنده‌اش سوگند خورده آن را با ساروج و آجر برآورد .\r\nگلگون ريش ، قوى پشت ، تكاور و سبك رفتاراست ، كوهانش چون طاقى است كه از\r\n\r\n\r\n","description":"","footnote":"\r\n( 1 ) . بلوغ الارب ، ج 3 ، ص 151\r\n( 2 ) . صحيح الاخبار عما فى البلاد العرب من الاثار ، النجدى ، ج 1 ، ص 9\r\n( 3 ) . بلوغ الارب ، ج 3 ، ص 91\r\n","page_name":" 215 ","page_number":215},
  {"content":"\r\n\r\nسنگهاى سخت برآورده باشند .\r\nگاهگاهى ناقهء من با آن سر بزرگ و دست و پاى بلندش چنان در رفتار به نشاط مىآيد كه هر بار از جاده خارج مىشود !\r\nجاى تسمه‌هاى جهاز پشت او چون آثارى است كه پس از روزگار دراز از آب بر صخره‌هاى صمّا باقى مىماند ، اين خطها گاه به هم نزديك و گاه از هم دور مىشوند ، همچون تارهاى سپيد بر جامه چاك شده . « 1 »\r\nاشعار ديگر جاهلى نيز جز شرّ و شراب و شمشير و شتر و . . . سخن ديگرى ندارد . اين مسأله در ارتباط با جنبهء محتواى اشعار جاهلى است ، از لحاظ صورى شعر عرب از قالبهاى بسيار اديبانه‌اى برخوردار بوده است . وسعت لغت زبان عرب همراه با استعداد ويژه كه در بهره گيرى از انواع تشبيهات و استعارات بوده مىتواند وسعت اين زبان را نشان دهد ، چنين مسأله‌اى به نوبهء خود از جهت صورى اين فرهنگ را در حدى بسيار اديبانه مطرح مىكند و اين تنها بخشى از حُسن است ، بخش ديگر محتواى آنهاست كه بهره‌اى از علم و فلسفه ندارد .\r\nنكته ديگرى كه مىتوان در زمينهء بررسى شعر جاهلى ، به عنوان معرّف فرهنگ آن ، گوشزد كرد اين كه ، اصولًا شعر گفتن با خيال بافى و سخن خلاف و واقع همراه و هماهنگ است ، اين طبع شعر ( جز اشعار بسيار اندك ) است كه مطلبى كوچك را بزرگ كند ، يا تصويرى از كار ارائه مىدهد كه يا قابل عمل نيست و يا عمل بدان بسيار مشكل است . قرآن در اشاره به اين مطلب مىفرمايد :  « أَ لَمْ تَرَ أَنَّهُمْ فِي كُلِّ وادٍ يَهِيمُونَ  « 2 » ؛ آيا ننگرى كه آنها خود به هر وادى حيرت سرگشته‌اند » . زمخشرى در تفسير آيهء فوق گويد : شعرا معمولًا از هر درى سخن گفته و ميانه روى در سخن ندارند ، ترسوترين مردم را بر عنتره ( شجاع عرب ) و بخيلترين افراد را برحاتم برترى مىدهند . « 3 » فاسق را پاك و متقى را فاسق جلوه مىدهند .\r\nشبيه همين معنا را طبرسى و علامهء طباطبايى نيز ذكر كرده‌اند ، با اين حساب نمىتوان حتى با فرض قبول اين كه اين اشعار جاهلى است ، آنها را نشانهء رشد فرهنگى دانست چرا كه محتواى شعر با اين توصيف قرآن ، ديگر يك محتواى منطقى نخواهند بود . البته هركس طبع شعر دارد ممكن است هر شعرى با هر موضوعى بگويد ، نظر جامع قرآن دربارهء شعرا چنين است : « شعراء را مردمى گمراه همراهى مىكنند آيا ننگرى كه آنها به هر وادى حيرت سرگشته‌اند و چيزى گويند كه خود عمل نمىكنند مگر مؤمنين آنها و كسانى كه عمل صالح انجام دهند . » « 4 » قرآن شاعران مشرك را كه شامل شعراى جاهليت مىشود مورد مذمت قرار\r\n\r\n\r\n","description":"","footnote":"\r\n( 1 ) . معلقات ، ص 32\r\n( 2 ) . شعراء ، 224\r\n( 3 ) . كشاف ، ج 3 ، ص 133\r\n( 4 ) . شعراء ، 227 - 224\r\n","page_name":" 216 ","page_number":216},
  {"content":"\r\n\r\nداده و آنها را متهم به « قول بدون عمل » مىكند ، البته مؤمنين را از آنها مستثنى مىكند .\r\nچنان كه شعرايى چون عبد الله بن رواحه ، كعب بن مالك ، و حسان بن ثابت شعرايى بودند كه در مدح پيامبر و هجو مشركين شعر مىگفتند « 1 » : در پايان بايد اشاره كنيم كه به گفتهء بعضى راويان ، پيامبر صلى الله عليه و آله و سلم شعر را در رديف علم الانساب شمرده و علمى مىداند كه نفعى در بر ندارد و ندانستن آن جهلى است كه ضررى همراهش نيست . « 2 »\r\n\r\nدانش تبارشناسى\r\nيكى ديگر از ضرورتهاى زندگى عرب جاهلى ، با آن همه تفرقه و تشتت ، اين بود كه قبيله خود را شناخته در صورت امكان « نسب شناس » گرديده ، و ريشهء قبايل را دريافته ، بر تقسيم بندىهاى داخلى و جدا شدن عشيره و مستقل شدن هر يك آگاه شده و تك تك آباء و اجداد قبايل و بعضاً اخبار و قهرمانيهاى آنها را بشناسد . هيچ فردى جداى از قبيلهء خود و ارزشهاى آن شخصيتى نداشت ، بنابراين سعى مىكرد هر گونه ارزشى كه از گذشتهء قبيله‌اش بر جاى مانده آن را حفظ كند و به رخ ديگران بكشد .\r\nآلوسى دربارهء اين كه علم الانساب ضرورت زندگى عرب جاهلى است مىگويد : عرب جاهلى اهميت زياد به ثبت و حفظ انساب خود مىداد چرا كه اين معرفت وسيله‌اى براى الفت و هميارى بود ، آنها محتاجترين افراد به اين معرفت بودند زيرا تشتت و تفرقه بين قبايل هميشه موجب بروز جنگ و جدال مىشد و از آنجا كه نمىخواستند كسى غير از خودشان بر آنها تسلط يابد انساب خود را حفظ مىكردند تا بر دشمن پيروز شوند ، چرا كه وقتى خويشاوندان با هم تعاطف داشته و تعصب خويشى در ميان باشد الفت و هميارى بين آنها به وجود آمده و از ذلت و تفرقه جلوگيرى خواهد شد « 3 » همين نياز سبب شده بود تا نسب شناسان هر قبيله ، موقعيت اجتماعى خوبى داشته باشند زيرا مورد رجوع مردم در امر نسب بودند « 4 » در هر حال اين خود دانشى بوده و ما مىپذيريم كه يكى از دانشهاى عرب همين علم انساب است . « 5 »\r\nآنچه اهميت دارد بررسى ارزش اين علم است ؛ در اينجا ما روايتى از پيامبر صلى الله عليه و آله و سلم را در اين باب نقل مىكنيم : پيامبر صلى الله عليه و آله و سلم وارد مسجد شده ، مشاهده كرد كه عده‌اى از مردم گرد\r\n\r\n\r\n","description":"","footnote":"\r\n( 1 ) . مجمع البيان ، ج 7 ، ص 208\r\n( 2 ) . الترتيب الاداريه ، ج 2 ، ص 230\r\n( 3 ) . بلوغ الارب ج 3 ص 182\r\n( 4 ) . المفصل ، ج 1 ، ص 472 ؛ وى نام برخى از مهمترين نسب شناسان را آورده است .\r\n( 5 ) . المختصر فى اخبارالبشر ، ج 1 ، ص 99\r\n","page_name":" 217 ","page_number":217},
  {"content":"\r\n\r\nمردى حلقه زده‌اند ، پرسيدند : او كيست ؟ پاسخ دادند او مردى علّامه است ، فرمودند در چه ؟ گفتند : او آگاه‌ترين مردم به انساب عرب و . . . مىباشد ، پيامبر صلى الله عليه و آله و سلم فرمودند : اين علمى است كه نافع نبوده و جهل به آن ضررى نمىرساند . « 1 » ابن عبد البرّ اين نظر را كه دانش انساب سودى ندارد نمىپذيرد و مىگويد : كسى كه گمان كرده اين علمى است كه نافع نبوده و جهل نسبت به آن ضررى ندارد ، انصاف نداشته است ! طبيعى آن است كه ابن عبد البرّ حديث را از رسول خدا صلى الله عليه و آله و سلم نمىدانسته است . « 2 » نسب شناسان مسلمان ، اغلب براى ضرورت كار خويش دليلهايى را بر لزوم شناخت انساب از ديدگاه دين ارائه مىدهند .\r\nابن حزم چند نكته را در اين باب آورده اولا : ضرورت شناخت پيامبر صلى الله عليه و آله و سلم و نسب وى .\r\nثانياً : اين كه خلافت تنها در ميان فرزندان قريش است و بايد آنها را شناخت تا شخص ديگرى مدعى خلافت نشود . ثالثاً : شناخت اصحاب پيامبر صلى الله عليه و آله و سلم و انصار ، چرا كه پيامبر صلى الله عليه و آله و سلم دستور احسان به آنها داده ، پس لازم است آنها را بشناسيم تا بتوانيم به آنان احسان كنيم . بعد از اين توجيهات نوشته است : بنابر اين گفته كسى كه معتقد است علم نسب نفعى نداشته و جهل بدان ضررى ندارد نادرست است . « 3 »\r\nبه اين نكته بايد توجه داشت كه آنها از اين مسأله در افتخارات و دفاع از مجد و شرافت قبيلهء خود بهره مىگرفتند ، از آنجا كه رؤسا و قهرمانان قبيله ، حلال زاده و پاك بودن مناكح و امثال اينها تعيين كنندهء ارزش بود ، آگاهى نسبت به اين مسايل و اين كه كدام قبيله رؤساى بهترى داشته و يا قهرمانان بيشتر دارد يا عرب زاده كامل هستند ، همه ارزش براى يك قبيله بوده است . شاهد اين مسأله اين است كه آنها نسب شناسان معروفى داشتند و به نام حُكّامِ در امر نسب مشهور بوده‌اند . وقتى بين دو نفر در اين باب درگيرى مىشد آنها در اين مورد قضاوت را به عهده داشتند ؛ از جمله آنها : مخرمة بن نوفل ، حويطب بن عبد العزّى ، ابوالجهم بن حذيفه و عقيل بن ابى طالب بوده‌اند . « 4 » شاهد ديگر اين مسأله اين كه اصولًا منشأكلمه « منافره » همين مسأله افتخار به ارزشهاى نسبى است ؛ اصل اين كلمه « نَفَر » مىباشد و مىدانيم كه يكى از افتخارات براى هر قبيله اين بود كه آنها در قياس با ديگر قبايل نفرات بيشترى داشته باشند ، لذا درگيرى بر سر اين مسأله « منافره » نام گرفت . « 5 »\r\nبراى كسانى كه در دوران اسلام نيز هنوز اخلاق جاهلى داشتند ، مسأله نسب ارزش بسيار داشت . زياد بن ابيه از طرفداران حضرت على عليه السلام بود ، اما از موقعى كه معاويه او را\r\n\r\n\r\n","description":"","footnote":"\r\n( 1 ) . لسان الميزان ، ج 3 ، ص 104 ؛ التراتيب الاداريه ، ج 2 ، ص 230\r\n( 2 ) . بلوغ الارب ، ج 3 ، ص 187\r\n( 3 ) . جمهرة انساب العرب ، صص 23\r\n( 4 ) . المنمق ، ص 482\r\n( 5 ) . بلوغ الارب ، ج 1 ، ص 288\r\n","page_name":" 218 ","page_number":218},
  {"content":"\r\n\r\nبرادر خود به حساب آورده و طبق رسوم جاهلى كسانى شهادت دادند كه او برادر معاويه است ، او به طرفدارى معاويه پرداخته و به صورت يكى از دشمنترين دشمنان آل على عليه السلام در آمد . « 1 »\r\nكسرى شاه ايران به نعمان بن منذر دست نشانده خود در حيره مىگويد : آيا در ميان عرب قبيله‌اى هست كه بر قبيله ديگر شرافت داشته باشد ؟ مىگويد : آرى . او مىپرسد : به چه چيز ؟ نعمان مىگويد : كسى كه پدر او متوالياً تا سه نفر رياست قبيله را به عهده داشته‌اند . « 2 » در قرآن نيز در سورهء تكاثر به اين مطلب اشاره شده است ، آن جايى كه دو گروه از قريش گرد هم نشسته و هر كدام اظهار مىداشتند : ما سرور و رجال و رؤساى بيشترى داريم ؛ ما اموال و افراد زيادترى داريم . وقتى در مورد نفرات زنده به نتيجه نرسيدند به سراغ شمارش اموات رفتند ؛ بنا به نقل بعضى از تفاسير ، آنگاه اين سوره نازل گرديد « 3 » پيامبر صلى الله عليه و آله و سلم فرمود : كسى كه خود را منتسب به نُه جد خود كرده و بخواهد كه به واسطهء آنها عزت و كرامت خود را ثابت كند ، او همراه آنها دهمين نفر در جهنّم خواهد بود . « 4 »\r\n\r\nعلم الايام\r\nيكى از علوم عرب ، كه به عنوان نوعى « آگاهى علمى » تلقى شده ، آگاهى به « ايام العرب » مىباشد ؛ اين روزها كه بر عرب گذشته روزهايى است كه قتل و كشتار و جنگ و خونريزى بين قبايل مختلف صورت گرفته است ، روزهايى كه براى فاتح افتخار ، و براى مغلوب سرافكندگى محسوب مىشود . اين جنگها نشانگر قدرت فاتح بود ، و از آنجا كه كثرت و قدرت و زور معيار برترى و شرافت بود پس فاتح شريفتر از قبيلهء مغلوب بود ! وسعت اين ايام و در واقع اين جنگها به حدى است كه ادبيات عرب از شعر و خطابه و حتى لغت عرب تا حد زيادى مديون آنها است ؛ خطابه‌ها و شعرهايى كه در اين روزها گفته و سروده شده عموماً براى تحريك يا هجوم دشمن يا مرثيه خوانى بوده كه شاعران هر طرف مىسروده‌اند . مغيرة بن زراره اسيدى به يزدجرد مىگويد : دين و شيوه گذشته ما اين بود كه بعضى بعض ديگر را بكشيم . « 5 » مجموعه‌هاى ادبى عرب بسيارى از صفحات خود را به ذكر « ايام العرب » و وقايع آن روزها اختصاص داده‌اند . « 6 » آلوسى مىگويد : عرب جاهلى دائماً در جوش و خروش و جنگ و غارت در طلب مجد و كرامت و شرف بوده . . . تا آنجا كه اكثر\r\n\r\n\r\n","description":"","footnote":"\r\n( 1 ) . لسان الميزان ، ج 2 ، صص 494 - 493\r\n( 2 ) . بلوغ الارب ، ج 1 ، ص 282\r\n( 3 ) . بلوغ الارب ، ج 1 ، ص 279 ؛ الميزان ، ج 20 ، ص 498 ؛ اسباب النزول ، ص 305\r\n( 4 ) . لسان الميزان ، ج 3 ، ص 50\r\n( 5 ) . بهج الصباغه ، ج 2 ، ص 168\r\n( 6 ) . نك : بلوغ الارب ، ج 2 از ص 68 به بعد\r\n","page_name":" 219 ","page_number":219},
  {"content":"\r\n\r\nآنها قهرمان شده‌اند . « 1 »\r\nدر پرتو وجود همين درگيريها و رشادتها است كه صفاتى چون شجاعت را مىتوان در آنجا به خوبى تماشا كرد ، قطعاً زندگى سخت در باديه از يك طرف و جنگ دائم ميان قبايل از طرف ديگر ، چنين روحيه‌اى را در آنها پديد مىآورده است . از آنجايى كه اين جنگها در نهايت براى تعيين ارزشها بود شكست و پيروزى در حقيقت به معناى بد و خوب نزد آنها تلقى مىشد ، هر قبيله‌اى كه قهرمانان زيادترى داشت افتخار و سربلندى زيادى در بين همهء قبايل براى خود كسب مىكرد ؛ افرادى چون ربيعة بن مكرم ، عنترة بن عمرو بن شداد ، عامربن مالك ، زيدالخيل ( كه رسول خدا صلى الله عليه و آله و سلم نام او را به زيد الخير تغيير دادند ) ، عامر بن طفيل و عمرو بن معديكرب نمونه‌هايى از مشهورترين فُرسان عرب مىباشند . « 2 » گفته شده در ميان عرب كسى از زهيربن جناب بن هُبَل بن عبد الله خطيب‌تر و شجاعتر و آبرومندتر از او نزد ملوك نبوده است . او 250 سال زندگى كرده و در 200 واقعه شركت داشته است . « 3 » اين جنگها آن قدر براى عرب ارزشمند بود كه حاضر بودند در مقابل شعله‌ور كردن آن اعتقادات دينى خود را زير پا گذارند ، آنها اين اعتقاد خود را كه در ماه‌هاى حرام جنگ حرام است - با تغيير محل ماه‌هاى حرام به ماه‌هاى ديگر زير پا گذاشتند تا به موقع به جنگ و درگيرى بپردازند ؛ چنان كه جنگهاى فجار در همين ماه‌هاى حرام اتفاق افتاد و به همين سبب نام فجار را بر آن نهادند .\r\nنتيجهء بحثهاى گذشته ، اين سخن دكتر شوقى است كه مىگويد : اين قسم از علوم ، همگى از نوع ابتدايى و براساس تجارب ناقص بشرى است و بر هيچ قاعده و اساسى قرار ندارد ؛ اعراب در مجموع بدوى بوده و هيچ يك ، اصحاب علم و انديشهء مبتنى بر يك شيوهء علمى نبودند . « 4 »\r\n\r\nفرهنگ اهل كتاب در ميان اعراب\r\nگذشت كه كسانى از عربها به يهوديان و شمارى به نصارا پيوستند . اصولًا هيبت دينى آنها به عنوان « اهل كتاب » كه پشتوانهء فرهنگى داشته و عرب جاهلى از آن بىبهره بود ، سبب شد تا عرب جاهلى آنان را برتر از خود بپندارد . آگاهيهاى وسيع يهود و قاريان تورات و انجيل از تاريخ ، و دانستن داستانهاى شگفت‌انگيز ، عاملى درجهت برتر نشان دادن آنان بر عرب جاهلى بوده است ، در عين حال كه عرب جاهلى آنان را برتر از خود مىپنداشت به علت\r\n\r\n\r\n","description":"","footnote":"\r\n( 1 ) . بلوغ الارب ، ج 2 ، ص 124\r\n( 2 ) . همان ، ص 128 و 125\r\n( 3 ) . الاغانى ج 19 ، ص 21\r\n( 4 ) . العصر الجاهلى ، ص 85\r\n","page_name":" 220 ","page_number":220},
  {"content":"\r\n\r\nوجود تعصبات خاص قبيله‌اى و اطاعت از اجداد و آباء خود ، كمتر تغيير عقيده داده و آيين بت پرستى را سخت نگاه مىداشت ، اما به هر روى اهل كتاب را از نظر فرهنگى بالاتر مىدانست . ابن خلدون مىنويسد : زمانى كه عرب در صدد پاسخ به سؤالات فطرى خود دربارهء هستى ، اسرار خلقت و ابتداى خلقت بود . آنها را از اهل كتاب مىپرسيد ، در حالى كه خود يهود در آن زمان باديه نشين بوده و غير از آنچه عوام اهل كتاب مىدانند چيز ديگرى نمىدانستند . « 1 » شوقى نيز مىنويسد : نصارا در جاهليت تنها ظاهرى از دين خود را مىشناختند و از حدود دقيق آن آگاهى نداشتند « 2 » از امية ابن ابى الصلت اشعارى نقل شده كه در آنها تعابيرى از مصطلحات اهل كتاب وجود دارد ، و اين خود تأثيرات فرهنگى اهل كتاب را در عرب جاهلى نشان مىدهد . جواد على ضمن پذيرفتن اين تأثير ، بخشى از آن نقلها را ساختهء دورهء اسلامى مىداند . « 3 »\r\nاز جمله شواهد سلطهء فرهنگى اهل كتاب بر جاهليت عرب اين است كه : ابوسفيان رهبر قريش از كعب بن اشرف يهودى مىپرسيد آيا دين ما بهتراست يا دين محمد ! از سوى ديگر كفار قريش نضربن حارث و عقبة بن ابى معيط را به سوى احبار يهودى در مدينه مىفرستند و آنها را مأمور مىكنند تا دربارهء دين محمد از آنها پرسيده و صفات او را براى آنان بازگو كنند ، چرا كه آنها اهل كتاب هستند . « 4 » حيى بن اخطب و كعب بن اشرف دو يهودى به مكه آمدند ، اهل مكه به آنان گفتند : شما اهل كتاب و علم قديم هستيد خبر از دين ما و محمد بدهيد ؛ آنها گفتند : شما راه يافته‌تر از آنها هستيد . « 5 » در خبر ديگرى آمده : وقتى كفار قريش براى چاره جويى نزد يهود مىروند آنان سه سؤال مطرح مىكنند تا از پيامبر سؤال شود ، از جمله مسأله روح ، ذوالقرنين و اصحاب كهف . « 6 » وقتى يك يهودى و يك عرب با هم درگير شده و مىخواهند قاضى انتخاب كنند فرد عرب كعب بن اشرف را بر مىگزيند در حالى كه فرد يهودى او را متهم به رشوه گيرى كرده و پيامبر صلى الله عليه و آله و سلم را به عنوان قاضى انتخاب مىكند . « 7 »\r\nباتوجه به اين نمونه‌ها مىتوان دريافت كه قريش كه بزرگترين قبيلهء عرب از حيث تقدس بوده و خود را اهل حُمْس ( تشدد در دين ) مىخوانده ، اين چنين در مقابل يهود خاضع بوده است . اين تسلط فرهنگى بعدها نيز ادامه يافت و مسلمينِ از اهل كتاب همچنان\r\n\r\n\r\n","description":"","footnote":"\r\n( 1 ) . تاريخ ابن خلدون ، ج 1 ، ص 439\r\n( 2 ) . العصر الجاهلى ، ص 101\r\n( 3 ) . المفصل ، ج 1 ، ص 416 - 413\r\n( 4 ) . السيرة الحلبيه ، ج 1 ، ص 31\r\n( 5 ) . اسباب النزول ، صص 104 - 103\r\n( 6 ) . لباب النقول ، ص 143 ؛ و نك : به اسباب النزول ، ص 197 ؛ تفسير ابن كثير ، ج 3 ، صص 72 - 71\r\n( 7 ) . محمع البيان ، ج 3 ، ص 65 ، از ابن عباس و مجاهد و الربيع و ضحاك\r\n","page_name":" 221 ","page_number":221},
  {"content":"\r\n\r\nبا نقل قصه‌هاى تورات و انجيل و كلمات قصار آن ، اين تسلط را حفظ كردند . ابن جرير و ابن ابى حاتم والدارمى در مسند خود از طريق عمرو بن دينار از يحيى بن جعده نقل كرده كه شمارى از مسلمانان بعضى از مطالبى را كه از يهود مىشنيدند مىنوشتند . در اين وقت پيامبر صلى الله عليه و آله و سلم فرمود : ضلالت براى امّتى بس كه از آنچه پيامبرشان آورده دورى گزيده و روى به سوى مطالب ديگران آورند . آنگاه اين آيه نازل شد « 1 » :  « أَ وَ لَمْ يَكْفِهِمْ أَنَّا أَنْزَلْنا عَلَيْكَ الْكِتابَ يُتْلى عَلَيْهِمْ »  « 2 » پيامبر بعدها با زحمات زيادى سعى كرد تا از اين سلطهء فرهنگى آنان بكاهد .\r\nآن حضرت بارها فرمود : « لا تَأخُذُوا دينكم مِنْ مُسْلِمِ أهْلِ الْكِتاب » « 3 » دينتان را از كسانى كه اهل كتاب بوده و مسلمان شده‌اند نگيريد . در مورد ديگر ، وقتى عمربن خطاب نوشته‌هايى از تورات را نزد پيامبر صلى الله عليه و آله و سلم آورد چهرهء آن حضرت دگرگون شده و عمر از جانب ديگران به خاطر اين عمل سرزنش شد . « 4 » در مورد ديگر حفصه همسر پيامبر صلى الله عليه و آله و سلم ، نوشته‌اى را كه داستان يوسف در آن بود نزد آن حضرت آورد و پيامبر از فرط غضب چهره‌اش دگرگون شد . « 5 » ولى متاسفانه بعد از پيامبر افرادى چون كعب الاحبار و نيز ابوالدرداء براى نقل تورات و قصّه گويى آزاد شدند و همان هيمنهء فرهنگى سابق اهل كتاب تقويت شد ؛ كتانى مىگويد : بسيارى از صحابه علوم خود را از كعب الاحبار فراگرفته و معاذ وصيت كرد تا براى كسب علم نزد ابوالدرداء ، ابن مسعود و عبد الله بن سلام بروند . « 6 »\r\n\r\n\r\n","description":"","footnote":"\r\n( 1 ) . لباب النقول ، ص 167\r\n( 2 ) . عنكبوت ، 51\r\n( 3 ) . نك : بخارى ، كتاب تفسير قرآن ، باب 42\r\n( 4 ) . المصنف ، ج 6 ، صص 113 و 112\r\n( 5 ) . المصنف ، ج 6 ، ص 114\r\n( 6 ) . التراتيب الاداريه ، ج 2 ، ص 327 - 326\r\n","page_name":" 222 ","page_number":222},
  {"content":"\r\n\r\n\r\nبخش سوم : آغاز اسلام\r\n      يا أَيُّهَا الْمُدَّثِّرُ قُمْ فَأَنْذِرْ وَ رَبَّكَ فَكَبِّرْ وَ ثِيابَكَ فَطَهِّرْ وَ الرُّجْزَ فَاهْجُرْ       اى جامه در سر كشيده ، برخيز و بيم ده ، و پروردگارت را تكبير گوى ، و جامه‌ات را پاكيزه‌دار ، و از پليدى دورى گزين . « 1 »\r\n\r\n\r\n","description":"","footnote":"\r\n( 1 ) . مدثر ، 1 - 5\r\n","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\n\r\nآغاز وحى\r\nنخستين زمينه‌هاى حيات وحيانى رسول خدا صلى الله عليه و آله و سلم در غار حرا آغاز شد ، آن زمان كه چهل سال از زندگى رسول خدا صلى الله عليه و آله و سلم گذشته بود . دربارهء كيفيت اقامت آن حضرت در غار حرا و پيشينهء آن در جاهليت ، مطالب چندى در مآخذ تاريخى آمده كه نياز به بررسى و تأمل دارد . اصطلاحاً اقامت رسول خدا صلى الله عليه و آله و سلم در غار حرا را « تحنّث » مىگويند . در لغت ، « حنث » به معناى گناه آمده و گفته‌اند كه تحنّث به معناى دورى از گناه و در معناى اثباتى خود ، به معناى تعبد و عبوديت در درگاه خداوند است . اين مفهوم در جاهليت ، براى « حنفا » شناخته شده بوده « 1 » و از جمله اين سخن حكيم بن حزام كه او « در جاهليت در مسايلى چند تحنّث مىكرده همچون صلهء رحم و دادن صدقه » ؛ بدين معناست كه به وسيلهء اين امور تقرب به خداوند پيدا مىكرده است . « 2 » به هر روى كاربرد كلمه تحنّث در تعبُّد ، نوعى مجاز دانسته شده كه بر خلاف معناى حقيقى آن - گناه - در « اجتناب از گناه » به كار رفته است . « 3 »\r\nغار حرا بر روى كوهى با همين نام است كه در فاصله دو فرسنگى شهر مكه ، در ناحيهء\r\n\r\n\r\n","description":"","footnote":"\r\n( 1 ) . ابن هشام دربارهء معناى تحنث مىگويد : عرب مىگويد : التحنث والتحنف ؛ آنان فاء را به ثاء تبديل كرده‌اند مثل : جدث وجدف كه به معناى قبر مىباشد ( السيره النبويه ج 1 ، ص 235 ) بدين ترتيب اساساً كلمه حنث همان حنف است .\r\n( 2 ) . تاج العروس ، ج 5 ، صص 225 - 224 گفته شده است كه كلمه تحنث معرب يك اصل عبرى است كه « يحينوت » يا « تحينوث » مىباشد . اين كلمه در عبرى به معناى اعتكاف و توجه به خدا با نماز و دعا مىباشد ؛ نك : تاريخ العرب فى الاسلام ، ص 163\r\n( 3 ) . نمونهء ديگر آن اين جمله است كه « فلانٌ يتجنس » ، دربارهء كسى است كه در صدد تطهير نجاست بر مىآيد .\r\n","page_name":" 225 ","page_number":225},
  {"content":"\r\n\r\nشمال شرق آن قرار گرفته « 1 » كه به نام كوه نور نيز شناخته مىشود . اين كوه در شمار برخى از كوههاى مقدس ياد شده است . محتمل است كه اين تقدس پيش از اسلام ، حداقل براى حنفا شناخته شده بوده است . در حديثى از انس آمده كه رسول خدا صلى الله عليه و آله و سلم فرمود : آنگاه كه خداوند بر كوه‌طور تجلى كرد از تجلى خدا سه كوه برخاست در مكه كوه حِرا ، ثَبير و ثَوْر و در مدينه احد ، وَرِقان و رَضْوى . « 2 » گفته شده كه از جمله منبع تأمين سنگ خانهء خدا كعبه كوه حرا بوده است . « 3 » در نقلهاى ديگرى نيز از كوه حرا در كنار كوههاى مقدسى چون‌طور سينا و كوه جودى ياد شده است . « 4 » در متن مكتوبى كه عبد المطلب با قبيلهء خزاعه نوشته آمده است كه ، تا وقتى كه كوه حراء و ثبير پابرجا هستند ما با هم يكى خواهيم بود . « 5 » ابوطالب در شعرى از سه كوه مقدس مكه چنين ياد كرده :\r\n وثورٍ و مَنْ أرسى ثبيراً مكانه * و راقٍ ليرقى فى حراء و نازل « 6 » \r\nدر اين باره كه آيا تحنّثِ در غارِ حرا يك سنّت مرسوم و جارى ميان اعراب و يا قريش بوده ، نمىتوان اظهار نظر جدى كرد . پيشاپيش بايد توجه داشت كه غار حرا ظرفيت بيش از چند نفر را نداشته و آن گونه كه در نقلها آمده ، سنّت تحنث تنها در ماه رمضان بوده است .\r\nبدين ترتيب نمىتوانسته سنت رايجى بوده باشد . ابن عباس مىگويد : كه وقتى ماه رمضان فرا مىرسيد كسانى از قريش راهى حرا مىشدند ، يك ماه در آنجا اقامت مىكردند و به فقيرانى كه نزد آنان مىآمدند كمك مىنمودند . اين اقامت تا رؤيت هلال ماه شوال ادامه داشت . پس از آن به مسجد آمده ، هفت بار طواف كرده و سپس به خانه مىرفتند . رسول خدا صلى الله عليه و آله و سلم نيز چنين مىكرد . « 7 » اين امر مربوط به شمار اندكى از قريش بوده و همان گونه كه گذشت به احتمال قوى ، اختصاص به حنفا داشته است ، بويژه كه گفته شده : عبد المطلب بنياد گذار اين سنت بوده است . « 8 » همچنين گفته شده است كه ، ديگر متألهان نيز پس از وى چنين مىكرده‌اند ، اما تنها از دو نفر ياد شده : يكى ورقة بن نوفل و ديگر ابوامية بن مغيره . « 9 »\r\n\r\n\r\n","description":"","footnote":"\r\n( 1 ) . دربارهء محل دقيق آن نك : اخبار مكه ، ج 2 ، ص 288 ؛ معجم البلدان ، ج 2 ، ص 233 ، اكنون در محدوده شهر قرار گرفته است .\r\n( 2 ) . اخبار مكه ، ج 2 ، ص 281 ؛ كتاب مناسك و اماكن طرق الحج و معالم الجزيره ، ص 406\r\n( 3 ) . اخبار مكه ، ج 1 ، ص 222\r\n( 4 ) . نك : اخبار مكه ، ج 1 ، ص 36 ؛ كتاب مناسك و اماكن طرق الحج ، ص 481\r\n( 5 ) . المغازى ، ج 2 ، ص 781\r\n( 6 ) . السيرة النبويه ؛ ابن هشام ، ج 1 ، ص 235\r\n( 7 ) . انساب الاشراف ، ج 1 ، ص 105\r\n( 8 ) . السيرة الحلبيه ، ج 1 ، ص 237 ؛ سبل الهدى والرشاد ، ج 2 ، ص 319 ؛ گفته‌اند كه قريش به آن جهت كه اول بار عبد المطلب در غار حرا تحنث كرده بود ، حق تقدم رفتن به غار را براى محمد صلى الله عليه و آله و سلم كه نوادهء او بود حفظ مىكردند .\r\n( 9 ) . همان .\r\n","page_name":" 226 ","page_number":226},
  {"content":"\r\n\r\nدر برابر اين نقلها ، ابن حزم مىگويد : رسول خدا صلى الله عليه و آله و سلم به تنهايى به غار حرا مىرفت و خداوند علاقهء اين كار را در دل او انداخته بود ، هيچ كس رسول خدا صلى الله عليه و آله و سلم را به اين كار دستور نداده و هيچ كس پيش از وى اين كار را نكرده بود كه وى به او تأسى جويد ؛ اين اقدامى بود كه تنها خواست خداوند بود . آن حضرت شبها و روزهايى را در آنجا گذراند تا آن كه وحى بر او نازل شد . « 1 » آنچه قطعى است همين كه تنها رسول خدا صلى الله عليه و آله و سلم چنين مىكرده و بعيد مىنمايد كه پيش از او چنين سنتى به صورت جدى وجود داشته باشد .\r\nدر بيشتر نقلها آمده است كه آن حضرت در غار حرا تنها بوده و هر از چندى مقدارى طعام از مكه براى او به غار آورده و پس از تمام شدن ، بار ديگر براى چند روز چنين مىكرده است . اما نقلى نيز حكايت از آن دارد كه خانواده او نيز با وى بوده است . « 2 »\r\nدربارهء كيفيت تحنث گزارشى به دست نيامده ، جز آن كه به حدس قوى نفس خلوت گزينى ، تفكر در صنع الهى و عبوديت حق ، مهمترين اعمالى است كه در اين گونه اعتكافها رايج است . « 3 » در واقع بايد گفت اين خلوت گزينى آغاز حيات روحانى و وحيانى رسول اكرم صلى الله عليه و آله و سلم و مقدمه‌اى براى بعثت و نزول وحى بر آن حضرت به شمار مىرفته است .\r\nگفته شده كه نشستن در غار حرا همراه با سه چيز بوده : يكى خلوت ، ديگرى تعبد و سوم نگاه به كعبه از فراز غار حراء . « 4 »\r\nنخستين آيات قرآنى در غار حرا بر رسول خدا صلى الله عليه و آله و سلم نازل گرديد . دربارهء كيفيت اولين آشنايى رسول خدا صلى الله عليه و آله و سلم با وحى و حامل آن جبرئيل ، روايات متعددى در منابع تاريخى و حديثى آمده است . در اين روايات علاوه بر جنبه‌هاى تاريخى ، نكاتى وجود دارد كه مربوط به مباحث كلامى نظير ماهيت وحى و همچنين عصمت پيامبر صلى الله عليه و آله و سلم مىشود . با توجه به اختلافى كه در مبانى مذاهب اسلامى دربارهء مسايل فوق الذكر وجود دارد ، روايت مزبور مورد تفسيرهاى مختلف و حتى انكار قرار گرفته است .\r\nدر آغاز بايد اشاره كنيم كه مجموع رواياتى كه دربارهء نخستين وحى به دست آمده از چند نفرِ مشخص از صحابه است كه ميان نقلهاى آنان نقاط اشتراك و افتراق چندى وجود دارد . راوى اصلى ابن اسحاق دربارهء نخستين وحى عبيد بن عميربن قتادة ليثى است .\r\nواسطهء ابن اسحاق با عبيد ، وهب بن كيسان از موالى آل زبير است . در اين نقل پاى عبد الله\r\n\r\n\r\n","description":"","footnote":"\r\n( 1 ) . جوامع السيرة النبويه ، ص 36\r\n( 2 ) . السيرة النبويه ، ابن هشام ج 1 ، ص 236 ؛ سبل الهدى والرشاد ، ج 2 ، ص 312 ؛ در برخى موارد با همسر و گاهى با فرزندان ؛ نك : السيرة الحلبيه ، ج 1 ، ص 237\r\n( 3 ) . نك : السيرة الحلبيه ، ج 1 ، صص 237 - 236\r\n( 4 ) . سبل الهدى والرشاد ، ج 2 ، ص 319\r\n","page_name":" 227 ","page_number":227},
  {"content":"\r\n\r\nبن زبير نيز در ميان است ، زيرا او از عبيد مىخواهد تا حكايت بعثت را نقل كند . « 1 » روايت ديگر از ابن اسحاق از زهرى از عروة بن زبير از عايشه است . « 2 » نقل ديگر واقعه از سليمان شيبانى از عبد الله بن شداد است . « 3 » نقل ديگر از اسماعيل بن ابى حكيم از موالى آل زبير است . « 4 » بلاذرى نيز چند روايت از ابن عباس آورده است . « 5 » نقلى نيز از ابومسيره دارد . « 6 » جابر بن عبد الله انصارى نيز از رسول خدا صلى الله عليه و آله و سلم آغاز وحى را گزارش كرده است . « 7 »\r\nدر مجموع اين نقلها يك نكته مسلم است و آن حضور زبيرىها و وابستگان به آنهاست .\r\nدو نفر از موالى آل زبير به علاوه عبد الله بن زبير ، عروة بن زبير و نيز عايشه ( كه عبد الله بن زبير فرزند خواهرش بود ) در بيشتر اين نقلها حضور دارند ؛ به علاوه عايشه و ابن عباس هيچكدام از لحاظ سنّى نمىتوانسته‌اند خود راوى مستقل ماجرا باشند . البته رخدادهاى دورهء مكه در بسيارى از موارد اين مشكل را دارد . اشكال حضور آل زبير در اين واقعه تا حدودى مربوط به ورقة بن نوفل ، خديجه عليها السلام و حكايتى است كه در ارتباط با نبوت پيامبر صلى الله عليه و آله و سلم و ورقه نقل مىكنند . مىدانيم كه اين طايفه ، از تيرهء بنى اسد و از طايفهء قريش‌اند .\r\nبه هر روى بايد قسمتهاى مهم اين روايات را نقل و سپس مرورى بر آنها داشته باشيم .\r\nعايشه مىگويد : اولين وحى بر رسول خدا صلى الله عليه و آله و سلم به صورت رؤياى صادقه بود كه در خواب بر وى الهام شده و در بيدارى همچون سپيدهء صبح محقق مىشد . آنگاه او علاقه مند به انزوا براى تحنث شده و چندين روز و شب در غار حرا ماند تا اين كه مَلِك بر او فرود آمده به او گفت : بخوان ؛ محمد صلى الله عليه و آله و سلم گفت : نمىتوانم بخوانم . ملك او را فشار داد و مجدداً از او خواست تا بخواند و باز او همان پاسخ را داد و همان فشار را تحمل كرد . بار سوم مَلك ، آيات نخست سورهء علق را بر وى تلاوت كرد . محمد صلى الله عليه و آله و سلم وحشت زده و مضطرب به خانه بازگشت و گفت تا براى رفع اضطراب او را بپوشانند . خديجه ماجرا را پرسيد و وقتى ترديد رسول خدا صلى الله عليه و آله و سلم را ديد گفت : خداوند تو را ضايع نخواهد كرد ، تو اهل صلهء رحم و صدقه بوده و مردى مهمان نواز هستى . آنگاه خديجه نزد ورقه بن نوفل رفت و از\r\n\r\n\r\n","description":"","footnote":"\r\n( 1 ) . السيرة النبوية ، ابن هشام ، ج 1 ، ص 235 ؛ تاريخ الطبرى ، ج 2 ، صص 301 - 300\r\n( 2 ) . تاريخ الطبرى ، ج 2 ، صص 299 - 298 ؛ مغازى رسول الله صلى الله عليه و آله و سلم ، عروة بن زبير ، صص 102 - 100 ؛ دلائل النبوة بيهقى ج 2 ، صص 137 - 135 ، اين نقل را بخارى و مسلم نيز آورده‌اند . در برخى مصادر ( مثل : دلائل النبوة ، ج 2 ، صص 144 - 143 ) مستقيماً از قول زهرى روايت شده است .\r\n( 3 ) . همان ، صص 300 - 299\r\n( 4 ) . همان ، صص 303 - 302\r\n( 5 ) . انساب الاشراف ، ج 1 ، صص 105 - 104 ش 195 - 190 ؛ طبقات الكبرى ، ج 2 ، صص 195 - 194\r\n( 6 ) . انساب الاشراف ، ج 1 ، ص 105 ، ش 193\r\n( 7 ) . دلائل النبوة ، بيهقى ج 2 ، ص 139 ( در پاورقى از بخارى نيز نقل شده است ) دربارهء ديگر اسناد واقعه نك : سبل الهدى والرشاد ، ج 2 ، ص 311\r\n","page_name":" 228 ","page_number":228},
  {"content":"\r\n\r\nاو دربارهء ماجراى فرود ملك پرسيد . ورقه گفت : آن ملك همان ناموسى است كه بر موسى نازل شد . او آرزو كرد كه آن اندازه زنده بماند تا پيامبر صلى الله عليه و آله و سلم را يارى كند . « 1 »\r\nاين نقل كه مايهء اوليهء آن از عايشه است ، با اختلافات چندى از طرق مختلف و در منابع متفاوت آمده است . روايات و نقلهاى ديگر نيز كما بيش در بر گيرندهء همين موارد است جز آن كه در هر نقل ، قسمتى از اين مواد با شدت بيشتر يا كمترى عرضه شده است . عبيدبن عمير مىگويد : جبرئيل در حالى فرود آمد كه كتابى در دست داشت و از رسول خدا صلى الله عليه و آله و سلم خواست تا بخواند . وقتى پيامبر صلى الله عليه و آله و سلم گفت : قارى نيست ، او را به حدى فشار داد كه محمد صلى الله عليه و آله و سلم احساس كرد كه مرگ او را در آغوش گرفته است . آن حضرت در بازگشت صداى جبرئيل را شنيد كه او را رسول الله خطاب مىكرد ، در حالى كه در هر گوشهء آسمان ظاهر بود . روايت ابن عباس نقل همين قسمت اخير است ؛ يعنى پس از آن كه نخستين آيات بر آن حضرت نازل شد و در حال فرود از كوه ، جبرئيل را در افق مشاهده كرده است . « 2 »\r\nيك مشكل عمده در اين نقلها عدم اطمينان رسول خدا صلى الله عليه و آله و سلم به نبوت خويش است كه آشكارا از لحاظ دينى و كلامى مشكل زاست . وسيلهء اثبات اين نبوت در روايات مربوط به آغاز وحى ، ورقة بن نوفل و در برخى روايات نُسطور ، عَدّاس « 3 » و كسان ديگرند كه سرنوشت بيشتر آنها نامعلوم است . هنوز نيز روشن نيست كه ورقه دقيقاً چه شخصيتى داشته و چه زمانى درگذشته « 4 » و آيا بر نصرانيت مرده يا مسلمان شده است . ابن عساكر مىگويد : احدى نگفته است او مسلمان شده ، در حالى كه برخى او را اولين مسلمان دانسته‌اند . « 5 » همانگونه كه اشاره شد تأكيد بر نقش ورقه براى افزونى سهم بنى اسد در مسايل صدر اسلام است . پذيرفتن اين امر كه رسول خدا صلى الله عليه و آله و سلم در شرايطى مبعوث شده كه آگاهى كافى دربارهء وضعيت خويش نداشته دشوار به نظر مىرسد . اين امرى است كه در نوع\r\n\r\n\r\n","description":"","footnote":"\r\n( 1 ) . دلائل النبوه ، ج 1 ، صص 137 - 135\r\n( 2 ) . انساب الاشراف ، ج 1 ، ص 104\r\n( 3 ) . عداس بعدها در جريان طائف مسلمان شد ، مؤرخان در بيان اسلام او هيچ اشاره‌اى به سهم او در موردآغاز وحى نمىكنند .\r\n( 4 ) . دربارهء ادعاهاى متناقضى كه دربارهء اسلام يا كفر وى شده و اين كه او در همان آغاز مرده يا تا بعد از اجازه يافتن مسلمانان به جنگ زنده بوده و ديگر اخبار آشفته دربارهء وى نك : الصحيح من سيرة النبى ، ج 1 ، صص 229 - 228 . جالب است كه اشعارى نيز از ورقه در باب رسول خدا صلى الله عليه و آله و سلم و اسلام نقل كرده‌اند كه محل ترديد واقع شده است . نك : دلائل النبوه ، ج 1 ، ص 150 ؛ البداية والنهايه ، ج 3 ، ص 13 - 10 ؛ سبل الهدى والرشاد ، ج 2 ، صص 318 - 317 ؛ و باز از نكات جالب آن كه : با اين كه عموماً تصريح به عدم اسلام او شده ، از رسول خدا صلى الله عليه و آله و سلم نقل شده كه او را در لباسى سپيد ديده و قاعدتاً بهشتى است ( سبل الهدى ، ج 2 ، ص 1327 ) ؛ اما ابوطالب كه تمام دوره بعثت حامى رسول الله صلى الله عليه و آله و سلم بود در آتش است ! آشكار است كه اين اخبار جعلى است .\r\n( 5 ) . الاصابه ، ج 3 ، ص 633 ؛ ارشادالسارى ، ج 1 ، ص 67 ؛ به نقل از الصحيح ، ج 1 ، صص 289 - 288\r\n","page_name":" 229 ","page_number":229},
  {"content":"\r\n\r\nنقلهاى مزبور كه از چند نفر مشخص و نوعاً ناصالح براى نقل وقايعِ نخستينِ وحى هستند ، دشوار به نظر مىرسد . مسألهء ديگر فشار دادن پيامبر صلى الله عليه و آله و سلم بوده ، آن هم براى خواندن چيزى كه آن را نمىدانسته است . البته تحمل وحى امرى دشوار بوده و رسول خدا صلى الله عليه و آله و سلم همواره در زمان اخذ وحى گرفتار تنش شديد جسمى مىشده است . « 1 »\r\nبه هر روى آغاز وحى نمىتوانسته براى رسول خدا صلى الله عليه و آله و سلم چندان عادى باشد امانه به قيمت فراموشى ساده‌ترين اصول عقلى و دينى در امر وحى و نبوت . در رواياتى كه از امام صادق عليه السلام نقل شده ، بر اطمينان رسول خدا صلى الله عليه و آله و سلم در برخورد با ملك وحى تأكيد شده است .\r\nآن حضرت در برابر اين سؤال كه رسولان چگونه رسالت خود را مىشناسند فرمود : پرده از برابر آنان كنار مىرود . « 2 » خداوند در قرآن بر اين اطمينان تكيه دارد :  « قُلْ إِنِّي عَلى بَيِّنَةٍ مِنْ رَبِّي »  « 3 » ،  « قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي »  « 4 »\r\nدر بعضى نقلها آمده است كه حضرت فرمود : در حالى كه در خواب بود ، جبرئيل بر او فرود آمد . در حديث عايشه نيز آغاز وحى با رؤياى صادقه همراه دانسته شده است . بايد توجه داشت كه بيشتر روايات نزول سورهء علق را در بيدارى دانسته‌اند ؛ به علاوه حديث عايشه نيز چنين است . در اصل ، مقصود او اين است كه قبل از نزول وحى قرآنى ، رؤياى صادقه كه چونان سپيدهء صبح ، محقق مىشده ، مطرح بوده است . بنابر اين نبايد وحى قرآنى را در خواب دانست . « 5 » دربارهء كيفيت اتصال رسول با خدا ، خود قرآن اظهار نظر كرده ، آنجا كه فرموده است : « هيچ بشرى را نرسد كه خدا جز به وحى يا از آن سوى پرده ، با او سخن گويد . يا فرشته‌اى مىفرستد تا به فرمان او هرچه بخواهد به او وحى كند . او بلند پايه و حكيم است » « 6 » چنين\r\n\r\n\r\n","description":"","footnote":"\r\n( 1 ) . در اين باره گفته شده : فشار جبرئيل براى آن بود تا توجه رسول را از چيزهاى ديگر دور كند يا براى آن بود تا اهميت تحمل وحى را به وى بنماياند ؛ وقتى روشن شد كه تحمل اين فشار را دارد بر او وحى را فرو فرستاد ، براى توجيهات ديگر نك : سبل الهدى والرشاد ، ج 2 ، صص 322 - 321 . خواهيم ديد كه در نخستين آيات سوره مزمل نيز از وحى به عنوان « قول ثقيل » ياد شده است .\r\n( 2 ) . بحارالانوار ، ج 11 ، ص 56 ؛ ونك : ج 18 ، ص 262 ؛ تفسير عياشى ج 2 ، ص 201 ؛ التمهيد فى علوم القرآن ، ج 1 ، ص 49\r\n( 3 ) . انعام ، 57\r\n( 4 ) . يوسف ، 108 ، طبرسى در نقد روايت نقل شده از جابر بن عبد الله كه نوعى واهمه از اولين وحى را به رسول خدا صلى الله عليه و آله و سلم نسبت داده مىگويد : اين صحيح نتواند بود زيرا خداوند جز با دلايل آشكار و نشانه‌هاى روشن به رسولش وحى نمىكند ، بطورى كه رسول مطمئن است كه آنچه به او وحى مىشود از ناحيه خداوند است نك : مجمع البيان ، ج 10 ، ص 384 ؛ جواب شامى ( سبل الهدى ، ج 2 ، ص 326 ) از اين اشكال به هيچ روى قانع كننده نيست كه اطمينان ورقه به نبوت محمد ، بيش از اطمينان خود وى باشد .\r\n( 5 ) . دربارهء توجيه اين نقلها نك : سبل الهدى والرشاد ، ج 2 ، ص 302\r\n( 6 ) . شورى ، 51 ، متكلمان بر پايهء آيات و روايات به چند نوع وحى اشاره كرده‌اند 1 - رؤياى صادقه درخواب كه داستان ابراهيم ( صافات ، 102 ) گواه آن است . 2 - القاى آيات در قلب پيامبر صلى الله عليه و آله و سلم ( بقره ، 97 ؛ شعراء ، 194 - 192 ) . 3 - شنيدن صداى ملك كه بر او ظاهر مىشود . 4 - سخن گفتن مستقيم خدا از وراى پرده . 5 - سخن گفتن خدا با او بدون حجاب ( بر پايه سخن برخى سنيان كه گفته‌اند : رسول ، خداى را به چشم ديد ! و البته سخنى نارواست ) . 6 - مكالمهء خدا با رسول در خواب . در اين باره به كتابهايى كه در زمينه علوم قرآنى نگاشته شده مراجعه شود ؛ از جمله نك : « وحى » از استاد امينى ، ش 59 از سلسله مقالات منتشر شده توسط كنگره شيخ مفيد .\r\n","page_name":" 230 ","page_number":230},
  {"content":"\r\n\r\nتماسى در به دو امر ، دشوار و صعب بوده است . تصور اينكه بشر ، بخواهد قول و سخن خدا را دريافت كند در حالى كه هنوز طبعى بشرى دارد ، جز اين نتيجه‌اى نخواهد داد كه با دشوارى روبرو است . اولين آيات رسول را چنين به عكس العمل واداشت تا از همسرش بخواهد او را بپوشاند ؛ خداوند از او خواست تا بر خيزد و خود را آماده يك رسالت سنگين كند : « اى جامه برخود پيچيده ؛ شب را زنده بدار ، مگر اندكى را ، نيمه‌اى از آن را ، يا اندكى از نيمه كم كن ، يا اندكى بر نيمه بيفزاى و قرآن را شمرده و روشن بخوان ، ما به تو سخنى دشوار را القا خواهيم كرد . » « 1 » اين ثقل وحى را محدثان نيز ضمن رواياتى از شاهدان حكايت كرده‌اند « 2 » و گفته‌اند كه اين آيات در لحظه‌اى كه رسول خود را در رواندازى پيچيده بود نازل شد :       يا أَيُّهَا الْمُدَّثِّرُ ، قُمْ فَأَنْذِرْ ، وَ رَبَّكَ فَكَبِّرْ وَ ثِيابَكَ فَطَهِّرْ وَ الرُّجْزَ فَاهْجُرْ ،       اى جامه در سر كشيده ، برخيز و بيم ده و پروردگارت را تكبير گوى ، و جامه‌ات را پاكيزه‌دار و از پليدى دورى گزين » . « 3 »\r\nاز آيات نخست سورهء مزّمل چنين بر مىآيد كه ، پيش از آن مقدارى از قرآن نازل شده كه رسول نيمى از شب يا اندكى كمتر از نيم را به تلاوت آن بپردازد ؛ بنابراين نبايد آن آيات بلافاصله پس از نزول آيات نخست سورهء علق نازل شده باشد . « 4 »\r\nدربارهء آيات نخست سورهء مدثر نيز بايد گفت كه در همان آغاز خداوند رسالت انذار را بر دوش رسول خود مىنهد . اگر اين سخن درست باشد كه رسالت متأخر از نبوت بوده ، اين آيات نبايد در همان آغاز نازل شده باشد . محتمل است كه بپذيريم رسالت همدوش نبوت در همان آغاز مطرح شده ، جز آن كه سياست عملى رسول خدا صلى الله عليه و آله و سلم براى عدم ايجاد حساسيت در مشركين ، چنين ايجاب مىكرده تا آرام آرام قدم بردارد . « 5 » روايت ديگر نزول\r\n\r\n\r\n","description":"","footnote":"\r\n( 1 ) . مزمل ، 5 - 1\r\n( 2 ) . سبل الهدى والرشاد ، ج 2 ، ص 343 ؛ طبقات الكبرى ، ج 1 ، ص 197 ؛ مسنداحمد ، ج 6 ، صص 458 - 455 ؛ مجمع البيان ، ج 10 ، ص 378 ( در آنجا معانى مختلفى براى ثقيل گفته شده است ) .\r\n( 3 ) . مدثر ، 6 - 1\r\n( 4 ) . سبل الهدى الرشاد ، ج 2 ، ص 366\r\n( 5 ) . دكتر جواد على بر اين باور است كه كلمهء رسول در سوره مزمل - كه از سوره‌هايى است كه در اولين ادوار نزول وحى ، نازل شده - آمده اما كلمهء « نبى » در سوره‌هاى نخستين نيامده ؛ بنابراين اين تصور كه نبى در مفهوم ، خاص‌تر از مفهوم رسول باشد نادرست است . او اين خاص بودن را در فرهنگ يهود مىداند اما در اسلام نبى معنايش وسيعتر از چيزى است كه در فرهنگ يهود آمده است ؛ نك : تاريخ العرب فى الاسلام ، ص 157\r\n","page_name":" 231 ","page_number":231},
  {"content":"\r\n\r\nسورهء مدثر را وقتى مىداند كه رسول خدا صلى الله عليه و آله و سلم زير فشار سخت مشركان بوده و از شدت فشار خود را در قطيفى پيچانده و آيات آغازين سورهء مدثر بر او نازل شده كه برخيزد و بكارش در انذار مردم ادامه دهد . « 1 » در اين صورت ، اين سوره نبايد مربوط به مسائل آغاز وحى باشد . به هر روى در اين امر ترديدى وجود ندارد كه آيات نخست سورهء علق ، اولين آيات نازل شده بر رسول خداست :       « اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأَكْرَمُ ، الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ ،      \r\nبخوان بنام پروردگارت كه بيافريد . آدمى را از لختهء خونى بيافريد . بخوان و پروردگار تو ارجمندترين است . خدايى كه به وسيلهء قلم آموزش داد . به آدمى ، آنچه را كه نمىدانست بياموخت . » « 2 » اهميت محتواى آيات مزبور در ارتباط با رسالت پيامبر صلى الله عليه و آله و سلم واضح و آشكار است .\r\nمسأله‌اى كه دربارهء آغاز وحى ، محل اختلاف واقع شده ، زمان نزول اولين آيات و تاريخ بعثت رسول خدا صلى الله عليه و آله و سلم است . در شمارى از روايات مربوط به تحنث رسول خدا صلى الله عليه و آله و سلم در غار حرا ، آمده است كه آن حضرت در ماه رمضان به عبادت در آنجا مىپرداخته است . اگر در اين سخن ترديد نكنيم بايد بپذيريم كه نخستين آيات سورهء علق در ماه رمضان بر فراز كوه حرا بر رسول خدا صلى الله عليه و آله و سلم نازل شده است . ابن اسحاق اين رأى را پذيرفته كه نزول نخستين آيات در ماه رمضان بوده است . « 3 » او به سه آيهء قرآن استشهاد كرده ، اول : « ماه رمضان كه در آن براى راهنمايى مردم و بيان راه روشن هدايت و جدا ساختن حق از باطل قرآن نازل شده است » . « 4 » ديگر سورهء قدر كه در آن فرمود : « ما قرآن را در شب قدر نازل كرديم » . آيهء سوم مورد نظر ابن اسحاق تعيين « يوم الفرقان » [ روز قرآن 
  ] « 5 » در قرآن است كه همان « يوم التقى الجمعان » يعنى روز بدر ( 17 رمضان ) مىباشد . در آن آيت آمده است : « و اگر به خدا و آنچه بر بندهء خود در روز فرقان ، كه دو گروه به هم رسيدند ، نازل كرده‌ايم ايمان آورده‌ايد ، بدانيد كه هر گاه چيزى به غنيمت گرفتيد ، خمس آن از آن خدا و پيامبر و ذوالقربى و يتيمان و مسكينان و در راه ماندگان است . » ابن اسحاق يوم الفرقان را نه روزى كه جنگ بدر اتفاق افتاد ، بلكه روز قرآن كه همان هفدهم رمضان است مىداند ؛ يعنى روزى كه قرآن بر پيامبر صلى الله عليه و آله و سلم نازل شده است . اين كه هفدهم رمضان از كجا مطرح شده ، برگرفته از تطبيق\r\n\r\n\r\n","description":"","footnote":"\r\n( 1 ) . الدرالمنثور ، ج 6 ، ص 281 ؛ مجمع البيان ج 10 ، صص 387 - 386\r\n( 2 ) . علق 5 - 1 ( اكثرالمفسرين على أنّ هذه السوره اوّل مانزل من القرآن ؛ مجمع البيان ، ج 10 ، ص 514 )\r\n( 3 ) . السيرة النبويه ، ابن هشام ، ج 1 ، صص 240 - 239\r\n( 4 ) . بقره ، 185\r\n( 5 ) . او فرقان را در اين آيه به عنوان قرآن گرفته نه روز جدايى حق از باطل .\r\n","page_name":" 232 ","page_number":232},
  {"content":"\r\n\r\nآن بر روز بدر است كه در هفدهم رمضان سال دوم هجرت رخ داده است . روايتى از امام باقر عليه السلام نيز حكايت از آن دارد كه نخستين نزول ملك بر رسول خدا صلى الله عليه و آله و سلم هفدهم رمضان بوده است . « 1 »\r\nدربارهء آيهء سورهء بقره كه نزول قرآن را در رمضان دانسته ، گفته شده كه صراحت در نزول اولين آيات قرآنى دارد ، لذا ديگر اقوالى كه نزول آيات را در وقت ديگر دانسته‌اند با اين آيهء مخالفت دارد . « 2 » اما براى آيهء مزبور توجيهات ديگرى نيز شده . از جمله آن كه مقصود نزول همه قرآن در ماه رمضان در آسمان دنياست كه پس از آن به تدريج بر رسول نازل شده است . شاهد آن كه ، در سورهء قدر نيز آمده است كه قرآن در شب قدر نازل شده و محتمل است كه مقصود همه قرآن باشد . « 3 » مىدانيم كه همه قرآن نمىتوانسته در همان آغاز وحى بر رسول نازل شده باشد . گويا روايت بيت المعمور كه محل نزول قرآن دانسته شده براى رفع همين دشوارى بوده است ، روايتى كه بنا به نظر بسيارى از محققان ، به دليل تشتت در اصل نقلهاى مربوط به بيت المعمور قابل قبول نيست .\r\nبه هر روى ممكن است گفته شود كه نخستين آيات در شب قدر در ماه رمضان نازل شده و آيه نازل شده ، تطبيق داده شود . مشكل آن است كه چگونه اين عقيدهء اهل بيت كه بعثت در بيست و هفتم ماه رجب بوده با نزول نخستين آيات در ماه رمضان قابل جمع است . گويا تنها راه آن است كه نخستين آشنايى رسول صلى الله عليه و آله و سلم با ملك را پيش از نزول آيات نخست سورهء علق بدانيم . اين مطلبى كه در برخى از نقلها نيز آمده است . « 4 » بر اين اساس ، پيش از نزول نخستين آيات ، زمينه آشنايى با وحى براى رسول فراهم شده است . برخى از اهل سنت نيز كه گفته‌اند بعثت در ربيع الاول بوده ، به همين ترتيب سخن خود را با نزول نخستين آيات در رمضان جمع كرده‌اند . « 5 » در واقع با اين نظر ، تاريخ بعثت ، پيش از نزول اولين آيات دانسته مىشود . گفته شده پس از نزول نخستين آيات ، براى مدتى وحى منقطع شده است . دربارهء اين فترت ، اقوال متفاوتى هست : سه سال ، دو سال و نيم ، يكسال ، « 6 » چهل روز ( عقيدهء ابن عباس ) ، پانزده روز ( ابن جوزى و فرّاء ) و سه روز ( مقاتل بن سليمان ) . « 7 »\r\n\r\n\r\n","description":"","footnote":"\r\n( 1 ) . طبقات الكبرى ، ج 1 ، ص 194 . روايت عايشه هم به همين شكل نزول جبرئيل را در شب شنبه و يكشنبه يعنى شب پانزدهم و شانزدهم رمضان دانسته و مىافزايد : ثم أتاه الرسالة يوم الاثنين لسبع عشرة ليلة خلت من شهر رمضان ، انساب الاشراف ، ج 1 ، ص 105\r\n( 2 ) . تاريخ العرب فى الاسلام ، صص 159 - 158\r\n( 3 ) . اين فقط يك احتمال است زيرا نمىتوان گفت كه وقتى كلمه قرآن ، به كار گرفته آيا مقصود همه آن است يا بعض آن . در مواردى مثل سورهء مزمل ، بر آن مقدار اطلاق شد . كه تا آن زمان نازل شده بوده است ( و رتّل القرآن ترتيلا ) ، در اين صورت احتمال متن قابل قبول است ، چون مقصود ، همان مقدارى بوده كه تا آن زمان نازل شده بوده است .\r\n( 4 ) . الصحيح ، ج 1 ، ص 195\r\n( 5 ) . سبل الهدى والرشاد ، ج 2 ، ص 340\r\n( 6 ) . اين عقيدهء دكتر راميار است نك : تاريخ قرآن ، ص 75\r\n( 7 ) . سبل الهدى والرشاد ، ج 2 ، ص 363 شامى عقيدهء آخرين را قرين به صحت دانسته است .\r\n","page_name":" 233 ","page_number":233},
  {"content":"\r\n\r\nدربارهء تعيين دقيق مدت اين فترت ، نمىتوان اظهار نظر كرد ؛ زيرا اختلاف نظر به حدى است كه جمع ميان آنها ناممكن است . قاعدتاً بايد ميان نزول سورهء علق و سورهء مدثر كه گفته شده پس از انقطاع وحى بوده ، فاصله‌اى طولانى باشد . « 1 » اما اين كه اين فاصله چقدر بوده ، تنها مىتوان گفت كه نبايد طولانى باشد . دربارهء فلسفهء اين فترت گفته شده است كه هدف آمادگى روحى رسول خدا صلى الله عليه و آله و سلم پس از نزول نخستين آيات بوده است . « 2 » بعدها نيز چندين بار نزول وحى به تأخير مىافتاد و سبب انگيزش مشركان بر ملامت مىشد كه از جمله آنها اشارتى است كه در سوره « الضحى » وجود دارد . اين سوره نيز از سوره‌هاى قديمى دورهء مكه مىباشد . در آنجا در برابر ملامت مشركان به تأخير وحى بوده كه خدا فرمود : « سوگند به آغاز روز و سوگند به شب چون آرام و در خود شود ، كه پروردگارت تو را ترك نكرده و بر تو خشم نگرفته است » . « 3 »\r\nمعمولًا نزول وحى بر رسول خدا صلى الله عليه و آله و سلم همراه با ظهور حالات خاصى در آن حضرت بود . در آن لحظه چهرهء حضرت برافروخته شده ، لرزش بر بدنش عارض مىگرديد ، عرق بر پيشانيش نشسته و چشمهايش بسته مىشد و پس از مدتى به حال اول بازگشته و آيات وحى شده را بر اصحابى كه در اطرافش بودند ، باز مىخواند . در روايتى از امام صادق عليه السلام آمده : اين نوع وحى در وقتى بوده كه خدا بدون واسطه با رسول خود سخن مىگفته است . « 4 » در مواردى رسول خدا صلى الله عليه و آله و سلم در خواندن آيات شتاب مىكرد و لذا خداوند فرمود :  « وَ لا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُهُ وَ قُلْ رَبِّ زِدْنِي عِلْماً ،  و پيش از آن كه وحى به پايان رسد در خواندن قرآن شتاب مكن و بگو : اى پروردگار من ، بر علم من بيفزا » « 5 » شايد دليل آن در اين آيت آمده باشد كه فرمود :    « لا تُحَرِّكْ بِهِ لِسانَكَ لِتَعْجَلَ بِهِ ، إِنَّ عَلَيْنا جَمْعَهُ وَ قُرْآنَهُ ، فَإِذا قَرَأْناهُ فَاتَّبِعْ قُرْآنَهُ ،    به تعجيل زبان به خواندن قرآن مجنبان ، كه گرد آوردن و خواندنش بر عهدهء ماست ، چون خوانديمش ، تو آن خواندن را پيروى كن » . « 6 »\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 108 ، و قول ديگر اين كه بعد از انقطاع وحى اولين سوره‌اى كه نازل شدسورهء « الضحى » بود ، صص 108 - 109 و در ص 109 از ابن عباس نقل شده كه ، اولين سوره علق و بعد از آن نون والقلم آنگاه مدثر و مزمل نازل شده است .\r\n( 2 ) . نك : تاريخ قرآن ، راميار ، صص 73 - 72\r\n( 3 ) . الضحى ، 1 - 3 ؛ ابن اسحاق اين آيات را مربوط به همان فترتى مىداند كه پس از نزول اولين آيات مطرح شده ( السيره النبويه ، ج 1 ، ص 241 ) اما برخى آن را نمىپذيرند و سوره مدثر را سورهء اول بعد از فترت مىدانند .\r\n( 4 ) . بحارالانوار ، ج 18 ، صص 268 ، 256\r\n( 5 ) . طه ، 114\r\n( 6 ) . القيامه ، 19 - 17\r\n","page_name":" 234 ","page_number":234},
  {"content":"\r\n\r\n\r\nنخستين گامها در توسعهء اسلام\r\nتعيين تاريخ دقيق تحولات آغازين عصر بعثت ، دشوار به نظر مىرسد . دليل اين مسأله كم توجهى صحابه به ثبت دقيق آن وقايع « 1 » به علاوه اشتباهات غير عمدى و نيز دخالت اغراض قبيله‌اى و سياسى در نقل وقايع مىباشد . منابع سيره ، تحول اسلام را از دو سوى مورد توجه قرار داده‌اند ؛ يكى ترتيب اسلام آوردن صحابه و دوم مرحله‌اى كردن دعوت رسول خدا صلى الله عليه و آله و سلم از يك مرحلهء سرّى و مخفى به دعوتى آشكار و علنى . علاوه بر اين دو جهت ، مؤرخان كوشيده‌اند تا با نوعى مقطع بندى تاريخى بر اساس روال تاريخ گذارى مرسوم كه بر پايه محور قرار دادن يك واقعهء خاص بوده ، در مجموعه سالهاى دورهء بعثت ، حدود تاريخى وقايع را نشان دهند . رفتن به خانه ارقم ، هجرت به حبشه ، شعب ابى طالب و . . .\r\nنمونه‌هاى ديگر از آن جمله‌اند . دربارهء ترتيب اسلام آوردن اشخاص ، مشكلاتى وجود دارد ، بويژه وقتى كه بر پايه مرحله‌اى بودن دعوت يا محورهاى تاريخى فوق الذكر كه خود دچار مشكل تعيين تاريخىاند ، مورد بررسى قرار گيرد ، ابن اسحاق اولين مسلمان را خديجه ياد كرده و آنگاه از مردان ، نخستين مسلمان را امام على عليه السلام مىداند . به دنبال آن از زيد بن حارثه ، ابوبكر ، عثمان ، زبير ، ابن عوف ، سعد بن ابى قاص و طلحه ياد كرده است .\r\nاو اين هشت نفر را نخستين مسلمانان مىداند . سپس فهرست نام ديگر مسلمانانِ قديمى را بدون هيچ گونه توضيحى مىآورد . « 2 » دربارهء نخستين مسلمانان بسيارى از مصادر تاريخى بر اين باورند كه امام على عليه السلام اولين مسلمان بوده است . روشن است كه آن حضرت در خانهء پيامبر صلى الله عليه و آله و سلم زندگى مىكرده « 3 » و اسلام آوردن آن حضرت به آن سرعت امرى طبيعى بوده است . اسلام خديجه نيز همين شرايط را داشته است . علاوه بر اين دو ، زيد بن حارثه نيز كه در شمار موالى آن حضرت بوده ، بايد به سرعت اسلام را پذيرفته باشد .\r\nاين سخن كه ابوبكر نخستين مسلمان بوده به هيچ روى نمىتوانسته از لحاظ تاريخى زمينه‌اى داشته باشد و بطور يقين برخاسته از نزاعهاى مذهبى ميان مسلمانان است . واقدى مىگويد : على عليه السلام ديد كه خديجه با رسول خدا صلى الله عليه و آله و سلم نماز مىگزارد . در اين باره از رسول خدا صلى الله عليه و آله و سلم پرسش كرد و آن حضرت از وى خواست تا به توحيد گرويده از لات و عزى كه\r\n\r\n\r\n","description":"","footnote":"\r\n( 1 ) . دكتر جواد على بر اين عامل تأكيد خاصى دارد و همين را سبب عدم تبيين حدود تاريخى حوادث دورهء بعثت مىداند نك : تاريخ العرب فى الاسلام ، ص 192\r\n( 2 ) . السيرة النبويه ، ابن هشام ، ج 1 ، صص 252 - 245\r\n( 3 ) . السيرة النبويه ، ابن هشام ، ج 1 ، صص 246 - 245 ( اشاره به رفتن جعفر و على عليهما السلام دو فرزند ابوطالب يكى به خانهء عباس و امام على عليه السلام به خانهء رسول خدا صلى الله عليه و آله و سلم . ابن اسحاق اين را از نعمتهاى الهى در حق على عليه السلام مىداند .\r\n","page_name":" 235 ","page_number":235},
  {"content":"\r\n\r\nهيچ نفع و ضررى ندارند دورى كند . او اجازه خواست تا با پدر مشورت كند اما رسول خدا صلى الله عليه و آله و سلم در آن لحظه نمىخواست تا مسأله اسلام فاش شود . فرداى آن روز ، على بن ابى طالب عليهما السلام نزد رسول خدا صلى الله عليه و آله و سلم آمده اظهار اسلام كرد . اين جمع سه نفرى يا به تعبير واقدى چهار نفرى ، حتى از آن كه ابوطالب از اسلام آنان آگاه شود پرهيز داشتند . به نقل ابن اسحاق رسول خدا صلى الله عليه و آله و سلم همراه على عليه السلام به كوههاى اطراف مكه رفته در آنجا نماز گزارده و شب هنگام به مكه باز مىگشتند .\r\nواقدى مىگويد : زيد بن حارثه نيز همراه آنان بوده است . به نقل واقدى آنان نماز ظهر را در كنار كعبه مىخواندند و قريش نسبت به اين نماز انكارى نداشت اما وقتهاى ديگر در جايى نماز مىگزاردند كه قريش متوجه آنان نشود . در آن لحظه زيد يا امام على عليه السلام مراقب اوضاع بودند . پس از چندى ابوطالب كه در مقام تحقيق از وضع فرزندش على عليه السلام بود ، متوجه ماجرا شد . وقتى حقيقت ماجرا را شنيد از رسول خدا صلى الله عليه و آله و سلم خواست تا بر سخن خود پايدار بماند و از على عليه السلام نيز خواست تا به حمايت از عموزاده‌اش ادامه دهد . « 1 » قاعدتاً بايد خبر نبوت پيامبر صلى الله عليه و آله و سلم به تدريج در مكه شايع شده باشد . كسانى از مسافران مكه شاهد نمازگزاردن پيامبر صلى الله عليه و آله و سلم همراه على عليه السلام و خديجه در كنار كعبه بوده‌اند .\r\nاين كه اين وضعيت چه مقدار ادامه يافته روشن نيست ، اما به اعتقاد ما بايد براى مدتى تنها همين خانواده اسلام را پذيرفته باشند . در اين مدت رسول خدا صلى الله عليه و آله و سلم به تدريج كار دعوت را آغاز كرده اما نه آشكار بلكه بطور پنهانى ؛ دليل اين امر بايد آن باشد كه رسول خدا صلى الله عليه و آله و سلم قصد ايجاد حساسيت در مشركان براى مقابله با اسلام را نداشته است . مدت اين دعوت را سه سال دانسته‌اند . واقدى روايت كرده كه از آغاز نبوت به مدت سه سال دعوت پنهانى بود تا آن كه رسول مكلف به علنى كردن آن گرديد . « 2 » ابن هشام نيز با اشاره به آيهء  « وَ أَمَّا بِنِعْمَةِ رَبِّكَ فَحَدِّثْ »  مىگويد : رسول خدا صلى الله عليه و آله و سلم دربارهء نعمتى كه خداوند به او داده بود ، بطور پنهانى براى كسانى از اهلش كه مورد اطمينانش بودند سخن مىگفت . « 3 » زهرى مىگويد : رسول خدا صلى الله عليه و آله و سلم بطور سرى دعوت كرده از بتها دورى مىجست ( در همين نقل در طبقات از قول زهرى آمده كه رسول خدا صلى الله عليه و آله و سلم بطور سرى و آشكار دعوت مىكرد ! ) تا آن كه شمارى از جوانان و ضعيفان از مردم دعوت او را اجابت كرده و تعداد مسلمانان فراوان\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، ص 246 ، 247 ؛ انساب الاشراف ، ج 1 ، 113 ( نقل فوق قسمتى در سيرهء ابن هشام و قسمتى در انساب آمده است ) .\r\n( 2 ) . طبقات الكبرى ، ج 1 ، ص 199 ؛ انساب الاشراف ، ج 1 ، ص 116\r\n( 3 ) . السيرة النبويه ، ج 1 ، ص 243\r\n","page_name":" 236 ","page_number":236},
  {"content":"\r\n\r\nشد . اين در حالى بود كه بزرگان از كفار قريش انكارى نسبت به اسلام نداشتند و زمانى كه رسول خدا صلى الله عليه و آله و سلم از كنار آنان عبور مىكرد به او اشاره كرده مىگفتند « فرزند عبد المطلب » از آسمان سخن مىگويد . وضع چنين بود تا آنكه او از خدايانشان عيب جويى كرده و به آنان خبر داد كه پدرانشان بر كفر و گمراهى مرده‌اند و در آتش‌اند . در اينجا بود كه بر وى غضب كرده با او دشمنى نموده و به آزارش پرداختند . « 1 » ابن اسحاق نيز از اين دوره سخن گفته و فاصلهء آن را تا زمانى كه دستور به علنى كردن دعوت داده شد ، سه سال دانسته است . « 2 »\r\nدر اينجا بايد توجه داشت كه از آغاز نبوت به بعد ، سه مقطع مورد نظر است : يكى مرحلهء آشكار شدن دعوت كه گفته‌اند پس از سه سال بوده و با آيهء انذار [  أَنْذِرْ عَشِيرَتَكَ الْأَقْرَبِينَ  
  ] آغاز شده است . دوم شروع آزار مشركان است كه پس از عيب گيرى رسول خدا صلى الله عليه و آله و سلم از خدايان آنان آغاز شده و محتمل است كه اين مرحله نيز منطبق بر همان آغاز علنى شدن دعوت باشد ، گرچه به احتمال ، پيش از آن نيز ممكن است كه نسبت به برخى از مسلمانان سخت گيرى مىشده ، گرچه با شخص رسول خدا صلى الله عليه و آله و سلم دشمنى نمىشده است . مقطع سوم رفتن رسول خدا صلى الله عليه و آله و سلم و مسلمانان به خانه ارقم بن ابى ارقم است كه بايد پس از آغاز دشمنى مشركان و سخت گيرى بر رسول خدا صلى الله عليه و آله و سلم و مسلمانان باشد اما اين كه اين رفتن دقيقاً در چه زمانى بوده نمىتوان اظهار نظر قطعى كرد . آنچه مسلم است اين كه رفتن به خانه ارقم حادثهء مهمى بوده و در ذهنيت راويان اخبار سيره ، يك مقطع به شمار مىآمده ، زيرا به عنوان مثال واقدى و ابن سعد در تاريخ گذارى مسلمان شدن صحابهء نخست ، از همين مقطع استفاده كرده‌اند . به هر روى بايد گفت كه رفتن به خانه ارقم بعد از علنى شدن دعوت و پيش از هجرت مسلمانان به حبشه مىباشد ؛ يعنى بطور تقريبى در سال چهارم بعثت . البته اگر گفته شد كه فلان صحابى پيش از خانهء ارقم مسلمان شده ممكن است كه در سه سالهء نخست بعثت و يا اندكى بعد از علنى شدن دعوت تا رفتن به خانهء ارقم باشد .\r\nابن سعد على رغم آن كه در سير تاريخى حوادث بعثت ، از رفتن به خانهء ارقم به عنوان يك مبحث سخن نمىگويد و همينطور ابن اسحاق كه اساساً از آن حادثه ياد نكرده - اما در شرح حال صحابهء نخست ، از اسلام شمارى از آنان با عنوان « اسلم قبل ان‌يدخل رسول الله صلى الله عليه و آله و سلم‌دار أرقم بن أبى أرقم ويدعو فيها » ياد كرده است . فهرست اين افراد كه در طبقات الكبرى آمده از اين قرار است :\r\nعياش ابن ابى ربيعه ( 4 / 129 ) ، عثمان بن عفان ( 3 / 55 ) ، ابوحذيفه بن عتبة بن ربيعه\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، صص 117 - 115 ؛ طبقات الكبرى ، ج 1 ، ص 199\r\n( 2 ) . السيرة النبويه ، ابن هشام ، ج 1 ، ص 262\r\n","page_name":" 237 ","page_number":237},
  {"content":"\r\n\r\n( 3 / 84 ) عبد الله ، عبيدالله و ابواحمد فرزندان جَحْش ( 3 / 89 ) ، عبد الرحمان بن عوف ( 3 / 124 ) ، عبد الله بن مسعود ( 3 / 151 ) ، خباب بن ارتّ ( 3 / 165 ) ، مسعود بن ربيع القارى ( 3 / 168 ) ، عامر بن فهيره ( 3 / 230 ) ، ابوسلمة بن اسد ( 3 / 239 ) ، سعيد بن زيد بن عمرو ( 3 / 382 ) ، عامر بن ربيعه ( 3 / 386 ) واقد بن عبد الله ( 3 / 390 ) ، خُنَيْس بن حذافه ( 3 / 392 ) ، ابوعبيدة بن جراح ( 3 / 393 ) ، عثمان بن مظعون ( 3 / 393 ) ، عبيدة بن حارث ( 3 / 393 ) ، عبد الله بن مظعون ( 3 / 400 ) ، معمر بن حارث ( 3 / 402 ) ، حاطب بن عمرو ( 3 / 405 ) ، جعفر بن ابى طالب ( 4 / 34 ) ، سليط بن عمرو . « 1 »\r\nابوبكر را نيز در شمار مسلمانان پيش از رفتن به خانهء ارقم ياد كرده‌اند . شواهدى وجود دارد كه اسلام ابوبكر را پس از دورهء سه سالهء نخست دعوت مخفى و زمانى مىداند كه رسول خدا صلى الله عليه و آله و سلم به عيب گيرى از خدايان مشركين پرداخته بود . « 2 » ادعا شده كه زبير نفر چهارم يا پنجم بوده است . « 3 » سعد وقاص گفته است كه قبل از من تنها يك نفر اسلام آورده بود آن هم در همان روزى كه من اسلام آوردم ! « 4 » گفته شده خالد بن سعيد نفر سوم يا چهارم بوده ، زمانى كه رسول خدا صلى الله عليه و آله و سلم دعوت سرى مىكرده و خالد همراه آن حضرت در نواحى مكه نماز مىگزارده است . « 5 » از ابوذر غفارى نيز نقل شده كه پنجمين مسلمان بوده است ، برخى او را چهارمين نفر دانسته‌اند . « 6 » زمانى كه ابوذر براى پذيرش اسلام به مكه آمده ، جو مكه بسيار رعب‌انگيز بوده و امام على عليه السلام مجبور شد تا او را بطورى كه معلوم نشود همراه اوست ، نزد رسول خدا صلى الله عليه و آله و سلم ببرد . وقتى نيز مسلمان شد ، كنار مسجد الحرام نداى توحيد سرداده و كتك مفصلى خورد . تنها از ترس غارت قبيله بنى غفار بود كه مشركين از كشتن او خوددارى كردند . پس از آن ابوذر نزد بنى غفار رفت و اسلام را در ميانشان نشر داد . « 7 » او در جاهليت از بت پرستى دست كشيده و موحد شده است . گفته شده وقتى مسلمان شد زنى به او گفت : تو صابئى شده‌اى ، پس از آن ، دسته‌اى از قريشيان او را كتك زدند . « 8 » عمرو بن عبسه نيز مىگويد : چهارمين مسلمان بوده زيرا پيش از او تنها بلال و ابوبكر\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 219\r\n( 2 ) . نك : البدء والتاريخ ، ج 5 ، ص 77 ؛ البدايه والنهايه ، ج 3 ، صص 30 - 29 ؛ ونك : الصحيح من سيرة النبى صلى الله عليه و آله و سلم ، ج 1 ، صص 249 - 248 ؛ طبرى نيز ( به نقل از الصحيح ، ج 1 ، ص 248 ) در يك نقل آورده كه اسلام ابوبكر بعد از پنجاه نفر بوده است . دكتر جواد على نيز با يادآورى اين نقل طبرى مىگويد : مسأله « اوّل من اسلم » به شدت تحت تأثير گرايشهاى سياسى و عاطفى بوده است ، نك : تاريخ العرب فى الاسلام ، ص 190\r\n( 3 ) . طبقات الكبرى ، ج 3 ، ص 102\r\n( 4 ) . طبقات الكبرى ، ج 3 ، ص 139\r\n( 5 ) . همان ، جلد 4 ، ص 95\r\n( 6 ) . همان ، ج 4 ، ص 224\r\n( 7 ) . همان ، ج 4 ، صص 225 - 224\r\n( 8 ) . همان ، ج 4 ، ص 223\r\n","page_name":" 238 ","page_number":238},
  {"content":"\r\n\r\nمسلمان شده بودند ! « 1 » آشكار است كه يا او از حقيقت امر مطلع نبوده يا از قول او چنين سخنى را جعل كرده‌اند . زيرا ، اگر دربارهء ابوبكر سخنى نباشد كه هست ، پيش از بلال بسيارى مسلمان شده‌اند . نعيم بن عبد الله نيز گفته است كه پس از ده نفر مسلمان شده ، اما ايمانش را كتمان مىكرده است . « 2 » ارقم بن ابى ارقم نيز طبق گفته فرزندش هفتمين مسلمان بوده است . « 3 »\r\nابن سعد از شمارى از مسلمانان با اين عبارت ياد كرده است كه « كان قديم الاسلام بمكة و هاجر إلى أرض الحبشه » . « 4 » از اين عبارت به دست مىآيد كه اينان پيش از سال پنجم كه سال هجرت به حبشه است مسلمان شده‌اند . اينان نيز جمعاً 28 نفر مىشوند . بر اينان بايد تعدادى زن را نيز افزود و اين كه به احتمال در سال پنجم بعثت با توجه به آمار مهاجران حبشه - هشتاد و اندى - اندكى بيش از يكصد نفر مسلمان در مكه بوده است .\r\nاكنون به دوران دعوت سرى يعنى سه سال نخست هجرت برمىگرديم و دو مقطع تاريخىِ مربوط به آشكار شدن دعوت و رفتن به خانه ارقم را مورد بررسى قرار مىدهيم :\r\nگذشت كه رسول خدا صلى الله عليه و آله و سلم در آغاز به دليل آن كه بىتوجه به عقايد مشركين بوده و آنان را به خود واگذاشته بوده ، قريش با او دشمنى نمىكرد . اين سياست كه همراه با دعوت غير رسمى بود ، توانست مردمانى را كه زمينه‌هاى درونى براى گروش به توحيد داشتند به سوى اسلام جذب كند . عموم مشركين از اين كه كسى از بت پرستى برگشته و به نصرانيت يا و يا حتى اسلام بگرود ، نگران نبودند ، نگرانى آنان ، اين بود كه نظام ارزشى و قبايلى آنان مورد ترديد قرار گيرد . خواهيم ديد كه مشركين حاضر بودند محمد صلى الله عليه و آله و سلم يكسال خداى آنان را بپرستد و آنان نيز يك سال خداى محمد صلى الله عليه و آله و سلم را بپرستند . درست از زمانى كه از يك سو حركت پيامبر صلى الله عليه و آله و سلم براى جذب مردم علنى شده و عقايد شرك آلود در معرض انتقاد قرآن و رسول قرار گرفت ، مشركان دشمنى خود را آغاز كردند .\r\nيعقوبى مىگويد : رسول خدا صلى الله عليه و آله و سلم سه سال دعوت خويش را كتمان كرده و به توحيد دعوت مىكرد و زمانى كه به گروهى از قريش بر مىخورد ، مىگفتند : فرزند عبد المطّلب از\r\n\r\n\r\n","description":"","footnote":"\r\n( 1 ) . همان ، ج 4 ، ص 214 ؛ السيرة النبويه ، ذهبى ، صص 141 - 140 ، به نقل از : كتاب مُسلم ، ش 832 ؛ جالب است كه يعقوبى از قول او نقل كرده كه نزد پيامبر صلى الله عليه و آله و سلم آمد و پرسيد : آيا كسى دعوت تو را پذيرفته ، آن حضرت فرمود آرى يك زن ، يك نوجوان ( على ) و يك عبد كه مقصودش زيد بن حارثه بود . تاريخ اليعقوبى ، ج 2 ، ص 23\r\n( 2 ) . طبقات ، ج 4 ، ص 138\r\n( 3 ) . المنتخب من ذيل المذيل ، ص 519\r\n( 4 ) . طبقات الكبرى ، ج 4 ، صص 122 - 120 ( شش مورد ) ، 124 ، 128 ( دو مورد ) ، 135 ، 130 ( دو مورد ) ، 141 ، 140 ، 139 ، 136 ( دو مورد ) ، 191 ( دو مورد ) ، 202 ، 201 ، 194 ، ( دو مورد ) ، 203 ( دو مورد ) ، 214 ، 213 ( دو مورد ) .\r\n","page_name":" 239 ","page_number":239},
  {"content":"\r\n\r\nآسمان سخن مىگويد ؛ تا آن كه از خدايان عيب گيرى كرد و پدران آنان را به دليل كفر ، گمراه شمرد ؛ آنگاه خداوند به او دستور داد تا رسالت خود را با صداى بلند اعلام كند . او نيز دعوت را آشكار كرده ، در بطحا ايستاد و فرمود : من رسول خدا هستم ، شما را به عبادت خدا و ترك عبادت بتها دعوت مىكنم ، بتهايى كه هيچ نفع و ضررى ندارند ، خلق نتوانند كرد و روزى نتوانند رساند و زنده كردن و ميراندن نتوانند . از آن زمان قريش استهزاى خود را آغاز كرد و از ابوطالب خواست تا مانع از كار رسول خدا صلى الله عليه و آله و سلم شود . « 1 »\r\nعموم سيره نويسان گفته‌اند كه پس از نزول آيهء  « أَنْذِرْ عَشِيرَتَكَ الْأَقْرَبِينَ »  « 2 » و نيز آيه   « فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ إِنَّا كَفَيْناكَ الْمُسْتَهْزِئِينَ »   « 3 » دعوت علنى رسول خدا صلى الله عليه و آله و سلم آغاز شده است . « 4 » در روايتى از امام صادق عليه السلام آمده است كه آن حضرت سه سال در مكه كار خويش كتمان كرد ، آنگاه خداوند به دو دستور داد تا دعوت خويش را آشكار كند و او چنين كرد . « 5 »\r\nپس از آن بود كه رسول خدا صلى الله عليه و آله و سلم طى چندين نوبت در جلساتى كه ترتيب داد ، رسالت خود را اعلام كرده و از مردم خواست تا اسلام را بپذيرند . بر اساس آيهء مذكور رسول خدا صلى الله عليه و آله و سلم مكلف بود تا ابتدا عشيرهء نزديك را انذار كند . طبرى به نقل از ابن اسحاق دربارهء شأن نزول آيهء مذكور مىنويسد : على عليه السلام گفت : وقتى آيهء  « أَنْذِرْ عَشِيرَتَكَ الْأَقْرَبِينَ »  نازل شد ، رسول خدا صلى الله عليه و آله و سلم مرا فراخواند و فرمود : اى على ! خداوند به من دستور داده تا عشيرهء نزديك را انذار كنم ، من در اين باره تأمل مىكردم تا جبرئيل آمد و گفت : اگر آنچه را كه بدان امر شده‌اى عمل نكنى ، عذاب خواهى شد . اينك براى ما طعامى بساز ، آنگاه بنى عبد المطّلب را فراهم آر تا با آنان سخن گويم . على عليه السلام مىافزايد : من چنين كردم . آن زمان بنى عبد المطلب حدود چهل نفر بودند كه عموهاى رسول خدا صلى الله عليه و آله و سلم نيز در ميان آنان بودند . پس از آن كه فراهم آمدند و طعام را خوردند ، پيامبر صلى الله عليه و آله و سلم خواست سخن بگويد ، اما ابولهب مانع شد ، فرداى آن روز نيز چنين كردم و پس از صرف طعام ، رسول خدا صلى الله عليه و آله و سلم خطاب به آنان فرمود :\r\nاى فرزندان عبد المطلب ! من جوانى را از قومى نديده‌ام كه بهتر از آنچه كه من براى شما آورده‌ام ، براى قومش آورده باشد . من خير دنيا و آخرت را برايتان آورده‌ام . خداوند به من دستور داده تا شما را دعوت كنم . هر كدام از شما كه مرا در اين دعوت وزارت كنيد\r\n\r\n\r\n","description":"","footnote":"\r\n( 1 ) . تاريخ اليعقوبى ، ج 2 ، ص 23\r\n( 2 ) . شعراء ، 214\r\n( 3 ) . حجر ، 94\r\n( 4 ) . نك : الدرالمنثور ، ج 4 ، صص 107 - 106 ؛ تاريخ الطبرى ، ج 2 ، صص 319 - 318 ؛ السيرة النبويه ، ابن هشام ج 1 ، صص 263 - 262\r\n( 5 ) . التفسيرالعياشى ، ج 2 ، ص 253\r\n","page_name":" 240 ","page_number":240},
  {"content":"\r\n\r\nهمو برادر ، وصىّ و خليفهء من در ميان شما خواهد بود ؛ ( يكون اخى و وصيّى و خليفتى فيكم ) امام مىافزايد : در آن گروه ، تنها من پاسخ مثبت دادم . آن حضرت نيز مرا به عنوان وصى و خليفه خود خوانده و فرمود : سخن او را گوش كرده او را اطاعت كنيد . حاضران خنديدند و به ابوطالب گفتند : به تو دستور داد تا از فرزندت تبعيت كنى . « 1 » طبرى همين روايت را در تفسير خود نيز نقل كرده ، جز آن كه بجاى جملهء بالا ، چنين آورده است « فأيُّكم يُوازِرنى عَلى هذا الأمر على أنْ يَكون أخى و كذا و كذا » . « 2 » اين تحريفى آشكار در يك خبر تاريخى مهم است .\r\nدعوت عشيرهء نزديك ناشى از تكليفى بود كه خداوند بر عهدهء رسول خود نهاده بود . از نظر اجتماعى و شرايط حاكم بر مكه ، بايد گفت دعوت از عشيره در اولويت كامل قرار داشت چرا كه :\r\nاوّلًا عشيرهء ، از نزديك با خُلْق و خوى رسول خدا صلى الله عليه و آله و سلم آشنا بوده و بيش از همهء اعراب ديگر ، صداقت او را باور داشتند . طبيعى بود كه در شرايط عادى ، رسول خدا صلى الله عليه و آله و سلم مىتوانست از اين وضعيت بهره بردارى كند ، گر چه موانعى نيز بر سر راه وجود داشت .\r\nثانياً ايمان عشيره به رسول خدا صلى الله عليه و آله و سلم افزون بر احساس عاطفى قبيله‌اى آنان نسبت به رسول خدا صلى الله عليه و آله و سلم بود . بنى عبد المطلب به جز يكى دو مورد ، جانبدار رسول خدا صلى الله عليه و آله و سلم بودند ، اگر آنان ايمان مىآوردند در كنار اين احساس عاطفى ، مىتوانستند حاميان بسيار استوارى براى رسول خدا صلى الله عليه و آله و سلم باشند . نبايد ترديد كرد كه بسيارى از بنى هاشم گرچه در آن محفل با دعوت رسول خدا صلى الله عليه و آله و سلم موافقت نكردند ، اما به تدريج مسلمان شدند ، حتى اگر به ظاهر اسلام خود را اعلام نكرده و بعدها به زور در جنگ بدر شركت كردند ، همواره اين گزارش مطرح بوده كه بيشتر آنان در باطن اسلام را پذيرفته بودند . كسانى چون ابولهب نيز كه در برابر آن حضرت ايستادند ، ترس از نابودى بنى هاشم توسط ديگر اعراب را داشتند . « 3 »\r\nثالثاً عشيرهء نزديك انتظار آن را داشتند تا رسول خدا صلى الله عليه و آله و سلم آنان را كه خويشان نزديكش بودند ، در يك جلسهء خصوصى با رسالت خويش آشنا كند . اگر چنين نمىكرد چه بسا از طرف خويشان متهم بود كه به قوم و خاندان خويش بىتوجهى كرده است .\r\nرابعاً بايد به اين امر توجه كرد كه اگر عشيره نزديك او را بپذيرند ، ديگر قبايل به اين\r\n\r\n\r\n","description":"","footnote":"\r\n( 1 ) . تاريخ الطبرى ، ج 2 ، صص 321 - 320 ؛ مجمع البيان ، ج 7 ، ص 206 ( خليفتى فى أهلى ) از تفسير ثعلبى .\r\n( 2 ) . تفسيرالطبرى ، ج 19 ، ص 75 ؛ ذهبى نيز روايت مزبور را با همان سند آورده اما قسمت اخير روايت راحذف كرده است ؛ نك : السيرة النبويه ، ذهبى ، ص 145\r\n( 3 ) . نك : انساب الاشراف ، ج 1 ، صص 119 - 118\r\n","page_name":" 241 ","page_number":241},
  {"content":"\r\n\r\nدليل اطرافيانش او را پذيرفته‌اند ، او را متهم نخواهند كرد كه دعوت او نارواست ، اين مسأله‌اى بود كه اتفاق افتاد . زمانى مشركان به رسول خدا صلى الله عليه و آله و سلم گفتند : خاندان تو ، تو را بيشتر مىشناختند كه از تو تبعيت نكردند . « 1 » خالد بن ابى جبل از پدرش نقل مىكند كه وقتى رسول خدا صلى الله عليه و آله و سلم سورهء   « وَ السَّماءِ وَ الطَّارِقِ »   را مىخواند من حفظ كردم ؛ ثقيف از من پرسيدند چه چيز از او فرا گرفتى ؟ من سورهء مزبور را براى آنان خواندم . مردى قريشى كه همراه آنان بود گفت : ما صاحب خود را بيشتر مىشناسيم ، اگر سخن او حق بود ، ما از او پيروى مىكرديم . « 2 » پيرمردى از قبيلهء كلب نيز دربارهء دعوت رسول خدا صلى الله عليه و آله و سلم گفت : چه نيكوست آنچه كه اين جوان بدان دعوت مىكند ، جز آنكه خاندانش از او دورى جسته‌اند ؛ اگر او با قوم خويش مصالحه مىكرد تمامى عرب از او پيروى مىكردند . « 3 » قبيله ثقيف نيز در برابر دعوت رسول خدا صلى الله عليه و آله و سلم به او گفتند : مردم شهر خودت از تو اكراه دارند و دعوت تو را نپذيرفته‌اند ، اكنون آمده‌اى ما را دعوت مىكنى ؟ به خدا ما مخالفت بيشترى با تو داريم . « 4 » همانگونه كه گذشت دعوت پيامبر صلى الله عليه و آله و سلم از عشيره چندان نيز بىنتيجه نبود . رسول خدا صلى الله عليه و آله و سلم به دنبال دعوت عشيرهء نزديك ، جلساتى تشكيل داد تا از عموم مردم مكه دعوت كند . سيره نويسان اين جلسات را نزديك كوه صفا دانسته‌اند . به گزارش واقدى از ابن عباس ، آن حضرت در نزديك كوه صفا قريش را صدا كرده و با استناد به صداقت خود و گرفتن تأييد از مردم در اين باره ، فرمود : اى فرزندان عبد المطّلب ! اى فرزندان عبدمناف ! اى بنى زهره ! - و سپس همه طوايف قريش را خطاب كرد - خداوند به من دستور داده تا شما را انذار كنم ، خير دنيا و آخرت شما در گفتن لا إله الا الّله است . در اين وقت ابولهب برخاسته و گفت : خسران بر تو باد ، آيا ما را براى همين سخن گردآوردى ؟ بعد از آن سورهء مسد دربارهء او نازل شد . « 5 »\r\nابن معين روايتى را بطور نسبتاً كامل دربارهء تأثير نخستين دعوت رسول خدا صلى الله عليه و آله و سلم نقل كرده كه نقل آن مناسب مىنمايد . همين روايت را بطور ناقص ، حاكم نيشابورى نيز آورده است . مِسْور بن مخرمهء زهرى از پدرش نقل مىكند : زمانى كه رسول خدا صلى الله عليه و آله و سلم دعوت به اسلام را آشكار كرد ، تمامى اهل مكه مسلمان شدند و اين قبل از آنى بود كه نماز ، واجب\r\n\r\n\r\n","description":"","footnote":"\r\n( 1 ) . طبقات الكبرى ، ج 1 ، ص 216\r\n( 2 ) . تاريخ يحيى بن معين ، ج 1 ، ص 27\r\n( 3 ) . انساب الاشراف ، ج 1 ، ص 238\r\n( 4 ) . انساب الاشراف ، ج 1 ، ص 237\r\n( 5 ) . انساب الاشراف ، ج 1 ، ص 120 ( لازم به يادآورى است كه برخى سيرهء نويسان براى نفى حكايت انذار خواسته‌اند آيه مزبور را بر اين جلسه تطبيق دهند . در حالى كه در اصل ، آن جلسه اختصاص به بنى عبد المطلب داشته است ، زيرا آنان عشيرهء نزديك بودند . دربارهء اطلاق عشيره بر خويشان نزديك نك : البداية والنهايه ، ج 2 ، ص 157\r\n","page_name":" 242 ","page_number":242},
  {"content":"\r\n\r\nشود ، تا آن كه رسول خدا صلى الله عليه و آله و سلم آيات سجده را خواند . در اين لحظه همه به سجده افتادند بطورى كه از كثرت جمعيت جاى سجده نبود ، اين وضع ادامه داشت تا آن كه رؤساى قريش كه سر زدن به سرزمينهاى خود در طائف رفته بودند ، به مكه بازگشتند . آنان مردم را توبيخ كردند كه : آيا دين پدرانتان را رها كرده‌ايد ؟ پس از آن مردم كافر شدند . « 1 » عروة بن زبير نيز مىگويد : زمانى كه رسول خدا صلى الله عليه و آله و سلم قوم خود را دعوت به نور و هدايت كرد ، مردم از او دورى نجسته و نزديك بود كه از سخن او پيروى كنند ، تا آن كه كسانى از قريش كه صاحب مكنت بودند از طائف بازگشتند و با رسول خدا صلى الله عليه و آله و سلم به مخالفت برخاستند ، در اينجا بود كه اكثريت مردم از رسول خدا صلى الله عليه و آله و سلم دورى كردند . « 2 » اين دو روايت تا اندازه‌اى با يكديگر قابل تطبيق است . بر اساس اين روايت بايد گفت : تودهء مردم مكه نيز نظير مردم مدينه ، به سرعت به اسلام گرويدند يا زمينهء گرويدن داشتند ، اما رؤساى قريش با استفاده از نفوذ خود ، مانع از رشد اسلام شدند در حالى كه چنين متنفذان مخالفى ، در مدينه وجود نداشتند تا مانع از اسلام آوردن مردم شوند .\r\nآشكار شدن اسلام در مكه و گرويدن شمارى از جوانان ، بردگان و حتى زنان به اسلام ، رؤساى قريش را به عكس العمل واداشت . آنان احساس كردند ، اگر اندكى در مبارزه با اسلام تأمل كنند ، اوضاع يكسره از دست آنان خارج خواهد شد ، بدين ترتيب سخت گيرى آغاز شد . بايد دانست كه اين سخت گيرى از بعد از علنى شدن دعوت آغاز شده است .\r\nدليل آن نيز اين بود كه برخى از مسلمانان با جسارت تمام ، اسلام خويش را ابراز و علنى مىكردند . عبد الله بن مسعود پس از مسلمان شدن ، در شهر مكه با صداى بلند قرآن مىخواند و همين سبب شد تا مورد اذيت قرار گيرد . « 3 » گذشت كه ابوذر نيز بلافاصله پس از مسلمان شدن ، كنار كعبه فرياد توحيد سر داده و با آزار و اذيت سخت مشركان مواجه شد .\r\nزيد بن عمرو بن نفيل مىگويد : ما يك سال بخاطر مسلمان شدن مخفى بوديم و تنها در خانهء در بسته يا شِعْبى خالى از سكنه مىتوانستيم نماز بخوانيم كه در آن صورت نيز بايد برخى مراقب برخى ديگر باشيم . « 4 » واقدى مىگويد كه اصحاب رسول خدا صلى الله عليه و آله و سلم نماز ظهر را آزادانه مىخواندند اما براى نماز عصر در شعب‌ها پراكنده شده تك نفر يا دو نفر دو نفر نماز مىخواندند . زمانى كه طُلَيب بن عمير و حاطب بن عمرو در شِعْب « اجياد اصغر » نماز مىخواندند مورد هجوم ابن اصداء و ابن غيطله قرار گرفتند . آن دو فحاش بودند و با سنگ ،\r\n\r\n\r\n","description":"","footnote":"\r\n( 1 ) . تاريخ يحيى بن معين ، ج 1 ، ص 53\r\n( 2 ) . مغازى رسول الله صلى الله عليه و آله و سلم ، عروة بن زبير ، ص 104 ؛ الطبرى ، ج 2 ، ص 328\r\n( 3 ) . طبقات الكبرى ، ج 1 ، ص 151\r\n( 4 ) . انساب الاشراف ، ج 1 ، ص 116\r\n","page_name":" 243 ","page_number":243},
  {"content":"\r\n\r\nآن دو مسلمان را مورد حمله قرار دادند . « 1 »\r\nبلاذرى از سعد وقاص نقل مىكند كه به همراهى جمعى از صحابه به « شعب ابى دبّ » رفته ، وضو ساخته نماز مىخوانديم در حالى كه در حالت خفا بوديم . در اين لحظه جمعى از مشركان ظاهر شده ما را دنبال كردند . آنان كه اخنس بن شريق ، و جمعى ديگر از مشركان بودند ما را ملامت كرده بر ما هجوم آوردند . من استخوان شترى برداشتم و بر يكى از مشركان زدم ، همين سبب شد تا او زخمى شده و مشركان شكست خوردند ! « 2 » راوى اين حكايت احتمالا آخر ماجرا را تغيير داده ، زيرا از جاى ديگرى آگاهيم كه از آن پس ، به دليل اين برخورد ناصحيح سعد ، مسلمانان حتى شعب‌هاى دور را كه مىتوانستند آزادانه در آنها نماز بگزارند از دست دادند . پيش از آن خود رسول الله صلى الله عليه و آله و سلم نيز همراه برخى از اصحاب در نواحى اطراف مكه نماز مىخواندند . « 3 »\r\nمىدانيم كه رسول خدا صلى الله عليه و آله و سلم در طى دوران بعثت از اصحاب خود خواسته بود تا از هر گونه خشونت خوددارى كنند . اين حادثه سبب شد تا مسلمانان محدوديت بيشترى يافته ، در يك خانهء دربسته بر روى كوه صفا كه خانهء ارقم بن ابى ارقم بوده پنهان شوند . فرزند ارقم گفته است كه پدرش هفتمين كسى بوده كه اسلام را پذيرفت ، خانهء او بر روى كوه صفا بوده و اين همان خانه‌اى است كه رسول خدا صلى الله عليه و آله و سلم در « اول اسلام » در آنجا بسر برده ، مردم را به اسلام دعوت مىكرده و جمعى كثير در آن مسلمان شدند . اين خانه ، بعدها به ملكيت منصور عباسى در آمد و مهدى عباسى آن را به همسرش خيزران داد و از آن زمان به عنوان « دارالخيزران » معروف شده است . « 4 » اين محل به صورت مسجدى متبرك درآمد و دليل آن همين بود كه زمانى پيامبر صلى الله عليه و آله و سلم در حالى كه از مشركان گريزان بود ، به همراه اصحابش چندى را در آن بسر برده است . « 5 » ابن اسحاق از اين رخداد ياد نكرده و بلاذرى نيز جز اشاره به نام چند تن كه پيش از رفتن رسول خدا صلى الله عليه و آله و سلم به خانهء ارقم مسلمان شدند ( و اين نيز قاعدتاً از واقدى است ) مطلبى در اين باره نياورده است . اما در سيره‌هاى متأخر همچون سيرهء حلبى و شامى ، بدان اشاره شده است . شايد عدم ذكر آن در سيرهء ابن اسحاق ، نشانى بر عدم اهميت اين ماجرا باشد .\r\nگذشت ( وحلبى نيز تصريح كرده ) كه رفتن به خانهء ارقم بدنبال مشكلى بوده كه در كوههاى مكه براى مسلمانان پيش آمده و آن زخمى شدن يكى از مشركان توسط سعد\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 117\r\n( 2 ) . انساب الاشراف ، ج 1 ، ص 116\r\n( 3 ) . طبقات الكبرى ، ج 4 ، ص 95\r\n( 4 ) . طبقات الكبرى ، ج 3 ، صص 244 - 242\r\n( 5 ) . اخبار مكه ، ج 2 ، صص 260 - 200\r\n","page_name":" 244 ","page_number":244},
  {"content":"\r\n\r\nوقاص بوده است . « 1 » كسانى گفته‌اند كه اسلام عمر در اين خانه بوده است . « 2 » اما شامى اين مطلب را صحيح نمىداند ؛ زيرا قول مشهور ميان مورخان سنى آن است كه عمر پس از هجرت گروهى از مسلمانان به حبشه مسلمان شده ، در حالى كه رفتن به خانهء ارقم در سال چهارم بعثت بوده است . « 3 » ابن سعد از چند نفر ياد كرده كه در زمانى كه رسول خدا صلى الله عليه و آله و سلم در دار ارقم بوده ، مسلمان شده‌اند ؛ از جمله چهار فرزند ابوالبُكَيْر بن ياليل در همين خانه مسلمان شده و با رسول خدا صلى الله عليه و آله و سلم بيعت كرده‌اند . « 4 » همو گفته است كه مصعب بن عمير شنيد كه رسول خدا صلى الله عليه و آله و سلم در خانهء ارقم مردم را دعوت مىكند ؛ پس بر او وارد شده اسلام را پذيرفت ، اما اسلام خود را كتمان مىكرد و اين به جهت هراس او از مادر و قومش بود تا آن كه عثمان بن طلحه او را در آمد و شد با رسول خدا صلى الله عليه و آله و سلم ديده خانواده‌اش را خبر كرد و همين سبب حبس او شد تا آن كه به حبشه هجرت كرد . « 5 »\r\nطليب بن عمير نيز در خانهء ارقم اسلام آورده است . ابن سعد با ياد از اين مطلب مىافزايد : او سپس نزد مادرش ارْوى فرزند عبد المطلب آمد و حكايت اسلامش را باز گفت . مادر نيز او را تشويق كرد كه سزاوار است كه تو از فرزند دايى خود حمايت كنى ، اگر من نيز چون مردان مىتوانستم از او دفاع كنم چنين مىكردم . فرزند از مادرش خواست تا اسلام را بپذيرد ، همانطور كه برادرش حمزة بن عبد المطلب پذيرفت . مادر نيز اسلام را پذيرفت و بعدها با زبان خويش از رسول خدا صلى الله عليه و آله و سلم حمايت مىكرد . « 6 » از اين نقل چنين به دست مىآيد كه حمزه نيز در همان حول و حوش اسلام را پذيرفته است . از عمار ياسر نيز نقل شده كه صهيب را بر در خانهء ارقم ديدم . پرسيدم : به چه قصد آمدى ؟ او نيز همين را از من پرسيد و من گفتم : مىخواهم سخن محمد را بشنوم . او نيز گفت كه به همين قصد آمده است . آنگاه هر دو اسلام را پذيرفتيم ، پس از آن ، آن روز را در آنجا مانديم تا شب شد و در حالى كه مراقب خود بوديم از آنجا خارج شديم . « 7 » دربارهء مدت زمانى كه رسول خدا صلى الله عليه و آله و سلم در خانهء ارقم مانده ، آگاهيهاى دقيقى در دست نداريم . يك خبر آن است كه آن حضرت به مدت يك ماه در آنجا به سر برده است . « 8 » حلبى آن را در آستانهء علنى شدن دعوت دانسته ،\r\n\r\n\r\n","description":"","footnote":"\r\n( 1 ) . السيرة الحلبية ، ج 1 ، ص 283\r\n( 2 ) . اخبار مكه ، ج 2 ، ص 200\r\n( 3 ) . سبل الهدى والرشاد ، ج 2 ، صص 429 - 248 روايت معروف اسلام عمر نيز منافات با اسلام او در خانهء ارقم دارد . دربارهء تاريخ اسلام عمر و ديدگاههاى موجود نك : الصحيح ، ج 2 ، صص 94 - 91\r\n( 4 ) . طبقات الكبرى ، ج 3 ، ص 388\r\n( 5 ) . طبقات ، ج 3 ، ص 116\r\n( 6 ) . طبقات الكبرى ، ج 3 ، ص 123\r\n( 7 ) . انساب الاشراف ، ج 1 ، ص 158 ؛ طبقات الكبرى ، ج 3 ، صص 247 - 227\r\n( 8 ) . السيرة الحلبيه ، ج 1 ، ص 283\r\n","page_name":" 245 ","page_number":245},
  {"content":"\r\n\r\nاما بر پايهء آنچه گذشت ، رفتن به خانهء ارقم پس از علنى شدن دعوت و درگير شدن مسلمانان و مشركان بوده است . در آن دوره هر كسى كه اسلام را مىپذيرفت او را صَبَائى مىخواندند ، « 1 » و همين امر كافى بود تا توسط قومش و يا حتى پدر و مادرش « 2 » و يا اگر برده بود به وسيلهء مولايش ، مورد آزار و شكنجه قرار گيرد . خواهيم ديد كه اين وضعيت منجر به هجرت مسلمانان به حبشه شد .\r\n\r\nنقش تاريخى رسول خدا صلى الله عليه و آله و سلم\r\nرهبرى رسول خدا صلى الله عليه و آله و سلم طى بيست و سه سال ، تأثير چشمگيرى در پيروزى اسلام بر شرك جاهلى داشته است . ويژگىهاى اين رهبرى از دوران پيش از بعثت آغاز مىشود و با شروع بعثت ، با يك دگرگونى عمده كه عامل اصلى آن تأثير وحى در شخصيت آن حضرت بود ، به حد اعلاى خود مىرسد . اين ويژگىها تأثيرى به سزا در نشر دعوت اسلامى داشته است .\r\nپيشاپيش اشاره به تعبير قرآنى « اولوالعزم » دربارهء برخى از انبياء مناسب مىنمايد . خداوند خطاب به رسولش مىفرمايد : « پس پايدارى كن ، همچنان كه پيامبران اولوالعزم پايدارى كرده بودند » . « 3 »\r\nانبياى اولوالعزم كسانى هستند كه صبور و بردبارند ، لذا در چندين مورد در قرآن آمده است :  « وَ اصْبِرْ عَلى ما أَصابَكَ إِنَّ ذلِكَ مِنْ عَزْمِ الْأُمُورِ  » . « 4 » يك بار نيز گفته شده كه حضرت آدم « عزم » نداشت  « وَ لَمْ نَجِدْ لَهُ عَزْماً » .  « 5 » رسول خدا صلى الله عليه و آله و سلم از صاحبان عزم و اراده بود ؛ پيامبرى صبور ، مقاوم و مُصِرّ بر نشر دعوت توحيدى خود ، به هر روى مجموع اين ويژگىها شخصيتى برجسته از رسول خدا صلى الله عليه و آله و سلم ساخته و در راهبرى او تأثير كلى و فراگير داشته است . مرورى بر اين ويژگىها براى آشنايى با شخصيت آن حضرت مناسب مىنمايد .\r\n\r\n1 - پيوند پيامبر صلى الله عليه و آله و سلم با قريش و عرب\r\nبايد دانست كه موقعيت رسول اكرم صلى الله عليه و آله و سلم از جهت اجتماعى و قبيله‌اى ، موقعيتى ممتاز بوده است . اولًا رسول خدا صلى الله عليه و آله و سلم فردى از قريش بود . گذشت كه قريش از بالاترين نفوذ معنوى در جزيرة العرب و در ميان مشركان برخوردار بوده است . دليل اين نفوذ ، تسلط قريش بر\r\n\r\n\r\n","description":"","footnote":"\r\n( 1 ) . طبقات الكبرى ، ج 3 ، ص 267 ؛ ج 4 ، صص 220 - 100\r\n( 2 ) . نك : طبقات الكبرى ، ج 4 ، ص 124\r\n( 3 ) . احقاف ، 35\r\n( 4 ) . لقمان ، 17 و نك : آل عمران ، 186 ؛ شورى ، 43\r\n( 5 ) . طه ، 115\r\n","page_name":" 246 ","page_number":246},
  {"content":"\r\n\r\nشهر مكه ؛ يعنىام القراى حجاز و مقدس‌ترين مكان براى اعراب بود . بنابر اين بيشترين عرب ، قريش را به ديد سرورى مىنگريستند . البته حوادث پس از رحلت رسول اكرم صلى الله عليه و آله و سلم نشان داد كه قبايل ديگرى وجود دارند كه در صدد رقابت با قريش‌اند اما به هر روى ، نفوذ قريش همچنان پابرجا بود .\r\nجاحظ خصال قريش را بدين صورت بر شمرده : ديده نشده كسى از قريش خود را به قبيلهء ديگر منسوب كند ؛ در ميان قريش فرزندى براى جز قريش متولد نگرديد مگر در ثقيف در شهر طائف كه آنان نيز اهل حُمْس بودند ؛ قريش با آن كه جنگ را رها كرده بود همچنان عزيزترين و برترين بود ؛ قريش همانند ملوك از مهمانان مكه پذيرايى مىكرد و به شاعران صله مىداد ؛ قريش فصيح‌ترين عرب بود چنان كه رسول خدا صلى الله عليه و آله و سلم فرمود : « أنا أفصح العرب بيد أنّى مِنْ قُريش » ، « من فصيح‌ترين عرب هستم چون قريشى هستم . » [ مىدانيم كه لهجه و لحن قرآن نيز همان لهجهء قريشى است . 
  ] اعراب همه سال براى حج و تجارت به مكه مىآمدند و قريش را مىشناختند . « 1 » چنين نفوذى براى قريش ، گرچه در آغاز سدى در برابر اسلام بود ، در ادامه سبب گسترش هرچه بيشتر اسلام شد . از ميان قريش ، خاندان قصى و از ميان آنان بنى هاشم چهرهء معنوى برجسته‌اى داشتند . ما پيشتر در مباحث دروهء جاهلى به اهميت جايگاه هاشم اشاره كرديم . عبد المطلب نيز براى سالهاى متمادى رياست معنوى قريش را عهده‌دار بود . رسول خدا صلى الله عليه و آله و سلم در ميان چنين خاندانى رشد كرد . در آغاز در كنف حمايت عبد المطلب و بعد عمويش ابوطالب . فرزندان عبد المطّلب صاحب نفوذ چشمگيرى بودند و اين سدى در برابر مشركان قريش از ديگر طوايف آن بود . چنين شرافت نسبى كه امير مؤمنان عليه السلام نيز در نهج البلاغه بدان اشاره كرده ( وَ نَحْنُ الأعْلَوْن نَسَباً ) « 2 » و بعدها مغيرة بن شعبه در برابر فرمانده سپاه ايرانى بدان افتخار كرد ( وَ إنّ اللّه قَدْ ابْتَعَثَ مِنّا نَبِيّاً فى شَرَفٍ مِنّا ، أوْسَطنا حَسَباً و أصدَقنا حَديثاً ) « 3 » مىتوانست رسول خدا صلى الله عليه و آله و سلم را از موضع جدى ترى در جامعهء جاهلى مطرح كند .\r\nرسول خدا صلى الله عليه و آله و سلم ويژگى ديگرى داشت كه او را با جنس عرب بويژه با قريش پيوند مىداد . او يك عرب بود . بنابر اين قريش و ديگر قبايل عربى ، كه در چهار چوب نظام بستهء قبايلى زندگى مىكردند ، پيامبرى از « خود » داشتند . آنان ملزم نبودند تا آيين يهوديان\r\n\r\n\r\n","description":"","footnote":"\r\n( 1 ) . رسائل الجاحظ ، الرسائل السياسيه ، صص 106 - 102 در طبقات آمده كه رسول خدا صلى الله عليه و آله و سلم فرمود : أنااعربكم ، أنا من قريش نك : طبقات الكبرى ، ج 1 ، ص 113\r\n( 2 ) . نهج البلاغه ، خطبهء 162\r\n( 3 ) . اخبار اصبهان ، ج 1 ، ص 21 ؛ المصنف ، ابن ابى شيبه ، ج 13 ، ص 10 ( طبع هند ) .\r\n","page_name":" 247 ","page_number":247},
  {"content":"\r\n\r\nو نصرانيان كه براى آنان از حيث نژادىنا آشنا بود بپذيرند . خداوند خطاب به آنان مىفرمايد : « اين كتابى است مبارك ، آن را نازل كرده‌ايم . پس ، از آن پيروى كنيد و پرهيزگار باشيد . باشد كه مورد رحمت قرار گيريد . [ اين كتاب را اكنون بر شما نازل كرديم 
  ] تا نگوييد كه تنها بر دو طايفه‌اى كه پيش از ما بودند كتاب نازل شده و ما از آموختن آنها غافل بوده‌ايم .\r\nيا نگوييد كه اگر بر ما نيز كتاب نازل مىشد بهتر از آنان به راه هدايت مىرفتيم ، بر شمانيز از جانب پروردگارتان دليل روشن و هدايت و رحمت فرا رسيد . » « 1 » از آيات فوق به دست مىآيد كه عرب خود را از آن دو طايفه جدا مىدانسته و چنين مىانديشيده كه بايد براى خويش كتابى مستقل داشته باشد . اكنون خداوند نه فقط كتابى جديد فرستاد ، كه رسولى از ميان خودشان برگزيد . قرآن به زبان عربى مبين نازل شد تا كاملًا با آن سنخيت داشته باشند و اعتراض نكنند : « و اين كتاب نازل شده از جانب پروردگار جهانيان است . آن را روح الامين نازل كرده است ، بر دل تو تا از بيم دهندگان باشى . به زبان عربى روشن . . . اگر آن را بر يكى از عجمان نازل كرده بوديم ، و بر ايشان مىخواندش ، بدان ايمان نمىآوردند . » « 2 » باز خدا فرمود : « اگر قرآن را به زبان عجم مىفرستاديم ، مىگفتند : چرا آياتش به روشنى بيان نشده است ؟ كتابى به زبان عجم و پيامبرى عربى ؟ » « 3 »\r\nروشن است كه خداوند سنخيت زبان قوم عرب را با زبان قرآن مراعات كرده و اين مىتوانسته بسيارى از اعتراضات را از ميان بردارد . به همين گونه سنخيت قومى رسول خدا صلى الله عليه و آله و سلم با عرب نيز در قرآن مورد توجه قرار گرفته است . اعراب نمىبايست از اين زاويه اعتراضى كنند . آنان گرفتار جامعه‌اى بسته بودند و طبيعى بود كه از اين گوشه ، معترض باشند . گر چه اعتبار قرآن از جهت اشتمال بر هدايت ، معيار اساسى تلقى مىشد ، لذا در ادامهء آيهء فوق آمده : « بگو : اين كتاب براى آنها كه ايمان آورده‌اند هدايت و شفاست و آنها كه ايمان نياورده‌اند گوشهاشان سنگين است و چشمانشان كور ، چنان كه گويى آنها را از جايى دور ندا مىدهند . » « 4 » تعبير  « مِنْ أَنْفُسِهِمْ »  دربارهء رسول خدا صلى الله عليه و آله و سلم به احتمال قريب به يقين ، بيان ويژگى مورد نظر رسول خدا صلى الله عليه و آله و سلم براى مخاطبان عرب قرآن است :  « لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ ،  هر آينه پيامبرى از خود شما بر شما مبعوث شد ، هر آنچه شما را رنج مىدهد بر او گران مىآيد . سخت به شما دلبسته است و با مؤمنان رئوف و مهربان است . » « 5 » احتمال مورد نظر را عده‌اى از مفسران\r\n\r\n\r\n","description":"","footnote":"\r\n( 1 ) . انعام ، 156 - 155\r\n( 2 ) . شعراء ، 195 - 192 ، 199 - 198\r\n( 3 ) . فصّلت ، 42\r\n( 4 ) . همان\r\n( 5 ) . توبه ، 128\r\n","page_name":" 248 ","page_number":248},
  {"content":"\r\n\r\nصدر اسلام داده‌اند . « 1 » با اين حال از ادامه آيه كه دلبستگى رسول را به قومش بيان كرده ، معناى  « مِنْ أَنْفُسِهِمْ »  جهت والاترى مىيابد .\r\nدر جاى ديگرى خداوند مىفرمايد : « خدا بر مؤمنان انعام فرمود ، آنگاه كه از خودشان به ميان خودشان پيامبرى مبعوث كرد تا آياتش را بر آنها بخواند و پاكشان سازد و كتاب و حكمتشان بياموزد هر چند از آن پيش در گمراهى آشكارى بودند . » « 2 » طَبرسى در تبيين  « مِنْ أَنْفُسِهِمْ »  به چند قول اشاره كرده : يكى آن كه مقصود آن است كه رسول از همان گروه است كه سير رشد و صداقت و امانت و امى بودن او را در نخواندن و ننوشتن مىدانند تا بفهمند آنچه آورده وحى الهى است ، ديگر آن كه او به زبان آنان سخن مىگويد تا فراگيرى حكمت بر ايشان آسان باشد ؛ و سوم آن كه مقصود همه آدميان است و اينكه رسول از جنس آدمى است نه جن يا ملك . « 3 » مجموع آياتى كه در اين قسمت گذشت ، تأكيدى است بر سنخيت رسول و كلام الهى با محيطى كه رسول در آن مبعوث شده است .\r\n\r\n2 - پيشينهء دينى رسول خدا صلى الله عليه و آله و سلم\r\nپيشينهء رسول خدا صلى الله عليه و آله و سلم در مكه براى قريشيان امرى شناخته شده بود . او از آغاز جوانى به خصلت‌هاى اخلاقى نيكو شهرت داشته و هيچ گونه سوء سابقه‌اى در اذهان مردم اين شهر از خود بر جاى ننهاده بود . شخصيتى متين ، اخلاقى و تا اندازه‌اى مشغول به خويش كه به هيچ روى گرد بازيهاى جوانى و مجالس عيش و نوش حيوانى نرفته بود . فردى مردم‌دار ، مهمان نواز ، اهل صلهء رحم و كمك كننده به ضعيفان و درماندگان ، اينها صفاتى بود كه در جاهليت مردم او را در آغاز بعثت بدان متصف كردند . « 4 » به دليل همين خصلتها بود كه در جاهليت ، مردم او را در اختلافات خويش حَكَم قرار مىدادند . « 5 » آنان در همان دوره ، او را « امين » ناميدند و هر زمان كه ذبحى مىكردند از او مىخواستند در جمع آنان حاضر شده و دعا كند . « 6 » در واقعهء نصب حجر الاسود نيز او را امين خطاب كردند و تصميم رسول خدا صلى الله عليه و آله و سلم براى مشاركت تمام طوايف قريش در نصب حجر ، نشانى بر درايت آن حضرت شناخته شد . « 7 » بعدها كه نزاع قريش با رسول خدا صلى الله عليه و آله و سلم بر سر نبوت او بالا گرفت ، هيچ گاه\r\n\r\n\r\n","description":"","footnote":"\r\n( 1 ) . نك : مجمع البيان ، ج 5 ، ص 86\r\n( 2 ) . آل عمران ، 164\r\n( 3 ) . مجمع البيان ، ج 2 ، ص 532\r\n( 4 ) . كتاب البخارى ، كتاب بدء الوحى باب 3 ؛ كتاب مسلم ، كتاب الايمان ، ش 254 - 252 ؛ سبل الهدى والرشاد ، ج 2 ، ص 198\r\n( 5 ) . طبقات الكبرى ، ج 1 ، ص 157 ؛ سبل الهدى والرشاد ، ج 2 ، ص 202\r\n( 6 ) . سبل الهدى والرشاد ، ج 2 ، ص 202\r\n( 7 ) . طبقات الكبرى ، ج 1 ، ص 146\r\n","page_name":" 249 ","page_number":249},
  {"content":"\r\n\r\nديده نشد كه قريش او را به سوء پيشينهء اخلاقى يا جز آن متهم كند ، در حالى كه براى آن حضرت كه به عنوان رسول خدا صلى الله عليه و آله و سلم مردم را به زندگى اخلاق سالم فرا مىخواند ، اگر چنين سو پيشينه‌اى در كار بود ، مطرح كردن آن توسط قريش طبيعى مىنمود .\r\nچنين مطلبى را دربارهء سابقهء دينى آن حضرت نيز مىتوان عنوان كرد . صرفنظر از نقلهايى كه دربارهء عقيدهء دينى آن حضرت ، پيش از بعثت در دست است ، ديده نشده است كه قريش او را متهم به شرك و بت پرستى كرده و سابقهء او را به رخ او كشند . اين سؤال كه رسول خدا صلى الله عليه و آله و سلم پيش از نبوت بر چه آيينى بوده ، از همان آغاز در نقلهاى تاريخى و روايى و سپس در متون كلامى ، مسأله‌اى قابل بحث براى متفكران مسلمان بوده است . ما در اينجا مرورى بر چند نقل خواهيم داشت و گرچه اذعان داريم كه از ديدگاه كلامى مىبايست طهارت رسول خدا صلى الله عليه و آله و سلم را از هر نوع شرك باور داشت ، اين بحث را به جاى خود موكول مىدانيم . ابن اسحاق مىگويد : رسول خدا صلى الله عليه و آله و سلم در حالى به جوانى رسيد كه خداوند او را مراقبت كرده و از پليديهاى جاهلى حفاظت مىكرد زيرا ارادهء آن داشت تا كرامت رسالت به او دهد ، و او بر دين قومش بود تا آن كه رشد يافت در حالى كه در مروت و اخلاق برترين آنان بود . او در آمد و شد با ديگران بهترين رفتار را داشته ، حقوق همسايگى را بيش از همه مراعات كرده و در اخلاق و گفتار و امانت ، برتر و صادق‌تر و امين‌تر از همه بود . « 1 » آنچه در اين عبارت مشكل زاست اين سخن ابن اسحاق است كه « هو على دين قومه » ؛ بايد دانست كه نقل مزبور را يونس بن بكير روايت كرده « 2 » در حالى كه همان نقل ابن اسحاق در سيرهء ابن هشام آمده اما تعبير مزبور در آن نيامده است . محتمل است كه ابن هشام بدان باور نداشته و آن را حذف كرده است ، گرچه مىدانيم كه ابن هشام از ميانهء نقلها چيزى را حذف نمىكند بلكه معمولًا در ادامه روايت اگر نظرى نسبت به متن داشته باشد بيان مىكند . به هر روى تعبير مذكور در سيرهء ابن هشام نيامده است . « 3 »\r\nدرنقل ديگرى از ابن اسحاق آمده است كه جبير بن مطعم گفت : رسول خدا صلى الله عليه و آله و سلم را ديدم در حالى كه « و هوعلى دين قومه » بر شترش در عرفات نشسته بود . « 4 » دربارهء اين نقل دو نكته وجود دارد . يكى آن كه همين نقل در جاى ديگرى آمده اما بجاى عبارت فوق اين چنين آمده : « رأيت رسول الله صلى الله عليه و آله و سلم فى الجاهلية » . « 5 » دوم آن كه بيهقى كه آشكارا حاضر نيست هيچ نوع شركى را به رسول خدا صلى الله عليه و آله و سلم نسبت دهد ، و اين را متناقض با روايات ديگر مىداند\r\n\r\n\r\n","description":"","footnote":"\r\n( 1 ) . سيرة ابن اسحاق ، ص 78\r\n( 2 ) . دلائل النبوه ؛ بيهقى ، ج 2 ، ص 30\r\n( 3 ) . مق : السيرة النبويه ، ابن هشام ، ج 1 ، ص 183\r\n( 4 ) . دلائل النبوه ، بيهقى ، ج 2 ، ص 37\r\n( 5 ) . سبل الهدى والرشاد ، ج 2 ، ص 201\r\n","page_name":" 250 ","page_number":250},
  {"content":"\r\n\r\nكه شرك را از رسول خدا صلى الله عليه و آله و سلم نفى كرده در تفسير « و هو على دين قومه » مىگويد : مقصود او چنين بوده است كه او بر ميراث ابراهيم و اسماعيل بوده كه در ميان آن قوم رواج داشت نظير حج ، امور مربوط به نكاح و خريد و فروش ، اما نه شرك كه او هيچ گاه به خدا شرك نورزيد . « 1 »\r\nتوضيح ديگرى نيز در اينجا مناسب است و آن اين كه كلمهء « دين » در كاربرد لغوى ، بسيار وسيع‌تر از چيزى است كه ما آن را عبارت از مجموعهء اعتقادات مذهبى و دينى مىدانيم . دين به معناى جزاء و حساب ( يوم الدين ) ، طاعت و پيروى و نيز « عادت و شأن » آمده است . چنان كه عرب مىگويد : « ما زال ذلك دينى و دَيْدَنى » « 2 » ؛ يعنى « هميشه عادت من چنين بوده است . » به نظر مىرسد كه عبارت « كان على دين قومه » به معناى آن است كه آن زمان هنوز زمان جاهليت بوده و رسول خدا صلى الله عليه و آله و سلم در امر حج و وقوف در عرفه همان روال و عادت پيش از اسلام را داشته است . بدين ترتيب عبارت مزبور در خصوص دين دارى به معناى بت پرستى نيست بلكه همانگونه كه در نقل ديگر جبير بن مطعم آمده صرفا اشاره به آن است كه آن زمانى كه من رسول خدا صلى الله عليه و آله و سلم را ديدم ، هنوز عهد جاهلى بود . « 3 » در روايت ابن اسحاق نيز چنين است ، او سر آن دارد كه بگويد : در همان زمان جاهلى ، رسول خدا صلى الله عليه و آله و سلم از هر پليدى پاك بود . در غير اين صورت بايد گفت : ابن اسحاق در همان عبارتى كه مىخواهد رسول خدا صلى الله عليه و آله و سلم را از هر نوع عيبى مبرا كند ، بدترين پليدى را كه شرك است به او نسبت مىدهد . ابن اثير نيز در شرح جملهء مزبور ، همان سخن بيهقى را آورده و به دنبال آن ، دين ، در آن عبارت ، به معناى عادت گرفته است . « 4 »\r\nجز نقل ابن اسحاق حديث ديگرى نيز وجود دارد كه در اين ارتباط بايد مورد ارزيابى قرارگيرد . اين حديث را به نام حديث بَلدَحْ « 5 » مىشناسند . از رسول خدا صلى الله عليه و آله و سلم نقل شده كه\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 2 ، ص 37\r\n( 2 ) . لسان العرب ، ج 4 ، صص 461 - 460 ، ذيل مورد : دين\r\n( 3 ) . بايد پذيرفت مواردى نيز وجود دارد كه تعبير « على دين قومه » يعنى بر روال دين ( يعنى مذهب ) قوم خودش بوده است . اين دربارهء حمزه به كار رفته نك : بحارالانوار ، ج 18 ، ص 159 ؛ در اين صورت از اساس بايد نقل مورد نظر را به دليل وجود روايات معارض كه پس از اين خواهد آمد رد كرد .\r\n( 4 ) . نك : لسان العرب ، ج 4 ، ص 462 ؛ متأسفانه آقاى زرياب جملهء « على دين قومه » را به معناى همان دين شرك گرفته است . ايشان گفته : اگر آن حضرت در ظاهر هم به دين قوم خود نبوده و احترام عقايدشان را نگاه نمىداشت به او لقب امين نمىدادند ( سيرهء رسول الله ، ص 100 ) ، ما قبلًا در بحثهاى دورهء جاهلى تأكيد كرديم كه قريش حساسيتى بر سر بت پرستى نداشت و در پيشنهادهاى خود به رسول خدا صلى الله عليه و آله و سلم حاضر بود يكسال خداى او را بپرستد . مىدانيم كه رسول خدا صلى الله عليه و آله و سلم حتى در سه سال نخست بعثت نيز به دليل عدم تندى به بت پرستى ، هيچ حساسيتى را بر ضد خود بر نينگيخت .\r\n( 5 ) . بلدح ، نام مكانى است در مسير مكه به سمت حديبيه .\r\n","page_name":" 251 ","page_number":251},
  {"content":"\r\n\r\nپيش از بعثت همراه زيد بن حارثة به زيدبن عمرو بن نفيل كه حنيفى مذهب بود در محلى با نام بلدح برخورد كرد . در آن وقت رسول خدا صلى الله عليه و آله و سلم همراه زيد سفره‌اى گسترده گوشتى را كه از ذبيحهء اصنام بود در ميان سفره نهادند و از زيد بن عمرو دعوت به خوردن كردند .\r\nاو گفت : من اين گوشت راكه براى بتان ذبح شده ، نمىخورم . رسول خدا صلى الله عليه و آله و سلم افزوده : اين سبب شد كه پس از آن من نيز چنين گوشتى را نخورم . و فرمود : او اولين كسى بود كه مرا از عيب بتان و بت پرستى آگاهانيد . « 1 » نقل مزبور را ابن هشام نياورد اما - متأسفانه - بخارى در كتاب خود آورده است . البته روايت بخارى اين افزوده‌هاى آخر را ندارد .\r\nواقعيت آن است كه روايات فراوانى در نقض روايت فوق وجود دارد . اين علاوه بر آن است كه نقل مزبور بسيار محدود روايت شده و انعكاسى در متون حديثى نيافته است .\r\nدستى نيز در كار بوده تا زيدبن عمرو بن نفيل - نظير ورقة بن نوفل - تا آنجا بالا رود كه همچون ابراهيم ، در روز قيامت چونان امتى مبعوث شود ! او از خاندان بنى عدى - تيره و طايفهء عمربن خطاب - است .\r\nرواياتى وجود دارد كه هر گونه شائبه شرك را از رسول خدا صلى الله عليه و آله و سلم دور مىكند . ابو نعيم روايت كرده است كه على عليه السلام گفت : از رسول خدا سؤال شد : آيا بتى را - حتى براى يك بار - عبادت كرده ؟ حضرت فرمود : خير . سؤال شد : آيا خمر نوشيده ؟ حضرت فرمود :\r\nخير . « 2 » همچنين از ابن سعد ، ابونعيم و بيهقى نقل شده كه‌ام ايْمن گفت : بوانه بتى بود كه قريش در سال يك روز كنار آن جمع مىشدند . زمانى كه ابوطالب ! با قومش نزد آن آمدند از رسول خدا صلى الله عليه و آله و سلم خواستند تا كنار بت حاضر شود . آن حضرت نپذيرفت و از نزد آنان رفت و بعدها گفت : هر زمان كه در نزديك بتى قرار مىگيرد صدايى او را از دست زدن به بت نهى مىكند . « 3 »\r\nزيدبن حارثه كه سالهاى متمادى در دورهء جاهليت با رسول خدا صلى الله عليه و آله و سلم بوده گفت : به خدايى كه رسول را كرامت نبوت داده و كتاب بر او نازل كرد قسم كه او هيچ گاه دست به بتى نزد تا آن كه خداوند او را كرامت رسالت بخشيد . « 4 » همو نقل مىكند كه بتى مسيّن بود كه به او إساف يا نائله مىگفتند و مشركان در حين طواف آن را مسح مىكردند . رسول خدا صلى الله عليه و آله و سلم طواف كرد و من نيز با او طواف كردم ؛ وقتى به بت رسيدم آن را مسح كردم . رسول خدا صلى الله عليه و آله و سلم گفت : مسح نكن ! زيد مىگويد : در ادامه باز مسح كردم ، رسول خدا صلى الله عليه و آله و سلم اعتراض كرد كه\r\n\r\n\r\n","description":"","footnote":"\r\n( 1 ) . سيرهء ابن اسحاق ، ص 18 ؛ كتاب البخارى ، ج 3 ، ص 310 ؛ و نيز نك : دلائل النبوه ، ابونعيم ، ص 146\r\n( 2 ) . سبل الهدى والرشاد ، ج 2 ، ص 200 ؛ الخصائص الكبرى ، ج 1 ، ص 221 ( ط قاهره ) .\r\n( 3 ) . سبل الهدى والرشاد ، ج 2 ، ص 201 ؛ دلائل النبوه ، ابونعيم ، ص 144 ؛ الخصائص الكبرى ، ج 1 ، ص 221 ؛ طبقات الكبرى ، ج 1 ، ص 158\r\n( 4 ) . دلائل النبوه ، بيهقى ، ج 2 ، ص 34 ؛ البداية والنهايه ، ج 2 ، ص 287 ؛ الخصائص الكبرى ، ج 1 ، ص 89\r\n","page_name":" 252 ","page_number":252},
  {"content":"\r\n\r\nمگر تو را از اين كار نهى نكردم ؟ « 1 » در حكايت بحيرا نيز آمده كه وقتى او را به لات و عُزّى قسم دادند - چون قريش چنين مىكردند - رسول خدا صلى الله عليه و آله و سلم گفت : مبغوض‌تر از اين دو براى او چيزى نيست . « 2 »\r\nشواهدى كه نشانهء آثار نبوت پيش از بعثت است ، فراوان نقل شده است گرچه بايد توجه داشت كه در اين نقلها افراطهايى صورت گرفته كه حتى خود محدثان آنها را رد كرده‌اند ، « 3 » اما مواردى وجود دارد كه قابل تأمل است . از جملهء آنها عادت رسول خدا صلى الله عليه و آله و سلم در سالهاى پيش از نبوت به انزوا و تعمق و تفكر است كه با دور شدن از مكه و رفتن به شعاب و واديه‌ها خود را بدان مشغول مىكرده است . گفته شده : زمانى كه او از خانه دور شده ، به شعاب كوهها مىرفت ، از هيچ درخت و سنگى عبور نمىكرد جز آن كه بر او سلام مىكردند . رسول خدا صلى الله عليه و آله و سلم به اين سوى و آن سوى مىنگريست اما كسى را نمىديد . « 4 » نكتهء ديگر تمايل آن حضرت به تَحنُّث و تحنُّف در غار حراست كه رسول خدا صلى الله عليه و آله و سلم سالهاى متمادى آن را به عنوان يك سنّت پذيرفته و به تنهايى در آنجا ، جايى كه هيچ گونه اثرى از شرك و بت پرستى نبوده ، با خداى خويش خلوت مىكرد . مىدانيم كه گرايش حنيفى ، از گرايشهاى شناخته شده بوده و بويژه در ميان بنى هاشم و ديگر تيره‌هاى قريش و حتى برخى قبايل ، مدعيانى بوده‌اند كه خود را ابراهيمى مذهب مىدانسته‌اند . زمانى كه عبد المطلب نام فرزند خود ، پدر رسول خدا صلى الله عليه و آله و سلم را عبد الله مىگذارد ، نشانى است بر وفادارى او به « الله » همان خداى واحد . چگونه ممكن است در ميان قريش و برخى قبايل عرب گرايش حنيفى كه ويژگى عمدهء آن پرهيز از شرك و گرايش به توحيد است وجود داشته باشد ، اما پيامبر صلى الله عليه و آله و سلم آينده كه احياگر دين توحيدى ابراهيم است ، با آن آشنا نباشد ؟ اين امر با توجه به پيشينهء تحنث در حرا و ديگر شواهدى كه گذشت سازگارى ندارد .\r\nبايد دانست كه اصولًا اسلام ، اساس دعوت خويش را دعوت ابراهيمى گذاشت و خط دين حنيف را به جدّ دنبال كرد . ما در اين باره شواهد فراوانى در دست داريم . در اصل گرايش حنيفى در جاهليت ، زمينه‌اى شد تا پس از بعثت رسول خدا صلى الله عليه و آله و سلم ، آن حضرت بتواند\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 2 ، ص 34\r\n( 2 ) . دلائل النبوه ، بيهقى ، ج 2 ، ص 35 ؛ سبل الهدى والرشاد ، ج 2 ، ص 47\r\n( 3 ) . به عنوان نمونه نك : دلائل النبوه ، بيهقى ، ج 2 ، ص 47\r\n( 4 ) . طبقات الكبرى ، ج 1 ، ص 157 . نكته‌اى را كه بايد در اينجا يادآور شويم اين است كه اصولا در فرهنگ تشيع ، به لحاظ اعتقاد به عصمت انبيا و ائمه ، كمترين ترديدى در اين كه رسول خدا صلى الله عليه و آله و سلم پيش از بعث موحد بود وجود ندارد . حتى حسين بن اشكيب مروزى يكى از اصحاب امام هادى عليه السلام كتابى نگاشت با عنوان : الرد على من زعم ان النبى كان على دين قومه ( رجال النجاشى ، ص 44 ) . به عكس در متون اهل سنت ، نقلهايى آمده كه معارض با اين نگرش است .\r\n","page_name":" 253 ","page_number":253},
  {"content":"\r\n\r\nكار خويش را ادامهء آن گرايش بشناساند و دين جديد را به صورت دينى آشنا براى مردم جاهلى در آورد . رسول خدا صلى الله عليه و آله و سلم مىفرمود : « أنا دَعْوَةُ ابى ابراهيم » ، « من مصداق استجابت دعاى پدرم ابراهيم هستم » ، آنگاه كه در زمان بناى كعبه فرمود :  « رَبَّنا وَ ابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ »  « 1 » و نيز رسول خدا صلى الله عليه و آله و سلم مىفرمود : من به دين حنيفيت سهل گير و دين حنيفى ابراهيم مبعوث گشته‌ام . « 2 » و در يكى از آيات مكى نيز آمده كه : « بگو : پروردگار من مرا به راه راست هدايت كرده است ، به دينى همواره استوار ، دين حنيف ابراهيم . و او از مشركان نبود . » « 3 » در سورهء حج نيز كه سوره‌اى است مدنى چنين آمده : « در راه خداوند چنان كه بايد جهاد كنيد . او شما را برگزيد . و برايتان در دين ، هيچ تنگنايى پديد نياورد . كيش پدرتان ابراهيم است . او پيش از اين و در اين ، شما را مسلمانان ناميد » . « 4 » در اينجا به صراحت آمده كه نام مسلمانى نيز ميراث ابراهيم است و راه درست همان كيش « پدرتان » ابراهيم مىباشد . و در جايى ديگر آمده است : « به تو نيز وحى كرديم كه از آيين حنيف ابراهيم پيروى كن كه او از مشركان نبود . » « 5 »\r\nاين ميراثى است كه عرب با آن آشنا بود و بطور قطع ، رسول خدا صلى الله عليه و آله و سلم در طول حيات پيش از بعثت خويش با آن آشنايى داشت ، كما اين كه بسيارى ديگر نيز با آن آشنايى داشتند . « 6 » البته طه حسين بر اين باور است كه اخبار مربوط به حنفا بعد از اسلام افراطىتر از آنچه بود ، مطرح شده است ، « 7 » ممكن است اين امر تا حدودى درست باشد ، اما وجود آيات فراوان قرآنى دربارهء فرهنگ « حنفاء » و پيوند اسلام با آن ، شاهد استوارى است بر آنچه\r\n\r\n\r\n","description":"","footnote":"\r\n( 1 ) . بقره ، 129 ؛ طبقات الكبرى ، ج 1 ، ص 149\r\n( 2 ) . طبقات الكبرى ، ج 1 ، ص 192 ؛ وفاء الوفاء ، ج 1 ، ص 219\r\n( 3 ) . انعام ، ص 121\r\n( 4 ) . حج ، 78\r\n( 5 ) . نحل ، 123\r\n( 6 ) . علاوه بر نمونه‌هايى كه در بحث مربوط به مذهب حنيفى آورديم . نك : الاصابهء ، ج 4 ، ص 160 ( ابوقيس بن الاسلت ) ؛ الاستيعاب ، ج 4 ، صص 158 - 157 ، 160 ؛ سبل الهدى والرشاد ، ج 3 ، ص 275 ( در آنجا توضيحات دقيقى دربارهء شخص مورد نظر آمده است ) .\r\n( 7 ) . من تاريخ الادب العربى ج 1 ، صص 156 - 152 ؛ در آنجا اشعارى كه به ابن ابى الصلت نسبت داده شده ، بررسى و آنها را جعلى دانسته است . قصد او از اين كار رد اين ديدگاه « كلمان هوار » است كه تصور كرده بود باكشف اشعار حنيفى منسوب به دو ، يكى از منابع جاهلى آيات قرآنى را كشف كرده است . - طه حسين به حق مىگويد حتى بر فرض درستى اشعار ، اين شباهت با قصص تورات نيز در قرآن وجود دارد و همان اتهام بىپايه در آنجا نيز هست و البته غير قابل قبول . با اين حال ، اين كه رسول خدا صلى الله عليه و آله و سلم و آيات قرآنى از محبوبيت ابراهيم در ميان عرب به عنوان يك گرايش مستقل از يهوديت و نصرانيت بهره گرفته‌اند ترديدى وجود ندارد . علامه بلاغى تصريح كرده كه دين حنيف با پيروزى اسلام به پيروزى واقعى رسيد ، نك : الرحلة المدرسيه ، صص 574 - 573\r\n","page_name":" 254 ","page_number":254},
  {"content":"\r\n\r\nگفتيم . « 1 »\r\nبه احتمال از جاى ديگرى هم به توان به آشنايى مشركان با توحيد پى برد و آن اين كه وقتى خورشيد اسلام بر آمد ، مشركان ، رسول خدا صلى الله عليه و آله و سلم « 2 » و ديگر مسلمانان « 3 » را به گرايش صبائى متهم مىكردند . اين اصطلاح ممكن است صرفا به معناى خروج از دين آباء و اجدادى باشد ، همچنان كه مىتواند اشاره به مذهب صابئى هم باشد . بنابر اين روشن است كه توحيد امرى شناخته شده بوده و قاعدتاً براى رسول خدا صلى الله عليه و آله و سلم كه به دليل داشتن همين زمينه‌ها ، به نبوت برگزيده شد ، اين زمينه‌ها روشن‌تر بوده است . خداوند دربارهء رسولش فرمود :  « اللَّهُ أَعْلَمُ حَيْثُ يَجْعَلُ رِسالَتَهُ »  « 4 » « خداوند آگاه‌ترين است كه رسالت خويش را در كجا قرار دهد . » گذشت كه رسول خدا صلى الله عليه و آله و سلم پيشينهء توحيدىِ ابراهيمىِ قوى داشته تا جايى كه تنها كسى بوده كه در غار حرا به تحنث مىپرداخته است . او خود تأكيد مىكند كه هيچ گونه آلودگى به عيش و نوش جاهلى نداشته و حتى در مراسم عروسى كه مجلس بزم و پايكوبى بوده ، هيچ گاه شركت نكرده است . « 5 »\r\nالبته او هنوز به نبوت مبعوث نشده و طبعاً به آنچه به نام قرآن و ايمان تفصيلىِ به شريعت جديد ناميده مىشود ، آشنايى نداشت ، اين امرى است كه خداوند بدان تصريح مىكند : « همچنين كلام خود را به فرمان خود به تو وحى كرديم . تو نمىدانستى كتاب و ايمان چيست ولى ما آن را نورى ساختيم تا هر يك از بندگانمان را كه بخواهيم بدان هدايت نماييم و تو به راه راست راه مىنمايى . »\r\nسابقهء نيكوى رسول خدا صلى الله عليه و آله و سلم پيش از بعثت نمونه‌هاى ديگرى نيز دارد . مىدانيم كه زيد بن حارثه كه در جنگى به اسارت درآمده بود ، به عنوان برده به خديجه فروخته شد و او زيد را به پيامبر صلى الله عليه و آله و سلم داد . بعدها كه پدر زيد به مكه آمد تا زيد را ببرد او حاضر نشد رسول خدا صلى الله عليه و آله و سلم را ترك كند و گفت : ذلت بندگى در كنار محمد صلى الله عليه و آله و سلم را بر عزت آزادى با دورى از او ، ترجيح مىدهد . « 6 » زمانى كه ابوطالب قصد تزويج خديجه را براى محمد صلى الله عليه و آله و سلم داشت گفت : محمد فرزند برادرش ، با هيچ مردى از قريش قياس نشود جز آن كه بر او برترى يابد . « 7 » ابوطالب حقيقتاً رسول خدا صلى الله عليه و آله و سلم را از كودكى دوست داشته و بيش از فرزندانش به او علاقه داشت . ابن سعد بعد از نقل اين مطلب مىافزايد : ابوطالب هميشه\r\n\r\n\r\n","description":"","footnote":"\r\n( 1 ) . در اين باره نك : محاضرات فى تاريخ الاسلام ، احمد صالح العلى ، ص 291 و رواياتى كه در مسند احمد ، ج 1 ، ص 236 ، ج 3 ، ص 442 ، ج 4 ، ص 162 و ج 6 ، صص 116 ، 233 آمده است . نيز نگاه كنيد به : مجلهء ترجمان وحى ، ش 1 ، صص 102 - 103\r\n( 2 ) . البدء والتاريخ ، ج 6 - 4 ، ص 148\r\n( 3 ) . طبقات الكبرى ، ج 3 ، ص 267 ؛ ج 4 ، صص 100 ، 202\r\n( 4 ) . انعام ، 124\r\n( 5 ) . دلائل النبوه ، بيهقى ، ج 2 ، ص 33 ؛ سيرة ابن اسحاق ، ص 79 ؛ سبل الهدى والرشاد ، ج 2 ، صص 200 - 199\r\n( 6 ) . ربيع الابرار ج 3 ، ص 10\r\n( 7 ) . نثرالدر ، ج 1 ، ص 396 ؛ بحارالانوار ، ج 16 ، ص 14 ؛ تاريخ اليعقوبى ، ج 1 ، ص 20\r\n","page_name":" 255 ","page_number":255},
  {"content":"\r\n\r\nمراقب او بود ، بسترش را كنار بستر او پهن مىكرد و هرجا مىرفت همراش بود . او حتى در امر طعام نيز محمد صلى الله عليه و آله و سلم را بر عيال و فرزنداش ترجيح مىداد . وى نقلهاى ديگرى نيز در اين باره دارد . « 1 » همهء اينها بدان جهت بود كه رسول خدا صلى الله عليه و آله و سلم دوست داشتنى و محترم بود و ابوطالب با آن موقعيت و سن و سال اين چنين خود را وقف آن حضرت كرده بود . اشعار زيباى ابوطالب در ستايش شخصيت محمد صلى الله عليه و آله و سلم گوياى اين موقعيت برتر اخلاقى در آن جامعه است .\r\n فَمَنْ مثلُه فى النّاس أىُّ مؤمَّل * إذا قاسه الحُكّام عند التفاضل \r\n حليمٌ رشيدٌ عادلٌ غير طائش * يوالى إلهاً ليس عنه بغافل « 2 » \r\nاز مهمترين جنبهءهاى مثبت آن حضرت ، صداقت و راستگويى ايشان بود . تأثير شگرف اين ويژگى در پذيرش او به عنوان « رسول الله » ، در ميان مردم عرب ، از لحاظ تاريخى كاملًاقابل اثبات است . ابوطالب در ضمن همان اشعارى كه گذشت مىافزايد :\r\n لقد علموا أنّ ابننا لا مكذَّب * لدينا و لايُعْنى بقول الأباطل « 3 » \r\nاين ويژگى را مشركان نيز باور داشتند . خداوند دربارهء برخورد مشركان ، رسول را دلدارى مىدهد كه از اتهام « كذّاب » اندوهى به خود راه ندهد : « مىدانيم كه سخنشان تو را اندوهگين مىسازد ، ولى اينان تنها تو را تكذيب نمىكنند ، بلكه اين ستمكاران ، سخن خدا را انكار مىكنند . » « 4 » طبرسى همين نقل را از ابوجهل آورده كه به رسول خدا صلى الله عليه و آله و سلم گفت : ما تو را تكذيب نمىكنيم بلكه اين آيات را نمىپذيريم . « 5 » براى توده‌هاى مردم ، صداقت از هرنوع استدلال عقلى ، قوىتر و قابل اعتمادتراست ، چنان كه زندگى عادى مردم براساس همين صداقت و اعتماد متقابلى است كه مردم به يكديگر داشته و براى بسيارى از امور ، بدون سند و مدرك سخن يكديگر را مىپذيرند . خود رسول خدا صلى الله عليه و آله و سلم نيز بر روى كوه صفا ، با استناد به اعتماد مردم به صداقت خود ، نبوت خويش را آشكار كرده و از آنان خواست تا دعوت توحيدى او را بپذيرند . در همانجا بود كه مشركان گفتند : « ما جَرّبنا عليك كِذْباً قطُّ » ، « ما هرگز دروغى از تو نشنيده‌ايم » « 6 »\r\nشاهدى كه او را در جاهليت ديده ، مىگويد : هيچ گاه او را در حالت قهقهه و جهالت\r\n\r\n\r\n","description":"","footnote":"\r\n( 1 ) . طبقات الكبرى ، ج 1 ، ص 119\r\n( 2 ) . السيرة النبويه ، ج 1 ، ص 280\r\n( 3 ) . السيرة النبويه ، ابن هشام ج 1 ص 80 .\r\n( 4 ) . انعام ، 33\r\n( 5 ) . مجمع البيان ، ج 3 ، ص 294\r\n( 6 ) . طبقات الكبرى ، ج 1 ، ص 200 ، انساب الاشراف ، ج 1 ، صص 120 ، 100 ، 99 ؛ سبل الهدى والرشاد ، ج 2 ، ص 200 .\r\n","page_name":" 256 ","page_number":256},
  {"content":"\r\n\r\nنديده و هرگز مشاهده نكرده است كه او همراه بچه‌ها به بازى بپردازد . « 1 » متانت و وزانت رسول خدا صلى الله عليه و آله و سلم ، دورى او از جاهليت و شرك و وفاداريش به دين توحيد جدش ابراهيم واسماعيل ، سبب شد تا موقعيت مستحكمى در جامعهء مكه به دست آورد .\r\n\r\n4 - پيامبر امّى\r\nدراين باره كه آيا رسول خدا صلى الله عليه و آله و سلم با نوشتن و خواندن آشنا بوده يا نه ، مباحث چندى مطرح شده است . ما در بحثهاى مربوط به دورهء جاهلى ، امى بودن جامعهء مكه را مورد بررسى قرار داديم . حاصل مباحث مربوط كلمهء امى عدم آشنايى با خواندن و نوشتن است ، در كاربردهاى تاريخى ، اين كلمه در معناى « كان امياً لايكتب » مكرر به كار رفته است . « 2 » علاوه بر اينها هيچ نوع آگاهى مشخصى دربارهء وجود مدرسه و مكتبخانه در مكه ، مدينه و طائف گزارش نشده است . « 3 » دراين ميان تنها از معدودى افراد نام برده شده كه توان چنين كارى را داشته‌اند .\r\nدربارهء اين نكته كه رسول خدا صلى الله عليه و آله و سلم تا پيش از بعثت هيچ گونه آشنايى با خواندن و نوشتن نداشته ، تمامى مصادر متفق‌اند . قرآن نيز دراين باره صراحت دارد ، آنجا كه مىفرمايد :  « ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ ،  تو پيش از قرآن ، هيچ كتابى را نمىخواندى و به دست خويش كتابى نمىنوشتى . اگر چنان بود اهل باطل به شك افتاده بودند . بلكه قرآن آياتى است روشن كه در سينهء اهل دانش جاى دارد و آيات ما را جز ستمكاران انكار نمىكنند . . . آيا آنان را بسنده نيست كه بر ( تو كتاب فرستاديم و براى آنها خوانده مىشود . دراين كتاب براى مؤمنان رحمت و اندرز است . » « 4 » آشكاراست كه هدف قرآن از تأكيد بر عدم خواندن و نوشتن ، اثبات نبوّت و الهى بودن آيات قرآن است . « 5 »\r\n\r\n\r\n","description":"","footnote":"\r\n( 1 ) . تفسير روح المعانى ، ج 30 ، ص 161 ، به نقل : تاريخ العرب الاسلام ، ص 149\r\n( 2 ) . بحارالانوار ، ج 16 ، ص 82 ، ج 66 ، ص 167 . البته از يك آيهء قرآنى چنين استفاده مىشود كه كاربرد آن براى مشركان يعنى اطلاق « اميون » در برابر « اهل كتاب » نيز به كار مىرود ( آل عمران ، 20 : و قل للذين اوتواالكتاب والاميين ) در خبر مربوط به شكست روميان از ايرانيان كه سبب ناراحتى رسول خدا صلى الله عليه و آله و سلم و مسلمانان شد و پس از آن آيات نخست سورهء روم نازل شده و وعدهء پيروزى روميان را در كمتر از ده سال داد آمده است كه : كان النبى صلى الله عليه و آله و سلم يكره أن يظهر الاميّون من المجوس على اهل الكتاب من الروم ؛ دراين عبارت امى بر قومى كه فاقد كتاب است اطلاق شده است ؛ نك : سبل الهدى والرشاد ، ج 2 ، ص 560 ؛ با اين حال اين كاربرد كلمه در دو مورد كه در اصل با يكديگر ارتباط نيز دارند ، مانعى ندارد .\r\n( 3 ) . بحارالانوار ، ج 17 ، صص 187 ، 185\r\n( 4 ) . عنكبوت ، 51 ، 49 ، 48\r\n( 5 ) . نظير اين آيه و اين استدلال ، آيهء ديگرى است آنجا كه فرموده : « بگو : اگر خدا مىخواست من آن را بر شما تلاوت نمىكردم و شما را از آن آگاه نمىساختم . و پيش از اين در ميان شما عمرى زيسته‌ام . چرا به عقل در نمىيابيد ؛ يونس ، 16\r\n","page_name":" 257 ","page_number":257},
  {"content":"\r\n\r\nگفته شده كه اين آيه ، وضعيت پيش از نزول قرآن را بيان مىكند . با اين حال آنچه در حديبيه رخ داد نشان مىداد كه تا آن زمان رسول خدا صلى الله عليه و آله و سلم آگاهى به نوشتن و خواندن نيافته است . وقتى قرار شد تا عنوان « رسول خدا » از معاهدهء صلح با مشركان حذف شود ، و على عليه السلام طاقت محو آن نياورد ، رسول خدا صلى الله عليه و آله و سلم از او خواست تا كلمهء مورد نظر را به وى نشان دهد تا خود آن را محو كند . در برابر ، نقلهايى وجود دارد كه : « ما ماتَ رسول الله حتّى كَتَبَ و قَرَأ » « 1 » اما شاهدى كه نشان دهد رسول خدا صلى الله عليه و آله و سلم متنى را به دست خويش نگاشته گزارش نشده است . به هر روى اصرار بر نخواندن و ننوشتن در تحليل قرآنى آن ، وسيله‌اى براى اثبات رسالت و نبوت آن حضرت و معجزهء قرآن تلقى شده است . شايد بتوان امى بودن را خالى الذهن بودن از تربيت‌هاى كتابى و مدرسه‌اى نيز دانست . قومى بدوى كه هيچ مركز تربيت فكرى ندارند ، قومى امّى و بىكتابند . محتمل آن است كه حتى در جاهليت ، اعراب در قياس با كسانى كه آنان را اهل كتاب مىخواندند ، خود را امّى مىناميده‌اند .\r\nدر مجموع با توجه به محيط پرورشى پيامبر صلى الله عليه و آله و سلم و عدم وجود امكانات آموزشى و تحصيلى ، مىتوان گفت ظهور اسلام از زبان آن حضرت و القاى قرآن توسط آن حضرت همراه با ديگر رفتارهاى پيامبر صلى الله عليه و آله و سلم خود به عنوان يك معجزهء قطعى در آن محيط تلقى مىشد . در واقع ، خود سيره و روش و ويژگىهاى حضرت ، عاملى براى اثبات نبوت آن حضرت بود . « 2 »\r\n\r\n5 - پيامبر صلى الله عليه و آله و سلم و اخلاق\r\nبراى خُلْق و خوى رسول خدا صلى الله عليه و آله و سلم مىبايد سهمى اساسى در كار نشر دعوت او در نظر گرفته شود . ويژگيهاى اخلاقى آن حضرت تا اندازه‌اى است كه مىتوان او را يك اسوهء تمام عيار اخلاق انسانى در حد بسيار بالا دانست . بايد توجه داشت كه خلق و خو به مقدار زيادى ، خصيصه‌اى فردى و تا اندازه‌اى لطف الهى است . علاوه بر آن بايد به اين رسالت ويژه رسول خدا صلى الله عليه و آله و سلم نيز اشاره كرد كه « إنّما بُعِثْتُ لأُتمم صالِحَ الأخلاق » « 3 » . جذبهء پيامبر صلى الله عليه و آله و سلم در جذب دوستان فراوان او و نيز عامهء مردم مكه و بعدها مدينه ، به خوبى در روايات تاريخى منعكس شده است . اما قبل از آن ، صراحت قرآن بهترين شاهد اين امراست : « و تو راست خُلقى عظيم [  إِنَّكَ لَعَلى خُلُقٍ عَظِيمٍ  
  ] » « 4 » . « به سبب رحمت خداست كه تو با آنها اين چنين خوشخوى و مهربان هستى ، اگر تند خو و سخت دل مىبودى از گرد تو پراكنده مىشدند . » « 5 » به همين دليل است كه خداوند از او مىخواهد با رويى گشاده پذيراى نو مسلمانان باشد : « چون ايمان آوردگان به آيات ما ، نزد تو آمدند ، بگو : سلام\r\n\r\n\r\n","description":"","footnote":"\r\n( 1 ) . شرح القاموس ، ج 8 ، ص 191 ؛ به نقل از : تاريخ العرب فى الاسلام ، ص 172\r\n( 2 ) . بنگريد : الفصل فى الملل و الاهواء و النحل ، ج 2 ، ص 90\r\n( 3 ) . طبقات الكبرى ، ج 1 ، ص 192 ، [ حُسْن الاخلاق بجاى « صالح الاخلاق » 
  ] ، ص 193 ؛ بحارالانوار ، ج 16 ، ص 210 ، ج 67 ، ص 382 ، 372 ؛ مجمع البيان ، ج 10 ، صص 334 - 333\r\n( 4 ) . قلم ، 4\r\n( 5 ) . آل عمران ، 159\r\n","page_name":" 258 ","page_number":258},
  {"content":"\r\n\r\nبرشما ، خدا بر خويش مقرر كرده كه شما را رحمت كند » « 1 » و فرمود : در برابر مؤمنان فروتن باش » « 2 »\r\nبيشترين توصيفات موجود از رسول خدا صلى الله عليه و آله و سلم از امام على عليه السلام يار ديرين آن حضرت است ، آن كه نگاهى نافذ داشت و دوست و برادر را بهتر از هركس ديگرى مىشناخت : « رسول الله نه زياده از معمول بلند بود و نه زياده از معمول كوتاه ، بلكه ميانه بالا بود . مويش نه بسيار مجعد بود و نه بسيار صاف بىشكن ، بل چين و شكنى اندك و دلپذير داشت . چهره‌اش نه لاغر بود و نه فربه بل چهره‌اى مدور داشت با رنگى سفيد مايل به سرخى . چشمانش سياه و مژگانش برگشته بود . درشت استخوان بود وگشاده سينه ، بدنش را موى اندك بود و تنها روى سينه‌اش مويى تنك داشت . دستها و پاهايش زمخت مىنمودند با انگشتانى مايل به ستبرى . چون راه مىرفت محكم و استوار مىرفت و چنان پاى از زمين برمىكند كه گويى از بلندى به پستى مىآمد . چون مىخواست به كسى روى كند سر برنمى گردانيد كه با تمام بدن به سوى او برمىگشت . دليرترين آنها و راستگوترينشان بود و به عهد خود سخت پايبند . از همه مردم زبانش نرمتر بود و در معاشرت از همه بهتر . « 3 » بيهقى و شامى و ديگران بسيارى از اين قبيل گزارشات را كه مربوطبه قيافه و قامت رسول خداست گردآورى كرده‌اند كه اينجا محل ذكر آنها نيست . « 4 »\r\nعلى عليه السلام دربارهء خُلْق اجتماعى او مىگويد : « كسى كه براى نخستين بار او را مىديد ، هيبتش او را مىگرفت ؛ هر كسى با او معاشرت مىكرد دوستىاش رابه دل مىگرفت . « 5 » آنگاه كه به اصحابش مىنگريست ، لحظات نگاه را به تساوى ميانشان تقسيم مىكرد . « 6 » وقتى به كسى دست مىداد پيش از او دست خويش را باز نمىكشيد ، همچنان كه صورتش را از او بر نمىگرداند مگر آن كه او بر گرداند . « 7 » او چهره‌اى گشاده داشت . تندخو و ملامت‌گر و فحاش و مزّاح نبود . « 8 » سيرهء او ميانه روى ، سنت او هدايت و رشد ، سخنش معيار حق\r\n\r\n\r\n","description":"","footnote":"\r\n( 1 ) . انعام ، 54\r\n( 2 ) . حجر ، 88\r\n( 3 ) . الغارات ( ترجمه فارسى ) ، ص 59 ؛ المعرفة و التاريخ ، ج 2 ، ص 355 ؛ انساب الاشراف ، ج 1 ، ص 391 ؛ طبقات الكبرى ، ج 1 ، صص 411 - 412\r\n( 4 ) . سبل الهدى والرشاد ، ج 2 ، صص 769 ، دلائل النبوه ، ج 1 ، صص 215 - 320 ؛ المعرفة و التاريخ ، ج 3 ، صص 340 - 364 ؛ الموفقيات ، صص 354 - 355 .\r\n( 5 ) . انساب الاشراف ، ج 1 ، ص 392 .\r\n( 6 ) . بحارالانوار ، ج 16 ، ص 260 .\r\n( 7 ) . طبقات الكبرى ، ج 1 ، ص 378 ؛ مجمع الزوائد ، ج 9 ، ص 15 ؛ بحارالانوار ، ج 16 ، ص 237 ؛ المعرفة والتاريخ ، ج 3 ، ص 362 .\r\n( 8 ) . انساب الاشراف ، ج 1 ، ص 293 . البته رسول خدا صلى الله عليه و آله و سلم درحدى معتدل با مهمانان خود شوخى مىكردند : التراتيب الاداريه ، ج 1 ، ص 442\r\n","page_name":" 259 ","page_number":259},
  {"content":"\r\n\r\nو حكمش عَدْل بود . « 1 »\r\nيكى ديگر از اصحاب رسول خدا صلى الله عليه و آله و سلم مىگويد : هيچ كس را نديده كه بيش از رسول خدا صلى الله عليه و آله و سلم بر لبانش تبسم باشد . « 2 » و ابوسفيان كه پس از مسلمان شدن رفتار اصحاب را با رسول خدا صلى الله عليه و آله و سلم ديد گفت : « ما رأيْتُ قَوْماً قطّ أشَدّ حبًا اصْحابِهِمْ مِنْ اصْحابِ مُحَمّد له ، « تاكنون نديده بودم كه كسانى صاحب خويش را آن اندازه كه اصحاب محمد صلى الله عليه و آله و سلم او را دوست مىدارند ، دوست داشته باشند . » « 3 »\r\nامام حسين عليه السلام نيز به نقل از پدرش رفتار رسول خدا صلى الله عليه و آله و سلم را با مردمى كه با او كارى داشتند به خوبى و زيبايى توصيف كرده است كه چگونه به مردم نيازمند مىرسيد و از آنان مىخواست تا نياز كسى را نيز كه نمىتواند خود را به او برساند ، به او برسانند . رسول خدا صلى الله عليه و آله و سلم جز وقتى را كه براى خدا و خانواده گذاشته بود ، هيچ چيزى را ذخيره نكرده وهميشه دراختيار مردم بود . آن حضرت دائما در پى تأليف قلوب مردم تلاش مىكرد ( يؤلفهم و لا ينفرهم ) . بزرگ هر قومى را آرام مىكرد و او رابر آنان سرورى مىداد . از احوال اصحاب خويش تفقه مىكرد و از آنچه ميان مردم مىگذاشت مىپرسيد ( يتفقد اصحابه و يسأل الناس عما فى الناس ) . نيكوكارى را تحسين مىكرد و كار زشت را سبك مىشمرد . آن حضرت ميانه روى را حفظ مىكرد ، از حق [ گويى 
  ] كوتاهى نمىكرد و كوتاهى در حق گويى را روا نمىشمرد . همراهانش از بهترين مردم بودند و بهترين آنان نزد او ، ناصح ترينشان بود و برترين آنان نزد او ، نيكوكارترين آنها . او جز بر ذكر خدا قيام و قعود نداشت ؛ در مجلسى كه مىنشست حق همهء همنشينان را حفظ مىكرد ؛ به گونه‌اى كه همنشين او ، دوستدارتر از او بر خود نمىشناخت ( و برآن بود كه پيامبر صلى الله عليه و آله و سلم نهايت علاقه را به دو داشته و حتى بر ديگران ترجيحش مىدهد ) . « 4 »\r\nبا هر كسى كه به دو نيازى داشت آنقدر مىنشست تا او برخيزد ؛ كسى كه چيزى از او مىخواست جز با برآوردن نياز او يا سخنى نيكو ، او را باز نمىگرداند . او در حق ، براى مردم پدرى مىكرد و همه در برابرش در حق بودند ؛ مجلس او مجلس حكمت و حيا و صبر و امانت بود ؛ صدايى از آن بر نمىخاست . برخورد او با مردم نرم و نيكو بود ؛ از آنچه بدان علاقه‌اى نداشت خود را به تغافل مىزد ؛ از هيچ كس عيبجويى نكرده و كسى\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، ص 139 .\r\n( 2 ) . طبقات الكبرى ، ج 1 ، صص 372 - 373 [ مارأيت احداًأكثر تبسماًمن رسول الله 
  ] .\r\n( 3 ) . طبقات الكبرى ، ج 2 ، ص 56 ؛ مصنف ابن ابى شيبه ، ج 14 ، ص 484 . عروة بن مسعود نيز چنين مىگفت : مصنف ابن ابى شيبه . ، ج 4 ، ص 447 .\r\n( 4 ) . دربارهء آنچه در پرانتز آمده نك : مجمع الزوائد ، ج 9 ، ص 15\r\n","page_name":" 260 ","page_number":260},
  {"content":"\r\n\r\nرا ملامت نمىنمود . « 1 »\r\nرسول خدا نيكوترين مردم ، بخشنده‌ترين و شجاع‌ترين آنان بود . « 2 » يكى از اصحاب گويد : وقتى نزد او از دنيا سخن مىگفتيم با ما همراهى مىكرد وقتى سخن از آخرت بود در آن باره با ما سخن مىگفت و زمانى نيز كه سخن از طعام بود چنين مىكرد . « 3 » و عايشه مىگفت : « كان خُلْقُه القرآن » « 4 » يا آن كه « كانَ خُلْقُهُ كَما جاء فى القرآن  « وَ إِنَّكَ لَعَلى خُلُقٍ عَظِيمٍ »  . « 5 » نيز نقل شده است كه : « كان اذا حَدَثَ بِحَديثٍ تبسّم فى حديثه » « 6 » و اين كه هرگاه سخن مىگفت تبسم بر لبانش بود . « 7 » همچنان كه يكى از اصحاب گفته است : « ما رأيت رجلا اكثر مزاحا من رسول الله » شوخ‌تر از رسول خدا نديدم . « 8 » گويند : فردى اعرابى بود كه با حضرت شوخى مىكرد . يك بار هديه‌اى آورده بود و بعد مىگفت : پول هديه ما را بدهيد .\r\nحضرت ، گاهى كه دلشان مىگرفت مىفرمودند : كاش آن اعرابى بود و ما را از ناراحتى در مىآورد .\r\nاخلاق هدايتى آن حضرت هم جالب بود . معاويه بن حكم گويد : در نماز بوديم ، شخصى عطسه كرد . من رحمك الله گفتم . همه به من نگاه كردند . دوباره عطسه كرد ، باز رحمك الله گفتم . وقتى نگاه مردم را ديدم ، بلند گفتم : مادرش به عزايش بنشيند چرا به من مىنگرند ؟ ديدم مردم دستشان را روى زانوهايش مىزنند . من ساكت شدم . وقتى نماز تمام شد ، رسول خدا مرا صدا كرد . به خدا ، هيچ معلمى را پيش از آن و پس از آن ، بهتر از او نديدم ، نه من را زد و نه فرياد سرم كشيد ، تنها فرمود : ان صلاتك هذا لايصح لان فيها شىء من كلام الناس ، انما هى التسبيح و التكبير و تلاوة القرآن ، اين نماز درست نيست ، چون حرف در آن « 9 » زدى . نماز تنها تسبيح و تكبير و تلاوت قرآن است و بس .\r\nابوامامه گويد : جوانى نزد آن حضرت آمد و گفت اجازه زنا به من بدهيد ! مردم بر سرش فرياد كشيدند . حضرت فرمود : آرام باشيد . آنگاه رو به جوان كرد و فرمود : آيا براى مادرت هم مىپسندى ؟ گفت : نه . حضرت فرمود : مردم هم براى مادرانشان نمىپسندند . آيا تو براى خواهرت هم مىپسندى ؟ گفت : نه . حضرت فرمود مردم هم براى خواهرانشان نمىپسندند .\r\n\r\n\r\n","description":"","footnote":"\r\n( 1 ) . المعرفة والتاريخ ، ج 3 ، صص 359 - 357 ؛ طبقات الكبرى ، ج 1 ، صص 422 - 425 ( بااختصار )\r\n( 2 ) . المعرفة والتاريخ ، ج 3 ، ص 361\r\n( 3 ) . المعرفة والتاريخ ، ج 3 ، ص 361 ؛ دلائل النبوه ، ج 1 ، ص 313 ؛ درجاى ديگرى نيز آمده كه وقتى اصحاب در مسجدگرد هم ، جمع شده ، از اشعار و اخبار جاهلى ياد مىكردند رسول خدا تبسم نمود . طبقات ، ج 1 ، ص 372 ؛ المعرفة والتاريخ ، ج 3 ، ص 363 ؛ سنن بيهقى ، ج 1 ، ص 240\r\n( 4 ) . المعرفة و التاريخ ، ج 3 ، ص 361 .\r\n( 5 ) . البدء و التاريخ ، ج 5 ، ص 2\r\n( 6 ) . اخلاق النبى صلى الله عليه و آله و سلم ، ابوالشيخ ، ص 95\r\n( 7 ) . نثرالدر ، ج 2 ، ص 133\r\n( 8 ) . اخلاق النبى صلى الله عليه و آله و سلم ، ابوالشيخ ، ص 87\r\n( 9 ) . سبل الهدى و الرشاد ، ج 7 ، ص 19\r\n","page_name":" 261 ","page_number":261},
  {"content":"\r\n\r\nآيا براى عمه‌ات مىپسندى ؟ گفت : نه . حضرت فرمود : مردم هم براى عمه هاشان نمىپسندند .\r\nآنگاه حضرت فرمود : فكْرَه ما تَكْرَهُ لِنَفْسِكَ و احِب ما تُحِب لِنَفْسِك . « 1 »\r\nاخلاق عبادتى حضرت هم براى اصحاب الگو بود . على عليه السلام مىگويد : در شب صلح حديبيه ، هيچ كس در ميان ما شب زنده‌دار و قائم به صلاة نبود مگر رسول خدا كه تا صبح زير درخت نماز مىخواند و گريه مىكرد . « 2 » ابوذر هم گويد : من در برخى شبها با رسول خدا نماز خواندم ، همراهش مىايستادم تا آنجا كه از درازى نماز حضرت ، سر بر ديوار مىگذاشتم . « 3 »\r\nاينها نمونه‌هايى از برخورد رسول خدا صلى الله عليه و آله و سلم با اطرافيان بود . اكنون مىتوان آن سخن خداوند را كه فرمود : اگر تندخو بودى مردم از گردت پراكنده مىشدند ، بهتر درك كرد . با وجود همهء اين نقلها ، روايتى كه در مصادر اهل سنت شايع است ، حكايت از آن دارد كه روزى رسول خدا صلى الله عليه و آله و سلم مشغول صحبت با اشراف قريش بود . اينجا بود كه نابينايى كه ابن‌ام مكتوم نام داشت بىتوجه ، از رسول خدا صلى الله عليه و آله و سلم انتظار داشت تا به وى توجه كند . دراين لحظه رسول روى ترش كرده و چهره درهم كشيد . درآن لحظه سورهء عبس و تولى در عتاب رسول خدا صلى الله عليه و آله و سلم نازل شد . اين روايت را محدثان سنى نوعاً نقل كرده‌اند . اما اندكى بعد كه پذيرش اين نقل مواجه با ذهن نقاد برخى از انديشمندان اسلامى شده راههايى براى خروج از آن مطرح گرديد .\r\nشامى مىگويد : حافظ ( ابن حجر ) گفته است : علماى سلف ترديدى در اين كه فاعل « عبس » رسول خدا صلى الله عليه و آله و سلم بوده نكرده‌اند ، اما داوودى گفته است كه مقصود « كافر » است .\r\nبرخى ديگر نيز گفته‌اند كه اساساًابن‌ام مكتوم در مدينه بوده و برخوردى با وليدبن مغيره و امية بن خلف نداشته است و بدين ترتيب به نحوى دراين ماجرا ترديد كرده‌اند . شامى اين رأى را نادرست مىشمرد ؛ زيرا ابن‌ام مكتوم در مكه بوده و از مهاجران نخستين به شمار مىرفته است . « 4 » بهر روى از سوى اهل سنت ترديد جدى دراين ماجرا نشده است . در برابر ، شيعه روايت مزبور را نپذيرفته است . در درجهء نخست بدان دليل كه امام صادق عليه السلام ضمن روايتى فرموده است : آيات مزبور دربارهء شخصى از بنى اميه نازل شده كه نزد رسول خدا صلى الله عليه و آله و سلم ايستاده بود . درآن لحظه ابن‌ام مكتوم آمد . آن شخص چهره در هم كشيد و خود را جمع و جور كرد ، پس از آن ، اين آيات دربارهء او نازل شد . « 5 » طبرسى از سيد مرتضى نقل\r\n\r\n\r\n","description":"","footnote":"\r\n( 1 ) . سبل الهدى و الرشاد ، ج 7 ، ص 19\r\n( 2 ) . اخلاق النبى صلى الله عليه و آله و سلم ، ابوالشيخ ، ص 201\r\n( 3 ) . همان ، ص 187\r\n( 4 ) . سبل الهدى والرشاد ، ج 2 ، صص 558 - 557\r\n( 5 ) . مجمع البيان ، ج 10 ، ص 437\r\n","page_name":" 262 ","page_number":262},
  {"content":"\r\n\r\nمىكند كه ، هيچ شاهدى در آيات وجود ندارد كه نشان دهد خطاب آن به رسول خدا صلى الله عليه و آله و سلم است ، به علاوه صفت « عبوس » به هيچ روى حتى از سوى دشمنان به رسول خدا صلى الله عليه و آله و سلم نسبت داده نشده ، چه رسد به مؤمنان . همچنين آيات متعددى در خود قرآن بر خلق عظيم و رأفت رسول الله صلى الله عليه و آله و سلم نسبت به مؤمنان و نرم خويى ايشان تأكيد كرده است . در واقع شخصيت اخلاقى كه از رسول خدا صلى الله عليه و آله و سلم مىشناسيم چنين برخوردى را تأييد نمىكند .\r\nبرخى ديگر تناقض روايات نقل شده دراين باب را دليل نادرستى اصل حكايت دانسته و از آنجا كه نوع روايات اين خبر ، از كسانى چون عايشه ، انس و ابن عباس است كه اساساًدورهء مبعث را بخاطر نمىآورند و يا اصولا در مكه نبوده‌اند ، سند آن را ضعيف مىشمرد . « 1 » به هر روى نفس چنين برخوردى در تفاوت نهادن ميان فقير و غنى ، به هر دليل ، حتى براى هدايت ، مورد انكار اين آيات قرار گرفته است : « روى را ترش كرد و سر برگردانيد . چون آن نابينا به نزدش آمد . و تو چه دانى ، شايد كه او پاكيزه شود ، يا پند گيرد و پند تو سودمندش افتد . اما آن كه او توانگر است ، تو روى خود به دو مىكنى . و اگر هم پاك نگردد چيزى بر عهدهء تو نيست ، و اما آن كه دوان دوان به نزد تو مىآيد ، و مىترسد ، تو از او به ديگرى مىپردازى . آرى اين قرآن اندرزى است ، پس هر كه خواهد از آن پند گيرد » . « 2 »\r\nمرحوم طبرسى گرچه روايت امام صادق عليه السلام را نقل كرده ، درادامه مىگويد : اگر خطاب عبس به رسول خدا صلى الله عليه و آله و سلم نيز باشد ، نبايد به عنوان گناه تلقى شود ؛ زيرا كه چهره در هم كشيدن در برابر نابينا با گشاده رويى برابر است ! آنچه هست اين كه خداوند چنين برخورد كرد تا رسول خود را ترغيب به رعايت بيشتر محاسن اخلاقى كند و به او بشناساند كه به دست آوردن دل يك مؤمن براى آن كه بر ايمانش بماند بهتراز تأليف دل مشركى است كه طمع در ايمانش كرده است . او همچنين در اين كه چرا خطاب « عبس » خطابى غايبانه است مىگويد : اين براى حفظ حرمت رسول الله بوده است . « 3 »\r\nبه هر روى بايد دانست كه خداوند خود در وصف رسولش مىگويد : « هر آينه پيامبرى از خود شما بر شما مبعوث شد ، هر آنچه شما را رنج مىدهد بر او گران مىآيد . سخت به شما دلبسته است و با مؤمنان رئوف و مهربان است . » « 4 »\r\n\r\n\r\n","description":"","footnote":"\r\n( 1 ) الصحيح من سيرة النبى صلى الله عليه و آله و سلم ، ج 2 ، صص 78 - 85\r\n( 2 ) . عبس ، 12 - 2\r\n( 3 ) . مجمع البيان ، ج 10 ، ص 438 - 437\r\n( 4 ) . توبه ، 128\r\n","page_name":" 263 ","page_number":263},
  {"content":"\r\n\r\n\r\n6 - پيامبر صاحب عزم\r\nدر آغاز اين بحث به مفهوم اولوالعزم اشاره كرديم و گفتيم كه برخى از انبيا در برابر دشواريهايى كه در دعوت خود دارند ، صبورترند . شايد به همين دليل است كه به مصداق روايتى در شرح مفهوم « اولوالعزم » ، تنها تنى چند از انبيا صاحب شريعتند . بر حسب معناى ذكر شده ، آنان بايد از جهت دارا بودن برخى خصلتهاى شخصى بر ديگران برترى داشته باشند .\r\nرسول خدا صلى الله عليه و آله و سلم در شمار انبياى صاحب اراده است . آن حضرت در كار نشر دعوت كوشاست ، آن اندازه كه فراتر از تكليف خود عمل كرده و براى اسلام آوردن مردم دلسوزى مىكند . او در مرحلهء دعوت تنها مكلف به « بلاغ » بود و اين بلاغ با يك بار دعوت به دست مىآمد اما رسول خدا صلى الله عليه و آله و سلم به يك بار و دوبار قانع نبود . او با تمام مشكلات بارها و بارها به سراغ افراد و طوايف مختلف مىرفت و از آنان مىخواست تابه دعوت اسلامى او گوش فرا دهند . كسانى كه در برابر چنين اصرارى قرار مىگرفتند ، احساسشان اين بود كه او اعتماد جدى به راه خويش دارد . نتيجهء اين احساس توجه بيشتر به اين دعوت بود . در واقع وقتى آنان در برابر اين همه دلسوزى و اصرار قرار مىگرفتند ، توجه بيشترى مىكردند .\r\nتلاش رسول خدا صلى الله عليه و آله و سلم بويژه روحيهء دلسوزى او كه شديداً از درون آزارش مىداد تا اندازه‌اى بود كه خداوند از روى محبتى كه به رسول خود داشت او را متوجه آن ساخت :\r\n « فَلَعَلَّكَ باخِعٌ نَفْسَكَ عَلى آثارِهِمْ إِنْ لَمْ يُؤْمِنُوا بِهذَا الْحَدِيثِ أَسَفاً ،  شايد اگر به اين سخن ايمان نياورند ، خويشتن را به خاطرشان از اندوه هلاك سازى » « 1 » و در جاى ديگر فرمود : « آيا آن كه كردار بدش در نظرش آراسته شده ، چنان كه نيكويش پنداشت ، همانند كسى است كه چنين نيست ؟ پس خدا هر كه را خواهد گمراه و هر كه را خواهد هدايت مىكند . نبايد جان تو به خاطر آنها دچار اندوه شود . زيرا خدا به كارهايى كه مىكنند آگاه است » « 2 » و به رسول خدا صلى الله عليه و آله و سلم گفته شده است كه : « و اگر تو به هدايت آنها حريص باشى ، خدا آن را كه گمراه كرده هدايت نمىكند » « 3 » و نيز فرمود : « تو هر كسى را كه دوست داشته باشى ، هدايت نمىكنى ، خداست كه هر كه را بخواهد هدايت مىكند » « 4 » . و در جاى ديگر خداوند به رسول خود فرمود :  « وَ مَنْ كَفَرَ فَلا يَحْزُنْكَ كُفْرُهُ  ، هركس كافر شد ، نبايد كفر او تو را محزون كند . » « 5 »\r\nاينها نشانگر علاقهء خاص رسول خدا صلى الله عليه و آله و سلم به هدايت مردم و اصرار و پافشارى بر اين\r\n\r\n\r\n","description":"","footnote":"\r\n( 1 ) . كهف ، 6\r\n( 2 ) . فاطر ، 8\r\n( 3 ) . نحل ، 37\r\n( 4 ) . قصص ، 56\r\n( 5 ) . لقمان ، 23\r\n","page_name":" 264 ","page_number":264},
  {"content":"\r\n\r\nكار است . و البته هدايت تنها به اصرار نيست . هدايت نورى است كه خداوند در دل كسى كه اهليت و قابليت آن را داشته باشد ، مىتاباند . استوارى و اصرار رسول خدا صلى الله عليه و آله و سلم را در كار دعوتش بايد عامل عمده‌اى در نشر دعوت دانست . دربارهء تلاش آن حضرت ، صحابى و برادرش امام على عليه السلام مىگويد : « خدايا ، برترين درودهايت را و بارورترين بركاتت را و رأفت و مهرت را بر بنده و پيامبر خود و فرستاده‌ات محمد صلى الله عليه و آله و سلم ارزانىدار ، آن كه خاتم پيامبران پيشين است و گشايندهء درهاى فروبسته . آن اعلان كنندهء حق به نيروى براهين ، و آن از ميان برندهء خروش اهل باطل . آن سركوب كنندهء قدرت گمراهان كه با توانى هرچه تمامتر بار فرمان تو بر دوش كشيد و در راه خشنودى تو شتاب ورزيد ، بى آن كه در كار درنگ كند يا عزمش سستى گيرد . گوش به وحى تو داشت و عهد تو نيك نگه داشت و نفاذ امر تو را به جان در ايستاد تا چراغ آن را كه به طلب آتش آمده بود و راه درشتناك و تاريك كسى را كه در وادى حيرت سرگردان بود روشن ساخت . « 1 »\r\n\r\nشگردهاى مشركان در برخورد با رسول خدا صلى الله عليه و آله و سلم\r\nظهور اسلام در وهلهء نخست پس از آن بود كه نخستين آيات بر رسول خدا صلى الله عليه و آله و سلم نازل شد و آن حضرت همراه تنى چند از پيروانش همانند على بن ابى طالب عليهما السلام ، خديجه و زيدبن حارثه ، در كنار كعبه ، رو به سوى بيت المقدس نماز گزارد . روشن است كه مشركان از اين رفتار و زمينه‌هاى آن آگاهى داشتند اما برخورد تندى با پيامبر صلى الله عليه و آله و سلم نمىكردند . مورخان دليل اين امر را چنين بيان كرده‌اند : زُهْرى مىگويد : رسول خدا صلى الله عليه و آله و سلم بطور پنهانى مردم را دعوت مىكرد و به دنبال دعوت او بود كه برخى از جوانان و مستضعفان از مردم به دو گرويدند تا آن كه شمار آنان رو به فزونى نهاد ؛ و اين در حالى بود كه برجستگان قريش برخوردى با آن حضرت نداشتند . زمانى كه رسول خدا صلى الله عليه و آله و سلم از كنار آنان مىگذشت ، به او اشاره كرده مىگفتند : فرزند عبد المطّلب از آسمان سخن مىگويد . امور چنين مىگذشت تا آن كه آن حضرت از خدايان آنان عيبجويى كرده و به آنان گفت كه پدران آنان بر كفر و گمراهى مرده و در آتش هستند . دراين زمان بود كه بر او غضب كرده به آزارش پرداختند . « 2 » دليل عدم برخورد مشركان در مرحلهء نخست آن بوده كه ظاهراً قريش حساسيتى بر بت پرستى و يا تغيير آيين برخى افراد خود نداشته است . مشكل آنان اين بود كه كسى به بتان و مهمتر از آن\r\n\r\n\r\n","description":"","footnote":"\r\n( 1 ) . الغارت ( ترجمهء فارسى ) ، ص 58\r\n( 2 ) . انساب الاشراف ، ج 1 ، صص 116 - 115 ؛ طبقات الكبرى ، ج 1 ، ص 199 ؛ السيرة النبويه ، ابن هشام ، ج 1 ، صص 264 ، 262\r\n","page_name":" 265 ","page_number":265},
  {"content":"\r\n\r\nبه آباء و اجدادشان توهين كند . « 1 » آنان بعدها نيز به رسول خدا صلى الله عليه و آله و سلم پيشنهاد مىكردند تا خدايان آنان را رها كند تا آنان نيز او را با خدايش رها كنند . « 2 » با آشكار شدن پيام اصلى پيامبر صلى الله عليه و آله و سلم در جدايى و توحيد و عدم تأييد بتها و حتى نكوهش سخت از بت پرستى ، روابط مشركان با اصحاب رسول خدا صلى الله عليه و آله و سلم و خود آن حضرت تيره گرديد . از آن پس قريش كوشيدند تا با استفاده از ابزارهايى كه در اختيار داشتند ، جلوى رشد روزافزون اسلام را بگيرند .\r\nساختار قبيله‌اى آن محيط ، قريش را وادار مىكرد تا در چهارچوب ويژه‌اى با آن حضرت درگير شوند . آنان ، به دليل حمايت فرزندان عبد المطلب از پيامبر صلى الله عليه و آله و سلم ، نمىتوانستند بطور مستقيم آسيبى به وى برسانند . بنابراين مىبايست خارج از اين برخورد ، در انديشهء بهره گيرى از امكاناتى باشند كه در بهره گيرى از آنها ، اختيار و آزادى داشتند . يك راه آزار و اذيت مسلمانان بود كه در جاى ديگر بدان پرداخته‌ايم . بحث از مجموع اين برخوردها ، به دو صورت امكان پذير است : يكى آن كه سير تاريخى برخوردها مرور شود دوم آن كه به صورت موضوعى به آنها پرداخته شود . ما به تناسب اختصار كتاب ، به صورت موضوعى و با اشاره به مورد تاريخى بر اين برخوردها مرور خواهيم كرد .\r\n\r\n1 - سازش\r\nموقعيت قريش در مكه از آن روى كه اهل تجارت بود و براى ادامه كار خود نياز به آرامش داشتند ، ايجاب مىكرد تا مسأله اسلام را به آرامى خاتمه دهند . افزون بر آن ، همانگونه كه گذشت امكان از بين بردن پيامبر صلى الله عليه و آله و سلم نيز وجود نداشت زيرا ، همين خود جنگى خونين و نامحدود را در داخل قريش به دنبال داشت . بنابراين آنان از همان آغاز تا زمانى كه تصميم به قتل رسول خدا صلى الله عليه و آله و سلم گرفتند ، هميشه به سازش فكر كرده و حتى در اين اواخر نيز گاه و بيگاه آن را مطرح مىكردند . گفتنى است كه قريش به هيچ وجه حاضر به ايجاد درگيرى ميان تيره‌هاى خود بويژه بر سر مسايل جزيى يا مسايلى كه گمان مىكردند جزئى\r\n\r\n\r\n","description":"","footnote":"\r\n( 1 ) . براى برخى از مشركين اين مسأله به قدرى سخت بود كه در همان سالهاى بعثت ، تحمل ماندن در مكه را نداشتند و از مكه به طائف رفتند تا توهين به آباء والله خود را نشنوند ؛ نك : طبقات الكبرى ، ج 4 ، ص 100 ، [ احيحه كه فرزندش مسلمان شد و نتوانست او را باز گرداند ، گفت : « لا عتزلنّ فى مالى لا أسمع شَتم آبائى ولا عيب آلهتى هو احبّ الّى من المُقام مع هؤلاء الصباة » . صباة جمع صابئى ، عنوانى كه مشركان به مسلمانان نسبت مىدادند و در اصل نام فرقه‌اى بود عنوان « صابئين » .\r\n( 2 ) . انساب الاشراف ، ج 1 ، ص 231 . اين تعبير ابوجهل كه درادامه راجع به رسول خدا ( ص ) آمده مكررازطرف مشركين مطرح شده است او گفت كه كار وى چند چيز است : عيب ديننا و شتم آبائنا و تسفيه احلامنا و شتم الهنا ؛ نك : السيرة النبوية ، ابن هشام ، ج 1 ، ص 298 ؛ انساب الاشراف ، ج 1 ، ص 141 .\r\n","page_name":" 266 ","page_number":266},
  {"content":"\r\n\r\nاست نبود . « 1 »\r\nدر مورد پيشنهادهاى سازش كارانه مىتوان به پيشنهادهاى آنان در اعطاى پول و منصب اشاره كرد . ابن اسحاق گفته است : آيهء  « قُلْ ما سَأَلْتُكُمْ مِنْ أَجْرٍ فَهُوَ لَكُمْ إِنْ أَجْرِيَ إِلَّا عَلَى اللَّهِ »  « 2 » در رد پيشنهادات مالى مشركان نازل شده است . « 3 » به گزارش همو ، اشراف قريش در پى رسول خدا صلى الله عليه و آله و سلم فرستاده درخواست مذاكره با وى كردند . آنان گفتند : تو چيزى بر قومت آورده‌اى كه در ميان عرب كسى براى قومش چنين نياورده ، تو پدران ما را دشنام دادى ، دين ما را ناروا شمردى ، خدايان ما را ناسزا گفتى و دانايان ما را سفيه دانستى و جماعت ما را متفرق كردى و چيزى را كه زشت‌تر از آن نبود در ميان ما و خود به وجود آوردى . اگر با اين كار در پى جمع آورى ثروت هستى ، آنقدر به تو مىدهيم كه ثروتت از همه فزونتر گردد ، اگر شرف مىخواهى ، ما تو را بر خود سيادت مىدهيم ؛ اگر مُلك و پادشاهى مىخواهى ، چنين مىكنيم ، اگر جن بر تو تسلط يافته تو را معالجه كنيم تا سلامتت را بازيابى ! رسول خدا صلى الله عليه و آله و سلم در پاسخ گفت : براى هيچ يك از اين چيزها ، ادعاى نبوت نكرده بلكه تنها فرستادهء خداست كه براى نصيحت آنان آمده ، اگر بپذيرند كه نفعش از آن خود آنهاست و اگر نپذيرند او صبر خواهد كرد تا خدا ميان او و آنان حكم كند . « 4 »\r\nدر نقل ديگرى از جابر آمده است كه رسول خدا صلى الله عليه و آله و سلم در برابر پيشنهادات مالى آنان ، آيات اول سورهء فصلت را خواند تا آنجا كه  « فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَ ثَمُودَ » ،  « 5 » اگر از دعوت تو اعراض كردند بگو : شما را به صاعقه‌اى همانند صاعقه‌اى كه بر عاد و ثمود فرود آمد ، تهديد مىكنم . عتبة بن ربيعه در برابر اين آيات درمانده شد و بازگشت ؛ بلاذرى از قول عتبه مىافزايد كه به قريش گفت : او را با عرب آزاد گذاريد ، او كار خويش را رها نخواهد كرد . « 6 » خود آن حضرت نيز مىفرمود : حتى اگر خورشيد را در دست راست و ماه را در دست چپ او بگذارند كار دعوت را تا غلبهء آن دنبال خواهد كرد مگر آن كه در اين راه جان خويش را از دست بدهد . « 7 »\r\nپيشنهاد سازش كارانهء ديگر مشركان ، ساكت كردن رسول خدا صلى الله عليه و آله و سلم بود . در اصل ، زمانى\r\n\r\n\r\n","description":"","footnote":"\r\n( 1 ) . در اين باره به حكايت مفصلى كه ابن هشام ( السيرة النبويه ، ج 1 ، ص 413 - 412 ) نقل كرده مراجعه كنيد .\r\n( 2 ) . سبأ ، 47\r\n( 3 ) . السيرة النبويه ، ابن هشام ، ج 1 ، ص 313\r\n( 4 ) . السيرة النبويه ، ابن هشام ، ج 1 ، ص 296 - 295\r\n( 5 ) . فصلت ، 13\r\n( 6 ) . المصنف ، ابن ابى شيبه ، ج 7 ، ص 331 ؛ انساب الاشراف ، ج 1 ، ص 151 ؛ تاريخ يحيى بن معين ، ج 1 ، صص 55 - 54 . ( روايت در اينجا مفصل است ) ؛ السيرة النبويه ، ابن هشام ، ج 1 ، ص 293 ؛ عيون الاثر ، ج 1 ، صص 197 - 196 ؛ سبل الهدى والرشاد ، ج 2 ، صص 449 - 447\r\n( 7 ) . السيرة النبويه ، ابن هشام ، ج 1 ، ص 266 ؛ انساب الاشراف ، ج 1 ، ص 230\r\n","page_name":" 267 ","page_number":267},
  {"content":"\r\n\r\nكه رسول خدا صلى الله عليه و آله و سلم دعوت خود را علنى نكرده و عقايد مشركان را بطور رسمى محكوم نمىكرد ، مشركان او را آزاد گذاشته بودند . برخورد از زمانى شروع شد كه آن حضرت دعوت توحيدى خود را علنى كرده و عقايد بت پرستى را نادرست شمرد . پس از آن درگيرى آغاز شد ، اما مشركان اصرار داشتند تا رسول خدا صلى الله عليه و آله و سلم كار خود را محدود كند و با خدايان آنان كارى نداشته باشد . بنا به نقل سيره نويسان و مفسران ، سورهء « كافرون » در برابر درخواست تنى چند از اشراف قريش از جمله حارث بن قيس سهمى ، عاص بن وائل ، وليد بن مغيره و امية بن خلف نازل شد . آنان گفتند : اى محمد ! بيا و از دين ما پيروى كن ، ما نيز از دين تو پيروى مىكنيم . تو يك سال خدايان ما را پرستش كن ، ما نيز يك سال خداى تو را عبادت مىكنيم . در اين صورت هر كدام ما ( در واقع بر ) حق باشيم ديگرى با پيروى از آن بهره‌اى از حق برده است . رسول خدا صلى الله عليه و آله و سلم از شرك ورزيدن به خدا پرهيز كرده و پيشنهاد آنان را رد كرد . مشركان راضى شدند تا رسول خدا صلى الله عليه و آله و سلم تنها بتان را استلام و آنان خداى او را تأييد كنند . محمد صلى الله عليه و آله و سلم اجازه خواست تا ببيند خداوند در اين باره چه مىفرمايد . در اين حال سورهء كافرون نازل شد و يكسره راه توحيد و شرك را از يكديگر جدا كرد . « 1 »\r\nابن عباس مىگويد : زمانى كه ابوطالب گرفتار بيمارى شده و لحظات آخر عمرش نزديك مىشد ، قريش تصميم گرفت تا با استفاده از نفوذ وى ، رسول خدا صلى الله عليه و آله و سلم را مجبور به پذيرش تعهدى سازد تا كار دعوت را محدود كند . آنان به ابوطالب گفتند : مىبينى كه ميان ما و فرزند برادرت چه مىگذرد ، او را نزد خود فراخوان ، ميان ما و او را به گونه‌اى گردان تا ما از او دست برداريم و او از ما ؛ ما را با دين خودمان آزاد گذارد ، ما نيز او را با دينش رها كنيم .\r\nابوطالب رسول خدا صلى الله عليه و آله و سلم را فرا خواند و سخن مشركان را براى او باز گفت . حضرت فرمود : تنها اگر يك سخن را از من بپذيرند بر عرب پادشاهى يابند و عجم به دين آنان در آيند ، ابوجهل گفت حاضريم ده كلمه بپذيريم . رسول خدا صلى الله عليه و آله و سلم گفت : گفتن لا إله الا الله و ترك بت پرستى . آنان از اين سخن پيامبر كه خدايان را يك خدا مىكند در شگفت شده و او را ترك كردند . « 2 »\r\nاقدامات مشركان براى به سازش كشاندن رسول خدا صلى الله عليه و آله و سلم گسترده بود و آنان به هر روى\r\n\r\n\r\n","description":"","footnote":"\r\n( 1 ) . مجمع البيان ، ج 10 ، ص 552 ؛ السيرة النبويه ، ابن هشام ، ج 1 ، ص 362 ؛ انساب الاشراف ، ج 1 ، ص 134 ، ش 275 ؛ عيون الاثر ، ج 1 ، ص 197 ؛ سبل الهدى والرشاد ، ج 2 ، ص 559\r\n( 2 ) . السيرة النبويه ، ابن هشام ، ج 1 ، ص 417 ؛ انساب الاشراف ، ج 1 ، ص 231 ؛ طبقات الكبرى ، ج 1 ، ص 202 ؛ المصنف ، ابن ابى شيبه ، ج 7 ، ص 332\r\n","page_name":" 268 ","page_number":268},
  {"content":"\r\n\r\nاميد آن را داشتند تا با پيشنهادات متعدد خود ، از شتاب او بكاهند . آنان در صدد فريب آن حضرت نيز بر آمدند . اين مسأله در قرآن مورد توجه قرار گرفته است . به نقل از امام باقر عليه السلام آياتى از سورهء اسرا ، نظير سورهء كافرون در ارتباط با پيشنهادات مطرح شده از سوى كافران بوده است . « 1 » خداوند در اين سوره مىفرمايد :    « وَ إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَهُ وَ إِذاً لَاتَّخَذُوكَ خَلِيلًا ، وَ لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا إِذاً لَأَذَقْناكَ ضِعْفَ الْحَياةِ وَ ضِعْفَ الْمَماتِ ، ثُمَّ لا تَجِدُ لَكَ عَلَيْنا نَصِيراً » .    نزديك بود تو را از آنچه بر تو وحى كرده بوديم منحرف سازند تا چيز ديگرى جز آن به دروغ به ما نسبت كنى ، آنگاه با تو دوستى كنند . و اگر نه آن بود كه پايداريت داده بوديم ، نزديك بود اندكى به آنان ميل كنى . آنگاه تو را دو چندان در دنيا و دو چندان در آخرت عذاب مىكرديم ، و براى خود در برابر ما ياورى نمىيافتى » . « 2 » طبرسى ، پنج شأن نزول براى اين آيات آورده كه همه آنها از اصرار مشركان در نوعى سازش عبادى حكايت دارد . « 3 » آيات فراوانى در قرآن وجود دارد كه اصرار مشركان را براى جعل آيه از سوى رسول خدا صلى الله عليه و آله و سلم بر خداوند بيان مىكند . در همهء اين موارد تأكيد شده كه رسول حق هيچ گونه تغييرى در آيات نازل شده را ندارد . حتى حضرت تهديد شده كه اگر چنين اقدامى بكند ، با برخورد سخت خداوند روبرو خواهد شد .\r\nآنان در مواردى نيز با اظهار اين كه بت پرستى دين پدرانت مىباشد ، از او خواستند تا بت پرستى كند و خداوند به صراحت او را از اين كار باز مىداشت : « بگواى نادانان ! آيا مرا فرمان مىدهيد كه غير از خدا را بپرستم ؟ به تو و پيامبران پيش از تو وحى شده است كه اگر شرك بياوريد ، اعمالتان ناچيز گردد و خود از زيان كنندگان خواهيد بود » . « 4 » و در جاى ديگر خداوند از رسولش خواست تا به هيچ خواهشى از مشركان تن در ندهد : « پس تو را به راه دين انداختيم ، از آن راه برو و از پى خواهش نادانان مرو » . « 5 » و براى بار ديگر فرمود :    « فَلا تُطِعِ الْمُكَذِّبِينَ وَدُّوا لَوْ تُدْهِنُ فَيُدْهِنُونَ وَ لا تُطِعْ كُلَّ حَلَّافٍ مَهِينٍ ،    پس ، از تكذيب كنندگان پيروى مكن . دوست دارند كه نرمى كنى تا نرمى كنند . از هر فرومايه‌اى كه بسيار سوگند مىخورد ، پيروى مكن » . « 6 »\r\nاين آيات اخير بويژه تصريح دارد كه قريش قصد آن داشت تا تنشهاى ميان خود و رسول را كاهش دهد و در جاى ديگر فرمود :  « فَاسْتَقِمْ كَما أُمِرْتَ وَ مَنْ تابَ مَعَكَ وَ \r\n\r\n\r\n","description":"","footnote":"\r\n( 1 ) . تفسير فرات ، ص 611 ، ش 768\r\n( 2 ) . اسراء ، 75 - 74\r\n( 3 ) . مجمع البيان ، ج 6 ، ص 431\r\n( 4 ) . زمر ، 65 - 64\r\n( 5 ) . ، جاثيه ، 18\r\n( 6 ) . قلم ، 10 - 8\r\n","page_name":" 269 ","page_number":269},
  {"content":"\r\n\r\n  لا تَطْغَوْا إِنَّهُ بِما تَعْمَلُونَ بَصِيرٌ ، وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ وَ ما لَكُمْ مِنْ دُونِ اللَّهِ مِنْ أَوْلِياءَ ثُمَّ لا تُنْصَرُونَ ،   همراه آنان كه با تو ، رو به خدا كرده‌اند ، همچنان كه مأمور شده‌اى ، مستقيم برو ؛ و طغيان مكنيد كه او به هر كارى كه مىكنيد بيناست . به ستمكاران ميل مكنيد كه آتش بسوزاندتان ، شما را جز خدا هيچ دوستى نيست و كس ياريتان نكند » « 1 » و باز فرمود :  « فَلِذلِكَ فَادْعُ وَ اسْتَقِمْ كَما أُمِرْتَ وَ لا تَتَّبِعْ أَهْواءَهُمْ ،  چنان كه مأمور شده‌اى مستقيم باش و از پى خواهشهاى ايشان مرو » . « 2 » خداوند رسول خود را فرمان داد تا  « وَ اهْجُرْهُمْ هَجْراً جَمِيلًا ،  از مشركان دورى گزيند ، دورى گزيدنى نيكو » . « 3 » اين فرمان در همان آغاز دعوت است و به احتمال از آن روى كه راه توحيد و شرك كاملًا از يكديگر جدا شود . مشركان نمىخواستند تفاوت توحيد پيامبر صلى الله عليه و آله و سلم و شرك آنان تا حدى زياد شود كه ميان جامعهء مكه انشقاق ايجاد كند ؛ به ابوبكر گفته شده بود كه اگر در خانه بماند و خدا را عبادت كند به او كارى ندارند . « 4 » اين سياست مشركان بود .\r\n\r\n2 - برخوردهاى روانى\r\nيكى از روشهاى مشركان در برخورد با رسول خدا صلى الله عليه و آله و سلم ، برخوردهاى استهزايى در جهت ايذا و اذيت آن حضرت بود . آنچه كه هدف اصلى بود ، خورد كردن شخصيت پيامبر صلى الله عليه و آله و سلم و منزوى ساختن ايشان بود . مشركان در شكلهاى مختلف ، آن حضرت را مورد استهزا قرار مىدادند تا علاوه بر منزوى كردن او ، شخصيتش را در پيش مردمان عادى تحقير كنند .\r\nطبيعى بود كه در آن صورت ، نه او توان بروز در جامعه را داشت و نه تودهء مردم چندان توجهى به او مىكردند . تأثير روحى اين برخورد بر روى پيامبر صلى الله عليه و آله و سلم كه اهل نجابت و صداقت بود ، نمىتوانست كم باشد ، با اين حال وى به پشتوانه همين صداقت و نجابت در برابر آن همه استهزاء ايستادگى كرد . مسأله استهزاء به عنوان يك فصل مهم در اخبار دورهء بعثت مورد توجه سيره نويسان قرار داشته است . ابن سعد ، ابن اسحاق و بلاذرى فهرست اسامى مستهزئين را ياد كرده‌اند . « 5 »\r\nاز ميان دهها اسمى كه ابن سعد ياد كرده تنها دو نفر آنان ايمان آوردند و ديگران يا در جنگهاى دوره مدينه كشته شدند يا پيش از فتح مكه مردند . « 6 » سيره نويسان اين امر را ناشى\r\n\r\n\r\n","description":"","footnote":"\r\n( 1 ) . هود ، 114 - 113\r\n( 2 ) . شورى ، 15\r\n( 3 ) . مزمل ، 10\r\n( 4 ) . البدء والتاريخ ، ج 6 - 4 ، ص 151\r\n( 5 ) . طبقات الكبرى ، ج 1 ، صص 201 - 200 ؛ السيرة النبويه ، ابن هشام ، ج 1 ، صص 410 - 408 ؛ انساب الاشراف ، ج 1 ، ص 124\r\n( 6 ) . نك : طبقات الكبرى ، ج 1 ، ص 201 ؛ مجمع البيان ، ج 6 ، صص 347 - 346\r\n","page_name":" 270 ","page_number":270},
  {"content":"\r\n\r\nاز نفرين رسول خدا صلى الله عليه و آله و سلم در حق اين استهزاء كنندگان دانسته‌اند . « 1 » برجسته‌ترين اين چهره‌ها ابوجهل ، ابولهب ، اسود بن عبد يغوث ، وليد بن مغيره ، عاص بن وائل ، عُقبة بن ابى معيط و ابوسفيان مىباشند . ابولهب ( عبد العزى بن عبد المطلب ) كه يكى از دو هاشمى مخالف با رسول خدا صلى الله عليه و آله و سلم بود ، در تمام دوران بعثت ، از هيچ كوششى در جلوگيرى از رشد اسلام خوددارى نكرد .\r\nبلاذرى حكايتى نقل كرده كه ابولهب از پيش از بعثت با رسول خدا صلى الله عليه و آله و سلم ميانه‌اى نداشته زيرا زمانى كه ميان ابولهب و ابوطالب درگيرى رخ داده و ابولهب بر سينهء ابوطالب نشست ، رسول خدا صلى الله عليه و آله و سلم او را كنار انداخته و آنگاه ابوطالب بر سينهء ابولهب نشسته است . « 2 » ابولهب دربارهء علت مخالفت خود مىگفت : اى فرزندان عبد المطلب اين امر [ اسلام 
  ] ، امر بدى است ، قبل از آن كه ديگران جلوى او را بگيرند شما جلويش را بگيريد ؛ زيرا اگر مسلمان شويد در ميان ديگر اعراب ذليل مىشويد و اگر از او دفاع كنيد كشته مىشويد . در ادامهء همين نقل آمده است كه او ترس آن داشت كه بنى عبد المطلب در برابر همهء قريش و عرب قرار گيرند . « 3 »\r\nبه هر روى پس از آغاز علنى شدن دعوت ، ابولهب و همسرش‌ام جميل ، با شدت تمام به تبليغ بر ضد رسول خدا صلى الله عليه و آله و سلم پرداختند تا جايى كه از ميان دشمنان ، تنها كسى بود كه خداوند از او و همسرش در قرآن ياد كرد . ابولهب دشمنى خود را با طلاق دادن دو دختر رسول خدا صلى الله عليه و آله و سلم كه آنان را براى دو فرزندش عقد كرده بود آغاز كرد . « 4 » زمانى كه رسول خدا صلى الله عليه و آله و سلم مردم را دعوت به توحيد مىكرد او در پى آن حضرت مىرفت ، به او سنگ مىانداخت و به مردم مىگفت : او را اطاعت نكنيد ، او صابئى شده و كذاب است ! « 5 »\r\nآزار او به قدرى زياد بود كه خداوند در حق او و همسرش‌ام جميل فرمود : « دستهاى ابولهب بريده باد و هلاك بر او باد . . . و زنش هيزم كش است و برگردنش ريسمانى از ليف خرما دارد » . « 6 »\r\nگفته شده خداوند از آن روى همسرش را حمالة الحطب ناميد كه خار بر سر راه رسول\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 2 ، صص 339 - 335 ، تثبيت دلائل النبوه ، صص 345 - 344 ؛ مجمع البيان ، ج 6 ، ص 346 ؛ عيون الاثر ، ج 1 ، صص 206 ، 203 - 202\r\n( 2 ) . انساب الاشراف ، ج 1 ، ص 130 ، ش 263\r\n( 3 ) . انساب الاشراف ، ج 1 ، ص 119\r\n( 4 ) . انساب الاشراف ، ج 1 ، صص 123 - 122\r\n( 5 ) . السيرة النبويه ، ابن هشام ، ج 1 ، ص 423 ؛ تاريخ يحيى بن معين ، ج 1 ، ص 238 ؛ كنزالعمال ، ج 6 ، ص 302 ؛ المستدرك ، ج 1 ، ص 15 ؛ عيون الاثر ، ج 1 ، ص 190 ؛ المصنف ، ابن ابى شيبه ؛ ج 7 ، ص 332\r\n( 6 ) . مسد ، 2 ، 4\r\n","page_name":" 271 ","page_number":271},
  {"content":"\r\n\r\nخدا صلى الله عليه و آله و سلم مىريخت . « 1 » ام جميل وقتى شنيد آياتى دربارهء او و همسرش نازل شده اشعارى در هجو رسول خدا صلى الله عليه و آله و سلم سرود :\r\n مذمَّماً عصينا * و أمره أبينا \r\n و دينه قَلَيْنا « 2 » \r\n« سرزنش شده كه با ما از در مخالفت در آمد و ما از پذيرفتن دعوت او ابا كرديم و دينش ما را به خشم آورد » . تعبير مذمَّم از طرف مشركان به كار مىرفته و به احتمال در برابر كلمه محمد كه نام رسول خدا صلى الله عليه و آله و سلم بوده جعل شده است . « 3 » ابوسفيان بن حارث بن عبد المطلب از ديگر خويشان رسول خدا صلى الله عليه و آله و سلم بود كه دشمنى فراوانى كرده و اسلام و مسلمانان را با شعر هجو مىكرد . او در فتح مكه مسلمان شد . « 4 » امية بن خلف نيز در جمع استهزاء كنندگان بود . بنا به نقل سيره نويسان و محدثان ، خداوند سورهء همزه را در وصف او نازل فرمود . « 5 »\r\nبايد دانست كه نزول آيات قرآنى در حق مشركين ، آنان را خشمگين مىكرد زيرا به هر روى اين آيات مرتب خوانده مىشد . عقبة بن ابى معيط و ابَّى بن خلف با يكديگر رفاقت كاملى داشتند ؛ زمانى كه ابّى شنيد عقبه نزد رسول خدا صلى الله عليه و آله و سلم نشسته ، عصبانى شده و گفت :\r\nتنها وقتى با تو سخن خواهم گفت كه وقتى رسول آمد بر صورت او آب دهان بيندازى ، و او چنين كرد . « 6 » خداوند دربارهء او چنين فرمود : « روزى كه ستمكار دستان خود را به دندان گزد و گويد : اى كاش راهى را كه رسول در پيش گرفته ، در پيش گرفته بودم ؛ واى بر من ، كاش فلان را دوست نمىگرفتم » . « 7 »\r\nزمانى كه فرد طلبكارى از ابوجهل ، مواجه با سستى او در پرداخت دَيْن خود شد ، فرياد استغاثه بر آورد . مشركان براى تمسخر به او گفتند : به مردى كه كنار مسجد نشسته مراجعه كند تا حقش را بگيرد و او جز پيامبر صلى الله عليه و آله و سلم نبود . از قضا رسول خدا صلى الله عليه و آله و سلم برخاسته به در خانهء\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، ص 355 . براى شأن نزولهايى كه دربارهء سوره مسد آمده نك : انساب الاشراف ، ج 1 ، صص 121 - 120\r\n( 2 ) . همان ، ص 356 ؛ انساب الاشراف ، ج 1 ، ص 122\r\n( 3 ) . نك : السيرة النبويه ، ابن هشام ، ج 1 ، ص 356\r\n( 4 ) . طبقات الكبرى ، ج 4 ، صص 50 - 49\r\n( 5 ) . السيرة النبويه ، ابن هشام ، ج 1 ، ص 356 . طبرسى دو نقل ديگر آورده كه سورهء دربارهء وليدبن مغيره يا اخنس بن شريق نازل شده است : مجمع البيان ، ج 10 ، ص 538 . در ادامه طبرسى روايتى از امام باقر عليه السلام نقل كرده كه حضرت فرمود : مشركان اصرار داشتند كه مشركين و موحدين يكسان هستند و توحيد تأثيرى در سرنوشت آنها ندارد و خداوند در اين سوره اين مسأله را رد كرد .\r\n( 6 ) . السيرة النبويه ، ابن هشام ، ج 1 ، ص 361 ؛ مجمع البيان ، ج 7 ، ص 166\r\n( 7 ) . فرقان ، 28\r\n","page_name":" 272 ","page_number":272},
  {"content":"\r\n\r\nابوجهل رفت و از او خواست تا حق آن مرد را بدهد . ابوجهل بىاختيار چنين كرد . « 1 »\r\nاين تمسخرها به قدرى گسترده بود كه خداوند به او فرمود :  « إِنَّا كَفَيْناكَ الْمُسْتَهْزِئِينَ »  « 2 » گفته‌اند اين دربارهء اسود بن عبد يغوث بوده كه مسلمانان را مسخره مىكرد و زمانى كه آنان را مىديد ، مىگفت : پادشاهان روى زمين آمدند ! و وقتى رسول خدا صلى الله عليه و آله و سلم را مىديد مىگفت : اى محمد آيا امروز از آسمان با تو سخن گفته شده است ؟ گفته شده كه او به شكل بسيار بدى مرد . « 3 » خداوند در ادامه آيهء پيشگفته ، مستهزئان را كسانى دانست كه با خدا ، خداى ديگرى را پذيرفته‌اند ، آنگاه افزود : ما مىدانيم كه آنان با آنچه مىگويند تو را دلتنگ مىكنند . « 4 » در آيات ديگرى نيز خداوند ، رسول خود را به دليل استهزاى مشركان اين چنين مورد تفقد قرار داده است : « پيامبرانى را هم كه پيش از تو بودند مسخره مىكردند » . « 5 » اين تعبير در سه مورد تكرار شد و علاوه بر آن كه در پى دادن آرامش به رسول خدا صلى الله عليه و آله و سلم بود ، تهديدى براى مستهزئين به شمار مىآمد ، زيرا در ادامه آنها آمده است كه : « ولى عذابى كه مسخره‌اش مىكردند بر سر مسخره كنندگان فرود آمد » . اين تمسخر با نسبت دادن عناوينى چون « كذاب » ، « ساحر » و بدتر از همه « مجنون » همراه بود . مشركان سر آن داشتند تا جديت و قدسيت را از آيات قرآنى بگيرند و رسول خدا را جن زده و فردى دروغگو معرفى كنند .\r\nقريش در برابر سؤال مسافران از چگونگى كار پيامبر صلى الله عليه و آله و سلم او را در شمار ساحران و شاعران معرفى مىكرد . « 6 » خداوند در اينجا نيز براى آرامش دادن به رسول خود ، توجه او را به آنچه دربارهء امتهاى پيشين رخ داده جلب كرد : « بدين سان ، بر آنهايى كه پيش از اين بودند ، رسولى مبعوث نشد جز آن كه گفتند : جادوگر يا ديوانه‌اى است . آيا بدين كار يكديگر را توصيه كرده بودند ؟ نه ، خود مردمى طاغى بودند . پس ، از آنها روى گردان شو ، كس تو را ملامت نخواهد كرد » . « 7 » و در جاى ديگر فرمود : « هرچه دربارهء تو مىگويند دربارهء پيامبران پيش از تو نيز گفته‌اند » « 8 » قرآن از ديگر تمسخرهاى آنان چنين ياد مىكند : « چون تو را ديدند\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، صص 129 - 128 ؛ السيرة النبويه ، ابن هشام ، صص 390 - 389 ؛ عيون الاثر ، ج 1 ، صص 205 - 204\r\n( 2 ) . حجر ، 95\r\n( 3 ) . انساب الاشراف ، ج 1 ، صص 132 - 131 ، و نك : صص 149 - 148\r\n( 4 ) . حجر ، 94 - 95\r\n( 5 ) . انعام ، 10 ؛ رعد ، 33 ؛ انبيا ، 41 . و نك : السيرة النبويه ، ج 1 ، صص 396 - 395 ؛ در اينجا گفته شده كه آيهء مزبورپس از استهزاى مسخره كنندگان قريش نازل شد . روش قرآن از لحاظ تاريخى ، مقايسه بين امورى است كه دربارهء انبياى سابق با رسول خدا صلى الله عليه و آله و سلم رخ داده است .\r\n( 6 ) . اليسرة النبويه ، ابن هشام ، ج 1 ، صص 271 - 270 ؛ عيون الاثر ، ج 1 ، ص 191\r\n( 7 ) . الذاريات ، 55 ، 53\r\n( 8 ) . فصلت ، 43\r\n","page_name":" 273 ","page_number":273},
  {"content":"\r\n\r\nمسخره‌ات كردند كه آيا اين است آن پيامبرى كه خدا بر ما مبعوث كرده است » ! « 1 » در ادامه آمده كه مشركان خوشحالند كه در برابر پيامبر صلى الله عليه و آله و سلم صبورى كرده بر شرك خويش باقى مانده‌اند .\r\nيكى ديگر از موارد تمسخر آن بود كه رسول خدا صلى الله عليه و آله و سلم فرزند پسر ندارد و « ابتر » است .\r\nعاص بن وائل ( پدر عمرو بن عاص ) اين مسأله را مطرح مىكرد . خداوند در برابر اين سخن سورهء كوثر را فرستاد و بدخواه آن حضرت را ابتر دانست  ( إِنَّ شانِئَكَ هُوَ الْأَبْتَرُ ) .  « 2 » از ديگر مسخره كنندگان حكم بن ابى العاص بود كه بدنبال رسول خدا صلى الله عليه و آله و سلم حركت كرده و شكلك در مىآورد . « 3 » در مواردى نيز نقل شده كه عقيدهء به معاد را از سوى رسول خدا صلى الله عليه و آله و سلم فريب دانسته او را بدين جهت مورد استهزاء قرار مىدادند . « 4 »\r\nبه هر روى قريش با بسيج كردن سفيهان خود براى استهزاى رسول خدا صلى الله عليه و آله و سلم « 5 » سعى داشتند تا او را مورد تمسخر قرار داده منزوى سازند . همچنين رسول خدا صلى الله عليه و آله و سلم را به استهزاء ، ابن ابى كبشه مىناميدند . گفته‌اند او كسى بوده كه به حرمت حرم وقعى نمىگذاشته است و از اين رو رسول خدا صلى الله عليه و آله و سلم را به او تشبيه مىكرده‌اند . « 6 »\r\n\r\n3 - برخوردهاى سياسى\r\nدر ميان مواردى كه از آنهابه عنوان « برخوردها روانى » ياد شد ، مىتوان نمونه‌هايى براى « برخورد سياسى » نيز يافت ، ما در اينجا نمونه‌هاى خاصى را ياد مىكنيم . در واقع تمامى ملاقاتهايى كه مشركان با ابوطالب داشتند و مىخواستند از طريق او بر رسول خدا صلى الله عليه و آله و سلم اعمال فشار كنند ، در شمار برخوردهاى سياسى مشركان است . فهرستى از اين برخوردها را ابن اسحاق آورده است . ابن اسحاق مىگويد : مشركان در اولين برخورد به ابوطالب گفتند :\r\nفرزند برادر تو دست به چند اقدام ناشايست زده : « قد سبّ آلهتنا و عاب ديننا و سفّه أحلامنا و ضلّل آباءنا » ؛ ابوطالب در پاسخ آنان به آرامى سخن گفتند و آنها بازگشتند . « 7 » پس\r\n\r\n\r\n","description":"","footnote":"\r\n( 1 ) . فرقان ، 41\r\n( 2 ) . انساب الاشراف ، ج 1 ، صص 139 - 138 ؛ السيرة النبويه ، ابن هشام ، ج 1 ، ص 393 ؛ مجمع البيان ، ج 10 ، ص 549\r\n( 3 ) . انساب الاشراف ، ج 1 ، ص 151\r\n( 4 ) . السيرة النبويه ، ابن هشام ، ج 1 ، ص 313 ؛ انساب الاشراف ، ج 1 ، ص 132 ، 137\r\n( 5 ) . السيرة النبويه ، ابن هشام ، ج 1 ، ص 289 ؛ نك : دلائل النبوه ، ج 2 ، ص 275 ؛ انساب الاشراف ، ج 1 ، ص 138\r\n( 6 ) . انساب الاشراف ، ج 1 ، ص 91\r\n( 7 ) . السيرة النبويه ، ابن هشام ، ج 1 ، ص 265 ؛ و نك : مصنف ابن ابى شيبه ، ج 7 ، ص 331 ؛ السيرة النبويه ، ابن كثير ، ج 1 ، صص 274 - 273 ؛ طبقات الكبرى ، ج 1 ، ص 202 ؛ عيون الاثر ، ج 1 ، صص 189 - 188 ، سبل الهدى والرشاد ، ج 2 ، ص 436\r\n","page_name":" 274 ","page_number":274},
  {"content":"\r\n\r\nاز آن رسول خدا صلى الله عليه و آله و سلم به كار دعوت خود ادامه داده تا كار او بالا گرفت . قريش بار ديگر نزد ابوطالب رفتند و با اظهار اين كه او مسن‌تر از آنان و صاحب شرافت و منزلت نزد آنهاست ، گله كردند كه چرا از كار رسول خدا صلى الله عليه و آله و سلم جلوگيرى نكرده است . پس از آن تهديد كردند كه تحمل اين برخوردهاى پيامبر صلى الله عليه و آله و سلم را نخواهند داشت . او بايد جلوى كار محمد را بگيرد يا اين كه آنان وى را نيز شريك كار آن حضرت شمرده و در آن صورت احتمال درگيرى نيز وجود خواهد داشت . در اين وقت ابوطالب ، رسول خدا صلى الله عليه و آله و سلم را خواست و گفت كه به خود و او رحم كند و چيزى را كه تحمل آن بر او دشوار است بر او تحميل نكند . آن حضرت كه احساس كرد ابوطالب در حمايت از او سست شده گفت كه به هيچ صورتى حاضر به ترك دعوت خود نيست ، آنگاه به گريه افتاد ؛ ابوطالب كه وضع را چنين ديد به او گفت : فرزند برادرم ! برو و هر آنچه دوست دارى بگو ، به خدا قسم ، تو را بخاطر هيچ چيز ، تسليم قريش نخواهم كرد . « 1 » قريش بار سوم نزد ابوطالب آمدند و پيشنهاد كردند : حاضرند عمارة بن وليد را به ابوطالب دهند تا او محمد صلى الله عليه و آله و سلم را تسليم آنان كند . ابوطالب از اين پيشنهاد آنان به شدت ناراحت شده و گفت : شما فرزندتان را به من مىدهيد تا او را پرورش دهم و فرزندم را مىگيريد تا او را بكشيد ؟ به خدا چنين چيزى ممكن نيست . « 2 » ابن اسحاق مىافزايد : وقتى قريش وضع را چنين ديد ، مصمم شد تا هر طايفه به آزار و اذيت كسانى كه از آن طايفه مسلمان شده‌اند بپردازد . بدين ترتيب تعذيب مسلمانان آغاز شد . « 3 »\r\nبايد گفت ابوطالب در برابر سياستهاى قريش مواضع بسيار عاقلانه‌اى اتخاذ كرد . او با پنهان داشتن اسلام خود ، به تمجيد فراوان از رسول خدا صلى الله عليه و آله و سلم پرداخت و با اشعار نغزى كوشيد تا قريش را از موضعگيرى بر ضد آن حضرت باز دارد . همچنين در اشعار ديگرى ، كسانى از عبد مناف را كه جانب او را رها كرده و به ديگران پيوستند نكوهش كرد . « 4 » رفيع الدين همدانى نوشته است : چون ابوطالب چنان ديد كه ايشان عداوت سيد عليه السلام ، در دل گرفتند ، قصيده‌اى بگفت و در آن قصيده به حرمت حرم و مكانت كعبه پناه گرفت از فعل قريش ، و تحريض بنى هاشم كرد بر نصرت پيغمبر ، عليه السلام ، و باز نمود كه ، وى به هيچ وجه از نصرت پيغمبر ، عليه السلام ، باز نخواهد گرديد و مدح پيغمبر ، عليه الصلاة و السلام ،\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، ص 266 ؛ عيون الاثر ، ج 1 ، ص 189 ؛ سبل الهدى والرشاد ، ج 2 ، ص 437\r\n( 2 ) . السيرة النبويه ، ابن هشام ، ج 1 ، ص 267 ؛ انساب الاشراف ، ج 1 ، ص 231 ؛ طبقات الكبرى ، ج 1 ، ص 202 ؛ عيون الاثر ، ج 1 ، صص 190 - 189 ، سبل الهدى والرشاد ، ج 2 ، ص 438\r\n( 3 ) . السيرة النبويه ، ج 1 ، صص 269 - 268\r\n( 4 ) . همان ، صص 269 - 267 ؛ سبل الهدى والرشاد ، ج 2 ، ص 438\r\n","page_name":" 275 ","page_number":275},
  {"content":"\r\n\r\nدر آن بگفت و كرامتها كه وى را خواست بودن در آن ياد كرد . و قصيده اين است . . . » « 1 » ابوطالب قريش را مخاطب قرار داده و به آنان گفت كه تمامى افتخار قريش به فرزندان عبد مناف است و تمام شرافت بنى عبدمناف به بنى هاشم است و افتخار بنى هاشم نيز به محمد است .\r\n و إنْ فَخَرت يَوماً فإنَّ محمداً * هو المصطفى مَنْ سرّها و كريمُها « 2 » \r\n« اگر روزى بنى هاشم بخواهند به كسى افتخار كند محمد مصطفى گل سرسبد و برگزيدهء آن است . » اين شيوه برخورد ابوطالب ميان قريش را كه ساختارى قبيله‌اى داشت شكاف مىانداخت .\r\nيكى از برخوردهاى جارى قريش با رسول خدا صلى الله عليه و آله و سلم آن بود كه آن حضرت سبب انگيزش شكاف و نفاق ميان جامعهء مكه بويژه قريش شده است . قريش براى وحدت ميان خود كه امرى ضرورى براى حفظ قبيله ، منافع تجارى و ابهت سياسى و عبادى بود ، ارزش زيادى قايل بود . « 3 » بدين ترتيب قريش مىكوشيد تا رسول خدا صلى الله عليه و آله و سلم را فردى تفرقه افكن معرفى كند و از نظر سياسى او را منزوى سازد . قريش به ابوطالب مىگفتند كه فرزند برادرت « شتَّتَ امرنا » و « فَرَّق جماعتنا » او امور ما را از هم گسيخته و جماعت و وحدت ما را از هم گسسته است . « 4 » آنان نظير همين مطالب را به حارث بن عبد العزى پدر رضاعى رسول خدا صلى الله عليه و آله و سلم گفتند و از او خواستند تا رسول خدا صلى الله عليه و آله و سلم را نصيحت كند . « 5 » ابوجهل براى توجيه برخورد تند خود با رسول خدا صلى الله عليه و آله و سلم مىگفت : « انما يريد محمد ان يُلقى بينكم العداوة » ؛ « قصد محمد آن است تا ميان شما دشمنى ايجاد كند . » « 6 » در جاى ديگرى نيز آمده كه قريش رسول خدا صلى الله عليه و آله و سلم را كسى مىدانست كه سبب هلاكت قوم و عشيره و فساد و تباهى قريش شده است . « 7 »\r\nآنان همچنين ابراز مىكردند كه او فرزندان و زنان ما را تباه كرده است . « 8 »\r\nتحريك تودهء مردم بر ضد رسول خدا صلى الله عليه و آله و سلم نيز از جمله سياستهاى قريش بود . مردم به بتهاى خود علاقمند بوده و توهين به آنها ، برايشان دشوار بود . اشراف قريش مىكوشيدند تا\r\n\r\n\r\n","description":"","footnote":"\r\n( 1 ) . سيرت رسول الله ، ( تحقيق على اصغر مهدوى ) ، ص 245\r\n( 2 ) . السيرة النبوية ، ابن هشام ، ج 1 ، ص 269 ؛ ديوان شيخ الاباطح ابى طالب ، ص 71 و نك : ص 149 ؛ سبل الهدى والرشاد ، ج 2 ، ص 439\r\n( 3 ) . نك : انساب الاشراف ، ج 1 ، ص 135\r\n( 4 ) . نك : انساب الاشراف ، ج 1 ، ص 231 ؛ السيرة النبويه ، ابن كثير ، ج 1 ، ص 471 ؛ المصنف ، ابن ابى شيبه ، ج 7 ، ص 331 ؛ السيرة النبويه ، ابن هشام ، ج 1 ، ص 295 - 293 ؛ سبل الهدى والرشاد ، ج 2 ، ص 447\r\n( 5 ) . سيرة ابن اسحاق ، ص 234\r\n( 6 ) . انساب الاشراف ، ج 1 ، ص 151\r\n( 7 ) . دلائل النبوه ، ج 2 ، ص 313\r\n( 8 ) . عيون الاثر ، ج 1 ، ص 222\r\n","page_name":" 276 ","page_number":276},
  {"content":"\r\n\r\nبا انگشت نهادن بر اين امر كه محمد صلى الله عليه و آله و سلم اعتقاد به بتان را نادرست مىشمرد ، افكار ما را سفاهت مىداند و پدران ما را گمراه شمرده و جهنمى مىداند ، او را رو در روى عواطف سفيهان جامعهء مكه قرار دهند . ابوجهل خطاب به مردم مىگفت : اى قريشيان ! مىبينيد كه محمد به عيبجويى از دين ما ، دشنام به پدران ما ، سفيه شمردن عقل ما و سب خدايان ما مىپردازد . « 1 » ابولهب نيز براى خنثى كردن تبليغات رسول خدا صلى الله عليه و آله و سلم پشت سر او به بازار ذى المجاز آمده مردم را از پذيرش دعوت آن حضرت منع كرده و مىگفت : او مىخواهد تا شما عبادت لات و عزّى را كنار بگذاريد . « 2 » جالب است كه آنان خود پيامبر صلى الله عليه و آله و سلم را نيز از اين كه بتان ، بلايى بر سرش آورند ، مىترساندند . « 3 »\r\nافزون بر اينها قريش دعوت جديد را محدود كنندهء زندگى جاهلى شناسانده با هر تازه واردى كه به مكه مىآمد مىگفت : او شرابخوارى را تحريم كرده ، زنا را ناروا شمرده و هر آنچه را عرب انجام مىداده حرام كرده است ، برگرديد ؛ اگر بر انجام اين كار گناهى بر عهدهء شما باشد ما مسؤوليت آن را عهده‌دار مىشويم . گفته شده كه آيهء  « وَ لَيَحْمِلُنَّ أَثْقالَهُمْ وَ أَثْقالًا مَعَ أَثْقالِهِمْ »  دربارهء همين رفتار مشركين نازل شده است . « 4 » بايد دانست كه قريش با اين برخوردها توانست جو مكه را بر ضد رسول خدا صلى الله عليه و آله و سلم تحريك كرده و آن را نگاه دارد .\r\nقدرت اشرافيت ، بستگى عقل و انديشه مردم به صاحبان مكنت و منزلت و نيز آشنايى قريش با شگردهاى سياسى سبب شد تا رسول خدا صلى الله عليه و آله و سلم نتواند در مكه نفوذ توده‌اى يافته و عامهء مردم را به اسلام جذب كند .\r\n\r\n4 - آزارهاى جسمى\r\nدر جاى ديگر اشاره شد كه ساختار قبيله‌اى مانع از آن بود كه مخالفان رسول خدا صلى الله عليه و آله و سلم بتوانند به راحتى او را همانند بلال و عمار زير شكنجه بگيرند . همچنين تصميم گيرى براى قتل او نيز به هيچ روى آسان نبود . دليل عمدهء اين امر حمايت قطعى ابوطالب و ديگر فرزندان عبد المطلب از وى بود . با اين حال ، آزارهاى جسمى به صورت نامنظم دربارهء رسول خدا صلى الله عليه و آله و سلم اعمال مىشد ؛ گسترش اين امر پس از آن بود كه ابوطالب در گذشت .\r\nسيره نويسان بر اين نكته تأكيد دارند كه تنها پس از درگذشت ابوطالب بود كه دست مشركان\r\n\r\n\r\n","description":"","footnote":"\r\n( 1 ) . السيرة النبويه ، ابن كثير ، ج 1 ، صص 471 ، 464\r\n( 2 ) . همان ، ص 462 ؛ اين نظير همان سخن فرعون است كه دربارهء حضرت موسى عليه السلام به مردم مىگفت : إنّى أخاف أن يبدّل دينكم او أن يظهر فى الأرض فساد . غافر ، 26\r\n( 3 ) . زمر ، 29 ( أليس الله بكاف عبده و يُخو فونك بالذين من دونه ) .\r\n( 4 ) . المصنف ، ابن ابى شيبه ، ج 7 ، ص 333 ؛ الدرالمنثور ، ج 5 ، ص 142\r\n","page_name":" 277 ","page_number":277},
  {"content":"\r\n\r\nبر ضد رسول خدا صلى الله عليه و آله و سلم باز شد . « 1 » پيش از آن مشركان مىبايست ابوطالب عليه السلام را براى تسليم كردن رسول خدا صلى الله عليه و آله و سلم به آنان ، راضى مىكردند . يك بار نيز با پررويى تمام از او خواستند تا وى را تسليم آنان كند تا او را بكشند . ابوطالب حاضر به چنين كارى نشد . شب آن روز ، رسول خدا صلى الله عليه و آله و سلم ناپديد شد . ابوطالب و ديگر فرزندان عبد المطلب جمع شدند . ابوطالب بطور پنهانى به هر يك از آنان آهن تيزى داده گفت تا همراه او داخل مسجد الحرام شوند و هر كدام در كنار يكى از بزرگان قريش كه يكى از آنان ابوجهل است بنشينند ، اگر محمد كشته شده باشد نبايد آنها مصون بمانند . چنين كردند تا آن كه زيد بن حارثه رسيد و گفت كه با رسول خدا صلى الله عليه و آله و سلم بوده است . ابوطالب گفت : داخل منزل خود نخواهد شد مگر آن كه او را ببيند . زيد نزد پيامبر صلى الله عليه و آله و سلم كه در خانه‌اى كنار كوه صفا با جمعى از يارانش نشسته بود رفته و او را آگاه كرد . فرداى آن روز ابوطالب ، قريش را از تصميم خود آگاه كرد و گفت اگر او را كشته بوديد ، حتى يكى از شما را باقى نمىگذاشتم تا همگى از بين برويم . پس از آن قريش درهم شكست و ابوجهل پيش از همه . « 2 »\r\nبا اين حال گذشت كه مواردى از آزار جسمى كه محتمل است برخى از آنها ، پيش از رحلت ابوطالب بوده و عمدتاً بايد پس از آن باشد - چون تاريخ دقيق آنها را نمىدانيم ، اما با توجه به آنچه گذشت چنين ارزيابى مىكنيم - گزارش شده است . عُقْبة بن ابى مُعَيْط يك بار جسارت كرده عبايش را بر گلوى رسول خدا صلى الله عليه و آله و سلم انداخت و تا حد كشتن آن حضرت ، آن را فشار داد . « 3 » رسول خدا صلى الله عليه و آله و سلم عقبة بن ابى معيط را كه در جنگ بدر به اسارت در آمده بود ، بكشت و دليل آن را دشمنيهاى گسترده وى با اسلام در مكه ياد كرد . آن حضرت فرمود : اين عقبه ، زمانى كه من در سجده بودم آنچنان بر روى گلوى من فشار آورد كه احساس كردم چشمانم از حدقه در آمده است . « 4 » همچنين گفته شده كه عقبه همراه ابولهب عذره و كثافات بر در خانهء رسول خدا صلى الله عليه و آله و سلم مىريخت . « 5 » پيامبر صلى الله عليه و آله و سلم مىفرمود : من در ميان دو همسايه بد بودم : ابولهب و عقبه ، آنان شكمبه‌ها را بر در خانه من مىريختند . عايشه راوى حديث مىافزايد : رسول خدا صلى الله عليه و آله و سلم در خانه آمد ، آنها را جمع آورى مىكرد و مىفرمود : اى فرزندان\r\n\r\n\r\n","description":"","footnote":"\r\n( 1 ) . طبقات الكبرى ، ج 1 ، ص 211 ؛ السيرة النبويه ، ابن كثير ، ج 1 ، ص 276 ؛ السيرة النبويه ، ابن هشام ، ج 1 ، ص 416\r\n( 2 ) . طبقات الكبرى ، ج 1 ، صص 203 - 202 ؛ به قصيدهء لاميه ابوطالب كه در آن شرحى از چگونگى آزار قريش و تصميم خود در دفاع از رسول خدا صلى الله عليه و آله و سلم را بيان كرده مراجعه كنيد : السيرة النبويه ، ج 1 ، صص 272\r\n( 3 ) . المصنف ، ابن ابى شيبه ، ج 7 ، ص 331\r\n( 4 ) . انساب الاشراف ، ج 1 ، ص 148\r\n( 5 ) . انساب الاشراف ، ج 1 ، صص 147 - 131\r\n","page_name":" 278 ","page_number":278},
  {"content":"\r\n\r\nعبدمناف آيا اين رعايت حق جوار است ؟ « 1 » طعيمة بن عدى « 2 » و نضر بن حارث به همان دليلى كه عقبه پس از اسارت گردن زده شد ، كشته شدند . آنان نيز از كسانى بودند كه آزار زيادى در حق رسول خدا صلى الله عليه و آله و سلم كردند . ابوجهل نيز چند بار تصميم به كشتن پيامبر صلى الله عليه و آله و سلم گرفت اما نتوانست آن را عملى كند . « 3 » حتى يك بار قريش قسم ياد كردند كه اگر او را بكشند به هيچ روى او را به فرزندان عبد مناف تحويل نخواهند داد . « 4 » انداختن رحم گوسفند و شكمبه بر رسول خدا صلى الله عليه و آله و سلم كه در حال سجده بود يكى از آزارهاى جسمى مشركان بوده است . « 5 »\r\nيك بار نيز خاك بر سر رسول خدا صلى الله عليه و آله و سلم ريختند . آن حضرت به خانه رفت و در آنجا يكى از دخترانش در حالى كه گريه مىكرد ، سر رسول خدا صلى الله عليه و آله و سلم را مىشست . در ادامه اين خبر از رسول خدا صلى الله عليه و آله و سلم نقل شده است كه پس از درگذشت ابوطالب ، قريش اين چنين مىكند . « 6 » بدين ترتيب روشن مىشود كه اين برخورد ، پس از درگذشت ابوطالب بوده است . در نقل ديگرى آمده است كه ابوجهل مانع از نماز خواندن رسول خدا صلى الله عليه و آله و سلم مىشد .\r\nخداوند دربارهء اين اقدام او فرمود :   « أَ رَأَيْتَ الَّذِي يَنْهى عَبْداً إِذا صَلَّى »   « 7 »\r\nمشركان در اين اواخر ، تصميم جدى بر قتل رسول خدا صلى الله عليه و آله و سلم گرفتند . خداوند در سورهء انفال - كه در مدينه نازل شد - از تصميم قريش ياد مىكند كه در برابر سه پيشنهادِ زندانى كردن ، اخراج از مكه و كشتن رسول خدا صلى الله عليه و آله و سلم قرار گرفتند . « 8 » نتيجهء بحثهاى آنها همان كشتن بود . ابوجهل در توجيه اين كه چرا محمد را از شهر مكه بيرون نمىكنند گفت : اگر از ميان ما بيرون رود و عده‌اى جوان ، سخنان وى را از زبان شيرين او بشنوند ، از او پيروى كرده و ما از حملهء آنان به خود در امان نخواهيم بود . البته ابوجهل همان موقع نيز مشكل\r\n\r\n\r\n","description":"","footnote":"\r\n( 1 ) . طبقات الكبرى ، ج 1 ، ص 201\r\n( 2 ) . انساب الاشراف ، ج 1 ، صص 154 - 153\r\n( 3 ) . نك : عيون الاثر ، ج 1 ، صص 193 ، 192 ؛ دو روايت در اين ، صفحات آمده كه عدم توانايى مخالفان راناشى از حفاظت غيبى پيامبر صلى الله عليه و آله و سلم دانسته ؛ گر چه اين مطلب در برخى نقلهاى ديگر نيز آمده ، اما بايد دانست كه حداقل اين دو مورد - همانگونه كه مصصح در پاورقى يادآور شده - از اعتبار لازم سندى برخوردار نيستند .\r\n( 4 ) . السيرة النبويه ، ابن هشام ، ج 1 ، صص 299 - 298 ؛ عيون الاثر ، ج 1 ، ص 199\r\n( 5 ) . السيرة النبويه ، ابن هشام ، ج 1 ، ص 416 ؛ انساب الاشراف ، ج 1 ، ص 125\r\n( 6 ) . السيرة النبويه ، ابن هشام ، ج 1 ، ص 416 ؛ در نقل ديگرى نيز آمده : وقتى رحم حيوانات ذبح شده را برپشت رسول خدا صلى الله عليه و آله و سلم مىانداختند ، فاطمه عليهاالسلام آن را بر مىداشت ؛ ( دلائل النبوه ، ج 2 ، ص 278 ؛ نك : 279 ؛ المصنف ، ابن ابى شيبه ، ج 7 ، ص 332 ) . اين نقل نيز بايد مربوط با دو سال آخر دوره بعثت باشد . زمانى كه فاطمه عليها السلام دست كم - بر اساس تولد در سال پنجم بعثت - شش هفت سال داشته است .\r\n( 7 ) . علق ، 18 ؛ انساب الاشراف ، ج 1 ، ص 126\r\n( 8 ) . انفال ، 30\r\n","page_name":" 279 ","page_number":279},
  {"content":"\r\n\r\nحمايت خانواده رسول خدا صلى الله عليه و آله و سلم را از او مطرح كرد . « 1 » مىدانيم كه خداوند در جاى ديگرى نيز از تصميم قريش بر بيرون كردن رسول خدا صلى الله عليه و آله و سلم از مكه ياد كرده ، آنجا كه فرمود :  « وَ إِنْ كادُوا لَيَسْتَفِزُّونَكَ مِنَ الْأَرْضِ لِيُخْرِجُوكَ مِنْها وَ إِذاً لا يَلْبَثُونَ خِلافَكَ إِلَّا قَلِيلًا ،  و نزديك بود تو را از اين سرزمين بيرون كنند تا از آنجا آواره‌ات سازند » . « 2 » به گزارش ابن هشام شديدترين روز بر رسول خدا صلى الله عليه و آله و سلم روزى بود كه از خانه بيرون آمده و هر كسى اعم از اين كه آزاد باشد يا برده به او برخورد ، او را تكذيب كرده و به او آزار رساند ؛ به نقل همو ، رسول خدا صلى الله عليه و آله و سلم ، نگران به خانه آمد و خود را در جامه‌اى پوشاند و سوره مدثر همانجا بر وى نازل شد . « 3 » بايد گفت شدت گرفتن آزارهاى مشركان در سالهاى آخر ، علاوه بر آن كه به دليل در گذشت ابوطالب بود ، معلول شدت تلاش پيامبر صلى الله عليه و آله و سلم در تبليغ ميان قبايل بود چيزى كه سيره نويسان با عنوان « عرض نفسه على القبايل » در آن سالها ، از آن ياد كرده‌اند .\r\n\r\n5 - برخوردهاى علمى\r\nقريش از توانايى لازم در برخورد علمى با دعوت جديد برخوردار نبود زيرا اساساً انديشه‌هاى جاهلى سست‌تر از آن بود كه روحيهء انديشيدن و تعقل را در جامعهء جاهلى ايجاد كند . با اين حال ، قريش به هر درى مىزد و از هر چيزى استمداد و استعانت مىگرفت تا مانع از رشد روز افزون اسلام شود . دراين جهت ، از اين كه به ظاهر برخوردهاى علمى نيز بكند - ولو با استفاده از يهوديان مدينه - خوددارى نكرد . دراين زمينه به چند نمونه برخورد مىتوان اشاره كرد . قريش براى انكار نبوت پيامبر صلى الله عليه و آله و سلم مدعى آن شد كه رسول خدا صلى الله عليه و آله و سلم آنچه را كه به عنوان وحى بر آنان مىخواند ، در اصل نه وحى خدا ، بلكه مطالبى است كه اهل كتاب به او تعليم داده‌اند . در اين زمينه دو مطلب گفته مىشود ؛ يكى دربارهء روابط رسول خدا صلى الله عليه و آله و سلم با برخى از مطالبى كه قريش از يهوديان شنيده و موضوع آن قصص مربوط به امم پيشين بود . قرآن از اين برخورد قريش ياد كرده و به آن پاسخ داده است :\r\n« مىدانيم كه مىگويند : اين قرآن را بشرى به او مىآموزد » . « 4 » مورخان دربارهء آن شخصى كه مورد نظر قريش بوده ، مطالبى گفته‌اند ؛ روايتى به سند ضعيف ، از شخصى با نام « بلعام » كه عجمى بوده ياد كرده كه در مكه بوده و قريش مدعى شده‌اند كه رسول خدا صلى الله عليه و آله و سلم با او آمد و شد دارد . روايت ديگر آن شخص را « اعبدة بن حضرمى » دانسته كه از اهل كتاب بوده\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 127\r\n( 2 ) . اسراء ، 76\r\n( 3 ) . السيرة النبويه ، ابن هشام ، ج 1 ، ص 291 ؛ دربارهء اقوال ديگرى كه در شأن نزول آيات نخست سوره مدثرآمده نك : مجمع البيان ذيل آيات مورد نظر .\r\n( 4 ) . نحل ، 103\r\n","page_name":" 280 ","page_number":280},
  {"content":"\r\n\r\nاست . عكرمه گفته است پيامبر صلى الله عليه و آله و سلم بر غلامى از بنى مغيره قرآن مىخوانده كه نامش مقيس بوده است . در روايتى ديگر اين مقيس همان ابن حضرمى پيشين دانسته شده است . در نقلى ديگر آن را بر سلمان فارسى منطبق كرده‌اند كه نبايد درست باشد ، زيرا سلمان در مدينه با رسول خدا آشنا شد در حالى كه سوره نحل ، سوره‌اى مكى است . نقل ديگرى مىگويد : آنگاه كه اهل مكه به آزار رسول خدا صلى الله عليه و آله و سلم پرداختند ، او بر عبدبنى مغيره كه وى را ابويسر مىناميدند وارد شد ؛ او با تورات و انجيل آشنا بود . وقتى مشركين چنين ديدند او را متهم كردند كه او به وى تعليم مىدهد . « 1 »\r\nدقت در نقلهاى فوق نشان مىدهد كه يكى بلعام و ديگرى عبدى از بنى مغيره مورد نظر بوده است . ابن اسحاق نام شخص مورد نظر را « جَبْر » دانسته و افزوده كه « عبد لبنى الحضرمى » . « 2 » اين نقل نيز بايد مربوط به همان برده بنى مغيره باشد كه در هر يك از اين نقلها به گونه‌اى متفاوت از وى ياد شده است . چنين آشفتگى در نام او نشان مىدهد كه آن بردهء بدبخت حتى آن اندازه شانس نداشته تا شناخته شود ، چگونه او مىتوانسته چنين تفكرى ايجاد كرده باشد ؟ ابن اسحاق در نقل ديگر آورده كه مشركان مىگفتند شخصى در يمامه كه نامش « رحمان » است اين آيات را به تو تعليم داده است . « 3 » سهيلى در توضيح اين نقل آورده كه شخصى با نام مسيلمة بن حبيب كه از معمرين بوده ، رحمان ناميده مىشده و اين عنوان براى وى ، پيش از آن بوده كه پدر پيامبر صلى الله عليه و آله و سلم متولد شود . « 4 »\r\nپاسخى كه قرآن براى اين برخورد مشركان داده ، پاسخى است علمى و معقول ؛ خداوند در ادامهء نقل اتهام مشركان مىفرمايد :  « لِسانُ الَّذِي يُلْحِدُونَ إِلَيْهِ أَعْجَمِيٌّ وَ هذا لِسانٌ عَرَبِيٌّ مُبِينٌ  « 5 » ، زبان كسى كه به او نسبت مىدهند عجمى است ، حال آن كه اين زبان عربى روشنى است . » از اين آيه چنين به دست مىآيد كه شخص خاصى كه مورد نظر مشركان بوده عجمى - و ظاهراً رومى - بوده است . مهمترين وجه قرآن جنبهء ادبى آن بوده و خداوند با توجه به آن ، اشكال قريش را در نسبت دادن اين متن به فردى عجمى ناموجه مىشمارد .\r\nحقيقت آن است كه وسعت و دامنهء مطالبى كه قرآن بدان پرداخته خارج از حدى است كه بتوان آن را به يك نفر نصرانى ساكن مكه نسبت داد كه هيچ يادى در آثار عرب جاهلى از\r\n\r\n\r\n","description":"","footnote":"\r\n( 1 ) . الدرالمنثور ، ج 4 ، ص 131\r\n( 2 ) . السيرة النبويه ، ابن هشام ، ج 1 ، ص 393 ؛ علاوه براينها از شخصى با نام « عداس » مولاى حويطب بن عبد العزى نيز ياد شده است نك : مجمع البيان ، ج 7 ، صص 161 - 160\r\n( 3 ) . السيرة النبويه ، ابن هشام ، ج 1 ، ص 311 ؛ و نك : انساب الاشراف ، ج 1 ، صص 141 - 140\r\n( 4 ) . السيرة النبويه ، ابن هشام ، پاورقى ، ج 1 ، ص 311 از : الروض الانف .\r\n( 5 ) . نحل ، 103\r\n","page_name":" 281 ","page_number":281},
  {"content":"\r\n\r\nاو نشده است . شباهت قرآن در بخش قصص انبيا با تورات نيز مورد نظر مشركين بوده است . خداوند از اين مسأله چنين ياد كرده : « و كافران گفتند كه اين ( قرآن ) جز دروغى كه خود بافته است ، و گروهى ديگر او را بر آن يارى داده‌اند ، هيچ نيست ؛ حقاً آنچه مىگويند ستم و باطل است . و گفتند اين اساطير پيشينيان است كه هر صبح و شام بر او املا مىشود و او مىنويسدش » . « 1 » اين آيه پيوند اساطير الاولين را با كسانى كه به زعم مشركين معلم پيامبر صلى الله عليه و آله و سلم بوده‌اند نشان مىدهد . قريش قصص قرآنى را نظير قصص اهل كتاب كه آنان را به عنوان « اهل الكتاب الاول » « 2 » مىشناختند ، مىدانستند . دربارهء شباهت قصص قرآن باآنچه در تورات آمده بايد گفت : در اصل هر دو كتاب آسمانى و وجود شباهت طبيعى است اما آنچه مهم است تفاوت اين قصص در اين دو كتاب اولا به لحاظ تفاوت در مطالبى است كه اين كتابها دربارهء انبياء آورده و ثانياً تفاوت عمدهء اين دو كتاب از لحاظ برخورد با عصمت انبياء است . مطالب نادرستى كه در تورات به انبياء نسبت داده شده به هيچ روى در قرآن نيامده و دعوت توحيدى قرآن بسيار صريح‌تر و آشكارتر است . « 3 »\r\nعدم آشنايى رسول خدا با كتابت و قرائت ، براى دفع همين گونه اتهامات بىپايه بوده است . به علاوه بخش عمدهء آيات قرآنى ، بويژه قصص انبياء در مكه نازل شده ، زمانى كه پيامبر صلى الله عليه و آله و سلم كوچكترين آشنايى با فرهنگ يهود مدينه نداشته است . قريش متوجه اين نكته بودند كه رسول خدا صلى الله عليه و آله و سلم ترويج‌گر دينى است كه در حقيقت از نوع ديگر اديان آسمانى است ، به فكر استفاده از يهوديان برآمدند . آنان نضربن حارث را كه بايد او را چهرگان فرهنگى قريش ناميد به سراغ يهوديان مدينه فرستادند تا مسأله را با آنان در ميان گذارد .\r\nنضربن حارث با عُقْبَة بن ابى مُعَيط نزد يهود رفته وصف رسول خدا صلى الله عليه و آله و سلم را براى آنان باز گفتند . يهود گفتند : سه چيز از او بپرسيد ، اگر پاسخ گفت پيامبر خداست والّا فريب كارى بيش نيست . اول از گروهى كه در زمان نخست ( فى الدهر الاول ) بودند و كارشان عجيب است . دوم از شخص جهانگيرى كه شرق و غرب عالم را در نورديد ، و سوم از روح . دربارهء دو سؤال نخست - كه مقصود از سؤال اول اصحاب كهف و از سؤال دوم ذوالقرنين بود - سورهء كهف نازل شد ؛ دربارهء روح نيز كه به احتمال مقصود همان جبرئيل بوده ، كسى كه وحى بر پيامبر صلى الله عليه و آله و سلم مىآورده و در قرآن از آن با عنوان روح ياد شده ، آيه‌اى در سوره اسراء نازل گرديد . « 4 »\r\n\r\n\r\n","description":"","footnote":"\r\n( 1 ) . فرقان ، 4 - 3\r\n( 2 ) . دلائل النبوة ، ج 1 ، ص 270\r\n( 3 ) . براى بحث بيشتر نك : المنار ، ج 11 ، صص 190 - 186 ؛ الميزان ، ج 1 ، ص 62\r\n( 4 ) . نك : السيرة النبويه ، ابن هشام ، ج 1 ، صص 307 - 301 ؛ انساب الاشراف ، ج 1 ، ص 142 ؛ عيون الاثر ، ج 1 ، صص 200 - 199 ؛ سبل الهدى والرشاد ، ج 2 ، صص 461 - 460 ؛ دلائل النبوة ، بيهقى ، ج 2 ، صص 270 - 269 ؛ اسراء ، 85 ؛ روايتى از عبد الله بن مسعود كه بخارى آن را روايت كرده آيه روح را مربوط به دورهء مدينه مىداند نك : دلائل النبوه ، بيهقى ، ج 2 ، ص 271 ؛ احتمالًا آنچه در مدينه مطرح شده سؤال يهوديان از قسمت دوم آيه مربوط به روح است كه فرمود : « و ما اوتيتم من العلم الّا قليلا » نك : السيرة النبويه ، ابن هشام ، ج 1 ، ص 308 ؛ دربارهء اقوال ديگر نك : سبل الهدى ، ج 2 ، ص 466\r\n","page_name":" 282 ","page_number":282},
  {"content":"\r\n\r\nبايد دانست كه قريش در پى فهم حقيقت اسلام و درستى آن نبودند ؛ آنان در پى راهى - و به تعبير قرآن « مكر » - براى خنثى كردن تلاشهاى تبليغى پيامبر صلى الله عليه و آله و سلم بودند . يكى از آنها همين نضربن حارث بود كه خداوند دربارهء او فرمود : « و آن هنگام را كه گفتند : بار خدايا ! اگر اين كه از جانب تو آمده حق است برما از آسمان بارانى از سنگ ببار يا عذاب درد آورى بر ما بفرست . » « 1 » مشركين دربارهء قيامت مشكل بيشترى نسبت به توحيد داشتند . ترديد آنان دربارهء قيامت و شگفتى آنان از زندگى پس از مرگ در چند آيه منعكس شده است . آنان ، از رسول خدا صلى الله عليه و آله و سلم دربارهء « قيامت » سؤال مىكردند ؛ اين مسأله در دو مورد قرآن مطرح شده است . پاسخ خداوند به سؤال مشركين آن است كه « علم به آن تنها دراختيار خداوند است » . « 2 »\r\nبرخورد علمى ديگرى كه در سيره آمده دربارهء ابن زِبَعْرى است . « 3 » زمانى كه اين آيه نازل شد كه : « شما و آن چيزهايى كه جز خدا مىپرسيد هيزمهاى جهنميد . شما به جهنم خواهيد رفت » ، « 4 » ابن زبعرى لب به اعتراض گشود و گفت : اگر اينطور باشد ما ملائكه را نيز مىپرستيم ، يهود عزير و نصارى مسيح را ؛ پس ، آنان نيز بايد در جهنم باشند . رسول خدا صلى الله عليه و آله و سلم در پاسخ فرمود : البته از اين نوع ، اگر خودشان دوست داشته باشند كه جز خدا معبود واقع شوند همراه كسى خواهند بود كه آنها را عبادت كرده و طبعاً در جهنم هستند .\r\nخداوند نيز براى دفع اين توهم در ادامهء آن آيات فرمود : « كسانى كه پيش از اين مقرر كرده‌ايم كه به آنها نيكويى كنيم از جهنم بر كنارند » . « 5 »\r\nدر اصل مقصود از آيهء نخست بتها و نظاير آن بود كه خداوند آنها را ناتوان از هر نوع كارى و حتى از وارد شدن به جهنم مىشناساند و قاعدتاً آيه ، شامل مردمانى چون فرعون مىشد كه به ناحق خود را معبود معرفى مىكردند .\r\n\r\n\r\n","description":"","footnote":"\r\n( 1 ) . انفال ، 32\r\n( 2 ) . اعراف ، 185 ؛ نازعات ، 44 - 42\r\n( 3 ) . دربارهء او نك : دائرة المعارف بزرگ اسلامى ، ج 3 ، صص 616 - 614\r\n( 4 ) . انبياء ، 98\r\n( 5 ) . انبياء ، 101\r\n","page_name":" 283 ","page_number":283},
  {"content":"\r\n\r\n\r\nنقش تاريخى قرآن\r\n\r\n1 - تأثير گذارى آيات قرآن\r\nبدون شك بايد گفت در تمام دوران بعثت مهمترين ابزار رسول خدا صلى الله عليه و آله و سلم در برابر مشركان ، آيات قرآن بوده است . اين امر در مورد سالهاى نخست ، بعثت نمود روشن ترى دارد .\r\nپيامهايى كه در ضمن آيات استوار قرآنى ارائه مىگرديد ، چونان پتكى بر سر شرك فرود مىآمد و مشركان را در برابر دعوت اسلامى خلع سلاح مىكرد . نظم آهنگين قرآن و ادب قوى و شيواى آيات ، بر جذبهء پيامهاى آن افزوده و مشركان را از ايستادگى در برابر خود عاجز مىساخت . بدين ترتيب قرآن هم به لحاظ شكل و هم محتوا ، توانست توحيد را در جامعهء شرك آلود نشر دهد و توده‌هاى مردم را مفتون خويش سازد . مشركان از اظهار هر نوع انتقاد جدّى به آيات قرآن ناتوان بودند و تنها با اعمال فشار بر مسلمانان ، كوشيدند تا توسعهء اين آيين پاك را محدود سازند .\r\nتحول تاريخى كه با بعثت و اعلام نبوت رسول خدا صلى الله عليه و آله و سلم آغاز شده بود ، به كمك آيات قرآن انديشهء خود را در تمام زواياى جامعهء جاهلى ، توسعه داده و به سمت يك تحول و انقلاب بنيادين پيش رفت . آيات قرآنى تأثير عميقى از لحاظ فكرى ايجاد كرده و با حمله و هجمه به ارزشهاى جاهلى ، در بىاعتبار كردن آنها نقش محسوس و قابل محاسبه‌اى داشته است .\r\nبررسى تأثير قرآن در ميان مردم از جهات مختلفى قابل بررسى است ؛ توجه به جهت گيرى نخستين آياتى كه نازل شده ، مىتواند گوشه‌اى از\r\nتأثيرگذارى قرآن را بر مردم نشان دهد . مىدانيم كه بسيارى از مردم تنها با شنيدن شمارى از آيات ، اسلام را مىپذيرفتند . قديمىترين سوره‌ها عبارتند از سورهء « علق » ، « مدثر » ، « مزمل » ، « الضحى » و « قلم » . « 1 »\r\nدر سورهء علق آمده است : « 2 » « بخوان به نام پروردگارت كه بيافريد آدمى را از لختهء خونى بيافريد . بخوان ، و پروردگار تو ارجمندترين ( اكرم ) است . خدايى كه به وسيلهء قلم آموزش داد ، به آدمى آنچه را كه نمىدانست . آموخت . حقاً كه آدمى نافرمانى مىكند ، هرگاه كه خويشتن را بىنياز بيند . هر آينه بازگشت به سوى پروردگار توست . آيا ديدى آن كس كه منع مىكند ، بنده‌اى را كه نماز مىخواند ؟ چه مىبينى اگر آن مرد بر طريق هدايت باشد ؟ يا\r\n\r\n\r\n","description":"","footnote":"\r\n( 1 ) . نك : الدرالمنثور ، ج 6 ، ص 368\r\n( 2 ) . ترجمهء آيات از قرآن مترجَم استاد و دانشمند محترم جناب آقاى دكتر عبد المحمد آيتى است .\r\n","page_name":" 284 ","page_number":284},
  {"content":"\r\n\r\nبه پرهيزگارى فرمان دهد ؟ چه مىبينى اگر تكذيب كند و روى گردان شود ؟ آيا ندانسته است كه خدا مىبيند ؟ حقا كه اگر باز نايستد موى پيش سرش را مىگيريم و مىكشيم ، موى پيش سر دروغگوى خطاكار را . پس همدمان خود را هم بخواند . ما نيز كارگزاران دوزخ را فرامى خوانيم . نه ، هرگز از او پيروى مكن و سجده كن و به خدا نزديك شو . »\r\nاشارت تاريخى سورهء علق بدين شكل است كه آيات نخست آن تقريباً به اجماع محدثان و سيره نويسان ، نخستين آياتى است كه در غار حرا بر رسول خدا صلى الله عليه و آله و سلم نازل شده است . در ادامه اشاره به شخصى شده كه از نماز خواندن بندهء خدا جلوگيرى مىكرده است .\r\nگفته‌اند كه اين دربارهء ابوجهل است . زمانى كه رسول خدا صلى الله عليه و آله و سلم در كنار كعبه نماز مىخواند ، ابوجهل او را از نماز خواندن منع مىكرد . « 1 »\r\nپيامهاى خداوند در اين سوره چنين است كه از نام خدا آغاز مىشود ، سپس به خلقت انسان و آموزش او با قلم مىپردازد . آنگاه طغيان او را ناشى از احساس بىنيازى و خودسرى او مىداند ، تا جايى كه در برابر رسول خدا صلى الله عليه و آله و سلم مىايستد و نه تنها خود در برابر خدا عبادت نمىكند ، از عبادت ديگران نيز منع مىكند . پس از آن خداوند دو وضعيت متفاوت انسان را به مقايسه مىگذارد . يكى زمانى است كه بر طريق هدايت است و ديگرى آن كه تكذيب مىكند و روى گردان مىشود . عذاب و خذلان الهى در انتظار اوست .\r\nپيامهاى كه در سورهء مدثر آمده ، براى شناخت اولين آموزه‌هاى قرآن قابل توجه است .\r\nقسمتى از آيات را ياد مىكنيم : « اى جامه در سركشيده ، برخيز و بيم ده ، و پروردگارت را تكبير گوى . و جامه‌ات را پاكيزه‌دار . و از پليدى دورى گزين . . . و آنگاه كه در صور دميده شود ، آن روز ، روزى سخت خواهد بود . و براى كافران ناآسان . مرا با آن كه تنهايش آفريده‌ام واگذار . او را مالى بسيار دادم و پسرانى همه در نزد او حاضر . و كارهاى او را به نيكوتر وجهى برساختم . آنگاه طمع مىبندد كه افزون كنم . آرى ، كه او در برابر آيات ما ستيزه جوست . او را به مشقتى مىاندازم . او انديشيد و طرحى افكند . مرگ بر او باد ، چگونه طرحى افكند ؟ باز هم مرگ بر او باد ، چگونه طرحى افكند ؟ آنگاه گريست ، سپس روى ترش كرد و پيشانى درهم كشيد . سپس روى گردانيد و گردنكشى كرد . گفت : اين جز جادويى كه ديگرانش آموخته‌اند ، هيچ نيست . اين جز سخن آدمى هيچ نيست . زودا كه او را به سَقَر بيفكنيم . چه چيز آگاهت ساخت كه سقر چيست ؟ نه هيچ باقى مىگذارد و نه چيزى را وامى گذارد . سوازنندهء پوست است . . . آرى سوگند به ماه ، و سوگند به شب چون روى در رفتن آرد ، و سوگند به صبح چون پرده برافكند كه اين يكى از حادثه‌هاى بزرگ است .\r\n\r\n\r\n","description":"","footnote":"\r\n( 1 ) . الدرالمنثور ج 6 ، صص 369 و 370\r\n","page_name":" 285 ","page_number":285},
  {"content":"\r\n\r\nترسانندهء آدميان است . براى هركس از شما كه خواهد پيش افتد يا از پى رود . هركس در گرو كارى است كه كرده است ، مگر اهل سعادت ، كه در بهشت‌ها نشسته‌اند و مىپرسند از گناهكاران : كه چه چيز شما را به جهنم كشانيد ؟ مىگويند : ما از نمازگزاران نبوديم ، و به فقيران طعام نمىداديم و با آنان كه سخن باطل مىگفتند همآواز مىشديم و روز قيامت را دروغ مىانگاشتيم تا مرگ ما فرا رسيد . پس شفاعت شفاعت كنندگان سودشان نبخشد ، چه شده است كه از اين پند اعراض مىكنند ؛ مانند گورخران كه از شير مىگريزند . . . آرى كه اين قرآن اندرزى است ، هر كه خواهد آن را بخواند . و پند نمىگيرند مگر اين كه خدا خواهد .\r\nاو شايان آن است كه از او بترسند و او شايان آمرزيدن است .\r\nمهمترين اشارت تاريخى اين سوره ، اشاره به اقدام رسول خدا صلى الله عليه و آله و سلم پس از نزول نخستين آيات بر اوست . خدا از او مىخواهد از جاى خود برخيزد ، لباس خويش را تطهير كند از پليدى بگريزد و رسالت خويش را عمل كند .\r\nاشارهء تاريخى ديگر دربارهء وليد بن مغيره است . گفته‌اند پس از شنيدن آيات قرآنى در تحليل منشأ آنها مردّد شد . از يك سو جذبهء قرآن او را به سوى خود مىكشيد و از سوى ديگر ، همآوايى با مشركين و استكبار ، مانع از قبول آن مىشد . خداوند از ترديد او ياد مىكند و از اين كه او نابخردانه قرآن را سحر ناميد . « 1 » خداوند پيام مىدهد كه : « تمامى ثروتها و فرزندان و نعمتها از جانب خداست و بشر در طمع ثروت بيشتر ، اما در اصل ، بشر تنهاست و زمانى كه با آيات الهى درافتاد دوزخ در انتظار اوست . »\r\nآيات انذار براى مشركان بويژه اشراف خوش نشين قريش ، سخت كوبنده بود . آخرين آيات ، آنان را به دليل نخواندنِ نماز و عدم انفاق و همآوازى با كسانى كه سخن باطل مىگفته‌اند ، سزاوار دوزخ مىشمرد . در سورهء « الضحى » نيز از رسول خدا مىخواهد كه :\r\n« و گدا را مران ، و از نعمت پروردگارت سخن بگوى » .\r\nتأكيد قرآن بر اصول انسانى ، از همان آغاز ، در آيات نازل شده وجود دارد . در اينجا نگاهى به پيامهاى اصلى سوره اسراء كه از سوره‌هاى مهم مكّى است مناسب مىنمايد . در آغاز اشاره به معراج رسول الله است كه در قرآن ، در آغاز همين سورهء اسراء از آن سخن گفته شده است . اشاره‌اى به بنى اسرائيل در ادامه آمده و تأكيد بر اين كه هر قومى كه راه درستى را برگزيند ، نيكى آن به خودش خواهد رسيد و اگر راه بدى را انتخاب كند ، بدى آن به او خواهد رسيد . آنگاه دربارهء قرآن مىفرمايد :\r\n« اين قرآن به درست‌ترين آيينها راه مىنمايد » . و باز تأكيد بر اين كه هر فرد ، مسؤول\r\n\r\n\r\n","description":"","footnote":"\r\n( 1 ) . نك : مجمع الببيان ، ج 10 ، ص 387\r\n","page_name":" 286 ","page_number":286},
  {"content":"\r\n\r\nاعمال خويش بوده و نتيجهء آن از خوب و بد به او باز خواهد گشت : « هر كه هدايت شود به سود خود هدايت شده و هر كه گمراه گردد به زيان خود هدايت شده و هيچ كس بار ديگرى را برندارد » . « 1 » معمولًا خداوند دو نوع تهديد و انذار دارد : يكى تهديد نسبت به عواقب دنيوى فساد قريش ، با اشاره به سرگذشت انبياى سابق و اقوام آنان . و دوم تهديد نسبت به آتش دوزخ : « چون بخواهيم قريه‌اى را هلاك كنيم ، خداوندان نعمتش را بيفزاييم تا در آنجا تبهكارى كنند . آنگاه عذاب بر آنها واجب گردد و آن را در هم فرو كوبيم . بعد از نوح چه بسيار مردمى را هلاك كرده‌ايم » . « 2 » تهديدهاى مزبور نسبت به عواقب دنيوى اقدامات قريش مكرر در قرآن آمده است . مثلًا با ياد از اين نكته كه مخالفان انبيا به رسولان مىگفتند :\r\n« يا به دين قوم خود گرويد يا شما را اخراج مىكنيم » « 3 » ظالمان را تهديد به عذاب مىكند .\r\nبه دنبال آن در سوره اسراء فصلى از قواعد اخلاقى زندگى بويژه دربارهء حرمت به پدر و مادر و رسيدگى به مساكين و درويشان آورده و اسرافكارى اشرافِ قريش را ملامت و سرزنش مىكند . بدين ترتيب اسلام خود را حامى درويشان و بر ضد اسرافكاران مىنماياند . توجه قرآن به قواعد اخلاق انسانى ، در ادامه با تفصيل بيشترى در « نكشتن فرزندان » ، « نزديك نشدن به فحشا » - كه زنا نمونهء بارز آن است - « نزديك نشدن به مال يتيم » - چه رسد به تصرف ناحق در آن - ، « رعايت عدالت در كيل و وزن » - كه از مصاديق اخلاقيات انسانى اسلام است « 4 » - « شرحى از مخالفت مشركان با قرآن و بىتوجهى آنان به شنيدن آيات » و . . . آمده است . تمسخر عقيدهء به معاد از سوى مشركان كه در سوره‌هاى ديگر آمده ، در اينجا نيز مطرح شده است . قرآن نيز عقيدهء مشركان به بتها را ناروا مىشمرد : « بگو :\r\nآنهايى را كه جز او خدا مىپنداريد ، بخوانيد ، نمىتوانند بلا را از شما دور سازند يا آن را نصيب ديگران كنند » . « 5 »\r\nپس از آن مجدداً از اقوامى كه با انبيا به مخالفت برخاسته و گرفتار عذاب الهى شده‌اند سخن مىگويد . ارائه تصويرى از نقش خدا در هدايت انسانها و نقش شيطان در گمراه ساختن مردم با بيان سابقه‌اى از عناد شيطان در برابر خداوند ، در ادامه آمده امّا تأكيد شده كه شيطان تسلّطى بر بندگان خدا ندارد . آيات قرآن ، رسول را از تأثيرپذيرى از مشركان برحذر مىدارد ، از توطئه آنان در اخراج آن حضرت سخن مىگويد . بر خواندن نماز صبحگاه و ظهر و عصر تأكيد شده و اين نشانگر وجود اين نمازها در دورهء بعثت است . از آياتى كه\r\n\r\n\r\n","description":"","footnote":"\r\n( 1 ) . اسراء ، 15\r\n( 2 ) . اسراء ، 16\r\n( 3 ) . ابراهيم ، 3 ؛ و براى دو نمونهء ديگر نك : نحل ، 26 و 35\r\n( 4 ) . اسراء ، 35 - 31\r\n( 5 ) . اسراء ، 56\r\n","page_name":" 287 ","page_number":287},
  {"content":"\r\n\r\nدربارهء معراج آمده و نيز اشاراتى كه به اخراج پيامبر صلى الله عليه و آله و سلم شده و نيز آيهء  « وَ قُلْ جاءَ الْحَقُّ وَ   زَهَقَ الْباطِلُ  » محتمل است كه سورهء اسراء از آخرين سوره‌هايى باشد كه در مكه نازل شده است . در همين سوره ، پرسش مشركان از « روح » كه همان جبرئيل است مطرح و به آن پاسخ داده شده است .\r\nتأكيد بر تحدّى قرآن ، اصرار مشركان در اين كه رسول خدا صلى الله عليه و آله و سلم معجزات محسوس آورده ، از ديگر اشارات تاريخى قرآن به شرايط آن دوره مىباشد . اين سوره و سوره‌هاى مشابه آن ، در مكه بيشتر بر محور مسائلى كه گذشت ، با عقايد جاهلى و برخوردهاى جاهلان مشرك برخورد كرده‌اند .\r\nبه هر روى آيات موزون قرآن بويژه سوره‌هاى مكى ، جايگاه ويژه‌اى در ذهنيت خاص ادبى ساكنان عرب مكه و نواحى آن به دست مىآورد . نقلهاى فراوانى دربارهء اين تأثيرگذارى كه در ارتباط با شكل و محتوا بود وجود داشت . قرآن بر ساختار ادبى خود مىباليد و بر آن تحدّى مىكرد و از مخالفان مىخواست تا نظير آن « 1 » و يا ده سوره « 2 » و حتى يك سوره « 3 » شبيه آن را بياورند . در برابر ، هيچ گونه تلاش جدى - بجز چند مورد استهزاء - ديده نشده و همواره آمده است كه مشركان نيز متأثر از جذبهء قرآن بودند و تنها استكبار مانع از تصميم گيرى جدى آنان براى پذيرش اسلام بود . قرآن اين تحدى را دليل حقانيت مىشمرد و از آنان مىخواست تا اگر توانايى همآوردى با قرآن را ندارند آن را بپذيرند . در فضاى آلودهء مكه و در ميان موجى از جهالت و ضلالت ، قرآن ، مردمان را به دورى از پليدى ، توجه به اصول انسانى ، شناخت حقيقت خود و هستى و توجه به ارزش واقعى خودشان دعوت مىكرد . اين دعوت براى آنان كه فطرتى پاك داشتند ، جذاب‌ترين دعوت بود لذا بى درنگ را مىپذيرفتند .\r\nطفيل بن عمرو دوسى كه همپيمان قريش بود به مكه درآمد . اشراف قريش از او خواستند تا از محمد - كه سخنش چون سحر بوده و سبب تفرقه و اختلاف در مكه شده - پرهيز كند و به سخن او گوش ندهد ، او نيز پذيرفت . روزى به مسجد الحرام درآمد و رسول خدا صلى الله عليه و آله و سلم را مشغول نماز ديد . به آيات قرآنى كه آن حضرت مىخواند گوش داد . احساس كرد كه سخنى زيباست . با خود گفت : اين اندازه توانايى دارد كه سخن نيكو را از سخن زشت تشخيص دهد . نزد رسول خدا صلى الله عليه و آله و سلم رفت . آن حضرت آياتى از قرآن را بر او خواند .\r\nاو گفت : نيكوتر و موزون‌تر ( اعدل ) از آنها نشنيده است ، آنگاه اسلام را پذيرفت . او به ميان\r\n\r\n\r\n","description":"","footnote":"\r\n( 1 ) . اسراء ، 88\r\n( 2 ) . هود ، 13\r\n( 3 ) . بقره ، 23\r\n","page_name":" 288 ","page_number":288},
  {"content":"\r\n\r\nقبيله خويش رفت و به جهت نفوذى كه داشت كسان زيادى اسلام را پذيرفتند . « 1 »\r\nضماد ازدى نيز به مكه آمد و شنيد كه مىگويند : محمد ديوانه است . ضماد مىگويد :\r\nگفتم شايد بتوانم او را سلامتى بخشم . نزد او رفتم و قصد خويش بازگفتم . رسول خدا صلى الله عليه و آله و سلم آياتى خواند كه ضماد در شگفت شد . از رسول خدا صلى الله عليه و آله و سلم خواست تا تكرار كند و آن حضرت چنين كرد . ضماد گفت : تاكنون چنين سخنانى نشينده است . پس شهادتين گفت ، و اسلام را پذيرفت و از ناحيه خود و قومش بيعت كرد . « 2 »\r\nدر نقلى آمده كه وليد بن مغيره نزد رسول خدا صلى الله عليه و آله و سلم آمد و گفت : بر من آياتى بخوان ؛ آن حضرت چنين خواند :  « « إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ  » . « 3 » او گفت : باز بخوان . و آن حضرت آيات را تكرار كرد . وليد گفت : چه قدر شيرين است ؛ اين نمىتواند سخن انسان باشد . « 4 » آنان همگى با شعر آشنا بودند و احساس مىكردند كه سخن قرآن ، شعر نيست ربطى به سحر و كهانت هم ندارد ، آيات قرآن از سنخ ديگرى است . با اين همه نمىتوانستند رسالت رسول خدا صلى الله عليه و آله و سلم را تحمل كنند و لذا به تناقض گويى مىافتادند .\r\nاين نقل شهرت بسيارى دارد كه جمعى از سران قريش برخى شبها نزديك خانه رسول خدا صلى الله عليه و آله و سلم مىآمدند تا از نواى دلنشين آن حضرت در حين تلاوت آيات لذّت برند . « 5 » عتبة بن ربيعه نيز كه از مخالفان جدى رسول خدا صلى الله عليه و آله و سلم بود اعتراف مىكرد كه آيات قرآن شعر و سحر نيست . « 6 » به احتمال چند آيه از سورهء « الذاريات » كه فرمود : « سوگند به آسمان كه آراسته به ستارگان است ، كه شما گونه گون سخن مىگوييد از حق [ يا قرآن 
  ] منصرف گردد آن كه منصرفش خواسته‌اند ، مرگ باد بر آن دروغگويان » ، « 7 » دربارهء همين تشويش خاطر آنها و سخنان متناقضى است كه دربارهء قرآن گفته‌اند . در اينجا بىمناسبت نيست اشاره كنيم كه در آياتى از سورهء مدثر ، والضحى ونيز همين آيات سورهء « الذاريات » و بسيارى ديگر ، سوگند به پديده‌هاى طبيعى بسيار زيبايى چونان طلوع فجر و آسمان پرستاره است كه از لحاظ ادبى ، بسيار نيكو و قابل توجه و جذاب است ، آمده است .\r\n\r\n\r\n","description":"","footnote":"\r\n( 1 ) . طبقات الكبرى ، ج 4 ، صص 239 - 237 ؛ السيرة النبويه ، ابن هشام ، ج 1 ، صص 384 - 382\r\n( 2 ) . طبقات الكبرى ، ج 4 ، ص 241\r\n( 3 ) . نحل ، 90\r\n( 4 ) . دلائل النبوة ، بيهقى ، ج 2 ، صص 199 و 198\r\n( 5 ) . دلائل النبوه ، بيهقى ، ج 2 ، ص 206 ؛ السيرة النبويه ، ابن هشام ، ج 1 ، ص 315 ؛ سبل الهدى والرشاد ، ج 2 ، صص 470 و 471 ، و نك : المعرفة والتاريخ ، ج 3 ، صص 445 و 454\r\n( 6 ) . تفسيرالقرطبى ، ج 15 ، ص 337 ؛ دلائل النبوة ، بيهقى ، ج 2 ، صص 205 و 204\r\n( 7 ) . الذاريات ، 11 - 8\r\n","page_name":" 289 ","page_number":289},
  {"content":"\r\n\r\n\r\n2 - تأثير تاريخى نزول تدريجى قرآن\r\nكيفيت نزول قرآن تدريجى و آياتى از آن در ارتباط با رخدادها و گفته‌هايى بوده كه در مكه و سپس در مدينه عنوان مىشده است . اين گونه شيوهء نزول از جهات گونه گونى سبب مىشده تا قرآن در جامعهء آن روز ، تأثير بگذارد . مشركان اعتراض مىكردند كه چرا قرآن يكباره نازل نمىشود . خداوند در پاسخ به اين اعتراض دليل نزول تدريجى را بيان مىكند .\r\nاين پاسخ دو نكته را در ارتباط با نزول تدريجى قرآن بيان مىكند :  « وَ قالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً . . .   وَ قالَ الَّذِينَ كَفَرُوا لَوْ لا نُزِّلَ عَلَيْهِ الْقُرْآنُ جُمْلَةً واحِدَةً كَذلِكَ لِنُثَبِّتَ بِهِ فُؤادَكَ وَ رَتَّلْناهُ تَرْتِيلًا ،  پيامبر گفت : اين پروردگار من ! قوم من قرآن را ترك گفتند . . . كافران گفتند : چرا اين قرآن به يكباره بر او نازل نمىشود ؟ [ اين 
  ] براى آن است كه دل را به آن نيرومندى دهيم و آن را به آهستگى و ترتيب فرو خوانيم » . « 1 » براى نيرومند كردن دل پيامبر صلى الله عليه و آله و سلم و طبعا يارانش ، نزول تدريجى آيات قرآنى ابزار بسيار مهمى بود . هر از چندى آياتى فرود مىآمد ، رهنمودهاى تازه‌اى مىداد و اميد رسول و اصحابش را به پيروزى بيشتر مىكرد . به علاوه نزول تدريجى سبب مىشد تا قرآن به آهستگى و ترتيب [ ترتيل 
  ] بر مردم خوانده شود . اين شيوه براى فهم آيات قرآن ، آن هم براى تودهء عربِ امى ، بسيار راهگشا و كارساز بود . رسول خدا صلى الله عليه و آله و سلم در وقتى كه آياتى نازل مىشد ابتدا بر مردان و پس از آن بر زنان تلاوت مىكرد . « 2 » خداوند در دو آيه ديگر اين دو نكته را مورد تأكيد قرار داد . در جايى فرمود :   « وَ إِذا ما أُنْزِلَتْ سُورَةٌ فَمِنْهُمْ مَنْ يَقُولُ أَيُّكُمْ زادَتْهُ هذِهِ إِيماناً فَأَمَّا الَّذِينَ آمَنُوا فَزادَتْهُمْ إِيماناً وَ هُمْ يَسْتَبْشِرُونَ ، وَ أَمَّا الَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ وَ ماتُوا وَ هُمْ كافِرُونَ . . .    وَ إِذا ما أُنْزِلَتْ سُورَةٌ نَظَرَ بَعْضُهُمْ إِلى بَعْضٍ هَلْ يَراكُمْ مِنْ أَحَدٍ ثُمَّ انْصَرَفُوا صَرَفَ اللَّهُ قُلُوبَهُمْ بِأَنَّهُمْ قَوْمٌ لا يَفْقَهُونَ ،  و چون سوره‌اى نازل شود بعضى مىپرسند : اين سوره به ايمان كدام يك از شما در افزود ؟ آنان كه ايمان آورده‌اند به ايمانشان افزوده شود و خود شادمانى كنند ، اما آنان كه در دلهايشان مَرضى است ، جز انكارى بر انكارشان نيفزود و همچنان كافر بمردند . . . و چون سوره‌اى نازل شود ، بعضى به بعض ديگر نگاه مىكنند : آيا كسى شما را مىبيند ؟ و باز مىگردند . خدا دلهايشان را از ايمان منصرف ساخته ؛ زيرا مردمى نافهمند . » « 3 »\r\nبدين ترتيب نزول هر سوره ، برايمان مؤمنان مىافزود و در مجموع جامعه ، ميزان ايمان\r\n\r\n\r\n","description":"","footnote":"\r\n( 1 ) . فرقان ، 32\r\n( 2 ) . سيرة ابن اسحاق ، ص 147\r\n( 3 ) . توبه ، 124\r\n","page_name":" 290 ","page_number":290},
  {"content":"\r\n\r\nو اعتقاد دينى افزايش مىيافت . در جاى ديگر نيز فرمود :  « وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا ،  و قرآن را به تفاريق نازل كرديم تا تو آن را با تأنى بر مردم بخوانى و نازلش كرديم ، نازل كردنى به كمال . بگو خواه بدان ايمان بياوريد يا ايمان نياوريد ، آنان كه از اين پيش دانش آموخته‌اند ، چون قرآن برايشان تلاوت شود ، سجده كنان بر روى در مىافتند و مىگويند : « منزه است پروردگار ما . وعدهء پروردگار ما انجام يافتنى است » . و به رو درمىافتند و مىگريند و بر خشوعشان افزوده مىشود . » « 1 » در اين آيه نيز هر دو مطلب آمده يكى خواندن قرآن با تأنى و تأمل و ديگرى تأثير آيات نازل شده در هر مرحله بر افزايش ايمان و خشوع مؤمنان .\r\nمىتوان گفت كه نزول تدريجى اهداف ديگرى را نيز دنبال كرده است ؛ از مهمترين آنها بيان مبانى دين به ترتيب و بر پايه روالى منطقى بود . قرآن در بيان مبانى دين ، نوعى تدريج را رعايت كرده است . مهمترين وجه اين نزول تدريجى را مىتوان در بيان اصول و فروع دين دانست و آيات مكى و مدنى بر اين پايه از يكديگر جدا مىشوند . در آيات مكى مبانى اعتقادات و در آيات مدنى بيشتر فروع عملى مورد توجه قرار گرفته است . بايد توجه داشت كه نفس « تدريج » از لحاظ آموزش عقايد دينى از اهميت بالايى برخوردار است . يك جامعهء منحط و جاهلى ، با آموزش تدريجى مىتواند پايه‌هاى يك تمدن استوار و مستحكم را در خود پديد آورد . صحابه‌اى كه رسول خدا صلى الله عليه و آله و سلم تربيت كرد ، و بسيارىشان از لحاظ فهم دينى در مرتبهء بالايى قرار داشتند ، در همين سالها و با آموزش تدريجى قرآن فراهم آمدند . نزول تدريجى قرآن نوعى انتظار را در تودهء مسلمان به وجود مىآورد . صحابه هر لحظه منتظر فرود آيات و دستورات جديدى بودند و به همين دليل حضور عينى ترى در صحنهء تحولات دورهء بعثت و هجرت داشتند . هراس مشركان و نيز منافقان از نزول آياتى دربارهء آنها كه پس از نزول در دسترس همه قرار مىگرفت ، « 2 » از ديگر نتايج نزول تدريجى بود . اين خود مانعى در برابر اقدامات منافقان و گاه مشركان بود .\r\n\r\n3 - قرآن در برابر جمود فكرى جاهلى\r\nجامعهء جاهلى جزيرة العرب ، جامعه‌اى بسته و گرفتار ركود و جمود بود . جامعه‌اى بود كه نشان از فرهنگ و انديشه نداشته و جز آداب و عادات ، هيچ نوع ابزار تربيتى فكرى از قبيل مدرسه و كتابخانه نداشت . جامعهء جاهلى حيات خود را مديون تقليد از گذشتگان بود . از\r\n\r\n\r\n","description":"","footnote":"\r\n( 1 ) . اسراء ، 106\r\n( 2 ) . درست مثل شعر كه وقتى در هجو كسى سروده مىشد حتى كودكان نيز آن را حفظ كرده مىخواندند .\r\n","page_name":" 291 ","page_number":291},
  {"content":"\r\n\r\nپل تقليد بود كه همهء ارزشهاى نسل گذشته به نسل جديد مىرسيد و همين تعلق آنها به گذشته ، دليل بر حقانيت آنها بود . اين جمود بر گذشته ، مانع عمده‌اى بر سر راه رشد و تعالى آنان به حساب مىآمد . آنان دگرگونى را نمىپذيرفتند و اين عين جمود بود .\r\nيكى از سدهاى موجود در جامعهء جاهلى جزيرة العرب كه مانع بزرگى براى رشد فكرى آنان محسوب مىشد « حس نگرى » اعراب و فقدان « انديشهء عقلى » در ميان آنان بود .\r\nاعراب تنها آنچه را به چشم سر مىديدند مىپذيرفتند و از حقايقى كه با ديدهء عقل قابل درك و ديدن است محروم بودند . به همين دليل بود كه عقايد توحيدى پدرشان ابراهيم عليه السلام را به كنارى نهاده و بندگى مشتى چوب و سنگ را كه خود ساخته بودند ، پذيرفتند .\r\nدكتر جواد على با توجه به اين نگرش مادى در ميان آنان ، تحول آنان را از اعتقاد به توحيد به عبوديت و بندگى ، بتهاى ملموس و محسوس توجيه مىكند . « 1 » قرآن كوشيد تا بينش حسى آنها را در سطحى فراتر برده زمينه‌هاى تعقّل و تفكر را در ميانشان ايجاد كند و بدين ترتيب آنان را با آيات آفاقى و انفسى آشنا سازد . قرآن اعتقاد به « غيب » را در كنار اعتقاد به « شهادت » مطرح كرده و پايهء دين را كه همان اعتقاد به غيب است ، تقويت نمود .\r\nالبته قرآن انديشه حسّى را به كنارى ننهاد بلكه آن را به گونه‌اى هدايت كرد تا از راه تأمل در آن ، عقل تقويت شود و از آن طريق راه به سوى خدا و غيب برد . آيات زيادى را در قرآن مىشناسيم كه مردم را دعوت به شناخت آيات آفاقى كرده است . نفس اين كه قرآن يك « معجزهء فكرى » بوده در تقويت ابعاد انديشه و تعقل تأثير چشمگيرى داشت . زمانى كه مشركان معجزات حسى مىخواستند ، خداوند از آنان مىخواست تا در همين قرآن تأمل كنند و حقانيت اسلام را دريابند . « 2 »\r\nتمجيد قرآن از علم و آگاهى و به كار بردن مفاهيم گسترده‌اى كه در حول و حوش فهم و درايت « 3 » است ، نشانى است بر حركت تبليغى گستردهء قرآن در باز كردن راه انديشه و تعقل ، راهى كه در نهايت تمدن عظيم اسلامى را پديد آورد .\r\nگفته شد كه تقليد از گذشتگان و اعتبار و ارزشى كه مشركان براى فرهنگ گذشتهء خود قايل بودند ، مانع بزرگى بر سر راه رشد و دگرگونى جامعه بود . شخصيت قبيله بسته به حفظ ميراث قبيله و پيشينهء تاريخى آن داشت . به همين دليل بود كه از مهمترين دلايل دشمنى مشركان با اسلام اين بود كه رسول خدا صلى الله عليه و آله و سلم فرموده است : « پدران و اجداد آنان در گمراهى\r\n\r\n\r\n","description":"","footnote":"\r\n( 1 ) . المفصل فى تاريخ العرب قبل الاسلام ، ج 1 ، ص 286\r\n( 2 ) . عنكبوت ، 51\r\n( 3 ) . به عنوان نمونه نك : زمر ، 42 ، جاثيه ، 3 ، انعام ، 32 ، اعراف ، 169 ، يوسف ، 109 ، آل عمران ، 191\r\n","page_name":" 292 ","page_number":292},
  {"content":"\r\n\r\nبوده و به همين دليل در دوزخ هستند . » « 1 » قرآن اين گونه تقليد در اعتقادات و ارزشهاى بى پايه را مورد حمله قرار داد و از آنان خواست تا پايهء تصميم گيرى خود را « علم » و « برهان » قرار دهند . خداوند فرمود :  « وَ لا تَقْفُ ما لَيْسَ لَكَ بِهِ عِلْمٌ ، إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا  « 2 » ؛ از پى آنچه ندانى كه چيست مرو ، زيرا گوش و چشم و دل ، همه را بدان بازخواست كنند . »\r\nخداوند از مشركان نقل مىكند كه : « چون به ايشان گفته شود كه از آنچه خدا نازل كرده است پيروى كنيد ، گويند : نه ، ما به همان راهى مىرويم كه پدرانمان رفتند . حتى اگر پدرانشان بىخرد و گمراه بودند ؛ مَثَل كافران ، مَثَل حيوانى است كه كسى در گوش او آواز كند و او جز بانگى و آوازى نشنود . اينان كرانند ، لالانند ، كورانند و هيچ در نمىيابند . » « 3 » مناسب است در اينجا به تأكيد قرآن بر « حكمت » اشاره كنيم . حكمتى كه انبيا به مردم تعليم مىدهند و كسى چون لقمان حكيم بدون آن كه از انبيا باشد ، آن را به فرزندش تعليم مىدهد . حكمت ، قدرت و توان تشخيص خوب از بد ؛ يعنى مصالح و مفاسد و درست از نادرست در حوزه عقل نظرى و عقل عملى است ، به عبارتى هم در بخش اعتقادات و هم اخلاق ، حكمت از مهمترين مفاهيم علمى است كه در قرآن مورد تأكيد قرار گرفته و از مردم خواسته شده تا آن را فراگيرند .\r\nبستگى موجود ميان افراد وابسته به قبيله ، موجد روحيهء جمعى در ميان آن افراد مىشد .\r\nقوت مناسبات خانوادگى از مرحلهء عشيره تا قبيله ، همه را در چهارچوب خاصى كنترل كرده بود بطورى كه گريز از آن امرى دشوار و براى ضعفاى قبيله امرى ناممكن بود . همه خود را زير چتر حمايت روحيهء جمعى و قبيله‌اى دانسته و حاضر نمىشدند از آن جدا شوند . روشن است كه اگر شخصى دست از عقايد كهن مىكشيد ، بستگى خود را از گذشته و حال قبيله از دست مىداد . دراين صورت او چه مدافعى مىتوانست داشته باشد ؟ عقايد دينى و انتخاب بت نيز در چهارچوب مناسبات قبيله‌اى بود . بر پايهء اين روحيهء جمعى ، هر تصميمى كه گرفته مىشد متوجه كل قبيله بود . اگر يك فرد از قبيله كشته مىشد همهء قبيله به پا مىخاست و حق يا باطل ، از عضو خويش دفاع مىكرد . بدين ترتيب افراد قبيله ، شخصيت مستقل فكرى نداشتند و نمىتوانستند خارج از چهارچوب قبيله بينديشند . قرآن تصميم گرفت تا همبستگىهاى قبيله‌اى را كم رنگ كرده و مناسبات آنان و معيار سنجش اعمال را حق و باطل قرار دهند . در بينش قرآن هر فردى خود در قبال كار خويش مسؤول\r\n\r\n\r\n","description":"","footnote":"\r\n( 1 ) . نك : انساب الأشراف ؛ ج 1 ، صص 116 و 115\r\n( 2 ) . اسراء ، 32\r\n( 3 ) . بقره ، 170 و 171\r\n","page_name":" 293 ","page_number":293},
  {"content":"\r\n\r\nاست نه آن كه او كار خويش را به پاى قبيله بگذارد و يا بالعكس اگر كسى خطايى مرتكب شد ، طايفهء او بىدليل از اوحمايت كنند . قرآن بر اين شخصيت مستقل فكرى تأكيد فراوانى داشت . به همين دليل به مردم گفته شده كه  « وَ لا تَزِرُ وازِرَةٌ وِزْرَ أُخْرى ، *  هيچ كس بار گناه ديگرى را به دوش نمىكشد » « 1 » و فرمود :  « وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ ما خَوَّلْناكُمْ وَراءَ ظُهُورِكُمْ وَ ما نَرى مَعَكُمْ شُفَعاءَكُمُ الَّذِينَ زَعَمْتُمْ أَنَّهُمْ فِيكُمْ شُرَكاءُ لَقَدْ تَقَطَّعَ بَيْنَكُمْ وَ ضَلَّ عَنْكُمْ ما كُنْتُمْ تَزْعُمُونَ ،  هر آينه تنهاى تنها ، آن سان كه در آغاز شما را بيافريديم نزد ما آمده‌ايد در حالى كه هرچه را ارزانيتان داشته بوديم ، پشت سر نهاده‌ايد و هيچ يك از شفيعانتان را كه مىپنداشتيد با شما شريكند همراهتان نمىبينم . از هم بريده شده‌ايد و پندار خود را گمگشته يافته‌ايد . » « 2 »\r\nمشركان به رسول خدا صلى الله عليه و آله و سلم مىگفتند كه حتى اگر قيامتى باشد و خداى تو بخواهد ما را در جهنم بيندازد همراه با خويشان خود در برابر او مىايستيم و مقاومت مىكنيم . « 3 » از اين جا بود كه خدا فرمود : « در روز قيامت نه خويشاوندان برايتان سود كنند ، نه فرزندانتان ، خدا ميانتان جدايى مىافكند و اعمالتان را مىبيند . » « 4 » و در جاى ديگر از كافرى ياد شده كه « آيا آن كسى را كه به آيات ما كافر بود ، ديدى كه مىگفت : البته به من مال و فرزند داده خواهد شد » آنگاه مىفرمايد : « آنچه را كه از او مىستانيم تا تنها نزد ما بيايد » . « 5 »\r\nبرپايهء اين آيات مىتوان گفت كه خداوند بر آن بود تا در ضمن آيات قرآنى ، هر فرد را جداى از بستگىهاى قبيله‌اى ، مسؤول كار خودش بداند . در اينجا بايد به يك آيه بسيار مهم اشاره شود ، آيه‌اى از خداوند ضمن آن از مشركان مىخواهد تا بدون تأثيرپذيرى از ديگران ؛ اعم از اشراف قريش يا خانوادهء خود ، دربارهء رسول خدا صلى الله عليه و آله و سلم بينديشند :  « قُلْ إِنَّما أَعِظُكُمْ بِواحِدَةٍ أَنْ تَقُومُوا لِلَّهِ مَثْنى وَ فُرادى ، ثُمَّ تَتَفَكَّرُوا ما بِصاحِبِكُمْ مِنْ جِنَّةٍ إِنْ هُوَ إِلَّا نَذِيرٌ لَكُمْ بَيْنَ يَدَيْ عَذابٍ شَدِيدٍ ،  بگو شما را به يك چيز اندرز مىدهم ، دو دو و يك يك براى خدا قيام كنيد ، سپس بينديشيد ، تا بدانيد كه در يار شما [ پيامبر 
  ] ديوانگيى نيست .\r\nاوست كه شما را از آمدن عذابى شديد مىترساند . » « 6 »\r\nخداوند مردم را دعوت به يك پند مىكند ؛ « از جاى برخيزيد » به اين معنا كه تصميم به اصلاح بگيرند . آنگاه ازگروههاى منحرف وجمعيتهاى مشرك كه بىدليل اتهام ديوانگى به\r\n\r\n\r\n","description":"","footnote":"\r\n( 1 ) . زمر ، 7 ؛ فاطر ، 18\r\n( 2 ) . انعام ، 94\r\n( 3 ) . در اين باره نك : السيرة النبويه ، ابن هشام ، ج 1 ، ص 313\r\n( 4 ) . ممتحنه ، 3\r\n( 5 ) . مريم ، 77 و 79\r\n( 6 ) . سبأ ، 46\r\n","page_name":" 294 ","page_number":294},
  {"content":"\r\n\r\nرسول خدا صلى الله عليه و آله و سلم وارد نموده و آن را شايع كرده‌اند ، فاصله بگيرند . تنها باشند يا همراه يك نفر ديگر ؛ بدور از تأثيرپذيرى از جمع . آنگاه انديشه كنند . زمخشرى بر اين نكته تأكيد دارد كه جهت اين اندرز آن است كه اجتماع [ آن هم اجتماع مشركان 
  ] فكر فرد را مشوش كرده ، ديده را كور مىنمايد و با شلوغ كارى ، اقوال را در يكديگر مىآميزد و اين سبب مىشود كه از انصاف دور شده و تعصّب تحريك شود و جز به يارى مذهب خود نينديشد . « 1 » اما وقتى تنها شد مىتواند تأمل كند و دربارهء رسول خدا صلى الله عليه و آله و سلم بينديشد و بلافاصله پوچى اتهامات مشركان را دريابد .\r\nبا چنين تربيتى ، فرد براى انديشيدن بستگىهاى گروهى و طايفه‌اى را ترك مىكند در آن صورت ، راحت‌تر ، انديشهء توحيدى اسلام را درك مىكند . متأسفانه نظام قبايلى از مهمترين موانع راه حاكم شدن معيار حق و باطل در انديشه و عمل مسلمانان نخست بوده است . با اين حال رسول خدا صلى الله عليه و آله و سلم موفق شد تا اندازهء زيادى آن نظام را تغيير داده و مسلمانان را با معيار حقيقت آشنا سازد بطورى كه فرد مسلمان تا آنجا پيش رود كه در جنگ در برابر پدر خود نيز بايستد . « 2 »\r\nبسته بودن جامعهء جاهلى كه تا اندازه‌اى معلول نظام قبيله و از جهتى ناشى از عدم ارتباط قوى فرهنگى با ساير ملل بود ، سبب ركود آن جامعه شده بود . با آن كه برخى از تجار قريش به اين سوى و آن سوى مىرفتند اما اين اقدام تأثير عمده‌اى در تحوّل فكرى جزيرة العرب نداشت . تنها در مكه امكان آن هست تا نمونه‌هايى از تأثيرپذيرى افكار يهودى يا زرتشتى يافت . اسلام براى شكستن جمود فكرى بايد افق فكرى آنان را وسعت مىبخشيد . آنان بايد از اين كه تنها يك مرام را شناخته و تنها همان را حقيقت مىپنداشتند فاصله گرفته ، با ساير افكار و انديشه‌ها آشنا شوند . اگر امكان تماس با ساير ملل نبود ، اين امر ممكن بود كه با نقل تاريخ گذشته ، آنان را با جدالهاى فكرى آشنا كرده و از آن طريق استدلالهاى مختلف را در محك آزمايش قرار دهد .\r\nمىدانيم كه بخش زيادى از آياتِ سوره‌هاى مكى ، آيات تاريخىاند . محتواى اين آيات بيان چگونگى مبارزهء شرك و توحيد و تجربهء امتهاى پيشين در اين امر بود . اين تجربه‌ها افق فكرى جامعهء جاهلى را باز مىكرد و به آنان نشان مىداد كه اين مبارزه ميان محمد صلى الله عليه و آله و سلم و آنان ، مبارزه‌اى ريشه‌دار و عميق بوده است . نكتهء جالب در اين آيات تاريخى جانبدارى\r\n\r\n\r\n","description":"","footnote":"\r\n( 1 ) . نك : الكشاف ، ج 3 ، ص 294 ؛ سقراط مىگفت : من تنها با يك نفر حرف مىزنم ، با غوغا سخن نمىگويم غوغا سخن را نمىفهمد و گوينده را مىكشد .\r\n( 2 ) . المعرفة والتاريخ ، ج 1 ، ص 343\r\n","page_name":" 295 ","page_number":295},
  {"content":"\r\n\r\nقرآن از انديشهء توحيدى و شناساندن آن به عنوان انديشه‌اى اصيل در تاريخ است . شرك به عنوان يك اعتقاد بىپايه انسانهايى را به سوى خود مىكشاند كه پيرو « ظن » هستند نه برهان .\r\nپيروان توحيد مردان متقى و پرهيزگار و معقولند امّا پيروان شرك ، انسانهاى فاقدِ شعور فطرى و عقلى و مظهر فسق و فجورند . به هر روى دعوت‌هاى مكرر قرآن براى شناخت ديگر اقوام مىتوانست جامعهء جاهلى را از يكنواختى خارج كرده و آنان را براى پذيرش دين جديد آماده سازد . بيان قصص انبيا همچنين به هدف اميدوار كردن مؤمنان و قوى كردن دل پيامبر صلى الله عليه و آله و سلم بود . به آن حضرت گفته مىشد مشكلاتى كه در راه نشر دعوت خود تحمل مىكند ، در برابر ساير انبيا نيز بوده و بايد او نيز همانند آنان به نصرت الهى اميدوار گردد : « هر خبرى از اخبار پيامبران را برايت حكايت مىكنيم تا تو را قويدل گردانيم . و در اين كتاب بر تو سخن حق و براى مؤمنان موعظه و اندرز نازل شده است . » « 1 » همچنين در آيات تاريخى شرحى از عذابهايى كه بر امم پييشين رفته بود ، داده مىشد . اين مطالب در اصل براى تهديد مشركين بود كه « شايد بترسند يا پندى تازه گيرند . » « 2 »\r\nمبارزهء مداوم قرآن با شرك و بت پرستى و تأكيد قرآن بر توحيد افعالى با استفاده از زمينه‌هاى توحيدى موجود در جامعه ، نقش مؤثرى در پيشبرد اهداف رسول خدا صلى الله عليه و آله و سلم داشته است . ما در جاى ديگرى به مناسبت از اين مسايل ياد خواهيم كرد .\r\n\r\n4 - دفاع از محرومين از آموزه‌هاى اصلى قرآن\r\nدر بيان نقش تاريخى قرآن اشاره به آموزهء « حمايت از محرومين » در جامعهء طبقاتى مكه ، ضرورى است . در شهر مكه گروهى از اشراف كاروانهاى تجارتى با ارزش فوق العاده‌اى را به اين سوى و آن سوى برده و بسيار ثروتمند بودند . گروهى برده و اعراب فقير در اين سوى واقع شده و ميانهء آنان طبقهء متوسطى قرار داشتند . « 3 » مناسبات اقتصادى نامطلوب سبب محروميت عدهء زيادى شده بود . اين محروميت تنها اقتصادى نبود بلكه جنبهء ارزشى و اجتماعى نيز داشت . سياهان حبشى و بردگان رومى هيچ موقعيتى نداشتند . آنان علاوه بر جنبهء بردگى ، در كمال ذلّت و در حد يك حيوان در اين جامعه مىزيستند . قرآن در اين باره موضع قاطعى اتخاذ كرد . خداوند در آياتى كه دربارهء انبياى گذشته آمده - و اين آيات نوعاً در مكه نازل شده - ضعفا و محرومان را در كنار انبيا و اشراف و مترفين را در برابر آنان قرار داده است . اين مسأله در بسيارى از آيات تاريخى قرآن منعكس شده و نشانگر روحيهء\r\n\r\n\r\n","description":"","footnote":"\r\n( 1 ) . هود ، 120\r\n( 2 ) . طه ، 113\r\n( 3 ) . المفصل فى تاريخ العرب قبل الإسلام ، ج 4 ، ص 123\r\n","page_name":" 296 ","page_number":296},
  {"content":"\r\n\r\nهوادارانهء قرآن از چهره‌هاى ضعيف جامعه است .\r\n« بدين سان ، پيش از تو ، به هيچ قريه‌اى بيم دهنده‌اى نفرستاديم مگر آنكه متنعمانش گفتند : پدرانمان را بر آيينى يافتيم و ما به اعمال آنان اقتداء مىكنيم . » « 1 » « ما هيچ بيم دهنده‌اى به قريه‌اى نفرستاديم جز آن كه توانگران عيّاشش گفتند : ما به آنچه شما را بدان فرستاده‌اند ايمان نمىآوريم ؛ و گفتند : اموال و اولاد ما از همه بيشتر است و كسى ما را عذاب نمىكند . » « 2 »\r\nمهمترين آثار اين آموزه‌ها ، گرايش بخش زيادى از طبقهء متوسط و پايين به اسلام بود .\r\nگرچه در مواردى برخى از فرزندان اشراف نيز مسلمان مىشدند . ما در جاى ديگرى دربارهء نقش اخلاقى اشرافى در مخالفت قريش با اسلام سخن گفته‌ايم اما در اينجا تأكيدمان بر اين است كه سراسر دعوت اسلامى در جهت جانشين ساختن مستضعفان بر مستكبران و وارث قرار دادن آنان بوده است . تجربهء تاريخى اين مسأله ، در دعوت موسى عليه السلام جلوه‌گر شده و مذاكرات نوح عليه السلام با اشراف ، شاهد ديگرى بر آن است . رسول خدا صلى الله عليه و آله و سلم از همان دورهء مكه ، مسلمانان ضعيف را بشارت مىداد كه به زودى وارث قيصر و كسرى خواهند شد . اين امر سبب استهزاى مشركان شده و زمانى كه بلال و خباب و صهيب را مىديدند به شوخى مىگفتند : « جاءكم ملوك الأرض ! » . « 3 » موضع قرآن آن چنان بود كه بىاعتنايى نسبت به انسان مؤمنى چون ابن‌ام مكتوم را نيز نپذيرفت . « 4 » اخلاق رسول خدا صلى الله عليه و آله و سلم نيز در رفاقت و دوستى با درويشان ، در جذب آنان مؤثر بود . آنجا كه فرمود : از جمله چيزهايى كه هيچ گاه رها نمىكند : « الأكل على الأرض مع العبيد » ؛ « 5 » « غذا خوردن در روى زمين با برده است » .\r\nمهمترين آموزهء قرآن آن بود كه معيار برترى را تقوا قرار داد . « 6 » بر پايه اين معيار ، بسيارى از فقيران نيز توانستند از محروميت ارزشى و اجتماعى رهايى يافته ، ارزش واقعى خود را در جامعه بيابند . بعدها وقتى عمر حكم ولايت عمار را بر كوفه نوشت ، گفت : اين را به خاطر اين سخن خداوند كرده كه :  « وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ . »  « 7 » رسول خدا صلى الله عليه و آله و سلم خود فرموده بود : « بُعِثْتُ لِرَفْعِ قَوْمٍ وَ وَضْعِ آخرين » ؛ مبعوث شدم تا عدّه‌اى را بالا برده و گروهى را فروآورم » . « 8 »\r\n\r\n\r\n","description":"","footnote":"\r\n( 1 ) . زخرف ، 23\r\n( 2 ) . سبأ ، 32 و 35\r\n( 3 ) . نك : تثبيت دلائل النبوه ، ج 1 ، ص 317\r\n( 4 ) . نك : تفسير سورهء عبس ما در جاى ديگر در اين باره توضيحاتى آورده‌ايم .\r\n( 5 ) . بحارالانوار ، ج 16 ، صص 215 ، 220 و 225\r\n( 6 ) . حجرات ، 13\r\n( 7 ) . قصص ، 5 ؛ انساب الأشراف ، ص 163\r\n( 8 ) . طبقات ابن سعد ، ج 1 ، ص 192\r\n","page_name":" 297 ","page_number":297},
  {"content":"\r\n\r\n\r\nمبارزهء مشركان با قرآن\r\nبه دليل دامنهء گستردهء تأثير قرآن بود كه مشركين مصمم شدند تا در برابر آن بايستند ؛ آنان كوشيدند تا راههايى براى مبارزه با قرآن بيابند و از تأثير آن بر افكار مردم بكاهند . در اينجا مرورى داريم بر برخوردهاى مشركين با قرآن :\r\nيكى از مهمترين مشكلات مشركين ، بُعد ادبى قرآن و جذبهء آن بود . نثر استوار قرآن با مضامين دلنشين آنان ، اذهان را به سوى خود جلب مىكرد . آن هم از زبان كسى كه سابقه‌اى در بيان اين مطالب نداشته و به چنين صفتى شناخته شده نبود . مشركان در اين انديشه برآمدند تا قرآن را شعر بخوانند . شعر جنبهء احساسى و عاطفى بالايى داشته و اساس آن ادب و زيبايى صورى بود . تخيّل مهمترين ماده شعر بوده و گرايش زيبايى خواهى انسان مهمترين عامل رشد شعر است . با اين حال تقريباً اين مسأله مورد توافق است كه شعر به همان اندازه كه از جذبه صورى برخوردار است ، از عناصر استدلالى و عقلانى تهى است .\r\nشعر هميشه ابزارِ ابرازِ بيان عقايد عارفانه و احساسى بوده و كمتر براى بيان عقايد معقول و منطقى مورد استفاده قرار گرفته است . دربارهء شعر گفته‌اند كه : أجملها أكذبها ، « 1 » زيباترين شعر ، دروغ‌ترين آنهاست ؛ زيرا به هر اندازه موج عاطفى آن بالا مىگيرد بعد عقلانى و واقع نمايى آن كاسته مىشود . چنين زمينهء دوگانه‌اى براى شعر ، مشركين را بر آن داشت تا قرآن را شعر بخوانند . اين نسبت در عين توجيه جذبهء ظاهرى آن ، جنبهء واقع نمايى آن را تضعيف مىكرد .\r\nرسول خدا صلى الله عليه و آله و سلم طبعى شاعرانه نداشت و جز چند مورد ، ميانه‌اى نيز با شعر و شاعرى نداشت . او تابع اين سخن خداوند بود كه : « و گمراهان از پى شاعران روند . آيا نديده‌اى كه شاعران در هر وادى سرگشته‌اند و چيزهايى مىگويند كه خود عمل نمىكنند ، مگر آنان كه ايمان آورده‌اند و كارهاى شايسته كردند و خدا را فراوان ياد كردند و چون مورد ستم واقع شدند انتقام گرفتند . » « 2 »\r\nيعنى در اصل اهل ايمان و عملند . مشركين قرآن را شعر خواندند ؛ يعنى اثرى انسانى كه از طبع انسان برمىخيزد . آنان گفتند : « نه ، خوابهاى پريشان است يا دروغى است كه مىبندد يا شاعرى است » . « 3 » و مىگفتند : « آيا به خاطر شاعر ديوانه‌اى خدايانمان را ترك گوئيم ؟ » . « 4 »\r\n\r\n\r\n","description":"","footnote":"\r\n( 1 ) . و در جاى ديگر آمده كه : اعذب الشعر اكذبه ، شيرين‌ترين شعر دروغ‌ترين است ؛ نك : تفسير المنير ، ج 213 ، صص 46 و 45\r\n( 2 ) . شعراء ، 227 - 214\r\n( 3 ) . انبياء ، 5\r\n( 4 ) . صافات ، 36\r\n","page_name":" 298 ","page_number":298},
  {"content":"\r\n\r\nو يا مىگويند : « شاعرى است و ما براى وى منتظر حوادث روزگاريم . » « 1 » در برابر ، خداوند تأكيد مىكند كه رسول او شاعر نيست : « به او شعر نياموخته‌ايم و شعر سزوار او نيست . آنچه به او آموخته‌ايم جز اندرز و قرآنى روشنگر نيست تا مؤمنان را بيم دهد و سخن حق بر كافران ثابت شود . » « 2 » و فرمود : « پس سوگند به آنچه مىبينيد و آنچه نمىبينيد ، اين سخن فرستاده‌اى بزرگوار است نه سخن شاعرى » . « 3 »\r\nالبته بر همگان روشن بود كه شعر وزنى خاص و قافيهء ويژه‌اى دارد در حالى كه قرآن چنين ويژگى را نداشته و نهايت در مواردى نثرى موزون و مسجّع داشت . آنچه اهميت دارد اين كه قرآن بر پايهء واقع نگرى و عينيت سخن مىگويد ؛ آنچه را بدان توصيه مىكند اندرزهاى عملى است ، مفاهيمى ثابت شده و عقلانى است نه نثرى بر پايهء تخيل . اين امر روشنى بود و بارها مشركان نيز اعتراف كردند كه با شعر آشنايند و اين نثر ، به هيچ روى شعر نيست . نمونه آن برادر ابوذر ، انيس بود كه خود از شاعران بود و تصريح كرد كه سخن محمد صلى الله عليه و آله و سلم شباهتى به شعر ندارد . « 4 » بايد دانست كه شعر در برابر قرآن خود را از صحنه كنار كشيد . اين در حالى بود كه رسول خدا صلى الله عليه و آله و سلم برخى از شاعران را تأييد مىكرد ، با اين همه ، بى اعتنايى به شعر در ميان متدينان و صالحان ادامه يافت . « 5 » و البته شعر خوب هميشه استثنا بوده است . طبيعى است كه بحث « پيامبر و شعر » بحثى مفصل است كه جاى طرح آن جز اينجاست .\r\nمسألهء ديگرى كه مشركان مطرح مىكردند آن بود كه قرآن « سحر » و رسول خدا صلى الله عليه و آله و سلم ساحر است . عنوان سحر و ساحرى ، آن چنان كه از قرآن به دست مىآيد ، دربارهء ساير انبيا و معجزاتشان مطرح بوده است . به عبارتى اصولًا تلقى مشركان و كفار در برابر « بيّنات » انبيا اين بوده كه آنها « سحر آشكار » است . « 6 » و در جاى ديگر فرمود :  « كَذلِكَ ما أَتَى الَّذِينَ مِنْ \r\n\r\n\r\n","description":"","footnote":"\r\n( 1 ) . طور ، 30\r\n( 2 ) . يس ، 70 و 69\r\n( 3 ) . الحاقه ، 41\r\n( 4 ) . دلائل النبوه ، بيهقى ، ج 2 ، ص 208 ؛ تفسيرالقرطبى ، ج 1 ، ص 73\r\n( 5 ) . مناسب است عبارتى از عالم شيعى قرن ششم هجرى عبد الجليل رازى قزوينى نقل كنيم : بايستى شنيده بودى كه به مذهب شيعت منهى است شعر گفتن تا به مذهب محققان شيعت چون خواجه امام رشيد متلكم و غير او راى مذهب [ چنين 
  ] است كه : روا نباشد كه ائمه [ ع 
  ] شعر منظوم گويند و نه انبيا ، و در همهء عمر مصطفى صلى الله عليه و آله و سلم نيم بيت راى حوالت كنند به دو كه گفت : ستبدى لك الأيام ما كنت جاهلا و بقيّه شعر نه بر نظم شعر گفت تا شعار نباشد و بارى تعالى بر سبيل مدح او راى گفت :  « وَ ما هُوَ بِقَوْلِ شاعِرٍ قَلِيلًا ما تُؤْمِنُونَ  » و همهء علماى شيعت متفق‌اند كه جعفر بن محمد الصادق - عليهماالسلام - گفت : چون به روزه باشى شعر مخوانيد كه نقصان روزه كند ، گفتند : اگرچه شعر حق باشد ؟ گفت : « وإن كان حقاً » نقض ، ص 577 ؛ دربارهء اشعار مختصارى كه رسول خدا صلى الله عليه و آله و سلم به آنها تمثل زده نك : التفسير المنير ، ج 23 ، ص 46\r\n( 6 ) . نك : صف ، 6 ( فلما جاءهم هم بالبينات قالوا هذا سحر مبين )\r\n","page_name":" 299 ","page_number":299},
  {"content":"\r\n\r\n  قَبْلِهِمْ مِنْ رَسُولٍ إِلَّا قالُوا ساحِرٌ أَوْ مَجْنُونٌ ، أَ تَواصَوْا بِهِ ، بَلْ هُمْ قَوْمٌ طاغُونَ ،   بدين سان بر آنهايى كه از اين پيش بودند پيامبرى مبعوث نشد جز آن كه گفتند : جادوگرى است يا ديوانه‌اى است . آيا بدين كار يكديگر را توصيه كرده بودند ؟ نه ، خود مردمى طاغى بودند . » « 1 »\r\nبنابراين مشركان هميشه از عنوان سحر و ساحر براى بىاعتبار كردن انبيا استفاده مىكرده‌اند . اطلاق سحر بر معجزات ساير انبيا به تناسب اعجاز مادى آنها بود ، اما مشركان مكه به چه اعتبارى قرآن را سحر مىدانستند ؟ « چون آيات ما به روشنى بر آنان خوانده شود ، كافران ، حقيقتى را كه برايشان نازل شده است ، گويند : جادويى آشكار است . » « 2 »\r\nبه نظر مىآيد مشركان در صدد توجيه جذبهء قرآن آن هم جذبهء سحرگونهء آن بوده‌اند .\r\nمشكل اين بود كه چه ويژگى در قرآن است كه تودهء مردم اين چنين علاقمند به شنيدن نواى آن هستند . تشبيه قرآن به سحر و يا متهم كردن رسول خدا صلى الله عليه و آله و سلم به جادوگرى با قرآن ، به عنوان وردى از اوراد ، براى پاسخ دادن به چنين وضعيتى بود . روشن است كه اين اتهامات براى سرگرم كردن توده‌هاى عامى مردم بوده و طبيعى است كه در ميان آنان اثر خود را داشته است . اما خود اشراف و كسانى چون وليد بن مغيره تصريح داشتند كه قرآن سحر نيست . او اين امر را با توجه به تجربه خود در ديدن ساحران و كارهاى آنان بيان مىكرد . اما همو همان‌طور كه قرآن اشاره كرده ، از سر ادبار و استكبار قرآن را سحر خواند . « 3 »\r\nاز گزارشات ديگر ، چنين به دست مىآيد كه كاربرد سحر در مورد سخنان رسول خدا صلى الله عليه و آله و سلم از آن روى بوده كه همچون سحر سبب اختلاف ميان خانواده مىشده است .\r\nمشركين به طفيل بن عمرو گفتند : « تو به شهر ما درآمده‌اى و اين مرد در ميان برآمده ، كار را بر ما دشوار كرده ، جماعت ما را متفرق كرده و امور ما را در هم ريخته است . سخن او همچون سحر است كه ميان فرزند و پدر ، ميان دو برادر و ميان مرد همسرش اختلاف مىاندازد . « 4 »\r\nاين كه چگونه سحر در ميان آنان اسباب اختلاف و نفاق بوده ، محتمل است كه اشاره به سابقهء عملكرد كسانى بوده كه براى ايجاد اختلاف ميان خانواده‌ها ( همچون زمان ما ) متوسل به سحر و جادو مىشده‌اند . شايد آنان نيز قرآن را به اين جهت سحر خوانده‌اند . بايد دانست كه اين اتهام خود نشانگر جذبهء بىاندازهء قرآن در ميان مردم است . از نظر كمّى ،\r\n\r\n\r\n","description":"","footnote":"\r\n( 1 ) . الذاريات ، 52\r\n( 2 ) . احقاف ، 7\r\n( 3 ) . السيرة النبويه ، ابن هشام ، ج 1 ، ص 270 ؛ عيون الاثر ، ج 1 ، صص 191 - 190 ( ثم ادبر و استكبر فقال إنْ هذا الّا سحرٌ يؤثر )\r\n( 4 ) . طبقات الكبرى ، ج 4 ، ص 237\r\n","page_name":" 300 ","page_number":300},
  {"content":"\r\n\r\nآياتى كه اتهام مشركان را به عنوان سحر به قرآن ، بيان كرده بسيار بيش از آياتى است كه مسألهء شعر را مطرح كرده است . اين بايد نشانگر سرمايه گذارى بيشتر مشركين در اين امر باشد .\r\nمشركان در مقياس كمترى رسول خدا صلى الله عليه و آله و سلم را كاهن دانسته و آيات قرآنى را نظير سخن كاهنان مىدانسته‌اند . طبقه كاهنان در جاهليت كسانى بودند كه مدعى داشتن غيوبات بوده و به كار قضاوت برپايهء ادعاى علم غيب مىپرداختند . آنان سخنانى سجع گونه كه شنونده را جذب مىكرد بر زبان مىآوردند و از اين طريق جاذبه‌اى خاص در كلام خويش ايجاد مىكردند . برخى از اين كاهنان يهودى بودند . « 1 » بعدها مخالفت جدى اسلام با كهانت ، سبب تضعيف شديد اين مرام گرديد ، گرچه هميشه عوام مردم زمينهء رشد اين گرايشات نامشروع را فراهم مىكرده‌اند . گويا مشركان به اعتبار آن كه از سويى آيات الهى از غيب خبر مىدادند و از سوى ديگر نثر قرآن تا اندازه‌اى مسجّع بود ، آن را شبيه سخن كاهنان مىدانستند . در اصل مشركان با اتهاماتى نظير سحر و شعر بر آن بودند تا ريشهء انسانى بر وحى قائل شوند و آن را « قول بشر » بدانند نه سخن خداوند . عقيدهء مشركان چنان بود كه : گفت : « اين جز جادويى كه ديگرانش آموخته‌اند ، هيچ نيست . اين جز سخن آدمى نيست . » « 2 » و خداوند در برابر آن به رسول خود فرمود : « پندشان ده كه تو به بركت نعمت پروردگارت نه كاهن هستى و نه مجنون » . « 3 » و در جاى ديگر فرمود : « قرآن سخن شاعر نيست ؛ چه اندك ايمان مىآوريد . و نيز سخن كاهنى نيست ، چه اندك پند مىگيريد ، از جانب پروردگار جهانيان نازل شده است . » « 4 »\r\nمطلب ديگرى كه مشركان عنوان كردند اين بود كه قرآن « اساطير الاوّلين » است . آنها مدخلهاى ورودى مكه را ميان خود تقسيم كرده بودند و هركس وارد مىشد و از قرآن مىپرسيد به او پاسخ مىدادد كه اين « احاديث الاولين و اباطيلهم » است . « 5 » در كتابهاى لغت اسطوره را به معناى اباطيل و اكاذيب و گفتارهايى كه فاقد نظام است دانسته‌اند . « 6 » در آغاز بايد توجه داشت كه به احتمال زياد مقصود آنان قصص قرآنى بوده است ؛ زيرا اصولًا ريشه كلمه اسطور همانند معادلهاى انگليسى و يونانى خود كاربرد قصص و تاريخى دارد . در زبان لاتينى كلمهء  Historia  و در انگليسى  History  و در يونانى  Istoriya  بر محور قصص\r\n\r\n\r\n","description":"","footnote":"\r\n( 1 ) . لسان العرب ذيل مورد : كهن ، ج 12 ، ص 181 ؛ و نك : تاريخ الادب العربى ، العصرالجاهلى ، ص 420\r\n( 2 ) . مدثر ، 24 و 25\r\n( 3 ) . طور ، 29\r\n( 4 ) . الحاقه ، 43 - 41\r\n( 5 ) . التفسير الكبير ، فخر رازى ، ج 20 ، ص 17 ؛ الميزان ، ج 12 ، ص 229\r\n( 6 ) . تاج العروس ، ذيل مورد : سطر ج 12 ، ص 25\r\n","page_name":" 301 ","page_number":301},
  {"content":"\r\n\r\nو تاريخ به كار برده مىشود . « 1 » همچنين بايد توجه داشت كه در آيهء مذكور كلمهء اساطير به تنهايى به كار برده نشده بلكه « اساطير الأوّلين » آمده است . در ترجمه گفته مىشود : اساطير پيشينيان ، يعنى متقدمين و در نهايت به معناى اخبار تاريخى يا قصص تاريخى پيشينيان .\r\nاتهام مزبور در نه مورد در قرآن آمده « 2 » است در بيشتر موارد صرفاً آمده است كه مشركين قرآن را « اساطير الاولين » دانسته‌اند . اما در سورهء فرقان آمده است : « و كافران گفتند كه اين جز دروغى كه خودبافته است و گروهى ديگر او را بر آن يارى داده‌اند هيچ نيست . حقا آنچه مىگويند ستم و باطل است و گفتند : اين اساطير پيشينيان است كه هر صبح و شام بر او املا مىشود و او مىنويسدش » . « 3 » بنابراين بايد مقصود آنها داستانهاى مشخصى باشد .\r\nدكتر جواد على مىگويد : اين اساطير مكتوباتى بوده كه اعراب جاهلى با آنها آشنايى داشته‌اند . آنان لفظ يونانى را گرفته و به شكل مذكور به كار برده‌اند . او مىافزايد : بعيد نيست كه اين كتب به زبان يونانى يا لاتينى در مكه بوده ؛ بردگان رومى در مكه بوده و به اين زبانها مىخوانده و تكلم مىكرده‌اند . « 4 » بدين ترتيب اين مسأله با اتهام ديگر مشركان به رسول خدا صلى الله عليه و آله و سلم پيوند مىخورد كه آيات قرآنى برگرفته از گفته‌هاى ديگران است . در اين باره كه مكتوباتى در مكه بوده سخن جواد على صرفاً حدسى است اما اين كه در مجموع اعراب جاهلى اخبار تاريخى پيشينيان را از طريق يهود و نصارى شنيده‌اند امرى كاملًا محتمل است . گذشت كه قرآن اتهام آنان را با توجه به دو نكته ناروا مىشمرد : يكى آن كه زبان آن كسان عجمى است با اين كه قرآن عربى مبين است . به علاوه كه رسول خدا صلى الله عليه و آله و سلم توانايى خواندن و نوشتن نداشته تا به قول آنها ، آنچه را بر او املا مىكنند بنويسد . در آيه ديگرى نيز آمده كه مشركان گفتند : آيات قرآن « افك قديم » است . « 5 » شايد مقصود آنان همين تعبير بوده كه اين آيات قصص تاريخى غير واقعىِ قديمى است . آنچه بيش از همه محتمل است همان قصص يهودى است كه مورد نظر مشركان بوده است . اهل سيره از قول يكى از مشركان آورده‌اند كه به رسول خدا صلى الله عليه و آله و سلم مىگفت : « إنّما يُعَلِّمك أهلُ الكتاب اساطيرهم . » « 6 »\r\nدر اخبار سيره آمده است كه اين اتهام را نضر بن حارث مطرح مىكرد ؛ كسى كه قصه‌هاى عاميانه ايران همچون داستان رستم و اسفنديار و شاهان ايرانى را از حيره به مكه آورده و از مردم مىخواست تا قصص او را كه بهتر از قصص محمد صلى الله عليه و آله و سلم است ! گوش\r\n\r\n\r\n","description":"","footnote":"\r\n( 1 ) . تاريخ العرب فى الاسلام ، ص 176\r\n( 2 ) . انعام ، 25 ؛ انفال ، 31 ؛ نحل ، 24 ؛ مؤمنون ، 83 ؛ فرقان ، 5 ؛ نمل ، 68 ؛ احقاف ، 17 ؛ قلم ، 15 ؛ مطفّفين ، 13\r\n( 3 ) . فرقان ، 5 - 4\r\n( 4 ) . تاريخ العرب فى الاسلام ، ص 176\r\n( 5 ) . احقاف ، 11\r\n( 6 ) . انساب الاشراف ، ج 1 ، ص 150 ؛ و نك : صص 140 و 141\r\n","page_name":" 302 ","page_number":302},
  {"content":"\r\n\r\nدهند . « 1 » گفته شده كه آيهء ذيل دربارهء اين اقدام او نازل شده است :  « وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ وَ يَتَّخِذَها هُزُواً أُولئِكَ لَهُمْ عَذابٌ مُهِينٌ ،  بعضى از مردم خريدار سخنان بيهوده‌اند تا به نادانى مردم را از راه خدا گمراه كنند و قرآن را به مسخره مىگيرند . نصيب اينان عذابى است خوار كننده » . « 2 »\r\nبايد توجه داشت كه برخوردهاى به ظاهر علمى مشركان گرچه براى برخى از جاهلان عامى كارساز بود اما مانع نفوذ اسلام نشد . از اين رو مشركان به شيوه‌هاى عملى ديگرى نيز متوسل شدند تا مانع از تأثير قرآن در ميان مردم شوند . قرآن به شمارى از اين برخوردها اشاره كرده است از جمله مىفرمايد : « كافران گفتند : به اين قرآن گوش مدهيد و سخن بيهوده بدان بياميزيد ، شايد پيروز گرديد . » « 3 »\r\nزمانى كه ابن مسعود تصميم گرفت قرآن را بلند بخواند ، مشركان بر سر او ريخته و كتكش زدند . « 4 » گفته‌اند اين آيه نيز كه خدا به رسولش فرمود :  « وَ لا تَجْهَرْ بِصَلاتِكَ وَ لا تُخافِتْ بِها وَ ابْتَغِ بَيْنَ ذلِكَ سَبِيلًا ،  صدايت را به نماز بلند مكن و نيز صدايت را بدان آهسته مكن و ميان اين دو راهى برگزين » « 5 » در اين باره بود كه اگر رسول خدا نمازش را بلند مىخواند مشركان كه صداى آيات را مىشنيدند دشنام مىدادند . خداوند از او خواست تا چندان بلند نخواند كه آنان دشنام دهند و چندان آهسته نخواند كه اصحابش استفاده نبرند . « 6 » اشراف قريش به مسافران كه وارد مكه مىشدند هشدار مىدادند تا نزديك پيامبر صلى الله عليه و آله و سلم نشده و سخنان او كه در اصل آيات الهى بود گوش فراندهند . « 7 »\r\nتمسخر آيات قرآنى نيز راه ديگرى بود كه مشركان براى بىاعتبارى كردن آيات قرآنى به كار مىبردند . زمانى كه اين آيات نازل شد كه « هر آينه درخت زَقُّوم طعام گناهكاران است كه همانند مس گداخته در شكمها مىجوشد » « 8 » ابوجهل دستور داد تا قدرى كره و خرما براى او آوردند و گفت : از اين دو زقوم درست كنيد ، ما زقوم را جز اين نمىشناسيم . در آن وقت آيات ديگرى در وصف زقوم آمده كه زقوم : « درختى است كه از اعماق جهنم مىرويد ، ميوه‌اش همانند سر شياطين است » . « 9 » آنگاه قريش از روى تمسخر گفتند : آيا درخت از آتش\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، ص 300 ، 308 ؛ سبل الهدى والرشاد ، ج 2 ، ص 460\r\n( 2 ) . لقمان ، 6 ؛ مجمع البيان ، ج 8 ، ص 313\r\n( 3 ) . فصلت ، 26 و نك : السيرة النبويه ، ابن هشام ، ج 1 ، ص 313 ؛ عيون الأثر ، ج 1 ، ص 202\r\n( 4 ) . سبل الهدى والرشاد ، ج 2 ، ص 469\r\n( 5 ) . اسراء ، 110\r\n( 6 ) . سبل الهدى والرشاد ، ج 2 ، ص 468\r\n( 7 ) . به احتمال آيات 91 و 92 سورهء حجر دربارهء آنان نازل شده است نك : دلائل النبوه ، بيهقى ، ج 2 ، ص 200\r\n( 8 ) . دخان ، 45 - 43\r\n( 9 ) . صافات ، 62 و 63\r\n","page_name":" 303 ","page_number":303},
  {"content":"\r\n\r\nمىرويد . همين نقل را دربارهء آيهء پنجاه و يكم سورهء واقعه كه در آنجا نيز سخن از زقوم به ميان آمده آورده‌اند . « 1 »\r\nآن چنان كه خداوند از قول مشركان آورده ، آنان به استهزاء مىگفتند : « دلهاى ما در حجاب است » و خداوند ادامه مىدهد : « نه ، خدا آنان را به سبب كفرى كه مىورزند ، مطرود ساخته و چه اندك ايمان مىآورند » . « 2 » همين كفر آنان بود كه سبب شده بود كه : « چون تو قرآن بخوانى ، ميان تو و آنان كه به قيامت ايمان نمىآورند پرده‌اى ستبر قرار مىدهيم و بر دلهاشان پرده افكنيم تا آن را درنيابند و گوشهاشان سنگين كنيم و چون پروردگارت را در قرآن به يكتايى ياد كنى ، باز مىگردند و مىرمند . ما بهتر مىدانيم كه چون به تو گوش مىدهند ، چرا گوش مىدهند ؛ يا وقتى با هم نجوا مىكنند ، چه مىگويند . كافران مىگويند :\r\nشما در پى مرد جادو شده‌اى به راه افتاده‌ايد » . « 3 » بى اعتنايى به آيات الهى نيز از سوى مشركان در چند آيه ديگر گوشزد شده است . « 4 »\r\n\r\nدعوت اسلامى و مراحل آن\r\nاز زمانى كه نخستين آيات قرآنى بر رسول خدا صلى الله عليه و آله و سلم وحى شد و آن حضرت مردم را با معارف جديدى آشنا كرد تا زمانى كه رسول خدا صلى الله عليه و آله و سلم چشم از جهان فرو بست ، دعوت اسلامى مراحل چندى را پشت سر گذاشت . كليد تنظيم اين مراحل بر پايهء آيات قرآنىِ نازل شده در هر مرحله و نيز سياست عملى رسول خدا صلى الله عليه و آله و سلم در توسعهء محدودهء دعوت اسلامى بود . چنين تنظيمى ركن سومى نيز داشت كه واقعيت عملى موجود در جامعه بود . اين واقعيت ضرورتهايى را طلب مىكرد و در هر مرحله ، پس از پشت سر گذاشتن دورهء قبل ، خواهان آموزه‌هاى جديدى بود . برخورد قرآن با شرك به تدريج تندتر شد ، همانگونه كه رسول خدا صلى الله عليه و آله و سلم در سالهاى نخست دعوت ، در اعلام بيزارى رسمى از شرك عجله نمىكرد ، اما به تدريج حملات شديدتر شد و اين درست زمانى بود كه بخشى از جامعهء جاهلى به اسلام گرويدند و گوش ديگران نيز با پيامهاى جديد دربارهء شرك آشنا شده بود .\r\nتفاوت محسوسى كه در ميان آيات مكى و مدنى وجود دارد نشانگر آن است كه از اساس ، دو مرحلهء كلى در دعوت اسلامى وجود داشته است ؛ مرحلهء نخست ، خطابات\r\n\r\n\r\n","description":"","footnote":"\r\n( 1 ) . انساب الاشراف ؛ ج 1 ، ص 127 ؛ مجمع البيان ، ج 8 ، ص 313\r\n( 2 ) . بقره ، 88\r\n( 3 ) . اسراء ، 45 و 46 ؛ نك : السيرة النبويه ، ابن هشام ، ج 1 ، صص 316 و 317\r\n( 4 ) . انبيا ، 2 ؛ كهف ؛ 56 و جاثيه ، 9\r\n","page_name":" 304 ","page_number":304},
  {"content":"\r\n\r\nقرآنى باتمامى مردم بوده و محتواى اصلى آنها بيان عقايد دينى ، جدالهاى فكرى شرك و توحيد و مباحث مربوط به قيامت است . از جمله مشخصه‌هاى سوره‌هاى مدنى چنين است : هر آيه‌اى كه خطاب « ياايها الناس » داشته و سوره‌هايى كه كلمه كلّا ( براى توبيخ و سرزنش ) در آن به كار رفته ، مكى هستند . سوره‌هايى كه سجده در آن آمده مكى است .\r\nسوره‌هايى كه قصص انبياء درآن آمده - بجز بقره - همه مكى است . سوره‌هايى كه قصهء آدم و شيطان در آن آمده - بجز بقره - مكى است . بايد گفت تقريباتمامى سوره‌هايى كه از منافقان ياد كرده مدنى است . « 1 » همچنين عموم آياتى كه ضمن آنها بحث از جهاد مسلحانهء با مشركان شده ، و يا سخن از حدود الهى ، فرايض ، حقوق شخصى و احكام شرعى گفته است مدنى است . « 2 » چنين تفاوتى درآيات مكى و مدنى اين اصل را به دست مىدهد كه قرآن در مكه برخورد « عقيدتى » و در مدنى برخورد « فقهى » كرده است .\r\nدر واقع ، اصلاح انديشهء فكرى مردم در مرحلهء نخست قرار گرفته و پس از ايجاد جامعهء دينى ، اصلاح آداب وارزشهاى اجتماعى و تبيين احكام شرعى به عنوان يك اصل در آمده است . تفاوت اين دو مرحله از حيث واقعيت عملى ، عامل عمده‌اى در دو مرحله‌اى شدن دعوت اسلامى بوده است . متأسفانه برخى از مستشرقان اين تفاوت را نوعى دوگانگى در دعوت اسلامى ونيز دوگانگى در شخصيت پيامبر صلى الله عليه و آله و سلم دانسته‌اند . گيب پاسخ مناسبى به اين اعتراض داده است . او مىگويد : تضاد قاطعى كه معمولًا ميان پيغمبر گمنام مورد آزار در مكه و رئيس حكومت دينى جنگجو در مدينه قائل مىشوند از نظر تاريخى قابل توجيه نيست . هرگز در وجدان و ادراك محمد صلى الله عليه و آله و سلم ترديدى در رسالتش حاصل نشده بود . ظاهر امر اين بود كه نهضت اسلامى شكل تازه‌اى يافته و جامعهء معينى را در زمينهء سياسى تحت رياست فردى واحد بنا كرده است . . . آنچه در مدينه تازگى داشت اين بود كه جامعهء مذهبى تحول يافته و از جنبهء « نظرى » وارد جنبهء « عملى » شده بود . « 3 » همانگونه كه اشاره شد ، الزاماتى كه جامعهء جاهلى مكه مطرح مىكرد جز الزاماتى بود كه جامعهء دينى سياسى مدينه مىطلبيد .\r\nبااين حال بايد گفت ، در مكه آياتى در زمينه اخلاق فردى و اجتماعى نازل شد كه مبناى برخى از احكام شرعى گرديد . اين آيات فقهى از دو جهت قابل بررسى است ؛ يكى آن كه كليت اهداف اخلاقى و فقهى اسلام را ارائه داده و چهارچوبى براى مجموعهء فقهى است كه بعدها به تفصيل در مدينه نازل شده است . و دوم آن كه احكام نازل شده در مكه ، بطور\r\n\r\n\r\n","description":"","footnote":"\r\n( 1 ) . البته دراين باره اختلاف نظر اندكى وجود دارد .\r\n( 2 ) . تاريخ قرآن ، راميار ، صص 607 - 605\r\n( 3 ) . اسلام ، بررسى تاريخى ، ص 45\r\n","page_name":" 305 ","page_number":305},
  {"content":"\r\n\r\nعمده ، احكامى است كه جنبهء احساسى و عاطفى و فطرى دارد . آنها مشتمل بر اصول اخلاقى است كه فطرت نوع بشر آنها را مىپذيرد . اينها احكامى است كه نياز به تبيين و توجيه نداشته و از نمونه‌هاى واضح تشخيص عقل مىباشد . طبيعى است كه اسلام مىبايست در همان سالهاى نخست بعثت ، اهداف كلى خويش را بيان كرده و نمونه‌هايى از احكام فقهى خويش را ارائه دهد . اين احكام با توجه به مشكلات اخلاقى جامعهء جاهلى تأثير قابل ملاحظه‌اى در روحيهء مردم داشت . دراينجا چند نمونه آيات قرآنى و شواهد تاريخى به دست مىدهيم :\r\nخداوند در سورهء اسراء كه در شمار سور مكى است مىفرمايد : « فرزندان خود را از بيم فقر مكشيد . ما ، هم شما را روزى مىدهيم و هم ايشان را . كشتنشان خطاى بزرگى است .\r\nو به زنا نزديك مشويد . زنا ، كارى زشت و شيوه‌اى ناپسند است . كسى را ك خدا كشتنش را حرام كرده مكشيد مگر به حق ، و هركس كه به ستم كشته شود ، به طلب كنندهء خون او قدرتى داده‌ايم . ولى در انتقام از حد نگذرد كه او پيروزمند است . جز به وجهى نيكوتر ، به مال يتيم نزديك مشويد تا آنگاه كه به حد بلوغش برسد . و به عهد خويش وفا كنيد كه باز خواست خواهيد شد . چون چيزى را پيمانه كنيد ، پيمانه را كامل گردانيد و با ترازويى درست وزن كنيد كه اين بهتر و سرانجامش نيكوتر است . » « 1 »\r\nنظير همين مطالب در سورهء انعام كه آن نيز سوره‌اى است مكى آمده است . در آنجا موارد ذكر شده به عنوان « محرمات » الهى ياد شده و بجاى زنا آمده است كه « و به كارهاى زشت ، چه پنهان و چه آشكار را نزديك مشويد . » و پايان نيز آمده است : « و اين است راه راست من . از آن پيروى كنيد و به راههاى گوناگون مرويد كه شما را از راه خدا پراكنده مىسازد . اينهاست آنچه خدا شما را بدان سفارش مىكند . شايد پرهيزگار شويد . » « 2 » تأكيد خداوند بر تعبير « كبائرالاثم » و « فواحش » در آياتى چون « گناه را ، چه آشكار باشد و چه پنهان ترك گوييد » « 3 » و يا « بگو : پروردگار من ، زشتيها را ، چه آشكار باشد و چه پنهان و نيز گناهان و تجاوز به ناحق را حرام كرده است . » « 4 » و يا « و آن كسان كه از گناهان بزرگ و زشتيها اجتناب مىكنند . » « 5 » و « يا كسانى كه از گناهان بزرگ و زشتيها اجتناب مىكنند - جز آن كه گناهى كوچك از آنان سرزند - بدانند كه آمرزش پروردگار تو وسيع است » ، نشانگر آن است كه در آيات مكى ارزشهاى اخلاقى و اهداف اسلام از تكاليف فقهى در اين قبيل آيات ارائه مىشده است .\r\n\r\n\r\n","description":"","footnote":"\r\n( 1 ) . اسراء ، 35 - 31\r\n( 2 ) . انعام ، 152 - 150\r\n( 3 ) . انعام ، 120\r\n( 4 ) . اعراف ، 33\r\n( 5 ) . شورى ، 37\r\n","page_name":" 306 ","page_number":306},
  {"content":"\r\n\r\nاينها پيام اصلى دعوت اسلامى براى هر كسى بوده كه در دوره مكه يا مدينه براى نخستين بار با اسلام آشنا مىشده است . زمانى كه برادر ابوذر به مكه آمد تا خبر رسول خدا صلى الله عليه و آله و سلم را به ابوذر برساند ، در بازگشت به او گفت : مردى را ديدم كه به « خير » دعوت كرده و از « شرّ » نهى مىكرد ( و يأمُرُ بِمَكارم الاخلاق ) و به ارزشهاى اخلاقى دستور مىداد . « 1 » در روايت ديگرى آمده است كه رسول خدا مفروق بن عمرو را به اسلام دعوت كرد . او از رسول خدا صلى الله عليه و آله و سلم پرسيد : اى برادر قريشى ! مردم را به چه چيز دعوت مىكنى ؟ رسول خدا آيات سورهء انعام را كه پيش از اين آورديم ، براو تلاوت كردند . او گفت : زيباتر از آن سخنى نشنيده است ؛ رسول خدا صلى الله عليه و آله و سلم بار ديگر اين آيه را خواندند : « خداوند به عدل و احسان و بخشش به خويشاوندان فرمان مىدهد و از فحشا و زشتكارى و ستم نهى مىكند . شما را پند مىدهد ، باشد كه پذيراى پند شويد » . « 2 » آنگاه مفروق گفت : اى برادر قريشى ! تو مردم را به « مكارم الاخلاق و محاسن الاعمال » دعوت مىكنى . « 3 » بعدها نيز زمانى كه نامهء رسول خدا صلى الله عليه و آله و سلم به احنف بن قيس رئيس قبيله بنى تميم رسيد ، احنف پرسيد : به چه چيز دعوت مىكند ؟ به او گفته شد : « إلى الأمر بالمعروف و النهى عن المنكر » احنف گفت : سخن نيكويى است . « 4 » عبد الله بن سلام مىگفت : وقتى رسول خدا صلى الله عليه و آله و سلم به مدينه در آمد ، اولين چيزى كه از او شنيدم اين بود : « سلام كردن را شايع كنيد ، يكديگر را ميهمان كنيد ، با همديگر صلهء رحم كنيد . » « 5 » و ديگرى نيز در پاسخ اين سؤال كه اين پيامبر صلى الله عليه و آله و سلم به چه چيز دعوت مىكند گفت : « يأمرنا بالصلاة و الزكاة و العفاف و الصلة » « 6 » و البته زكات در اينجا به معناى صدقه است . حتى بعدها وقتى رسول خدا صلى الله عليه و آله و سلم كسى را به سراغ بنى ليث فرستاد تا آنان را به اسلام دعوت كند ، در مقابل گفته شد : انك لتدعوا الى خير ، و ما أسمع الا حسنا . « 7 »\r\nاحكام فقهى نازل شده در مكه ، تنها در نهى از « اثم » ، « فحشاء » و « بغى » نبود بلكه برخى از مسايل ديگر نيز مطرح گرديد كه در سور مكى آمده است . از جمله آن كه خداوند در سورهء انعام ، از خوردن ذبيحه‌اى كه نام خدا بر آن ياد نشده و براى بتان ذبح مىشده ، نهى كرده است . « 8 » اين مسأله براى حنفا امرى شناخته شده و از سنتهاى ابراهيمى بود ، كه بت پرستى آن را منسوخ كرده بود . اقامهء نماز و پرداخت زكات چندين بار در سوره‌هاى\r\n\r\n\r\n","description":"","footnote":"\r\n( 1 ) . طبقات الكبرى ، ج 4 ، ص 224 ؛ سبل الهدى والرشاد ، ج 2 ، ص 421\r\n( 2 ) . نحل ، 90 ، ( انّ الله يأمر بالعدل و الإحسان و إيتا ذى القربى وينهى عن الفحشاء و المنكر والبغى ويعظكم لعلّكم تذكّرون )\r\n( 3 ) . دلائل النبوه ، ج 2 ، ص 424 ؛ عيون الاثر ، ج 1 ، ص 203 ؛ مختصر تاريخ دمشق ، ج 8 ، ص 202 ؛ نهاية الأرب ، ج 16 ، صص 309 - 308\r\n( 4 ) . طبقات المحدثين باصبحان ، ج 1 ، ص 297\r\n( 5 ) . المصنف ابن ابى شيبه ، ج 14 ، ص 95 ؛ الاوئل ، ابن ابى عاصم ، ص 49\r\n( 6 ) . المصنف ، عبد الرزاق ، ج 5 ، ص 346\r\n( 7 ) . طبقات ، ج 7 ، ص 93 - 94 ، المعرفة و التاريخ ، ج 1 ، ص 230 به نقل از : دورالحج فى اثراء الحركة العلميه ( قاهره ، 1423 ) ، ص 106\r\n( 8 ) . انعام ، 120\r\n","page_name":" 307 ","page_number":307},
  {"content":"\r\n\r\nمكى و حتى سورهء مزمل كه در شمار نخستين سوره‌هاست آمده است . « 1 » حكم شرعى پرداخت زكات ، از لحاظ اجرايى تنها در سال نهم هجرت مطرح گرديد . طبعا ياد از آن در سوره‌هاى مكى نوعى آمادگى و يا به معناى پرداخت صدقه براى تطهير اموال بوده است .\r\nاحترام به والدين نيز در چند سورهء مكى مورد توجه قرار گرفته است . اين را بايد از مصاديق توجه اصولى اسلام به صلهء رحم و قواعد اخلاقى آغازين به شمار آورد . ديگر مسائل اخلاقى همچون نهى از كبر و غرور و رعايت تواضع در سوره‌اى چون لقمان « 2 » كه از جمله سور مكى است مورد توجه قرار گرفته است .\r\nبايد دانست كه برخى از مفسران يادآور شده‌اند كه خداوند شرابخوارى را در چهار مرحله و با تدريج تحريم كرده است . « 3 » در آغاز در سورهء نحل كه سوره‌اى مكى است فرموده است : « و از ميوه‌هاى نخلها و تاكها شرابى مستىآور و رزقى نيكو به دست مىآوريد و خردمندان را در اين عبرتى است . » « 4 » در اينجا « مسكرات » از « رزق حسن » جدا شده است .\r\nدر جاى ديگر آمده است : « از تو در مورد شراب و قمار مىپرسند . بگو : در آن دو ، گناهى بزرگ و سودهايى است براى مردم . و گناهشان از سودشان بيشتر است » « 5 » در اينجا « گناه » در برابر « ضرر » قرار گرفته و بجاى عنوان تحريم ، از آن به عنوان « اثم » ياد شده است . قاعدتاً تعبير اثم بسيار نزديك به تحريم است . در جاى ديگر آمده : « اى كسانى كه ايمان آورده‌ايد ، آنگاه كه مست هستيد گرد نماز مگرديد » . « 6 » و در نهايت در سورهء مائده كه آخرين سورهء نازل شده يايكى قبل از آخرين سورهء نازل شده است آمده : « اى كسانى كه ايمان آورده‌ايد ، شراب و قمار و بتها و گروبندى با تيرها ، پليدى و كار شيطان است . از آن اجتناب كنيد تا رستگار شويد . شيطان مىخواهد با شراب و قمار ميان شما كينه و دشمنى افكند و شما را از ياد خدا و نماز باز دارد ، آيا بس مىكنيد » ؟ « 7 »\r\nاز عايشه نيز نقل شده كه نخست بار سوره‌هايى نازل شد كه در آن از بهشت و جهنم ياد شده است و بعداً آياتى نازل گرديد كه در آن احكام حلال و حرام آمده . اگر در همان آغاز آيهء تحريم خمر و زنا مىآمد مردم مخالفت مىكردند . « 8 » چنين تدريجى ، از نظر برخى محققان ، قابل قبول نيست ؛ « 9 » زيرا شواهدى وجود دارد كه خمر پيش از هجرت تحريم شده است . از جملهء اين شواهد اين كه ابوجهل در تبليغ بر ضد رسول خدا صلى الله عليه و آله و سلم مىگفت :\r\n\r\n\r\n","description":"","footnote":"\r\n( 1 ) . نمل ، 3 ؛ فصلت ، 7 ؛ مزمل ، 20\r\n( 2 ) . لقمان ، 19 - 18\r\n( 3 ) . تفسيرالمنير ، ج 2 ، صص 271 - 270\r\n( 4 ) . نحل ، 67\r\n( 5 ) . بقره ، 219\r\n( 6 ) . نساء ، 43\r\n( 7 ) . مائده ، 91\r\n( 8 ) . البخارى ، ج 3 ، ص 227\r\n( 9 ) . الصحيح من سيرة النبى صلى الله عليه و آله و سلم ، ج 4 ، صص 52 - 48 ؛ و نك : الميزان ، ج 16 ، ص 163\r\n","page_name":" 308 ","page_number":308},
  {"content":"\r\n\r\nاو دروغگو است و خمر و زنا را تحريم كرده است . « 1 » اطلاق اثم بر خمر با توجه به آن كه در آيات ديگر ، اثم از جمله محرمات الهى شمرده شده ، تدريجِ مزبور را دچار اشكال مىكند ، گر چه برخى مطلقا اثم را محرَّم ندانسته‌اند و بدين ترتيب از اشكال مذكور پاسخ داده‌اند . « 2 » با توجه به آن كه خمر در شمار امور ظاهر الفساد بود ، و حتى در جاهليت نيز كسان زيادى آن را بر خود تحريم كرده بودند ، نمىتوان پذيرفت كه اسلام تحريم آن را به تأخير انداخته باشد .\r\nبر مطالبى كه گذشت اين نكته را بايد افزود كه خداوند در بيان احكامى كه در مكه و مدينه نازل كرده ، در مواردى از آنها به عنوان « موعظه » و « تذكر » عنوان كرده و اگر هم به صراحت تحريم كرده ، نوعاً فلسفهء حُكْم را بيان مىكند . نگاهى به آيات سورهء انعام كه پيش از اين بدان اشاره كرديم ، اين نكته را تأييد مىكند ؛ زيرا پس از هر آيه‌اى تعبيرهاى  « لَعَلَّكُمْ تَعْقِلُونَ »  و  « لَعَلَّكُمْ تَذَكَّرُونَ »  و  « لَعَلَّكُمْ تَتَّقُونَ »  « 3 » آمده است . در آيه تحريم خمر نيز تعبيرهايى چون  « لَعَلَّكُمْ تُفْلِحُونَ »  و  « يَصُدَّكُمْ عَنْ ذِكْرِ اللَّهِ وَ عَنِ الصَّلاةِ »  « 4 » درفلسفهء تحريم آمده است .\r\n\r\nشرايط سياسى ، اجتماعى و فكرى مكه و تأثير آن در رشد اسلام\r\nمناسبات ويژه‌اى كه در جزيرة العرب در بعد اجتماعى و سياسى ميان مردم وجود داشت ، از جهاتى مىتوانست ناخواسته محيط را براى توسعهء اسلام آماده سازد ، اين مطلب را مىتوان د رچند نكته توضيح داد :\r\n1 - وضعيت سياسى جزيرة العرب عبارت از زندگى قبايل مختلفى بود كه تحت سلطهء هيچگونه حاكميت سياسى واحدى نبودند . هر قبيله براى خود حاكميت مستقل از ساير قبايل داشت به طورى كه مىتوان حكومت آنان را نوعى « ملوك الطوايفى » دانست . از اين رو قدرت آنها پراكنده و فاقد رهبرى واحد بود ، اين وضعيت سبب شد تا مانع عمده‌اى كه در اين اعصار به نام « امپراطور » يا « شاه » يا « قدرت مركزى » در برابر نهضتهاى مردمى وجود داشته و دارد ، در جزيرة العرب وجود نداشته باشد ، در تاريخ شاهديم كه اين قدرتهاى مسلط با ايجاد زنجيرهء قدرت در همهء نقاط تحت سلطه ، هر حركتى را زير نظر داشته باشند .\r\nاما در آن دوران جزيرة العرب از اين خطر بر كنار بود ، قبايل مختلف حاكميتهاى مستقل از هم داشتند و ميان آنان درگيريها و رقابتهايى براى گرفتن امتياز جريان داشت .\r\nاسلام در حالى گسترش يافت كه از نظر سياسى در منطقهء خود فقط با قدرت « قريش »\r\n\r\n\r\n","description":"","footnote":"\r\n( 1 ) . الثقات ، ابن حبان ، ج 1 ، ص 69\r\n( 2 ) . تفسيرالقرطبى ، ج 3 ، ص 60\r\n( 3 ) . انعام ، 153 - 151\r\n( 4 ) . مائده ، 91\r\n","page_name":" 309 ","page_number":309},
  {"content":"\r\n\r\nرو در رو بود . قريش نيز به طوايف چندى تقسيم شده و تنها گروه خاصى از آنها در برابر رسول خدا صلى الله عليه و آله و سلم قرار داشتند . دكتر جواد على تأكيد دارد كه هيچ گونه حكومت مركزى در مكه وجود نداشت ، بلكه حكومت از آن سران و متنفدان بود كه بر پايهء وجاهت و شرافت خود در ميان مردم مطاع بودند . « 1 » اختلافات موجود در اين وضعيت سياسى در مكّه ، به سود دعوت آن حضرت بود ، زيرا درست به دليل وجود اين شرايط سرايت اسلام به قبايل ديگر با مشكل مواجه نمىشد . مدينه هم كمك شايانى به گسترش اسلام كرد ، زيرا هنگامى كه پيامبر صلى الله عليه و آله و سلم حكومت تشكيل داد ، همهء قبايل براى حل اختلاف خود آن را پذيرفتند .\r\nدشمنان حكومت اسلامى مدينه قبايل متفرقى بودند كه گرچه گاهى با يكديگر متحد مىشدند ، اما معمولًا پيوندى با همديگر نداشته و به همين دليل كارى از پيش نمىبردند .\r\nدر اينجا بايد به نكتهء ديگرى هم توجه داشت . در حقيقت ، اگر از زاويهء ديگر به وضعيت سياسى اين قبايل بنگريم ، راه را براى ايجاد نوعى امپراطورى و اتحاد فراهم مىبينيم .\r\nانفجار جمعيت قبايل در جزيرة العرب امرى روشن است . ادامهء اين وضعيت ، به‌طور عادى ، به غلبهء يكى از قبايل بر ديگران مىانجامد ، قبيله‌اى كه به گفتهء ابن خلدون از عصبيت برتر برخوردار باشد . پيامبر صلى الله عليه و آله و سلم قريشى با تكيه بر قدرت دينى ، توانست شرايط لازم را براى ايجاد تمركز فراهم آورد .\r\n2 - نكتهء ديگرى كه از نظر سياسى حائز اهميت است ، فقدان سلطهء خارجى در جزيرة العرب بود ، قدرتى كه براى حفظ منافع خود در امور داخلى اعراب دخالت كرده و از قدرت يافتن هر گروه مخالف منافع خود جلوگيرى كند ، در آن سامان وجود نداشت .\r\nبخشهاى اصلى جزيرة العرب بر خلاف مناطقى چون يمن ، عراق و شام كه تحت نفوذ يكى از دو قدرت ايران و روم قرار داشت ، منطقهء آزاد به حساب مىآمد . اين بدان جهت بود كه چيزى به نام « منافع » در اين سرزمين وجود نداشت . جاحظ بر اين نكته واقف گشته و تأكيد مىكند كه كسى را رغبت غلبه بر شهر مكه نبود . « 2 » همين زمينه سبب شد تا رسول خدا صلى الله عليه و آله و سلم از عدم وجود سلطهء خارجى ، بهره گرفته و بدور از چشم آن قدرتها ، نظامى قوى و دولتى نيرومند بوجود آورد ؛ قدرتى كه توانست در موقعيت مناسب ، آن قدرتها را در خانهء خودشان به شكست بكشاند ؛ طبيعى است كه اگر آنها از اين جريان آگاهى داشتند ، از همان ابتدا مانع رشد آن مىشدند ؛ امّا موقعيت جزيرة العرب چنان بود كه بدور از چشم آنها ، اسلام در آن گسترش يافته و نيرومند شد .\r\n\r\n\r\n","description":"","footnote":"\r\n( 1 ) . المفصل فى تاريخ العرب قبل الاسلام ، ج 4 ، ص 48\r\n( 2 ) . رسائل الجاحظ ، ج 1 ، ص 187 ( تحقيق : عبد السلام هارون )\r\n","page_name":" 310 ","page_number":310},
  {"content":"\r\n\r\n3 - از جمله مسايلى كه در اين رابطه حايز اهميت است ، موقعيت اجتماعى جزيرة العرب در آن دوران است . مهمترين ويژگى حيات اجتماعى جامعهء جزيره العرب زندگى قبيله‌اى بود . افراد در پناه قبيلهء خود مىزيستند و جز سران قبيله كسى بر آنان تسلّط نداشت . هر فردى از ناحيهء قبايل ديگر مورد تجاوز قرار مىگرفت . حمله به قبيلهء متجاوز ، امرى طبيعى و پيامد قطعىِ آن حادثه بود . وقتى اسلام انتشار يافت بسيارى از افراد قبايل مختلف بدان گرويدند ، آنها هر يك براى خود طايفه و قبيله‌اى داشتند و قريش آزاد نبود كه افراد ساير قبايل را نيز مورد سختگيرى و تحت فشار قرار دهد . در اين ميان بسيارى از قبايل ، خطر دين جديد را براى « معتقدات قبلى » خود درك نمىكردند و لذا از گرويدن برخى افراد خود به « دين جديد » ممانعتى ، عمل نمىآوردند . در اين شرايط ، افراد مختلف مسلمان در پناه عشيره و قبيلهء خود محفوظ مىماندند ، و تنها مسلمانانى چون بلال ، عمار ، خباب بن ارتّ كه در مكه طايفه و قبيله و حمايتگرى نداشتند ، مورد آزار و شكنجه قرار مىگرفتند ، « 1 » گرچه اين ممكن بود كه خانوادهء يك تازه مسلمان ، خود به تعذيبِ وى بپردازند و او را حبس كنند . رسول خدا صلى الله عليه و آله و سلم خود از كسانى بود كه با حمايت « بنى هاشم » و بخصوص حمايتهاى دليرانهء ابوطالب عليه السلام مصونيت داشت ، « ابوطالب » مؤمنى فداكار و با تدبير بود كه در لباس تقيّه به حمايت از پيامبر صلى الله عليه و آله و سلم پرداخت . گفته شده است كه وقتى قريش تصميم گرفت دشمنى خود را بر ضد رسول خدا شدّت دهد و مسلمانان بنى هاشم به اجبار روانهء شعب ابى طالب روانه شدند ، به موازات آمدن مسلمانان بنى هاشم به شعب ، طايفهء نامسلمان بنى هاشم نيز به آنها ملحق شدند . اين همراهى به سبب روابط قبيلگى آنان با رسول خدا صلى الله عليه و آله و سلم بود . « 2 » اميرمؤمنان على عليه السلام در اين مورد مىفرمايد :\r\n« [ قريش 
  ] ناچارمان كردند تا به كوهى دشوارگذار بر شويم و آتش جنگ را براى ما برافروختند . اما خدا خواست تا ما پاسدار شريعتش باشيم و نگاهدار حرمتش ؛ مؤمن ما از اين كار خواهان مزد بود و كافرما از تبار خويش حمايت مىنمود . آن كه از قريش مسلمان گرديد ، آزارى كه ما را بود ، به دو نمىرسيد . چه ، يا همسوگندى داشت كه پاس او را مىداشت ، يا خويشاوندى كه به يارى وى همت مىگماشت ، پس او از كشته شدن در امان بود . » « 3 »\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 197 - 156 ، طبقات الكبرى ، ج 3 ، ص 248 ؛ شرح نهج البلاغهء ابن ابى الحديد ، ج 13 ، ص 255\r\n( 2 ) . شرح نهج البلاغهء ابن ابى الحديد ، ج 14 ، ص 65 ؛ انساب الاشراف ، ج 1 ، ص 230\r\n( 3 ) . نهج البلاغه ، نامهء نهم\r\n","page_name":" 311 ","page_number":311},
  {"content":"\r\n\r\nبهر حال حمايت كامل بنى هاشم - جز ابولهب و ابوسفيان بن حارث بن عبد المطلب - از رسول خدا صلى الله عليه و آله و سلم ، سبب امنيت و مصونيت آن حضرت بود ، هنگامى كه ابوطالب در سال دهم بعثت ( عام الحزن ) درگذشت ، پيامبر صلى الله عليه و آله و سلم با مشكلات فراوان جدّى مواجه گرديد . « 1 » اين مسأله كه خداوند به رسولش فرمان داد تا در آغاز دعوت اسلامى ، خويشاوندان نزديك خود را دعوت به اسلام نمايد و آنان را بيم دهد « 2 » شايد يك علتش آن باشد كه آنان با گرويدن خود به اسلام ، علاوه بر حمايت از پيامبر صلى الله عليه و آله و سلم به عنوان پيامبر خدا ، از او به عنوان عضوى از خاندان خود نيز حمايت مىكردند . به هر روى ، در نظام جاهلى ، روابط قبيله‌اى عاملى براى حفظ جان افراد به حساب آمده و در كنار آن - همان‌طور كه امير مؤمنان عليه السلام اشاره فرموده است - پيمانهايى كه افراد با قبايل ديگر داشتند ، موجب ايمنى آنان از آزار و شكنجه مىگرديد . « 3 »\r\n4 - در نظام اجتماعى اعراب ، الگوى مردم ، رئيس قبيله بود . در انتخاب رئيس قبيله ، علاوه بر جنبه‌هاى ارثى ، خصلتهايى مانند سخاوت ، شجاعت ، دانايى و امثال آن مؤثر بود . پس انتخاب افراد قبيله ، تابع محض رئيس خود بودند و در هر راهى كه او قدم مىگذاشت از او پيروى مىكردند . افراد قبايل در پذيرش يا ردّ اسلام بيشتر به رئيس يا رؤساى قبيلهء خود توجه داشتند و تا وقتى آنها به « دين جديد » نمىگرويدند ، افراد عادى قبايل نيز ميلى از خود نشان نمىدادند ؛ اين وضعيت مىتوانست به همان اندازه كه در دورى مردم از اسلام تأثير داشت در پذيرش آنها نيز مؤثر باشد .\r\nدر تمام دورهء بعثت و حتى تا هنگام فتح مكه ، جنبهء منفى اين تأثير بيشتر مطرح بود ؛ چرا كه اغلب رؤساى قبايل نگاهشان به قريش بود و تا وقتى قريش در برابر اسلام مقاومت مىكرد ، آنها نيز تسليم نمىشدند ، البته در همان دوران شاهد تأثيرِ گرويدنِ برخى از رؤساى قبايل در گرويدن مردم به اسلام هستيم ؛ اين مطلب به صورت قابل توجهى دربارهء اسلام آوردن « سعدبن معاذ » و اثر آن در افراد قبيله‌اش ، نقل شده است . « 4 » در واپسين روزهاى سقوط قريش در مكه ، قبائل مختلفى در مقابل اسلام سر فرود آوردند ، در سال نهم و دهم هجرى يكباره رؤساى قبايل نزد پيامبر صلى الله عليه و آله و سلم آمده اسلام را پذيرا شدند ، اگرچه قرآن پذيرش\r\n\r\n\r\n","description":"","footnote":"\r\n( 1 ) . السيرة النبويّه ، ابن هشام ، ص 416 ؛ شرح نهج البلاغه ، ج 14 ، ص 61 ، تاريخ اليعقوبى ، ج 2 ، ص 36 ، الصحيح من سيرة النبى ( ص ) ، ج 2 ، ص 125 - 124 ؛ سيرة ابن اسحاق ، ص 243\r\n( 2 ) . آيهء « وَ انْذِر عَشيرَتكَ اْلاقْرَبينَ » سورهء شعراء ، 214\r\n( 3 ) . نك : تفسيرالمنار ، ج 10 ، ص 149\r\n( 4 ) . الصحيح من سيره النبى صلى الله عليه و آله و سلم ، ج 2 ، ص 200 ؛ حياة الصحابه ، ج 1 ، ص 170 از : البداية والنهايه ، ج 3 ، ص 152 ؛ وفاء الوفاء ، ج 1 ، ص 27\r\n","page_name":" 312 ","page_number":312},
  {"content":"\r\n\r\nاسلام را توسط آنان ، ايمان تلقى نكرده و تسليم شدن ياد كرده است . « 1 »\r\n5 - مسأله حق جوار نيز در برخى شرايط وسيله‌اى براى حفظ جان برخى از مسلمانان شد . زمانى كه فردى از يكى از اشراف درخواست حق جوار مىكرد و او مىپذيرفت ، هيچ كس نمىتوانست به او آزارى برساند . گفته شده : زمانى كه بعضى مهاجران حبشه به مكه باز گشتند ، كسانى از آنها كه شرايط را دشوار ديدند در جوار برخى از اشراف مكه در آمدند ، عثمان بن عفان در جوار ابواحيحه ، ابوحذيفة بن عتبه در جوار اميّه ، معصب بن عمير در جوار نضر بن حارث ( يا در جوار ابوعزيز بن عمير برادرش ) و زبير بن عوام در جوار زمعة بن مسعود و ابن عوف در جوار اسود بن عبد يغوث در آمدند . از ميان آنان عثمان بن مظعون كه در جوار وليد بن مغيره در آمده بود ، شرافت مسلمانى را برتر از آن دانست كه در جوار مشرك برود . او با نفى جوار ، شكنجه و آزار را بر خود روا شمرد « 2 » بايد به حق جوار ، حِلْفهاى موجود ميان قبايل ، طوايف و افراد را نيز افزود . « 3 »\r\nاز جمله اخلاقيات سياسى عرب جاهلى تعهدى بود كه افراد در قبال بيعتِ با رئيس قبيله داشتند ؛ اين تعهد با قبايل همپيمان نيز تا وقتى طرف مقابل اعلام انصراف نكرده بود ، وجود داشت و رعايت مىشد . اكثر كسانى كه مسلمان مىشدند ، با دادن دست بيعت به پيامبر ، حمايت خود را از او اعلام مىداشتند ، اين انعقاد پيمان ( كه موضوع آن نيز در بسيارى از موارد روشن مىشد ) در طى بيست و سه سال ، به دفعات ميان پيامبر صلى الله عليه و آله و سلم و اصحاب او تحقق يافت . علاوه بر اين كه تك تك افراد چنين بيعتى با پيامبر صلى الله عليه و آله و سلم انجام مىدادند ، پيمانهايى دسته جمعى مانند « عقبهء اولى » و « عقبهء ثانيه » و « بيعت رضوان » با پيامبر صلى الله عليه و آله و سلم صورت گرفت . پيامبر صلى الله عليه و آله و سلم در پيمان « عقبه ثانيهء » دوازده نفر را به عنوان نماينده تعيين كرد و اين بدان معنا بود كه بيعت دسته جمعى آنان در حضور و با شركت دوازده نفر از چهرگان خودشان تحقق يافته است . آنها بايد نقش خود را در عمل به خوبى نشان داده و اين عده پاسخگوى واقعى عمل به اين پيمان باشند . بيعت و اهميت آن نزد عرب اين نتيجه را نيز داشت كه اگر حتى بيعتى ناحق صورت مىگرفت عرب خود را ملزم به حمايت از آن مىدانست . بعدها با تفصيل بيشترى در اين باره سخن خواهيم گفت .\r\n« تعصّب » عربى خود جايگاه ويژه‌اى در نظام اجتماعى قبايلى داشت ، تعصّب نسبت به حفظ شخصيت قبيله ، نشان دادن عكس العمل در حمايت از افراد قبيله ، و در مجموع حفظ روابط قبيلهء خودى . تعصّب ، جداى از روابط قبيله‌اى نيز بعنوان يك اصل در سراسر زندگى\r\n\r\n\r\n","description":"","footnote":"\r\n( 1 ) . حجرات ، 14\r\n( 2 ) . انساب الاشراف ، ج 1 ، ص 227\r\n( 3 ) . نهج البلاغه ، نامهء نهم\r\n","page_name":" 313 ","page_number":313},
  {"content":"\r\n\r\nآنان حضور داشت ، و بعدها همين تعصّب تا حدودى در خدمت اسلام قرار گرفت چه ، اصل مزبور در خدمت اعتقاد جديد قرار گرفت . « رقابت » در ميان قبايل نيز كم و بيش ، هم در زمان پيامبر و هم بعد از آن ، در جهاتى سبب رشد بود ؛ همچشمى « اوس » و « خزرج » در مدينه سبب مىشد كه هر زمان يكى از آن دو ، مأموريتى نظامى انجام دهد و ديگرى خواستار انجام مأموريتى نظير آن مىشد . سه نكتهء اخير تأثير محدودى در رشد اسلام داشته و در مواردى نيز مانع رشد اسلام شده است .\r\nبعدها تعصب جاهلى و قبيله‌اى مجدّداً زنده گرديد و دشواريهاى متعددى را براى اسلام بوجود آورد . مشكلات مربوط به مسألهء رهبرى پس از رسول خدا صلى الله عليه و آله و سلم ، تا اندازه‌اى ريشه در اخلاقيات سياسى عرب جاهلى و تعصبات واهى قبيله‌اى داشت .\r\n\r\nخلاء فكرى و اعتقادى\r\nمىتوان گفت كه محيط حجاز ، از چند خلاء فكرى و فرهنگى رنج مىبرده است ؛ يكى از آنها « خلاء اعتقادى » است ، نگاهى به وضعيت فكرى محيطى كه اسلام در آن متولد گرديد ، نشان مىهد كه در ساختار معتقدات عرب جاهلى ، نوعى بلكه انواعى از ضعف وجود داشت ، اين ضعف ناشى از استدلالى نبودن آن معتقدات و منطقى نبودن آنها ، حتى در پايين‌ترين مراحل انديشه بود ؛ وضعيت فرهنگى جزيرة العرب چنين اقتضا مىكرد كه عرب جاهلى نتواند عقايد دينى يكنواختى داشته و به جستجوى مبانى استدلالى و به ظاهر معقول براى افكار خود بپردازد . گرايش دينى جزيرة العرب ، زمانى گرايش توحيدى بود و بعدها به بت پرستى كشيده شد ، اما هيچ گونه ديدگاه مشخص ، آن چنان كه براى همه قابل قبول باشد وجود نداشت .\r\nاصولًا گرايش حنيفى كه در اين اواخر مطرح شده بود ، نشانگر نوعى تزلزل بود . در اصل ، پشتوانهء حفظ آن وضعيت نه استدلال و عقل بلكه عادت و تقليد بود . بر پايهء تقليد كوركورانه ، و در دراز مدت ، به علت عادت به بت پرستى ، نوعى رابطهء قدسى ميان آنان و بتها پديد آمد و همين پشتوانهء احترام آنها به اين « معتقدات » بود ؛ نفى اين اعتقادات براى آنها ، نه به معناى زير پا نهادن عقل و استدلال كه در واقع به معناى نفى ارزشهاى آباء و اجدادى بود . اگر كسى موفق مىشد اين قداست را از بين ببرد ، ديگر هيچ استدلالى براى دوام و ثبات اين اعتقادات وجود نداشت ، در صورتى كه بسيارى از انديشه‌هاى ديگرى كه در جهان آن روز وجود داشت ، علاوه بر قداست ، بارى از تفكر منطقى هم به همراه داشت ؛ مثلًا گرايشى چون مسيحيّت ، اگرچه تحريفاتى در آن راه يافته و كشش ذاتى خود را براى\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nدادن بينشى فراگير به انسانهاى جديد از دست داده بود ، ولى به هر روى ، در اصل تفكّرى فطرى و از ناحيهء خداوند بود ؛ همچنين معتقدات ايرانيان ، هر چند به مراتب ضعيفتر از مسيحيت بود ، تا حدودى همين وضع را داشت . بدين ترتيب اسلام در جزيرة العرب با تفكرى مستدل مواجه نبود بلكه تنها با تقليد و عادت روبرو بوده و مىبايست اين سد را از ميان برمىداشت . با فرو ريختن پايه‌هاى آن سد ، ديگر هيچ پناهى براى معتقدات جاهلى وجود نداشت ؛ اصولًا بت پرستى ، گرايشى بىپايه و غيرقابل استدلال بود و اين كار مبارزهء با آن را آسانتر مىكرد .\r\nمبارزهء فكرى قرآن با اعتقادات مزبور ، بطور عمده در همين « بى اعتبار كردن » بتها در چشم « بت پرستان » است ، قرآن بر آن است تا نشان دهد بتها نه تنها سزاوار آن نيستند كه خداى مردم باشند بلكه از انجام هرگونه اقدامى عاجز و به تمام معنا بىخاصيت‌اند .\r\nخداوند مىفرمايد : « سواى او خدايانى ديگر گرفتند كه هيچ چيز نمىآفرينند و خود مخلوقند . نه مالك زيان خود هستند و نه سود خود و مالك مرگ و زندگى رستاخيز نيستند . » « 1 »\r\nدر آيات ديگرى ازمشركان خواسته مىشود تا سهم بتها را در بناى عالم نشان دهند و اگر كتاب مقدس و فرهنگ شناخته شده‌اى دارند عرضه كنند : « بگو : از آنهايى كه جز الله را به خدايى مىخوانيد خبر دهيد . به من نشان دهيد كه از اين زمين چه چيز آفريده‌اند ؟ يا در خلقت آسمانها شركت داشته‌اند ؟ اگر راست مىگوييد ، براى من كتابى كه پيش از اين قرآن آمده باشد يا اگر دانشى از پيشنيان مانده است بياوريد ؛ و كيست گمراهتر از آن كه به جز اللّه چيزى را به خدايى مىخواند كه تا روز قيامت به او جواب نمىدهد ، كه بتان از دعاى بت پرستان بىخبرند . » « 2 » مبارزهء قرآن با بت پرستى ، در آيات ديگر ؛ از جمله اين است كه :\r\nمشركان چه دليلى بر اعتقاد خود بر خدايى بتان دارند ؟ و ديگر آن كه چگونه قابل تصور است كه بتها نفع و ضررى به دنبال داشته باشند . قرآن بر عدم نفع و ضرر بتان تأكيد دارد « 3 » خداوند در مواردى نيز اعتقادات سست و سبك جاهلى را بيان مىكند و تعجب خويش را از آنها ابراز مىدارد .\r\nيكى از اين عقايد آن است كه اعراب ، خود از داشتن دختر ناراحت و نگران بودند اما خداوند را دختردار تصور مىكردند : « آيا شما را پسر باشد و او را دختر ، اين تقسيمى خلاف عدالت است » « 4 » ! و در جاى ديگر نيز همين عقيده را به استهزاء مىگيرد : « آيا\r\n\r\n\r\n","description":"","footnote":"\r\n( 1 ) . فرقان ، 3\r\n( 2 ) . احقاف ، 5 - 3\r\n( 3 ) . طه ، 89 ؛ مائده ، 76 ؛ حج ، 13\r\n( 4 ) . نجم ، 22 - 21\r\n","page_name":" 315 ","page_number":315},
  {"content":"\r\n\r\nپروردگارتان براى شما پسران برگزيد و خود فرشتگان را به دخترى اختيار كرد ؟ ! حقاً كه سخنى است بزرگ كه بر زبان مىآوريد . « 1 » جامعهء عرب جاهلى با شنيدن اين كلمات پايه‌هاى اعتقادات خود را سست مىيافت . قرآن در مورد ديگرى گفتار ابراهيم عليه السلام را نقل مىفرمايد : « گفت : چه چيز را مىپرستيد ؟ گفتند : بتانى را مىپرستيم و هميشه نزد آنها معتكفيم و مىمانيم ! ابراهيم گفت : وقتى آنها را مىخوانيد ، مىشنوند ؟ و يا سود و زيانى به شما مىرسانند ؟ ! گفتند : ما پدرانمان را چنين يافتيم كه همين كار را مىكردند و بت مىپرستيدند . » « 2 »\r\nشيوه‌اى كه اصحاب پيامبر صلى الله عليه و آله و سلم در مبارزه با اعتقادات شرك آلود در پيش گرفتند ، مشابه حركت ابراهيم عليه السلام در شكستن بتها و انداختن تبر بر دوش بت بزرگ بود ، حركتى كه مىتوانست به سادگى پايه‌هاى اعتقادى « بت پرستان » را سست كند . « عمرو بن جموح » يكى از رؤساى بنى سلمه در خانهء خود بتى چوبى داشت و آن را عبادت مىكرد چنان كه اشراف چنين مىكردند . برخى از فرزندان او همراه گروهى ديگر از بنى سلمه مسلمان شدند . آنان يك شب بت او را برداشتند و در گودالى انباشته از كثافات انداختند ، فرداى آن شب « عمرو بن جموح » با تلاش زياد ، بت خود را در آن گودال يافته و پس ازتطهير ، آن را بر جاى اول نهاد ؛ شب بعد ، همين ماجرا تكرار شد و او باز بت خود را تطهير كرده بر جاى خود نهاد ، اما بار سوم شمشير خود را برگردن بت آويخت و به او گفت : من نمىدانم چه كسى اين بلا را بر سر تو مىآورد ، اگر خيرى در توهست از خودت دفاع كن ، اين هم شمشير . در آن شب نيز مسلمانان بت را برداشته و آن را همراه سگى مرده در همان گودال انداختند كه فرداى آن ، عمرو از بت پرستى دست كشيد و اسلام را پذيرا شد . او در شعرى خطاب به بت خود گفت :\r\n والله إن كُنْتَ الهاً لم تكن * أنت وكلبٌ وَسطَ بئرفى قَرَنْ « 3 » \r\nزمانى نيز كه رسول خدا صلى الله عليه و آله و سلم پس از فتح مكه عمرو بن عاص را براى منهدم كرده بت سواع متعلق به قبيلهء هذيل فرستادند متولى بت گفت : تو قادر بر هدم بت نيستى ! اما وقتى ديد كه عمرو بت را شكست و هيچ اتفاقى نيز نيفتاد گفت : اسلمت لله ، اسلام را پذيرفتم . « 4 »\r\nبا توجه به اين شرايط فكرى ، معناى خلاء اعتقادى روشن مىشود ، خلائى كه سبب شد اسلام چندان با مشكلات اعتقادى روبرو نشود . البته اين بدان معنا نبود كه اسلام قدرت\r\n\r\n\r\n","description":"","footnote":"\r\n( 1 ) . اسراء ، 40\r\n( 2 ) . شعراء ، 74 - 70\r\n( 3 ) . السيرة النبويه ، ابن هشام ، ج 1 ، ص 453 - 452 ؛ وفاء الوفاء ، ج 1 ، ص 234\r\n( 4 ) . المغازى ، ج 2 ، ص 870\r\n","page_name":" 316 ","page_number":316},
  {"content":"\r\n\r\nرويارويى با انديشه‌هاى باطل ولو به ظاهر استدلالى را نداشت ، و حتى نبايد اين بحث بدان معنى تلقى شود كه اسلام باهيچ مشكلى روبرو نبود ، بلكه همانگونه كه گذشت ، تقليد و عادت و قداست مشكلاتى بودند كه سدّ بزرگى در برابر اسلام ايجاد كرده بودند ، آنچه مورد توجه ماست اين كه مشكلات اعتقادى در مقايسه با مشكلات ديگر ، ساده‌تر وسريعتر قابل علاج بوده است .\r\n\r\nخلاء حقوقى\r\nدر زندگى عرب جاهلى ، هيچ قانون و ضابطه‌اى كه قادر به ايجاد محدويت در اعمال آنها باشد وجود نداشت ، آنها در هر كارى ( جز سنت اجدادى كه متأسفانه آن هم « جنگ و جدال » بود ) خود را مختار مىيافتند ، و در اين خود مختارى ، تنها از هجوم قبايل ديگر ، هجومى كه هستى آنان را نابود مىكرد ، واهمه داشتند ، اما عادت به درگيرى و جنگ حتى اين ترس و واهمه را نيز در آنها از بين برده بود . براثر عدم وجود « قانون » ، هرج و مرج اجتماعى و سياسى همه جا را فرا گرفته و هر آن احتمال بروز جنگى ويرانگر كه هر خانواده‌اى را به نيستى تهديد مىكرد وجود داشت . پيش از اين گذشت كه در دوران « جاهليت » يك نوع آزادى مفرط وجود داشت ، آن اندازه كه جامعه را دچار آشفتگى و هرج و مرج ساخته بود . در چنان محيط آشفته‌اى مردم آماده بودند تا با پذيرش محدوديتها ، حتى محدوديتهايى كه زندگى خودشان را نيز محدود سازد ، آسايش و آرامش را بدست آورند ؛ محدوديتها و ضوابطى كه خانه و محيط آنان را از بىنظمى برهاند و صفا و صداقت و صلح را براى آنان به ارمغان آورد .\r\n\r\nخلاء اخلاقى\r\nعلاوه بر خلاء اعتقادى و حقوقى ، جامعهء جاهلى مكه ، جامعه‌اى غير اخلاقى بود . عدم وجود ارزشهاى اخلاقى ، در تخريب بنيادهاى جامعه ، نقش گسترده‌اى داشت . نقش زنان در تباهى آن جامعه ، از آيهء دوازدهم سورهء ممتحنه كه بيعت با زنان را مطرح مىكند ، به دست مىآيد . در گزارشى نيز آمده است كه پس از آن كه رسول خدا صلى الله عليه و آله و سلم اين موارد را براى بيعت يادآور شدند ، هند فرزند عتبه گفت : به خدا سوگند كه بهتان كار زشتى است و « ما تأمرنا الا بالرُشْدِ و مَكارِمِ الاخلاق » ، « تو نيز ما را جز به رشد و فضايل اخلاقى دعوت نمىكنى . » « 1 » پيش از اين مواردى از اعتراف مشركين بدان كه رسول خدا صلى الله عليه و آله و سلم به مكارم اخلاقى دعوت مىكند آورديم . نمونهء ديگر موضع « جعفربن ابى طالب » در برابر پادشاه حبشه است . او در\r\n\r\n\r\n","description":"","footnote":"\r\n( 1 ) . مجمع البيان ، ج 5 ، ص 276 ؛ مستدرك الوسايل ، ج 14 ، ص 280\r\n","page_name":" 317 ","page_number":317},
  {"content":"\r\n\r\nتشريح وضعيّت اجتماعى و اخلاقى جامعهء خود و بيان اهميت رسالت پيامبر صلى الله عليه و آله و سلم در آن زمان ، چنين گفت : « پادشاها ! ما مردمى جاهل بوديم ، بت مىپرستيديم ، ميته مىخودريم ، مرتكب فواحش شده وصلهء رحم نمىكرديم ، حق همسايگى را فراموش كرده و اقوياى ما ضعفا را مىخوردند ؛ ما براين روال زندگى مىكرديم كه خداوند از ميان ما رسولى را برگزيد ، رسولى كه ما اصل و نسب و صداقت و پاكى او را مىشناختيم ، ما را دعوت به پرستش حق نمود و از پرستش سنگ و چوب و جز آن ، بازداشت . او ما را به راستگويى در گفتار ، اداى امانت ، صلهء رحم ، حسن همجوارى ، و خوددارى از خونريزى و فواحش دعوت كرد » . « 1 »\r\nاز سخنان وى چنين به دست مىآيد كه آن مردم خود از نبودن قوانين و ضوابطى كه زندگى آنها را از هرج و مرج برهاند نگران و در رنج بوده‌اند ، و چون با مكتب اسلام و اصول انسانى آن مواجه شدند ، خود را نيازمند به آن يافتند . اسلام براى آنان يك نعمت واقعى بوده است .\r\n\r\nمركزيت مكه\r\nرسالت پيامبر صلى الله عليه و آله و سلم در شهر مكّه آغاز شد ؛ شهر مكّه ، براى ابلاغ و گسترش اسلام از زمينه‌اى برخوردار بود كه مناطق ديگر جهان از آن بىبهره يا كم بهره بودند . ويژگيهاى اين منطقه از جهات مختلفى مىتوانست در تكامل و رشد اسلام در ميان مردم مؤثر باشد .\r\n\r\nنخستين مسأله ، تقدس كعبه نزد اعراب بود .\r\nكعبه‌اى كه حضرت ابراهيم عليه السلام بنا كرد ، از قرنها قبل از بعثت ، به عنوان خانه و معبدى محترم مورد توجه همگان قرار داشته و تقدّس خاصى به مكّه مىبخشيد ، اين تقدّس تا جايى بود كه در پناه و پرتو كعبه ، مكّه شهر امن و امان تلقّى مىشد . از كتب تاريخى به دست مىآيد كه كعبه نزد اكثر ملل جهان از قديم الايّام مورد احترام بوده است ؛ ايرانيان صابئى مذهب و آشوريان ، كعبه را يكى از خانه‌هاى هفتگانه و معظم جهان مىپنداشتند و چون كعبه بسيار قديمى بود برخى آن را خانهء « زُحَل » مىدانستند .\r\nايرانيان معتقد بودند روح « هرمز » در كعبه حلول كرده و گاه برخى به زيارت آن مىآمدند . يهوديان براى كعبه احترام قائل بودند و خداى را در آنجا براساس دين ابراهيم عبادت مىكردند . در كعبه تصوير ابراهيم و اسماعيل عليهما السلام وجود داشت در حالى كه در دست آنها تيرهايى ( ازلام ) ديده مىشد ، همچنين تصوير مريم و حضرت مسيح عليهما السلام در آنجا بوده\r\n\r\n\r\n","description":"","footnote":"\r\n( 1 ) . السيرة النبويه ، ابن كثير ، ج 2 ، ص 19\r\n","page_name":" 318 ","page_number":318},
  {"content":"\r\n\r\nو اين نشان دهندهء آن است كه مسيحيان نيز همچون يهوديان به كعبه احترام مىگذاشتند .\r\nزمخشرى حكايتى درباب نامگذارى زمزم نقل كرده كه ضمن آن از آمدن بابك بن ساسان به مكه ياد شده است . حكايت مزبور را با اندكى تفاوت مسعودى و حموى نيز نقل كرده‌اند . « 1 » اعراب نيز كه كعبه را خانهء خدا و ساختهء دست حضرت ابراهيم عليه السلام مىدانستند ، براى آن احترام خاصّى قائل بودند و از هر سو براى حج به مكّه مىآمدند . اين سنّت از دين ابراهيم عليه السلام در ميان آنان باقى مانده بود . احترام هنديان نسبت به كعبه ، بويژه « حجرالاسود » نيز نقل شده است . « 2 »\r\n\r\nدومين مسأله آن كه مكه يك مركز تجارى بود\r\nو افزون بر آن كه مكّيان اهل تجارت بودند ، « 3 » و هر سال دو مرتبه راهى مناطق شامات و يمن و حبشه براى تجارت مىشدند ، خود مكه نيز محلّ رفت و آمد كاروانهايى بود كه از شمال به جنوب يا از غرب به شرق مىرفتند ، از اين رو مكّه محلّ رفت و آمد بسيارى از تجار آن روزگار بود .\r\n\r\nسومين مسأله آن كه مكه حرم تلقّى مىشد .\r\nوقتى ابراهيم عليه السلام به اين منطقهء لم يزرع « 4 » آمد ، اقدام به بناى خانه‌اى نمود « 5 » كه « بيت الله الحرام » نام گرفت . ابراهيم عليه السلام پس از ساختن كعبه دعا كرد تا خدا مكه را شهرى امن قرار دهد « 6 » ؛ خداوند دعاى او را مستجاب فرمود و آنجا را « حرم امن » قرار داد « 7 » چنان كه خود نيز به اين شهر قسم ياد مىكند . « 8 » علاوه بر حرمت مكه ، ماه‌هاى حرام عاملى بود تا قبايل در ماه‌هاى مزبور به راحتى و با اطمينان از عدم حملهء قبايل ديگر ، بتوانند به مكه و بازارهاى اطراف آن بروند . « 9 »\r\n\r\nچهارمين مسأله موقعيت جغرافيائى مكّه نسبت به جهان آن روز بود .\r\nاين شهر در ميان ايران و روم در شرق و غرب ، وضعيت ميانه‌اى داشت و بويژه بعدها در گسترش دعوت اسلامى در هر دو سوى جهان نقش مهمى داشت . « 10 »\r\nويژگيهاى گفته شده براى شهر مكه ، سبب شد تا هم از لحاظ « خبرى » و هم از جهت « عملى » اين شهر نقش مهمى را در گسترش نهضت ايفا كند . روشن است كه تكليف\r\n\r\n\r\n","description":"","footnote":"\r\n( 1 ) . ربيع الابرار ، ج 1 ، ص 224 ؛ مروج الذهب ، ج 1 ، ص 265 ؛ معجم البلدان ، ج 4 ، ص 400\r\n( 2 ) . تفسيرالمنار ، ج 10 ، ص 420 ؛ الميزان ، ج 3 ، ص 398\r\n( 3 ) . مجمع البيان ، ج 10 ، ص 545\r\n( 4 ) . ابراهيم ، 37\r\n( 5 ) . بقره ، 127\r\n( 6 ) . ابراهيم ، 35 ؛ بقره ، 126\r\n( 7 ) . عنكبوت ، 67\r\n( 8 ) . التّين ، 4\r\n( 9 ) . نك : سنن النسائى ، ج 2 ، ص 333 ؛ مسنداحمد ، ج 1 ، ص 228 ، 361 و نك : الصحيح من سيرة النبى صلى الله عليه و آله و سلم ، ج 3 ، ص 308\r\n( 10 ) . فقه السيرة ، ص 30 ؛ به نقل از : الصحيح من سيرة النبّى صلى الله عليه و آله و سلم ، ج 1 ، ص 166\r\n","page_name":" 319 ","page_number":319},
  {"content":"\r\n\r\nپيامبر صلى الله عليه و آله و سلم ابلاغ اسلام به مردم بود « 1 » ، و گسترش خبرى اسلام از اين نقطه به سراسر جهان و مناطق دور افتادهء جزيرة العرب ، خود عمل به اين وظيفهء مهم بود . امن بودن شهر مكه - كه عرب به پيروى از ابراهيم عليه السلام آن را پذيرفته و مراعات مىكرد - سهمى قابل توجه در كار نشر دعوت اسلامى داشت . در اين جا به نمونه‌هايى از اين تأثير اشاره مىكنيم :\r\nاز آنجا كه اعراب در ايّام حج ، از سراسر جزيرة العرب به مكّه مىآمدند ، رسول خدا صلى الله عليه و آله و سلم از اين فرصت استفاده مىكرد ، با رؤساى قبايل مختلف تماس مىگرفت و آنان را به اسلام دعوت مىفرمود ؛ او در ميان قبايل رفته و اسلام را به آنان عرضه مىداشت ، ابولهب نيز بدنبال او حركت مىكرد و مىكوشيد تلاش پيامبر صلى الله عليه و آله و سلم را خنثى سازد . پيامبر صلى الله عليه و آله و سلم در همين رابطه قبايل « بنى صعصعه » ، « بنى حنيفه » ، « كنده » و « كلب » را ملاقات و آنان را به اسلام فراخواند . « 2 » در يكى از همين ملاقاتها بود كه رسول خدا صلى الله عليه و آله و سلم گروهى از يمنىها را نيز به اسلام دعوت كرد . « 3 » زمينهء گروش مردم يثرب به اسلام نيز در همين تماسهاى موسم حج فراهم شد ، گروهى از يثربيان در مراسم حج با پيامبر صلى الله عليه و آله و سلم آشنا شدند و دعوت او را شنيديد ؛ آنها ابتدا شش نفر بودند ، در پيمان « عقبهء اولى » 12 نفر شدند ، و سال بعد هفتاد و اندى مسلمان مدنى در موسم حج با پيامبر ملاقات كردند . « 4 »\r\nتأثير اين تماسها در نشر اسلام از وحشت قريش در موسم حج به دست مىآيد . آنان قبل از شروع مراسم جلساتى ترتيب داده و براى جلوگيرى از دعوت اسلام به مشورت و تبادل نظر مىپرداختند ؛ يكى مىگفت بهتر است بگوييم محمّد صلى الله عليه و آله و سلم ديوانه است ! ديگرى مىگفت بگوييم شاعر است ! ديگرى مىگفت مىگوييم ساحر است و . . . ! « 5 »\r\nاز « كعب بن مالك » نقل شده كه پيامبر پس از سه سال دعوت مخفى ، تبليغ خود را علنى كرد ، و در ايّام حج به دنبال حجّاج به خانه هايشان مىرفت و آنان را به اسلام دعوت مىفومود ، بعد از مدتى از قبايل آنان پرسش مىكرد و قبيله قبيله به سراغ آنان مىرفت . « 6 »\r\nزمانى در ايام حج ، بازارهاى معروف « عكاظ » و « مجنّه » و « ذى المجاز » برپا مىشد ، پيامبر صلى الله عليه و آله و سلم به اين بازارها مىآمد و مردم را به اسلام فرا مىخواند « 7 » گيب با ارائهء تصويرى از\r\n\r\n\r\n","description":"","footnote":"\r\n( 1 ) . آل عمران ، 20 ؛ مائده ، 92 و 99 ؛ نحل ، 35 و 82 ؛ نور ، 54 ؛ عنكبوت ، 18 ؛ يس ، 17 ؛ تغابن ، 12\r\n( 2 ) . انساب الاشراف ، ج 1 ، ص 239 - 238\r\n( 3 ) . انساب شراف ، ج 1 ، ص 67 ؛ المصنف ، ابن ابى شيبه ، ج 7 ، ص 336\r\n( 4 ) . انساب الاشراف ، ج 1 ، ص 239 ؛ وفاء الوفاء ، ج 1 ، ص 222\r\n( 5 ) . انساب الاشراف ، ج 1 ، ص 133 ؛ بحارالانوار ، ج 18 ، ص 198 ؛ السيرة النبويه ، ابن هشام ، ج 1 ، صص 271 - 270 ؛ عيون الاثر ، ج 1 ، ص 191\r\n( 6 ) . نك : حياة الصحابه ، ج 1 ، ص 81 - 65\r\n( 7 ) . حياة الصحابه ، صص 81 - 80 ؛ السيرة النبويه ، ابن كثير ، ج 1 ، ص 462 ؛ الطبقات الكبرى ، ج 1 ، ص 216\r\n","page_name":" 320 ","page_number":320},
  {"content":"\r\n\r\nشهر مكه تأثير آن را در موفقيت رسول خدا صلى الله عليه و آله و سلم بيان مىكند : « مكه در زمان او ده كوره‌اى خواب آلود و دور از هياهوى جهان نبود . شهرى تجارىِ پر ازدحام ثروتمندى بود . تقريباً مركزيت بازرگانى ميان اقيانوس هند و مديترانه را به خود اختصاص داده بود . . . شهروندان مكه در حالى كه نوعى سادگى بومى عربى را در آداب و رسوم و نهادهاى خود حفظ كرده بودند ، اطلاعات وسيع از مردم و شهرهاى مختلف در روابط بازرگانى و سياسى خود با قبايل عرب و مقامات رومى به دست آورده بودند . اين تجارب قواى فكرى و عقلى رهبرانشان و همچنين سجاياى اخلاقى ايشان يعنى دورانديشى و خويشتندارى راكه در مردم عربستان به ندرت وجود داشت تقويت و تحريك كرده بود . تفوق اخلاقىاى كه از اين راه مكيان نسبت به افراد قبايل حاصل كرده بودند باز بوسيلهء عاملى ديگر تقويت شده بود و آن عبارت بود از داشتن تعدادى از معابد و اماكن مقدس در شهر مكه و اطراف آن .\r\nتأثير اين زمينهء استثنايى را در سراسر زندگى محمد صلى الله عليه و آله و سلم مىتوان باز يافت . اگر بخواهيم دربارهء اين موضوع از جنبهء صرف بشرى بحث كنيم بايد بگوييم كه رمز توفيق يافتن محمد صلى الله عليه و آله و سلم در مكى بودن آن حضرت بود . اما مكه در برابر فروغ سعادت از ظلمت نكبت نيز بهره داشت . اين تاريكى ، عبارت بود از مفاسد خاص يك جامعهء ثروتمند بارزگانى ، وجود نهايت فقر از يك سو و غايت توانگرى از سوى ديگرى . « 1 »\r\nاين سخن اخير نشانى از وجود موانع عمده بر سر راه رسالت رسول خدا صلى الله عليه و آله و سلم بود .\r\n\r\nاخلاقيات عرب جاهلى\r\nمحيط زندگى عرب جاهلى سبب رشد خصلتهاى ويژه‌اى در اعراب شده و آنان را به گونه‌اى خاص تربيت كرده بود . زندگى دشوار قبيله‌اى بر افراد قبيله فشارهاى خاصى را اعمال كرده و الزامات جغرافيايى و اقتصادى ، نيازها و شرايطى ويژه را بوجود مىآورد .\r\nاعراب در اين شرايط تربيت شده و در داشتن برخى خصلتها و ويژگيها برجستگى پيدا مىكردند . اگرچه در جاهليت از اين خصلتها و توانمنديها براى مفاسد و مقاصد مطابق با معيارهاى جاهلى بهره گيرى مىشد ، اما اصل و اساس آن خصال اين توان را داشت كه در مسيرهاى ديگرى نيز به كار گرفته شود . كما اين كه برخى خصلتها در اصل در شمار ارزشهاى اخلاقى مثبت بود .\r\nرسول خدا صلى الله عليه و آله و سلم با تلاشهاى پيگير خود ، توانست آن هدف والايى را كه اسلام انسان را به سوى آن فرا مىخواند ، در صحابه جايگزين سازد ، خصال موجود را در ارتباط با آن\r\n\r\n\r\n","description":"","footnote":"\r\n( 1 ) . اسلام ، بررسى تاريخى ، ص 43 - 42\r\n","page_name":" 321 ","page_number":321},
  {"content":"\r\n\r\nهدف و الا به كار گيرد و بدين ترتيب ، همان خصلتهاتوانسته است زمينه‌اى براى رشد اسلام گردد .\r\nاز جمله خصلتهاى عرب جاهلى ، توانايى تحمل شدايد و سختيها بود . اين ويژگى در ساختن يك قوم و آماده كردن او براى مقابله با دشواريها و مشكلات ، كاربرد جدى و عملى دارد . رسول خدا صلى الله عليه و آله و سلم در مواجههء با مشركان و اشراف و قبايل بدوى عرب و نيز جنگهاى طولانى با آنها در مدينه ، از اين ويژگى موجود در اصحاب خود بهرهء كافى برد ؛ زيرا در آن شرايط مسلمانان گرفتار مشكلات فراوانى شدند ؛ اما از آنجا كه عرب جاهلى در محيط گرم و سوزان عربستان در شرايط سخت و بدون آب و گياه زندگى كرده و با سختيها خو گرفته بود ، توانست همراه پيامبر صلى الله عليه و آله و سلم در محروميتها مقاومت نمايد و در مقابل فشارها تحمّل لازم را نشان دهد . زندگى بدون رفاه در جاهليت ، كه بيش از نود درصد مردم با آن درگير بودند ، به اعراب صلابت خاصى داده و اين آمادگى را در آنان بوجود آوررده بود كه حتّى در برابر بىآبى بتوانند مقاومت كنند . مطالعهء سيره ، نشان مىدهد كه على رغم وجود مشكلات فراوان ، كمتر اعتراضى از ناحيهء صحابه بر رسول خدا صلى الله عليه و آله و سلم شده است .\r\nدر اصل ، عربها بويژه ياران پيامبر صلى الله عليه و آله و سلم مردمان اشرافى نبودند بلكه بيشتر آنان از طايفهء محروم و زيردست بودند . نويسنده در آثارى كه مطالعه كرده ، تنها به يك مورد اعتراض در اين زمينه برخورد كرده و آن اين كه يكى از صُفّه نشينان مسجد مدينه كه معمولًا افراد فقير در آنجا مىآمدند ، مىگويد : در آنجا رسول خدا صلى الله عليه و آله و سلم قدرى خرما ميان افراد قسمت مىكرد . يك روز ، وقتى آن حضرت در حال نماز بود مردى فرياد زد : ، اى رسول خدا ! از بس خرما خورديم شكممان آتش گرفت . رسول خدا صلى الله عليه و آله و سلم فرمود : به خدايى كه جز او خدايى نيست ، اگر توانايى بدست آوردن نان و گوشت داشتم براى شما فراهم مىكردم . « 1 »\r\nويژگى ديگر اعراب آشنايى با جنگ و درگيرى و حتى عادت بدان بود . در جاهليت ، جنگهاى مداوم قبايل بر سرآب ، مرتع و جز آن ، روحيهء خاصى ، خصوصاً در اعراب باديه بوجود آورده بود . جنگهاى بيست ساله و چهل ساله ، آن هم در ميان دو قبيله ، كه احتمالًا كل جمعيت آن از چند هزار تجاوز نمىكرد ، نشانگر لجاجت شديد جنگى آنان است . طبيعى است كه نه تنها مردان بلكه حتى زنان و كودكانى كه در طى اين جنگها پرورش يافته و با آن خو گرفته بودند سلحشورانى مىشدند كه به راحتى مىتوانستند رو در روى دشمن ايستاده\r\n\r\n\r\n","description":"","footnote":"\r\n( 1 ) . المعرفة والتاريخ ، ج 1 ، ص 277\r\n","page_name":" 322 ","page_number":322},
  {"content":"\r\n\r\nو مصيبتهاى جنگ را تحمّل نمايند . بعدها وقتى رسول خدا صلى الله عليه و آله و سلم براى سرنگونى حاكميت‌هاى ظالمانه و دفاع از كيان اسلام به جهاد بر ضد دشمنان پرداخته و مجبور شد تا در طى ده سال در مدينه ، بيش از هشتاد « غزوه » و « سريه » داشته باشد ، از اين روحيهء سلحشورى اعراب استفاده برد ؛ زيرا روشن است كه مردمى ترسو كه تاب تحمل زخم كوچكى را هم ندارند ، نمىتوانستند چنين حركتهاى نظامى گسترده‌اى را پى درپى در فاصله‌هاى كوتاه انجام دهند ، امّا از آنجا كه اعراب ، در دورهء جاهليت ، با جنگ و ستيز پرورش يافته بودند ، در جريان ظهور اسلام توانستند براى گسترش و نفوذ هرچه بيشتر اسلام در مناطق مختلف جزيرة العرب ، كمك شايانى بنمايند .\r\nاين روحيهء سلحشورى بعدها در جنگهاى مختلف مسلمين با روميان و ايرانيان نيز به كار آمد ، و لازم است در شمار عوامل پيروزىها و فتحها ، براى اين خصلت عرب سهمى در نظر گرفته شود . البته نبايد غفلت كرد كه در طى جنگهاى مهم صدراسلام ، تنها چند نفر بودند كه با شجاعتهاى بىنظير خويش ، دشمن را به شكست مىكشاندند و نبايد فراموش كرد كه دست كم دو بار ، يكى در احد و ديگرى در حنين ، كسانى از همين ياران ، صحنهء نبرد را ترك كردند .\r\nاز ديگر صفات بارز عرب جاهلى « مهمان نوازى » آنان است ؛ عرب جاهلى با آنكه براى بدست آوردن منابع زيستى ، دائماً در تلاش بوده و براى رسيدن به آن به جنگ با رقبا مىپرداخت ، در عين حال ، در برخورد با مهمان و پذيرايى و حمايت او روحيه‌اى كاملًا مساعد داشت . اين مسأله در مواردى توانست مسلمين را يارى نمايد و آنان را از رنج غريبى و تنهايى نجات بخشد .\r\nوقتى مهاجرين از مكّه به مدينه آمدند با آن كه تعداد آنها نسبت به توان اقتصادى مردم مدينه زياد بود ، اما مردم مدينه با برخوردارى از روحيهء مهمان نوازى ، با آغوش باز مهاجرين را پذيرفتند و در اين راه از خود ايثار نشان دادند ، بطورى كه انصار براى بردن مهاجرين به خانه‌هاى خود ، بين آنها قرعه مىانداختند . « 1 »\r\nدر قرآن نيز به ايثار آنان توجه داده شده است . « 2 » اين مسأله نه تنها در ميان انصار نسبت به مهاجرين بلكه در ميان تمامى مسلمين وجود داشت ؛ روحيهء مزبور ، اگرچه از جاهليت به ارث رسيده بود ، اما اسلام در تقويت آن سهم مؤثرى داشت . رسول خدا صلى الله عليه و آله و سلم ضمن سخنى فرمود : اى مردم ! خداوند اسلام را به عنوان دين براى شما برگزيد ، پس با سخاوت و خوش اخلاقى با اسلام همراهى نيكو كنيد ، آگاه باشيد كه سخاوت درختى است در بهشت\r\n\r\n\r\n","description":"","footnote":"\r\n( 1 ) . الطبقات الكبرى ، ج 3 ، ص 396\r\n( 2 ) . حشر ، 19\r\n","page_name":" 323 ","page_number":323},
  {"content":"\r\n\r\nو شاخه‌هاى آن در دنيا قرار دارد ، هر كدامتان سخاوتمند باشيد ، همواره به شاخه‌اى از آن آويخته‌ايد تا خداوند او را به بهشت درآورد » . وجود چنين روحيه‌اى در ابتداى تشكيل حكومت در مدينه در ميان مسلمين سبب شد كه فقر به شكل معجزه آسايى از ميان جامعه برافكنده شود و همه را به نظام و مؤثر بودن آن در حلّ مشكلات اميدوار سازد .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nبخش چهارم اسلام در برابر فشار قريش\r\n\r\n","description":"","footnote":"","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\n\r\nمشركين در برابر اسلام\r\nكسانى كه با اسلام از در مخالفت در آمدند ، توجيهاتى براى مخالفت خويش داشتند . بحث ما در اينجا پاسخ به اين سؤال است كه ، چرا آنان حاضر به پذيرش اسلام نشدند ؟ مطالب فراوانى در اين باره در آيات قرآنى و اخبار تاريخى آمده كه مىتواند دلايل اين مخالفت را نشان دهد . برخى از اين مطالب ، جنبهء اجتماعى و سياسى و شمارى نيز جنبهء فكرى و فرهنگى دارد . طرح آنها از جهت شناخت ماهيت تعارضاتى كه ميان اسلام و مشركان بوده مفيد بلكه براى فهم درست تحولى كه منجر به غلبهء اسلام بر جامعهء جاهلى شده لازم است .\r\n\r\n1 - سگفتى مشركان از توحيد :\r\nاين درست است كه اسلام خود را ادامهء گرايش حنيفى مىدانست ، اما به دليل اصرار فراوانش بر توحيد به ويژه نفى تمامى معبودها ، سخن تازه‌اى را مطرح مىكرد . اين سخن براى اشراف قريش و اصولًا عرب جاهلى ، شناخته شده نبود .\r\nآنان بتان را به عنوان معبود يا سمبل معبود اصلى خو گرفته بودند ؛ اكنون اگر اسلام را مىپذيرفتند مىبايست اعتياد فكرى خود را به كنارى بگذارند . پذيرفتن دين جديد حتى براى كسانى كه در جامعهء باز زندگى مىكنند دشوار است چه رسد به جامعهء عرب جاهلى .\r\nبه هر روى ارائه توحيد خالص ، شگفتى آنان را برانگيخته و آنان را به مخالفت واداشته بود .\r\nقرآن در اين باره مىفرمايد :   « وَ عَجِبُوا أَنْ جاءَهُمْ مُنْذِرٌ مِنْهُمْ وَ قالَ الْكافِرُونَ هذا ساحِرٌ كَذَّابٌ ، أَ جَعَلَ الْآلِهَةَ إِلهاً واحِداً إِنَّ هذا لَشَيْءٌ عُجابٌ ،   در شگفت شدند از اين كه بيم دهنده‌اى از ميان خودشان برخاست . و كافران گفتند : اين جادوگرى دروغگوست . آيا همهء خدايان را يك خدا گردانيده است ؟ و اين چيزى شگفت است « 1 » . آنان نه تنها اظهار شگفتى\r\n\r\n\r\n","description":"","footnote":"\r\n( 1 ) . ص ، 5 - 4\r\n","page_name":" 327 ","page_number":327},
  {"content":"\r\n\r\nنسبت به توحيد كرده و اظهار مىكردند كه آن را نمىشناسند بلكه مدعى آن شدند كه چنين توحيدى را حتى مسيح عليه السلام نيز مطرح نكرده است : « مهترا نشان به راه افتادند و گفتند : برويد و بر پرسش خدايان خويش پايدارى ورزيد كه اين است چيزى كه از شما خواسته شده ؛ ما در اين آخرين آيين ، چنين سخنى نشنيده‌ايم و اين جز دروغ هيچ نيست « 1 » . » اعتراض مشركين به نو مسلمانان اين بود كه : آيا دين پدرانتان را رها مىكنيد و به دين « جديد » مىگرويد ؟ « 2 » ابوجهل در جنگ بدر مىگفت : خدايا آيين ما ، آيينى « قديمى » و آيين محمد صلى الله عليه و آله و سلم ، آيينى « جديد » است ، هر كدام را كه دوست دارى يارى كن . « 3 »\r\nخداوند در برابر سخن مشركان كه مىگفتند : نظير سخن رسول خدا صلى الله عليه و آله و سلم را در آيين مسيح نيز نشنيده‌اند ، فرمود : « بگو : من از ميان ديگر پيامبران بدعتى تازه نيستم . » « 4 » كوشش پيامبر صلى الله عليه و آله و سلم براى اثبات حنيفى بودن خود مىتوانست چاره‌اى براى اين مشكل باشد . اسلام مىبايست براى چندى در اين منطقه مقاومت مىكرد تا پس از مدتى ، براى مردم طبيعى شود . همچنين اسلام براى رفع اين مشكل ، اصرار بر ريشه‌هاى تاريخى قوى خود داشته و با پيوند زدن خود با انبياى گذشته ، توحيد را به عنوان جريان اصولى تاريخ زندگى فكرى انسان شناساند .\r\n\r\n2 - ترس از دست دادن سرورى عرب :\r\nقريش به‌طور طبيعى ، به دليل تسلط بر مكه و تجارت منطقه ، سرورى عرب را به دست آورده بود . آنان با ناميدن خود به عنوان « اهل حُمْس » و تشدد در دين ، خود را حافظ نظام دينى جاهلى مىدانستند . پذيرش اسلام از سوى آنان سبب مىشد تا دست كم براى مدتى ، تا آن زمان كه بتوانند به كمك اسلام و تسلط مجدد خود را به دست آورند - و تازه آيندهء چنين امرى در آن زمان نامعلوم بود - سرورى خويش را از دست بدهند . آنان با پذيرش دين جديد ، نه تنها سرورى خويش را از دست مىدادند بلكه خود را رودرروى قبايل ديگر كه به احتمال در انديشهء رقابت با قريش نيز بودند قرار مىدادند . آنان به ابوطالب گفتند : « محمد را به ما سپار تا او را بكشيم مبادا دين ما را تغيير دهد و ما را به جنگ با عرب روبرو كند « 5 » . » آنان به رسول خدا صلى الله عليه و آله و سلم مىگفتند : « بد يمن‌تر از چون تويى براى قومش در ميان عرب نديديم ؛ تو جماعت ما را متفرق كرده ، امور ما را در هم ريخته ، از دين ما عيب جويى كرده و ما را در ميان عرب مفتضح كرده‌اى به\r\n\r\n\r\n","description":"","footnote":"\r\n( 1 ) . ص ، 7 - 6 ؛ انساب الاشراف ، ج 1 ، ص 231\r\n( 2 ) . انساب الاشراف ، ج 5 ص 2 ؛ طبقات الكبرى ، ج 3 ص 55 ؛ المصنف ، ابن ابى شيبه ، ج 7 ص 332\r\n( 3 ) . مجمع البيان ، ج 4 ص 531\r\n( 4 ) . احقاف ، 9\r\n( 5 ) . نثرالدر ، ج 1 ص 398 ( لئلا يغيّر ديننا و يعرضنا لقتال العرب )\r\n","page_name":" 328 ","page_number":328},
  {"content":"\r\n\r\nطورى كه شايع شده در قريش ساحر و كاهن وجود دارد . » « 1 »\r\n\r\n3 - رقابت طوايف قريش با بنى هاشم :\r\nدر ميان قريش طوايف مختلفى بود كه به‌طور طبيعى و گاهى قرار دادى مناصب مكه را ميان خود تقسيم كرده بودند . با اين حال رقابتهاى چندى ميان آنان وجود داشت . هر يك از آنها مىكوشيد تا در رقابت با يكديگر ، چهرهء بيرونى خود را برجسته كرده و ميان اعراب نفوذ بيشترى به دست آورد . بنى هاشم خاندانى برجسته و صاحب نفوذ بود و گرچه در اين اواخر برخى چهره‌هاى آن ثروت چندانى نداشتند ، اما به پشتوانهء هاشم و عبد المطلّب و خاندان كثيرالنسل وى ، از برترين طوايف قريش بودند .\r\nبالاتر از آن ، خاندان عبدمناف كه بنى هاشم در شمار آنان بود ، از موقعيت ممتازى برخوردار بود . زمانى كه خورشيدِ اسلام در خاندان بنى هاشم طلوع كرد ، بر همه روشن بود كه اگر اين حركت به ثمر برسد ، سبب برترى هرچه بيشتر بنى هاشم خواهد شد . در برابرِ آنان بنى اميه ، و در مجموع ، در برابر بنى عبدمناف ، رؤساى طوايف مختلف قريش قرار داشتند . ابوجهل مىگفت : « ما و فرزندان عبدمناف در شرف رقابت داشتيم . آنان اطعام دادند ، ما نيز چنين كرديم ؛ آنان اموال خود را بخشيدند ما نيز بخشيديم تا برابر شديم ، اين رقابت ادامه داشت تا آنكه گفتند : ما پيامبرى داريم كه از آسمان بر او وحى مىشود ؛ ما چگونه چنين كارى مىتوانستيم بكنيم ؟ نه ، هرگز به او ايمان نخواهيم آورد . » « 2 »\r\nمغيرة بن شعبه نقل مىكند كه زمانى با ابوجهل در مكه مىرفتم كه با رسول خدا صلى الله عليه و آله و سلم برخورد كرديم . رسول خدا صلى الله عليه و آله و سلم او را دعوت به اسلام كرد . ابوجهل گفت : حتى اگر بداند او حق است از وى پيروى نخواهد كرد . مغيره مىگويد : بعد از آن ابوجهل به من گفت : من مىدانم او حق مىگويد ، اما فرزندان قصّى گفتند : پرده دارى از آن ما باشد ؟ ما پذيرفتيم .\r\nگفتند « الندوه » ميان ما باشد ، قبول كرديم . گفتند : پرچم در دست ما باشد موافقت كرديم .\r\nآنگاه طعام دادند و ما چنين كرديم تا برابر شديم و تا آن زمان كه گفتند ما پيامبر صلى الله عليه و آله و سلم داريم .\r\nنه به خدا ، چنين كارى نمىكنم « 3 » . » ابوجهل با اشاره به رسول خدا صلى الله عليه و آله و سلم به ابوسفيان مىگفت :\r\nاى فرزندان عبدشمس اين پيغمبر شماست « 4 » .\r\nاشراف قريش كه مىديدند يتيم بنى هاشم ، ادعاى نبوت كرده ، احساس حقارت كرده نمىخواستند او را بپذيرند . در واقع آنان نسبت به رسول خدا صلى الله عليه و آله و سلم احساس حسادت\r\n\r\n\r\n","description":"","footnote":"\r\n( 1 ) . مصنف ، ابن ابى شيبه ، ج 14 ص 296 ( هند )\r\n( 2 ) . السيرة النبويه ، ابن هشام ، ج 1 ص 316 ؛ عيون الاثر ، ج 1 ص 204 ؛ درالمنثور ، ج 4 ص 187\r\n( 3 ) . دلائل النبوه ، ج 2 ص 207 ؛ البداية و النهايه ، ج 3 ص 64 ؛ المصنف ، ابن ابى شيبه ، ج 14 ص 92 - 91\r\n( 4 ) . دلائل النبوه ، ج 2 ص 284 ؛ البداية و النهايه ، ج 3 ص 65\r\n","page_name":" 329 ","page_number":329},
  {"content":"\r\n\r\nمىكردند . منبه و نبيه دو فرزند حجاج سهمى به رسول خدا صلى الله عليه و آله و سلم مىگفتند : « خدا كسى جز تو را نيافت كه پيامبريش دهد ؟ در اينجا كسانى هستند كه از تو مسن‌تر و ثروتمندترند . آنان مىگفتند : او يك تعليم داده شدهء ديوانه‌اى است كه آنچه مىخواند اهل كتاب به او تعليم مىدهند . » « 1 »\r\nاعتراض به نبى شدن رسول خدا صلى الله عليه و آله و سلم از ميان آن همه مردمى كه در مكه وطايف زندگى مىكردند ، فراوان بوده است . در سورهء زخرف كه به بسيارى از دعاوى مشركين اشاره شده آمده است : « گفتند : چرا اين قرآن بر مردى از بزرگمردان آن دو قريه نازل نشده است ؟ » و خداوند در پاسخ فرمود : « آيا آن رحمت پرودگارت را تقسيم مىكنند ؟ حال آنكه ما روزى آنها را در اين زندگى دنيا ميانشان تقسيم مىكنيم . و بعضى رابه مرتبت ، بالاتر از بعضى ديگر قرار داديم تا بعضى ديگر را به خدمت گيرند و رحمت پروردگارت از آنچه آنها گرد مىآورند بهتر است . « 2 » » خداوند از اين احساس « اكابر مجرمين » در ميان اقوام گذشته ياد مىكند كه گفتند : « ما ايمان نمىآوريم تا آنگاه كه هرچه به پيامبران خدا داده شده به ما نيز داده شود ؛ بگو : خدا داناتر است كه رسالت خود را در كجا قرار دهد « 3 » . » آنان نه تنها اين احساس را نسبت به رسول خدا صلى الله عليه و آله و سلم داشتند بلكه حتى نسبت به كسانى كه در اطراف وى بودند همين سخن را مىگفتند ؛ خداوند مىفرمايد :  « وَ قالَ الَّذِينَ كَفَرُوا لِلَّذِينَ آمَنُوا لَوْ كانَ خَيْراً ما سَبَقُونا إِلَيْهِ ،  كافران مؤمنان را گفتند : اگر در آن خيرى مىبود ، اينان در پذيرفتنش بر ما سبقت نمىگرفتند . » « 4 » مشركين از سر كبر ، خود را معيار حق تصور مىكردند و ضعيفان را معيار نادرستى اسلام . و در جاى ديگر آمده :  « وَ كَذلِكَ فَتَنَّا بَعْضَهُمْ بِبَعْضٍ لِيَقُولُوا أَ هؤُلاءِ مَنَّ اللَّهُ عَلَيْهِمْ مِنْ بَيْنِنا ، أَ لَيْسَ اللَّهُ بِأَعْلَمَ بِالشَّاكِرِينَ ؟  همچنين بعضى را به بعضى آزموديم تا بگويند : آيا از ميان ما اينان بودند كه خدا به آنها نعمت داد ؟ آيا خدا به سپاسگزاران داناتر نيست ؟ » « 5 » زمانى كه صُهَيب و عمار و خبّاب از برابر قريش مىگذشتند ، قريشيان با تمسخر آنها ، مىگفتند : اينان همنشينان محمداند . « 6 »\r\nقريش بر اين باور بود كه تنها « ضعفة الناس » از وى پيروى كرده‌اند « 7 » . خداوند دربارة\r\n\r\n\r\n","description":"","footnote":"\r\n( 1 ) . انساب الاشراف ، ج 1 ص 144 . در سورهء دخان ( آيهء 14 ) آمده : ثمَّ تولّوا و قالوا معلَّم مجنون اين دو برادر كه رسول خدا صلى الله عليه و آله و سلم نفرينشان كرد ، به دست على بن ابى طالب عليهما السلام كشته شدند .\r\n( 2 ) . زخرف ، 32 - 31 ؛ السيرة النبويه ، ابن هشام ، ج 1 ص 361\r\n( 3 ) . انعام ، 124\r\n( 4 ) . احقاف ، 11 . اين سخن ابوجهل بوده است : انساب الاشراف ، ج 1 ص 196\r\n( 5 ) . انعام ، 53\r\n( 6 ) . انساب الاشراف ، ج 1 ص 184\r\n( 7 ) . المصنف ، ابن ابى شيبه ، ج 7 ص 347\r\n","page_name":" 330 ","page_number":330},
  {"content":"\r\n\r\nتمسخر قريش نسبت به مؤمنان مىفرمايد : « گناهكاران به مؤمنان مىخنديدند . و چون بر آنها مىگذشتند به چشم و ابرو اشاره مىكردند « 1 » . » و به رسول خدا صلى الله عليه و آله و سلم دستور مىدهد تا مراقب اين افراد ضعيف اما مؤمن باشد : « كسانى را كه هر بامداد و شبانگاه پرورگار خويش را مىخوانند و خواستار خشنودى او هستند ، طرد مكن . نه چيزى از حساب آنها بر عهدهء تو است و نه چيزى از حساب تو بر عهدهء ايشان . اگر آنها را طرد كنى ، در زمرهء ستمكاران در آيى . « 2 » » خداوند نوع برخورد مشركان با رسول خدا صلى الله عليه و آله و سلم و اصحاب وى را در آينهء تاريخ انبياى سلف با قوم آنان تصوير مىكند . اين بُعد از مسأله نوعادر قصهء حضرت نوح آمده ، آنجا كه مشركان قوم نوح به او : « گفتند : آيا به تو ايمان بياوريم و حال آنكه فرومايگان پيرو تو هستند ؟ و نوح گفت : « و من مؤمنان را طرد نمىكنم . « 3 » » و در جاى ديگر آمده كه :\r\n« مهتران قومش كه كافر بودند گفتند : ما تو را جز انسانى همانند خويش نمىبينيم .\r\nو نمىبينيم كه جز اراذل قوم از تو متابعت كنند . « 4 » » و در آنجا نيز پاسخ نوح همان است كه او مؤمنان را طرد نخواهد كرد . « 5 »\r\n\r\n4 - ترس از دست دادن آرامش در مكه :\r\nنكتهء ديگر آن بود كه اسلام آرامش طبيعى شهر مكه را دستخوش يك بحران جدى كرده بود . اين امر شامل آرامش سياسى و بويژه آرامش فكرى جامعه مىشد . شهروندان مكه و ساير نقاط ، در سايهء ساختار كهن جاهلى ، مناسبات اجتماعى و ارزشى خويش را برقرار كرده بودند . در اين ميان نظام دينى جاهلى نقش مهمى در شكل دهى اين مناسبات و حتى مناسبات اقتصادى آنان داشت . شكستن اين نظام كهن ، جز ايجاد بىنظمى و از هم گسستگى در جامعه نتيجه‌اى نداشت . چنين وضعيتى براى كسانى كه به آن روابط عادت كرده و براساس آنها ، شخصيت فردى و اجتماعى خود را ساخته بودند ، قابل تحمل نبود . آنان بتان را سمبل عزّت و برزگى خود قرار داده بودند :  « وَ اتَّخَذُوا مِنْ دُونِ اللَّهِ آلِهَةً لِيَكُونُوا لَهُمْ عِزًّا ،  و به غير از الله خدايانى اختيار كردند تا سببب عزتشان گردند . « 6 » » نظام بت پرستى با نظام اخلاقى و ارزشى آنان پيوند خورده بود ، آن چنان كه خداوند از قول ابراهيم به مردمش نقل كرده : « گفت : شما بتانى را به جاى خداى يكتا به خدايى گرفته‌ايد تا در اين زندگانى دنيا ميانتان دوستى باشد . « 7 » » البته جامعهء جوان مكه و نيز كسانى كه در اين نظام كهن گرفتار محروميت بودند ، زمينهء همآواز شدن با حركت انقلابى\r\n\r\n\r\n","description":"","footnote":"\r\n( 1 ) . مطففين ، 30 - 29 ؛ انساب الاشراف ، ج 1 ص 197 ؛ مجمع البيان ، ج 3 ص 306\r\n( 2 ) . انعام ، 52\r\n( 3 ) . شعراء ، 111 ، 114\r\n( 4 ) . هود ، 27\r\n( 5 ) . هود ، 29\r\n( 6 ) . مريم ، 81\r\n( 7 ) . عنكبوت ، 25\r\n","page_name":" 331 ","page_number":331},
  {"content":"\r\n\r\nجديد را داشتند . گفته شده ، قريش هراس از آن داشت كه جوانانش به محمد بگروند « 1 » : ، زمانى مروان بن حكم به پيرمردى گفت : اى پير ، آن اندازه در پذيرش اسلام تأمل كردى تا جوانان بر تو سبقت گرفتند . آن پير پاسخ داد : چندين بار تصميم بدين كار گرفتم اما هر بار پدر تو ( حكم بن ابى العاص ) ممانعت كرده به من مىگفت : آيا شرف خويش فرو مىگذارى و دين پدران خود را به خاطر آيين جديد به كنارى مىنهى « 2 » ؟ به هر روى اين مشكلِ هر جنبش بنيادى است كه نظم كهن جامعه را در هم مىريزد . در اين ميان اشراف مانع از اسلام آوردن توده‌هاى مردمى مىشوند كه زير ستم و فشار مناسبات ظالمانهء نظام پيشين هستند . در جامعهء قبيله‌اى ، هر فردى ، عضوى از قبيله بود . به همين دليل ، به سادگى نمىتوانست اسلام را بپذيرد زيرا با اين عمل ، مىبايد دشمنى اشراف قبيله را براى خود مىخريد . ميسره بن مسروق در برابر دعوت رسول خدا صلى الله عليه و آله و سلم مىگفت : چه اندازه سخن تو نيكو و نوارنى است ، اما قوم من ، با من به مخالفت بر مىخيزند و البته انسان است و قومش ؛ اگر آنان حمايتش نكنند ، ديگران به مراتب از او حمايت نخواهند كرد . « 3 » با اين حال بودند كسانى كه دل به دريا زده از قوم خود جدا شدند و حتى در برابر آنان در جنگ ايستادند . على بن ابى طالب عليهما السلام بعدها در خطبه‌اى فرمود : ما در كنار رسول خدا صلى الله عليه و آله و سلم با پدران ، فرزندان ، برادران و عموهايمان جنگ مىكرديم و اين جز بر ايمان و تسليم ما نمىافزود . « 4 » قرآن نيز بر اين امر تأكيد مىورزيد . « 5 » كسى چون مصعب بن عمير خشنود بود كه برادرش در بدر به اسارت در آمده ؛ او به مسلمان كه وى را به اسيرى گرفته بود گفت :\r\nاسيرت را سخت نگاه‌دار كه اموال فراوانى در مكه دارد ! مصعب در برابر اعتراض برادرش گفت : در واقع ، آن مسلمان ، برادر اوست . « 6 » به همين دليل بود كه مشركين رسول خدا صلى الله عليه و آله و سلم متهم مىكردند كه خانواده‌ها را متلاشى كرده است . « 7 »\r\n\r\n5 - تصور نادرست از نبوت :\r\nتصور ناقصى كه مشركين از رسالت داشتند ، بايد برگرفته از مطالبى باشد كه نصارى دربارهء مسيح مىگفته‌اند . افزون بر آن ، ذهن عربها آكنده از اعتقاد به ملائكه و جن بوده و آنان را در كنار بتان به عنوان معبود مىشناخته‌اند . همهء اينها در كنار\r\n\r\n\r\n","description":"","footnote":"\r\n( 1 ) . طبقات الكبرى ، ج 1 ص 212\r\n( 2 ) . المنتخب من ذيل المذيل ص 517 ؛ انساب الاشراف ، ج 1 ص 362\r\n( 3 ) . حياة الصحابه ، ج 1 ص 65 ؛ دلائل النبوه ، ابونعيم ، ج 1 ص 294 ش 220\r\n( 4 ) . نهج البلاغه ، خطبهء 56 ؛ ونك : خطبهء 122 ؛ ربيع الابرار ، ج 3 ص 312\r\n( 5 ) . مجادله ، 22\r\n( 6 ) . حياة الصحابه ، ج 2 ص 294 از : نصب الرايه ، ج 3 ص 4 - 3\r\n( 7 ) . دلائل النبوه ؛ بيهقى ، ج 2 ص 313 ؛ عيون الاثر ، ج 1 ص 222\r\n","page_name":" 332 ","page_number":332},
  {"content":"\r\n\r\nاعتقاد به خدايى بود كه در لابلاى اين همه معبودهاى مصنوعى ، ناشناخته باقى مانده بود .\r\nاكنون رسول خدا صلى الله عليه و آله و سلم خود را فرستادهء همان خداى ناشناخته - يا دست كم تا اندازه‌اى ناشناخته - معرفى مىكرد . پرسش اعراب اين بود كه ، به فرض آنكه رسالتى در كار باشد چرا از ميان آن همه فرشتگان ، يكى از آنها به رسالت برگزيده نشده است - بااينكه براساس ذهنيت آنان - طبيعى آن بود كه پيام‌آور از سوى خدا ، تا اندازه‌اى در صفاتش به خدا رفته باشد . اما اكنون يك بشر ، مدعى چنين رسالتى شده بود . بشرى كه همانند خود آنان بود ، و در انديشه آنان امكان تماس وى با خدا وجود نداشت . اين تصور ، مشكل مهمى را براى مشركين ايجاد كرده بود تا آنجا كه خداوند آن را مانع عمدهء اسلام آوردن مشركين بيان كرده :\r\n« هيچ چيز مردم را از ايمان آوردن ، آنگاه كه هدايتشان مىكردند ، باز نداشت مگر اينكه مىگفتند : آيا خدا انسانى را به رسالت مىفرستد « 1 » ؟ » همچنين خداوند از شگفتى آنان در اينكه رسولى از ميان خود آنان برگزيده شده ، ياد كرده است « 2 » . البته اين مشكل در مورد ساير انبيا نيز وجود داشته و نشانهء آن است كه ذهنيت عادى بشر در وهلهء نخست به دشوارى مىتوانسته اين مسأله را درك كند « 3 » ، به همين دليل انبيا اقدام به ارائهء معجزه مىكرده‌اند . مشركان انتظار نداشتند كه رسولى كه خدا فرستاده همانند خود آنان غذا بخورد و در بازار راه برود . چنين كارى را ، آنان به ديد شگفتى مىنگريستند « 4 » .\r\nدر برابر ، خداوند پاسخ مىدهد . اولًا آنكه : « پيش از تو پيامبرانى نفرستاديم جز آنكه طعام مىخوردند و در بازارها راه مىرفتند » ، « 5 » ثانياً اين كه جنس رسول بايد به تناسب كسانى باشد كه رسالت براى آنان است نه آنكه به تناسب فرستندهء آن باشد . اگر در روى زمين ملائكه زندگى مىكردند رسولشان فرشته مىبود ؛ در حالى كه ممكن نيست فرشته‌اى در روى زمين همانند انسان زندگى كند . « بگو : اگر در روى زمين فرشتگان به آرامى راه مىرفتند ، بر ايشان ، فرشته‌اى به پيامبرى ، از آسمان نازل مىكرديم . » « 6 »\r\nآمدن فرشته در روى زمين با حفظ ويژگى فرشتگى ، به مصلحت زمينيان نيست :\r\n« و گفتند : چرا فرشته‌اى بر او [ بااو 
  ] نازل نشده است ؟ اگر فرشته‌اى مىفرستاديم ، كه كار به پايان مىرسيد و به آنها هيچ مهلتى داده نمىشد . و اگر آن پيامبر را از ميان فرشتگان بر مىگزيديم باز هم او را به صورت مردى مىفرستاديم و اين غلط و اشتباه كه پديد آورده‌اند\r\n\r\n\r\n","description":"","footnote":"\r\n( 1 ) . اسراء ، 93\r\n( 2 ) . ص ، 4 ؛ يونس ، 2\r\n( 3 ) . ابراهيم ، 10 ؛ انبياء ، 3 ؛ مؤمنون ، 24 - 23 ؛ شعراء 154 ، 186 ، يس ، 15 ؛ تغابن ، 6 ، قمر 24 ، 27\r\n( 4 ) . فرقان ، 7\r\n( 5 ) . فرقان ، 20\r\n( 6 ) . انعام ، 95\r\n","page_name":" 333 ","page_number":333},
  {"content":"\r\n\r\nبر جاى مىنهاديم . » قسمت اخير آيه بدان اشاره دارد كه حتى اگر رسول ملك بود بايد در صورت آدمى مىآمد و در اينجا نيز مشكل همچنان وجود داشت . اين درست است كه تصور مزبور يك مشكل فكرى بوده اما براى مشركين به صورت يك توجيه در آمده بود ، اين بعد از آنى بود كه دلايلى كافى براى اثبات رسالت عرضه شده بود : « و اگر ما فرشتگان را بر آنها نازل كرده بوديم و مردگان با ايشان سخنى مىگفتند و هر چيزى را دسته دسته نزد آنان گرد مىآورديم ، باز هم ايمان نمىآوردند « 1 » . »\r\nاين را نيز بايد افزود كه خداوند اصرار بر بشر بودن رسول خود دارد و با اين اصرار سر آن دارد تا هر گونه تصور غير بشرى را دربارهء او زايل كند . او فقط يك بشر است و تنها به اذن خداوند است كه رسول مىتواند اعجازى داشته باشد . بدون اذن خدا براى انجام هر كارى ، تنها رابط انتقال الهى به مردم است .\r\n\r\n6 - درخواست كارهاى خارق العاده :\r\nبراساس تصورى كه در قسمت قبل بيان كرديم ، مشركين خواستار انجام كارهاى غير عادى خلاف و فرق عادت بودند . در اصل ، پيامبران براى اثبات رسالت خود مىبايست معجزه‌اى مىآوردند . قرآن در چگونگى زندگى رسولان سلف به معجزات ايشان نيز اشاره كرده است . بنابراين شايد بتوان گفت از ديد قرآن ارائهء معجزه امرى عمومى براى انبيا بوده است اما همين قرآن ، بار اصلى استدلال رسالت رسول خدا صلى الله عليه و آله و سلم را بر پايهء آيات قرآن قرار داد و از آنان خواست تا براى درك درستى رسالت آن حضرت در آيات قرآن تأمل كنند . بدين ترتيب تفاوت در ارائه معجزهء نبوت ميان رسول خدا صلى الله عليه و آله و سلم با انبياى سلف از خود قرآن ناشى شده است . اما مشركين عرب اصرار بر آن داشتند تا معجزه‌اى محسوس و ملموس از آن حضرت ببينند . در برابر ، اصرار خداوند آن بود كه خواست خداوند چنين نيست و از خود محمد صلى الله عليه و آله و سلم نيز كه تنها « بشرى است فرستاده خدا » چنين كارى ساخته نيست : گفتند : ما به تو ايمان نمىآوريم تا براى ما از زمين چشمه‌اى روان سازى ، يا تو را بُستانى باشد از درختان خرما و انگور كه در خلالش نهرها جارى گردانى ، يا چنان كه گفته‌اى آسمان را پاره پاره بر سر ما افكنى ، « 2 » يا خدا و فرشتگان را پيش ما حاضر آورى ، يا تو را خانه‌اى از طلا باشد ، يا به آسمان بالا روى ؛ و ما به آسمان رفتنت را باور نكنيم تا براى ما كتابى كه از آن بخوانيم بياورى . بگو : پرودگار من منزه است .\r\n\r\n\r\n","description":"","footnote":"\r\n( 1 ) . انعام ، 111\r\n( 2 ) . اشاره به آيه : « اگر بخواهيم ، آنها را در زمين فرو بريم يا قطعه‌اى از آسمان را بر سرشان مىافكنيم » سبأ ، 9\r\n","page_name":" 334 ","page_number":334},
  {"content":"\r\n\r\nآيا جز اين است كه من انسانى هستم كه به رسالت آمده‌ام « 1 » ؟ »\r\nو در جاى ديگر آمده :   « وَ قالُوا ما لِهذَا الرَّسُولِ يَأْكُلُ الطَّعامَ وَ يَمْشِي فِي الْأَسْواقِ ، لَوْ لا أُنْزِلَ إِلَيْهِ مَلَكٌ فَيَكُونَ مَعَهُ نَذِيراً ، أَوْ يُلْقى إِلَيْهِ كَنْزٌ أَوْ تَكُونُ لَهُ جَنَّةٌ يَأْكُلُ مِنْها ،   گفتند : چيست اين پيامبر را كه غذا مىخورد و در بازارها راه مىرود ؟ چرا فرشته‌اى بر او فرود نمىآيد تا با اوبيم دهنده باشد ؟ چرا از آسمان گنجى برايش افكنده نشود ؟ چرا او را باغى نيست كه از آن بخورد ؟ « 2 » » . در اينجا نيز مشركان خواستار آن بودند كه خداوند مستقيم با آنان سخن گويد يا نشانه‌اى بفرستد ، چنان كه همين مطلب را اقوام ديگر نيز در برابر انبيا مطرح مىكرده‌اند . دليل آن بود كه [ تشابهت قلوبهم 
  ] ، دلهاشان همانند يكديگر بوده است « 3 » . اين اصرار مشركين به اندازه‌اى بود كه رسول خدا صلى الله عليه و آله و سلم را دلگير كرده بود ؛ خداوند اين چنين به او آرامش مىدهد : « مبادا كه برخى از چيزهايى كه بر تو وحى كرده‌ايم واگذارى و بدان دلتنگ باشى كه مىگويند : چرا گنجى بر او افكنده نمىشود ؟ و چرا فرشته‌اى همراه او نمىآيد ؟ جز اين نيست كه تو بيم دهنده‌اى بيش نيستى و خداست كه كارساز هر چيزى است . « 4 » »\r\nدر ادامهء همين آيه خداوند از رسول مىخواهد تا به قرآن تحدى كند : « يا آنكه مىگويند كه از خود بر مىبافد و به دروغ به خدا نسبتش مىكند . بگو : اگر راست مىگوييد ، جز خدا هر كه را مىتوانيد به يارى بطلبيد و ده سوره مانند آن به هم بربافته بياوريد ، پس اگر شما را اجابت نكردند ، بدانيد كه قرآن به علم خدا نازل شده و نيز هيچ خدايى بجز او نيست ، آيا تسليم مىشويد ؟ « 5 » » در جاى ديگرى در پاسخ اين سؤال مشركين « و گفتند : چرا از جانب پروردگارش آياتى بر آنها نازل نمىشود » فرمود : « آيا آنان را بسنده نيست كه بر تو كتاب فرستاده‌ايم و بر آنها خوانده مىشود . در اين كتاب براى مؤمنان رحمت و اندرز است . « 6 » » به هر روى دامنهء اين بحث در قرآن گسترده است و اين نشانگر آن است كه مشكل مزبور را مشركان ، مكرر عنوان مىكرده‌اند . در اصل ، اين نيز با وجود قرآن ، اشكال بيهوده‌اى بود زيرا اشراف قريش كه عوام پسندى اين اشكالات را مىديدند بر آن پافشارى مىكردند ، در حالى كه خداوند گواهى مىدهد كه آنان سر ايمان آوردن ندارند : « تا آنجا كه توانستند ، به سخت‌ترين قسم‌ها ، به خدا سوگند ياد كردند كه اگر معجزه‌اى بر ايشان نازل شود ، بدان\r\n\r\n\r\n","description":"","footnote":"\r\n( 1 ) . اسراء ، 93 - 90 ؛ عيون الاثر ، ج 1 ص 199 - 198 ، 201\r\n( 2 ) . فرقان ، 8 - 7 ؛ السيرة النبويه ، ابن هشام ، ج 1 ص 395\r\n( 3 ) . بقره ، 118 ؛ ونك : انعام ، 37 ؛ رعد 7 ، 27 ؛ يونس ، 20 : طه ، 133 ؛ شعراء ، 154\r\n( 4 ) . هود ، 12\r\n( 5 ) . هود ، 14 - 13\r\n( 6 ) . عنكبوت ، 51 - 50\r\n","page_name":" 335 ","page_number":335},
  {"content":"\r\n\r\nايمان آورند . بگو : همه معجزه‌ها نزد خداست و شما از كجا مىدانيد كه اگر معجزه‌اى نازل شود ايمان نمىآورند . « 1 » خداوند مكرر اين نكته را بيان كرده كه آنان هر نشانه‌اى ببينند اعراض مىكنند « 2 » ، آن را استهزاء و مسخره مىكنند « 3 » ، و به آن ايمان نمىآورند . « 4 » شامى مذاكراتى را كه ميان رسول خدا صلى الله عليه و آله و سلم و مشركين روى داده در فصلى خاص و به تفصيل آورده است . « 5 »\r\n\r\n7 - جبرگرايى مشركان :\r\nسخن ديگرى كه از مشركان دربارهء دليل عدم ايمان خود نقل شده ، اين است كه خداى رحمان چنين تقدير كرده كه آنان بت پرست باشند . در اين صورت ايمان و كفر آنان به دست خودشان نيست تا در اين باره تصميمى بگيرند : « مشركان گفتند : اگر خدا مىخواست ما و پدرانمان هيچ چيز جز او را نمىپرستيديم و آنچه را حرام كرده‌ايم ، حرام نمىكرديم ، مردمى هم كه پيش از ايشان بودند چنين مىگفتند . آيا پيامبران را جز تبليغ روشنگر وظيفهء ديگرى است ؟ « 6 » »  « وَ قالُوا لَوْ شاءَ الرَّحْمنُ ما عَبَدْناهُمْ ما لَهُمْ بِذلِكَ مِنْ عِلْمٍ إِنْ هُمْ إِلَّا يَخْرُصُونَ ،  و گفتند : اگر خداى رحمان مىخواست ما فرشتگان را نمىپرستيديم . آنچه مىگويند از روى نادانى است و جز دروغ سخن نمىگويند . « 7 » »\r\nاستناد به عقيدهء جبر به احتمال برگرفته از عقايدى است كه به عهد جاهلى وجود داشته است . اما محتمل است كه آنان به دليل اصرار قرآن بر اينكه خداوند هادى انسانهاست و هر كسى را بخواهد هدايت مىكند ، چنين سخنى را مطرح كرده باشند . در اين صورت بايد گفت از همين دو آيه‌اى كه گذشت چنين به دست مىآيد كه خداوند تأويل جبرگونه را از آنچه كه خود دربارهء هدايت فرموده ، نمىپذيرد . در امر هدايت بخشى از تصميم به عهدهء انسانهاست و قسمتى از آن از لطف و عنايت پروردگار . در قرآن تأكيد شده كه خداوند انتخاب راه فجور و تقوى را به نفس انسانى واگذار كرده ؛ « 8 » بدين ترتيب به نحوى انسان ، و به گونه‌اى خداوند ، در تعيين راه هدايت سهيم‌اند و البته سهم انسان در پرتو قدرتى است كه در اصل ، خداوند به دو الهام كرده است . عقيدهء به جبر بعدها يكى از مباحث كلامى مهم اسلامى شده و در زندگى اجتماعى و سياسى مسلمانان تأثير فراوانى نهاد .\r\n\r\n8 - پايبندى به سنتهاى قبيله‌اى :\r\nزيست قبيله‌اى برپايهء حفظ سنتهاى آباء و اجدادى و ارزشهاى متعلق به گذشته قبيله است . حمايت از اين سنتها وظيفهء ضرورى تك تك افراد\r\n\r\n\r\n","description":"","footnote":"\r\n( 1 ) . انعام / 109\r\n( 2 ) . انعام ، 124\r\n( 3 ) . صافات ، 14\r\n( 4 ) . اعراف ، 146 ؛ انعام ، 25\r\n( 5 ) . سبل الهدى و الرشاد ، ج 2 ص 459 - 451\r\n( 6 ) . نحل ، 35 ؛ انعام ، 148\r\n( 7 ) . زخرف ، 20\r\n( 8 ) . شمس ، 9 - 7\r\n","page_name":" 336 ","page_number":336},
  {"content":"\r\n\r\nقبيله است زيرا روح حاكم بر قبيله با حفظ اين سنن امتداد يافته و حيات قبيله را تضمين مىكند . درستى يا نادرستى يك سنت بسته به آن است كه سنت مزبور در پيشينهء قبيله و حيات قبيله وجود داشته يا نداشته باشد . طبعاً كسى كه بر خلاف آن سنتها حركت كرده ، آنها را باطل دانسته و راه و رسم آباء و اجداد را گمراهى مىداند ، يك خطر جدى براى قبيله و نظام قبيله‌اى است . اين امر بويژه دربارهء رسول خدا صلى الله عليه و آله و سلم صدق مىكرد كه به‌طور اصولى مىكوشيد ساختار قبيله‌اى را تغيير داده و نظام متحدى را بر پايهء اعتقاد به خداى واحد و ارزشهاى واحد ايجاد كند . بر پايهء نگرش حاكم بر جامعهء جاهلى ، همين اندازه كه رسول خدا صلى الله عليه و آله و سلم آباء و اجداد مشركان را گمراه مىدانست ، در ردّ دين او كافى بود . در مذاكراتى كه ميان مشركين و ابوطالب صورت گرفته يكى از نگرانىهاى مشركين از سخنان رسول خدا صلى الله عليه و آله و سلم همين است كه او پدران ما را گمراه دانسته و مىگويد كه در دوزخ هستند . « 1 »\r\nزمانى كه رسول خدا صلى الله عليه و آله و سلم در ميان قبايل مىرفت و آنان را به اسلام فرا مىخواند ، ابولهب مىگفت : اين مرد از شما مىخواهد تا دين پدران خويش را ترك كنيد « 2 » . همين مسأله را خداوند از مشركان در برابر هود عليه السلام نقل مىكند : « گفتند : آيا نزد ما آمده‌اى تا تنها ، الله را بپرستيم و آنچه را پدرانمان مىپرستيدند رها كنيم ؟ « 3 » »   « بَلْ قالُوا إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُهْتَدُونَ ، وَ كَذلِكَ ما أَرْسَلْنا مِنْ قَبْلِكَ فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ ،   مىگويند : پدرانمان را بر آيينى يافتيم و ما از پى آنها مىرويم ؛ بدين سال پيش از تو به هيچ قريه‌اى بيم دهنده‌اى نفرستاديم مگر آنكه متنعمانش گفتند : پدرانمان را بر آيينى يافتيم و ما به اعمال آنان اقتدا مىكنيم . گفت :\r\nحتى اگر براى شما چيزى بياورم كه از آنچه پدرانتان را بر آن يافته بوديد ، هدايت كننده‌تر باشد ؟ گفتند : ما به آيينى كه شما را بدان فرستاده‌اند بىايمانيم . « 4 » » و در آيهء ديگر آمده :  « وَ إِذا قِيلَ لَهُمُ اتَّبِعُوا ما أَنْزَلَ اللَّهُ ، قالُوا بَلْ نَتَّبِعُ ما وَجَدْنا عَلَيْهِ آباءَنا ،  و چون به آنان گفته شود :\r\nآنچه را كه خدا نازل كرده پيروى كنيد ، مىگويند : بلكه آن چه كه پدرانمان را بر آن يافته‌ايم پيروى مىكنيم . » اين مسأله در آيات ديگرى نيز طرح شده و پاسخ خداوند همان است كه آنان مىبايست از پدران گمراه خود كه تعقلى نداشته‌اند ، پيروى نكنند . « 5 »\r\nدر همين جهت عضويت فرد در قبيله ، با ويژگيهاى شناخته شده براى قبيله - اسلام آوردن او را تا حدودى ناممكن مىكرد . زمانى يكى از مشركان بنى المصطق در برابر دعوت\r\n\r\n\r\n","description":"","footnote":"\r\n( 1 ) . نك : انساب الاشراف ، ج 1 ص 141 ، 128\r\n( 2 ) . عيون الاثر ، ج 1 ص 257\r\n( 3 ) . اعراف ، 70\r\n( 4 ) . زخرف ، 24 - 22\r\n( 5 ) . مائده ، 104 ، بقره ، 170\r\n","page_name":" 337 ","page_number":337},
  {"content":"\r\n\r\nپيامبر صلى الله عليه و آله و سلم گفت : من به دين شما در نمىآيم تا ببينم قومم چه مىكنند ؛ اگر ايمان آوردند من نيز ايمان مىآوردم و در غير اين صورت من هم يكى از ايشانم . « 1 »\r\n\r\n9 - سركشى در برابر حق :\r\nتوجيهات فكرى و حتى اجتماعى ، سرپوشى است بر اغراض باطنى و درونى و دنيا گرايانه . انسان براى فرار از توحيد ، سر آن دارد تا خود را از بندگى خدا برهاند و براى خود و حتى بر ديگران خدايى كند . بندگى خداوند تبعات فراوانى از لحاظ روحى و نيز زندگى دنيوى بشر به همراه دارد . از ديد قرآن مشركين در پى آن بودند تا ولايت خدا را نپذيرفته و سلطهء طاغوت را بجاى آن بگذارند . اين اقدام ناشى از خواستهاى فزون طلبانه و برترى جويانه آنان بوده و هيچ گونه زمينهء معقول و انديشمندانه نداشت .\r\nمشركان معجزهء موسى عليه السلام را انكار مىكردند در حالى كه در درون خويش بدان باور داشتند : « با آنكه در دل به آن يقين آورده بودند ، ولى از روى ستم و برترى جويى انكارش مىكردند . « 2 » »\r\nتأكيد قرآن در روشن كردن عامل اصلى عدم ايمان مشركان مكه ، همين برترى جويى آنهاست . آنان در برابر توحيد ، مدعى خدايى و استكبارند :  « إِنَّهُمْ كانُوا إِذا قِيلَ لَهُمْ لا إِلهَ إِلَّا اللَّهُ يَسْتَكْبِرُونَ  ، چون به آنان گفته مىشد كه جز خداى يكتا ، خدايى نيست استكبار ورزيدند . و مىگفتند : آيا به خاطر شاعر ديوانه‌اى خدايانمان را ترك كنيم ؟ « 3 » » . بدين ترتيب دعوت توحيدى اسلام براى مشركين قابل تحمل نبود : « تحمل آنچه بدان دعوت مىكنيد بر مشركان دشوار است . « 4 » » اين همان استكبار است : « واى بر هر دروغپرداز گناهكارى ؛ آيات خدا را كه بر او خوانده مىشود ، مىشنود ؛ آنگاه به گردن كشى پاى مىفشرد ، چنان كه گويى هيچ نشنيده است . پس به عذابى درد آورش عذاب ده . چون چيزى از آيات ما فراگيرد به مسخره‌اش مىگيرد . اينان در خور عذابى خوار كننده‌اند « 5 » . »\r\nخصلت دنياگرايى نيز از لوازم برترى طلبى و فزون خواهى است . اسلام مشركين را به دليل تعلق خاطر شديدشان به دنيا مورد نكوهش قرار داده و سرزنش مىكرد . در آيات قرآنى زندگى دنيوى نمىتوانست تكيه گاه اساسى باشد و نمىبايست جز براى آخرت و به نفع آن مورد بهره بردارى قرار گيرد در غير اين صورت زندگى « لغو » و بيهوده بود . اين برخورد قرآن ، براى مشركين دشوار بود ؛ آن زمان كه مشركين آيات قيامت را مىشنيدند ، از قرآن ابراز تنفر مىكردند : « چون خدا را به يكتايى ياد كنند دلهاى آن كسان كه به قيامت ايمان\r\n\r\n\r\n","description":"","footnote":"\r\n( 1 ) . المغازى ، ج 1 ، ص 406\r\n( 2 ) . نمل ، 14\r\n( 3 ) . صافات ، 36 - 35\r\n( 4 ) . شورى ، 13\r\n( 5 ) . جاثيه ، 9 ، 8 ، 7\r\n","page_name":" 338 ","page_number":338},
  {"content":"\r\n\r\nنياورده‌اند نفرت گيرد ، و چون نام ديگرى جز او برده شود ، شادمان شوند . « 1 » » مشركين با اعتماد به مال و منال و فرزندان خويش ، بر اين باور بودند كه عذاب نمىشوند « 2 » .\r\nدر برابر خداوند آنان را مورد سرزنش قرار مىدهد : « واى بر هر غيبت كنندهء عيب جويى ؛ آن كه مالى گرد كرد و حساب آن نگه داشت . مىپندارد كه دارايىاش جاويدانش گرداند « 3 » . » « بدانيد كه زندگى اين جهانى بازيچه است و بيهودگى و آرايش و فخر فروشى و افزون جويى در اموال و اولاد « 4 » . » به هر روى عامل اصلى مخالفت مشركين همين استكبار و فزون طلبى است كه در آيات ديگرى نيز بدان اشاره شده است : « آنان كه بىهيچ حجتى كه از آسمان آمده باشد دربارهء آيات خدا مجادله مىكنند ، در دلشان جز هواى برزگى نيست ؛ ولى به آن نخواهند رسيد . پس به خدا پناه ببر كه او شنوا و بيناست . « 5 » »\r\n\r\nواكنش مسلمانان در برابر آزار مشركان\r\nاين امر طبيعى مىنمود كه در كنار بسيارى از مسلمانانى كه هر گونه شكنجه‌اى را تحمل مىكردند ، بودند كسانى كه ، توان تحمل آزار مشركان را نداشتند . آنان نمىتوانستند در برابر شكنجه پايدارى كنند ، به همين دليل اظهار ندامت كرده و مرتد مىشدند . در ميان اين افراد كسانى بودند كه تقّيه كرده ، پنهانى عقيدهء توحيدى خويش را حفظ مىكردند ، اما كسان ديگرى نيز بودند كه به‌طور جدى مرتد مىشدند . اخبار سيره ، هر دو نمونه برخورد را نشان مىدهد . شيوهء تقّيه راهى معقول براى كسانى بود كه تحمل پايدارى در خود نمىديدند اما معتقد به دين بودند ؛ گرچه مىتوان گفت از لحاظ دينى ، حتى كسانى كه توان پايدارى داشتند مىتوانستند از اين شيوهء مشروع بهره بردارى كنند . افرادى نيز با پايدارى در برابر مشركان ، خود را در معرض زندان ، شكنجه و احياناً شهادت قرار مىدادند . دو اصطلاح رايج در كتابهاى سيره در اين برخوردها ، يكى « فتنه » و ديگرى « استضعفاف » است .\r\nسيره نويسان اصطلاح فتنه را دربارهء شرايط سختى به كار مىبرند كه مشركان ايجاد كرده و از آن براى باز گرداندن مسلمانان از اسلام به شرك استفاده مىكردند « 6 » . عنوان « مستضعف » نيز براى مسلمانانى به كار مىرفت كه در معرض اين شرايط قرار گرفته و با اعمال فشار\r\n\r\n\r\n","description":"","footnote":"\r\n( 1 ) . زمر ، 45\r\n( 2 ) . سبأ ، 35\r\n( 3 ) . همزه ، 3 ، 2 ، 1\r\n( 4 ) . حديد ، 20\r\n( 5 ) . مؤمن ، 56\r\n( 6 ) . گفته شده در آيهء دهم سورهء عنكبوت تعبير « فتنة الناس » به همين معناست : نك : مجمع البيان ، ج 7 ص 273\r\n","page_name":" 339 ","page_number":339},
  {"content":"\r\n\r\nمشركان ، تهديد به كنار گذاشتن عقايد توحيدى خود مىشدند « 1 » . معمولًا كسانى كه در مكه زندگى مىكردند يا از طبقهء اشراف بودند كه شامل ثروتمندان ، رؤسا و متنفذان قبايل بود كه حتى وضعيت مالى معمولى داشتند ، و يا از طبقهء ضعفا و مستمندان بودند . مشركان ، افراد شريف را تهديد به خوار كردن و متهم كردنش به حماقت و سفاهت مىكردند . افراد ثروتمند را تهديد به كسادى تجارت و از بين بردن اموالش مىكردند ؛ افراد ضعيف را نيز آزار داده ، ديگران را بر ضد آنان تحريك مىكردند و يا به فريب آنان مىپرداختند « 2 » . اين شكنجه بنابه نقل ابن عباس آن مقدار بود كه مسلمانان چاره‌اى در ترك دين اسلام نداشتند .\r\nآنان افراد ضعيف را آنقدر مىزدند و تشنگى و گرسنگى مىدادند كه توان نشستن نداشتند ؛ آنگاه از آنان مىخواستند تا اعتراف كنند كه بجاى خدا به « لات » و « عزى » اعتقاد دارند . حتى آنها را وادار مىكردند تا بگويند خدا را به عنوان خداى خود نپذيرفته اما جُعَل را به عنوان خداى خود مىپذيرند . « 3 » نظام قبيله‌اى ايجاب مىكرد تا اشراف هر قبيله ، مسلمانان طايفه خويش را آزار دهند زيرا قبايل ديگر نمىتوانستند مزاحم مسلمانان ساير قبايل شوند .\r\nابن اسحاق مىگويد : هر قبيله‌اى به آزار مسلمانان خود برخاسته آنان را زندانى كرده و با شكنجه ، گرسنگى و تشنگى با آنها برخورد مىكردند . آنان مسلمانان را در شدت گرما روى زمين داغ مىنهادند ؛ كسانى كه ضعيف بودند از دين خود بر مىگشتند ، كسانى كشته مىشدند و برخى نيز از دست آنان در امان مىماندند . « 4 » و در نقل ديگر آمده است كه قريش پس از شيوع اسلام در مردان و زنان مكه عده‌اى حبس كرده و گروهى را فريب دادند « 5 » بلال به دست امية بن خلف شكنجه مىشده « 6 » زنى كه از كنيزان در بنى عدى بود ، توسط عمر بن خطاب كه آن زمان هنوز مشرك بود شكنجه مىشد « 7 » و عمار همراه پدر و مادرش توسط\r\n\r\n\r\n","description":"","footnote":"\r\n( 1 ) . عروه دربارهء صهيب مىگويد : او از مستضعفين بود ، از مؤمنانى كه در راه خدا تعذيب مىشدند ؛ انساب ، ج 1 ص 181 ؛ و نك : ص 185 دربادهء بلال ، و ص 194 دربارهء عامربن فُهَيره ؛ و نيز نك : سُبُل الهدى والرشاد ، ج 2 ، ص 480 . در مورد ديگرى دربارهء عمار آمده است : كان عماربن ياسر من المستضعفين الذين يعذبون به مكه ليرجع عن دينه ؛ طبقات الكبرى ، ج 3 ، ص 248\r\n( 2 ) . السيرة النبوية ، ابن هشام ، ج 1 ص 320 ؛ انساب الاشراف ، ج 1 ص 198\r\n( 3 ) . السيرة النبويه ، ابن هشام ، ج 1 ، ص 320 ؛ انساب الاشراف ، ج 1 ، ص 197 ؛ السيرة النبويه ، ذهبى ، ص 219\r\n( 4 ) . السيرة النبويه ، ابن هشام ، ج 1 ، ص 317\r\n( 5 ) . السيرة النبويه ، ابن هشام ، ج 1 ، ص 294\r\n( 6 ) . دربارهء نحوهء شكنجهء او كه او را بر زمين داغ خوابانيده و سنگ بر سينه‌اش مىنهادند نك : انساب ، ج 1 ، ص 184 ؛ آنان ريسمان بر گردنش آويزان كرده به دست بچه‌ها مىدادند تا در ميان كوههاى مكه بدين سوى و آن سوى بكشند ؛ انساب ، ج 1 ، ص 185 ؛ بلال مىگويد : مرا يك شبانه روز تشنه گذاشته بعد روى سنگ داغ مىخوابانيدند انساب ، ج 1 ، ص 186 ؛ سبل الهدى والرشاد ، ج 2 ، ص 277\r\n( 7 ) . السيرة النبويه ، ابن هشام ، ج 1 ، ص 319 ؛ انساب ، ج 1 ، ص 1995 ؛ سبل الهدى والرشاد ، ج 2 ، ص 482\r\n","page_name":" 340 ","page_number":340},
  {"content":"\r\n\r\nبنى مخزوم مورد آزار و شكنجه بودند . آنها اين خانواده را زير آفتاب سوزان روى زمين شكنجه مىكردند . مادر عمار كه بر سر اسلام پايدارى كرد به شهادت رسيد « 1 » و اولين شهيد اسلام نام گرفت . « 2 » كسانى از بنى مخزوم از هشام بن وليد مىخواستند تااجازه دهد برادرش وليدبن وليد را تحت فشار بگذارند زيرا احتمال مىدادند اسلام در بنى مخزوم توسعه يابد .\r\nاو اجازه چنين اقدامى را داد ، اما گفت : تنها او را شكنجه كنيد اما مراقب باشيد كه جانش را نگيريد زيرا در آن صورت او شريف‌ترين شما را به انتقام خواهم كشت ، و البته آنان از ترس آنكه مبادا او در ضمن آزار و تعذيب كشته شود ، او را رها كرده رفتند « 3 » .\r\nاين نشان مىدهد كه نظام قبايلى همزمان در شكنجه و حفظ جان افراد مسلمان شده خود احساس مسئوليت مىكرده است . سيره نويسان تصريح كرده‌اند كه شكنجه و تعذيب تنها براى كسانى بود كه پشتوانهء طايفه‌اى نداشتند [ عُذّب قومٌ لا عشائرَ لهم و لامانع 
  ] « 4 » مىدانيم كه تعداد زيادى از اصحاب رسول خدا صلى الله عليه و آله و سلم را همين افراد تشكيل مىدادند .\r\nابوسفيان مىگفت : بيشتر طرفداران محمد صلى الله عليه و آله و سلم را زنان و افراد ضعيف تشكيل مىدهند . « 5 » طبيعى بود كه كسان زيادى از اصحاب كه از اين قشر بودند ، گرفتار فشار اشراف بودند . آثار شكنجه مشركان آن خيان بود كه تا سالها بعد آثار آن بر پشت عماربن ياسر باقى مانده بود . « 6 » او پس از شهادت مادرش و تحمل آزار فراوان ، به ظاهر دست از عقيدهء توحيدى خود برداشت . بنا به نقل سيره نويسان و محدثان آيهء يكصد و شش سورهء نحل در پاسخ سؤال او از رسول خدا صلى الله عليه و آله و سلم دربارهء درستى يا نادرستى اين برخورد او نازل گرديد : « 7 » « كسى كه پس از ايمان به خدا كافر مىشود ، نه آن كه او را به زور واداشته‌اند تا اظهار كفر كند و حال آنكه دلش به ايمان خويش مطمئن است ، بلكه آنان كه درِ دل را به روى كفر مىگشايند ، مورد خشم خدايند و عذابى بزرگ بر ايشان مهياست . » « 8 » برخورد عمار بعدها « تقيه » نام\r\n\r\n\r\n","description":"","footnote":"\r\n( 1 ) . نك : السيرة النبويه ، ابن هشام ، ج 1 ، ص 320\r\n( 2 ) . الاشراف ، ج 1 ، ص 158 ؛ السيرة النبويه ، ذهبى ، ص 218 ؛ دلائل النبوه ، ج 2 ، ص 282 ؛ سبل الهدى والرشاد ، ج 2 ، ص 481\r\n( 3 ) . السيرة النبويه ، ابن هشام ، ج 1 ، ص 321 ؛ السيرة النبويه ، ذهبى ، ص 219\r\n( 4 ) . انساب الاشراف ، ج 1 ، ص 197 ؛ و نك : شرح نهج البلاغه ، ابن ابى الحديد ، ج 13 ، ص 255\r\n( 5 ) . المصنف ، ابن ابى شيبه ، ج 7 ، ص 347\r\n( 6 ) . انساب الاشراف ، ج 1 ، ص 158 ؛ همينطور خباب بن ارَت ، نك : انساب ، ج 1 ، ص 177 ؛ سبل الهدى و ارشاد ، ج 2 ، ص 481\r\n( 7 ) . انساب الاشراف ، ج 1 ، ص 160 - 159 ؛ همو مىگويد رسول خدا صلى الله عليه و آله و سلم به عمار فرمود تا چنين برخوردى با مشركان بكند تا از دست آنان رهايى يابد .\r\n( 8 ) . نحل ، 106\r\n","page_name":" 341 ","page_number":341},
  {"content":"\r\n\r\nگرفت . اين اصطلاحى بود كه از آيه بيست و هشتم سورهء آل عمران گرفته شده است :  « إِلَّا أَنْ تَتَّقُوا مِنْهُمْ تُقاةً »  . اين تنها عمار نبود كه چنين برخورد كرد بلكه جمعى از مسلمانان چنين مىكردند . ابن جوزى تصريح مىكند كه جز عده‌اى كه به حبشه رفتند ديگران ايمان خويش را پنهان كرند . « 1 » مصعب بن عمير نيز پس از آنكه مسلمان شد ، اسلام خود را از ديد والدين وقوم خود پنهان مىكرد زمانى كه كسى خبر مسلمان شدن او را به خانواده‌اش داد ، او را زندانى كردند تا آن كه به حبشه هجرت كرد . « 2 »\r\nخالدبن سعيد نيز گرفتار شكنجه بود تا به حبشه هجرت كرد . « 3 » از ديگر كسانى كه اسلام خود را در مكه كتمان كردند سهيل بن بيضاء « 4 » و نعيم بن عبد الله بن اسيد بودند . « 5 » عبدلله بن سهيل بن عمرو از مهاجران به حبشه بود كه پس از هجرت رسول خدا صلى الله عليه و آله و سلم به مدينه به مكه آمد تا به مدينه برود ؛ پدرش او را محبوس كرد . او نيز در ظاهر ، اظهار ارتداد كرده و حتى بر مسلمانان تندى مىكرد تا آن كه در غزوهء بدر همراه آنان رفت ، وقتى دو طرف در برابر يكديگر صف كشيدند ، قبل از درگيرى به مسلمانان پيوست و پدرش از اين اقدام او به شدت خشمگين شد . « 6 » سهل بن بيضا ( برادر سهيل پيشگفته ) نيز كه به زور همراه سپاه مشركان در نبرد بدر حاضر شده بود به اسارت در آمد . عبد الله بن مسعود شهادت داد كه در مكه او را ديده كه نماز مىخوانده است ، بدين ترتيب او را از پرداخت فديه مستثنى داشتند . « 7 »\r\nحبس كردن مسلمانان يكى از شيوه‌هاى رايج مشركان در برخورد با مسلمانان بود . البته در مكه حكومتى وجود نداشت تا زندان عمومى داشته باشد ، لذا افراد توسط پدر يا اقوام خود در محلى در خانهء خود زندانى مىشدند . مىدانيم كه ابوجندل فرزند ديگر سهيل بن عمرو كه زندانى پدر بود درگير و دار امضاى پيمان حديبيه ( سال ششم هجرى ) خود را از بند رها كرده نزد رسول خدا صلى الله عليه و آله و سلم آمد اما چون قرارداد حديبيه امضا شده بود ، بازگردانده شد . « 8 » خاصيت حبس از نظر مشركان اين بود كه فرد مسلمان شدهء طايفه در عين مصون ماندن از قتل نمىتوانست نزد رسول خدا صلى الله عليه و آله و سلم برود . مسلمانانى كه از حبشه باز گشتند نوعاً گرفتار حبس مىشدند « 9 » . همانگونه كه گذشت عده‌اى در طى اين آزارها از دين جديد باز\r\n\r\n\r\n","description":"","footnote":"\r\n( 1 ) . المنتظم ، ج 2 ، ص 374\r\n( 2 ) . طبقات الكبرى ، ج 3 ، ص 116\r\n( 3 ) . طبقات الكبرى ، ج 4 ، ص 95\r\n( 4 ) . همان ، ج 4 ، ص 213\r\n( 5 ) . همان ، ج 4 ، ص 138\r\n( 6 ) . انساب الاشراف ، ج 1 ، صص 220 - 219\r\n( 7 ) . انساب الاشراف ، ج 1 ، ص 225\r\n( 8 ) . نك : انساب الاشراف ، ج 1 ، ص 220\r\n( 9 ) . نك : انساب الاشراف ، ج 1 ، ص 215 ؛ دو نمونه در آنجا ياد شده است . يكى از آنان هشام برادر عمرو بن عاص بود كه حتى بعد از مرگ پدرش نيز مدتى زندانى بود ، او توانست بعد از غزوهء خندق به پيامبر ملحق شود . بلاذرى در ص 197 از هشام به عنوان يكى از اشراف مسلمان شده كه سپس مرتد شد ياد كرده است .\r\n","page_name":" 342 ","page_number":342},
  {"content":"\r\n\r\nگشتند و به تعبير قرآن گرفتار فتنه شدند . كلبى نام تعدادى از اشراف مكه را ياد مىكند كه مسلمان شدند و سپس مرتد گشتند ؛ سلمة بن هشام ، وليدبن وليد بن مغيره ، در شمار آنان بودند « 1 » . ابن عباس تعذيب موجود را در حدى مىدانست كه لاجرم براى برخى ، ارتداد چاره ناپذير بود « 2 » . عياش بن ابى ربيعه نيز در شمار كسانى كه گرفتار فتنه شده و از دين باز گشته ياد شده است « 3 » . مقريزى تعداد كسانى را كه از اسلام باز گشتند پنج نفر مىداند :\r\nابوقيس بن مغيره ، ابوقيس بن فاكه بن مغيره ، عاص بن مُنَبَّه ، حارث بن زمعه وليدبن مغيره « 4 » .\r\nاز مجموع آنچه در آن سالها رخ داده به دست مىآيد كه مقاومت مسلمانان در حدى بوده كه بقاى اسلام را در مكه تضمين كرده است . از نمونه فشارهاى مشركان يكى آن بود كه عاص بن وائل حاضر نشد بدهى خود را بدهد مگر آنكه طلبكار از دين اسلام باز گردد ، اما آن شخص نپذيرفت « 5 » .\r\nبه نوشته مورخان آيه‌اى نيز در وصف مؤمنان پايدار نازل شده است : « كسانى كه پس از آن كه برايشان ظلم شد مهاجرت كردند ( بايد مقصود حبشه است زيرا سورهء نحل مكى است ) در اين جهان جايگاه نيكويى مىدهيم و اگر بدانند اجر آخرت بزرگ‌تر است ؛ آنان كه صبر پيشه كردند و بر پرودگارشان توكل كردند » . « 6 » به نوشته طبرسى آيهء مذكور دربارهء بلال و خَبّاب و صُهَيب و عمار بود و بعدها نيز وقتى عمر عطاى ابن مهاجران را مىداد مىگفت :\r\nبگيريد ابن همان و عده‌اى است كه خداوند در دنيا به شما داده است . « 7 » جدى بودن تهديد مشركان سبب شد تا رسول خدا صلى الله عليه و آله و سلم براى نجات جان و ايمان مؤمنان انديشهء ديگرى بكند كه همان هجرت به حبشه بود .\r\n\r\nهجرت به حبشه\r\nدربارهء هجرت گروهى از مسلمانان به حبشه مسايل چندى قابل طرح است ؛ پيش از هر مطلبى اين نكته را بايد دانست كه مورخان همگى از اين حركت به عنوان « هجرت » ياد\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 197\r\n( 2 ) . همان ، ج 1 ، ص 197\r\n( 3 ) . مجمع البيان ، ج 7 ، ص 272 به نقل از كلبى ؛ نك : انساب ، ج 1 ، ص 220 ؛ گفته شده آيهء دهم سورهء عنكبوت دربارهء او نازل شده است .\r\n( 4 ) . امتاع الاسماع ، ج 1 ص 20 ؛ مصحح در پاورقى مىگويد : صحيح آن در ابن هشام آمده كه على بن امية بن خلف است .\r\n( 5 ) . دلائل النبوه ، ج 2 ، ص 281 - 280 ؛ بخارى ، ج 3 ، ص 158 - 157\r\n( 6 ) . نحل ، 42 - 41 . ونك : انساب الاشراف ، ج 1 ، ص 159 - 158 ؛ اين ترديد وجود دارد كه بخشى از سوره مكى و بخشى از آن مدنى باشد .\r\n( 7 ) . مجمع البيان ، ج 5 ، ص 361\r\n","page_name":" 343 ","page_number":343},
  {"content":"\r\n\r\nكرده‌اند . اين از آن روست كه قرآن در سورهء مكى نحل آيهء چهل و يكم كه پيش از اين اشاره شد از آن واقعه به عنوان هجرت ياد كرده و بعدها نيز پيامبر صلى الله عليه و آله و سلم آن را هجرت ناميد . در اينجا چند بحث بايد طرح شود :\r\n\r\n1 - علت مهاجرت\r\nجعفربن ابى طالب ضمن سخنانى كه برابر نجاشى ايراد كرد ، علت هجرت رافشار مشركان براى باز گرداندن مسلمانان از اسلام عنوان كرد « 1 » مىگويد : زمانى كه شمار مسلمانان فزونى گرفت و ايمان آوردن به اسلام آشكار شد و شمارى از قبايل به تعذيب و حبس مسلمانان خود پرداختند تا آنان را از دينشان باز گردانند ، رسول خدا صلى الله عليه و آله و سلم به آنان فرمود : در زمين پراكنده شويد . سؤال كردند كه به كجا برويم ؟ آن حضرت به حبشه اشاره كرد . پس از آن بود كه عده‌اى از مسلمانان به همراه خانواده يا بدون آن به حبشه هجرت كردند « 2 » . اين نكته را ديگر راويان سيره نيز گزارش كرده و تأكيد كرده‌اند كه علت اصلى هجرت به حبشه ، نجات مسلمانان از آزار مشركان و حفظ ايمان آنان بوده است . عروة بن زبير با اشاره به ارتداد برخى از مسلمانان در جريان اين آزارها ضرورت هجرت به حبشه را توجيه كرده است « 3 » سخن ابن اسحاق نيز اين است كه رسول خدا صلى الله عليه و آله و سلم شاهد بود كه خود با حمايت خداوند و عمويش از آزار مشركان در امان است ، اما يارانش گرفتارند و او توان دفاع از آنان راندارد .\r\nلذا به آنان گفت تا به حبشه بروند . آنان نيز از ترس فتنه - بازگشت به بت پرستى - و فرار به سوى خدا براى حفظ دين خود ، به حبشه رفتند و اين اولين هجرت در اسلام است « 4 » رسول خدا صلى الله عليه و آله و سلم فرمود : خدايا هجرت اصحاب من را پذيرا باش و آنان را به جاهليتشان باز مگردان « 5 »\r\nتصور اينكه رسول خدا هدف ديگرى از هجرت داشته در آن شرايط دشوار به نظر مىرسد . اما مىتوان به يك مسأله اشاره كرد ؛ ادامهء وقايع مكه و حضور مسلمانان مىتوانست به درگيرى آنان با مشركان بينجامد . اين امرى بود كه رسول خدا صلى الله عليه و آله و سلم از آن\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ص 336 ؛ مسلمانانى بودند كه همچنان زير عذاب و شكنجه مشركان بودند تا آنكه هجرت كردند ؛ نك : طبقات الكبرى ، ج 4 ، ص 123\r\n( 2 ) . طبقات الكبرى ، ج 1 ، ص 204 ؛ شكل كاملتر اين نقل زهرى كه در اصل ازام سلمه بوده و خودام سلمه ازمهاجرين است در : دلائل النبوه ، بيهقى ، ج 2 ، ص 301 آمده است ونك : عيون الاثر ، ج 1 ، ص 209\r\n( 3 ) . مغازى عروة بن زبير ، ص 104 ؛ الدرر ، ص 21\r\n( 4 ) . السيرة النبويه ، ابن هشام ، ج 1 ، ص 320 ؛ سبل الهدى والرشاد ، ج 2 ، ص 485\r\n( 5 ) . انساب الاشراف ، ج 1 ، ص 222\r\n","page_name":" 344 ","page_number":344},
  {"content":"\r\n\r\nپرهيز داشت . خروج بيش از هشتاد مسلمان از مكه از شدت اين تنش مىكاست « 1 » . به علاوه قريش در شرايط جديد كمتر احساس خطر مىكرد . اين درست است كه رفتن مهاجران نوعى حقارت براى آنان بود اما عدم وجود اين تعداد مسلمان از شدت حساسيت آنان كاسته و آنان با شمار كمترى از مسلمانان برخورد داشتند .\r\nمسأله ديگر اين بود كه اسلام در مكه گرفتار تهديد جدى بود . اين امكان وجود داشت كه جامعهء كوچك مؤمنان يكباره در معرض فشار شديد مشركان قرار گرفته و نابود شود .\r\nفرستادن جمعى از مسلمانان به محيطى دور دست كه در ميان آنان مشاهيرى چون جعفربن ابى طالب و عثمان بن مظعون بودند ، اقدامى پيشگيرانه در برابر اين خطر احتمالى بود . البته از چنين فكرى در متون تاريخى ياد نشده است اما يك شاهد قوى بر درستى آن وجود دارد . زمانى كه مسلمانان به همراهى رسول خدا صلى الله عليه و آله و سلم به مدينه هجرت كردند ، هنوز شمارى از مهاجران حبشه ، مخصوصاً رهبر آنان جعفر در آنجا باقى مانده بود . تنها پس از صلح حدييبه كه اسلام ضمانت قطعى براى حفظ خويش به دست آورد ، رسول خدا صلى الله عليه و آله و سلم از آنان خواست تا به مدينه باز گردند . اين در حالى بود كه پيش از آن ، مدينه به شدت نيازمند نيروى انسانى بود . از سوى ديگر بايد توجه داشت كه همه مهاجران در شمار مستضعفانى نبودند كه مشركان بتوانند آنان را آزار دهند . نمونه آن خود جعفر بود كه در حمايت ابوطالب قرار داشت . نمونه‌هاى ديگر عبارت بودند از : زبير ، عثمان ، عبد الرحمان بن عوف . « 2 »\r\nبنابراين فرستادن آنان نمىتواند صرفاً به دليل خلاصى آنان از آزار مشركان باشد . هر چند رفتن به فضاى آزاد به دور از ذلتى كه در مكه گرفتارش بودند براى آنان بسيار مطبوع و مطلوب بود . در اصل رهايى از ظلم و ذلت بايد يكى از دلايل اصلى اين هجرت دانسته شود . خداوند در سورهء نحل به هجرتى اشاره كرده كه به دليل مكى بودن سوره ، بايد اشاره به هجرت به حبشه باشد : « به آنان كه مورد ستم واقع شدند و در راه خدا مهاجرت كردند ، در اين جهان جايگاهى نيكو مىدهيم و اگر بدانند اجر آخرت بزرگ‌تر است « 3 » . عبد الله بن\r\n\r\n\r\n","description":"","footnote":"\r\n( 1 ) . در خلاصهء سيرت رسول الله صلى الله عليه و آله و سلم ( ص 70 - 69 ) آمده است : چون سيّد عليه السلام ، صحابه را درعذاب كافران مىديد ، و آيت قتال نازل نيامده بود ، اجازت داد به ولايت حبشه بروند .\r\n( 2 ) . قاضى عبد الجبار رفتن عثمان ، زبير و جعفر را به دليل شرايط دشوار مكه دانسته است : تثبيت دلائل النبوه ، ص 350\r\n( 3 ) . نحل ، 40 ؛ در آيهء 110 از هجرت و جهاد سخن گفته شده و متحمل است كه مربوط به هجرت به مدينه باشد . اين مسأله با مكى بودن سوره سازگار نيست مگر آنكه بخشى از آن سوره يا آيهء مزبور مدنى باشد ؛ اقوالى وجود دارد كه بخشى از آيات را مدنى مىداند نك : مجمع البيان ، ج 6 ، ص 347\r\n","page_name":" 345 ","page_number":345},
  {"content":"\r\n\r\nحارث يكى از مهاجرين بود كه اشعارى در اين باره سرود و از جمله گفت :\r\n كلّ امْرى مِن عِبادِالله مُضْطَهدٌ * ببطن مكّة مقهورٍ و مفتون \r\n إنّا وَجَدنا بلادالله و اسعة * تنجى من الذل و المخزاه و الهون « 1 » \r\nتاكيد بر اين كه رسول خدا صلى الله عليه و آله و سلم اين گروه را به عنوان يك گروه تبليغى فرستاده ، به عنوان علت هجرت قابل طرح نيست بلكه تنها مىتواند به عنوان نتيجهء هجرت مورد توجه باشد . بايد دانست كه حبشه تا قرنها اسلام را تجربه نكرد و تنها تاجران مسلمان در قرون بعدى تا حدودى اسلام را در آن رواج دادند .\r\n\r\n2 - تاريخ مهاجرت\r\nاين مسأله تا حدودى مربوط به اين نكته است كه مهاجرين چندبار هجرت كرده و هربار در چه زمانى بوده است . روايتى كه عموماً در ميان مورخان نسبتاً متأخر پذيرفته شده اين است كه هجرت به حبشه دوبار بوده و بار نخست آن در رجب سال پنجم بعثت بوده است . در اين ماه بر حسب اختلاف نقلها حدود دوازده تا هفده نفر زن و مرد به حبشه هجرت كردند .\r\nدر اين نقل آمده است كه آنان ماه شعبان و رمضان را در حبشه ماندند تا آنكه واقعهء سجده يا به اصطلاح ماجراى غرانيق ( به ادامه بحث توجه كنيد ) رخ داد ؛ در آن زمان مهاجرين خبر مسلمان شدن مردم مكه را شنيده و باز گشتند . اما به دليل مواجه شدن با نادرستى مسلمان شدن اشراف مكه با اكراه وارد شهر شده و پس از گذشت مدتى كه دقيقاً تاريخ آن را تعيين نكرده‌اند ، هجرت دوم روى داد . اين بار تعداد مهاجرين به بيش از هشتاد نفر رسيد كه جعفر نيز ميان آنان بود . « 2 » اين روايت از واقدى است كه ابن سعد از او نقل كرده است « 3 » عروة بن زبير نيز همين طرح كلى را پذيرفته است . « 4 » مشكل عمده در اين روايت ، حكايت غرانيق است كه گفته‌اند سبب بازگشت مهاجران نخست به مكه شده است . ما پس از اين دربارهء اين حكايت ، به اجمال سخن خواهيم گفت .\r\nابن اسحاق در عنوان كه آورده ابتداء از « المهجرة الاولى » سخن گفته است . او در ذيل اين عنوان - كه دقيقاً معلوم نيست از خود ابن اسحاق است يا ابن هشام يا ديگرى - از مهاجرت كلى مسلمانان كه عددشان بالغ بر هشتاد نفر بوده سخن گفته است . در واقع ،\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، ص 331 السيرة النبويه ، ذهبى ص 185 ؛ همو در اشعار ديگرى اين اقدام را نوعى تبعيد اجبارى از سوى قريش مطرح مىكند و از حبشه به عنوان فضايى ياد مىكند كه به راحتى مىتواند خداى محمد را در آن عبادت كند .\r\n( 2 ) . دربارهء اين گزارش نك : سبل الهدى و الرشاد ، ج 2 ، صص 489 - 487 ؛ المنتظم ، ج 2 ، صص 375 - 374\r\n( 3 ) . طبقات الكبرى ، ج 1 ، صص 208 - 203\r\n( 4 ) . مغازى عروة بن زبير ، صص ، 111 - 105\r\n","page_name":" 346 ","page_number":346},
  {"content":"\r\n\r\nاو تمامى اين افراد را كسانى دانسته كه در همان هجرتِ نخست به حبشه مهاجرت كرده‌اند .\r\nبا اين حال عبارت اينچنين دنبال مىكند كه [ ثم خرج جعفر بن الى طالب رضى الله عنه و تتتابع المسلمون حتى اجتمعوا بأرض حبشه 
  ] . « 1 » او پس از ياد اسامى آنان مىگويد : اگر عمار بن ياسر نيز جزو مهاجرين باشد كه البته در آن شك وجود دارد مهاجرين هشتاد و هشت نفر مىشوند . پس از آن ا زخبر هيئت قريش براى بازگرداندن مهاجرين ، حكومت نجاشى بر حبشه و خروج حبشيان بر نجاشى ياد كرده است . ابن اسحاق پس از نقل اسلام عمر ، و نيز خبر صحيفه و رفتن بنى هاشم در شعب ، از باز گشت شمارى از مهاجران به مكه سخن گفته ، واسامى آنان را ياد كرده و اظهار مىكند كه سى و سه نفر به مكه برگشتند . « 2 » ابن اسحاق اين خبر را بعد از خبر رفتن بنى هاشم به شعب و پيش از نقل خبر نقض قرارداد مشركان آورده است . اگر ابن اسحاق [ و احتمالًا با دستكارى ابن هشام 
  ] ترتيب تاريخى بحث را رعايت كرده باشد روشن است كه او خبر نقل شده از طريق واقدى كه ميان متاخران شايع شده را نمىپذيرد . او از حكايت غرانيق نيز كه همهء مورخان بعدى به عنوان دليل بازگشت مهاجران نخست ذكر كرده‌اند ، يادى نمىكند . « 3 »\r\nمسألهء بازگشت نيز كه او مطرح كرده بازگشت سى و سه نفر است كه ارتباطى با آنچه ديگران در مرحلهء نخست هجرت ( كه حداكثر پانزده نفر بوده‌اند ) گفته‌اند كه تعدادى از آنان بازگشتند و بعد از آن مرحلهء دوم هجرت صورت گرفت ، ندارد ؛ بدين ترتيب توان گفت كه ابن اسحاق اصولا دو هجرت را همچون ديگران قبول ندارد . تنها يك نكته را مىتوان گفت و آن اينكه اولين گروهى كه از مكه خارج شده‌اند يك گروه دوازده نفرى يا هفده نفرى بوده‌اند ؛ پس از آن مسلمانان در گروههاى بسيار كوچك و بطور مسلسل از مكه خارج شده‌اند . سفر جعفر پس از رفتن اين گروه نخست بوده و البته و به احتمال بسيار قوى فاصلهء چندانى در كار نبوده است . ابن اسحاق اين خروج تدريجى را يادآور شده است . « 4 » با اين\r\n\r\n\r\n","description":"","footnote":"\r\n( 1 ) . نك : السيرة النبويه ، ج 1 ، صص 322 - 321\r\n( 2 ) . نك : همان ، ج 1 ، ص 369\r\n( 3 ) . حكايت مزبور در سيرهء ابن هشام نيامده جز آنكه بيهقى در دلائل ( ج 2 ، ص 296 ) و طبرى ( ج 2 ، ص 338 ) آن را از ابن اسحاق نقل كرده و محتمل است كه ابن هشام آن را حذف كرده باشد . شايد هم خود ابن اسحاق در يك املاى كتاب خود آن را نقل و در املاى ديگر نياورده باشد . اين نكته با توجه به آنچه در شكل بحث از هجرت و بازگشت سى و سه نفر گفته - نه مثل آنان كه غرانيق را دليل بازگشت گروه اول و هجرت گروه دوم دانسته‌اند - روشن مىشود كه در متنى كه از ابن اسحاق به دست ابن هشام رسيده اصل خبر غرانيق نبوده است . طبرى در تاريخ خود ( ج 2 ، صص 341 - 338 ) غرانيق را به نقل ابن اسحاق آورده ؛ در آنجا غرانيق نه به عنوان دليل بازگشت گروهى كه در مرحلهء اول رفته‌اند بلكه پس از خروج از شعب مطرح شده است .\r\n( 4 ) . السيرة النبويه ، ابن هشام ، ج 1 ، ص 323 ؛ تاريخ الطبرى ، ج 2 ، صص 331 - 330 ؛ ظاهراً خروج اين افرادتدريجى بوده تا قريش متوجه آن نشوند ؛ نك : فقه السيره ، غزالى ، ص 115\r\n","page_name":" 347 ","page_number":347},
  {"content":"\r\n\r\nهمه نبايد اين تصور را نادرست پنداشت كه پس از خروج اولين گروه ، مدتى به طول انجاميده تا گروه يا گروههاى بعدى به تناوب و تدريج هجرت كرده‌اند ، زيرا در تمامى مآخذ حتى سيرهء ابن اسحاق و لو به اجمال از اين دو مرحله سخن گفته شده است . « 1 » بلاذرى در ذيل اسامى مهاجران غالباً به هجرت فرد مورد نظر در دفعهء اول يا دوم اشاره مىكند . « 2 » در مورد برخى از صحابه نيز تصريح شده در در هر دو هجرت حضور داشته‌اند . « 3 » در اين صورت مقصود از هجرت دوم بايد لااقل مربوط به يكى دو يا حتى سه سال بعد باشد .\r\nبيهقى به نقل از واقدى و به عنوان هجرت دوم به حبشه از قول عبد الله بن مسعود ، واقعه هجرت را شرح مىدهد « 4 » . در اين نقل عبد الله بن مسعود مىگويد : مهاجرين هشتاد نفر بوده و جعفربن ابى طالب همراه ما بود . اين نقل فى حد نفسه در صدد بيان هجرت اول و دوم نيست اما واقدى آن را به عنوان مرحلهء دوم هجرت آورده است . مشكل ديگر در تاريخ هجرت به حبشه سخن موسى بن عُقْبه است كه زمان آن را وقتى مىداند كه رسول خدا صلى الله عليه و آله و سلم همراه بنى عبد المطّلب به شعب وارد شدند « 5 » . ابن عبد البر نيز مىگويد : وقتى رسول خدا صلى الله عليه و آله و سلم داخل شعب شد از مؤمنانى كه در مكه بودند خواست تا به حبشه هجرت كنند « 6 » . با اين حال مورخان ، سال پنجم بعثت را سال هجرت به حبشه دانسته‌اند . آيا ممكن است كه پس از رفتن يك گروه ده تا پانزده نفرى مدتى گذشته باشد تا آنكه در اوايل رفتن رسول خدا به شعب ، مرحله دوم هجرت صورت گرفته باشد ؟ تذكر اين نكته لازم است كه مشركين پس از آنكه امنيت و آرامش مسلمانان را در حبشه ديدند دست به نوشتن « صحيفه » زدند و بنى هاشم را در شعب محصور كردند .\r\n\r\n3 - انتخاب حبشه\r\nچرا رسول خدا صلى الله عليه و آله و سلم مسلمانان را به هجرت به حبشه فرا خواند و نه جاى ديگر ؟ دليل اين مسأله در سخنانى كه به رسول خدا صلى الله عليه و آله و سلم منسوب شده آمده است ؛ آن حضرت فرمود : در آنجا پادشاهى است كه در حق هيچ كس ظلم روا نمىدارد و آنجا سرزمين صدق و درستى است . « 7 » مورخان يادآور شده‌اند كه حبشه يكى از مراكزى بوده كه قريش براى تجارت به\r\n\r\n\r\n","description":"","footnote":"\r\n( 1 ) . دربارهء دليل اين اجمال نك : سيرهء رسول الله صلى الله عليه و آله و سلم ، زرياب ، ص 156 - 155\r\n( 2 ) . انساب الاشراف ، ج 1 ، صص 227 - 198\r\n( 3 ) . طبقات الكبرى ، ج 3 ، ص 84\r\n( 4 ) . دلائل النبوه ، ج 2 ، ص 298\r\n( 5 ) . دلائل النبوه ، ج 2 ، ص 285\r\n( 6 ) . الدرر ، ص 27\r\n( 7 ) . السيرة النبويه ، ابن هشام ، ج 1 ، ص 321\r\n","page_name":" 348 ","page_number":348},
  {"content":"\r\n\r\nآنجا مىرفته‌اند . « 1 » طبيعى است كه حبشه سرزمينى آشنا بوده و در مقايسه با بلاد ديگر و حاكمان آنها ، از موقعيت ممتازى برخوردار بوده است . در عمل نيز اين مسأله به اثبات رسيد ، زيرا نجاشى حاضر نشد تا مهاجران را به شهرشان بازگرداند . سرزمين حبشه ( كشور اتيوپى فعلى ) در آن سوى ساحل درياى احمر و در برابر يمن قرار داشت . اين راه با كشتىهاى تجارتى طى مىشد كه مسلمانان نيز با استفاده از آنها ، به حبشه وارد شدند . كلمهء حبش برگرفته از نام امّتى است كه سرزمينشان را به نام آنان ناميده‌اند . فتوحات مسلمانان در افريقا تا اين حدود ادامه نيافت و على رغم نفوذ همه جانبه اسلام در اطراف آن مركزيت اين كشور شديداً بر مرام مسحيت اصرار دارند . « 2 » سمعانى منسوبين به اين ديار را حبشى مىداند و آن را در رديف طوايفى ديگر چون زنج [ زنگيان 
  ] ، نوبه و . . . ياد مىكند . وى بلال را نيز از همين طايفه مىداند . « 3 »\r\nمىدانيم كه حبشىها چندى بر يمن نيز تسلط داشتند و طبعاً بايد كسانى از آنان در اين ديار باقى مانده باشند . به هر روى حبشه براى مسلمانان و قريشيان شناخته شده بوده است .\r\nآنچه براى مسلمانان اهميت داشت اين بود كه آنان را از آن ديار باز نگردانند . چنين امتيازى در شام يا طايف يا نقاط ديگرى كه ممكن بود به درخواست قريش پاسخ مثبت دهند ، مطرح نبود .\r\nمسلمانان در حبشه در آرامش كامل زندگى كرده و در هيچ يك از گزارشهاى تاريخى ، اشاره‌اى درباب ايذاء و آزارِ حتى يك نفر آنان به دست نيامده است . بالعكس از حمايت كامل نجاشى در اخبار روايان اخبار هجرت به حبشه و به ويژه كسانى كه خود درگير ماجرا بوده‌اند سخن گفته شده است ، به يقين مسلمانان در پناه نجاشى زندگى آرامى داشته‌اند « 4 » دربارهء كسب و كار آنان در آن ديار تنها از يك نقل آگاهى داريم كه عبد الله بن مسعود و جمعى ديگر در بازار به كار كسب اشتغال داشته‌اند : [ و كان لها سوق يبعيون و يشترون 
  ] « 5 »\r\n\r\n4 - اقدام قريش و شكست آن\r\nقريش كه در برابر اين اقدام در مانده شده ، و به احتمال قوى در برابر حبشيان احساس\r\n\r\n\r\n","description":"","footnote":"\r\n( 1 ) . المنتطم ، ج 1 ، ص 374\r\n( 2 ) . نك : معجم معالم الجغرافية فى السيرة النبويه ، ص 91\r\n( 3 ) . الانساب ، ج 2 ، ص 167\r\n( 4 ) . دلائل النبوه ، بيهقى ، ج 2 ، ص 301 [ فنزلنا خيردارٍ والى هير جارٍ آمنا على ديننا و لم نخش منه ظلماً 
  ] ونك : السيره النبويه ، ابن هشام ، ج 1 ، ص 334 ؛ سبل الهدى والرشاد ، ج 2 ، ص 517\r\n( 5 ) . دلائل النبوه ، بيهقى ، ج 2 ، صص 298 - 298\r\n","page_name":" 349 ","page_number":349},
  {"content":"\r\n\r\nشرمسارى مىكرد ، تصميم گرفت تا آنان را باز گرداند . محتمل است كه قريش ترس از نفوذ اسلام در حبشه نيز داشته‌اند . در بخشى از روايات تاريخى آمده است كه عمرو بن عاص و عبد الله بن ابى ربيعه از طرف قريش به حبشه رفتند ، اما در نقلهاى ديگرى آمده است كه عمرو بن عاص و عمارة بن وليد اين وظيفه را بر عهده داشتند . ابن سيدالناس در جمع اين دو قول آورده است كه قريش دوبار هيئت فرستادند يك بار پس از هجرت آنان به حبشه و بار دوم پس از غزوهء بدر « 1 » . بلاذرى كه تنافى اين دو خبر را دريافته خبر رفتن عبد الله بن ابى ربيعه را با عمرو بن عاص تأكيد كرده و مىافزايد : بعدها عمرو بن عاص و عمارة بن وليد براى تجارت به حبشه رفتند كه ضمن آن ميان دو درگيرى ميان آنان پديد آمد . كه بيشتر جنبهء داستانى اين روايت بر واقعگرايى آن غلبه دارد « 2 » . برخى از اين داستانها مثل روابط عماره با زن نجاشى به مسايلى كه در ارتباط با بازگرداندن مهاجران حبشه بودن وارد شده است .\r\nبه هر روى سفر عمرو بن عاص و عبد الله ببن ابى ربيعه كه همراه هداياى فراوان به حبشه رفته بودند بىنتيجه ماند . دليل اين امر درايت و شجاعت جعفربن ابى طالب بود كه از طرف رسول خدا صلى الله عليه و آله و سلم سرپرستى مهاجران را عهده‌دار بود . « 3 » جعفر در سخنانى كه در برابر نجاشى ايراد كرد سابقهء فسق و فجور ، و ظلم موجود در جامعهء جاهلى را مطرح كرده و نقش اسلام را در دور كردن آنان از بت پرستى ، دعوت به توحيد ، دستور به صداقت ، امانت ، صلهء رحم ، حفظ حقوق همسايه ، خوددارى از خونريزى ، دورى از فواحش و خوردن مال يتيم بيان كرد . آنگاه از نقش قريش در وادار كردن آنان براى دست كشيدن از اسلام سخن گفته و افزود : زمانى كه بر ما ستم كرده و اوضاع را براى ما سخت و دشوار كردند به سوى سرزمين تو آمديم تا در جوار تو باشيم . اميدواريم كه در حق ما ظلم نشود . آنگاه در برابر اين سخن قريشيان كه از اعتقاد مسلمانان دربارهء مسيح و مريم ياد كرده و قصد تحريك نجاشى را داشتند به درخواست نجاشى آياتى از سورهء مريم را خواند . گزينش اين آيات كه دربارهء مريم و تطهير او از اتهامات يهود بود ، تأثير عميقى در نجاشى بر جاى گذاشت .\r\n\r\n\r\n","description":"","footnote":"\r\n( 1 ) . عيون الاثر ، ج 1 ، ص 209 ؛ ونك : مكاتيب الرسول ، ج 1 ، ص 126 ؛ در سيرهء حلبى ( ج 2 ص 212 ) نقل شده كه پس از شكست در بدر ، قريش در انديشهء انتقام گرفتن از مسلمانان برآمده و با فرستادن نمايندگانى به حبشه خواستار باز گرداندن آنان شدند .\r\n( 2 ) . انساب الاشراف ج 1 ، صص 233 - 232 ؛ يعقوبى ( ج 2 ، ص 29 ) رفتن عمارة بن وليد را با عمرو بن عاص آورده است .\r\n( 3 ) . واقدى مىگويد : براى ما روايت شده كه امير مهاجران حبشه جعفربن ابى طالب بوده است ؛ طبقات الكبرى ، ج 4 ، ص 34\r\n","page_name":" 350 ","page_number":350},
  {"content":"\r\n\r\nعمرو بن عاص مجدداً سخن از عقيدهء مسلمانان را دربارهء عيسى عليه السلام و اينكه او را بندهء خدا مىدانند سخن گفت . جعفر در اينجا نيز بدون هيچ گونه ملاحظه‌اى گفت : او بنده خدا و فرستاده او و روح و كلمهء خداوند است كه بر مريم القاء شده است [ هو عبد الله و رسوله و روحه و كلمه القاها الى مريم العذراء البتول 
  ] . نجاشى از اين سخن ابراز خشنودى كرده و آن را تأييد نمود و گفت عقيده درست همين است .\r\nمورخان اسلامى اين مسأله را به عنوان امرى كه سبب دشواريهاى براى نجاشى شده مطرح كرده‌اند گويا نجاشى مشكلات سياسى ديگرى نيز در حبشه داشته كه در روايت ام سلمه به آنها اشاره شده و ضمن آنها ، مهاجرين آرزوى پيروزى نجاشى را بر مخالفانش داشته‌اند . « 1 » اين گزارشات مفصل بوده و بدليل آنكه ارتباطى با كتاب ما ندارد از ذكر آن صرفنظر مىكنيم ، به علاوه بر صرف وجود اين روايات نمىتوان دربارهء آن حوادث اظهار نظر قطعى كرد . آنچه دربارهء نجاشى بايد گفت اين است كه نجاشى لقب شاهان حبشه بوده است . « 2 » در برخى منابع از نجاشى اول و نجاشى دوم يادشده است . نجاشى اول هموست كه از مهاجران حمايت كرده و بنا به منابع اسلامى مسلمان شد . او پيش از فتح مكه در گذشت و رسول خدا صلى الله عليه و آله و سلم از مدينه بر او نماز گزارد . نجاشى دوم پس ا زوى سركار آمده و پس از دريافت نامهء رسول خدا آن را پاره كرد . « 3 »\r\nنخستين نامه رسول خدا به نجاشى نامه‌اى است كه آن حضرت با تأييد آنكه عيسى روح الله است از نبوت خود سخن گفته و در ادامه فرموده است كه : پسرعم خود جعفر را كه شمارى از مسلمانان همراه اويند به سوى تو فرستادم ، زمانى كه نزد شما آمدند آنان را استقرار ده و از تجبر دورى كن . من تو را و سپاه تو را به سوى خدا دعوت مىكنم . من پيام و نصحيت خود را ابلاغ كردم « 4 » .\r\nاز محتواى پيام چنين بر مىآيد كه نامهء مزبور در همان سالى كه مهاجران به حبشه رفته‌اند نوشته شده است ، گرچه از كيفيت نقل برخى سيره نويسان چنين به دست مىآيد كه\r\n\r\n\r\n","description":"","footnote":"\r\n( 1 ) . نك : سبل الهدى و الرشاد ، ج 2 ، صص 524 - 519 [ در اين صفحات تمام گزارشات با يكديگر تركيب وعرضه شده است 
  ] . ونك : ابن هشام ، ج 1 ، صص 338 - 334 . يعقوبى ( ج 2 ، ص 29 ) افزده است كه نمايندگان قريش به نجاشى گفتند كه اينان ممكن است دين تو را نيز تباه كنند .\r\n( 2 ) . بيهقى ( ج 2 ، ص 310 ) از ابن اسحاق نقل كرده كه نام نجاشى « مصحمه » بوده كه در عربى به معناى عطيه است ؛ بيهقى مىافزايد كه اصحم صحيح‌تر است چون در حديث جابر آمده است كه : ان رسول الله صلى على اصحمه النجاشى ؛ يعقوبى ( ج 2 ، ص 30 ) نيز « اصحبه » ضبط كرده است .\r\n( 3 ) . نك : مكاتيب الرسول ، ج 1 ، صص 124 - 123\r\n( 4 ) . مكاتيب الرسول ، ج 1 ، ص 121 به نقل از : اعلام الورى ، ص 30 ، البداية والنهايه ، ج 3 ، ص 83 و مصادر ديگر . ونك : دلائل النبوه ، بيهقى ، ج 2 ، ص 309\r\n","page_name":" 351 ","page_number":351},
  {"content":"\r\n\r\nدر جريان نامه نگارى به پادشاهان نوشته شده است . مىدانيم كه ابوطالب نيز با شنيدن خبر رفتن نمايندگان قريش ، ضمن اشعارى ، نجاشى را به دليل حمايت از مهاجرين مورد ستايش قرار داد . « 1 »\r\n\r\n5 - بازگشت مهاجران حبشه\r\nشمارى از مهاجرين حبشه به تدريج باز گشتند . اين بازگشت تدريجى بوده است . عده‌اى به مكه آمده و تعدادى نيز پس از هجرت رسول خدا صلى الله عليه و آله و سلم به مدينه ، به آن شهر مهاجرت كردند . در گزارشات ديده نشده كه كسى به دليل بازگشت مورد سرزنش رسول خدا صلى الله عليه و آله و سلم قرار گيرد . آنان با بازگشت مجبور به تحمل شرايط سخت مكه بودند ، اگر خود چنين مىخواستند ، خود كرده را تدبيرى نبود . با اين حال رسول خدا صلى الله عليه و آله و سلم با بازگشت آنان به مدينه نيز مخالفتى نكرده است جز آنكه تا آنجا كه ظواهر تاريخ نشان مىدهد ، مهاجرين باقى مانده منتظر دستور رسول خدا صلى الله عليه و آله و سلم براى بازگشت بوده‌اند . رسول خدا صلى الله عليه و آله و سلم در سال هفتم از آنان خواست تا به مدينه باز گردند . واقدى مىگويد : مهاجرين هشتاد و سه نفر مرد و يازده زن قريشى و هفت زن غيرقريشى بودند . آنان در جوار نجاشى بودند تا آنكه خبر هجرت رسول خدا صلى الله عليه و آله و سلم را شنيدند . در اين زمان سى و سه نفر مرد و هشت زن به مدينه آمدند ، از اين تعداد دو نفر در مكه مردند ، هفت نفر محبوس شدند و تعداد بيست و چهار نفر در بدر شركت جستند . در سال هفتم هجرت رسول خدا ضمن نامه‌اى نجاشى را به اسلام فرا خواند و از او خواست تا آنان را به مدينه بفرستد « 2 » . اما بازگشت مهاجران تنها مربوط به دورهء مهاجرت رسول خدا صلى الله عليه و آله و سلم به مدينه نبود . مورخانى كه هجرت به حبشه را در دو مرحله ياد كرده‌اند از بازگشت شمارى از مهاجرانِ مرحلهء نخست سخن گفته‌اند . حتى اگر آن گزارش نيز چندان درست نباشد پس از آنكه شمار مهاجران به بيش از هشتاد نفر رسيد كسانى به مكه باز گشتند كه البته با اشكالاتى نيز مواجه شدند . آنچه در اينجا اهميت دارد اين است كه چه عاملى سبب شده تا آنان به مكه باز گردند ؟\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، صص 334 - 333\r\n تعَلَّم ، ابَيْتَ اللعن ، انك ماجدٌ * كريمٌ فلايَشقى لديك المجانب \r\n تعلَّم بأن الله زادك بَسْطَةً * و اسباب خير محلٌّها بك لازب \r\n. ( 2 ) . طبقات الكبرى ، ج 1 ، صص 208 - 207 .\r\n","page_name":" 352 ","page_number":352},
  {"content":"\r\n\r\n\r\nماجراى غرانيق « 1 »\r\nپس از ماجراى سلمان رشدى ، اصطلاح « آيات شيطانى » را در همهء عالم منتشر شد . اكنون بايد به‌طور اختصار به چگونگى آنچهء دربارهء غرانيق يا آيات شيطانى نقل شده و مربوط به بازگشت مهاجران حبشه است بپردازيم . نقل اين روايت در منابع « تاريخى » در توجيه علت بازگشت مهاجران حبشه ، و در منابع « تفسيرى » در شرح آياتى از سورهء نجم و آيه‌اى در سورهء حج آمده است . روايت محمدبن كعب قرظى كه طبرى از ابن اسحاق « 2 » به واسطهء يزيدبن زياد از قرظى نقل كرده به اختصار چنين است : رسول خدا صلى الله عليه و آله و سلم علاقمند بود تا به نحوى مشركان را جذب كند . او آرزو مىكرد خداوند آياتى نازل كند كه مناسبات او را با قومش بهبود بخشد . در اين هنگام آيات سورهء « والنجم » نازل شد تا رسيد بدين آيات « افَرايْت الّلات و العُزّى و مَناةَ الثّالثة الاخْرى » آيا ( دو بت ) لات و عزى را ديدى و آن منات بت سومين را . در اين هنگام ، شيطان دو آيه بر زبان رسول خدا صلى الله عليه و آله و سلم جارى كرد « تلك الغرانيق العلى و ان شفاعتهن لترتضى [ يا : لترتجى 
  ] . آنان پرستوهاى اوج گيرنده‌اند و شفاعت آنان مايهء خشنودى يا اميد است . اين تمجيد از بتها سبب خشنودى مشركان شد .\r\nدر همان لحظه رسول خدا صلى الله عليه و آله و سلم به آيهء سجده رسيد و مسلمان و كافر همه به سجده افتادند .\r\nوليدبن مغيره كه پير بود و نتوانست سجده كند ، خاك بر پيشانى برد .\r\nشب هنگام كه جبرئيل براى عرض آيات نزد رسول آمد اين جملات را رد كرده و گفت : تو براى مردم چيزى خوانده‌اى كه او نازل نكرده است . آنگاه آيهء پنجاه و دوم سورهء حج بر او نازل شد كه : « ما پيش از تو رسولى نفرستاديم جز آنكه وقتى آرزو مىكرد ، شيطان بر آرزوى او راه يافته و خدا آنچه را شيطان در آرزوى او انداخته بود نسخ مىكرد . » پس از آن ، ادامهء آيات سوره نجم بود كه « اين خدايانى كه شما بت پرستان مىپرستيد چيزى جز اسامى نيست كه شما و پدارنتان بتان رابه آنها ناميده‌ايد . » خبر مسلمان شدن مردم مكه به مسلمانان حبشه رسيد و شمارى از آنان بازگشتند اما وقتى به مكه رسيدند كه جريان به\r\n\r\n\r\n","description":"","footnote":"\r\n( 1 ) . اين نامى بود كه بر بتان اطلاق مىكردند و در اصل لغت به معناى « طيرالماء » ( پرنده‌اى كه نزديك آب مىنشيند ) گفته‌اند . پرنده‌اى با گردنى دراز مثل دُرنا . از آنجا كه اين پرندگان در آسمان اوج مىگيرند بتان را در اوج و علو به آنها تشبيه مىكردند . نك : السيرة النبويه ، ج 1 ، ص 325\r\n( 2 ) . قبلًا اشاره كرديم كه اين نقل در سيرهء ابن هشام نيامده است . محتمل است كه ابن هشام آن را از سيرهء حذف كرده باشد كما اينكه محتمل است ابن اسحاق در يك املاى كتاب خود آن را نياورده باشد . نويسنده احتمال دوم را ترجيح مىدهد زيرا اهميت اين نقل به اندازه‌اى بود كه اگر ابن هشام آن را حذف كرده بود يادآور آن مىشد .\r\n","page_name":" 353 ","page_number":353},
  {"content":"\r\n\r\nگونه‌اى ديگر در آمده بود و آنان گرفتار شدند و تنها در جوار مشركان توانستند وارد شهر شوند « 1 » . اين روايت در شمارى از منابع كهن سيره و تفسير آمده اما در منابعى كه از لحاظ سند برخورد سخت گيرانه‌اى داشته‌اند يا نيامده يا به عنوان مثال در بخارى چنان مجمل آمده كه به هيچ روى با اين حكايت مفصل و تا حدودى قصه گونه سازگارى ندارد .\r\nآشكار است كه در اينجا نمىتوان به نقد تفصيلى آن پرداخت اما از چند ناحيه به بررسى اجمالى آن مىپردازيم . « 2 » تا آنجا كه به خود قرآن مربوط مىشود بايد دانست كه خداوند در آيات نخست همين سوره خداوند مىفرمايد : « قسم به آن ستاره چون پنهان شد كه يار شما نه گمراه شده ، نه به راه كج رفته ، و سخن از روى هوى نمىگويد  ما يَنْطِقُ عَنِ الْهَوى  » . با وجود چنين مظالبى چگونه ممكن است در ادامه همين آيات چنين واقعه‌اى پيش آمده باشد . ؟ افزون بر آن در جاى ديگر در قرآن آمده است :    « وَ لَوْ تَقَوَّلَ عَلَيْنا بَعْضَ الْأَقاوِيلِ لَأَخَذْنا مِنْهُ بِالْيَمِينِ ثُمَّ لَقَطَعْنا مِنْهُ الْوَتِينَ ،    اگر پيامبر پاره‌اى سخنان را به افترا بر ما مىبست ، با قدرت او را فرو مىگرفتيم ، سپس رگ دلش را پاره مىكرديم « 3 » . » و در جاى ديگر در قرآن ( خطاب به شيطان ) آمده است : تو را بربندگان من تسلطى نيست مگر به آن گمراهانى كه تو راپيروى كنند . » « 4 » و آمده است : « شيطان را بر كسانى كه ايمان آورده‌اند و بر خدا توكل مىكنند تسلطى نيست . تسلط او تنها بر كسانى است كه دوستش مىدارند و به خدا شرك مىآورند . » « 5 »\r\nبدين ترتيب درستى آن رخداد ، به اين آيات و دست كم براى يك مسلمان معتقد غير قابل قبول است . دربارهء آيه سوره حج نيز علاوه بر اشكالات محتواى كه دربارهء تطبيق آن آيه با اين ماجرا وجود دارد ، بايد گفت : سورهء حج به اتفاق آراء از سوره‌هاى مدنى است و طبعاً نمىتواند ارتباطى با آن واقعه داشته باشد . « 6 » متأسفانه بايد گفت در كتابهاى تفسيرى خبرى در قرن نخست هجرى به اندك مشابهت لفظى ميان يك آيه با يك واقعه ، آيه را در شان آن واقعه دانسته‌اند .\r\nبه طورى كه حتى مدنى بودن آيه و مكى بودن نقل تاريخى را فراموش كرده‌اند . از نظر\r\n\r\n\r\n","description":"","footnote":"\r\n( 1 ) . نك : تاريخ الطبرى ، ج 2 ، صص 340 - 338\r\n( 2 ) . برخى از اين نقدها براى افرادى است كه به اسلام و مبانى آن باور دارند پاره‌اى نقدهاى اصولى بوده وحتى براى كسانى كه اسلام را نمى پذيرند قانع كننده است .\r\n( 3 ) . الحاقه ، 46 - 44\r\n( 4 ) . حجر ، 42\r\n( 5 ) . نحل ، 99\r\n( 6 ) . براى توضيح بيشتر دربارهء محتواى اين آيه نك : الهدى الى دين المصطفى ، ج 1 ، ص 133 و نك : تنزيه الانبياء ، صص 108 - 107\r\n","page_name":" 354 ","page_number":354},
  {"content":"\r\n\r\nسند نيز بايد اين نكته را ياد آورى كرد كه گرچه روايت مزبور را برخى از اخباريهاى سنى مذهب نقل كرده‌اند ، اما در آثار جدىتر اهل سنت يادى از آن نمىبينم . بايد توجه داشت كه آثار اخبارىها و اهل قصص مملو از اخبارى است كه رنگ داستانى دارد . دربارهء اين قصه‌ها نيز بايد توجه داشت كه هرچه ماجرا داستانىتر مىشود از اعتبار آن كاسته مىشود . نقل مهم آن را طبرى از ابن اسحاق آورده به محمد بن كعب قرظى ختم مىشود كه از قصاص [ قصه گويان 
  ] معروف است ، كسانى كه حديث يك شبرى را به يك ذراع تبديل مىكردند او از بقاياى يهوديان بنى قريظه است ( ولذا معروف به قرظى ) كه منشأ قصه گويى در دنياى اسلام بوده‌اند . « 1 » البته حديث طرق ديگرى نيز دارد كه نوعاً به تابعين رسيده و به اصطلاح مرسل است . تنها يك نقل آن منسوب ابن عباس است كه او نيز نسبت به رخدادهاى دورهء مكه به دليل آنكه هنوز متولد نشده بود ، قولش در اصطلاح علمى حجت نتواند بود . « 2 »\r\nهمانگونه كه در جاى ديگرى اشاره كرديم ابن هشام و يا خود ابن اسحاق در يك املاى سيره ، اين حكايت را از سيره خود حذف كرده‌اند و اكنون چنين خبرى در سيره ابن هشام كه از قديم مشهورترين سيره شناخته مىشده نيامده است ابن عبد البر ( م 463 ) نيز در الدرر از آن ياد نكرده است اين بدان معناست كه افراد مزبور سند درستى براى آن نمىشناخته‌اند .\r\nبه يقين خبر مزبور همان‌طور كه ابن خزيمه گفته از ساخته‌هاى زنادقه است « 3 » و بنا به گفته قاضى عبد الجبار از موضوعات افراد ملحد . « 4 »\r\nسهيلى شارح سيرهء ابن هشام نيز مىگويد : أهْلُ الاصول يَدفعون هذا الحَديث بالحُجّة . « 5 » از بيهقى ( م 458 ) نيز نقل شده كه اين خبر از جهت نقل ثابت نيست . « 6 » در سيرهء حلبى نيز از برخى منكران اين خبر نقلهايى آمده است . « 7 » ابن حزم ( ص 456 ) نيز به شدت از اين خبر بر آشفته آن را كذب محض مىداند . او از عقلى كه چنين حماقتى را بپذيرد ، اظهار شگفتى مىكند و پذيرش آن را جز بر آدم مستى كه نمىفهمد چه مىداند و چه مىگويد ، روا نمىشمرد . « 8 » كسانى كه طرق متعدد حديث را بررسى كرده‌اند ، فهرستى از\r\n\r\n\r\n","description":"","footnote":"\r\n( 1 ) . دربارهء قصه خوانان و نيز محمدبن كعب قرظى نك : قصه خوانان در تاريخ اسلام ، صص 69 - 68 ، و نيز نك : ربيع الابرار ، ج 2 ، ص 844 - 843\r\n( 2 ) . نك : الهدى الى دين المصطفى ، ج 1 ، ص 130 ؛ در آنجا از قول نسفى ، صاحب تفسير خازن ، و ديگران به ضعف سند اين واقعه اشاره شده است . و نيز نك : الصحيح من سيرة النبى ، ج 2 ، ص 66 ؛ از قول عياض آمده است كه : اين حديث را احدى از اهل صحت نقل نكرده است نك : الشفاء ، ج 2 ، ص 126\r\n( 3 ) . نك : فتح القدير ، شوكانى ، ج 3 ، ص 462\r\n( 4 ) . تنزيه القرآن عن المطاعن ، ص 243\r\n( 5 ) . نك : سبل الهدى والرشاد ، ج 2 ، ص 488 ( پاورقى ) ، قصه خوانان در تاريخ اسلام ، صص 69 - 68\r\n( 6 ) . نك : السيرة النبويه ، ذهبى ، ص 187 ( پاورقى ) ، از دلائل ، ج 2 ، ص 62\r\n( 7 ) . السيرة الجلبيه ، ج 1 ، ص 326\r\n( 8 ) . رسائل ابن حزم ، ج 3 ، ص 228\r\n","page_name":" 355 ","page_number":355},
  {"content":"\r\n\r\nاختلافات درونى اين نقل را به دست داده‌اند ، « 1 » اختلافاتى كه نشان مىدهد روايت از اساس ساختگى است و الا نبايد تا اين اندازه صدر و ذيل آن با يكديگر متعارض باشد . در واقع اين اضطراب و تشويش و تعارض نشانگر آن است كه بخش بزرگى از ماجرا را پس از جعل اصل آن ، قصه خوانانى ساخته‌اند كه قصد گرمى بازار نقلها ونوشته‌هاى خود را داشته‌اند .\r\nبه هر روى شمار فراوانى از دانشمندان اسلامى از قديم و جديد اين خبر را به عنوان نقلى موضوع دانسته‌اند . محدث معاصر سنى « ألبانى » كتابى با عنوان « نصب المجانيق لنسف قصة الغرانيق » نگاشته است . محمد حسين هيكل در حياة محمد « 2 » فصل مفصلى را به نادرستى اين خبر اختصاص داده است . او استدلالهاى فراوانى را در رد بر « موير » مستشرق كه اين خبر را درست دانسته ارائه كرده است . « 3 » گذشت كه مرحوم بلاغى « 4 » نيز فصلى را به رد بر اين خبر اختصاص داده است . مصحح دلائل النبوه مانند همين استدلالها را آورده است . « 5 » دكتر زرياب خويى نيز استدلالهايى در رد اين خبر آورده است . « 6 » گويا مفصل‌تر ا ز همهء اينها ، بررسى مرحوم دكتر راميار است . « 7 »\r\nغزالى نيز در فقه السيره « 8 » به نقد اين خبر پرداخته است . او به درستى تأكيد مىكند كه چگونه ممكن است چنين آياتى كه تركيبى از توحيد و شرك است از زبان عاقلى صادر شود ، چه رسد به رسول خدا صلى الله عليه و آله و سلم كه عاقل‌ترين مردمان و بنيان گذار چنين مكتب توحيدى است . او اين خبر و امثال آن را مربوط به اسرائيليات مىداند . اسرائيليات اشاره به اخبار و نصوصى دارد كه در اصل برگرفته از فرهنگ يهودى و نصرانى است و در متون اسلامى توسط يهوديان و نصرانيان مسلمان شده و يا مسلمانان شيفتهء آنها وارد شده است . استاد ما علامه مرتضى ذيل عنوان « حقيقة الامر » مىنويسد : گويا اصل اين خبر از اين قرار بوده كه كفار در زمانى كه رسول خدا صلى الله عليه و آله و سلم آيات قرآن را مىخوانده ، سخنان بيهوده‌اى را بلند مىخواندند تا صداى قرآن به گوش كسى نرسد . « 9 » چه بسا زمانى كه آن حضرت مشغول خواندن آيات سورهء نجم بوده ، مشركين اين جملات مهمل را بلند خوانده‌اند : تلك الغرانيق\r\n\r\n\r\n","description":"","footnote":"\r\n( 1 ) . نك : الصحيح من سيرة النبى ، ج 2 ، صص 67 - 66 ؛ الهدى الى دين المصطفى ، ج 1 ، صص 131 - 13\r\n( 2 ) . حياة محمد ، صص 182 - 172\r\n( 3 ) . دكتر اميار نقل كرده كه كايتانى اين خبر را نادرست مىداند نك : تاريخ قرآن ، ص 165\r\n( 4 ) . الهدى الى دين المصطفى ، ج 1 ص 137 - 130\r\n( 5 ) . دلائل النبوه ، ج 2 ، صص 291 - 287 ( محقق در پاورقى بخشى از استدلالها هيكل را نقل كرده است : ونيز مصحح مغازى عروة بن زبير ، نك : صص 108 - 106\r\n( 6 ) . سيرهء رسول الله صلى الله عليه و آله و سلم ، صص 166 - 162\r\n( 7 ) . تاريخ قرآن ، صص 145 - 167\r\n( 8 ) . فقه السيره ، صص 118 - 116\r\n( 9 ) . فصلت ، 26\r\n","page_name":" 356 ","page_number":356},
  {"content":"\r\n\r\nالعلى . . . ؛ شاهد اين خبر آن كه ، بنا به گزارش كلبى در « الاصنام » در اعراب جاهلى ، نظير اين كلمات را در ستايش بتها مىگفته‌اند . « 1 »\r\nبه هر روى اصل ماجرا به هيچ عنوان با عصمت رسول خدا صلى الله عليه و آله و سلم سازگارنيست و با كمال تأسف در منابع اخباريان حشوى مذهب از اين دست اخبار كم نيست كه به نوشته « غزالى » معلوم نيست چه زمانى بايد اصلاح شود . « 2 »\r\nدليل ديگر ساختن اين آيات ساختگى از سوى مشركان ، مىتواند اين باشد كه آنها براى سازش با پيامبر در پى آن بودند تا آن حضرت را بيازمايند . ساختن چند جمله ، مىتوانست پيامبر را در برابر يك عمل انجام شده قرار دهد . بعد از اين جملات ، مشركان اظهار خشنودى از پيامبر كردند . اين امتحانى از سوى مشركان بود تا واكنش پيامبر را در برابر شاهد باشند . طبيعى است كه آنها محتمل مىدانستند كه پيامبر با ديدن اين وضعيت ، از موضع خود دست برداشته و با تمجيد از بتها ، چيزى كه مشركان مدتها خواستار آن بودند ، راه را براى سازش فراهم آورد .\r\nاما دربارهء اينكه اصولًا چرا تعدادى از مهاجران حبشه به مكه باز گشتند بايد گفت : چه بسا انتشار شايعه‌اى از سوى مشركان - كه بعدها بنياد همين خبر را تشكيل داده - ، حيله‌اى براى باز گرداندن مسلمانان مهاجر بوده است . قريش از هر امكانى براى باز گرداندن مسلمانان استفاده مىكردند . روشن است كه اصل خبر حتى اگر درست باشد ، نمىتوانسته به حبشه رسيده باشد زيرا در همان نقلها آمده است كه آن مشكل ، شب همان روز اصلاح شد و رسول خدا صلى الله عليه و آله و سلم قرآنى بودن آن مهملات را تكذيب كرد . بنابراين چنين خبرى نمىتوانسته به حبشه رسيده باشد . به هر روى اصل ماجرا مىتوانسته بر پايهء يك شايعه باشد . شايد بازگشت مهاجران دلايل ديگرى نيز داشته باشد .\r\nمىدانيم كه شمارى از آنان ، اندكى قبل از هجرت رسول خدا صلى الله عليه و آله و سلم به مدينه ، بازگشته‌اند .\r\nمحتمل است كه پس از ماجراى شعب و موافقت مشركان با در آمدن بنى هاشم از محاصرهء شعب ، مهاجران احساس كرده‌اند كه فشار كمتر شده است . خبرى كه شايد اشاره به اين مطلب باشد ، اين كه مقريزى از قول كسانى كه گفته است : بازگشت مهاجران حبشه به مكه پس از خروج بنى هاشم از شعب بوده است . « 3 »\r\n\r\n\r\n","description":"","footnote":"\r\n( 1 ) . الصحيح من سيرة النبى ، ج 2 ، ص 71 ؛ سيرهء رسول الله ، زرياب ، ص 165 ؛ نك : الاصنام ، ص 19\r\n( 2 ) . فقه السيره ، ص 117\r\n( 3 ) . امتاع الاسماع ، ج 1 ، ص 27\r\n","page_name":" 357 ","page_number":357},
  {"content":"\r\n\r\n\r\nشِعب ابوطالب\r\nشهر مكه ، شهرى است با كوههاى فراوان و فراگير كه در لابلاى آنها دامنه‌ها و واديهاى كوچكى است كه عرب به آن شعب مىگويد . مكه مملو از شعب است و از قديم ، اين ضرب المثل مشهور بوده كه : « أهل مكة اعلم بشعابها ، اهل مكه به شعب‌هاى خود آگاه‌تر از ديگرانند » . ساكنان مكه كه عبارت از طوايف مختلف بودند ، هر كدام در يكى از اين شعب‌ها سكونت داشتند . « 1 » به همين مناسبت هر شعبى را به نام آن طايفه مىشناختند . آنچه كه به نام ابى طالب معرفى شده در آغاز به عنوان شعب ابى يوسف معروف بوده و گويا در عصر بعثت ، شعب ابى طالب نام گرفته است ، بعدها شعب بنى هاشم ناميده شده و در حال حاضر با نام « شعب على عليه السلام » شهرت دارد . اين شعب در شرق كعبهء معظمه ، در ميان كوه ابوقُبَيسْ و شعب ابن عامر قرار دارد « 2 » و فاصله تقريبى آن با كعبه بين دويست تا سيصد متر است . مورخان پس از واقعهء هجرت به حبشه ، از شعب ابى طالب و حصار بنى هاشم در آن سخن مىگويند .\r\nازميان مورخان ، ابن سعد تاريخ دقيقى را براى آغاز اين محاصره - كه معناى آن را در ادامه توضيح خواهيم داد - ياد كرده و آن نخستين روز ماه محرم سال هفتم بعثت است . « 3 » چند روايت از اين حكايت در دست است كه به احتمال يكى از كاملترين آنها روايت موسى بن عُقْبه از زُهرى از قطان است ؛ ابن اسحاق نيز شرحى از اين رخداد آورده و ابن سعد مجموع چند گزارش را در هم آميخته و ماحصل ماجرا را به اختصار آورده است .\r\nنخستين مسأله دليل اقدام قريش در قطع روابط با بنى هاشم است ؛ قطان مىگويد : زمانى كه قريش دريافتند تلاشهاى آنان درمحدود كردن رسول خدا صلى الله عليه و آله و سلم ناموفق بوده ، درصدد كشتن آن حضرت برآمدند . اقدام به اين كار تنها وقتى ميسر بود كه بنى هاشم و در رأس آنان ، ابوطالب راضى به آن باشد . زيرا در صورت نارضايتى آنان ، قريش گرفتار يك جنگ داخلى نامحدود مىشد . بدين جهت ، از ابوطالب خواستند تا ديه قتل پيامبر صلى الله عليه و آله و سلم را دو برابر از آنان دريافت كرده و فردى غير قريشى او را به قتل برساند « 4 » [ تا مشكلى در داخل قريش به\r\n\r\n\r\n","description":"","footnote":"\r\n( 1 ) . نك : اخبار مكه ج 1 و 2 فهرست امكنه ، ذيل عنوان « شعب »\r\n( 2 ) . معجم المعالم الجغرافيه فى السيرة النبويه ، ص 168 ؛ همانگونه كه در متن اشاره شده شعب على ، به نام امام على عليه السلام مىباشد ، نك : اخبارمكه ، ج 2 ، ص 278\r\n( 3 ) . طبقات الكبرى ، ج 1 ، ص 209\r\n( 4 ) . الدر فى اختصارالمغازى والسير ، ص 27\r\n","page_name":" 358 ","page_number":358},
  {"content":"\r\n\r\nوجود نيايد 
  ] . ابوطالب به شدت باخواستهء آنان مخالفت كرده و از « بنى عبد المطلب » خواست تا داخل شعب خود شده و از جان رسول خدا صلى الله عليه و آله و سلم دفاع كنند . آنان - به جز ابولهب و ابوسفيان بن حارث بن عبد المطلب كه به شعب نيامدند « 1 » - همگى سخن ابوطالب را پذيرفتند . در اين وقت ، قريش تصميم گرفتند تا پيوندهاى اقتصادى ، خانوادگى ، دوستى و رفت و شد خود را با آنان قطع كنند . در اين باره پيمانى نيز نوشتند و عهد بستند تا هيچ گونه صلحى را از بنى هاشم نپذيرند و هيچ گونه رأفت و مراودتى با آنان نكنند مگر زمانى كه آنان ، حاضر شوند رسول خدا صلى الله عليه و آله و سلم را به مشركان تسليم كنند تا او را بكشند . « 2 »\r\nاين گزارش نشان مىدهد كه هدف اصلى قريش و هم پيمان آنان در اين امر ( كنانىها ) « 3 » تحت فشار گذاشتن بنى هاشم براى تسليم رسول خدا صلى الله عليه و آله و سلم به آنان بوده است . به اين ترتيب تصميم به رفتن داخل شعب نيز از سوى ابوطالب بوده و هدف عمده‌اش حفظ جان پيامبر صلى الله عليه و آله و سلم و نشان دادن يكپارچگى بنى عبد المطلب در دفاع از آن حضرت بوده است .\r\nروايت ابن اسحاق چنين است : زمانى كه قريش دريافتند كه اصحاب رسول خدا صلى الله عليه و آله و سلم در شهرى ديگر با امنيت كامل استقرار يافتند و نجاشى نيز پناهندگان را تحت حمايت خود قرار داده است ، و از سوى ديگر كسانى چون عمر و حمزه مسلمان شده و اسلام ميان قبايل رو به گسترش است ، مجلسى تشكيل داده و تصميم گرفتند تا پيمانى بر ضد بنى هاشم و بنى عبد المطلب منعقد كنند ، بر اين اساس كه با آنان مناكحه‌اى نكرده [ نه دختر دهند و نه دختر بگيرند 
  ] و مبايعه‌اى با آنها نداشته باشند . ابن اسحاق مىافزايد : اين امر سبب شد تا بنى هاشم نزد ابوطالب رفته و در شعب او ، گردهم جمع شوند . ابولهب از آنان جدا شد و به قريش پيوست . « 4 » تفاوت مختصر اين دو گزارش آشكار است . در گزارش ابن اسحاق سخن از كشتن رسول خدا صلى الله عليه و آله و سلم به ميان نيامده است . آنچه مسلم است اين كه بنى هاشم خود به شعب رفته‌اند . « 5 » به علاوه در متن پيمان قريش مسأله محاصرهء جغرافيايى نيامده است .\r\n\r\n\r\n","description":"","footnote":"\r\n( 1 ) . ابولهب گفت : با اين اقدام خود ، مىخواهد لات و عزى را يارى دهد . نك : ابن هشام ، ج 1 ، ص 351 ؛ دربارهء ابوسفيان ، نك : المغازى ، ج 2 ، ص 806\r\n( 2 ) . دلائل النبوه ، ج 2 ، صص 312 - 311\r\n( 3 ) . نك : الدرر ، ص 30\r\n( 4 ) . السيرة النبويه ، ابن هشام ، ج 1 ، صص 351 - 350 ؛ تاريخ الطبرى ، ج 2 ، صص 336 - 335 ؛ سبل الهدى والرشاد ، ج 2 ، ص 502\r\n( 5 ) . در واقع براساس گزارش اول ، به‌طور قطع مسأله اخراج دركار نبوده ، نك : السيرة الحلبيه ، ج 1 ، ص 337 ؛ اين امر حتى دربارهء گزارش دوم نيز درست است .\r\n","page_name":" 359 ","page_number":359},
  {"content":"\r\n\r\nاين امر بايد دليل خاصى داشته باشد . يك دليل آن اين كه آنان چاره‌اى جز رفتن به داخل شعب نداشتند زيرا پس از آن پيمان نمىتوانستند با كسى مراوده و روابطى داشته باشند . اما دليل مهمتر ، مسأله دفاع از جان رسول خدا صلى الله عليه و آله و سلم است . در ادامهء گزارش بيهقى ونيز عروة بن زبير آمده است كه ابوطالب در شعب ، شبها رسول خدا را در بستر خود مىخوابانيد در وقت خواب خود نيز كسانى از بنى هاشم را در بستر رسول خدا صلى الله عليه و آله و سلم مىخوابانيد و آن حضرت را به بستر آنان مىفرستاد . « 1 » اين اقدامات ، اين امر را تأييد مىكند كه قريش مصمم به قتل آن حضرت بوده‌اند . گزارش بلاذرى و نيز روايت عروة بن زبير همانند خبر دلائل النبوه از قطان ، حكايت از توطئه كشتن رسول خدا صلى الله عليه و آله و سلم دارد . در خبر اين دو آمده است : وقتى ابوطالب اصرار آنان را در قتل آن حضرت ديد ، بر جان حضرت ترسيد و به دنبال آن بنى هاشم رابه شعب برد . « 2 »\r\nگزارش ابن سعد اين است كه تصميم قريش ناشى از خشمى بود كه از آرامش مهاجرين در حبشه داشتند و لذا تصميم به محدود كردن بنى هاشم گرفتند . « 3 » روشن است كه آنان از مسأله حبشه به شدت خشمگين بوده‌اند . اشاره كرديم كه تنها بنى هاشم و بنى عبد المطلب داخل شعب ابى طالب بوده‌اند نه همهء مسلمانان . عنوانى كه بيهقى براى اين بخش آورده ، نشانگر آن است كه باقى مانده اصحاب رسول خدا صلى الله عليه و آله و سلم نيز داخل شعب شده‌اند . « 4 » اما اين امر درست نيست .\r\nدشواريهاى داخل شعب را برخى از سيره نويسان گزارش كرده‌اند . كسانى كه داخل شعب بودند نمىتوانستند ما يحتاج خود را تهيه كنند زيرا هيچ كس حاضر به معاملهء با آنان نبود . به علاوه در آن شرايط سخت ، تهديدات ديگرى نيز وجود داشت . در فضيلت هاشم بن عمرو آمده است كه شبها ، خوراكى بر شتر خويش مىنهاد و تا نزديكى شعب رفته افسار شتر را از سرش در مىآورد و به پهلوى او مىزد تا به داخل شعب برود . « 5 » مشكل\r\n\r\n\r\n","description":"","footnote":"\r\n( 1 ) . دلائل النبوه ، ج 2 ، ص 312 ؛ مغازى رسول الله عروة بن زبير ، ص 114 ؛ الدرر ، ص 28\r\n( 2 ) . انساب الاشراف ، ج 1 ، ص 230 ؛ مغازى رسول الله لعروة بن زبير ، ص 114 ؛ پس از آن بلاذرى گزارش قتل رابه عنوان ، نقلى ديگر در بيان دليلى ديگر در دخول در شعب آورده ؛ نك : انساب ، ج 1 ، ص 232\r\n( 3 ) . طبقات الكبرى ، ج 1 ، ص 208 ؛ انساب الاشراف ، ج 1 ، ص 23\r\n( 4 ) . دلائل النبوه ، ج 2 ، ص 311 [ باب دخول النبى صلى الله عليه و آله و سلم مع من بقى من أصحابه شعب ابى طالب 
  ] . تا آنجا كه ملاحظه شد خبر ديگرى اين عنوان را تأييد نمىكند . اسكافى معتزلى مىگويد درآن حال كه على عليه السلام با ديگر بنى هاشم در شعب بودند ابوبكر با خانواده‌اش در آرامش و امنيت بود نك : المعيار والموازنه ، ص 88\r\n( 5 ) . السيرة النبويه ، ابن هشام ، ج 1 ، ص 375 ؛ انساب الاشراف ، ج 1 ، ص 235 ؛ سبل الهدى والرشاد ، ج 2 ، ص 543 ؛ او گزارش مفصل ترى را از ابن سعد دربارهء او و برخورد قريش بااو آورده است .\r\n","page_name":" 360 ","page_number":360},
  {"content":"\r\n\r\n« طعام » سبب شده بود تا حاضرينِ در شعب گرفتار گرسنگى شوند . در نقلهاى ديگرى آمده است كه قريش « قطعواعنهم الماده والميرة » راه ورود طعام و آب را بر روى آنان بستند . « 1 »\r\nبلاذرى و ابن سعد گويند : در مدت سه سالى كه آنان در شعب بودند ، از موسم حج تا موسم بعدى نمىتوانستند از شعب خارج شوند تنها در موسم از شعب بيرون مىآمدند .\r\nفرزندان آنان در شعب به قدرى دچار سختى بودند كه صداى نالهء آنان از بيرون شعب شنيده مىشد . « 2 » يك بار كه عباس براى خريدن طعام از شعب بيرون آمد ، ابوجهل قصد او را كرد اما خداوند او را نجات داد . « 3 » در آن زمان عباس مسلمان نبود و تنها به دليل حمايت خانوادگى از رسول خدا صلى الله عليه و آله و سلم همانند برخى ديگر از بنى هاشم - در شعب وارد شده بود .\r\nاز گزارش بعدى بلاذرى نيز به دست مىآيد كه قريش و به ويژه ابوجهل مراقب بوده‌اند تا كسى چيزى به آنان نفروشد . خديجه به زمعة بن اسود پيام فرستاد كه ابوجهل مانع از خريد آنان مىشود .\r\nهمين مسأله و آه و ناله‌هاى فرزندان بود كه به تدريج دل برخى از متنفذان قريش را نرم كرد . به گزارش اسكافى ، على عليه السلام به صورت پنهانى غذا براى داخل شعب مىآورده است . « 4 » در گزارش بيهقى آمده است : هر نوع طعامى كه از ناحيه مسافران در بازارهاى مكه عرضه مىشد آنان با سرعت هرچه تمامتر ، آن را مىخريدند تا مانع از رسيدن آن به دست بنى هاشم شوند . « 5 » ابن اسحاق مىگويد : تنها از طرف برخى از قريش كه قصد صله رحم داشتند به صورت مخفيانه ، چيزى براى آنها فرستاده مىشد . « 6 » اميرمؤمنان در يكى از نامه‌هاى خود به معاويه مىنويسد : پس مردم ما - قريش - خواستند پيامبرمان را بكشند و ريشهء ما بر كنند و دربارهء ما انديشه‌ها كردند وكارها راندند . از زندگى گوارامان باز داشتند و در بيم و نگرانى گذاشتند و ناچارمان كردند تا به كوهى دشوار بر شويم و آتش جنگ را براى ما برفروختند . اما خدا خواست تا ما پاسدار شريعتش باشيم و نگاهدار حرمتش ، مؤمن ما از اين كار خواهان مزد - الهى - بود و كافرما از تبار خويش حمايت مىنمود . « 7 »\r\nاين وضعيت تا سه سال ادامه يافت گرچه در برخى منابع « سَنَتَينْ » آمده است . احتمال آن\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 234 ؛ و نك : امتاع الاسماع ، ج 1 ، ص 25\r\n( 2 ) . انساب الاشراف ، ج 1 ، ص 234 ؛ طبقات الكبرى ، ج 1 ، ص 209\r\n( 3 ) . انساب الاشراف ، ج 1 ، ص 235\r\n( 4 ) . المعيار و الموازنه ، ص 88\r\n( 5 ) . دلائل النبوه ، ج 2 ، ص 312 ؛ الدرر ، ص 28\r\n( 6 ) . السيرة النبويه ، ابن هشام ، ج 1 ، ص 353\r\n( 7 ) . نهج البلاغه ، نامهء 9\r\n","page_name":" 361 ","page_number":361},
  {"content":"\r\n\r\nهست كه در اصل « سنين » بوده و تصحيفى در آن صورت گرفته است « 1 » . نظام قبيله‌اى در اصل بر پايهء نسب و خويشى بود . قريش و بويژه برخى تيره‌ها ، با وجود همهء دشمنىشان با اسلام ، به لحاظ مسايل قبيله‌اى نمىتوانستند در آن شرايط نسبت به بنى عبد المطلب كاملًا بى تفاوت بمانند . اكنون پس از گذشت سه سال كسانى احساس ناراحتى كرده و وجدانشان آنان را آزار مىداد . سيره نويسان نام چند نفر را ياد كرده‌اند كه تصميم گرفتند بنى عبد المطلب را از اين وضعيت ناراحت كننده خلاص كنند . سير واقعه نيز نشان داده بود كه اين اقدام مشركان نقشى در وادار كردن ابوطالب به تسليم پيامبر صلى الله عليه و آله و سلم نداشته و او و ديگر بنى هاشم با تمام وجود از آن حضرت دفاع مىكنند . اين بدان معنا بود كه اين سياست شكست خورده و تنها يك سرزنش اخلاقى براى قريش برجاى گذاشته است ، آن هم قريشى كه ادعاى سرورى وسيادت و سخاوت نسبت به همه عربها دارد . « 2 »\r\nهمزمان با اين احساس ، رسول خدا صلى الله عليه و آله و سلم ابوطالب را از خورده شدن پيمان مشركين كه گفته شده در داخل كعبه آويزان بوده ، آگاه كرد . اين يكى از معجزات آشكار رسول خدا صلى الله عليه و آله و سلم بود . ابوطالب اطمينان كامل به سخن آن حضرت داشت ، [ لذا وقتى از رسول خدا صلى الله عليه و آله و سلم شنيد گفت : اشهدأنك لاتقول الاحقاً 
  ] « 3 » مشركان را خبر كرده و آنان پيمان را درآوردند . وقتى مشاهده كردند كه به جز عنوان « باسمك اللهم » پيمان توسط موريانه خورده شده شگفت زده شده و رسول خدا صلى الله عليه و آله و سلم را متهم به سحر كردند . « 4 »\r\nمجموع اين مسايل سبب شد تا آن تعهد از بين برود . گفته‌اند كه مخالفان اين عهد از قريش به‌طور مسلح قصد دفاع از بنى هاشم را داشتند . « 5 » بدين ترتيب ادامهء اين ماجرا ميان خود مشركان نيز اختلاف افكنده و لذا كسانى چون ابوجهل نيز مجبور به سكوت شدند . « 6 » در خبر ابن اسحاق آمده است كه ابوجهل ابتداء در برابر مخالفان ايستاد . زهيربن ابى اميه در\r\n\r\n\r\n","description":"","footnote":"\r\n( 1 ) . طبقات الكبرى ، ج 1 ، ص 210 ؛ و السيرة النبويه ، ابن هشام ، ج 1 ، ص 353 ؛ قاضى عبد الجبار مدت ماندن در شعب را چهارسال دانسته است ، نك : تثبيت دلائل النبوه ، ص 362\r\n( 2 ) . در خبر ابن اسحاق ( السيرة النبويه ، ج 1 ، ص 377 ؛ سبل الهدى ، ج 2 ، ص 544 ) آمده كه مخالفان صحيفه خطاب به مردم مكه گفتند : آيا ما غذا بخوريم ، لباس بپوشيم اما بنى هاشم در معرض هلاكت بوده هيچ چيز به آنها فروخته نشده و از ايشان چيزى خريدارى نشود ؛ به خدا ما تا وقتى كه اين صحيفه ستمگرانه پاره نشود ساكت نخواهيم شد .\r\n( 3 ) . انساب الاشراف ، ج 1 ، ص 234\r\n( 4 ) . دلائل النبوة ، ج 2 ، ص 313\r\n( 5 ) . طبقات الكبرى ، ج 1 ، ص 210\r\n( 6 ) . زمانى كه ابوجهل ، حكيم بن حزام را ديد كه غذا به داخل شعب مىرود جلوى او را گرفت . ابوالبخترى از او دفاع كرد و گفت براى عمه‌اش [ خديجه 
  ] مىبرد . ابوجهل و او درگير شدند و ضربتى بر سر ابوجهل خورد آنها صداى ماجرا را بلند نكردند مبادا مسلمانان خشنود شوند . نك : سبل الهدى والرشاد ، ج 2 ، ص 504\r\n","page_name":" 362 ","page_number":362},
  {"content":"\r\n\r\nپاسخ ابوجهل گفت : ما از همان زمانى كه نوشته شد بدان راضى نبوديم . ديگران نيز سخن او را تأييد كردند « 1 » . ابوطالب كه تا اينجا باتمام توان از رسول خدا صلى الله عليه و آله و سلم دفاع كرده بود ضمن اشعارى به ستايش اين افراد پرداخت .\r\n ألاهل أتى بَحْرِيَّنا صنع ربنا * عَلى نأيهم و اللّهُ با لنّاس ارْود \r\n فيخبرهم أن الصحيفة مزّقت * و أنّ كل مالم يرضه اللّهُ مُفْسَد « 2 » \r\nآيا بعد از رفتن مهاجران ما [ به حبشه 
  ] كسى آنان را از صنع پرورگار ما آگاه كرد ، خدايى كه با بندگان خود مهربان است . پس آنان را آگاه كند كه پيمان از بين رفت و هر آنچه كه خدا بدان راضى نباشد زايل شده است . ابوطالب پيش از آن در آغاز انعقاد اين پيمان قريش ، ضمن اشعارى با نكوهش قريش اعتقاد عميق خود را به نبوت رسول خدا صلى الله عليه و آله و سلم ابراز داشته و همين عقيده بود كه او را وادار به دفاع از اسلام كرد :\r\n ألَم تعلموا أنّا وجدنامحمداً * نبياً كموسى خطّ فى اوّل الكتب . . . \r\n فَلَسنا و رب البيت نَسلم احمداً * العزاء من عضِّ الزمان و الاكرب « 3 » \r\nآيا نمىدانيد كه ما محمد را رسولى چون موسى يافتيم كه در كتابهاى نخستين آمده است . . .\r\nقسم به پرورگار اين خانه كه ما احمد را تسليم شدايد ومصايب روزگار نخواهيم كرد .\r\nبه هر روى اين پيمان از ميان رفت و بنى هاشم آزاد شدند تا در مكه با ديگران رفت و شد داشته باشند « 4 » . اين امر به تعبير قاضى عبد الجبار يك پيروزى بزرگ بود . « 5 » اندكى پس از بيرون آمدن از شعب بود كه دو نفر از عزيزترين افراد پيامبر صلى الله عليه و آله و سلم يعنى ابوطالب و سپس خديجه در گذشتند . ابوطالب د راول ذى قعده سال دهم بعثت و يا نيمه ماه شوال آن سال در حالى كه هشتاد و اندى سال داشت درگذشت .\r\nخديجه نيز سى و پنج روز بعد از آن و يا به احتمال بيست و پنج ، يا پنج و يا سه روز پس ابوطالب رحلت كرد . آن دو را در قبرستان مُعَلىّ د رنزديكى قبور بزرگان بنى هاشم همچون عبد المطلب دفن كردند . سراسر اخبار سيره در دوران بعثت تا سال دهم هجرى ، بانام ابوطالب پيوند خورده است . همه جا رد پاى او را در حمايت از رسول خدا صلى الله عليه و آله و سلم شاهديم و اشعار فراوان وى را در يارى پيامبر صلى الله عليه و آله و سلم اظهار ارادت به اسلام و نكوهش سردمداران\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، ص 376\r\n( 2 ) . الاستيعاب ، ج 2 ، ص 92 ؛ تاريخ دمشق ، ج 19 ، ص 43 ؛ به نقل از : ديوان ابى طالب ، ص 47\r\n( 3 ) . السيرة النبويه ، ابن هشام ، ج 1 ، ص 352 ؛ سبل الهدى والرشاد ، ج 2 ، ص 503\r\n( 4 ) . الدرر ، ص 32 [ فلما أفسدالله صحيفة مكرهم ، خرج النبى صلى الله عليه و آله و سلم و رهطه فعاشروا و خالطوا الناس 
  ]\r\n( 5 ) . تثبيت دلائل النبوه ، ص 363\r\n","page_name":" 363 ","page_number":363},
  {"content":"\r\n\r\nقريش در سيره ابن اسحاق و جز آن مىيابيم . « 1 »\r\nدر يكى از اشعارى كه گذشت و نيز اشعار ديگر او اعتراف صريح به نبوت و رسالت رسول اكرم صلى الله عليه و آله و سلم آمده است . « 2 » ابن عبد البرّ و ديگران گزارش كرده‌اند كه ابوطالب در تمام مدتى كه رسول خدا صلى الله عليه و آله و سلم در شعب بودند ، شبها مراقب بود تا كسى به رسول خدا سوء قصد نكند . « 3 » اين نشانگر روحيهء او در تمام اين ده سال است . قصيدهء راميه او نشانگر اوج حمايت او از رسول خدا است . « 4 » به نوشته همو پس از درگذشت - عليه الصلاة والسلام و رحمة الله - ابوطالب بود كه سفيهان قريش به آزار و اذيت رسول خدا پرداختند . « 5 »\r\n\r\n\r\n","description":"","footnote":"\r\n( 1 ) . اشعار ابوطالب در قرن چهارم هجرى توسط عبد الله بن احمدمهزمى گرد آورى و با عنوان ديوان شيخ الاباطح ابى طالب با تحقيق استاد شيخ محمد باقر محمودى چاپ شده است .\r\n( 2 ) . ديوان ابى طالب ، صص 70 - 69\r\n( 3 ) . الدرر ص 28 ؛ سبل الهدى والرشاد ، ج 2 ، ص 504\r\n( 4 ) . نك : سبل الهدى والرشاد ، ج 2 ، صص 508 - 506\r\n( 5 ) . الدرر ص 32 ؛ عيون الاثر ، ج 1 ، ص 225\r\n","page_name":" 364 ","page_number":364},
  {"content":"\r\n\r\n\r\nبخش پنجم اسلام درمدينه\r\n\r\n","description":"","footnote":"","page_name":" 365 ","page_number":365},
  {"content":"\r\n . \r\n","description":"","footnote":"","page_name":" 366 ","page_number":366},
  {"content":"\r\n\r\n\r\nيثرب پيش از اسلام\r\nيثرب را نام فردى دانسته‌اند از نوادگان نوح عليه السلام [ يثرب بن قانية بن مهائيل . . . 
  ] ! ، همچنان كه معناى لغوى خاصى نيز براى آن ياد كرده‌اند كه عبارت از : « لَوْم و فساد و عيب » است . به همين دليل نوشته‌اند كه رسول خدا صلى الله عليه و آله و سلم پس از ورود به آن ، فرمودند اين كلمه به كار برده نشود و بجاى آن ، آن را « طابة » و « طَيْبَة » ناميدند . « 1 » گفته شده است كه يثرب تنها بخشى از منطقه‌اى بوده كه بعد از هجرت رسول خدا صلى الله عليه و آله و سلم « مدينة الرسول » يا به اختصار « مدينه » ناميده شده است . « 2 » گرچه بعد از هجرت نيز گاه و بىگاه يثرب ناميده مىشد ؛ از جمله در قرآن از قول منافقان - در سال پنجم هجرت يا اندكى بعد از آن - آمده است كه مردم شهر را با عنوان « يا اهل يثرب » خطاب مىكردند . « 3 » در شعرى از همسر عثمان - كه بعد از كشته شدن وى آن را سروده - از اين شهر با عنوان يثرب ياد شده است . « 4 » در اشعار شاعران صحابى نيز كلمه يثرب آمده است . « 5 »\r\nپيش از اسلام اين منطقه به عنوان يك « شهرمتمركز » شناخته نمىشده بلكه در مجموع ، عبارت از « واحه‌هايى » بوده كه برخى از آنها در فضاى مسطح « سهل » و برخى از آنها در مرتفعات و ميانه شعاب قرار داشته است . در واقع از لحاظ جغرافيايى دو رشتهء « حره » ؛ يعنى كوهكهاى سنگلاخى با سنگهاى سياه كه گويى به آتش سوخته‌اند ، در دو سوى غرب\r\n\r\n\r\n","description":"","footnote":"\r\n( 1 ) . تاج العروس ، ج 2 ، ص 85 ؛ در قرآن آمده است « لاتثريب عليكم اليوم يغفراللّه لكم » يوسف ( 12 ) : 92 ، و نك : مفردات ، ص 75\r\n( 2 ) . معجم البلدان ، ج 6 ، ص 430 ؛ تاج العروس ، ج 2 ، ص 85\r\n( 3 ) . احزاب ، 33 و 13\r\n( 4 ) . معجم البلدان ، ج 6 ، ص 430 ، از ابن عباس\r\n( 5 ) . السيرة النبويه ، ابن هشام ، ج 4 ، ص 384\r\n","page_name":" 367 ","page_number":367},
  {"content":"\r\n\r\nو شرق آن كشيده شده است . حرّهء شرقى كه با نام « حره واقم » شناخته مىشود ، در شمال ، به كوه احد منتهى شده و تقريباً تا جنوب امتداد مىيابد . همينطور حرهء غربى كه « حرهء وبره » ناميده مىشود ، در شمال تا بئر رومه و در جنوب تا محاذى محلهء قبا امتداد دارد . اين دو حره به عنوان حفاظ شهر به شمار مىآيد . در جنوب نيز كمابيش اين سنگها ديده مىشود . بدين ترتيب بايد گفت تقريباً تنها ناحيه‌اى از مدينه كه با زمين هموار به خارج از آن متصل مىشود شمال آن است . بيشتر يهوديان در قسمت حرهء غربى و واحه‌هاى منتهى به آن سكونت داشته‌اند . اين ناحيه كه بسيارى از اوسيان نيز در آن سكونت داشته‌اند ، يثرب ناميده مىشده ، گرچه نبايد از نظر دور داشت كه به زودى اين كلمه بر تمامى اين نواحى - با حفظ نامهاى اختصاصى - اطلاق شده است .\r\nمناطق مسكونى مدينه بيشتر عبارت از خانه‌هاى معمولى از سنگ آجر و خشت بوده و احتمالًا در ميان هر طايفه‌اى ، بويژه يهوديان ، علاوه بر خانه‌هاى معمولى ، حصنها و قلعه‌هايى نيز وجود داشته كه به نام « اطُمْ » شناخته مىشود . اين قلعه‌ها براى مواقع ضرورى ( جنگها ) مورد استفاده قرار مىگرفته ، اما شهر در مجموع حصارى نداشته است ( بعدها در طى تاريخ ، بخش اصلى مدينه كه همان مناطق مسكونى اطراف مسجد النبى صلى الله عليه و آله و سلم بود ، حصار داشته است ) . در مورد ساكنان قديمى اين نواحى ، اخبارى نقل شده كه چندان محل اعتماد نيست . « 1 »\r\nآنچه از مجموع آنها بدست آمده ، اين است كه چند بار بنى اسرائيل به دلايل مذهبى و سياسى ، بدين سوى هجوم آورده ، بر آنجا مسلط شده و ساكنان آن را متفرق كرده‌اند . از كيفيت آن حملات و نيز زمان دقيق آنها گزارش دقيقى در دست نيست اما آنچه كه توسط مورّخان مفروض گرفته شده ، اين است كه : يهوديان ساكن مدينه در زمان بعثت ، پيش از ساكنان عرب آن ؛ يعنى اوس و خزرج ، در آنجا سكونت داشته‌اند . احتمالًا اين مهاجران در جريان حملهء رومىها به قدس ، در قرون نخست ميلادى ، به حجاز پناه آورده‌اند . « 2 » اين منطقه هيچ حكومتى نداشته و آنان مىتوانستند همانند ديگر قبايل ، تنها با اتكا به قواى داخلى خود ، در آنجا بسر برند ، بويژه كه دورى آن از دسترس روميان ضد يهودى نيز براى آنان اطمينان بخش بود . طبعاً به دليل آن كه در آن زمان قدرت قابل توجهى در برابرشان نبود ، در بهترين نقاط - از لحاظ كشاورزى - ميان دو حره شرقى و غربى سكونت گزيدند .\r\n\r\n\r\n","description":"","footnote":"\r\n( 1 ) . نك : المفصل فى تاريخ العرب قبل الاسلام ، ج 4 ، ص 133\r\n( 2 ) . گزارش پراكنده يهوديان در اراضى مديترانه‌اى و از جمله عربستان و دلايل آن را ويل دورانت ( تاريخ تمدن ، ج 14 ، ص 433 ) آورده است .\r\n","page_name":" 368 ","page_number":368},
  {"content":"\r\n\r\nدربارهء دليل سكونت آنان در اين نواحى ، به خاطر داشتن اطلاعاتى از تورات ؛ دربارهء ظهور رسول خدا صلى الله عليه و آله و سلم در چنين ديارى ، اخبار زيادى را مورّخان نقل كرده‌اند « 1 » سكونت آنها بيشتر در كنار حره شرقى بوده است . از لحاظ نژاد ، اين مسلّم است كه يهوديان اين نواحى غير عرب و از بقاياى يهود اسرائيلى بوده‌اند . از اشارات مستمرّ قرآن به بنى اسرائيل و تطبيق آنها بر يهوديان مدينه ، مىتوان چنين امرى را ثابت دانست . به علاوه ، منابع اتفاق دارند كه زبان مذهبى آنان عِبْرى بوده است . علاوه بر اين مورّخان و نسب شناسان عرب - كه براى همهء ساكنان ، حتى شده نسب عربى وضع مىكنند - هيچگونه نسب عربى براى آنان ياد نكرده‌اند . اينها نشان مىدهد كه غير عرب بودن آنها براى همه محرز بوده است . اعرابى كه با نام اوس و خزرج شناخته مىشدند - و بعدها با نام انصار - مهاجرانِ جنوب جزيرة العرب به اين ناحيه بوده‌اند . اوس و خزرج دو فرزند يك پدر با نام حارثة بن ثعلبه بوده‌اند . « 2 »\r\nاز اوس يك فرزند به دنيا آمد به نام مالك بن اوس و بدنبال آن از پنج فرزند وى ، پنج بطن در ميان اوس شهرت يافت كه هر كدام خود چند خاندان و طايفه در خود داشتند .\r\nخزرج خود پنج فرزند داشت ( ! ) كه از آنها نيز پنج بطن در درون قبيله خزرج شكل گرفت و در زمان ظهور اسلام هر كدام آنها نيز مشتمل بر چند خانواده و عشيره بودند ؛ به عنوان مثال از نسل نجار بن ثعلبة بن خزرج چهار عشيره با نامهاى مالك بن نجار ، عدى بن نجار ، مازن بن نجار و دينار بن نجار شكل گرفت كه در ميان دو حره شرقى و غربى زندگى كرده و رسول خدا صلى الله عليه و آله و سلم نيز در همانجا فرود آمد و مسجد نيز همانجا ساخته شد . - بنى نجار دايىهاى رسول خدا صلى الله عليه و آله و سلم بودند - محل‌هايى كه اوسيان در آن سكونت داشتند در حوالى مناطق يهودى نشين مدينه در قسمت حرهء شرقى و نواحى قبا قرار داشت . جايى كه از لحاظ زراعى داراى زمينهاى قابل و حاصلخيزى بود . اوسىها با بنى قريظه پيمانهايى داشتند .\r\nتاريخ و دلايل مهاجرت اين قبايل يمنى به شمال جزيره ، مورد توجه اخباريان و تاريخ نويسان بوده است . بيشترين تكيه بر روى سيل عرم و خراب شدن سدّ مأرب صورت گرفته كه بدنبال آن ، تعداد زيادى از قبايل جنوب به مناطق مختلف جزيره مهاجرت كردند ( كه از جملهء آنها مهاجرت خزاعه به مكه بود ) اين نظر كه مهاجرت اوس و خزرج\r\n\r\n\r\n","description":"","footnote":"\r\n( 1 ) . [ ان علماؤهم كانوا يجدون فى التوراة صفة النبى صلى الله عليه و آله و سلم و انه يهاجر الى بلد فيه نخل بين حرتين فاقبلوامن الشام يطلبون الصّفه 
  ] معجم البلدان ، ج 6 ، ص 84\r\n( 2 ) . اوس و خزرج با عنوان « بنى قيله » شناخته مىشدند . در يك نقل آمده كه « قيله » مادر اوس و خزرج بوده است .\r\n","page_name":" 369 ","page_number":369},
  {"content":"\r\n\r\nبعد از سيل عرم بوده مورد ترديد قرار گرفته است . گفته شده كه اين مهاجرت مىتوانسته دلايل سياسى و نظامى - نزاعهاى ميان قبايل و قدرت طلبى حبشىها و حاكمان محلّى در آن حدود - و همچنين دليل اقتصادى داشته باشد . « 1 »\r\nحدسى كه دربارهء تاريخ اين مهاجرت زده شده ، در حدود 347 ميلادى است . در حالى كه سيل عرم در حدود سالهاى 477 - 450 رخ داده است . بدين ترتيب مهاجرت آنان سالها پيش از سيل عرم صورت گرفته است . هرچند اين احتمال نيز از نظر دور نمانده كه سيلى ديگر سبب آن مهاجرت بوده است . « 2 »\r\nمهاجرت اين قبايل به يثرب و سكونت آنها در اين ناحيه ، مىتوانست مشكلاتى را با يهوديان بوجود آورد . گفته شده كه در آغاز آنها با امضاى معاهداتى با يكديگر روابط مناسبى داشتند اما به تدريج با توجه به كثرت اعراب ، آنان بر يهود تفوّق يافته و يهوديان به صورت اقلّيت - اما اقليتى قوى - درآمدند . به مرور زمان همهء اين طوايف يهودى و عربى ، بدلايل اقتصادى و نيز عصبيّتهاى قبيله‌اى ، با يكديگر به منازعه برخاسته و روابطى كه در همه جاى جزيرة العرب ، در ميان قبايل از حرب و حلف وجود داشت ، در اينجا نيز برقرار گرديد . اوس و خزرج - احتمالًا به تحريك يهوديان كه خود را مغلوب تصور مىكردند - با يكديگر جنگهاى فراوانى كردند . يكى از نخستين جنگها در روايت مورّخان به « يوم سمير » [ يا : سميعه 
  ] شهرت يافته ، پس از آن نيز درگيريهاى ديگرى ( كه برخى از آنها در ماه‌هاى حرام بوده و به همين دليل فجار نام گرفته [ غير از جنگهاى فجار در مكه و اطراف آن است 
  ] ) واقع شده است . آخرين آنها جنگ بعاث ( نام يكى از مناطق نزديك به حرهء شرقى ) است كه جنگ شديدى ميان اوس و خزرج صورت گرفته است . در اين جنگ كه احتمالًا پنج سال پيش از سال نخست هجرت روى داده ، بسيارى از بزرگان اوس و خزرج كشته شدند .\r\nعايشه اين جنگ و كشته شدن سران آنها را درآمدى براى ظهور اسلام در مدينه دانسته است . « 3 » تفصيل رخدادهاى بُعاث را ابوالفرج اصفهانى نقل كرده است . « 4 » در اين جنگ اوسيان بر خزرجيان غلبه كردند ( على رغم آنكه حضير كتائب [ پدر اسَيْد بن حُضَير صحابى 
  ] كه رئيس آنان بود به قتل آمد . )\r\nبا اين كه در اين جنگ خزرجىها شكست خوردند ، اوس در كشتن آنان افراط نكردند .\r\n\r\n\r\n","description":"","footnote":"\r\n( 1 ) . دربارهء دلايل مهاجرت آنها نك : يثرب قبل الإسلام ، صص 72 - 67\r\n( 2 ) . نك : يثرب قبل الإسلام ، صص 73 - 72\r\n( 3 ) . بخارى ، ج 2 ، ص 309 و 320 ( و منابع ديگر كه در بحث دلايل « گسترش سريع اسلام در مدينه » خواهدآمد ) .\r\n( 4 ) . الاغانى ، ج 17 ، صص 128 - 117\r\n","page_name":" 370 ","page_number":370},
  {"content":"\r\n\r\nآنها تصميم گرفتند تا خزرجىها را كه برادرانشان بودند بر « ثعالب » [ روباه‌ها 
  ] ترجيح دهند .\r\nاين تعبير شايد اشاره به يهوديان [ حيله‌گر 
  ] بوده است . « 1 » نوع اين جنگها گرچه مىتوانسته در آغاز ناشى از حسادت خزرج نسبت به زمينهاى حاصلخيزى باشد كه در اختيار اوس ( وهم پيمانان يهودى آنها ) بوده ، « 2 » اما در ادامه با « ثار » هاى مكررى كه در دو سو مطرح بوده ادامه مىيافته است . بايد گفت كه جمعيت خزرج تقريباً دو برابر اوس بوده است . اين امر از آمارهايى كه از تعداد بيعت كنندگان اوسى و خزرجى در عقبهء دوم و نيز اسامى شهداى احد در دست داريم ، به خوبى بدست مىآيد . محتمل است كه در برخى از جنگهاى جاهلى ، برخى از طوايف ، از خزرج و يا اوس ، در آن شركتى نداشته‌اند . اوسىها پيمانى با يهوديان قريظى داشتند كه بعدها آثارى در تاريخ اسلام ، در جريان غزوهء بنى قريظه داشت . كسانى از خزرج نيز دوستىهايى با بنى النضير داشتند كه آثارى در جريان غزوهء بنى النضير داشت . در عين حال از تحريكات يهوديان براى ايجاد اختلاف در ميان اوس و خزرج در قبل و بعد از اسلام شواهدى وجود دارد . « 3 » در اطراف مدينه برخى از قبايل عربى - غير از اوس و خزرج - زندگى مىكردند . از جمله قبيلهء « مُزَينه » و « سليم » كه در شرق مدينه سكونت داشته و با برخى از بطون اوسى هم پيمان بودند . همينطور قبيلهء « جهينه » كه همپيمان با برخى از طوايف قبيله خزرج بوده در غرب مدينه سكونت داشتند . قبيله « اشجع » نيز در شمال مدينه بوده و همپيمان برخى از خزرجيان بودند . « 4 »\r\nاز نقطه نظر دينى ، قبايل ساكن يثرب همگى بت پرست و به اصطلاح قرآن « مشرك » بودند . به همين دليل پيوند آنان با مكه و مشركان آن سرزمين مقدس ، بسيار نيرومند بوده است . مىتوان گفت آنان تمامى آداب بت پرستى قريش و مراسم منحرف شدهء بازمانده از ابراهيم عليه السلام را كه مورد رعايت مكيان بود ، رعايت مىكردند . بدين ترتيب پيوند آنان از لحاظ فرهنگى با مكه گسترده بوده است . در برابر ، هيچگونه پيوند فكرى با يهوديان ساكن مدينه\r\n\r\n\r\n","description":"","footnote":"\r\n( 1 ) . الاغانى ، ج 17 ، ص 125 [ يا معشر الأوس اسجحوا و لا تهلكوا اخوتكم فجورا هم خيرٌ من جوارالثعالب 
  ] ( اسجحوا ؛ يعنى عفو كنيد ) .\r\n( 2 ) . از قول يكى از رهبران خزرج آمده است كه : بياضة بن عمرو شما را در زمين سخت و صعبى سكونت داده‌اند . به خدا قسم تا شما را در منازل بنى قريظه و بين النضير در كنار آبهاى شيرين و نخلهاى پربار سكونت ندهم با همسرم همبستر نمىشوم . نك : وفاء الوفاء ، ج 1 ، ص 217\r\n( 3 ) . نك : تفسيرالطبرى ، ج 7 ، ص 55 ، در آنجا به نقل از شاس بن قيس يهودى آمده كه وقتى اتحاد اوس وخزرج را در سايهء اسلام ديد گفت : « قد اجتمع ملأ بنى قيلة بهذه البلاد ، لا واللَّه ، مالنا معهم اذا اجتمع ملؤهم بها من قرار » . دربارهء آيهء « يا ايُّهَا الَّذينَ آمَنُوا انْ تُطيعُوا فَريقاً مِنْ اهْل الْكتابَ يَرُدُّكُمْ بَعْدَ ايمانكم كافرين » . ( آل عمران : 100 ) ، نقلهايى دربارهء تحريكات يهود در ايجاد اختلاف روايت شده است ( نك : اسباب النزول ، ص 77 ) .\r\n( 4 ) . يثرب قبل الاسلام ، ص 133\r\n","page_name":" 371 ","page_number":371},
  {"content":"\r\n\r\nنداشتند و كمترين تأثيرى از آنان نپذيرفته بودند . همينطور از نصرانىها ، كه البته حضورى در شهر آنان نداشتند . گرچه قافله‌هاى تجارى آنها از نجران يا يمن به سمت شمال ، به منطقه آنان آمد شد داشت . « 1 » عدم تأثيرگذارى گستردهء يهود در عرب ، بيشتر به دليل بى توجهى يهود به نشر دعوتشان بود . آنان خود را قوم برگزيدهء خداوند دانسته و به دينِ يهود چهرهء نژادى داده بودند . به علاوه اين تلقّى براى اوس و خزرج بود كه دين بومى منطقه همان بت پرستى است و نبايد به دينى كه از خارج وارد شده وقعى نهاد . با اين حال يعقوبى آورده است كه جمعى از اوس و خزرج به دليل مجاورت با يهود خيبر ، قريظه و نضير ، يهودى شدند . « 2 »\r\nاز آنجا كه قبايل عرب هر كدام به بتِ خاصّ خود عنايت داشتند - گرچه به ساير بتها نيز احترام مىنهادند - بت « منات » مورد علاقه و عبادت اوس و خزرج بود . اين بت در نزديكى درياى احمر در منطقهء قديد - جنوب غربى يثرب - قرار داشت و سخت مورد احترام ساكنان عرب يثرب بود . « 3 » گفته شده كه اوس و خزرج براى مراسم حج عازم مكه مىشدند اما براى تراشيدن سر نزدِ منات رفته و تنها با چنين اقدامى حج خويش را تمام شده و مقبول مىدانستند . « 4 » بعدها اشاره خواهيم كرد كه مواردى از نگرش « حنيفى » نيز در يثرب وجود داشته است . اين مىتوانسته بيشتر متأثر از حنفيان مكى باشد تا يهوديان موحد مدنى ؛ گرچه بايد پذيرفت كه در مجموع به دليل فرهنگى بودن يهوديان ، آنان تأثيرى در اوس و خزرج داشته‌اند . دست كم آن ، مسألهء آشنايى اوس و خزرج با ظهور پيامبرى جديد است كه خوداز دلايل پذيرش اسلام توسط ساكنان يثرب دانسته شده است . [ به بحثهاى بعدى توجه كنيد 
  ] .\r\nاز نظر اقتصادى محيط يثرب نسبت به مكه متفاوت بود ، گرچه در اينجا نيز تجارت وجود داشت اما نه همانند تجارت مكيان كه قافله‌هاى تجارى تابستانى و زمستانى داشته باشند . اقتصاد مدينه بر پايهء كشت و زرع و نخلستانهايى بوده كه در نواحى مختلف مدينه\r\n\r\n\r\n","description":"","footnote":"\r\n( 1 ) . طبعاً بطور محدود مىتوان كسانى را در قبايل عربى يافت كه نصرانى شده باشند در يثرب و برخى ازتوابع آن همچون وادى القرى سخن از تأثيرات محدود نصرانيت به ميان آمده ؛ نك : يثرب قبل الاسلام ، ص 110 ؛ شيخو على رغم وجود صراحت تاريخ بر اينكه اوس و خزرج بت پرست بوده‌اند با ارائه چند حدس دور از ذهن خواسته تا مرام اوس و خزرج را دين مسيحيت بداند . نك : النصرانية و آدابها بين عرب الجاهليه صص 114 - 115\r\n( 2 ) . يعقوبى ، ج 1 ، ص 257 ؛ اسامى جمله از طوايف يهودى قبايل عربى در پيمان عمومى رسول خدا صلى الله عليه و آله و سلم با مسلمانان و يهوديان آمده است .\r\n( 3 ) . دربارهء بتهاى اختصاصى قبايل و محل نصب آنها ، نك : اطلس تاريخ الاسلام ، ص 100 ، و نقشهء ش 37\r\n( 4 ) . نك : الاصنام ، ص 12 ، 14 ؛ المحبر ، صص 316 - 313\r\n","page_name":" 372 ","page_number":372},
  {"content":"\r\n\r\nوجود داشته است . « 1 » خرما يكى از محصولات مدينه بوده كه بخشى از تغذيهء مردم نيز به وسيله آن انجام مىگرفته است ، گرچه اشباع مسلمانان از خرما ، تنها بعد از فتح خيبر بوده است . « 2 » در مدينه آب به وفور به دست مىآمده ، با اين حال امكان كندن چاه و داشتن آب شيرين در همهء نواحى مدينه امكان پذير نبوده است . « 3 » در مجموع بايد گفت مدينه در قياس با مكه از توان اقتصادى درونى برخوردار بوده و از اين زاويه بر مكه امتياز قابل توجهى داشته است .\r\nدر ميان ساكنان يثرب ، يهوديان توان اقتصادى بيشترى داشته و به دليل داشتن چنين توانى دست به احتكار اجناس و رباخوارى مىزده‌اند . بعلاوه ، در صنعت و بويژه ساختن شمشير ، نيزه و تير توسط يهوديان صورت مىگرفته و اين - با توجه به جنگهاى مداوم - درآمد قابل ملاحظه‌اى براى آنان داشته است . بى توجهى اعراب را به اين قبيل مسائل بايد در روحيهء عربى آنها و توجه به همان اصول باديه نشينى دانست . در واقع اهالى يثرب گرچه تاحدودى شهرنشين بودند اما خصلتهاى عرب باديه‌اى ( كه در آن محيط شايع و گسترده بود ) بر آنان اثر گذاشته بود . جنگهاى پياپى ميان اوس و خزرج نيز حاكى از اين روحيه بوده است . « 4 »\r\n\r\nنخستين مسلمانان يثرب\r\nدربارهء اولين مسلمانان يثرب اختلاف نظرهايى در ميان مورّخان وجود دارد . آمد شد مردم يثرب به مكه ، بايد آنان را از اصلِ رسالتِ رسول خدا صلى الله عليه و آله و سلم آگاه كرده باشد ، اما دربارهء اين كه تا قبل از سال دهم بعثت كسى از آنان متمايل به اسلام شده باشد ، كمتر گزارش جدى در دست داريم . روايتى از ابن اسحاق حكايت از آن دارد كه « سويد بن صامت » - كه يكى از مصاديق افراد « كامل » در ميان مردم يثرب شناخته مىشد « 5 » - در يكى از سفرهايى كه براى حج يا عمره به مكه آمده بود ، با رسول خدا صلى الله عليه و آله و سلم برخورد كرد . حضرت وى را به اسلام دعوت نمود او گفت كه نزد وى « مجله لقمان » « 6 » هست و شايد نزد او نيز همانند آن وجود\r\n\r\n\r\n","description":"","footnote":"\r\n( 1 ) . با توجه به آيات 99 و 141 سورهء انعام ، مىتوان با برخى از محصولاتى كه براى اعراب حجاز قابل حصول بوده آشنائى يافت .\r\n( 2 ) . فتح البارى ، ج 7 ، ص 495 ، [ عايشه : ما شبعنا حتى فتحت خيبر 
  ]\r\n( 3 ) . دربارهء فروش آب چاه بئر رومه توسط يهوديان ، نك : وفاء الوفاء ، ج 3 ، ص 970 ، و نيز نك : الصحيح من سيرة النبى صلى الله عليه و آله و سلم ، ج 3 ، ص 119 - 113 ؛ استاد بر اين عقيده است كه عثمان بئر رومه را در دوران خلافت خود خريدارى كرده است .\r\n( 4 ) . المفصل ، ج 4 ، ص 141 - 140\r\n( 5 ) . نك : طبقات الكبرى ، ج 3 ، ص 450 ، 465 ، 498 ، 522 ، 526 ، 531 ، 536 ، 604 ، 613 ؛ افراد كامل صفاتى ويژه داشتند كه يكى از آنها توان خواندن و نوشتن بود .\r\n( 6 ) . مجله به معناى « صحيفه » و « حكمت » آمده است . در گزارش بلاذرى ( انساب الاشراف ، ج 1 ، ص 238 ) به جاى « مجله » « حكمت » آمده است .\r\n","page_name":" 373 ","page_number":373},
  {"content":"\r\n\r\nدارد . رسول خدا صلى الله عليه و آله و سلم با شنيدن آن فرمود : كلام نيكويى است اما قرآن از آن نيكوتر است .\r\nسويد با شنيدن قرآن ، گفت كه « سخن نيكويى » است و درستى آن را بعيد ندانست ، بعدها به يثرب بازگشت و قبل از جنگ بعاث كشته شد . بعدها قومش مدعى شدند كه وى مسلمان بوده است . « 1 » از آنجا كه جنگ بعاث پنج سال قبل از هجرت رخ داده ، حادثهء كشته شدن بايد در يكى از سالهاى قبل از سال هشتم بعثت رخ داده باشد . ظاهر امر نشان مىدهد كه اسلام وى پذيرفته نشده است .\r\nدر روايت ديگرى نيز از ابن اسحاق آمده است كه زمانى گروهى از اوسيان براى جلب حمايت قريش بر ضد خزرجيان به مكه درآمدند . رسول خدا صلى الله عليه و آله و سلم در فرصت مناسبى آنان را به اسلام دعوت كرد و از ميان آنان إياس بن معاذ خود را متمايل به اسلام نشان داد اما ديگران وى را از پذيرش آن برحذر داشتند . از گزارش ابن اسحاق چنين بدست مىآيد كه اندكى بعد ، واقعه بعاث رخ داده و إياس نيز به زودى مرده است . گفته شده كه در وقت مرگ تهليل و تكبير و تحميد خداوند مىگفته است . « 2 » دربارهء اسلام آوردن وى نيز گزارش رسمى وجود ندارد . گزارش ديگرى از سمهودى است كه گروهى ازاوسيان براى يافتن همپيمان به مكه آمدند و پس از دعوت آنها به اسلام ، عمرو بن جُموح گفت كه اين مسأله بهتر از چيزى است كه شما به دنبال آن هستيد ، اما آنان نپذيرفتند . « 3 »\r\nبلاذرى نيز ضمن اشاره به دو گزارش نخست مىافزايد : بعد از اين كسانى از انصار براى انجام كارهايشان به مكه مىآمدند و رسول خدا صلى الله عليه و آله و سلم از آنان دعوت مىكرد . آنان ابراز مىكردند كه براى اين كار نيامده‌اند ؛ برخى ساكت مانده و چيزى نمىگفتند . زمانى قيس بن حطيم آمد و رسول خدا صلى الله عليه و آله و سلم وى را به اسلام فراخواند . او گفت : سخن شگفتى شنيده و خواست تا آن سال را فكر كند و برگردد اما در آن سال درگذشت . « 4 » با توجه به اين گزارشات مىتوان پذيرفت كه پيش از سال دهم بعثت ، گرچه اسلام بطور رسمى در يثرب جانبدارى نداشته اما تمايلاتى نسبت به پذيرش آن بوده است . حداقل آنكه آگاهيهايى از\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 2 ، صص 427 - 426 ؛ دلائل النبوه ، ج 2 ، ص 419\r\n( 2 ) . السيرة النبويه ، ابن هشام ، ج 2 ، ص 428 ؛ دلايل النبوه ، ج 2 ، ص 420 ؛ عيون الاثر ، ج 1 ، ص 260 ؛ السيرة النبويه ، ابن كثير ، ج 2 ، صص 174 و 175 ، نهاية الارب ، ج 16 ، ص 305 ؛ بلاذرى در انساب الاشراف ( ج 1 ، ص 238 ) تنها اشاره به تمايل برخى از اين گروه به اسلام كرده است .\r\n( 3 ) . وفاء الوفاء ، ج 1 ، ص 221\r\n( 4 ) . انساب الاشراف ، ج 1 ، ص 238 ؛ ابن حجر ( الاصابه ، ج 3 ، ص 281 ) از وى ياد كرده و با ياد از نقل فوق آورده است كه وى اشعار زيادى دربارهء جنگ بعاث داشته است . بنابراين بايد نقل فوق بعد از سال هشتم بعثت ( سالى كه جنگ بُعاث در آن رخ داده ) اتفاق افتاده باشد .\r\n","page_name":" 374 ","page_number":374},
  {"content":"\r\n\r\nاسلام در ميان ساكنان يثرب پراكنده بوده است . در اينجا نيز يك گزارش ( هاتفى ) در دست است . گفته‌اند كه در آن زمان هاتفى بر بالاى كوه ابوقبيس ندا داد كه اگر دو سعد مسلمان شوند ، در مكه ، محمد از هيچ مخالفى نخواهد هراسيد . ابوسفيان مردد بود كه اين دو سعد چه كسانى هستند . شب بعد نيز هاتف اشعار ديگرى سرود . در آن وقت ابوسفيان قسم خورد كه مقصود سعد بن معاذ و سعد بن عباده است . « 1 » بايد گفت اين بايد خبرى تلقى شود كه بعد از اظهار اسلام اين دو نفر در مدينه مطرح بوده و به هاتف نسبت داده شده است .\r\nدربارهء اين كه چه كسانى رسماً اسلام را پذيرفته‌اند ، اختلاف نظر وجود دارد . يك روايت چنين است كه در آغاز دو نفر با نامهاى سعد بن زراره و ذكوان بن قيس اسلام را پذيرفتند . آنها براى جلب حمايت از عتبة بن ربيعه به مكه آمدند اما او گفت كه در حال حاضر آنان گرفتار محمد صلى الله عليه و آله و سلم شده‌اند . در ادامهء گزارش آمده است كه اسعد بن زراره و ابوالهيثم بن التيهان در يثرب موحد بوده‌اند [ يتكلّمان بالتوحيد بيثرب 
  ] بدنبال آن اسعد و ذكوان نزد رسول خدا صلى الله عليه و آله و سلم آمدند و مسلمان شدند . زمانى كه به يثرب بازگشتند ابن التيّهان نيز مسلمان شد . « 2 » واقدى بر اين باور است كه اين گزارش درست نيست و پيش از آن گروه شش نفرى - كه پس از اين خواهيم گفت - كسى از مردم يثرب مسلمان نشده است . « 3 »\r\nابن سعد روايت ديگرى نيز آورده و آن اين كه : پيش از اين گروه شش نفرى ، رافع بن مالك زُرَقى و معاذ بن ( بن حارث مشهور به ابن ) عفراء براى عمره به مكه آمدند ، در آنجا نزد رسول خدا صلى الله عليه و آله و سلم رفته و به دعوت وى اسلام را پذيرا شدند . به همين دليل گفته شده است كه « مسجد بنى زريق » اولين مسجد در مدينه است كه در آن قرآن تلاوت شده است . « 4 »\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 380 و 381 ؛ تاريخ الاسلام ، السيرة النبويه ، ص 289\r\n( 2 ) . طبقات الكبرى ، ج 1 ، ص 219 ؛ وفاء الوفاء ج 1 ، ص 223 ؛ دربارهء ذكوان و خبر اسلام و شهادت وى دراحد ، نك : ج 3 ، ص 593 ؛ و دربارهء اسعد بن زراره ، نك : همان ، ج 3 ، ص 608 ، اعلام الورى ، صص 55 و 56 ؛ روايت وى با تفصيل بيشترى دربارهء اسلام اسعد و ذكوان سخن گفته است اما پس از آن آورده كه رسول خدا صلى الله عليه و آله و سلم مصعب را همراه اين دو نفر به مدينه فرستاد . مىدانيم كه مصعب بعد از بيعت عقبه اولى به مدينه رفت .\r\n( 3 ) . طبقات الكبرى ، ج 1 ، ص 219 ؛ واقدى همين گزارش را مجمع عليه دانسته است . و نك : طبقات الكبرى ، ج 3 ، ص 609 ؛ تاريخ المدينة المنوره ( ص 77 ) آورده است كه مسجد مزبور « اوّل مسجدٍ قُرِئ فيه القرآن » .\r\n( 4 ) . طبقات الكبرى ، ج 1 ، ص 218 ؛ ج 3 ، ص 622 ؛ بلاذرى ( انساب ، ج 1 ، ص 245 ) وى را اوّلين مسلمان ازانصار دانسته است . الاصابه ، ج 1 ، ص 499 ؛ وفاء الوفاء ، ص 857 ؛ نويرى از واقدى همين جمله را نقل كرده است . نك : نهاية الارب ، ج 16 ، ص 312 ؛ بنابراين از نظر واقدى اين جمله را بايد به گونه‌اى تفسير كرد كه مرتبط با گزارش اسلام آوردن آن فرد باشد . گزارش زبير بن به كار آن است كه وقتى وى مسلمان شد رسول خدا ( ص ) هر آنچه بر وى نازل شده به وى تعليم داد و او در مسجد خود بر مردم خواند ، نك : الاصابه ، ج 1 ، ص 499\r\n","page_name":" 375 ","page_number":375},
  {"content":"\r\n\r\nاين گزارش نيز با نظر واقدى سازگارى ندارد و لذا ابن سعد بدنبال روايت مذكور همان سخن واقدى را آورده است .\r\nآنچه كه واقدى بر آن اصرار دارد اين است كه : نخستين مسلمانان يثرب يك گروه شش نفرى هستند كه در سال يازدهم بعثت نزد رسول خدا صلى الله عليه و آله و سلم در مكّه اسلام آوردند . [ و أمر الستة النفر اثبت الأقاويل عندنا والله اعلم 
  ] « 1 » به گزارش ابن اسحاق ، زمانى كه رسول خدا صلى الله عليه و آله و سلم به دعوت قبايل در موسم حج مشغول بود ، در « عقبه » به گروهى از خزرجيان برخورد كرد . آن حضرت از آنان خواست نزد او بنشينند تا براى آنان سخن بگويد ، آنان پذيرفتند . آن حضرت اساس دعوت اسلام را برايشان عرضه كرد و آياتى از قرآن تلاوت نمود . آنها كه پيش از آن خبر ظهور پيامبر را از يهوديان شنيده بودند ، وى را همو دانسته و دعوتش را پذيرفتند . آنها گفتند كه ما قوم خود را در حالى ترك كرده‌ايم كه بدترين عداوت و شرارت ميان آنان وجود دارد و اظهار اميدوارى كردند كه با پذيرفتن دعوت رسول خدا صلى الله عليه و آله و سلم با يكديگر متحد شوند . « 2 » اين افراد عبارت بودند از : اسعدُ بن زراره ، عوف بن حارث ، رافع بن مالك ، قُطْبة بن عامر ، عُقْبة بن عامر و جابر بن عبد الله بن رئاب . « 3 »\r\nهمانگونه كه اشاره شد ، براساس نظر ابن اسحاق و واقدى اين گروه نخستين مسلمانان يثرب هستند . ابن سعد پيش از نقل اين گزارش آورده است كه يك گروه هشت نفرى در منى با رسول خدا برخورد كرده و اظهار اسلام كردند ، عبارت بودند از : مُعاذ بن عفراء ، اسعد بن زراره ، رافع بن مالك ، ذكوان بن قيس ، عُبادة بن صامت ، عبد الرحمن بن يزيد ، ابوالهيثم بن التيهان و عُوَيم بن ساعدة . آنها گفتند كه ما براى خدا و رسول تلاش خواهيم كرد . ما مردم با يكديگر دشمن هستيم ؛ زيرا تنها يك سال از واقعهء بعاث كه تعدادى از ما در آن كشته شدند ، مىگذرد ؛ اگر در اين حال نزد ما بيايى اجتماعى بر تو نخواهد بود ، اجازه بده تا ما نزد خاندانهاى خود برگرديم انشاء اللّه خداوند ميان ما را صلح خواهد داد . وعدهء ما و تو در سال آينده در موسم حج . « 4 » در نقل نخست كه نام شش نفر آمده و ابن اسحاق آن را روايت كرده بود ، چنين مطالبى نيامده است . اما در روايتى ديگر كه باز سخن از همين روايت مىباشد ،\r\n\r\n\r\n","description":"","footnote":"\r\n( 1 ) . طبقات الكبرى ، ج 3 ، ص 622\r\n( 2 ) . السيرة النبويه ، ابن هشام ، ج 2 ، صص 429 - 428 ؛ تاريخ الطبرى ، ج 2 ، ص 354 ؛ طبقات الكبرى ، ج 1 ، ص 219 ؛ دلائل النبوة ، بيهقى ، ج 2 ، صص 435 - 434 ؛ مجمع الزوائد ، ج 5 ، ص 42 ؛ وفاء الوفاء ، ج 1 ، ص 223\r\n( 3 ) . طبقات الكبرى ، ج 1 ، ص 219 ؛ السيرة النبويه ، ابن هشام ، ج 2 ، صص 430 - 429\r\n( 4 ) . طبقات الكبرى ، ج 1 ، ص 219 - 218\r\n","page_name":" 376 ","page_number":376},
  {"content":"\r\n\r\nمطالب مشابهى آمده است . « 1 »\r\nمحمد بن صالح شامى يادآور شده است كه روايت ابن اسحاق همان شش نفر است ، جز آنكه در نقلى كه جرير بن ابى حازم از وى آورده به جاى عقبة بن عامر ، معاذ بن عفراء آمده است . وى مىافزايد : در نقل موسى بن عقبه از زهرى و او به نقل از عروة بن زبير ، « 2 » آمده است كه اين گروه هشت نفر بوده‌اند . وى سپس نام آن هشت نفر مذكور را آورده است . « 3 » بايد نقل پيشين ابن سعد نيز همين روايت زهرى از عروه باشد .\r\nبه نظر مىرسد روايت ابن اسحاق و واقدى دقيق‌تر از نقلى باشد كه از موسى بن عقبه روايت شده است . فهرستى كه وى ارائه داده شباهت زيادى به ليست اسامى حاضرين در بيعت عقبهء اولى - هيأت دوازده نفرى - دارد « 4 » بدين ترتيب احتمال خلط آن افراد با گروه شش نفرى نخست وجود دارد . « 5 » در روايت ديگرى ، اين گروه هفت نفر ذكر شده‌اند كه فهرست همان شش نفر نخست به علاوه عامر بن عبد حارثه است . « 6 » به دنبال اسلام آوردن اين گروه و بازگشت آنان به يثرب ، اسلام به دورن طوايف مختلف اوس و خزرج نفوذ كرد .\r\nابن اسحاق آورده است : هيچ خانه‌اى نبود كه در آن سخن از رسول خدا صلى الله عليه و آله و سلم در ميان نباشد . « 7 »\r\n\r\nپيمان مردم يثرب با پيامبر صلى الله عليه و آله و سلم\r\n\r\n1 - پيمان اول مسلمانان يثرب با رسول خدا صلى الله عليه و آله و سلم\r\nبا انتشار خبر اسلام در يثرب ، علاوه بر كسانى كه درمكه ، اسلام را پذيرفته بودند ، چندى ديگر از مردم يثرب نيز اسلام را پذيرا شدند . در موسم سال بعد - سال دوازدهم بعثت - تعداد دوازده نفر از اهالى يثرب ، در « عقبه » با رسول خدا ديدار كردند . ( مقصود از عقبه همان جمرهء عقبه در منى است ، جايى كه مسجد البيعه نيز در كنار آن قرار داشته و مورّخان بعدى از آن ياد كرده‌اند ) « 8 » . تعداد ده نفر آنان خزرجى « 9 » و دو نفرشان از اوس « 10 » بودند .\r\n\r\n\r\n","description":"","footnote":"\r\n( 1 ) . سبل الهدى والرشاد ، ج 3 ، ص 268\r\n( 2 ) . مغازى رسول الله ( ص ) عروة بن زبير ، صص 123 - 121 ؛ مجمع الزوائد ، ج 5 ، ص 40 ؛ تاريخ الاسلام ، السيرة النبويه ، ص 294\r\n( 3 ) . سبل الهدى والرشاد ج 3 ، صص 268 و 269 ؛ دلائل النبوه ، بيهقى ، ج 2 ، صص 430 و 431\r\n( 4 ) . نك : همان ، ص 270\r\n( 5 ) . دلائل النبوه ، بيهقى ، ج 2 ، ص 433 ؛ پس از نقل موسى بن عقبه روايت ابن اسحاق را درست‌تر دانسته است . همينطور ابن كثير ، السيرة النبويّه ، ج 1 ، ص 178\r\n( 6 ) . السيرة النبويه ، ابن هشام ، ج 2 ، ص 430 ؛ طبقات الكبرى ، ج 1 ، ص 219 ؛ دلائل النبوه ؛ ج 2 ، ص 435\r\n( 7 ) . عيون التواريخ ، ج 1 ، ص 90\r\n( 8 ) . سبل الهدى والرشاد ، ج 3 ، ص 269 ؛ معجم البلدان ، ج 4 ، ص 134\r\n( 9 ) . خزرجيان عبارت بودند از : اسعد بن زرارة ، عوف بن حارث ، مُعاذ بن حارث ، ذكوان بن عبد قيس ، رافع بن مالك ، عُبادة بن صامت ، يزيد بن ثعلبة ، عباس بن عبادة ، عقبة بن عامر ، قطبة بن عامر . در نقلى ديگر نام جابر بن عبد الله به جاى عبادة بن صامت آمده است : الدرر ، ص 38\r\n( 10 ) . دو نفر اوسى عبارت بودند از : ابوالهيثم بن التيهان ، عَويم بن ساعدة\r\n","page_name":" 377 ","page_number":377},
  {"content":"\r\n\r\n( مقريزى نه نفر را از خزرج و سه نفر را از اوس دانسته است ) . « 1 » آنها در اين ديدار با رسول خدا صلى الله عليه و آله و سلم بيعت كردند . اين بيعت به « بيعة النساء » شهرت يافته است . اين نام برگرفته از محتواى بيعتى است كه به نوشته سمهودى بعد از فتح [ بخوانيد بعد از حديبيه 
  ] براساس آيهء دوازدهم سورهء ممتحنه از زنان گرفته مىشده است . « 2 »\r\nاز آنجا كه اين سوره بعد از صلح حديبيه نازل شده ( در صورتى كه نام بيعة النساء برگرفته از اين آيه باشد ) بايد بعدها مورخان اين نام را براى آن بيعت برگزيده باشند . آنچه مسلم است اين كه در اين زمان حكم « جهاد » نيامده بوده است [ و لم يفرض يومئذٍ القتال 
  ] « 3 » ؛ برخى از محقّقان ( محتملًا بر همين اساس كه در اين بيعت نامى از قتال به ميان نيامده ) بيعة النساء را به « بيعتى كه مشتمل بر حرب نباشد » تفسير كرده‌اند . « 4 » محتواى اين بيعت چنان بوده كه مسلمانان متعهد شوند كه : به خداوند شرك نورزند ، دزدى و زنا نكنند ، فرزندانشان را نكشند ، دروغ دربارهء اولادى كه در ميانشان مىآيد نگويند [ با دروغ فرزند را به غير پدر خود نسبت ندهند « 5 » ، 
  ] و در كار معروف عصيان نورزند . هركس چنين كند پاداش وى بر خداست [ و در نقلى ديگر است : « براى او بهشت خواهد بود » 
  ] و كسى كه به آنها عمل نكند بر خداست كه او را عذاب كند يا ببخشايد [ و در نقلى ديگر آمده : كسى كه در دنيا به آنها عمل نكند و عقوبت آن را ببيند ، همان عقوبت كفاره و پاكى وى خواهد بود اما كسى كه عمل نكند و خداوند گناهش را پنهان سازد برخداست كه او را عذاب كند يا ببخشايد « 6 » 
  ] به جز جزئيات آخر ، محتواى بيعت ، همان مطالبى است كه در سورهء ممتحنه آيهء 12 آمده است . « 7 » اين بيعت را بيعت « عقبهء اولى » يا بيعت « عقبه صغرى » مىنامند .\r\n\r\n\r\n","description":"","footnote":"\r\n( 1 ) . وى براء بن معرور اوسى را نيز از جمله اين افراد دانسته است ( امتاع الاسماع ، ج 1 ، ص 33 )\r\n( 2 ) . وفاء الوفاء ، ج 1 ، ص 224 ، و نك : انساب الاشراف ، ج 1 ، ص 239 ؛ سبل الهدى والرشاد ، ج 3 ، ص 271 ؛ السيرة النبويه ، ابن كثير ، ج 2 ، ص 180 ؛ تعبير سمهودى « بعدالفتح » است كه قاعدتاً بايد خطا باشد ؛ زيرا آيه براساس آنچه مفسران نوشته‌اند ( مجمع البيان ج 9 ، ص 274 ) مربوط به مهاجرت زنان پس از صلح حديبيه است .\r\n( 3 ) . طبقات الكبرى ، ج 1 ، ص 220\r\n( 4 ) . الصحيح من سيرة النبى صلى الله عليه و آله و سلم ، ج 1 ، ص 199\r\n( 5 ) . مجمع البيان ، ج 9 ، ص 276 ، و نيز نك : السيرة الحلبيه ، ج 2 ، ص 7\r\n( 6 ) . السيرة النبويه ، ابن هشام ، ج 2 ، ص 433 ؛ سبل الهدى والرشاد ، ج 3 ، ص 270 ؛ تاريخ الطبرى ، ج 2 ، ص 356\r\n( 7 ) . يا ايها النَّبىُّ اذا اجاءَ كَ الْمُؤْمِناتُ يُبايِعنَكَ عَلى انْ لايُشْركن بِاللَّهِ وَلايَسْرقْنَ وَلا يَزْنينَ وَلايَقْتُلْنَ اوْلادَهُنَّ وَلايَأْتينَ بِبُهْتانٍ يَفْتَرينَهُ بَيْنَ ايْديهنَّ وَارْجُلهنَّ وَلايعصينَكَ ففى مَعْرُوفٍ فَبايِعهُنَّ واسْتَغْفِرْ لَهُنَّ اللَّهَ انَّ اللَّهَ غَفُورٌ رَحيمٌ .\r\n","page_name":" 378 ","page_number":378},
  {"content":"\r\n\r\nاز عبادة بن صامت محتواى بيعت به صورت ديگرى نقل شده است . ذهبى در تاريخ الاسلام [ السيرة النبويه 
  ] اين روايت را در بيعت عقبه اولى آورده كه بايد اشتباه باشد اين نقل مربوط به مواردى است كه در بيعت دوم مطرح گرديد . سمهودى با اشاره به اينكه آن زمان حكم قتال ( جهاد ) نازل نشده بود مىافزايد : پيش از اين بيعت ، جز حكم نماز و توحيد ، چيزى نازل نشده بود . « 1 » واقعيت آن است كه محتواى اين بيعت نزول چند حكم طبيعى و فطرى بود ، زنا براى عرب ( و هيچ قوم ديگرى ) نمىتوانست پسنديده باشد .\r\nسرقت ، كشتن فرزندان و كذب با شدّت بيشترى همين وضع را داشت . در اين صورت بايد گفت تازه مسلمانان يثرب ، بر سر اصول فطرى با رسول خدا صلى الله عليه و آله و سلم بيعت كردند . جاذبهء چنين اقدامى را نبايد از نظر دور داشت . اين افراد به يثرب بازگشتند و به سراغ « كسانى كه آمادگى پذيرش اسلام را داشتند رفتند . « 2 » بطورى كه اسلام در آنجا گسترش يافت . در اين باره كه آيا در همان زمانِ رفتن ، رسول خدا صلى الله عليه و آله و سلم ، مُصْعب بن عمير را به مدينه فرستاد يا بعد از چندى به دعوت مسلمانان يثرب ، اختلاف نظر وجود دارد . ابن اسحاق قول اول را پذيرفته « 3 » گرچه از وى قول دوم نيز روايت شده است . « 4 » اما بلاذرى و ابن سعد نوشته‌اند كه پس از چندى آنها ضمن نامه‌اى از رسول خدا صلى الله عليه و آله و سلم خواستند تا مُصْعب را براى تعليم قرآن نزد آنان بفرستد . « 5 »\r\nدر نقل ابن شهاب آمده كه آنها معاذبن بن عفراء و رافع بن مالك را نزد رسول خدا صلى الله عليه و آله و سلم فرستادند تا كسى را براى تعليم دين نزد آنان بفرستد . « 6 » اين سخن درست‌تر مىنمايد . چند خبر زير اين مطلب را تأييد مىكند . گفته شده است كه اسعد بن زراره « اوّل مَن جَمَّع الناس بالمدينة » . سهيلى دربارهء اين « اجتماع در جمعه » مىنويسد : اين قبل از آمدن حكم ( نماز ) جمعه بوده و تنها پس از هجرت رسول خدا صلى الله عليه و آله و سلم حكم آن نازل شد . به نقل مورّخان از آنجا كه اوس و خزرج [ بدليل اختلافات قبلى 
  ] كراهت داشتند كه يكى از ميان آنان امامت كند ، خواستند تا مُصْعب بن عمير امامت آنان را عهده‌دار شود . « 7 » با آن كه سمهودى در اين خبر\r\n\r\n\r\n","description":"","footnote":"\r\n( 1 ) . وفاء الوفاء ، ج 1 ، ص 224\r\n( 2 ) . انساب الاشرف ، ج 1 ، ص 239 [ قدموا على قوم قابلين للاسلام 
  ]\r\n( 3 ) . السيرة النبوية ، ابن هشام ، ج 2 ، ص 434 ؛ تاريخ طبرى ، ج 2 ، ص 357 ( از ابن اسحاق ) ، إمتاع الاسماع ، ج 1 ، ص 35 ؛ عيون الاثر ، ج 1 ، ص 208\r\n( 4 ) . دلايل النبوه ، بيهقى ، ج 2 ، ص 437\r\n( 5 ) . طبقات الكبرى ، ج 1 ، ص 220 ؛ أنساب الاشراف ، ج 1 ، ص 239 ؛ السيرة الحلبيه ، ج 2 ، ص 8\r\n( 6 ) . السيرة النبويه ، ذهبى ، ص 294\r\n( 7 ) . وفاء الوفاء ، ج 1 ، ص 224 ؛ السيرة النبويه ، ابن كثير ، ج 2 ، ص 181 ( از ابن اسحاق ) ؛ عيون الاثر ، ج 1 ، ص 208\r\n","page_name":" 379 ","page_number":379},
  {"content":"\r\n\r\nوى را اولين كسى دانسته كه : « اجمَع الناس فى الجُمُعة » ، اما مىتوان گفت : اين امر پس از آن بوده كه اسعد مردم را جمع مىكرده و زمانى كه مشكل امامت براى آنان مطرح شده ، از رسول خدا صلى الله عليه و آله و سلم خواسته‌اند تا مصعب را نزد آنان فرستد . اگر چنين بود كه مصعب بنيادگذار اوّلين اجتماع در جمعه باشد ، معنا نداشت كه در ديگر منابع يادى از اسعد بن زراره شود ، گرچه نبايد اين مدّت به طول انجاميده باشد .\r\nبيهقى گفته است جمع ميان اين دو نقل به آن است كه مصعب به حمايت اسعد اولين جمعه را برپا كرده است . « 1 » ابن سعد نيز دربارهء مصعب گفته است كه : « اول من جمّع فى الناس جمعة » « 2 » ؛ و در نقل ديگر تصريح شده كه « يوم الجمعة » . « 3 »\r\nدر روايتى آمده است كه تعداد اين افراد در نخستين ( يا يكى از نخستين اجتماعاتشان در جمعه ) چهل نفر بوده است . « 4 » آنها در يكى از حرّه‌ها با نام حره نقيع الخضمات در قسمتى كه مسطح بوده اجتماع مىكرده‌اند « 5 » ( ظاهراً به قصد پنهان شدن ) . آنچه مسلم است اين كه به زودى بر اين تعداد افزوده شده و مصعب كه نزد اسعد مىزيسته به حمايت و تلاش وى ، اقدامات زيادى در ترويج اسلام در يثرب انجام داده است . دليل ديگرى كه براى فرستادن مصعب - بعد از آمدن گروه دوازده نفرى به يثرب - وجود دارد ، روايتى است از عروه ؛ در اين نقل آمده كه اينان به رسول خدا صلى الله عليه و آله و سلم نامه نوشتند كه بهتر است شخصى را از طرف خود براى دعوتِ مردم به كتاب خدا بفرستد ؛ چرا كه [ فانه ادنى ان يتّبع 
  ] او زودتر مورد اطاعت قرار خواهد گرفت . وى مىافزايد كه آنها در خفا به دعوت مردم مىپرداختند . « 6 » بيشترين ابزار دعوت ، قرائت قرآن بوده است و به همين دليل مصعب بن عمير را مقرئ مىخواندند . « 7 »\r\nبلاذرى با اين نقل كه اسعد قبل از آمدن مصعب امامت نماز را عهده‌دار بوده ، از قول كسانى ياد مىكند كه مىگويند حتّى بعد از آمدن مصعب ، وى تنها قرآن مىخوانده و تا پيش از آمدن سالم مولى حذيفه - بعد از آنكه هجرت مسلمانان آغاز شد - اسعد بن زراره عهده‌دار نماز جماعت بوده است . « 8 » واقدى نيز گفته است : روايت درست آن است كه\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 2 ، ص 441 ؛ وفاء الوفاء ، ج 1 ، ص 224 ( از بيهقى با توضيحات بيشتر ) .\r\n( 2 ) . طبقات الكبرى ، ج 3 ، ص 119 - 118 ؛ او قول مربوط به اسعد را نيز نقل كرده است .\r\n( 3 ) . الاوائل ، ابن ابى عاصم ، ص 40\r\n( 4 ) . دلائل النبوه ، بيهقى ، ج 2 ، ص 441 ؛ وفاء الوفاء ، ج 1 ، ص 224\r\n( 5 ) . إمتاع الاسماع ، ج 1 ، ص 35\r\n( 6 ) . مجمع الزوائد ، ج 6 ، ص 41 ( از معجم طبرانى ) ؛ وفاء الوفاء ، ج 1 ، ص 225 ؛ مغازى رسول الله صلى الله عليه و آله و سلم ، عروة بن زبير ، ص 123\r\n( 7 ) . مجمع الزوائد ، ج 6 ، ص 42\r\n( 8 ) . أنساب الاشراف ، ج 1 ، ص 239\r\n","page_name":" 380 ","page_number":380},
  {"content":"\r\n\r\nمصعب قرآن مىخوانده و اسعد امامت نماز را داشته است . « 1 » اين نقل با روايات پيشين ، از جمله رواياتى كه مىگفت : اوس و خزرج بر سر امامتِ يكى از خود ، مشكل داشته‌اند ، سازگارى ندارد . در نقلى ديگر ( از ابن عباس ) آمده است كه پس از آمدن مصعب به مدينه ، رسول خدا صلى الله عليه و آله و سلم ضمن نامه‌اى از وى خواست تا جمعه را برپا سازد . « 2 » اختلاف در اين روايات ، تا حدى ناشى از تعارضى است كه ميان نقلهاى راويان مدنى و مكى ( قريشى ) وجود دارد . صرفنظر از اين اختلاف ، آنچه روايات مذكور بر آن توافق دارند نقشى است كه اين دو نفر در گسترش اسلام در يثرب برعهده داشته‌اند . « 3 » در نقلى آمده است كه ابن‌ام مكتوم نيز به همراه مُصْعب ، به مدينه فرستاده شده است . « 4 » اين خبر نبايد چندان درست باشد گرچه مىدانيم كه ابن‌ام مكتوم پس از مصعب اوّلين مهاجر به مدينه به شمار مىآيد .\r\nيكى از مهمترين موفقيت‌هاى مصعب و اسعد ، مسلمان كردن سعد بن معاذ بود . به روايت ابن اسحاق ، اسعد و مصعب نزديك خانه‌هاى « بنى عبدالاشْهل » و « بنى ظفر » مستقر شدند ، سعد بن معاذ و اسيد بن حُضَير كه متوجه حضور آنها شدند ، تصميم به بيرون راندن آنها از آن ناحيه گرفتند . ( اسعد فرزند خاله سعد بن معاذ بود ) در آغاز اسيد بن حضير نزد آنان آمد ، اما با شنيدن آيات قرآن تحت تأثير قرار گرفته و مسلمان شد . سعد بن معاذ به دنبال وى ، نزد آنها آمده كه او نيز اسلام را پذيرفت .\r\nسعد پس از اسلام آوردن نزد بنى عبدالاشهل آمده و با توجه به موقعيت خود به عنوان « سرور و بزرگ آنان » از ايشان خواست تا اسلام را بپذيرند . آنها نيز دعوت وى را لبيك گفته و خاندان بنى عبدالاشهل از زن و مرد يكپارچه مسلمان شدند . « 5 » گفته شده است كه بعدها نيز هيچ زن و مرد منافقى در ميان اوس وجود نداشت . « 6 » اين موفقيت سبب شد تا اسلام در ديگر خاندانهاى اوس - به جزى برخى از آنها - نفوذ كند و اسلام در بيشتر خانواده‌هاى مردم يثرب وارد شود . به نوشتهء ابن اسحاق آنچه كه مانع از اسلام آوردن برخى از اوسيان - شامل خاندان‌هاى بنى امية بن زيد ، خطمة و واقف - بود ، « 7 » حضور ابوقبيس صيفى بن اسلت شاعر در ميان آنها بود ؛ كسى كه گرايشات حنيفى نيز از\r\n\r\n\r\n","description":"","footnote":"\r\n( 1 ) . همان ، ج 1 ، ص 243\r\n( 2 ) . وفاء الوفاء ، ج 1 ، ص 225 ( از سنن دارقطنى ) ؛ السيرة النبوية ابن كثير ، ج 2 ، ص 181 ؛ اين روايت بدين معنى گرفته شده كه رسول خدا صلى الله عليه و آله و سلم اذن اقامه ، جمعه را به آنان داده است . رك : ج 1 ، ص 209\r\n( 3 ) . انساب الاشراف ، ج 1 ، ص 243 ؛ بر نقش اسعد تأكيد كرده است [ اجتهد فى دعاء الناس الى الاسلام حتى فشى بالمدينة و كثر فكان يجمع بهم فى المدينه كل جمعة 
  ] وى 9 ماه پس از هجرت درگذشت .\r\n( 4 ) . الدرر ، ص 39 ، عيون الاثر ، ج 1 ، ص 265 ؛ إمتاع الاسماع ج 1 ، ص 34 ؛ السيرة الحلبية ، ج 2 ، ص 8 ؛ جوامع السيرة النبوية ، ابن حزم ، ص 57\r\n( 5 ) . السيرة النبويه ، ابن هشام ، ج 2 ، ص 437 ؛ « السيرة النبوية » ، ذهبى ، صص 297 - 295 ؛ سبل الهدى والرشاد ، ج 3 ، صص 274 - 273\r\n( 6 ) . جوامع السيرة ، ص 73 . از خبط و خطاى اسيد بن حضير در سقيفه نبايد غفلت كرد .\r\n( 7 ) . جمهرة انساب العرب ، ص 345\r\n","page_name":" 381 ","page_number":381},
  {"content":"\r\n\r\nخود نشان مىداد . « 1 » شامى توضيحات بيشترى را از كتاب مغازى سعيد بن يحيى اموى آورده است . « 2 » در ذيل شرح حال ابوقيس آمده است كه تحت تأثير عبد الله بن ابىّ بوده است . اخبار مربوط به او و اينكه اساساً مسلمان شده است يا نه چندان روشن نيست . « 3 » به هر روى اين خاندان‌هاى اوسى اسلامشان تا بدر و احد و خندق به تأخير افتاد تا آن كه همگى به تدريج مسلمان شدند . « 4 »\r\nابن عبد البرّ با اشاره به اين كه عدّهء زيادى به دعوت مصعب مسلمان شدند و نيز اين نكته كه بنى عبد الأشهل در يك روز همگى اسلام آوردند ، مخالفت برخى از خاندانهاى اوس را به دليل همين ابوقبيس بن اسلت مىداند ، اما ( همانند ابن اسحاق ) يادآور مىشود كه بعد از خندق مسلمان شده است . « 5 » در برخى نقلها آمده است كه مصعب پس از مدّتى همراه با يك گروه هفتاد نفرى از مسلمانان يثرب ، براى حج به مكه آمد . آنچه كه از ابن اسحاق ، بلاذرى « 6 » ، ابن كثير ، « 7 » بيهقى « 8 » و ابن سعد « 9 » به دست مىآيد اين است كه دو بار بيعت صورت گرفته ؛ يكى بيعت عقبهء اولى يا صغرى و ديگر عقبهء ثانى . اما در برخى از كتابها اين تقسيم بندى به صورت ديگرى ضبط شده است ؛ از جمله ابن عبد البرّ كه ضمن عقبهء اولى از دسته شش نفرى خزرجىها ياد كرده ، بيعت عقبهء دوم را اختصاص به گروه دوازده نفرى داده و بيعت عقبه ثالثه رانيز به بيعت گروه هفتاد نفرى داده است . « 10 »\r\nدر كتاب سبل الهدى والرشاد و عيون الاثر نيز همين شيوه به كار گرفته شده است . « 11 » سمهودى اساساً به عنوان عقبه صغرى و كبرى ياد كرده و ذيل عنوان دوم گفته است : برخى آن را عقبهء دوم مىنامند اما بر اساس آنچه گذشت نبايد سوم ناميده شود . « 12 » به نظر مىرسد كه يك اشتباه براى گروه دوم روى داده است . اين درست است كه آنها سه بار در سه گروه ملاقات كرده‌اند ، اما بيعت تنها در دوبار - گروه دوازده نفرى و هفتاد نفرى - صورت گرفته است . در اخبار تاريخى نسبت به گروه اول ، از بيعت ياد نشده است . « 13 » البته بايد يادآورى كرد\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 2 ، ص 437 ( به پاورقى بعد توجه كنيد )\r\n( 2 ) . سبل الهدى والرشاد ، ج 3 ، ص 275 ؛ اين مطلب توسط محقق كتاب مورد انكار قرار گرفته كه ابوقيس اهل تاله در جاهليت بوده باشد وى گفته است كه اين مساله مربوط به ابوقيس صرمة بن ابى انس بوده است ؛ نك : الاستيعاب ج 4 ، صص 158 - 157 ؛ اين مطلب با نقل ابن اسحاق ، ص 438 ؛ سازگارى ندارد .\r\n( 3 ) . نك : الاصابه ، ج 4 ، ص 161 ؛ الاستيعاب ، ج 4 ، ص 160\r\n( 4 ) . جوامع السيرة ، ص 73\r\n( 5 ) . الدرر ، صص 40 - 39 ؛ و رك : السيرة النبويه ، ابن كثير ، ج 2 ، صص 191 - 185 ؛ ظاهراً ولى ميان ابوقيس بن اسلت وابوقيس حرمة بن انس خلط كرده است .\r\n( 6 ) . أنساب الاشراف ، ج 1 ، ص 239\r\n( 7 ) . السيرة النبويه ، ابن كثير ، ج 2 ، صص 179 و 192\r\n( 8 ) . دلائل النبوه ، ج 2 ، صص 430 و 442\r\n( 9 ) . طبقات الكبرى ، ج 1 ، صص 219 و 221\r\n( 10 ) . الدرر ، صص 38 ، 40\r\n( 11 ) . سبل الهدى والرشاد ، ج 3 ، صص 277 ، 270 ، 267 ؛ عيون الاثر ، ج 1 ، صص 262 - 263\r\n( 12 ) . وفاء الوفاء ، ج 1 ، ص 228\r\n( 13 ) . حلبى مىنويسد : فلم يقع لهؤلاء الستة اوالثمانية ( السيرة الحلبيه ، ج 2 ، ص 7 ) ، در عين حال قولى را نقل كرده كه آن را عقبهء اولى مىداند .\r\n","page_name":" 382 ","page_number":382},
  {"content":"\r\n\r\nكه در مرتبهء نخست نيز ديدار در عقبه بوده است .\r\n\r\n2 - بيعت عقبهء دوم\r\nتلاشهاى نخستين مسلمانان يثرب و نيز مصعب بن عُمَير فرستادهء رسول خدا - ص - سبب شد تا اسلام در قلب تعداد بسيارى از مردم آن ناحيه ، نفوذ يابد . اين نفوذ تنها و تنها با خواندن قرآن بر آنان بود . بدين ترتيب در موسم حج آتى مسلمانان بر آن شدند تا همراه كاروانى به مكه درآيند و با رسول خدا صلى الله عليه و آله و سلم بيعت كنند . يكى از انگيزه‌هاى آنان ، آن بود تا رسول خدا صلى الله عليه و آله و سلم را از سختىهايى كه در مكه گرفتار آن است ، رهايى دهند . « 1 » اين كاروان شامل جمعيّتى پانصد نفرى بوده كه تعداد هفتاد نفر آنان مسلمان بوده‌اند . بلاذرى رقم بيعت كنندگان عقبه را هفتاد مرد و دو زن ياد كرده است . « 2 » اما در روايت ابن اسحاق از هفتاد و سه مرد و دو زن ياد شده است . « 3 » هشام كلبى علت اختلاف را اين دانسته كه كسانى از آنها زمانى رسيدند كه بيعت تمام شده بود ، اما اهل آنان بعدها مدعى شدند كه اينان از اهل عقبه بوده‌اند . از آنجا كه بنابراين بود تا از هفتاد نفر تجاوز نكند ، در نتيجه برخى حذف شده و كسان ديگرى جايگزين آنها شده‌اند . « 4 »\r\nبه هر روى برخى از آنان ( عويم بن ساعده و سعد بن خَيْثَمَه و چند تن ديگر « 5 » ) در مكه با رسول خدا صلى الله عليه و آله و سلم ديدار كردند . قرار شد در ايامى كه حجاج در منى هستند ، در « عقبه » با وى ملاقات و ديدار كنند . در شب موعود ، مسلمانان يثرب كه در آغاز در كنار ديگر حجاج يثربى بودند ، پس از گذشت پاسى از شب و در حالى كه خود را كاملًا از ديد همشهرىهاى خود پنهان مىكردند ، تك تك به سوى عقبه - در شِعْبى كه در آن ناحيه قرار داشت - حركت كردند . واقدى آورده است كه آنها وعده كردند تا دومين روز ايام تشريق ، شب هنگام در منى ، در حالى كه ثلث اول شب سپرى شده ، در شعب دست راست كسى كه از منى به سوى پايين عقبه در حركت است ، اجتماع كنند . واقدى مىافزايد : همانجا كه اكنون مسجد ( البيعه ) است . رسول خدا به آنها گفت : نبايد كسى را بيدار كنند و يا منتظر فرد غايبى بمانند ، پس از آن بود كه انصار تك تك و دوبدو به سوى اين منطقه حركت كردند . « 6 » دليل انتخاب چنين\r\n\r\n\r\n","description":"","footnote":"\r\n( 1 ) . السيرة النبويه ، ذهبى ، ص 298 ؛ آنها مىگفتند : « حتى متى نَذرُ رسول اللّه صلى الله عليه و آله و سلم يطوف فى جبال مكة ويخاف »\r\n( 2 ) . انساب الاشراف ، ج 1 ، ص 251\r\n( 3 ) . السيرة النبويه ، ابن هشام ، ج 2 ، ص 441 ؛ به نوشتهء ابن حزم ( جوامع السيرة النبوية ، ص 59 ) مجموع شركت كنندگان اوسى يازده مرد بوده‌اند .\r\n( 4 ) . انساب الاشراف ، ج 1 ، ص 253\r\n( 5 ) . همان ، ج 1 ، ص 253\r\n( 6 ) . همان ، طبقات ، ج 1 ، ص 221\r\n","page_name":" 383 ","page_number":383},
  {"content":"\r\n\r\nشبى در ايام منى اين بوده كه آنان ، روز بعد مىتوانستند مكه را به سوى يثرب ترك كنند .\r\nدر روايت ابن اسحاق ( كه از كعب بن مالك نقل كرده ) آمده است كه عباس عموى رسول خدا صلى الله عليه و آله و سلم همراه آن حضرت بوده است . در اين باره ترديدى از ناحيهء يكى از محققان صورت گرفته است . اين ترديد از آنجا نشأت گرفته كه سخنانى كه در آن محفل به عباس نسبت داده شده ، چرا كه لحن جملات نقل شده ، به گونه‌اى است كه عباس را در حدّ يك فرد كاملًا مؤمن نشان مىدهد ، در حالى كه حتّى در همان روايت آمده كه وى هنوز بر « دين قوم » خود بوده است . حدس قوى ( همانگونه كه محقق مورد نظر نيز اشاره كرده ) آن است كه در آن محفل يكى از انصار با نام عباس بن عبادة بن نضلة الأنصارى نيز حضور داشته و مطالبى را در آن جمع گفته است . اين مطالب با آنچه به عباس منسوب شده شباهت زيادى دارد . محتمل است كه در نقلها بطور عمد يا حداقل به سهو ، پاى عباس بن عبد المطلب نيز به ميان كشيده باشد . « 1 » دست كم آن كه حتى اگر عباس حاضر بوده چنين مطالبى را نگفته است .\r\nدر برخى از نقلها سخن از حضور على عليه السلام به ميان آمده است . « 2 » حلبى با نقل اين روايت مىنويسد : تعارضى ميان آن نقل و روايتى كه مىگويد جز عباس كسى با او نبوده ، نيست ؛ زيرا در روايت آمده كه عباس ، على عليه السلام را در ابتداى شعب گذاشت ( و نيز ابوبكر را در انتهاى آن ) تا مراقب اوضاع باشند . « 3 »\r\nدر روايت كعب بن مالك آمده است كه پس از سخنان عباس ، رسول خدا صلى الله عليه و آله و سلم برخاسته ، آياتى تلاوت كرد و مردم را به سوى خدا خواند و آنان را به پذيرش اسلام ترغيب نمود .\r\nآنگاه حضرت دربارهء بيعت فرمودند : « بر اين امر با شما بيعت مىكنم كه : همانگونه كه از زنان و فرزندانتان حفاظت مىكنيد ، از من نيز دفاع كنيد » براء بن معرور گفت : ما فرزند جنگ و سلاح هستيم و همانگونه كه از ناموسمان دفاع مىكنيم ، از شما دفاع خواهيم كرد . ابن تيّهان نكته ديگرى را پيش از بيعت مطرح كرد . او گفت : ما در يثرب پيوندهايى ( با يهوديان ) داريم كه از اين پس بايد قطع كنيم . اگر ما چنين كرديم آيا شما بعد از پيروزى ، نزد قوم خود آمده و ما را رها خواهى كرد ؟ آن حضرت تبسمى كرده و فرمودند : « ذمّه من ذمّهء شما و حرمت من حرمت شماست . شما از من هستيد و من از شما ؛ با دشمن شما خواهم جنگيد و با دوست شما دوستى خواهم كرد . » « 4 » رسول خدا صلى الله عليه و آله و سلم پس از فتح مكه به مدينه بازگشتند\r\n\r\n\r\n","description":"","footnote":"\r\n( 1 ) . در اين باره ، نك : الصحيح ، ج 2 ، صص 207 و 208\r\n( 2 ) . اعلام الورى ، صص 60 و 61 ؛ بحار ، ج 19 ، ص 13\r\n( 3 ) . السيرة الحلبيه ، ج 2 ، ص 16\r\n( 4 ) . السيرة النبويه ، ابن هشام ، ج 2 ، صص 442 و 443\r\n","page_name":" 384 ","page_number":384},
  {"content":"\r\n\r\nو بدين ترتيب به پيمان خود وفادار ماندند .\r\nانصار در آن شب ، تصميم بسيار مهمى را گرفتند و بايد گفت كسانى از آنان به خوبى از اهميت چنين تصميمى آگاهى داشتند . از آن پس آنان در برابر دو گروه مهم ؛ يعنى يهود و قريش قرار مىگرفتند و پى آمدهاى چنين تقابلى ، به سادگى قابل پيش بينى و گذشت نبود .\r\nعباس بن عبادة انصارى ( كه در احد به شهادت رسيد ) در آن جمع برخاست و خطاب به انصار گفت : آيا شما آگاهيد كه بر چه چيز با اين مرد بيعت مىكنيد ؟ شما براى جنگ با احمر و اسود ( كنايه از همهء فرقه‌ها و دسته‌ها ) با او بيعت مىكنيد . اگر چنين گمان مىكنيد كه چه بسا با از دست دادن اموالتان و كشته شدن بزرگانتان او را تسليم خواهيد كرد از هم اكنون فكرى بكنيد . چه ، در آن صورت دچار خذلان دنيا و آخرت خواهيد شد . اگر مىبينيد كه حتى در چنين شرايطى به تعهدات خود پاى بند باشيد با او بيعت كنيد . مردم گفتند : اى رسول خدا ! اگر ما با وجود چنين خساراتى در مال و جان چنين تعهدى بسپاريم ، در برابر آن چه خواهيم داشت ؟ آن حضرت فرمود : بهشت . بدنبال آن ، تك تك انصار با حضرت بيعت كردند . « 1 »\r\nگفته شده كه در آن حال ، صدايى در عقبه شنيده شد كه ( خطاب به مشركان ) فرياد مىزد :\r\nآيا شما متوجه مذموم شدگان و صابئىها هستيد ؟ ! آنان براى جنگ با شما اجتماع كردند .\r\nرسول خدا صلى الله عليه و آله و سلم فرمودند : « اين صداى شيطان است » آنگاه افزودند : به سوى محل كاروانهايتان متفرّق شويد . در آن حال عباس بن عباده تأكيد كرد كه اگر رسول خدا صلى الله عليه و آله و سلم دستور دهد ، فرداى همان شب بر روى مردم حاضر در منى شمشير خواهند كشيد . اما رسول خدا صلى الله عليه و آله و سلم فرمود كه اجازهء چنين كارى را ندارد و آنان به سوى محل كاروانشان حركت كنند . « 2 »\r\nاقدام مهمى كه توسط رسول خدا صلى الله عليه و آله و سلم براى ايجاد انضباط در ميان انصار صورت گرفت ، آن بود كه تعداد دوازده نفر از آنان را به عنوان نقيب برگزيد تا ديگران را كنترل كرده و مردم با آنان در تماس باشند . در واقع آنان سرپرست افراد زيردست خود به شمار مىرفتند . پيامبر صلى الله عليه و آله و سلم تأكيد كرد كه اين عدد را به اين دليل در نظر گرفته كه موسى از ميان بنى اسرائيل دوازده نقيب را برگزيد . « 3 » آن حضرت آنان را به حواريين حضرت عيسى -\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 2 ، ص 446 ؛ تاريخ طبرى ، ج 2 ، صص 363 و 364 ؛ دربارهء نخستين بيعت كننده ميان اسعد بن زراره ، ابوالهيثم بن التيّهان و براء بن معرور اختلاف است . طبقات الكبرى ، ج 1 ، ص 222\r\n( 2 ) . طبرى ، ج 2 ، ص 365 ؛ السيرة النبويه ، ابن هشام ، ج 2 ، ص 448 ؛ طبقات الكبرى ، ج 1 ، ص 223\r\n( 3 ) . انساب الاشراف ، ج 1 ، ص 254 [ ان موسى - عليه السلام - اخذ من بنى اسرائيل اثنى عشر نقيباً و انّى آخذمنكم اثنى عشر 
  ] طبقات الكبرى ، ج 1 ، ص 222 ؛ خداوند نيز مىفرمايد : « ولَقَدْ اخَذْنا ميثاقَ اسرائيل و بعثه اثنى عشر نقيبا » مائده : 12 ؛ قابل توجه اين كه آن زمان هنوز سورهء مائده - كه گفته شده يكى از آخرين سوره‌هاى نازل شده است - نازل نشده بود . بلاذرى با برشمردن بيعت كنندگان ، آنها را براساس وابستگى خاندانى ، جدا جدا ياد كرده و هر چند نقيب كه در ميان يك طايفه بوده ، ياد كرده است . از اوسيان 12 نفر كه سه نقيب در ميانشان بوده ، از بنى النجار بن حارثه 9 نفر كه يك نقيب داشته‌اند ، از بنى الحارث بن خزرج 7 نفر كه دو نفرشان نقيب بوده‌اند ، از بنى زريق 7 نفر كه يكى از آنان نقيب بوده است ؛ از بنى سلمة بن سعد 28 مرد و يك زن كه دو نفرشان نقيب بوده‌اند ، از بنى ساعده دو نفر مرد و يك زن كه هر دو مرد نقيب بوده‌اند ، از بنى عوف پنج نفر كه يكى نقيب بوده است . نك : انساب الاشراف ، صص 251 - 240\r\n","page_name":" 385 ","page_number":385},
  {"content":"\r\n\r\nعليه السلام - تشبيه كرده و فرمود كه : كفالت قوم خود را داشته باشيد ؛ همان گونه كه حواريين عيسى عليه السلام ( كفالت قوم خود را ) براى عيسى عليه السلام داشتند . « 1 »\r\nدر اين نقل آمده است كه جبرئيل آنان را انتخاب كرده و ديگران نبايد چيزى به دل بگيرند . نقبا ( از اوس ) عبارت بودند از : اسيد بن حُضَير ، ابوالهيثم مالك بن التيّهان ، ( برخى به جاى وى از رفاعة بن عبد المنذر ياد كرده‌اند . « 2 » ) ، سعد بن خَيْثَمَه ( و از خزرج عبارت بودند از ) ، اسعد بن زراره ، رافع بن مالك ، سعد بن عباده ، منذر بن عمرو ، براء بن معرور ، سعد بن ربيع ، عبد الله بن رواحه ، عبد الله بن عمرو و عُبادة بن صامت « 3 » ( كه برخى جابربن عبد الله را به جاى او نام برده‌اند ) . دو زن شركت كننده ، يكىام عماره نسيبه بنت كعب و ديگرىام منيع ، اسماء بنت عمرو بن عدى بوده‌اند . در اين جمع اسعد بن زراره به عنوان « نقيب النقباء » انتخاب گرديد . طبعا اين ناظر به تلاشهاى گستردهء وى در انتشار اسلام در مدينه بود . به نقل از واقدى ، وى شش ماه ( و به نقل برخى ديگر نُه ماه ) پس از هجرت درگذشت .\r\nدر مجموع آنچه كه در اين بيعت از اهميت برخوردار بود ، مسأله « دفاع » از رسول اللّه بود . در آن زمان رسول خدا صلى الله عليه و آله و سلم سخت در معرض تهديد مشركان بود ؛ پيش از آن ، در انديشهء آن بود تا اسلام را در طايف ترويج كند و در آنجا پناه گيرد اما ارتباط محكم آن مردم با مكيان ، مانع از چنين تحوّلى شد . اكنون يثرب با پذيرش اسلام و قبول تعهد دفاع از رسول خدا صلى الله عليه و آله و سلم كه به معناى دفاع از اسلام بود ، مىتوانست نقطهء مهم در اين بيعت تلقى شود .\r\nنصى كه از محتواى اين بيعت توسط عبادة بن صامت نقل شده حاوى نكات ديگرى نيز هست : « بايعنا رسول اللّه صلى الله عليه و آله و سلم على السمع و الطاعة فى العسرو اليسر و المكره و المنشط و الّا ننازع الأمر أهله و أنْ الّا نقول بالحق حيث كان و لا نخاف لومة لائم » . « 4 » در اين متن\r\n\r\n\r\n","description":"","footnote":"\r\n( 1 ) . انساب الأشراف ، ج 1 ، ص 253 ؛ السيرة النبويه ، ابن هشام ، ج 2 ، ص 446\r\n( 2 ) . جوامع السيرة النبويّة ، ص 60\r\n( 3 ) . انساب الاشراف ، ج 1 ، ص 254 ؛ السيرة النبويه ، ابن هشام ، ج 2 ، صص 443 و 444 ، الاستيعاب ، ج 1 ، ص 83\r\n( 4 ) . انساب الاشراف ، ج 1 ، ص 253 ؛ مالك بن انس ، الموطأ ( چاپ شده با تنوير الحوالك ) ، ج 2 ، ص 4\r\n","page_name":" 386 ","page_number":386},
  {"content":"\r\n\r\nعلاوه بر اطاعت و فرمانبرى در سختى و راحتى و حالت اكراه و نشاط از اين مطلب سخن به ميان آمده كه « ألَّا ننازع الأمر أهله » سيوطى در شرح اين حديث آن را به معناى امارت و حكومت گرفته است . « 1 »\r\nپيش از اين گذشت زمانى كه رسول خدا صلى الله عليه و آله و سلم بنو عامر بن صعصعه را به اسلام دعوت كرد ، آنان بدين شرط پذيرفتند كه حكومت پس از وى به آنان واگذار شود ، امّا رسول خدا صلى الله عليه و آله و سلم نپذيرفت . محتمل است كه در اينجا نيز چنين تعهدى ناظر به همان مسأله باشد . « 2 » گويا در اين اجتماع مسأله هجرت رسول خدا صلى الله عليه و آله و سلم نيز مطرح بوده است ؛ زيرا علاوه بر آن كه در مجموع ، مسأله دفاع از رسول خدا صلى الله عليه و آله و سلم ناظر بدين معناست ، به نوشته ابن حزم يكى از موارد كه بر آن بيعت نشد همين بود كه [ أنْ يرحل إليهم هو و أصحابه 
  ] . « 3 »\r\nفرداى آن شب قريش - كه گزارش چنين جريانى را شنيده بودند - نزد اوس و خزرج آمده و نسبت به اين مطلب كه : آنان قصد خارج ساختن محمد صلى الله عليه و آله و سلم از مكه را داشته و بر جنگ با قريش با او بيعت كرده‌اند ، اعتراض نمودند ، مسلمانان يثرب ، مشركان اوس و خزرج را گواه گرفتند كه چنين گزارشى نادرست است . آنگاه قريش نزد عبد اللّه بن أُبىّ كه موقعيتى نزد هر دو قبيله داشت آمدند و در اين باره از وى سؤال كردند ، او نيز اظهار بى اطلاعى كرده وگفت : گمان نمىكند قوم وى بدون آگاه ساختن وى ، چنين اقدامى را انجام داده باشند . با اين حال ، قريش به جستجوى برخى از سران مسلمان شدهء اوس و خزرج پرداختند . آنها سعد بن عباده را در منطقه « اذاخر » در مكه دستگير كرده و مورد ضرب و شتم قرار دادند ، زمانى كه جبير بن مطعم « 4 » خبر وى را شنيد ، بدليل نقشى كه سعد در حفظ مال التجارهء آنها در يثرب و مسير شام داشته ، گفت تا وى را آزاد سازند . « 5 » ابن سعد مىافزايد : انصار كه نگران سعد شدند ، قصد آن داشتند تا براى خلاصى وى اقدام كنند اما با آمدن سعد همگى به مدينه رفتند . با بازگشت آنان به مدينه ، اسلام در اين شهر بطور گسترده ، شيوع يافت .\r\n\r\n3 - ماهيت مسألهء بيعت\r\nنخستين بار ، در جريان انذار عشيرهء نزديك ، سخن از بيعت به ميان آمد . در برخى از نقلها\r\n\r\n\r\n","description":"","footnote":"\r\n( 1 ) . تنوير الحوالك ؛ ج 2 ، ص 4 ؛ الصحيح ، ج 2 ، ص 204 ( از همو )\r\n( 2 ) . نك : الصحيح ، ج 2 ، صص 177 - 175\r\n( 3 ) . جوامع السيرة النبويه ، ص 58\r\n( 4 ) . در طبقات ( ج 1 ، ص 223 ) و بلاذرى ، مطعم بن عدى آمده است\r\n( 5 ) . السيرة النبويه ، ابن هشام ، ج 2 ، صص 449 و 450 ؛ انساب الاشراف ، ج 1 ، ص 254 ؛ طبقات الكبرى ، ج 1 ، ص 223\r\n","page_name":" 387 ","page_number":387},
  {"content":"\r\n\r\n« كلمه بيعت » به صراحت آمده و در مواردى « زدن دست بر دست » حكايت از همان بيعت دارد . « 1 » قاعدتاً بايد افراد ديگرى نيز كه اسلام را پذيرا مىشدند با رسول خدا صلى الله عليه و آله و سلم بيعت مىكردند . اما آنچه مسلم است اينكه بيعت به‌طور جدى و عمومى در عقبهء اول و دوم مطرح گرديد . بعد از آن نيز ، سنتِ بيعت ، براى هرتازه مسلمانى مورد استفاده قرار مىگرفت .\r\nدنبال كردن اين موضوع در سيرهء رسول خدا صلى الله عليه و آله و سلم نشان مىدهد كه مفهوم بيعت يكى از اساسىترين مفاهيم سياسى بوده است ، مفهومى كه افراد جامعه را به رهبر آن متصل كرده و حدود و قيود تعهدات آنها را نسبت به يكديگر معين مىساخته است . مناسب است كه در ابتدا دربارهء معناى لفظى آن توضيح بيشترى دهيم . بيع و بايع ، هم در مورد خريدار بكاررود و هم در مورد فروشنده ، به تعبير ديگر بيع معاوضه و مبادله است . استفاده از چنين لفظى در بيعت ، به اين معنى است كه در اينجا نيز نوعى معامله صورت مىگيرد . به نوشته ابن اثير ، بيعت كردن بر اسلام ، به معناى معاقده و معاهده بر اسلام است بدين صورت كه « كَأنّ كل واحد منها باع ما عنده من صاحبه و أعطاه خالصة نفسه و طاعته و دخيلة امره » هر يك از آنها ، آنچه را نزد ديگرى هست خريدارى كرده و تمام وجود و اطاعت از او و دخالت در كار خود را به او واگذار مىكند . « 2 » چنين معامله‌اى در ميان عرب با زدن دست بر دست صورت مىگرفته است . مبايعه نوعى معاقده است ، دو طرف ، تعهدى را نسبت به يكديگر مىپذيرند ( طبعاً عقد دو طرفى است . ) چنين رسمى در جاهليت ميان افراد قبيله با رئيس قبيله ، به ويژه در وقت جنگ ، برقرار بوده . در آن جا بيشتر تعهد از سوى افراد قبيله در اطاعت كامل از رئيس قبيله بوده است . به‌طور طبيعى او نيز در مقام رياست ، مدافع افراد به شمار مىآمده است .\r\nبراى بيعت اصطلاحى ، تعاريف زيادى ارائه شده است . « 3 » آنچه كه ما در اين مباحث در پى آن هستيم مرور بر تحولات تاريخى بيعت است . بيعتى كه مردم در عقبه اول و دوم ، با رسول خدا صلى الله عليه و آله و سلم انجام دادند ، از يكسو تعهد افراد نسبت به شروطى بود كه رسول خدا صلى الله عليه و آله و سلم مطرح كرد . در برابر ، رسول خدا صلى الله عليه و آله و سلم « بهشت » را براى آنان تضمين نمود . اگر عنصر « اطاعت » را در « بيعت » جدى بدانيم ( و ديگر شروط را فرع آن ، ) بايد اولين پايه تشكيل حكومت ( به معناى ايجاد انضباط سياسى ميان افراد و رهبر ) همين بيعت عقبهء اول و دوم تلقى شود . گرچه ، هر مسلمان ، پيش از آن نيز ، با اظهار اسلام ، چنين تعهدى را به‌طور كلى\r\n\r\n\r\n","description":"","footnote":"\r\n( 1 ) . دربارهء اين روايت و مصادر آن ، نك : الغدير ، ج 2 ، صص 283 - 278\r\n( 2 ) . النهاية ، ج 1 ، ص 174 ؛ لسان العرب ، ج 1 ، ص 558 ؛ تاج العروس ، ج 20 ، ص 370\r\n( 3 ) . البيعة فى نظام السياسى ، صص 33 - 32\r\n","page_name":" 388 ","page_number":388},
  {"content":"\r\n\r\nپذيرفته بود ( نه به معناى سياسى آن به‌طور مشخص ) ؛ با اين حال بايد توجه داشت كه در امربيعت مىبايست به آنچه بر سر آن بيعت مىشده دقت كرد . تا آن جا كه به مردم مكه و اولين مخاطبان دعوت اسلامى مربوط مىشد ، مهمترين امر ، گروش به اسلام و دست شستن از عبادت بتان و پليديهاى جاهلى بود . از اقدامات انجام شده تا پيش از بيعت عقبهء اول و دوم ، نمىتوان به عنوان يك اقدام سياسى ياد كرد ؛ گر چه دربارهء هجرت به حبشه چنين اظهار نظر شده كه آن اقدام بر اساس دورانديشى سياسى رسول خدا صلى الله عليه و آله و سلم بوده است .\r\nاما در آن جا نيز بايد دانست انگيزهء آن هجرت ، نجات عده‌اى از مردم ضعيف ، از دست تحكم نظام جاهلى بود و بعدها ، يعنى تنها پس از هجرت بود كه به احتمال ، چنين دورانديشى سياسى مد نظر قرار گرفت كه مهاجران براى چند سالى در حبشه بمانند تا بعدها بتوانند ، در موقع ضرورت ، به صورت پايگاه مطمئنى درآيند .\r\nبا آغاز نفوذ اسلام در يثرب ، و گسترش دين جديد در آن مركز ، مىتوان از گامهاى نخست براى تشكل سياسى سخن گفت . نخستين تماس جدى ، بيعت عقبه اول در سال دوازدهم بعثت بود . اين بيعت جنبهء دينى داشت ؛ گرچه زمزمه نوعى تشكل سياسى نيز در آن ديده مىشد . مسلمانان جديد خواستار مبلّغى از سوى رسول خدا صلى الله عليه و آله و سلم شدند و پس از آن بود كه اسلام به سرعت در مدينه رواج يافت . نامگذارى اين بيعت ، به « بيعة النساء » كه به احتمال ، به دليل عدم توجه به امر « قتال » و جنگ بوده ، نشانگر دينى و نه نظامى بودن آن بيعت است . به علاوه ، موادى كه بر اساس آن مواد بيعت صورت گرفت ، تنها پذيرش اصل دين ، بدون مطرح شدن نوعى مبارزه ، دفاع و يا تشكل خاص سياسى بود . پيش از بيعت عقبه نيز ، اصل بيعت در حديث انذار و آيهء : « انذر عشيرتك الاقربين » و رخداد دعوت رسول خدا صلى الله عليه و آله و سلم از اقارب و خويشان مطرح شده بود . « 1 » با توجه به مواد بيعت مىتوان گفت مسأله فقط جنبهء دينى داشته است . محتواى آن بيعت ، تقريباً مضمون آيهء دوازدهم سورهء ممتحنه بود . در ادامهء اين بيعت ، اسلام در مدينه شايع گرديد و علاوه بر نماز جماعت ، به احتمال نه چندان قوى ، نماز جمعه نيز برپا شد .\r\nدر اين زمان ، مدينه مشكل سياسى مهمى داشت كه حل آن در گرو ايجاد يك دستگاه رهبرى متمركز بود . جنگهاى طولانى دو قبيلهء اوس و خزرج آنان را بر آن داشته بود تا در انديشه تاج گذارى بر سر فردى برآيند كه در اين جنگها بىطرف باقى مانده بود . مقدمات چنين كارى آماده شده بود كه اسلام وارد يثرب گرديد و طبعاً جانشينِ آن اقدام . لذا مردم مدينه از رسول خدا صلى الله عليه و آله و سلم خواستند تا به شهر آنان هجرت كند . اين درخواست در بيعت\r\n\r\n\r\n","description":"","footnote":"\r\n( 1 ) . الغدير ، ج 2 ، صص 287 - 283\r\n","page_name":" 389 ","page_number":389},
  {"content":"\r\n\r\nعقبهء دوم مطرح گرديد . در سال سيزدهم بعثت ، يك كاروان پانصد نفرى از اهالى يثرب به مكه آمد . از اين تعداد ، حدود هفتاد نفر مسلمان بودند كه در نزديكى جمرات ، جايى كه اكنون « مسجد البيعه » قرار دارد ، با آن حضرت ديدار و بيعت كردند . نكتهء تازهء اين بيعت ، دفاع از جان رسول خدا صلى الله عليه و آله و سلم پس از آمدن به يثرب بود . در اين ديدار ، سخنان زيادى مطرح گرديد ، از جمله برخى از انصار از قطع پيوند آتى خود با يهود سخن گفتند و از رسول خدا صلى الله عليه و آله و سلم سؤال كردند كه پس از پيروزى ، در كنار آنها باقى خواهد ماند يا نه ؟ رسول خدا صلى الله عليه و آله و سلم پاسخ دادند كه ذمّه من ذمّه شما و حرمت من حرمت شماست . من از شما هستم و شما از من ، با دشمن شما خواهم جنگيد و با دوست شما دوستى خواهم كرد . « 1 » در اين ديدار شرط بيعت چنان بود كه اهالى مسلمان يثرب همان گونه كه از جان و مال و فرزندانشان دفاع مىكنند ، از رسول خدا صلى الله عليه و آله و سلم هم دفاع كنند . براء بن معرور گفت : ما فرزندان جنگ و سلاح هستيم و همان گونه كه از ناموسمان دفاع مىكنيم از شما نيز دفاع خواهيم كرد .\r\nبدين ترتيب عنصر جديدى در بيعت دوم افزوده شد و آن مسألهء « دفاع » بود . از اين پس نوعى تشكّل نظامى نيز براى حفاظت از رهبرى دين جديد صورت خواهد گرفت ؛ در چنين تشكّلى ، « قائد » كسى جز رسول خدا صلى الله عليه و آله و سلم نخواهد بود . در واقع اين قبيل بيعت ، سوابقى در گذشته نيز داشت . در وقت جنگ ، افراد قبيله با « قائد » خود بيعت مىكردند . نكته تازه است كه اين بار ، مسأله جنبهء قبيله‌اى نداشته و افراد مسلمان شده از همه قبايل ، يك جبههء واحد دينى - سياسى را تشكيل مىدادند . عباس بن عبادهء انصارى در آن جمع برخاست و خطاب به مردم مسلمان يثرب گفت : « شما آگاهيد كه بر سر چه چيز با اين مرد بيعت مىكنيد ؟ شما براى جنگ با احمر واسود ( كنايه از همه گروههاى كفر ) با او بيعت مىكنيد . اگر گمان مىبريد كه با از دست دادن اموال و بزرگانتان ، او را تسليم دشمن مىكنيد ، از هم اكنون دربارهء بيعت خود فكرى كنيد ؛ چه در آن صورت ، دچار خذلان دنيا و آخرت خواهيد شد ؛ اما اگر مىبينيد كه در آن شرايط ، به تعهدات خود پاى بند هستيد با او بيعت كنيد . « 2 » »\r\nاولين اقدام براى ايجاد انضباط و تشكّل سياسى ، در همان شب به ابتكار رسول خدا صلى الله عليه و آله و سلم صورت گرفت . از ميان جمع هفتاد نفرهء حاضر ، دوازده نفر به عنوان « نقيب » بر گزيده شدند و اين درست به تعداد دوازده نقيبى بود كه موسى عليه السلام از ميان سران بنى اسرائيل\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 2 ، صص 442 - 443\r\n( 2 ) . السيرة النبويه ، ابن هشام ، ج 2 ، ص 446\r\n","page_name":" 390 ","page_number":390},
  {"content":"\r\n\r\nبرگزيد . « 1 » رسول خدا صلى الله عليه و آله و سلم آنان را به حواريين حضرت عيسى عليه السلام تشبيه كرد و فرمود كه تا كفالت قوم خود را عهده‌دار شوند . « 2 » از ميان جمع دوازده نفرى ، اسعدبن زراره به عنوان « نقيب النقباء » معين گرديد . او از نخستين مسلمانان يثرب بود كه تلاش گسترده‌اى در ترويج اسلام در اين شهر كرده بود . بعدها اصطلاح نقيب ، نقش مهمى در ايجاد ارتباط ميان قبايل و دستگاه حكومت ايفا كرد . مسئوليتى كه رسول خدا صلى الله عليه و آله و سلم به نقيب سپرد اين بود كه « ليَأخذوا عليهم الاسلام و يعرّفوهم شرائطه » ؛ بعدها كلمه نقيب مترادف « عريف » شناخته شد ، يعنى كسى كه مقدّم قوم است و احوال آنان را جستجو مىكند ؛ نقيب را به « رئيس بزرگ » نيز معنا كرده‌اند . در واقع ، كلمه نقيب از همان « نقب و نقب زدن » گرفته شده ، كسى كه در امور قوم و قبيله خود تفتيش مىكند و از آن آگاه است . « 3 »\r\nايجاد پست نقابت ، يك مشكل اساسى دولت و نظام متمركز را ، حل مىكرد . اين مشكل چنين بود كه قبيله هنوز انسجام خود را دارد ؛ در اين صورت به چه طريق مىتوان آنها را تحت ضابطه و حاكميت دولت درآورد ؟ نقيب در اين ميان ، نقش واسطه را ايفا كرده از يك سو جزو قبيله و از رؤساى آن به شمار مىآيد و از سوى ديگر در قبال دولت و نظام مسئوليت دارد . در طول دوران خلافت اسلامى ، چنين سمتى براى قبايل و برخى از طبقات متشكل اجتماعى وجود داشت . علويان به عنوان يك طايفهء مشخص كه هم پيوند قبيله‌اى داشتند و هم ويژگى يك طبقهء مشخص اجتماعى را ، داراى نقيب و نقيب النقباء بودند .\r\nمعمولًا نقيب النقباء از طرف خليفه تعيين مىشد تا به امور مربوط به ارتباط علويان با حكومت رسيدگى كند .\r\nتعبير ديگرى كه در بيعت عقبه دوم مطرح شد آن بود كه : ما بيعت كرديم « على السمع و الطاعة فى العُسْر واليُسْر والمُكْره و المُنْشط و ألّا ننازع الأمر أهله » . « 4 » قسمت اخير جمله يعنى عدم منازعه با صاحبان امر ، تأكيدى بر پذيرش حكومت رسول خدا صلى الله عليه و آله و سلم در هر شرايطى بود . بدين ترتيب مفهوم اطاعت و عدم نزاع با صاحبان امر ( مقايسه كنيد با تعبير « اولى الامر » در قرآن ) كه از پايه‌هاى اساسى حاكميت است ، در آن شب بيعت مطرح و مورد توافق قرار گرفته است . در دورهء مدينه ، هركس بيعت مىكرد نه تنها مسلمان مىشد عضوى از جامعهء اسلامى با همه تعهدات آن بود . پيش از اين بايد اشاره كرد كه اسلام مشروعيت بيعت را ، به شرط آنكه محتوايش بر اساس اسلام باشد مورد تأييد قرار داده است . اين رسمى معمول در جاهليت بود و اصولًا شيوه‌اى براى برقرارى نظم سياسى بوده است .\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 254\r\n( 2 ) . همان ، ج 1 ، ص 253\r\n( 3 ) . نك : تاج العروس ، ج 4 ، ص 297\r\n( 4 ) . انساب الاشراف ، ج 1 ، ص 253\r\n","page_name":" 391 ","page_number":391},
  {"content":"\r\n\r\nاز زمان بيعت عقبه اول به بعد ، هركس كه در جرگه مسلمانان قرار مىگرفت ، بايستى با رسول خدا صلى الله عليه و آله و سلم بيعت مىكرد . اين بيعت ، به ويژه در لحظات حساس - همچون بيعت رضوان - مىتوانست رنگ سياسى و فرمانبرى را داشته باشد ؛ زمينه‌هاى فكرى چنين بيعتى در قرآن ، مفهوم « عهد » و « عقد » بود . مىتوان گفت كه بيعت خود از مصاديق عهد و يا حتى مساوى آن بود . « 1 » رعايت عهد و عقد از جمله اساسىترين اصولى بود كه يك فرد مسلمان بايد بدان عمل مىكرد ؛ اين مسأله مكرر در قرآن آمده و براى نقض عهد به ويژه با خداوند ، تعبيرات تندى به كار برده شده است . « 2 » همان‌طور كه در قرآن سخن از فروختن جان به خدا به ميان آمده « 3 » ( يك نوع بيع ) ، از اصل مبايعه با خداوند نيز سخن گفته شده است ؛ در قرآن ، از كسانى كه با رسول خدا صلى الله عليه و آله و سلم بيعت كرده‌اند (  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ )  « 4 » و همچنين از زنان بيعت كننده ( بر مبناى همان اصولى كه در بيعت عقبه اول مطرح شد ) ياد شده است . « 5 »\r\nآنچه در مورد بيعت در زمان رسول خدا صلى الله عليه و آله و سلم اهميت دارد ، محتواى اين بيعت‌هاست .\r\nبيعت آنان با آن حضرت ، نشانگر اظهار پايبندى فرد بيعت كننده در عمل به مسائل دينى و اطاعت از رسول خدا صلى الله عليه و آله و سلم بوده است . در دورهء رسالت ، بيعت بدين معنا بود كه مشرك به دلخواه خود اسلام را مىپذيرفت . از آن جا كه مىبايست تعهدى در قبال اين پذيرش مختار ، وجود داشته باشد ، با رسول خدا صلى الله عليه و آله و سلم بيعت مىكرد . از اين پس او به عنوان عضوى از اين جامعه در مىآمد ، يعنى همان گونه كه از حقوقى بهره‌مند مىشد ، مىبايست محدوديتهايى را نيز بپذيرد ( هم آنچه را مستقيماً شرع مىگفت بگويد و هم آنچه را حكومت - البته در چارچوب اطاعت نه معصيت حق - عنوان مىكند . ) همان‌طور بعدها كه ديگر قدم گذاشتن از شرك به حوزه اسلام مطرح نبود ، بيعت تنها به معنى پذيرفتن حاكميت جديد بود . « 6 »\r\nمطلب مهمى كه در اينجا بايد مورد توجه قرار گيرد اين كه آيا بيعت به معناى « رأى » دادن بود يا نه ؟ مسلم است كه چنين امرى دربارهء رسول خدا صلى الله عليه و آله و سلم و يا هر شخص ديگرى كه قدرتش ، از ناحيهء خداوند تأمين شده ، مصداق نمىيابد . اگر كسى بيعت را به معناى\r\n\r\n\r\n","description":"","footnote":"\r\n( 1 ) . در آيه دهم سورهء فتح در آغاز از بيعت سخن به ميان آمده و در ادامه از وفاى به عهد\r\n( 2 ) . الذين ينقضون عهد الله من بعد ميثاقه و يقطعون ما أمر الله به أن يوصل و يفسدون فى الأرض اولئك هم الخاسرون ؛ بقره ( 2 ) آيه 27 ؛ ونك : رعد ( 13 ) آيه 20 ، 25\r\n( 3 ) . و من الناس من يشرى نفسه ابتغاء مرضات الله ؛ بقره ، 207\r\n( 4 ) . فتح ، 10\r\n( 5 ) . ممتحنه ( 60 ) آيه 17\r\n( 6 ) . تعريف ابن خلدون چنين است : ان البيعة هى العهد على الطاعة كأن المبايع يعاهد اميره على ان يسلم له النظر فى أمر نفسه و أمور المسلمين لا ينازعه فى شىء من ذلك و يطيعه فى ما يكلفه به من الأمر على المنشط و المكره » مقدمهء ابن خلدون ، صص 719 - 720 ؛ نيز ، نك : التراتيب الاداريه ، ج 1 ، ص 22 .\r\n","page_name":" 392 ","page_number":392},
  {"content":"\r\n\r\n« رأى » دادن و « حق طبيعى فرد » معنا كند ، « 1 » لزوماً دربارهء رسول خدا صلى الله عليه و آله و سلم و بيعتى كه در قرآن از آن ياد شده دچار مشكل خواهد شد . به هر روى ، پاسخ سؤال مزبور هرچه باشد در اين امر تأثيرى ندارد كه معناى روشن بيعت در عهد رسالت ، همان موافقت و اظهار رضايت به اسلام در درجهء اول و بعد از آن ، پذيرش حكومت رسول خدا صلى الله عليه و آله و سلم است يعنى كسى كه مشروعيت حكومت را از خداوند ( قرآن ) به دست آورده است  ( أَطِيعُوا اللَّهَ وَ أَطِيعُوا الرَّسُولَ ) *  . بيعت در اين دوره علاوه بر پذيرش اسلام ، نوعى ابراز وفادارى و پايبندى فرد مسلمان تلقى مىشود نه بيشتر . به‌طور كلى رسول خدا صلى الله عليه و آله و سلم دو ( و به عبارتى سه ) بار با مردم بيعت عمومى داشته است . « 2 » يكى در عقبه و ديگرى در جريان صلح حديبيه كه با نام « بيعت رضوان » شناخته مىشود . اما همانگونه كه يادآور شديم هر مشركى كه مسلمان مىشد به طور انفرادى با رسول خدا صلى الله عليه و آله و سلم بيعت مىكرد .\r\nبيعتهايى كه در طى اين سالها صورت گرفته ، شامل موارد چندى بوده است كه به‌طور اجمال اشاره مىكنيم : گذشت كه در بيعت عقبه اول ، براى مواردى كه در آيه مربوط به بيعت زنان آمده ، بيعت گرفته شد : شرك نورزيدن ، دزدى نكردن ، زنا نكردن ، نكشتن فرزندان ، نزدن بهتان ( درمورد فرزند متولد شده و پدر آنها ) عدم عصيان مردم از رسول خدا صلى الله عليه و آله و سلم در كارهاى معروف . « 3 » در بيعت دوم ، ( بنا به آنچه عبادة بن صامت نقل كرده ) بيعت بر فرمانبرى و اطاعت در سختى و راحتى و در حال اكراه و آزادى ، عدم منازعه با صاحبان امر ( حكومت ) ، اظهار حق و نداشتن ترس از هيچ چيز بوده است . « 4 » افزون بر آن ، بيعت بر پايهء دفاع از رسول خدا صلى الله عليه و آله و سلم همانند دفاع از خود و فرزندان از موارد اصلى اين بيعت بوده است .\r\nبيعتهاى انفرادى بعدى ، نوعاً بر اسلام ، هجرت و جهاد بوده است ؛ « 5 » و بعد از فتح مكه ، فقط بر اسلام و جهاد بوده است . « 6 » روشن است كه در همه اين موارد ، اساس بيعت ، بر پايهء « اسلام » قرار داشته است . « 7 » دربارهء مواد بيعت شده در صلح حديبيه اختلاف نظر وجود دارد . برخى\r\n\r\n\r\n","description":"","footnote":"\r\n( 1 ) . النظريات السياسية الاسلامية ، سنهورى ، صص 166 - 165 ، « به نقل از : نظام الحكم فى الاسلام ، نبهان ، ص 436 » ؛ اصولًا كاربرد كلمهء بيعت در « عهد » كه در قرآن آمده است تا حد زيادى معناى آن را در رأى گيرى ، نادرست نشان مىدهد .\r\n( 2 ) . التراتيب الاداريه ، ج 1 ، ص 222 ؛ وى از قرطبى نقل كرده است كه كانت مبايعته صلى الله عليه و إله و سلم لاصحابه بحسب ما يحتاج اليه من تجديد عهد او توكيدامرٍ .\r\n( 3 ) . ممتحنه ، 12\r\n( 4 ) . انساب الاشرف ، ج 1 ، ص 253 ؛ بخارى ، ج 4 ، ص 245 ؛ نسائى ، ج 7 ، ص 139\r\n( 5 ) . مسند احمد ، ج 3 ، صص 349 - 350 ، 372\r\n( 6 ) . بخارى ، ج 2 ، ص 163\r\n( 7 ) . اصحاب پيامبر صلى الله عليه و آله و سلم در حفر خندق چنين مىخواندند :\r\n نحن الذين بايعوا محمداً * علَى الاسلام ما بقينا ابداً \r\nبخارى ، ج 2 ، ص 143 ؛ مسند احمد ، ج 3 ، صص 170 ، 187 ، 205 ، 252 ، 288 ؛ در مغازى واقدى ( ج 2 ، ص 453 ) بجاى « اسلام » ، « جهاد » آمده است .\r\n","page_name":" 393 ","page_number":393},
  {"content":"\r\n\r\nگفته‌اند كه « بايعناه على الموت » ؛ اين به معناى ايستادگى تا شهادت بوده است . « 1 » كسانى كه اين نقل را نپذيرفته و گفته‌اند كه « بايعناه على أنْ لانفر » بيعت بر اين پايه بوده كه افراد از ميدان جنگ نگريزند . « 2 » در نقلى نيز آمده كه بر « موت » بيعت نشد بلكه بر « صبر » بيعت شد ؛ « 3 » و در نقلى ديگر ، « على ما يطيقون » « 4 » در موارد ديگر نيز « حد استطاعت » مورد توجه قرار گرفته است . « 5 » با زنان نيز بر آن شرطبيعت مىشده كه « أن لا يقعدن مع الرجال فى خلاء و أن لا يحدثن مع الرجال إلّا مَحْرماً » با نامحرم در محل خلوت ننشينند و جز با محرم سخن نگويند . « 6 »\r\n« نصيحت به هر مسلمان » نيز در ضمن اين موارد ياد شده است . « 7 » سخن گفتن به عدل ( و در روايتى ديگر سخن گفتن به حق ) نيز در روايت عبادة بن صامت آمده است . « 8 » « على فراق المشرك » نيز كه مىتواند به معنى هجرت باشد ، از موادى بوده كه بر آن بيعت شده است . « 9 » اقامهء نماز و پرداخت زكات نيز از موادى بود كه بر آن بيعت شده است . « 10 » در جريان بيعت عقبه دوم ، با دو زن نيز بيعت شد . بيعت با زنان به عنوان فصل خاص در كتابهايى چون بخارى « 11 » و نسائى « 12 » آمده است . ديگران نيز مسأله را مورد توجه قرار داده و دهها روايت در اين زمينه نقل كرده‌اند .\r\nتفاوت عمده در نحوهء بيعت كردن است كه از طريق دست دادن نبوده است . بعدها كه گرفتن بيعت از مردم اجبارى شد و طبعا عهد شكنى نيز رواج يافت ، خلفا ، قَسَمهاى شديدى همراه با بيعت ، از مردم مىطلبيدند . مالك بن انس اين كار را ناروا دانست و به همين دليل ، مورد توبيخ و آزار حكومت قرار گرفت . « 13 » اين رسم كه تا قرنها به عنوان يك سنت سياسى براى خلافت باقى بود ، آداب و رسوم خاص ادارى خود را يافت . از جمله ، متن‌هاى زيادى\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 351 ؛ بخارى ، ج 2 ، ص 163 ؛ مسنداحمد ، ج 4 ، ص 47 ، 49 ، 51 ، 54\r\n( 2 ) . سنن دارمى ، ج 2 ، ص 220 ؛ طبقات ، ج 2 ، صص 100 - 99 ؛ سنن نسائى ، ج 7 ، ص 141\r\n( 3 ) . بخارى ، ج 2 ، ص 163\r\n( 4 ) . همان ، ج 2 ، ص 163\r\n( 5 ) . همان ، ج 4 ، ص 245 ؛ سنن نسائى ، ج 7 ، ص 147\r\n( 6 ) . طبقات الكبرى ، ج 8 ، ص 10\r\n( 7 ) . بخارى ، ج 4 ، ص 245 [ والنُّصْحِ لِكلِّ مُسْلم 
  ] ؛ سنن نسائى ، ج 7 ، ص 140\r\n( 8 ) . همان ، ج 7 ، ص 139\r\n( 9 ) . همان ، ج 7 ، ص 148\r\n( 10 ) . همان ، ج 7 ، ص 148\r\n( 11 ) . بخارى ، ج 4 ، ص 247\r\n( 12 ) . سنن ، نسائى ، ج 7 ، ص 149\r\n( 13 ) . التراتيب الاداريه ، ج 1 ، ص 223 ؛ نظام الحكم فى الاسلام ، نبهان ، ص 435 ( نقل از : مقدمهء ابن خلدون صص 720 - 719 )\r\n","page_name":" 394 ","page_number":394},
  {"content":"\r\n\r\nبه صورت مكتوب تهيه مىشد كه بر اساس آن ، « بيعت » صورت مىگرفت . قلقشندى بحثهاى مُنشيانه بيعت ، آداب و اسباب آن را به تفصيل آورده است . « 1 »\r\n\r\nدلايل گسترش سريع اسلام در مدينه\r\nنگاهى به چگونگى گسترش اسلام در مدينه نشان مىدهد كه اسلام در همان سالهاى نخست ، - از 12 بعثت تا هجرت رسول خدا صلى الله عليه و آله و سلم - در اين شهر فراگير شده و پس از هجرت ، جز چند طايفهء محدود ، ديگران اسلام را پذيرفته بودند . اين مسأله ، در قياس با روند گسترش اسلام در مكه ، به هيچ روى قابل قياس نيست ؛ به همين دليل بايد دلايل ويژهء خود را داشته باشد . در اين باره به چند مسأله مىتوان اشاره كرد . برخى از اين مسائل گرچه موردى است ، اما مىتواند تا حدودى تعميم داده شود . موارد ديگر جنبهء تحليلىِ عمومى دارد .\r\nالف : از جمله مسائلى كه هم مىتواند جنبهء موردى داشته و هم يك پايه تحليلى عمومى باشد ؛ اين است كه مردم مدينه آمادگى بيشترى براى تأثيرپذيرى از قرآن داشته‌اند . اين آمادگى را بايد در روحيات ساكنان اين شهر و موقعيّت خاص جامعهء آنها دانست . ما در قسمتهاى بعدى بخشى از اين شرايط و تفاوتهاى آن را با وضعيت مكّه بيان خواهيم كرد .\r\nدر اينجا بايد بر خود قرآن به عنوان يك معجزه تكيه كرد . نخستين آشنائى مردم با اسلام ، در ضمن دعوت رسول خدا صلى الله عليه و آله و سلم با تلاوت آيات قرآنى بوده است . ترويج قطعى اسلام در مدينه نيز توسط فرستادهء رسول خدا صلى الله عليه و آله و سلم ؛ يعنى مصعب بن زبير با تلاوت قرآن بوده است .\r\nاين تأثير تا به آنجا بوده كه از رسول خدا صلى الله عليه و آله و سلم نقل شده : « فُتِحَتِ الْمَدينةُ بِالقُرآن ، مدينه با قرآن گشوده شد . » « 2 » دربارهء اسلام سعد بن معاذ و اسيد بن حضير كه در تمامى منابع از آن ياد شده ، مهمترين عامل ، آشنايى آنها با قرآن بوده است .\r\nب : همسايگى با يهود و شنيدن اخبارى مبنى بر ظهور پيامبرى از سوى خدا ، به عنوان عاملى مؤثر براى پيشرفت اسلام در ميان ساكنان مدينه شناخته شده است ؛ به نقل از ابن اسحاق ، يهوديانى كه در اين بلاد با اعراب اوس و خزرج زندگى مىكردند و اهل كتاب و علم بودند ، زمانى كه ميانشان با اعراب نزاعى درمىگرفت ، به آنان مىگفتند : پيامبرى ظهور خواهد كرد ، ما از او پيروى مىكنيم و شما را چونان عاد و ارم به قتل خواهيم آورد . « 3 » همين\r\n\r\n\r\n","description":"","footnote":"\r\n( 1 ) . صبح الاعشى ، ج 9 ، صص 309 - 273\r\n( 2 ) . فتوح البلدان ، ص 21 ، نك : ربيع الابرار ، ج 1 ، ص 302\r\n( 3 ) . السيرة النبويه ، ابن هشام ، ج 2 ، صص 428 و 429 ( با تلخيص ) ؛ تاريخ الطبرى ، ج 2 ، صص 353 و 354 ؛ سبل الهدى والرشاد ، ج 3 ، ص 267\r\n","page_name":" 395 ","page_number":395},
  {"content":"\r\n\r\nامر سبب شد تا در همان آغازِ دعوتِ انصار به اسلام ، برخى از آنها به ديگران اظهار كنند :\r\n« اين همان رسولى است كه يهوديان بشارت ظهورش را مىدادند ، اجازه ندهيد تا از شما سبقت بگيرند » . « 1 »\r\nبلاذرى نيز مىنويسد : آنان پيش از آن صفات و ياد وى را از يهوديان شنيده بودند . « 2 » دربارهء اصل آگاهى يهود مدينه از رسالت ، قرآن آيات روشنى دارد ، آياتى كه نشان مىدهد اين مسأله در آن شرايط كاملًا مطرح بوده است . در اين باره به مورد اسلام آوردن « عبد الله بن سلام » از احبار يهودى يثرب ، ياد شده است . دربارهء تاريخ اسلام آوردن وى اختلاف نظر وجود دارد . به نظر مىرسد دستى براى بزرگ كردن وى در كار بوده است . ( يا به دليل نقش همين اسلام آوردن و يا به دليل نقشى كه بعدها به عنوان يك يهودى مسلمان شده در حديث و سياست [ بويژه در جريانات عثمان 
  ] داشته است ) . شعبى گفته است كه وى در سال هشتم هجرى مسلمان شده « 3 » و هيچ آيه‌اى نيز دربارهء او نازل نشده است . « 4 » دربارهء چگونگى اسلام وى به منبع ذيل مراجعه كنيد . « 5 » آنچه كه مورد اتفاق منابع است ، اين است كه وى به استناد نقلهايى كه از تورات يا ديگر آثار يهود ، دربارهء ظهور رسول خدا صلى الله عليه و آله و سلم در دست داشته ، مسلمان شده است . اسلام آوردن سلمان فارسى نيز با استناد به همين شواهد صورت گرفته است . « 6 » در اينجا بايد ضمن پذيرفتن شواهد قطعى فوق ، احتمال وجود برخى از اخبار جعلى را نيز در اين زمينه دور ندانست ؛ بويژه وقتى كه راويان آن ، يهوديان مسلمان شده‌اى باشند كه با نقل اين اخبار قصد نفوذ در فرهنگ مسلمانان را داشته و موفقيتهايى نيز به دست آورده‌اند . به علاوه ، رنگ قصصى بر اين گونه اخبار نيز سايه افكنده و براى به دست آوردن درست حقايق ، نياز به تأمل بيشتر در اين گونه اخبار است .\r\nتعجب آن است كه دربرخى از نقلهاى قصصى نه تنها دربارهء رسول خدا صلى الله عليه و آله و سلم بلكه دربارهء تك تك خلفا و حتّى افراد معمولى و عادى نيز تا پايان قرن اوّل ادعا شده كه اسامى يا صفاتشان در كتب آسمانى آمده است . در اصل ، اين بحثى است كه بايد در مباحث اعتقادى [ مبحث نبوّت خاصه 
  ] دنبال شود .\r\nج : يكى از دلايل مشخصى كه مورخان دربارهء گسترش اسلام در مدينه اظهار كرده‌اند ، وضعيت بحرانى يثرب به لحاظ اختلافات قبيله‌اى است . ما پيش از اين ، دربارهء چگونگى\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 2 ، ص 434 ؛ جوامع السيرة النبويه ، ص 56 ؛ وفاء الوفاء سمهودى ، ج 1 ، صص 223 - 221\r\n( 2 ) . انساب الاشراف ، ج 1 ، ص 239\r\n( 3 ) . الإصابه ، ج 2 ، ص 320\r\n( 4 ) . مشكل الاثار ، ج 1 ، ص 137\r\n( 5 ) . الصحيح ، ج 3 ، صص 15 - 11\r\n( 6 ) . نك : دلائل النبوه ، بيهقى ، ج 2 ، صص 82 - 100\r\n","page_name":" 396 ","page_number":396},
  {"content":"\r\n\r\nروابط اوس و خزرج و نيز يهوديان سخن گفتيم و دلايل و چگونگى دسته بنديهاى آنان را يادآور شديم . آنچه كه براى ساكنان مدينه اهميت داشت ، دستيابى به وحدت و مصالحه بود .\r\nدر اين باره مقدماتى نيز فراهم 1 شده بود ، اما ظهور اسلام و مطرح شدن آن در مدينه ، راه را براى ايجاد صلحى واقعى و دائمى هموار كرد . اولين گروهى كه با رسول خدا صلى الله عليه و آله و سلم برخورد كردند - گروه شش نفرى خزرجى - به رسول خدا گفتند : ما در حالى قوم خويش را ترك كرديم كه در عداوت و شرارت نسبت به يكديگر ، مانندگى به هيچ قومى ندارند و اميد مىرود كه خداوند به وسيله تو آنان را با يكديگر متحد سازد ؛ ما نزد آنان بازخواهيم گشت و همان را كه از دعوت تو به عنوان دين پذيرفته‌ايم بر آنان عرضه مىكنيم ؛ اگر خداوند آنان را بر تو مجتمع سازد ، عزيزتر از تو در ميان آنان نخواهد بود . « 1 »\r\nدر نقلى ديگر ( ازعروه ) آمده است كه آنها با اشاره به وضع بحرانى و پراختلاف يثرب از رسول خدا صلى الله عليه و آله و سلم خواستند تا به آنان مهلت دهد آن سال را برگردند تا قدرى اوضاع ( پس از جنگ بُعاث ميان اوس و خزرج ) آرام گيرد ؛ در سال آينده در موسم حج او را ملاقات خواهند كرد . « 2 » روايتى از عايشه به صراحت نشان مىدهد كه اختلافات پيشين ، بويژه جنگ بعاث زمينهء مهم نشر دعوت اسلامى در مدينه بوده است . او مىگويد : روز بعاث ، روزى بود كه خداوند آن را درآمدى براى [ ظهور 
  ] رسول خود قرار داد وقتى آن حضرت به مدينه آمد ، سران آنها متفرق ، كشته و مجروح شده بودند و اين درآمدى براى ورود آنان به اسلام بود . پس از اين هجرت رسول خدا صلى الله عليه و آله و سلم پيوند اوس و خزرج مستحكم گشت و على رغم وجود برخى از زمينه‌هاى اختلاف و توطئه برخى از منافقان ، تا زمانى كه آن حضرت حيات داشت هيچ گونه نزاع و اختلافى ميان آنان بوجود نيامد .\r\nد : يكى از مسائل خاصى كه طايفه بنى عبد الأشهل را يكپارچه به اسلام علاقمند و معتقد ساخت ، نقش سعد بن معاذ بود . وى كه سرآمد اين طايفه بود ، به وسيله مصعب و با شنيدن آيات قرآنى مسلمان شد . پس آن نزد افراد بنى الأشهل آمده و از آنان ، دربارهء عقيده و نظرشان نسبت به خود سؤال كرد . آنان پاسخ دادند كه او را به عنوان سرور خود و عاقلترين و بهترين خود مىشناسند . پس از آن سعد گفت ( اگر چنين است ) زن و مردتان حق سخن گفتن با من را نداريد مگر آن كه به خدا و رسول ايمان آوريد . به دنبال\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 2 ، ص 434 ؛ تاريخ طبرى ، ج 2 ، ص 354 ؛ السيرة النبويه ، ابن هشام ، ج 2 ، ص 429 ؛ نهاية الأرب ، ج 16 ، ص 311 ؛ جوامع السيرة النبويه ، ص 56 ؛ عيون الاثر ، ج 1 ، صص 205 و 206 ؛ وفاء الوفاء ، ج 1 ، ص 223\r\n( 2 ) . مجمع الزوائد ، ج 6 ، ص 40 ؛ مغازى رسول اللّه لعروة بن زبير ، ص 123 ؛ سبل الهدى و الرشاد ، ج 3 ، ص 267\r\n","page_name":" 397 ","page_number":397},
  {"content":"\r\n\r\nدرخواست وى بود كه تمامى مردان و زنان بنى عبدالاشهل ايمان آوردند . از ميان آنان تنها عمرو بن ثابت تا احد اسلام نياورد و وقتى مسلمان شد ، قبل از آن كه فرصت كند حتى يك سجده براى خدا بجا آورد به شهادت رسيد . « 1 » زمانى كه بنى النّجار - پس از عقبهء اولى - بر اسعد بن زراره سخت گيرى كردند مصعب بن عمير نزد سعد بن معاذ رفته و با كمك وى به تلاشهاى تبليغى خود ادامه داد . « 2 » در واقع ، سعد با استفاده از نفوذ معنوى خود بر بنى عبدالاشهل توانست گام مهمى را در ترويج اسلام در يثرب بردارد . بايد دانست كه ساختار قبيله‌اى كه مبتنى بر تبعيت افراد از شرفاى قوم بود ، براى سالها مانع عمده‌اى در راه پذيرش اسلام در ميان اعراب بود ، گرچه نمونه‌هايى چون نفوذ سعد در بنى عبدالاشهل كه سبب اسلام آوردن آنان شد ، وجود داشت . همچنين بايد دانست كه يكى از دلايل اسلام نياوردن مكيان ، وضعيتى درست عكس اين حركت ايجاد شده در بنى عبدالاشهل بود .\r\nه : وجود افكارى توحيدى در مدينه كه ادامهء گرايش حنيفيت مكى است ، مىتوانست زمينهء مناسبى براى ترويج اسلام تلقّى شود . افكار حنفا در امر توحيد با اسلام توافقى تام داشت و اصولًا مىتوانست پايگاه مناسبى براى رشد اسلام تلقّى شود .\r\nيكى از اين حنفاى مدنى ، ابوقيس صِرْمة بن ابى انس است ( كه برخى از سيره نگاران ، وى را با ابوقبيس صيقى بن اسلت خلط كرده‌اند « 3 » ) . به نوشتهء ابن قتيبه ، وى از بنى النجار بوده كه رهبانيت گزيد ، بت پرستى را رها كرد و حتّى زمانى تصميم گرفته تا نصرانى شود ، اما در نهايت از پذيرفتن آن خوددارى كرد . او مىگفته كه پروردگار ابراهيم را عبادت مىكنم .\r\nوى مىافزايد : وقتى رسول خدا صلى الله عليه و آله و سلم به مدينه مهاجرت كرد او مسلمان شد . او در شعرى كه در جاهليت سروده گفته است :\r\n سَبِّحوا شَرْق كُلّ صباح * طلعت شَمسه وَ كُلَّ هلال \r\nابن قتيبه اشعارى از وى در ستايش رسول الله صلى الله عليه و آله و سلم آورده است . « 4 » اين نمونهء جالبى از حضور افكار توحيدى در يثرب پيش از اسلام است . « 5 » حضور چنين انديشه‌اى ، زمينهء توحيدى موجود در يثرب براى قبول اسلام كه دعوتى ابراهيمى را ترويج مىكرده ، بوده است . دربارهء اسعد بن زراره و ابوالهيثم بن تيّهان نيز آمده است كه « يتكلّمان بالتوحيد بيثرب » « 6 » ؛ « آنها [ پيش از اسلام 
  ] در يثرب سخن از توحيد مىگفتند » .\r\n\r\n\r\n","description":"","footnote":"\r\n( 1 ) . سبل الهدى والرشاد ، ج 3 ، ص 274 ؛ عيون الاثر ، ج 1 ، ص 212\r\n( 2 ) . دلائل النبوه ، بيهقى ، ج 2 ، ص 432 ؛ السيرة النبويه ، ذهبى ، ص 295\r\n( 3 ) . نك : سبل الهدى و الرشاد ، ج 3 ، ص 275\r\n( 4 ) . المعارف ، ابن قتيبه ، ص 61\r\n( 5 ) . نك : سبل الهدى والرشاد ، ج 3 ، ص 275\r\n( 6 ) . طبقات الكبرى ، ابن سعد ، ج 1 ، ص 218\r\n","page_name":" 398 ","page_number":398},
  {"content":"\r\n\r\nو : بنيادِ سستِ شرك و بت پرستى عامل ديگرى در عدم مقاومت مشركان در برابر اسلام و دفاع از بت پرستى بوده است . مكيان علقهء بيشترى با بتها داشتند ؛ بويژه كه با منافع اقتصادى و سياسى آنان پيوند مستحكمى داشت . اما ساكنان يثرب ( با توجه به اينكه قرابت بيشترى با يهوديان به عنوان يك دين آسمانى توحيدى داشتند « 1 » ) نبايست همچون مكيان پيوندهاى محكمى با بت پرستى داشته باشند . « 2 » البته نه آن مقدار كه به سادگى از آن دل بكنند .\r\nنمونه جالبى از وجود خلاء فكرى - اعتقادى در مدينه وجود دارد ، خلائى كه به راحتى مىتواند در برابر يك نگرش اصيل توحيدى ( كه در ضمن عربى نيز باشد ، نه اسرائيلى همچون يهوديان ) سر تسليم فرود آورد . روايت اسلام آوردن عمرو بن جموح مصداق اين خلاء فكرى است . وى پيرمردى از شيوخ بنى سلمه بود كه حتى بعد از بازگشت بيعت كنندگان عقبه دوّم ، بر شرك خويش باقى بود . پيرى وى چنين اقتضايى داشت . جوانان طايفهء وى نظير مُعاذ بن جبل و مُعاذبن عمرو ، شبانه بتى را كه وى در خانهء خود نگاه داشته بود به چاله‌اى كه كثافات در آن بود انداختند . فرداى آن شب عمرو بت خود را يافت و تطهير كرد اما بار دوم نيز آن را درون چاله افكندند . مجدداً عمرو آن را به دست آورده و تطهير كرد . شب سوم خطاب به بت گفت : من نمىدانم چه كسى با تو چنين رفتارى مىكند اگر به كار مىآيى و در تو خيرى هست اين شمشير ! از خود دفاع كن . آن شب نيز جوانان مسلمان ، بت عمرو را در چالهء كثافات انداختند و اين بار سگ مرده‌اى را به آن بستند ، زمانى كه عمرو بت را با اين وضع ديد هشيار شد [ ابْصَرَ شَأْنه 
  ] و در برابر دعوت به اسلام ، آن را پذيرفت وى در شعرى خطاب به بت گفت :\r\n واللّه لو كنتَ الهاً لَمْ تَكُنْ * انْت وكَلْبٌ وَسْطَ بِئْرٍ فى قَرَنْ \r\n . . . الحمد لله العلىّ ذِى الْمِنَنْ * الْواهب الرَّزَّاق دَيَّان الدِّيَنْ « 3 » \r\nوى با تمام وجود اسلام را پذيرفت و با اين كه شَل بود در احد شركت كرد و به شهادت رسيد . برخورد جوانان مسلمان مدينه را با بت عمرو بايد الهام گرفته از اقدام ابراهيم عليه السلام در برخورد با بتان قوم خود دانست .\r\nز : يكى از نكاتى كه مانع از اسلام آوردن مردم مكّه بود وجود اشرافيت مالى در آن شهر بود . « اشرافيت مالى » به ضميمهء « اشرافيت قبيله‌اى » تركيبى به مكه داده بود كه در ساير مراكز\r\n\r\n\r\n","description":"","footnote":"\r\n( 1 ) . نك : تاريخ الأدب العربى ، طه حسين ، ج 1 ، ص 156\r\n( 2 ) . در اين باره نك : الصحيح ، ج 2 ، ص 194\r\n( 3 ) . سبل الهدى و الرشاد ، ج 3 ، ص 309 ؛ السيرة النبويه ابن هشام ، ج 2 ، صص 452 و 453\r\n","page_name":" 399 ","page_number":399},
  {"content":"\r\n\r\nو قبايل ، نظير نداشت . اشرافيت مكه كه مىتوان آن را ( در اصطلاح قرآن ) « اتراف » و اشراف را « مترفين » ناميد ، اسلام را مخالف با موجوديت خود تلقى مىكرد . اصرار قرآن در مخالفت مترفين با انبيا « 1 » نشانه‌اى است از وضعيت حاكم در مكه . چنين اشرافيتى در مدينه وجود نداشت به دليل آن كه مدينه شهر تجارتى نبود طبعاً حس « نبودن اشرافيت » به معناى آن بود كه آن عامل مهمى كه مىتوانست با نفوذ بر مردم ، مانع از اسلام آوردن آنها شود در آن محيط وجود نداشت و اين خود ، زمينه‌اى براى گسترش سريعتر اسلام در ميان مردم مدينه بود .\r\nدر برابر ، به يك معنا ( همچنان كه گذشت ) بايد گفت متنفّذان يثرب خود در آغاز ايمان آوردند .\r\nح : ويژگيهاى قبيله‌اى را نيز نبايد از نظر دور داشت . قبايل شمالى يا عدنانى ( كه قريش جزو آنان بود ) روحيات اعرابى بيشترى نسبت به اعراب جنوب يا قحطانى ( كه اوس و خزرج از ميان آنها بودند ) داشتند . روحيهء قساوت و تعصب در اعراب شمال بيش از اعراب جنوب بوده و اين محتملًا ريشه در برترى فرهنگى موجود در جنوب جزيرة العرب داشته است .\r\nاين روحيهء آرام عرب جنوب را ، به علاوهء شغل عرب مدينه - ادارهء باغات نخل واحياناً كشت و زرع - در برابر مكيان تجارت پيشه ، بهتر مىتوان درك كرد . « 2 » مردم مدينه برخوردى فطرىتر و طبيعىتر داشته و اين مىتوانست در پذيرش اسلام مؤثر باشد . رسول خدا صلى الله عليه و آله و سلم در سخنى دربارهء اهل يمن فرمود : اهل اليمن اضعف قلوباً وارقُّ افئدة . « 3 »\r\nنفس رقابت عرب جنوب و شمال نيز نبايد از نظر دور داشته شود . زمانى كه رسول خدا صلى الله عليه و آله و سلم ميان انصار رفت روشن بود كه آنان به دليل رقابت‌هاى اصولى با اعراب شمال هيچگاه وى را به دست آنان نخواهند سپرد . اين امر نيز در تعميق بيشتر اسلام خواهى در مدينه مىتوانسته مؤثر باشد .\r\nرشد سريع اسلام در مدينه حكايت از آن مىكرد كه دعوت اسلامى به هيچ روى رنگ و بوى قبيله ، آن هم از نوع قريشى آن نداشت ، بلكه به عنوان يك دعوت الهى مورد علاقه پاك فطرتانى كه هيچ نوع نسبت قبيله‌اى با صاحب دعوت نداشتند قرار گرفت . در برابر قريش كه خاندان رسول خدا صلى الله عليه و آله و سلم بودند تا سالها پس از آن نيز در برابرش مقاومت كردند .\r\n\r\n\r\n","description":"","footnote":"\r\n( 1 ) . سباء ، 34 ، 34 « و ما ارسلنا فى قرية من نذير الّا قال مترفوها انّا بما ارسلتم به كافرون » و نك : زخرف ، 43 ، 23\r\n( 2 ) . جواد على به همين دليل آنان را نرم خوتر و با شرح صدر بيشتر شناسانده ، نك : المفصل فى تاريخ العرب قبل الاسلام ، ج 4 ، ص 132\r\n( 3 ) . البخارى ، ج 3 ، ص 81\r\n","page_name":" 400 ","page_number":400},
  {"content":"\r\n\r\nاين گرچه از جهاتى خسارت بود اما براى نشان دادن سلامت درونى دعوت اسلامى ، حتى براى امروز ما نيز دليلى روشن و كافى است .\r\n\r\nهجرت به مدينه و مسائل آن\r\n\r\n1 - مفهوم هجرت\r\nهَجْر در لغت « ضد وَصْل » به كار رفته است . به عبارت ديگر « جدائى و ترك » معناى اصلى اين لغت را تشكيل مىدهد چه اين مفارقت و جدائى به زبان باشد چه قلب و يا بدن . « 1 » « هَجَرالشرك » به معناى فاصله گرفتن از شرك است و همچنين « واهْجُرْهُمْ هَجْراً جميلًا » « 2 » به معناى « از آنان فاصله بگير فاصله گرفتن نيكو » مىباشد ، « مهاجره » در اصل مفارقتِ از غير و ترك اوست . « 3 » و در نزد عرب « خروج بد وى ازباديه به شهر » است . كسى نيز كه مسكن خويش را رهاكرده و بسوى قوم ديگرى مىرود مىگويند « هاجر قومَهُ » . « 4 » بنابراين استعمالات « هَجْر » در اصل به معناى فاصله گرفتن و ترك كردن است . در قرآن آمده  « إِنَّ قَوْمِي اتَّخَذُوا هذَا الْقُرْآنَ مَهْجُوراً »  « 5 » . و نيز آمده  « وَ الرُّجْزَ فَاهْجُرْ »  « 6 » . اما بيشتر موارد استعمال آن ترك مكانى است . معناى اصطلاحى اين كلمه هجرت از مكه و ساير نقاط ( دارالشرك ) به مدينه ( دارالاسلام ) است . محتملًا تعبير  « إِنِّي مُهاجِرٌ إِلى رَبِّي »  « 7 » واجد معناى مكانى و معنوى است .\r\nدر روايات ، هجرت به معناى ترك پليدى و گناه به كار رفته « الْهِجْرَةُ انْ تَهْجُرَ الْفَواحِشَ » « 8 » ، زمانى كه از رسول خدا صلى الله عليه و آله و سلم دربارهء « بهترين هجرت » سؤال كردند ، حضرت فرمودند « انْ تَهْجُرَ ماكِرَه رَبُّكَ » « 9 » و نيز آمده « الْمُهْاجرُ مَنْ هَجَرَ السيئاتِ و تَرَكَ ما حَرَّمَ اللَّهُ » « 10 » دربارهء مهاجران مدينه نيز گفته شده « هاجِرُوا وَ لا تَهْجُرُوا » « 11 » يعنى : از مهاجران باشيد و تشبه به آنها مجوييد . در اينجا سيرى از مسأله هجرت و تبعات آن را بيان مىكنيم .\r\n\r\n2 - آغاز هجرت\r\nپس از آن كه اسلام در ميان مردم مدينه رواج يافت ، قريش احساس خطر كرده و برفشارهاى\r\n\r\n\r\n","description":"","footnote":"\r\n( 1 ) . نك : تاج العروس ، ج 14 ، ص 396 ؛ المفردات ، ص 534\r\n( 2 ) . مزمل ، 10\r\n( 3 ) . المفردات ص 534\r\n( 4 ) . تاج العروس ج 14 ص 39\r\n( 5 ) . فرقان ( 25 ) 30\r\n( 6 ) . بقره ( 2 ) 85\r\n( 7 ) . عنكبوت ، 26\r\n( 8 ) . مجمع الزوائد ، ج 5 ، صص 253 - 252\r\n( 9 ) . سنن نسائى ، ج 7 ، ص 144\r\n( 10 ) . الكافى ، ج 2 ، ص 235\r\n( 11 ) . المفردات ، ص 535\r\n","page_name":" 401 ","page_number":401},
  {"content":"\r\n\r\nخود نسبت به مسلمانان افزودند ؛ گفته شده است كه سخت گيرى آنان تا آن زمان بىسابقه بوده و علت آن نيز شيوع اسلام در شهرى چون يثرب و اعلام حمايت نظامى آنان از رسول خدا صلى الله عليه و آله و سلم بوده است . « 1 »\r\nبدنبال اين سخت گيرى و با فراهم شدن زمينه‌اى براى هجرت ؛ مسلمانان درخواست هجرت به مدينه كردند . اين هجرت ، پيش از اين به حبشه تجربه شده بود ، آن زمان نيز سخت گيرى قريش از دلايل اصلى خروج مسلمانان به حبشه به شمار مىرفت . رفتن از مكه به مدينه نيز ، پيش از دستور رسول خدا صلى الله عليه و آله و سلم يك بار اتفاق افتاده بود و آن هجرت ابوسلمة بن عبدالاسد بود . وى كه از مهاجرين حبشه بود به مكه بازگشت و با ديدن آزار و اذيت قريش به يثرب پناه برد . چندى بعد همسر اوام سلمه - كه چندى بعد از شهادت شوهرش به عقد رسول خدا صلى الله عليه و آله و سلم در آمد - همراه با فرزند وى نيز به يثرب رفتند . بنا به اظهار ابن هشام و ابن سعد وى نخستين مهاجرى بوده كه يكسال پيش از پيمان عقبه به يثرب رفته است . « 2 » بلاذرى وى را سومين مهاجر - پس از مصعب بن عمير و ابن‌ام مكتوم - دانسته است . « 3 »\r\nعقيده نخست درست‌تر مىنمايد . هر چند دليلى در دست نداريم كه تجربهء وى در تصميم گيرى رسول خدا صلى الله عليه و آله و سلم مؤثر بوده باشد زيرا پس از بيعت عقبه و مسائل مورد توافق با اوس و خزرج بود كه زمينه هجرت را فراهم كرد . « 4 » انتخاب يثرب را براى هجرت بايد در همين نكته دانست زيرا چنين حمايتى از جمعيتى اين چنين به راحتى مىتوانست در انتخاب آن شهر مؤثر واقع شود . به علاوه يثرب براى مسلمانان منطقه‌اى شناخته شده وآشنا بود . مىدانيم كه پدر و مادر خود رسول خدا صلى الله عليه و آله و سلم در يثرب و ابواء - قريه‌اى از توابع مدينه - مدفون بودند . رسول خدا صلى الله عليه و آله و سلم پس از صدور فرمان هجرت ، فرمودند : « فانّ البلاد قريبة وأنتم بها عارفون » منطقه [ يثرب 
  ] نزديك است و شما با آن آشنا هستيد . « 5 » بنابراين « نزديكى يثرب به مكه » ونيز « آشنائى مردم مكه با آن » دو دليلى هستند كه در انتخاب يثرب اهميت دارند . اما مهمتر از آن همان رسوخ اسلام به يثرب است . رسول خدا صلى الله عليه و آله و سلم در اين باره فرمود : « انَّ اللّه عزّ و جلّ قد جَعَل لكم اخوانا و داراً تَأمَنون بها » خداوند براى شما\r\n\r\n\r\n","description":"","footnote":"\r\n( 1 ) . طبقات الكبرى ج 1 ص ص 226 - 225 ، انساب الاشراف ج 1 ص 257 ابن سعد نوشته است [ وجعل البلاء يشتدعلى المسلمين من المشركين لمايعلمون من الخروج فضيقوا على اصحابه و تعبثوابهم و نالومنهم مالم يكونون ينالون من الشتم والاذى 
  ] .\r\n( 2 ) . السيرة النبوية ، ابن هشام ، ج 2 ، ص 468 ؛ طبقات الكبرى ، ج 1 ، ص 226 ؛ السيرة النبوية ، ابن كثير ، ج 2 ، ص 315\r\n( 3 ) . انساب الاشراف ، ج 1 ، ص 257\r\n( 4 ) . سبل الهدى والرشاد ، ج 3 ، ص 319\r\n( 5 ) . انساب الاشراف ، ج 1 ، ص 257\r\n","page_name":" 402 ","page_number":402},
  {"content":"\r\n\r\n« برادران » و نيز « خانهء امنى » را آماده ساخته است . « 1 »\r\nبرخى از محققان نكات ديگرى را نيز يادآورى كرده‌اند از جمله اهميت زراعى يثرب در داشتن يك بنيه قوى اقتصادى ، يمنى و قحطانى بودن اوس و خزرج - باتوجه به رقابت آنان با عدنانىها و طبعاً عدم تحويل پناه آوردگان به رقيبان خود - و نيز عدم امكان هجرت به نقاطى چون طائف ( كه رسماً با دعوت رسول خدا صلى الله عليه و آله و سلم مخالفت كرده بودند ) ونيز مناطق دوردستى چون ايران روم و يا حتى حبشه « 2 » كه پيش از آن بطور مقطعى براى تعدادى از مسلمانان مأمنى مناسب بود . در روايتى آمده است كه بحرين و قُنَّسْرين ( شهرى در شام ) نيز مورد نظر بود . اما مدينه انتخاب شده است . « 3 »\r\nفاصلهء ميان پيمان عقبه تا هجرت رسول خدا صلى الله عليه و آله و سلم هفتاد روز تا سه ماه بوده است . در اين فاصله اكثريت مسلمانان از مكه به سوى مدينه هجرت كردند . مشركان تا آنجا كه توانايى داشتند ( و تنها برخى از افراد چنين توانايى را داشتند ) مانع از رفتن مسلمانان مىشدند و كسانى را در حبس نگاه داشته بودند . اين افراد معمولًا كسانى بودند كه خانواده خود آنان موافق با اعمال فشار بر آنها بوده و خود آنها را در خانهء خود زندانى مىكردند و حتى با زنجير و ديگر وسائل آنان را مىبستند . « 4 » به عنوان مثال در هنگام رفتن ابوسلمه ، خانوادهء همسر وىام سلمه ، يعنى بنوالمغيره ، براى يكسال از رفتن زن وى مخالفت كردند و تنها پس از آن و آنگاه كه وى به شدت اظهار ناراحتى مىكرد با رفتنش موافقت كردند . « 5 » برخى از خانواده‌هايى كه تمام يا اكثريت آنان مسلمان بودند ، به يثرب هجرت كردند . خاندان حَجْش [ بنو غَنْم 
  ] زن و مردشان همگى هجرت كرده و در خانه خويش را بستند و رفتند . « 6 »\r\nابوجهل و تنى چند از قريش به همراه عباس عموى رسول خدا صلى الله عليه و آله و سلم از كنار آن خانه مىگذشتند . عباس گفت : اين كار پسر برادر من است كه جماعت ما را متفرق كرده ، امور ما را متشتت ساخته و ميان ما جدايى انداخته است . « 7 » دختر ابوسفيان همسر عبد الله بن حجش\r\n\r\n\r\n","description":"","footnote":"\r\n( 1 ) . السيرة النبوية ، ابن هشام ، ج 2 ، ص 468 ؛ تاريخ الطبرى ، ج 2 ، ص 369\r\n( 2 ) . الصحيح من سيرة النبى صلى الله عليه و آله و سلم ، ج 2 ، صص 228 - 252\r\n( 3 ) . دلائل النبوة ، بيهقى ، ج 2 ، ص 458 ؛ سنن التزمذى ، ج 5 ، ص 721\r\n( 4 ) . كسانى از اينان بعد از تحمل آزارهاى چند هجرت كردند . خداوند مىفرمايد : ثم ان ربك للذين هاجروامن بعد ما فتنوا ثم جاهدوا و صبروا ان ربك من بعدها لغفور رحيم ؛ ( نحل ، 110 ) ؛ و نك : بحار ، ج 19 ، ص 35\r\n( 5 ) . انساب الاشراف ، ج 1 ، ص 259 ؛ السيرة النبويه ، ابن هشام ، ج 2 ، ص 469\r\n( 6 ) . طبقات الكبرى ، ج 3 ، ص 90\r\n( 7 ) . السيرة النبويه ، ابن هشام ، ج 2 ، ص 471\r\n","page_name":" 403 ","page_number":403},
  {"content":"\r\n\r\nبود ، او پس از هجرت آنها ، خانه‌شان را فروخت . « 1 » در نقل ديگرى آمده است كه مسلمانان مكه گروه گروه شهر مكه را به سوى مدينه ترك مىكردند . « 2 » چهار فرزند بكير نيز به همراهى هم پيمانان خود از بنى سعد ليث يكباره مكه را ترك كردند . « 3 »\r\nبيشتر اين مهاجران - آنچنان كه از ابن هشام به دست مىآيد - در قبا نزد قبيله بنى عمرو بن عوف سكونت گزيدند . ابو سلمه نخستين مهاجر در قباء بوده بعد از آن خاندان حجش و بسيارى ديگر در قبا سكونت گزيدند . « 4 » مشركان كه با چنين هجرت همگانى مسلمانان مواجه شدند ، احساس خطر كرده و اقداماتى را جهت ممانعت از رفتن مسلمانان آغاز كردند . از جمله تعدادى را حبس كردند . زمانى نيز كه عياش بن ابى ربيعه [ ازبنى مخزوم 
  ] هجرت كرد ، ابوجهل و برادرش حارث به يثرب آمدند و با تحريك احساسات وى ، در بازگو كردن نگرانى مادرش - به اينكه مرتب گريه كرده ، زير آفتاب نشسته و به سايه نمىرود - وى را فريب دادند . آنها پس از آمدن قدرى راه ، وى را بسته و در مكه محبوس كردند و زمانى كه به مكه آمدند به مردم مكّه گفتند كه با سفيهان خود همين گونه رفتار كنيد .\r\nبعدها رسول خدا صلى الله عليه و آله و سلم وليد بن وليد بن مغيره را به مكه فرستاد . وى مخفيانه موفق شد آنها را آزاد ساخته و نزد رسول خدا صلى الله عليه و آله و سلم آورد . « 5 » و خبر ديگرى حكايت از آن دارد كه مشركان ، صهيب رومى را كه قصد مهاجرت داشت وادار كردند تا هرچه را اندوخته به آنان بدهد و تنها در آن صورت مىتواند مكه را ترك كند . رسول خدا صلى الله عليه و آله و سلم به او فرمودند كه سود خوبى كرده است . « 6 » گفته شده كه تمامى كسانى كه توانستند جز چند نفر از جمله رسول خدا صلى الله عليه و آله و سلم ، امير مؤمنان عليه السلام و ابوبكر هنوز در مكه مانده بودند . علاوه بر اينها بايد مسلمانان مستضعف و كسانى را كه در قيد و بند خانواده‌هاى خود بودند ، جزو ماندگان دانست . « 7 » گفته شده است كه آيه :  « إِنَّ مِنْ أَزْواجِكُمْ وَ أَوْلادِكُمْ عَدُوًّا لَكُمْ فَاحْذَرُوهُمْ »  « 8 » دربارهء مهاجرانى است كه زنان و فرزندان آنها گريه كرده و قصد آن داشتند تا بدين وسيله مانع از هجرت آنها\r\n\r\n\r\n","description":"","footnote":"\r\n( 1 ) . مجمع الزوائد ، ج 6 ، ص 63\r\n( 2 ) . تاريخ الطبرى ، ج 2 ، ص 369\r\n( 3 ) . السيرة النبويه ابن هشام ج 2 ص 477 ، تاريخ الطبرى ج 2 ص 259 ، طبقات الكبرى ج 3 ص 388\r\n( 4 ) . نك : السيرة النبويه ، ابن هشام ج 2 صص 472 ، 474 ، 477 ، 478 ؛ الدرر صص 46 - 47\r\n( 5 ) . السيرة النبويه ، ابن هشام ، ج 2 ، صص 476 - 474 ؛ ونك : دلائل النبوه ، بيهقى ، ج 2 ، ص 460\r\n( 6 ) . السيرة النبويه ، ابن هشام ، ج 2 ، ص 477 ؛ فقه السيره ، ص 166 ؛ از : المستدرك على الصحيحين ج 3 ص 3983 ؛ مجمع الزوائد ، ج 6 ، ص 60 ؛ تاريخ المدينه ، ج 2 ، ص 480 ؛ طبقات الكبرى ، ج 3 ، صص 228 - 227\r\n( 7 ) . طبقات الكبرى ، ج 1 ، ص 228 ؛ السيرة النبويه ، ابن هشام ، ج 2 ، ص 480\r\n( 8 ) . التغابن ، 14\r\n","page_name":" 404 ","page_number":404},
  {"content":"\r\n\r\nشوند . « 1 »\r\n\r\n3 - هجرت رسول خدا صلى الله عليه و آله و سلم\r\nخروج مسلمانان از مكه ، مشركان را به وحشت انداخت زيرا آنان احساس كردند كه اكنون جمعيتى از مسلمانان در يك شهر فراهم آمده و مىتوانند تهديدى جدى براى آنان و كاروانهاى تجارىشان باشند . از اين رو مصمم شدند تا دربارهء رسول خدا صلى الله عليه و آله و سلم كه هنوز در مكه بسر مىبرد تصميمى جدى بگيرند . « 2 » آنان تا آن زمان ، دربارهء كشتن رسول خدا صلى الله عليه و آله و سلم بطور جدى نينديشيده بودند زيرا احساس مىكردند كشتن وى قريش را به اختلاف كشانده و مىتواند نزاعى را كه انتهاى آن قابل پيش بينى نيست بوجود آورد . طبعاً مكه شهرى تجارى بوده و بقاى تجارت بسته به مقدار امنيّت و آرامشى داشت كه در اين شهر وجود داشت . اگر اين آرامش از ميان مىرفت تجارت نيز مختل مىشد . لذا هر بار در اين باره سخن به ميان مىآمد ، يا انديشه‌اى فردى بود كه قابل اجراء نبود يا آنكه بلافاصله از طرف جمع با آن مخالفت مىشد . اما اكنون همين تجارت ( صرف نظر از اصل دشمنى كفر و ايمان ) به دليل كانون خطر شدن يثرب براى كاروانها ، در تهديد قرار گرفته بود .\r\nقريش اجتماعى را در دارالندوه كه محل مشاورت بزرگان بود تشكيل داده و در اين باره به شور نشستند . مورخان اين روز را « يوم الزحمه » ناميده‌اند . آنها بر اين نكته واقف بودند كه با پذيرش كامل اسلام در يثرب و رفتن مهاجران ، آنان در برابر مشركان ساكت نخواهند نشست . در اين صورت بهتر است تا از رفتن رسول خدا صلى الله عليه و آله و سلم كه رهبرى اين جريان را به عهده دارد جلوگيرى كنند . در آغاز تصور كشتن رسول خدا صلى الله عليه و آله و سلم را نداشتند و تنها سخن از اخراج يا حبس وى مطرح گرديد . پيشنهاد حبس توسط ابوالبخترى بن هشام و پيشنهاد اخراج از طرف اسود بن ربيع عنوان شد . « 3 »\r\nطبعاً اين دو اقدام به ويژه اقدام نخست نمىتوانست مشكل را حل كند ؛ زيرا رفتن رسول خدا صلى الله عليه و آله و سلم از مكه مىتوانست جبهه يثرب را كاملًا آماده مقابله سازد ، حبس وى نيز ممكن است مسلمانان را تحريك بر نجات وى كند . مناسب ديدند تا اميد مسلمانان را از وى قطع كرده و او را به قتل برسانند . خداوند بعدها در سوره انفال ( كه سوره‌اى مدنى است ) حكايت تصميم گيرى آنان را چنين بيان فرمود :  « وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ \r\n\r\n\r\n","description":"","footnote":"\r\n( 1 ) . تاريخ المدينه ج 2 صص 490 - 491 ؛ مجمع البيان ج 10 ص 300 ( از ابن عباس و مجاهد )\r\n( 2 ) . عيون التواريخ ، ج 1 ، ص 97 ( فلما رأت قريش ذلك حزروا خروج رسول الله « ص » )\r\n( 3 ) . السيرة الحلبية ج 2 صص 25 - 26\r\n","page_name":" 405 ","page_number":405},
  {"content":"\r\n\r\n يُخْرِجُوكَ ، وَ يَمْكُرُونَ وَ يَمْكُرُ اللَّهُ ، وَ اللَّهُ خَيْرُ الْماكِرِينَ .  « 1 » و آن هنگام را به يادآور كه كافران دربارهء تو مكر كردند تا در بندت افكنند يا بكشندت يا از شهر بيرون سازند . آنان مكر كردند و خدا نيز مكر كرد و خدا بهترى مكر كنندگان است .\r\nابن اسحاق گفته است كه اين آيه در همان روز نازل شد . « 2 » اما همانگونه كه اشاره شد سورهء انفال از سُوَر مدنى بوده و محتملًا اين حكايت خداوند از تصميمى است كه زمانى مشركان گرفته بودند . بيشتر اخبار مربوط به جلسهء دارالندوه متفق‌اند كه ابوجهل پيشنهاد قتل را داده است . در همين گزارشات آمده است ، كه « شيخ نجدى » كه در جلسه حضور داشته با رد پيشنهادات ديگران از طرح ابوجهل حمايت كرده است . گفته شده كه شيطان در قيافه نجدى ظاهر شده است . در اين باره نمىتوان شاهدى يافت كه شيطان [ ابليس 
  ] بودن او را تأييد كند . طبعاً مسلمانان بعدها نمىتوانسته‌اند چنين پيرى را كه اين چنين جلسه مشاورت را هدايت كرده جز شيطان تصور كنند . « 3 » ابو جهل براى مشكل پيدايش نزاع داخلى براى قريش طرحى را ارائه داد كه همه خانواده‌هاى قريش و حتى ابولهب عموى رسول خدا صلى الله عليه و آله و سلم در اين توطئه شركت كنند تا حتى اگر بنى هاشم مدعى شدند نتوانند در برابر همه خاندانها بايستند . در آن صورت به ديه راضى خواهند شد و مسأله خاتمه خواهد يافت . « 4 » در اين زمان ( پس از درگذشت ابوطالب ) نفوذ ابولهب در بنى هاشم گسترده بود .\r\nو به دليل دشمنى قطعى وى با رسول خدا صلى الله عليه و آله و سلم آن اتحاد سابق از سوى بنى هاشم به دفاع از آن حضرت كه ابوطالب عليه السلام پشتوانه آن بود وجود نداشت . در بسيارى از مآخذ آمده است كه جبرئيل خبر اين توطئه را به رسول خدا صلى الله عليه و آله و سلم رسانده و او را از خوابيدن در خانه در شب موعود بر حذر داشت . « 5 » به نقل ابن سعد ، رُقَيْعة فرزند ابوصيفى [ فرزند هاشم 
  ] خبر اجتماع قريش و تصميم آنها دربارهء قتل رسول خدا صلى الله عليه و آله و سلم را در شب موعود به آن حضرت رساند . « 6 » اين دونقل منافاتى با يكديگر ندارد .\r\n\r\n\r\n","description":"","footnote":"\r\n( 1 ) . انفال ، 30\r\n( 2 ) . السيرة النبويه ، ابن هشام ، ج 2 ، ص 484\r\n( 3 ) . تصور ديگر آنست كه حضور شيطان در قيافه نجدى مىتوانست ريشه در انديشه‌هاى دوره جاهلى داشته باشد . گفته‌اند : زمانى نيز كه حجرالاسود به پيشنهاد حضرت محمد صلى الله عليه و آله و سلم براى رفع نزاع به جاى خود نهاده شد ( زمانى كه آن حضرت سى و پنج سال داشت ) همين شيخ نجدى فرياد زده كه چرا اجازه دادند اين غلام سنگ را برجايش نهد نه اشراف و بزرگان ؟ انتخاب نجدى براى چنين نقلى بدان دليل بوده كه اهل تهامه هواى حمايت از محمد صلى الله عليه و آله و سلم را داشتند . السيرة الحلبيه ، ج 2 ، ص 25 ؛ مقدسى درباره ابليس و دو بيتى كه به او منسوب شده مىگويد : كلام ابليس عجيب نبايد تلقى شود زيرا گاهى به كسى كه عمل ابليس گونه دارد ابليس مىگويند . البدء والتاريخ ، ج 4 ، ص 174 ؛ در ابن باره در بخش نخست كتاب توضيحاتى داده‌ايم .\r\n( 4 ) . السيرة النبويه ، ابن هشام ، ج 2 ، ص 482 ؛ انساب الاشرف ، ج 1 ، ص 260\r\n( 5 ) . السيرة النبوية ج 2 ص 483 ، انساب الاشراف ج 1 ص 260\r\n( 6 ) . طبقات الكبرى ، ابن سعد ، ج 8 ، ص 223 ؛ الاصابة ، ج 4 ، ص 303\r\n","page_name":" 406 ","page_number":406},
  {"content":"\r\n\r\nچهل نفر از قريشيان ( و به روايتى پانزده نفر و به روايتى صد نفر ) « 1 » در آغاز شب موعود اطراف خانه آن حضرت را به محاصره خود درآوردند .\r\nدربارهء شكل ساخت خانه آن حضرت اطلاعى نداريم ، اما از آنچه نقل شده چنين به دست مىآيد كه محل خواب رسول خدا صلى الله عليه و آله و سلم در ديد آنان قرار داشته است . به نوشته سهيلى و ديگران آنچه باعث شد تا آنها به درون خانه نرفته و بر او هجوم نبرند اين بود كه صداى زنى را از داخل خانه شنيدند و به دنبال آن ، برخى از آنان گفتند كه نمىتوانند تحمل كنند كه بعدها عرب دربارهء ما بگويد كه حرمت فرزندان عم خويش را شكستند ؛ بنابراين در انتظار ماندند تا رسول خدا صلى الله عليه و آله و سلم از خانه خارج شود . « 2 » در عين حال مراقب بودند كه رسول خدا صلى الله عليه و آله و سلم از خانه خارج نشود . در اين باره نقشه‌اى از طرف رسول خدا صلى الله عليه و آله و سلم طراحى شد .\r\nرسول خدا صلى الله عليه و آله و سلم به على عليه السلام گفت تا به جاى او بخوابد و از همان برد يمانى سبزرنگى كه رسول خدا صلى الله عليه و آله و سلم روى خود مىكشيده استفاده كند . « 3 » پس از آن ، رسول خدا صلى الله عليه و آله و سلم با عنايت خداوند از خانه خارج شده و به سمت جنوب شهر مكه يعنى مسيرى عكس راه يثرب حركت كرد . مسلّم است كه گذشتن از ميان چهل نفر نمىتوانسته بدون كمك مستقيم خداوند صورت گيرد . اين امرى است كه مكرر در منابع ذكر شده است . آن حضرت در هنگام خروج آيات نخست سورهء يس و از جمله آيهء  « وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ »  « 4 » را تلاوت مىكردند . آنان همچنان منتظر خروج رسول خدا صلى الله عليه و آله و سلم بوده و تصورشان بر آن بود كه شخصى كه خوابيده خود رسول خدا صلى الله عليه و آله و سلم مىباشد . به نوشته بلاذرى و ديگران آنان تيرها ( يا سنگهايى ) نيز به سوى وى پرتاب كردند . « 5 » امام نيز گاه مىغلتيد اما سر خود را بيرون نمىآورد « 6 » تا آنكه ( به نوشتهء ابن هشام ) صبح شد و امام از جاى خود برخاست و تازه آنان متوجه شدند كه رسول خدا صلى الله عليه و آله و سلم از دسترس آنان خارج شده است . وقتى از امام دربارهء رسول خدا صلى الله عليه و آله و سلم پرسش كردند او گفت\r\n\r\n\r\n","description":"","footnote":"\r\n( 1 ) . وفاء الوفاء ، ج 1 ، ص 236\r\n( 2 ) . به نقل از پاورقى السيرة النبويه ، ابن هشام ، ج 2 ، ص 483 ؛ السيرة الحلبية ، ج 2 ، ص 28 ؛ سبل الهدى ، ج 3 ، ص 330 ؛ سمط النجوم العوالى ، العصاصى ، ج 1 ، ص 292\r\n( 3 ) . السيرة النبويه ، ابن هشام ، ج 2 ، ص 483 ؛ طبقات الكبرى ، ج 1 ، ص 228\r\n( 4 ) . يس ، 9\r\n( 5 ) . انساب الاشراف ، ج 1 ، ص 260 ؛ و رك : تفسير فرات ، ص 421 ؛ از ابن عباس ؛ تاريخ دمشق « ترجمة على عليه السلام » ج 1 ، ص 154 ؛ مجلسى ، بحار ، ج 19 ، ص 87 ؛ اعلام الورى ، ص 190 ( به نقل از ابن عباس ) ؛ سبل الهدى ، ج 3 ، ص 327\r\n( 6 ) . امالى شيخ طوسى ، ج 2 ، ص 83 - 82 ؛ الصحيح ، ج 2 ، ص 240 ، از طوسى .\r\n","page_name":" 407 ","page_number":407},
  {"content":"\r\n\r\nكه نمىداند كجا رفته است ! در واقع بايد اين اقدام فداكارانه امام را يكى از پرارج‌ترين فضائل آن حضرت دانست . حاكم نيشابورى از امام سجاد عليه السلام روايت كرده است كه : اولين كسى كه جان خود را براى جلب رضاى خداوند تقديم كرد على بن ابى طالب عليهما السلام بود . « 1 » وى شعرى نيز در اين باره از امام على عليه السلام نقل مىكند كه دو بيت آن را مىآوريم :\r\n وَ باتَ رسول الله فى الغار آمنا * موقى و فى حفظ الاله و فى ستر \r\n وبت اراعيهم و لم يتهموننى * وقد وطنت نفسى على القتل والاسر « 2 » \r\nاز امام باقر عليه السلام ، ابن عباس و عمربن شبه روايت شده است كه آيه  « وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ »  « 3 » دربارهء « ليلة المبيت » و در شأن اميرمؤمنان عليه السلام كه به جاى رسول خدا صلى الله عليه و آله و سلم خوابيده ، نازل شده است . « 4 »\r\nطبرى از برخى از راويان نقل كرده كه ابوبكر نزد على عليه السلام آمد و از وى دربارهء رسول خدا صلى الله عليه و آله و سلم سؤال كرد ، امام فرمود كه اگر با او كارى دارد مىتواند به سمت غار ثور برود .\r\nابوبكر به سمتى كه رسول خدا صلى الله عليه و آله و سلم رفته بود حركت كرد و حضرت كه گمان كرد كسى از مشركان در پى او مىآيد بر سرعت خود افزود . ابوبكر صداى خود را بلند كرد تا آنكه رسول خدا صلى الله عليه و آله و سلم او را شناخت . در حالى كه از پاى رسول خدا صلى الله عليه و آله و سلم خون مىچكيد نزديكى صبح به غار ثور رسيدند . مشركان كه صبحگاه على عليه السلام را بر جاى رسول خدا صلى الله عليه و آله و سلم ديدند از وى دربارهء حضرت پرسيدند ، و وقتى اظهار بىاطلاعى كرد ، وى را از خانه بيرون كشيده كتك زدند و ساعتى نيز در مسجد ( الحرام ) او را حبس كرده و آنگاه رهايش ساختند « 5 » در\r\n\r\n\r\n","description":"","footnote":"\r\n( 1 ) . المستدرك على الصحيحين ، ج 3 ، ص 4 ؛ سبل الهدى ، ج 3 ص 327 ؛ امالى ابن الشيخ ، ص 286 ؛ بحار ، ج 19 ، صص 55 - 54 ؛ از ابن الشيخ ( به نقل از امام سجّاد « ع » )\r\n( 2 ) . المستدرك على الصحيحين ، ج 3 ، ص 4 ؛ سمطالنجوم العوالى ، ج 1 ، ص 293 - 292 ؛ سبل الهدى ، ج 3 ، ص 328 ؛ بحار ، ج 19 ، ص 63 ؛ ( از امالى ابن الشيخ ) الغدير ، ج 2 ، ص 48 ؛ از فصول المهمة ، ص 33 ؛ المناقب ، خوارزمى ، ص 49 ؛ تذكرة الخواص ، ص 21 ؛ نورالابصار ، ص 86\r\n( 3 ) . بقره ، 207\r\n( 4 ) . التبيان ، ج 2 ، ص 183 ؛ مجمع البيان ، ج 2 ، ص 301 ؛ ارشاد ، ص 31 ؛ ابن عساكر ، تاريخ دمشق ترجمة على عليه السلام ، ج 1 ، ص 154 - 153 ؛ تفسيرالعياشى ، ج 1 ، ص 101 ؛ بحار ، ج 19 ، ص 78 ( از عياشى ) ؛ شرح نهج البلاغه ، ابن ابى الحديد ، ج 3 ، ص 270 ؛ الغدير ، ج 2 ، ص 47 ، از اسكافى در ابن ابى الحديد ؛ در آنجا از تفسير ثعلبى روايت ليلة المبيت آمده ؛ و گفته شده : غزالى در احياء ، ج 3 ، ص 238 ؛ آن را از ثعلبى نقل كرده است . و رك مآخذ ديگر در الغدير ، ج 2 ، ص 48 - 47\r\n( 5 ) . تاريخ الطبرى ، ج 2 ، ص 374 ؛ البرهان ، ج 1 ، ص 207 ؛ العياشى ، ج 1 ، ص 101 ؛ بحار ، ج 19 ، ص 78 ؛ السيرة الحلبيه ، ج 2 ، ص 36 ( به صورت مختصر گزارش كرده ) ؛ السيرة النبويه ، ابن كثير ، ج 2 ، ص 235 ؛ وى اين مطلب را از طبرى نقل كرده و آن را « غريب » دانسته است . لابد بدين دليل كه در روايات ديگر تمامى تأكيد بر آن است كه گويا قبلًا برنامه مشتركى براى هجرت در كار بوده و اين نقل آن روايات مشكوك را رد مىكند . قسمت آخر روايت دربارهء حبس امام در مسجد را حلبى ، ج 2 ، ص 28 ؛ آورده است . مقدسى نيز آورده كه رسول خدا صلى الله عليه و آله و سلم تنها رفته و به على عليه السلام سفارش كرد كه ابوبكر كه آمد به وى بگويد آن حضرت به سمت ثور رفته است ( مقدسى ، البدأ والتاريخ ، ج 4 ، ص 170 ) بدين ترتيب آنها باهم نرفته و يا آنگونه كه نقل كرده‌اند اساساً از خانهء ابوبكر راه نيفتاده‌اند . و نيز دربارهء حبس امام و كتك زدن وى ، نك : عيون التواريخ ، ج 1 ، ص 98\r\n","page_name":" 408 ","page_number":408},
  {"content":"\r\n\r\nبرخى روايات از قول آن حضرت نقل شده كه وى را تا سرحد كشتن زدند . « 1 » در روايت احتجاج آمده است كه حضرت هم طعام براى رسول خدا مىفرستاده و هم اخبار مكه را به ايشان منتقل مىكرده است . « 2 » اينها درست فضائلى است كه در روايت معروف عايشه در سيرهء ابن هشام و تاريخ طبرى براى عبد الله و اسماء فرزندان ابوبكر گفته شده است . و شگفت آن كه در روايت طبرى آمده است كه اسماء مىگفت ما سه شب از رسول خدا هيچ خبرى نداشتيم تا آن كه هاتفى در مكه ندايى داده اشعارى خواند كه ما تازه دريافتيم حضرت راهى مدينه شده است . « 3 »\r\nمتأسفانه برخى از وابستگان به خليفهء اول نظير اسماء و عايشه فرزندان وى ( و يا ديگران از قول آنان ) ، روايات چندى را كه هدف آنها فضيلت سازى بوده نقل كرده‌اند ، اين نقلها حكايت از آن دارد كه تمامى خانواده ابوبكر نيز در جريان هجرت بوده‌اند ، در حالى كه اين امر علاوه بر آن كه با نقل مذكور سازگار نيست ، خلاف احتياط نيز به نظر مىآيد .\r\nافزون بر اين ، همان‌طور كه در بحث عوامل تحريف در سيره گذشت ، فضاى آن روايات كه از اسماء بنت ابى بكر نقل شده حكايت از آن دارد كه يكى از جن‌ها اشعارى را در مكه خوانده و همه مردم بدون آنكه وى را ببينند صداى وى را مىشنيده‌اند ! آن جن ، در اين اشعار از ابوبكر و رسول خدا صلى الله عليه و آله و سلم تمجيد كرده و حتى محل پنهان شدن آنان را اعلام كرده است . « 4 » گذشت كه جن امرى واقعى است اما اينكه بدون گواهى از گواهان ، گفته شود در ميان مردم آمده و از پايين تا بالاى مكه رفته و مردم صدايش را مىشنيده‌اند و خودش را نمىديده‌اند قابل قبول نيست . « 5 »\r\n\r\n4 - از مكّه تا مدينه\r\nرسول خدا صلى الله عليه و آله و سلم در ساعات آغازين شب از خانه خود خارج شد و به سمت جنوب مكه ، مسيرى كه عكس جهت مدينه بود ، به راه افتاد . اين بدان دليل بود تا بتواند مشركان را كه احتمالًا در جادهء يثرب به دنبال وى مىرفتند براى مدت بيشترى سرگردان نگاه دارد تا در فرصت مناسب راهى يثرب شود . در روايتى كه پيش از اين گذشت آمد كه ابوبكر به سراغ رسول خدا صلى الله عليه و آله و سلم آمده و خبر هجرت آن حضرت را از امام على عليه السلام شنيد ( و احتمالًا با خبر گرفتن از مسير حركت ) به رسول خدا صلى الله عليه و آله و سلم ملحق گرديد . در واقع آنها تنها كسانى بودند كه از جريان هجرت بدين صورت آگاهى مىيافتند و آن حضرت به سوى كوه ثور آمده و در غارى كه بر آن كوه بوده پنهان شدند .\r\nاز آن سوى مشركان كه چندين ساعت پس از خروج رسول خدا صلى الله عليه و آله و سلم متوجهء خروج آن\r\n\r\n\r\n","description":"","footnote":"\r\n( 1 ) . الخصال ، ج 2 ، ص 124 - 123 ؛ بحار ، ج 19 ، ص 92\r\n( 2 ) . بحار الانوار ، ج 19 ، ص 92\r\n( 3 ) . تاريخ الطبرى ، ج 2 ، ص 380\r\n( 4 ) . طبقات الكبرى ، ج 1 ، ص 229 ، 231 ؛ قبلا مصادر بيشترى براى آن ذكر كرديم .\r\n( 5 ) . به بحث عوامل تحريف در سيره نويسى نگاه كنيد .\r\n","page_name":" 409 ","page_number":409},
  {"content":"\r\n\r\nحضرت از خانه‌اش شدند از هر سوى در پى او شتافتند . از جمله در همين مسير به جستجو پرداختند و تا نزديك غار نيز آمدند . روايات فراوانى حكايت از آن دارد كه آنان به قدرى به غار نزديك شدند كه رسول خدا صلى الله عليه و آله و سلم صداى آنان را مىشنيد . خداوند در سورهء توبه از نصرت خود نسبت به رسول خدا صلى الله عليه و آله و سلم در آن لحظه بحرانى ياد مىكند . در آغاز از مردم گله مىشود كه چرا در وقت دعوت به جهاد كوتاهى كرده‌اند آنگاه تهديد مىكند كه اگر به جهاد نشتابند خداوند آنان را گرفتار عذاب دردناكى خواهد كرد و قوم ديگرى را جايگزين آنان خواهد نمود . آنگاه مىفرمايد :  « إِلَّا تَنْصُرُوهُ فَقَدْ نَصَرَهُ اللَّهُ إِذْ أَخْرَجَهُ الَّذِينَ كَفَرُوا ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها وَ جَعَلَ كَلِمَةَ الَّذِينَ كَفَرُوا السُّفْلى وَ كَلِمَةُ اللَّهِ هِيَ الْعُلْيا وَ اللَّهُ عَزِيزٌ حَكِيمٌ . »  « 1 » اگر شما ياريش نكنيد ، آنگاه كه كافران بيرونش كردند ، خدا ياريش كرد .\r\nيكى از آن دو به هنگامى كه در غار بودند به رفيقش مىگفت : اندوهگين مباش ، خدا با ماست . خدا به دلش آرامش بخشيد و با لشكرهايى كه شما آن را نمىديديد تأييدش كرد .\r\nو كلام كافران را پست گردانيد زيرا كلام خدا بالاست و خدا پيروزمند حكيم است .\r\nبدين ترتيب خداوند از حمايت آشكار خود نسبت به رسول خدا صلى الله عليه و آله و سلم و نزول آرامش بر وى و حمايت از او با سپاهيان ناپيدا سخن مىگويد . « 2 »\r\nاين نصرت بر اساس روايات تاريخى با ايجاد تارهاى عنكبوت بر در غار صورت گرفت ؛ آن گونه كه مشركان مطمئن شدند آن حضرت به درون غار نرفته است . برخى افزوده‌اند كه دو كبوتر نيز در همان جا خانه‌اى درست كرده بودند آن گونه كه اگر كسى به درون غار رفته بود امكان چنين زندگى با آنان نبود . به علاوه صدايى در آسمان ندا داد كه محمد صلى الله عليه و آله و سلم در اين جا نيست او را در دره‌هاى اطراف مكّه جستجو كنيد . « 3 » امية بن خلف در ، درِ غار گفت اين تارها بايد از پيش از ميلاد محمد صلى الله عليه و آله و سلم در اينجا بوده باشد . « 4 » قريش براى كسى كه رسول خدا صلى الله عليه و آله و سلم را بيابد و به دست آنان بسپارد صد شتر جائزه تعيين كرده بودند . « 5 » بر اساس برخى از گزارشها ، رسول خدا صلى الله عليه و آله و سلم و ابوبكر سه روز در غار پنهان شدند تا\r\n\r\n\r\n","description":"","footnote":"\r\n( 1 ) . توبه ، 40\r\n( 2 ) . برخى ، بر خلاف صراحت آيه گفته‌اند « سكينه » و آرامش بر ابوبكر بوده نه رسول خدا صلى الله عليه و آله و سلم زيرا از پيش « سكينه » بر آن حضرت بوده است . اظاهر آيه كه « نزول سكينه » را همراه « نصرت بر وى با سپاهيان نامرئى » آورده خلاف اين نظر است . به علاوه در چند آيهء ديگر نزول سكينه بر رسول خدا صلى الله عليه و آله و سلم آمده است .\r\n( 3 ) . مجمع البيان ، ج 5 ، ص 31 ؛ اعلام الورى ، ص 63\r\n( 4 ) . السيرة الحلبيه ج 2 ص 37\r\n( 5 ) . السيرة النبويه ، ابن هشام ، ج 2 ، ص 486 ؛ انساب الاشراف ، ج 1 ، ص 263\r\n","page_name":" 410 ","page_number":410},
  {"content":"\r\n\r\nمشركين خسته از جستجو ، از يافتن وى منصرف شده و بازگشتند . بر اساس نقل طبرسى ، آن حضرت از عبد الله بن اريقط « 1 » خواست تا نزد على عليه السلام رفته ، زاد و توشه‌اى براى وى فراهم سازد . ابوبكر نيز از وى خواست تا نزد دخترش اسماء رفته و زاد توشه‌اى براى وى بياورد . « 2 »\r\nيكى از نكات جالب در رفتن رسول خدا صلى الله عليه و آله و سلم رعايت كامل مسائل امنيتى است از جمله : باقى گذاشتن امام در خانه براى گمراه كردن مشركان ، رفتن به جنوب مكّه با اين كه مسير به سمت شمال بوده ؛ استفاده از عامر بن فهيره كه كار وى راندن گوسفند پشت سر رسول خدا صلى الله عليه و آله و سلم بوده تا جاى پاى آن حضرت محو شود و نيز استفاده از يك راهنماى مطمئن اما مشرك كه توجه كسى را جلب نكند . به علاوه راه رفتن در شب و مخفى شدن در روز « 3 » .\r\nبنا به روايتى از ابورافع و به نقل ابن عساكر : « كان على يجهز النبى صلى الله عليه و آله و سلم حين كان فى الغار يأتيه الطعام و الشراب » . وى مىافزايد كه امام سه شتر اجاره كرد تا رسول خدا صلى الله عليه و آله و سلم ، ابوبكر و راهنما بر آنها سوار شده و به سوى يثرب حركت كنند . « 4 »\r\nراهنماى رسول خدا صلى الله عليه و آله و سلم كه كاملًا آشنايى با راهها داشت ، آنها را از بيراهه به سمت يثرب روانه كرده و آنها اوائل ربيع الاول به مدينه رسيدند . « 5 » در منابع از روز دوازدهم ربيع الاول [ بر اساس تقويم وستنفلد 
  ] مصادف با 24 سپتامبر [ دوم مهر ماه 
  ] 622 ميلادى به عنوان روز ورود به مدينه ياد شده است . « 6 » مسير هجرت جداى از مسير طبيعى بوده و تنها در چند نقطه تلاقى با آن پيدا مىكرد . دليل اين اقدام احتياطى بود كه بايد صورت مىگرفت تا مبادا مشركان به رسول خدا صلى الله عليه و آله و سلم دسترسى پيدا كنند .\r\nدر طى راه دو حادثهء مهم رخ داد . نخست آن كه مشركى با نام سُراقة بن مالك متوجه حركت رسول خدا صلى الله عليه و آله و سلم و همراهانش گرديد . وى سوار بر اسب ، خواست تا حضرت را دستگير كرده به قريش تحويل دهد و يكصد شتر جايزه را بگيرد . بنا به روايات فراوان ، وى دچار گرفتاريهاى چندى شد ، از جمله سه بار پاهاى اسب وى در زمين فرو رفت . وى احساس كرد عاملى وى را از رسيدن به رسول خدا صلى الله عليه و آله و سلم باز مىدارد . در اين حال ، رسول\r\n\r\n\r\n","description":"","footnote":"\r\n( 1 ) . در برخى منابع چون سيرهء ابن هشام « ارقط » آمده است ؛ ج 2 ، ص 491\r\n( 2 ) . اعلام الورى ، ص 63\r\n( 3 ) . نك : عيون التواريخ ، ج 1 ، ص 100 ( پاورقى )\r\n( 4 ) . تاريخ دمشق « ترجمة على عليه السلام » ، ج 1 ، ص 154 ؛ اعلام الورى ، ص 190 ؛ گرچه اين روايت از طرق اهل سنت نيز نقل شده ، اما در منابع عمومى اهل سنت آمده است كه ابوبكر ، كسى را فرستاد تا دو شتر آوردند . در عين حال در همين روايات قيد شده كه آن حضرت پول آن را پرداخت كرده و بعد سوار شد و فرمود : لا اركب بعيراً لَيْس هولى . در توجيه اين امر گفته شده كه آن حضرت دوست داشت تا جز بر آنچه از آن خودش است هجرت نكند : وفاء الوفاء ، ج 1 ، ص 237\r\n( 5 ) . انساب الاشراف ، ج 1 ، ص 263\r\n( 6 ) . گفته شده است كه روز ورود پيامبر صلى الله عليه و آله و سلم به مدينه ، روز عاشوراى يهود بوده كه به لحاظ ماه‌هاى شمسى در مهرماه مىباشد . در دائرة المعارف مصاحب ( 2 / 1651 ) آمده است كه عاشوراى سالى كه پيغمبر به مدينه وارد شد مطابق روز دوشنبه ى هشتم ربيع الاول و 20 سپتامبر 622 بعد از ميلاد بوده است .\r\n","page_name":" 411 ","page_number":411},
  {"content":"\r\n\r\nخدا صلى الله عليه و آله و سلم را صدا زد و با اطمينان به اينكه نيرويى غيبى پشتوانه اوست و با احساس پيروزى او در آيندهء نزديك ، از وى خواست تا امان نامه‌اى براى وى بنويسد . « 1 »\r\nدر ادامهء راه ، آن حضرت با همراهان در منطقهء قُدَيد به زنى به نام‌ام معبد رسيد كه در خيمه‌اى زندگى مىكرد . آن حضرت از وى خواست تا اگر گوشت يا خرمايى دارد به آنان بفروشد ، اما او گفت كه چيزى در اختيار ندارد . آن حضرت از وى خواست اجازه دهد تا از گوسفندى كه در آنجا بود شير بدوشد ! او گفت : اين گوسفند به دليل ناتوانى از گله باز مانده است . رسول خدا صلى الله عليه و آله و سلم گفت تا آن را نزد وى آوردند و با دستى كه بر او كشيد شيرى فراوان داده و از بركت دست آن حضرت ، تا سالها بعد آن گوسفند مقدار زيادى شير مىداد . « 2 » پس از رفتن رسول خدا صلى الله عليه و آله و سلم شوهر آن زن آمد و او براى همسرش وصفى از شمايل حضرت بيان كرد . اين وصف يكى از بهترين وصفهايى است كه از چهرهء رسول خدا صلى الله عليه و آله و سلم با دقتى شايسته نقل شده است . « 3 »\r\n\r\n5 - رسول خدا صلى الله عليه و آله و سلم در قبا « 4 »\r\nفاصله مكّه تا يثرب از راهى غير معمول طى شد . مطمئناً بايد دشواريهاى چندى براى آن حضرت بوجود آمده و ديرتر از زمانى كه براى سير طبيعى لازم بوده به قبا رسيده باشند .\r\nمقدسى نوشته است كه از زمان خروج از مكه تا رسيدن به قبا پانزده روز به طول انجاميده است . « 5 » قبا منطقه‌اى در فاصله 6 كيلومترى ( جايى كه بعدها مسجد النبى شد ) مركز مدينه و در سمت جنوب آن قرار داد . « 6 » بايد توجه داشت كه در آن زمان مدينه به صورت يك شهر متمركز نبوده بلكه عبارت از چند مركز زيستى براى طواف طوايف مختلف عرب و يهود يك منطقه نسبتاً وسيع بوده است . « 7 »\r\nپيش از اين اشاره كرديم كه تعداد زيادى از مهاجران در قبا سكونت گزيدند . در اين منطقه بنى عمرو بن عوف از طايفهء اوس زندگى مىكرده و محتملًا در پذيرش مهمانان از\r\n\r\n\r\n","description":"","footnote":"\r\n( 1 ) . المستدرك ج 3 صص 6 - 7 ؛ السيرة النبويه ، ابن هشام ج 2 ص 489 . دربارهء طرق مختلف اين روايت رك : دلائل النبوه بيهقى ج 2 صص 483 - 489\r\n( 2 ) . طبقات الكبرى ، ج 1 ، صص 231 - 230\r\n( 3 ) . المستدرك ج 3 ص 9 ؛ طبقات الكبرى ج 1 صص 230 - 231\r\n( 4 ) . دربارهء تلفظ قبابدون همزه يا با همزه ( قباء ) نك : ياقوت ، معجم البلدان ج 4 ص 302\r\n( 5 ) . البدء والتاريخ ، ج 4 ، ص 175\r\n( 6 ) . اكنون شهر مدينه به قبا متصل شده و منطقه قبا ، آباد و مملو از باغ و بستان است . نك : معجم المعالم الجغرافيه فى السيرة النبويه صص 248 - 249\r\n( 7 ) . مقدسى ؛ البدء والتاريخ ، ج 4 ، ص 176\r\n","page_name":" 412 ","page_number":412},
  {"content":"\r\n\r\nخود تلاش زيادى نشان دادند . بلاذرى مىگويد : زمانى كه مهاجران از مكه به سوى مدينه آمدند در قبا سكونت گزيدند . « 1 » رسول خدا روز دوشنبه وارد قبا شدند و تا روز جمعه در شهر باقى ماندند . در برخى روايات آمده است كه رسول خدا صلى الله عليه و آله و سلم بيست و سه شب در قبا ماندند . « 2 »\r\nدر آغاز ورود ، يكى از يهوديان كه پيش از ديگران از آمدن آن حضرت آگاه شده بود ديگران را خبر داد و گفت : اى بنى قيل ! ( نامى كه براى اوس و خزرج بود ) كه صاحب شما آمده است . آن حضرت در قبا در خانه كلثوم بن هدم وارد گرديد . در نقلى ديگر آمده است كه آن حضرت در منزل سعد بن خيثمه سكنا داشته ؛ بلاذرى گفته است كه قول دوم ناشى از آن بوده كه رسول خدا صلى الله عليه و آله و سلم رفت و آمد زيادى نزد سعد بن خيثمه داشته ، « 3 » اما در اصل ، در خانه كلثوم بن هِدْم بوده است . گفته شده سعد بن خيثمه عزب بوده و منزل وى براى ديدار و صحبت رسول خدا صلى الله عليه و آله و سلم با اصحاب انتخاب شده است . « 4 » اصحاب عزب رسول خدا صلى الله عليه و آله و سلم نيز در منزل وى سكونت داشته‌اند . « 5 » پيش از آمدن حضرت ، مسلمانان مسجدى را آماده كرده در آنجا نماز مىگزاردند .\r\nاصولًا اخبارى كه دربارهء انتظار مردم مدينه در كتابهاى سيره روايت شده ، بايد مربوط به ورود آن حضرت به قبا باشد ، نه داخل يثرب ؛ زمانى كه خبر ورود رسول خدا صلى الله عليه و آله و سلم به قبا رسيد ، يكى از اهل باديه را به سراغ طوايفى كه در ساير مناطق مدينه بودند فرستادند و وقتى او خبر را رساند پانصد نفر از انصار به استقبال آن حضرت شتافتند . « 6 » طبعاً در چند روزى كه آن حضرت در قبا بوده مردم يثرب نيز رفت و شد نزد آن حضرت داشته‌اند . از ابوبكر روايت شده است كه در وقت ورود به يثرب مردم شعارشان اين بود : الله اكبر جاء رسول اللّه ؛ الله اكبر جاء محمّد . همچنين نقل شده كه مردم اشعارى را در وقت ورود رسول خدا صلى الله عليه و آله و سلم مىخواندند :\r\n طلع البدر علينا * من ثنيّات الوداع \r\n وجب الشكر علينا * ما دعى للّه داع \r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 264 ؛ معجم البلدان ، ج 4 ، ص 302\r\n( 2 ) . انساب الاشراف ، ج 1 ، ص 263 ؛ از آنجا كه آن حضرت تا آمدن حضرت على عليه السلام در قبا مانده اين نظر مقبولتر به نظر مىرسد .\r\n( 3 ) . انساب الاشراف ، ج 1 ، ص 263 ؛ السيرة النبويه ، ابن كثير ، ج 2 ، ص 270 ؛ تاريخ الطبرى ، ج 2 ، ص 382\r\n( 4 ) . السيرة الحلبيه ، ج 2 ، ص 52\r\n( 5 ) . طبرى ، ج 2 ، ص 382\r\n( 6 ) . السيرة النبويه ، ابن كثير ، ج 2 ، ص 269 ؛ السيرة النبويه ، ذهبى ، ص 333\r\n","page_name":" 413 ","page_number":413},
  {"content":"\r\n\r\n أيها المبعوث فينا * جئت بالأمرالمطاع « 1 » \r\nبرخى اين احتمال را قوى دانسته‌اند كه اشعار مزبور در هنگام ورود رسول خدا صلى الله عليه و آله و سلم به قبا سروده نشده باشد چرا كه « ثنيات الوداع » در مسير شام به مدينه است نه مكه به مدينه . « 2 » گويا اين اشعار در زمان بازگشت رسول خدا صلى الله عليه و آله و سلم از تبوك به مدينه سروده و خوانده شده است .\r\nدر جريان استقبال از رسول خدا صلى الله عليه و آله و سلم ، مسلمانان كه شامل انصار نيز مىشدند همه بطور مسلّح از آن حضرت استقبال كردند . « 3 » محتملًا اين به دليل آن بود كه مردم مدينه تعهد دفاع از وى در عقبه دوم كردهء بودند . در واقع هجرت ، آغاز تشكيل دولت اسلامى بود ، دولتى كه قدرت از لوازم اصلى شكل گيرى آن است . اولين اقدام رسول خدا صلى الله عليه و آله و سلم شكستن بتها ذكر شده است . « 4 »\r\nدر مورد بناى مسجد قبا نامى از عمار بن ياسر به ميان آمده است . به نقل از حكم بن عيينه ، زمانى كه رسول خدا صلى الله عليه و آله و سلم در قبا فرود آمد ، عمار گفت : بايد براى آن حضرت سايبانى ساخت تا زير آن استراحت كرده و نماز بگذارد . آنگاه به جمع آورى سنگ پراخته و مسجد قبا را بنا كرد . آنگاه كه وى سنگها را جمع آورى كرد رسول خدا صلى الله عليه و آله و سلم مسجد را بنا نمود و عمار بناى آن را تكميل كرد بنا بر اين عمار اولين كسى است كه مسجدى براى عموم مسلمانان ساخته است . « 5 » بعدها دربارهء نقش عمار در ساختن مسجد مدينه مدينه نيز سخن خواهيم گفت . ابن هشام نيز نوشته است : اول من بنى مسجداً عمار بن ياسر . « 6 » بنابر اين مسجد قبا بايد نخستين مسجدى باشد كه ناظر برگزارى نماز جماعت مسلمانان به امامت شخص رسول خدا صلى الله عليه و آله و سلم بوده است . بعدها كه در سال نهم هجرى منافقان مسجد ضرار را ساختند خداوند رسول خود صلى الله عليه و آله و سلم را از اقامهء نماز در آن منع كرد :  « لا تَقُمْ فِيهِ أَبَداً ، لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيهِ ، فِيهِ رِجالٌ يُحِبُّونَ أَنْ يَتَطَهَّرُوا »  « 7 »  ؛  هر گز در آن مسجد نماز مگزار ، مسجدى كه از روز نخست بر پرهيزگارى بنيان شده شايسته‌تر است كه در آنجا نماز كنى ، در آنجا مردانى هستند كه دوست دارند پاكيزه باشند زيرا خدا\r\n\r\n\r\n","description":"","footnote":"\r\n( 1 ) . همان\r\n( 2 ) . وفاء الوفاء ، ج 4 ، ص 1170 ؛ زادالمعاد ، ج 3 ، ص 10 ؛ به نقل از الصحيح ، ج 2 ، ص 312\r\n( 3 ) . طبقات الكبرى ، ج 1 ، ص 233 ( و تلبس المسلمون السّلاح )\r\n( 4 ) . البدء والتاريخ ج 4 صص 176 - 177\r\n( 5 ) . السيرة الحلبيه ، ج 2 ، ص 55 ؛ وفاء الوفاء ، ج 1 ، ص 250 ؛ سبل الهدى ، ج 3 ، ص 380 ( از يونس بن بكير ) مؤلف مىافزايد : و هو فى التحقيق اول مسجد صلى فيه باصحابه جماعة\r\n( 6 ) . ابن هشام ، ج 2 ، ص 498 ؛ محقق سيره ، با اشاره به حديث ساختن مسجد قبا توسط عمار روايت مذكوررا از سهيلى در الروض الانف نقل كرده است .\r\n( 7 ) . توبه ( 9 ) 108\r\n","page_name":" 414 ","page_number":414},
  {"content":"\r\n\r\nپاكيزگان را دوست دارد .\r\nدر اين آيه از « نخستين مسجدى كه بر اساس تقوى بنياد گذاشته شده » و « در آن مردانى هستند كه دوستدار پاكى هستند » سخن به ميان آمده است . روايات زيادى مصداق آيه را مسجد قبا مىداند . در روايات چندى اشاره مسجد النّبى شده . « 1 » تعبير « اوّل » تقدم و تأخر را اثبات نمىكند . بلكه آيهء در مقام بيان منزلت مسجدى است كه از « روز نخست » بر پايه تقوى بنا شده باشد . « 2 » اما از نظر مصداق بنا به قرائنى مىتوان گفت كه مقصود مسجد قبا است .\r\nطبرسى مىنويسد : در برابر بنى عمرو بن عوف كه مسجد قبا را داشتند و رسول خدا صلى الله عليه و آله و سلم به دعوت آنان در آن نماز گزارد ، بنى غَنْم بن عوف ( در همان محدودهء قبا ) مسجدى از روى حسادت ساختند و از رسول خدا صلى الله عليه و آله و سلم خواستند در آن نماز بگزارد . اين همان مسجد ضرار است . « 3 » بنا بر اين قرينه ، مقايسه خداوند بايد مربوط به اين دو مسجد باشد . ( در آيهء 110 توبه دقيقاً مقايسه شده است ) . ياقوت در قرن هفتم نوشته است : هنوز بقاياى منهدم شدهء مسجد ضرار در منطقهء وجود دارد كه مردم به قصد ثواب ، به هدم آن مىپردازند . « 4 » خلوصى كه مهاجرين نخست بعد از آن مقدار تحمل مشقات ، رنج سفر و رها كردن خانه و كاشانه داشتند در آيه مذكور منعكس شده است . رسول خدا صلى الله عليه و آله و سلم فراوان به مسجد قبا مىرفتند و در آنجا نماز مىگزاردند . « 5 » اين بايد به احترام مردم قبا باشد كه خالصانه در خدمت اسلام بودند . محتملًا چنين تقاضايى را نيز از پيامبر صلى الله عليه و آله و سلم داشته‌اند .\r\nيكى از نكات ديگر تاريخى دربارهء زمان حضور رسول خدا صلى الله عليه و آله و سلم در قبا ، ورود امام على عليه السلام به قبا در همين فاصله است . گفته شده يكى از دلايل ماندن رسول خدا صلى الله عليه و آله و سلم در قبا ، انتظار ورود امام على عليه السلام و آوردن فرزندان رسول خدا صلى الله عليه و آله و سلم همراه خود بوده است . آن حضرت ، پس از رفتن رسول خدا صلى الله عليه و آله و سلم از مكه ، در ابطح ( محلى در مكه ) ايستاد و اعلام كرد :\r\nهركس امانتى نزد رسول خدا صلى الله عليه و آله و سلم داشته بيايد و آن را بگيرد . زمانى كه امانات مردم را باز\r\n\r\n\r\n","description":"","footnote":"\r\n( 1 ) . نك : الدرالمنثور ، ج 3 ، صص 278 - 277\r\n( 2 ) . در اين باره ديدگاه ديگرى نيز وجود دارد كه « اوّل يوم » را اولين روز ورود آن حضرت به مدينه مىداند . نك : الروض الانف ، ج 2 ، ص 246 ؛ ارشادالسارى ، ج 6 ، ص 234 ؛ وفاء الوفاء ، ج 1 ، ص 248 ؛ فتح البارى ، ج 7 ، صص 209 - 208 ؛ الصحيح ، ج 3 ، صص 40 - 38\r\n( 3 ) . تاريخ المدينه ، ج 1 ، صص 54 - 52 ؛ فتوح البلدان ، ص 18 ؛ مجمع البيان ، ج 5 ، ص 72 ( البته ساختن مسجد قبا در سال نهم بوده است . )\r\n( 4 ) . معجم الادباء ، ج 4 ، ص 302\r\n( 5 ) . عن ابن عمر : كان رسول الله يكثر الاختلاف الى قبا راكباً و ماشياً ؛ الدرالمنثور ، ج 3 ، ص 278 ؛ روايات زيادى در فضيلت نماز خواندن در مسجد قبا نقل شده ( نك : تاريخ المدينه ، ج 1 ، صص 44 - 40 ) و نيز روايت شده كه آن حضرت در صبح هفده رمضان به مسجد قبا مىآمدند ( تاريخ المدينه ، ج 1 ، ص 44 ) و نيز روايت شده كه آن حضرت دوشنبه‌ها به قبا مىآمدند ( همان ، ص 45 )\r\n","page_name":" 415 ","page_number":415},
  {"content":"\r\n\r\nگرداند ، نامه‌اى از رسول خدا در يافت كرد تا به همراه فواطم ( يعنى : فاطمه زهرا عليه السلام و فاطمه بنت اسد و فاطمه فرزند زبير بن عبد المطلب ) و همچنين‌ام ايمن و فرزندش ايمن و جمعى از ضعفاى مكه ، به مدينه هجرت كند . « 1 »\r\nگفته شده است كه سوده همسر رسول خدا صلى الله عليه و آله و سلم وام كلثوم فرزند آن حضرت نيز همراه امام بوده‌اند . به روايت حلبى آن حضرت شبها حركت كرده و روزها را پنهان مىشد و از آنجا كه پياده اين راه را طى كرده پاهايش متورم و زخمى شده و از آن خون مىچكيد .\r\nرسول خدا صلى الله عليه و آله و سلم با ديدن وى او را در آغوش گرفته و گريه كرد . « 2 » امام در قبا در خانهء كلثوم بن هدم ( همان كسى كه رسول خدا صلى الله عليه و آله و سلم نيز در منزل وى بود ) سكونت گزيد . « 3 »\r\n\r\n6 - استقرار رسول خدا صلى الله عليه و آله و سلم و مهاجران در مدينه\r\nدربارهء تعداد روزهاى توقف رسول خدا صلى الله عليه و آله و سلم در قبا اختلاف نظر وجود دارد . برخى آن را سه روز و برخى بيشتر ( تا بيست و سه روز ) گفته‌اند . در آن زمان ، يثرب عبارت از منطقه‌اى بود كه طوايف مختلف اوس و خزرج و نيز يهود در منطقه‌اى ميان دو حره شرقى و غربى آن سكونت داشتند . اين منطقه تقريباً از سه سوى ميان رشته سنگلاخهاى سياه و سخت ( حره ) قرار گرفته و تنها از شمال راهى به سمت احد داشت . قبا در حرّهء غربى واقع شده بود .\r\nرسول اللّه صلى الله عليه و آله و سلم قبا را به سمت مركز اين منطقه محلى كه طايفهء « بنوالنّجار » در آن زندگى مىكردند ترك كردند . در آنجا جمعيت بيشترى سكونت داشت . « 4 »\r\n\r\n\r\n","description":"","footnote":"\r\n( 1 ) . بحارالانوار ، ج 19 ، ص 65 ( از امالى ابن الشيخ )\r\n( 2 ) . نك : السيرة الحلبيه ، ج 2 ، ص 53 ؛ ( قسمتى از روايت را از مقريزى در امتاع الاسماع نقل كرده است . ) ونيز دربارهء قسمت اخير روايت نك : تاريخ دمشق ، ترجمة الامام على عليه السلام ، ج 1 ، ص 154 ؛ در پاورقى از اسدالغابه ، ج 4 ، ص 19 ؛ و معرفة الصحابه ، ج 1 ، برگ 21 - ب ؛ الاختصاص صص 147 - 146 ؛ اعلام الورى ، ص 191 ؛ بحار ، ج 19 ، ص 85 ؛ عيون التواريخ ، ج 1 ، ص 102 ؛ تاريخ يعقوبى ( ج 2 ، ص 41 ) ؛ نيز مىنويسد : و قدم على بن ابى طالب به فاطمه بنت رسول الله صلى الله عليه و آله و سلم . . . و كان يسير الليل و يمكن النهار . و ايضاً دربارهء هجرت امام على عليه السلام با فواطم نك : اربلى ، كشف الغمه ، ج 11 ، صص 407 - 406 ( از زمخشرى در كشاف )\r\n( 3 ) . تاريخ الطبرى ج 2 ص 382 ؛ السيرة الجليه ابن هشام ج 2 ص 493 تاريخ دمشق ، ترجمة الامام على عليه السلام ج 1 ص 155 ؛ تعجب در اين است كه ابوبكر به محض ورود ( به نوشته ابن هشام ) به سُنح رفت محلى كه بنو الحارث از قبيله خزرج در آن ساكن بودند . رك : ابن هشام ج 2 ص 493 ابن خرم ، جوامع السيرة ص 72 در آننننجا در تيتر بحث به اشتباه آمده است [ منزل ابى بكر بقبا 
  ] اما زير همان تيتر منطقه سُنح را نوشته كه در شمال شرق مسجد النبى قرار داشت نه در قبا كه محله‌اى در جنوب مسجد النبى صلى الله عليه و آله و سلم در فاصله 6 كيلومترى بود . نك : بحار ج 19 ص 116 ( از روضة الكافى ص 337 )\r\n( 4 ) . مادر عبد المطلب ، سلمى بنت عمرو از بنو النجار بوده است . السيرة النبويه ، ابن هشام ج 2 ص 495 . البته رسول خدا در نزد بنى عدى بن النجار كه دائى هابودند فرود نيامد بلكه اندكى جلوتر در نزد بنى مالك بن النجار فرود آمد .\r\n","page_name":" 416 ","page_number":416},
  {"content":"\r\n\r\nپيش از هجرت رسول خدا صلى الله عليه و آله و سلم ، اين منطقه يا به قولى ، بخشى از آن را يثرب مىناميدند كه معناى خوبى نداشت . « 1 » پس از ورود آن حضرت ، نام شهر به عنوان مدينة الرسول تغيير يافت به همين مناسبت نامهاى زيباى ديگرى هم مانند طَيْبه « 2 » براى آن انتخاب كردند .\r\nرسول خدا صلى الله عليه و آله و سلم در روز جمعه از قبا حركت كرده و در منطقه وادى رانوناء نماز جمعه را برگزار اقامه كرد . برخى از مورخان اين نماز را اولين نماز جمعه دانسته‌اند ، اما برخى ديگر گفته‌اند كه در قبا نيز نماز جمعه برگزار شده بود . « 3 » در واقع اگر ايام ماندن در قبا بيش از پنج روز و يا آنچنان كه برخى گفته‌اند بيست و سه روز باشد ، طبعاً نماز جمعه در قبا برگزار مىشده است . به هر صورت ، بعدها در « وادى رانوناء » در محلى كه آن حضرت نماز جمعه خواند ، مسجدى با نام « مسجد الجمعه » ساخته شد كه اكنون نيز به شكل زيبايى بازسازى شده است .\r\nتمامى منابع در اين امر متفق‌اند كه رسول خدا صلى الله عليه و آله و سلم تصميم براى انتخاب محل اقامت را مستقيم نگرفتند ، بلكه در برابر درخواستهاى متعدد طوايف مختلف انصار كه خواستار توقف آن حضرت نزد خود بودند مىفرمودند : هر كجا كه شترشان توقف كند همانجا اقامت خواهند گزيد . « خلّوا سبيلها فانّها مأمورة » . « 4 » پاسخ روشن ترى كه آن حضرت در برابر درخواست‌ها دادند اين بود كه « انّى امِرْتُ بِقَرْيَةٍ تَأكُلُ القُرى « 5 » » . من مأمورم در قريه‌اى بمانم كه وسعت و گنجايش آن را داشته باشد كه ديگر قريه‌ها را در خود جاى دهد . در واقع آن حضرت به دنبال منطقه‌اى بود كه ظرفيت بيشترى داشته و از لحاظ وسعت آمادگى براى تبديل به شهر شدن و جاى دادن به تمامى مهاجران را داشته باشد .\r\nطوايف مختلف انصار كوشيدند تا افتخار ميزبانى آن حضرت را داشته باشند . در نهايت شتر آن حضرت در ميان طايفه بنومالك بن النجار فرود آمد . در اين موقع ، ابوايوب پيش از ديگران ، اسباب و اثاثيهء رسول خدا صلى الله عليه و آله و سلم را به منزل برد و آن حضرت نيز در برابر درخواست ديگران فرمود كه هركس بايد همراه اثاثيه خود باشد . بدين ترتيب آن حضرت در خانهء ابوايوب كه تنها دو اتاق ( يكى بر روى ديگرى ) داشت فرود آمد و تا هفت ماه پس از آن ، در آنجا اقامت داشت . « 6 » آن حضرت در اتاق زيرين و ابوايوب با همسرش در اتاق بالا\r\n\r\n\r\n","description":"","footnote":"\r\n( 1 ) . معجم البلدان ، ج 5 ، ص 430\r\n( 2 ) . معجم البلدان ، ج 5 ، ص 83\r\n( 3 ) . وفاء الوفاء ، ج 1 ، ص 256 ، ج 3 ، صص 821 - 819\r\n( 4 ) . السيرة النبويه ، ابن هشام ، ج 2 ، ص 495\r\n( 5 ) . وفاء الوفاء ج 1 ص 256 ( از كتاب اخبار المدينه يحيى الحسينى )\r\n( 6 ) . انساب الاشراف ، ج 1 ، ص 268 - 267 ؛ طبقات ، ج 1 ، ص 236 ؛ وفاء الوفاء ، ج 1 ، ص 265 ؛ قول ديگرى حكايت از يكسال دارد همانگونه كه قول سومى فقط يك ماه را ياد كرده . استاد ما علامه مرتضى قول يك ماه را پذيرفته و محتمل چنين دانسته‌اند كه مسجد و منزل رسول خدا صلى الله عليه و آله و سلم با تلاش وسيع مردم بايد در اين فاصله ساخته شده باشد . نك : الصحيح ، ج 3 ، صص 11 - 10\r\n","page_name":" 417 ","page_number":417},
  {"content":"\r\n\r\nبسر مىبردند . « 1 »\r\nگفته شده محل فرود آمدن شتر ، زمينى متعلق به دو كودك يتيم بود كه از آن براى خشك كردن خرما استفاده مىشد . اين محل به زودى به عنوان مسجد مسلمانان مورد استفاده قرار گرفت . طبرى روايت درست را اين دانسته است كه آن زمين متعلق به بنى نجار بوده است .\r\nزمين مزبور كه در آن درختان نخل و نيز قبورى از مشركان بوده ، توسط آن حضرت خريدارى شد و پس از صاف كردن ، براى مسجد مورد استفاده قرار گرفته است . « 2 »\r\nاستقبال انصار از مهاجران و جاى دادن آنان در خانه هايشان ، از سوى خداوند به عنوان « ايثار » شناخته شده است . در واقع ، انصار در اصل ، اسلام را نصرت دادند ، اما در مرحله‌اى پايين‌تر به يارى مهاجران شتافتند . مهاجرانى كه حتى اگر ثروتى داشتند آنها را بر جاى گذاشته و دست خالى به مدينه آمده بودند . خداوند دربارهء آنان مىفرمايد :  وَ الَّذِينَ تَبَوَّؤُا الدَّارَ وَ الْإِيمانَ مِنْ قَبْلِهِمْ يُحِبُّونَ مَنْ هاجَرَ ، إِلَيْهِمْ وَ لا يَجِدُونَ فِي صُدُورِهِمْ حاجَةً مِمَّا أُوتُوا وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ ،  « 3 » و كسانى كه پيش از آمدن مهاجران در ديار خود بوده‌اند و ايمان آورده‌اند ، آنهايى را كه به سويشان مهاجرت كردند دوست مىدارند . و آنچه مهاجران را داده شود ، در دل احساس حسد نمىكنند و ديگران را بر خويش ترجيح مىدهند ، هر چند خود نيازمند باشند . و آنان كه از بخل خويش در امان مانده باشند رستگارانند » . دربارهء نزول اين آيه گفته شده است كه پس از آنكه غنائم بنى النضير در اختيار پيامبر صلى الله عليه و آله و سلم قرار گرفت ، آن حضرت از انصار خواستند يكى از دو پيشنهاد را بپذيرند يا آنكه غنائم به مهاجران داده شود و از خانه‌هاى انصار درآيند و يا ميان همه مسلمانان قسمت شود و آنها در خانه‌هاى انصار بمانند . انصار پاسخ دادند كه هم غنائم به مهاجران داده شود و هم در خانه‌هاى ما بمانند و از اموال ما استفاده كنند . « 4 »\r\nشواهد فراوانى براى اين ايثار يافت مىشود . زيد بن ثابت دربارهء زندگى رسول خدا در خانه ابوايوب مىنويسد : شبى نبود كه سه تا چهار نفر براى رسول خدا صلى الله عليه و آله و سلم طعام نياورند . « 5 » يك شاعر انصارى نيز اين با اشاره به عدم حمايت مكيان در طول سالها از وى مىگويد :\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 2 ، ص 498\r\n( 2 ) . نك : تاريخ الطبرى ج 2 صص 396 - 397\r\n( 3 ) . حشر ، 9\r\n( 4 ) . تاريخ المدينة ج 2 ص 489 ؛ مجمع البيان ج 9 ص 258\r\n( 5 ) . طبقات الكبرى ج 1 ص 237 . ؛ وفاء الوفاء ج 1 ص 266\r\n","page_name":" 418 ","page_number":418},
  {"content":"\r\n\r\n بَذَلْنا لَهُ الأمْوال مِن جُلِّ مالنا * و انفسنا عند الوعى والتآسيا « 1 » \r\nكعب بن مالك نيز در شعرى مىگويد :\r\n اللّه اكرمنا بنصر نبيّنا * و بنا أقام دَعائم الاسلام \r\n و بنا اعزَّ نَبيَّه و وليَّهُ * وَ أعزَّنا بِالنَّصرْ والأقدام « 2 » \r\nزمانى كه رسول خدا صلى الله عليه و آله و سلم ميان عبد الرحمن بن عوف با سعد بن ربيع انصارى عقد مؤاخاة بست ، سعد به وى گفت : من ثروتمندترين مردم مدينه هستم ، تو بخشى از اموال من را براى خود بردار . « 3 » در نقل ديگرى آمده است ، كه پس از آمدن مهاجران به مدينه ، انصار براى بردن آنان به خانه هايشان به نزاع با يكديگر پرداخته و در نهايت با قرعه كشى ، آنها را ميان خود تقسيم كردند ، اين به دليل تمايل انصار در ميزبانى مهاجران بود . « 4 » به نوشته بلاذرى انصار هر مقدار كه زمين اضافى داشتند به رسول خدا صلى الله عليه و آله و سلم هديه كردند و گفتند كه اگر مىخواهد مىتواند منازل آنان نيز بگيرد . رسول خدا صلى الله عليه و آله و سلم از اين زمين‌ها و نيز زمين‌هايى كه صاحبى نداشت ، قطعه‌هايى را به مهاجران واگذار كرد . وى مىافزايد انصار به شدّت مشتاق ميزبانى مهاجران بودند . « 5 »\r\nدر چنين شرايطى اكثريت قريب به اتفاق مهاجران افراد فقيرى بودند ، چرا كه اگر ثروتى نيز داشتند نتوانسته بودند تا با خود به مدينه آورند . همّت انصار سبب شد تا مدينه بتواند اين مقدار مهاجرا را بپذيرد ، گرچه بعدها با كثرت مهاجران ، تعدادى از آنان در مسجد سكونت داده شدند . اين افراد با نام « اهل صُفّه » شناخته مىشوند .\r\nيكى از تبعات هجرت شكل گيرى دو مفهوم انصار و مهاجر « 6 » بود كه قرآن نيز مسلمانان مدينه را با همين دو عنوان خطاب مىكند . « 7 » اين پيوند نخستين ميان مهاجران و انصار كه حاصل يك تحول درونى در آنها بود براى سالها ادامه يافت . اما بعدها ، زمانى كه مكه فتح شد و بنى اميه به اجبار اسلام را پذيرفتند ، به اختلاف ميان اين دو گروه دامن زده و در برابر اتحاد نخست ، رقابت آنان مشكلات فراوانى را بوجود آورد . گفتنى است كه يكى از اين\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 2 ، ص 514 ؛ تاريخ الطبرى ، ج 2 ، ص 385 ؛ السيرة النبويه ، ذهبى ، ص 337 ؛ المعارف ، ص 61 ؛ ( در اشعارى كه نقل شده اختلاف است كه چند بيت آن از حسان است يا صرمة بن ابى انس انصارى )\r\n( 2 ) . انساب الاشراف ، ج 1 ، ص 267\r\n( 3 ) . طبقات الكبرى ، ج 3 ، ص 126 ؛ بخارى ، ج 2 ، ص 310 - 309\r\n( 4 ) . السيرة الحلبيه ، ج 2 ، ص 64\r\n( 5 ) . انساب الاشراف ، ج 1 ، ص 270 ؛ البلدان ، ج 6 ، ص 86\r\n( 6 ) . توبه ، 101 - 100\r\n( 7 ) . اصطلاح مهاجرين اولين ، به كسانى اطلاق شده كه قبل از تغيير قبله به مدينه آمدند . نك : ابن ابى شيبه ، ج 7 ، ص 346 ؛ تاريخ المدينه ، ج 2 ، صص 492 - 491\r\n","page_name":" 419 ","page_number":419},
  {"content":"\r\n\r\nمشكلات ، همان پيدايش جريان سقيفه است كه حاصل ترس همراه با رقابت انصار از مهاجران ، يا به عبارتى قريش سياسى بود . در زمان حاكميّت بنى اميه ، دشمنى قريش سياسى - كه خود را وارث مهاجران مىشمرد - با انصار رو به فزونى نهاد . « 1 » در قسمتهاى بعد گزارشى از ايجاد اخوت ميان آنان توسط رسول خدا صلى الله عليه و آله و سلم و تلاشهاى منافقان را در ايجاد اختلاف سخن خواهيم گفت .\r\n\r\n7 - استمرار وجوب هجرت تا فتح مكه\r\nمسألهء هجرت از مكه به مدينه ، جداى از آنكه يك تكليف سياسى تلقى مىشده ، مُهر وجوب شرعى را نيز بر خود داشت . گفته شده كه خداوند به رسول خود دستور داد تا هجرت كند و به او فرمود تا اين آيت را بخواند :  « رَبِّ أَدْخِلْنِي مُدْخَلَ صِدْقٍ وَ أَخْرِجْنِي مُخْرَجَ صِدْقٍ وَ اجْعَلْ لِي مِنْ لَدُنْكَ سُلْطاناً نَصِيراً  « 2 » بگو : اى پروردگار من ، مرا به راستى و نيكويى داخل كن و به راستى و نيكويى بيرون بر و مرا از جانب خود قدرت و يارى عطا كن . پيش از آن رسول خدا صلى الله عليه و آله و سلم برخى اصحاب را به هجرت به مدينه مكلف ساخته بود و پس از هجرت آن حضرت ، و همزمان با شكل گيرى مركزى براى « امّت اسلامى » ، ديگر مسلمانان نيز دستور يافتند تا به مدينه درآيند .\r\nدر اينكه چنين تكليفى وجود داشته ، شواهد فراوانى وجود دارد و نيز در اين باره كه عدم هجرت يك فرد ، مىتوانسته به معناى باقى ماندن وى بر كفر تلقى شود . در اين باره خداوند مىفرمايد : آنان [ كه به ظاهر ايمان آورده اما هجرت نمىكنند و طبعاً در كنار كفار هستند 
  ] دوست دارند تا شما نيز همچون آنان به كفر در آييد و برابر با آنان شويد . پس شما از ميان آنان « اولياء » بر نگيريد ، مگر آنكه در راه خدا هجرت كنند ؛ اگر چنين نكردند [ همانند ساير كافران 
  ] آنان را دريابيد و هر كجا يافتيد به قتل در آريد . « 3 »\r\nدر سورهء انفال نيز آمده است : « آنان كه ايمان آوردند و هجرت كردند و جهاد با مال و جانشان در راه خدا كردند و آنان كه به آنان پناه داده و حمايتشان كردند ، برخى « اولياء » برخى ديگرند اما  « وَ الَّذِينَ آمَنُوا وَ لَمْ يُهاجِرُوا ما لَكُمْ مِنْ وَلايَتِهِمْ مِنْ شَيْءٍ حَتَّى \r\n\r\n\r\n","description":"","footnote":"\r\n( 1 ) . نك : الموفقيات صص 227 - 228 - 376 - 594 ؛ الاغانى ج 16 صص 35 - 36 - 37 - 42 - 48\r\n( 2 ) . المستدرك على الصحيحين ، ج 3 ، ص 3 ؛ از قتاده نقل شده كه رسول خدا صلى الله عليه و آله و سلم دريافت كه بدون « سلطان » نمىتواند فرايض دينى و كتاب خدا را اقامه كند ، لذا درخواست « سلطنت » كرد . نك : دلائل النبوه ، بيهقى ، ج 2 ، ص 517 ؛ به نظر چنين مىآيد كه تطبيق آن بر هجرت صرفاً يك تطبيق ذهنى باشد . نظير بسيارى از شأن نزولهاى ديگر كه به خاطر اندك شباهت بين آيد و واقعه نقل شده است . سورهء اسراء سوره‌اى مكى است .\r\n( 3 ) . نساء ، 89\r\n","page_name":" 420 ","page_number":420},
  {"content":"\r\n\r\n يُهاجِرُوا  « 1 »  »  آنان كه ايمان آوردند ، اما هجرت نكردند ، تا وقتى هجرت نكنند اولياء شما نمىتوانند باشند . و بار ديگر در همان سوره نساء مىفرمايد : « آنان كه ملائكه جانشان را بر گرفتند كسانى كه در حق خود ظلم كرده بودند . به آنان گفتند شما در كجا بوديد ؟ گفتند : ما مستضعفان در روى زمين بوديم . به آنان گفتند :  « أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها  ، آيا زمين خدا فراخ نبود تا در آن هجرت كنيد » . و در ادامه مىفرمايد كه محل آنان جهنم خواهد بود ، مگر مستضعفانى كه مردان و زنان و فرزندان آنها راه چاره‌اى در اختيار نداشته‌اند . « 2 »\r\nبدين ترتيب روشن مىشود كه دست كم در سه مورد لزوم هجرت به مدينه مطرح شده و غير مهاجران متّهم به كفر شده‌اند . تنها استثنا دربارهء كسانى است كه به دلايلى از جمله مخالفت كفار و به دليل ممانعت آنان توانايى هجرت نداشته‌اند . افزون بر آياتى كه گذشت ، در قرآن در هر چند موردى كه سخن از « ايمان ، هجرت و جهاد » « 3 » به ميان آمده اهميت هجرت به « مدينه » هم ياد شده است . در مورد آيات 97 و 98 سورهء نساء كه در بالا بدان اشاره شد ، گفته شده : دربارهء كسانى است كه ادعاى اسلام داشتند ، اما كافران به اجبار آنان را در جنگ بدر حاضر ساختند . همچنين گفته شده كه عباس عموى رسول خدا صلى الله عليه و آله و سلم ، عقيل و كسانى ديگر كه به اسارت در آمدند ، مكلّف به پرداخت فديه شدند و وقتى يكى از آنان گفته كه نماز مىخوانده رسول خدا آيهء  « أَ لَمْ تَكُنْ أَرْضُ اللَّهِ واسِعَةً »  را براى وى تلاوت كردند . در ادامه خبر آمده كه وقتى اين آيت نازل شد ، حكم چنين بود كه « كسى كه مسلمان شود اما هجرت نكند ، كافر است مگر آنكه هجرت كند « 4 » » .\r\nوجوب هجرت در تمام سالهاى دورهء مدينه تا زمان فتح مكه - سال هشتم - مطرح بوده است . اين حكمى است كه بر اساس آيات مذكور به خوبى قابل فهم است . ابن عربى مفسر مىنويسد : حكم به هجرت امرى واجب در زمان رسول خدا صلى الله عليه و آله و سلم بوده است . « 5 » در خبر ديگرى آمده كه رسول خدا صلى الله عليه و آله و سلم به كسانى كه به عنوان فرمانده به جنگ مىرفتند چند سفارش مىكردند . نخست آن كه در نخستين برخورد با مشركان ، آنان را به اسلام دعوت كنند . اگر اجابت كردند از جنگ با آنان خوددارى كنند . آنگاه آنان را به « تحوّل » از منازلشان به « دارالمهاجرين » دعوت كند . اگر نپذيرفتند آنان را آگاه سازد كه حكم « اعراب مسلمين » را\r\n\r\n\r\n","description":"","footnote":"\r\n( 1 ) . انفال ، 72\r\n( 2 ) . نساء ، 98 - 97\r\n( 3 ) . به عنوان مثال نك : بقره ، 218 ؛ آل عمران ، 195 ؛ انفال ، 75 ، 74 ، 72 ؛ توبه ، 200 ؛ نحل ، 41 ، 110 ؛ حج ، 58\r\n( 4 ) . در المنثور ، ج 2 ، ص 206 ؛ و نك : التبيان ، ج 3 ، ص 303\r\n( 5 ) . احكام القرآن ، ج 2 ، ص 872\r\n","page_name":" 421 ","page_number":421},
  {"content":"\r\n\r\nدارند و جز در صورتى كه جهاد در راه خداوند كنند سهمى از « فىء و غنائِم » ندارند . « 1 »\r\nكسانى كه در طول اين سالها مسلمان مىشدند جز بر اسلام ، بر « هجرت و جهاد » نيز بيعت مىكردند . « 2 » از آنجا كه اين حكم در عين شرعى بودن ، نوعى حكم سياسى بوده و به نظر رسول خدا صلى الله عليه و آله و سلم به عنوان حاكم مسلمانان بستگى داشت و ايشان به منزله حاكم مسلمين مىتوانست كسانى را كه مشكلى دارند از انجام اين اقدام دينى - سياسى معاف دارد ، كسانى اجازه يافتند تا در منطقهء خود بمانند . يك بار يكى از اصحاب كه بر هجرت بيعت كرده بود ، در استفاده از آب مدينه دچار مشكل شده و گفت كه اگر از آب « بطحان » بنوشد ، از بيمارى رهايى مىيابد . آن حضرت به وى اجازه دادند تا برگردد و به وى فرمودند « أنْتَ مُهاجِرٌ حَيث كُنت « 3 » » . اين اجازه تنها براى افراد خاصى بوده و يكى از افرادى كه اجازه يافتند « سلمة بن اكوع » بوده است . وى بدليل ترك مدينه متهم بوده كه از حكم هجرت تخطى كرده ، اما از وى بدليل اجازه‌اى كه از رسول خدا صلى الله عليه و آله و سلم داشته دفاع شده است . « 4 »\r\nفديك نامى مىگويد : نزد رسول خدا صلى الله عليه و آله و سلم آمدم و گفتم : اينان بر اين گمانند كه اگر كسى هجرت نكند هلاك مىشود ! آن حضرت فرمود : نماز را بپاىدار ، زكات را بپرداز ، از زشتى فاصله بگير و در زمين قوم خودت بمان ، مهاجر خواهى بود . « 5 » ممكن است كه وى بعد از فتح مكه چنين پاسخى را شنيده باشد ، در آن زمان هجرت واجب نبوده است ؛ گرچه كسانى بدليل حكمى كه پيش از فتح مكه بود ، دچار چنين ابهامى مىشدند . اين مطلب دربارهء صفوان بن اميّه كه از اشراف مكه بوده و پس از مكه مسلمان شد پيش آمد . به وى گفته شد كه « لا دينَ لِمَنْ لا هِجْرَةَ لَهُ » ، كسى كه هجرت نكند دين ندارد . وى نزد رسول خدا صلى الله عليه و آله و سلم آمد و آن حضرت به وى فرمودند كه مىتواند در مكه سكونت گزيند . « 6 » اين در واقع اجازه بر عدم هجرت نبود بلكه بدليل آن بود كه پس از فتح ، لزوم هجرت برداشته شد . « بلال بن حارث مُزَنى » نيز در سال پنجم هجرت نزد رسول خدا صلى الله عليه و آله و سلم آمد و گفت كه در منطقه خود اموالى دارد كه جز خود وى نمىتواند به آنها برسد اگر اسلام جز با هجرت نيست آنها را بفروشد و به مدينه در آيد . رسول خدا صلى الله عليه و آله و سلم به وى فرمودند كه هر كجا باشد در صورتى كه\r\n\r\n\r\n","description":"","footnote":"\r\n( 1 ) . المصنف ، عبد الرزاق ، ج 5 ، ص 218\r\n( 2 ) . در جريان خندق آمده است كه آن حضرت بر « هجرت » بيعت مىكردند . مسند احمدبن حنبل ، ج 3 ، ص 429\r\n( 3 ) . مجمع الزوائد ، ج 5 ، ص 254\r\n( 4 ) . همان ، ج 5 ، ص 254 - 253\r\n( 5 ) . نك : الاستيعاب ، ج 3 ، ص 1268 ، ترجمه 2089 ؛ اسدالغابة ، ج 4 ، ص 351 ، ترجمه ، 4197 ؛ مجمع الزوائد ، ج 5 ، ص 255 ، مختصرتاريخ دمشق ، ج 7 ، ص 179\r\n( 6 ) . مختصر تاريخ دمشق ، ج 11 ، ص 89 ؛ تاريخ المدينة المنورة ، ج 2 ، ص 483\r\n","page_name":" 422 ","page_number":422},
  {"content":"\r\n\r\nتقوى پيشه كنند چيزى از اعمالش كاسته نخواهد شد » . « 1 » اين نيز مىتواند استثناى ديگرى باشد .\r\nنمونه‌هاى ديگرى نيز وجود دارد كه محتمل است پس از فتح بوده باشد . « 2 » اما نمونه‌اى كه قطعاً پيش از فتح مكه بوده مربوط به وفد قبيلهء مزينه است كه چهار صد تن از آنان در رجب سال پنجم به مدينه آمدند پس رسول خدا صلى الله عليه و آله و سلم براى آنان « الهجرة فى دارهم » را قرار دادند و فرمودند شما هر كجا باشيد مهاجر هستيد ، به سوى اموالتان باز گرديد . « 3 »\r\nكسانى كه به مدينه هجرت مىكردند ، مجاز به ترك آن نبودند . در صورتى كه تخلف مىكردند به عنوان « اعرابى » شناخته مىشدند . به عبارت ديگر در صورت بازگشت آنان گرفتار « التعرب بعد الهجرة » مىشدند ؛ اين « تعرب » به منزله كفر تلقى مىشد . زبيدى مىگويد كه مهاجران را نمىتوان اعرابى خواند آنان عرب هستند . « 4 »\r\nاز رسول خدا صلى الله عليه و آله و سلم نقل شده كه كسى كه « بداوت گزيند جفا كرده است » . « 5 » و نيز از آن حضرت نقل شده كه لعنت خداوند بر كسى كه پس از هجرت بداوت گزيند مگر آنكه فتنه‌اى پيش آيد ، در آن صورت رفتن به باديه بهتر از ماندن در فتنه است . « 6 » ابن مسعود نيز از جمله لعنت شدگان در لسان رسول خدا صلى الله عليه و آله و سلم را « اعرابى مرتدى دانسته كه تعرب بعد الهجرة داشته است » . « 7 » در روايت ديگرى از رسول خدا صلى الله عليه و آله و سلم تعرب بعد الهجرة از گناهان كبيره شمرده شده ؛ ابن منظور در پى روايت افزوده كه اين بدان معنى است كه وى به باديه برگردد و پس از آنكه مهاجر بوده در كنار اعراب سكونت گزيند ، او مىگويد اين افراد را « همچون مرتد » به شمار مىآوردند . « 8 » امام على عليه السلام نيز در مذمّت مردم كوفه در اينكه از اسلام حقيقى به دور افتاده‌اند مىفرمايد كه شما « صِرْتُم بعد الهجرة أعْرابا » « 9 » ؛ پس از هجرت اعرابى شده‌ايد . اين استعمال نشان مىدهد كه اهميت هجرت تا چه اندازه بوده است .\r\nدر برخى از نقلها از دو هجرت ياد شده است ، يكى « هجرة البادى » و دوم « هجرة الحاضر » ؛ در روايتى از رسول خدا صلى الله عليه و آله و سلم با ياد از اين دو هجرت آمده است كه هجرت بادى آن است كه فرد مسلمان شده وقتى فراخوانده مىشود اجابت كند و زمانى كه به وى دستور\r\n\r\n\r\n","description":"","footnote":"\r\n( 1 ) . تهذيب الكمال ، ج 4 ، ص 284\r\n( 2 ) . مجمع الزوائد ، ج 5 ، ص 253 ؛ المصنف ، عبد الرزاق ، ج 11 ، ص 129 ؛ سنن نسائى ، ج 7 ، ص 143 ، ص 144 ؛ بخارى ، ج 2 ، ص 337\r\n( 3 ) . الطبقات الكبرى ، ج 1 ص 291\r\n( 4 ) . تاج العروس ، ج 3 ، ص 334\r\n( 5 ) . مجمع الزوائد ، ج 5 ، ص 254\r\n( 6 ) . همان\r\n( 7 ) . المصنف ، عبد الرزاق ، ج 3 ، صص 145 - 144\r\n( 8 ) . لسان العرب ، ج 2 ، ص 76 ؛ در روايات اهل بيت عليهم السلام نيز تعرب بعد الهجره گناه كبيره دانسته شده ؛ نك : الكافى ، ج 2 ، صص 277 ، 278 ، 280 و 281 ؛ معانى الاخبار ، ص 265\r\n( 9 ) . نهج البلاغه ، خطبهء ، 192\r\n","page_name":" 423 ","page_number":423},
  {"content":"\r\n\r\nمىرسد اطاعت كند ؛ اما هجرت حاضر تكاليف دشوارترى داشته و پاداش بيشترى نيز دارد . « 1 » در نقل ديگر آمده است كه رسول خدا صلى الله عليه و آله و سلم شخصى را در مسجد ديدند كه به تازگى به مدينه آمده بود ؛ از وى پرسيدند : به چه علت آمده‌اى ؟ گفت : مهاجراً الى الله و رسوله ؛ حضرت پرسيدند : « هجرت اقامت » يا « هجرت رجعت » ؟ او گفت : هجرت اقامت ؛ آنگاه حضرت با او بيعت كردند . « 2 » و در نقل ديگرى آمده است كه زمانى كه واثلة بن اسقع خدمت حضرت عرض كرد كه مهاجر است ؛ رسول خدا صلى الله عليه و آله و سلم از او پرسيدند : « هجرت بادى » يا « هجرت تألّه » كه « تعبد و تنسّك » ؟ او گفت : كداميك بهتر است ؟ حضرت فرمودند : هجرت تاله ؛ يعنى ماندن نزد رسول خدا صلى الله عليه و آله و سلم . « 3 »\r\nبه نظر مىرسد كه در اين اواخر از شدت اين حكم كاسته شده است . اين نيز محتمل است كه حتى پس از فتح مكه نيز آمدن به مدينه امتيازى محسوب مىشده و كسانى كه در باديه بوده‌اند و طبعاً متحمّل زحماتى كه مهاجران مىشدند ، نمىشدند ، از آن امتيازات بى بهره بوده‌اند . « 4 » در روايتى از امام كاظم عليه السلام آمده كه اعراب [ غير مهاجران 
  ] سهمى نداشته‌اند ، حتى اگر در جهاد شركت مىكردند ، زيرا رسول خدا صلى الله عليه و آله و سلم با آنان چنين مصالحه كرد تا در ديار خود بمانند [ و طبعاً به زندگى مادى خود برسند 
  ] و هجرت نكنند ، اما در صورتى كه جنگى پيش آمد در آن شركت كنند ؛ در اين صورت نيز در غنيمت نصيبى نخواهند داشت . « 5 »\r\nهمانگونه كه اشاره شد اين بدان دليل بود كه مهاجران از همه اموال خويش صرفنظر كرده و در طى اين سالها تنها به قصد جهاد ، هجرت كرده بودند . طبعاً اگر در جنگ غنيمتى بدست مىآمد اختصاص به آنان داشت . در برخى مواقع حتى انصار نيز بىبهره مىماندند تا مهاجرين بتوانند با استفاده از غنايم به زندگى خود سر و سامانى داده و متكى به انصار نباشند . فرمان هجرت تا زمانى كه مكه بدست مسلمانان گشوده شد ، ادامه داشت ، اما پس از آن كه « دار الشرك مكه » به‌دار الاسلام تبديل گرديد حكم هجرت لغو شد . بدين ترتيب پس از فتح ، بر مسلمانان واجب نبود تا به مدينه در آيند و يا اگر آمدند « مهاجر » تلقى شوند .\r\nروايت « لا هجرة بعد الفتح » توسط تعدادى از صحابه نقل شده است . جابر بن عبد الله ، « 6 » عايشه ، « 7 » ابو سعيد خدرى ، « 8 » صفوان بن اميه ، « 9 » انس بن مالك ، « 10 » عبد الله بن عباس ، « 11 » مجاشع\r\n\r\n\r\n","description":"","footnote":"\r\n( 1 ) . سنن نسائى ، ج 7 ، ص 144 ؛ مجمع الزوائد ، ج 5 ، ص 252\r\n( 2 ) . تاريخ المدينة المنوره ، ج 2 ، صص 485 - 484\r\n( 3 ) . همان ، صص 486 - 485\r\n( 4 ) . در اين باره نك : تاج العروس ، ج 3 ، ص 334\r\n( 5 ) . الكافى ، ج 1 ، ص 541\r\n( 6 ) . المصنف ، عبد الرزاق ، ج 7 ، ص 464 ، ج 8 ، ص 465\r\n( 7 ) . همان ، ج 8 ، ص 474 ؛ المصنف ، ابن ابى شيبه ، ج 7 ، ص 408 ؛ البخارى ، ج 2 ، ص 330\r\n( 8 ) . المصنف ، ابن ابى شيبه ، ج 7 ، ص 407 ؛ دلائل النبوه ، بيهقى ، ج 5 ، ص 109 ؛ مجمع الزوائد ، ج 5 ، 250\r\n( 9 ) . سنن نسائى ، ج 7 ، ص 147\r\n( 10 ) . المصنف ، عبد الرزاق ، ج 5 ، ص 309\r\n( 11 ) . المصنف ، عبد الرزاق ، ج 5 ، ص 309\r\n","page_name":" 424 ","page_number":424},
  {"content":"\r\n\r\nبن مسعود ، « 1 » اميرالمؤمنين « 2 » و عبد الله بن عمر « 3 » از جمله كسانى هستند كه اين روايت را نقل كرده‌اند . چنين روايتى براى امويان خوشايند نبود ، زيرا آنان در فتح مكه مسلمان شده و با آمدن به مدينه بر آن بودند تا خود را از مهاجران بدانند . زمانى كه ابوسعيد خدرى در حضور مروان ( خلافت از 65 تا 66 ) روايت لا هجرة بعد الفتح را خواند او برآشفت ، و او را به دروغگويى متهم كرده و حتى قصد كتك زدن ابوسعيد را داشت . « 4 »\r\nامام على عليه السلام نيز در نامه‌اى كه به معاويه نوشت ، اظهار كرد كه با سپاهى از مهاجران و انصار مرا ديدار خواهى كرد [ بايد بدانى كه 
  ] هجرت از آن روز كه برادرت به اسارت در آمد منقطع گرديد . « 5 » مقصود امام از برادر معاويه ، يزيد بن ابى سفيان بود كه در فتح مكه به اسارت درآمد . « 6 »\r\nمعلوم نيست به چه دليل از خليفه دوم روايت شده كه « لا هِجْرَةَ بعد وَفاةِ رسولِ اللّه صلى الله عليه و آله و سلم » . « 7 » اگر اين روايت درست باشد « طلقا » نيز جزء مهاجران خواهند بود . محتمل است كه امويان اين روايت را از قول خليفه ساخته باشند . نقلهاى ديگرى نيز وجود دارد كه رسول خدا صلى الله عليه و آله و سلم پس از فتح مكه ، تنها بر اسلام و جهاد بيعت مىكردند . « 8 » حاكم نيشابورى تصريح كرده است كه : كسانى كه بعد از فتح به مكه آمدند ، در شمار مهاجرين نيستند . « 9 » در روايتى آمده است كه شخصى پس از فتح اصرار داشت كه همراه پدرش بر اساس هجرت با رسول خدا صلى الله عليه و آله و سلم بيعت كند ، اما آن حضرت حتّى با اصرار عباس عمويش ، خواست آن شخص را نپذيرفتند . « 10 » در برابر اين نقلها روايات چندى نقل شده است كه رسول خدا صلى الله عليه و آله و سلم فرموده‌اند :\r\nتا وقتى كه جنگ با كفّار ادامه دارد هجرت منقطع نمىگردد . اين روايت را عبد اللّه بن واقد سعدى نقل كرده و گفته است كه در اين باره از رسول خدا پرسش كرده و آن حضرت فرمودند\r\n\r\n\r\n","description":"","footnote":"\r\n( 1 ) . المصنف ، ابن ابى شيبه ، ج 7 ، ص 408 ؛ هيثمى ، ج 5 ، ص 250\r\n( 2 ) . نهج البلاغه ، نامه 64\r\n( 3 ) . بخارى ، ج 2 ، ص 330\r\n( 4 ) . دلايل النبوه ، بيهقى ، ج 5 ، ص 110 - 109 ؛ مجمع الزوائد ، ج 5 ، ص 250 ؛ المصنف ، ابن ابى شيبه ، ج 7 ، ص 407\r\n( 5 ) . نهج البلاغه ، نامه 64\r\n( 6 ) . شرح نهج البلاغه ، ابن ابى الحديد ، ج 17 ، ص 257\r\n( 7 ) . سنن نسائى ، ج 7 ، ص 146\r\n( 8 ) . دلائل النبوه ، بيهقى ، ج 5 ، ص 109 ؛ المصنف ، ابن ابى شيبه ، ج 7 ، ص 408 ؛ المعرفة والتاريخ ، فسوى ، ج 1 ، ص 400 ؛ سنن نسائى ، ج 7 ، ص 145 ؛ مجمع الزوائد ، ج 5 ، ص 250\r\n( 9 ) . المستدرك على الصحيحين ، ج 3 ، ص 18\r\n( 10 ) . مسند احمد بن حنبل ، ج 3 ، صص 430 - 431\r\n","page_name":" 425 ","page_number":425},
  {"content":"\r\n\r\n« لا تَنْقَطِعُ الهِجْرة ما قوتل الكفّار » ، « 1 » نظير همين روايت توسط جنادة بن ابى اميّه نقل شده است . « 2 »\r\nرجاء بن حيوه از عالمان دربار اموى نيز اين روايت را نقل كرده است . « 3 » اين خبر نبايد درست باشد مگر آنكه تنها به معناى عام هجرت براى جهاد - خارج از معناى مصطلح مهاجرين و هجرت به مدينه - باشد . اصطلاح دارالهجره در اصل مصداق همان دارالاسلام در قياس با دارالشرك مىباشد . بعدها ، خوارجى كه ساير مسلمانان را كافر قلمداد مىكردند ، در هر شهرى يا منطقه‌اى گرد مىآورند ، آن سرزمين را دارالهجره خوانده و ديگر خوارج را مكلّف به هجرت بدان منطقه مىكردند . بر اساس همين مسأله وجوب هجرت ، در فقه اسلامى نيز خروج مسلمانان از دارالشرك بويژه دارالحرب به دارالاسلام مورد تأكيد قرار گرفته است . « 4 »\r\nاين مسأله جداى از آنكه مىتواند در تربيت دينى يك مسلمان مؤثر باشد ، و خطر ارتداد را براى وى مطرح كند ، « 5 » ناظر به خطراتى نيز هست كه در جنگ پيش مىآيد . در چنين شرايطى حاكم اسلامى هيچ ضمانتى در قبال جان مسلمانى كه در دارالحرب زندگى مىكند ندارد . از قيس بن حازم روايت شده است كه رسول خدا صلى الله عليه و آله و سلم گروهى را بسوى قبيله خثعم فرستاد كه وقتى كه شب فرا رسيد آنان به سجده افتادند [ تا اسلام خود را نشان داده و جان خود را درامان دارند 
  ] اما برخى از آنان [ بدليل آنكه معلوم نشد كه مسلمان هستند 
  ] كشته شدند . وقتى خبر به رسول خدا صلى الله عليه و آله و سلم رسيد فرمودند : بدليل نمازى كه مىخوانده‌اند نصف ديه پرداخت شود . آنگاه فرمودند : آگاه باشيد كه من از هر مسلمانى كه با مشركان زندگى كند بيزار هستم . « 6 »\r\nاقدام به هجرت از يك سو ناظر به مسأله تربيت « 7 » و دفع خطر ، « 8 » از مسلمانان بود و از\r\n\r\n\r\n","description":"","footnote":"\r\n( 1 ) . سنن نسائى ، ج 7 ، ص 147 ؛ مجمع الزوائد ، ج 5 ، ص 250\r\n( 2 ) . مختصر تاريخ دمشق ، ج 6 ، ص 119 ؛ مجمع الزوائد ، ج 5 ، ص 251\r\n( 3 ) . مجمع الزوائد ، ج 5 ، ص 251\r\n( 4 ) . نك : احكام القرآن ، ج 2 ، ص 877 و از او : تفسير قرطبى ، ج 5 ، ص 350 و فقه السيرة ، ص 176\r\n( 5 ) . از اين ارتداد با عنوان گرفتار « فتنه » شدن ياد مىشود ؛ عطاء مىگويد : از عايشه دربارهء هجرت پرسيديم او گفت : امروزه ديگر هجرت نيست ( در آن زمان ) مؤمنان براى حفظ دين خود سوى خدا و رسول هجرت مىكردند « مخافة ان يفتن عليه » از ترس آنكه از اسلام بازشان گردانند . اما امروز خداوند دين اسلام را ظاهر ساخته و هركس در هر كجا بخواهد خدا را مىتواند عبادت كند . نك : بخارى ، ج 2 ، ص 330\r\n( 6 ) . المصنف ، ابن ابى شيبه ، ج 7 ، ص 347 ؛ فروع الكافى ، ج 1 ، ص 339 ؛ طوسى ، تهذيب ، ج 2 ، ص 50 ؛ دعائم الاسلام ، ج 1 ، ص 376 ؛ مجمع الزوائد ، ج 5 ، ص 253\r\n( 7 ) . در دو مورد در قرآن « وسعت ارض » براى عبادت و رعايت تقوى يادآورى شده است [ يا عِبادىَ الَّذينَ آمَنوُا أِن ارْضى واسعَةٌ فَايّاىَ فَاعْبُدونَ ( عنكبوت ، 56 
  ] [ قُلْ يا عِبادِىَ الَّذينَ آمَنوُا اتَّقوُا رَبُّكُمُ لِلَّذينَ احْسَنوُا فى هذِهِ الدُّنْيا حَسَنَةٌ وَارْضُ اللّهِ وَارْضُ اللّهِ واسِعَة ( زمر ، 10 ) 
  ]\r\n( 8 ) . آيه‌اى دربارهء هجرت در برابر « ظلم » موجود در جامعه آمده [ وَالَّذينَ هاجروُا فِى اللّهِ مَنْ بَعدِ مَا ظَلِموُا لَنُبَوّئنَّهُم فِى الُّدنْيا حَسَنة ولَاجْرُ الاخِرَةِ اكْثر ( نحل 41 ) 
  ]\r\n","page_name":" 426 ","page_number":426},
  {"content":"\r\n\r\nسوى ديگر مىتوانست در تقويت بنيه مدينه كه مركزيتى براى اسلام يافته بود مؤثر باشد .\r\nمسلمانان با هجرت خود از دارالشرك به دارالسلام مىتوانستند موجب تقويت بنيه نظامى و سياسى مسلمانان و دولت اسلامى را فراهم سازند . « 1 »\r\nدر واقع بايد توجه داشت كه يكى از دلايل اصلى هجرت همين بود كه در مكه امكان تشكيل دولت وجود نداشت لذا در تفسير آيه  « وَ قُلْ رَبِّ أَدْخِلْنِي مُدْخَلَ صِدْقٍ وَ أَخْرِجْنِي مُخْرَجَ صِدْقٍ وَ اجْعَلْ لِي مِنْ لَدُنْكَ سُلْطاناً نَصِيراً »  « 2 » گفته شده كه رسول خدا صلى الله عليه و آله و سلم خواستار آن بوده كه به وى قدرتى داده شود تا بتواند شريعت اسلامى را پياده كند « فسأل سلطاناً نصيرا لكتاب الله وحدوده وفرائضه ولاقامة كتاب الله فإنّ السّلطان عزة من الله جعلها بين أظهر عباده لولا ذلك لاغار بعضهم على بعض » . « 3 »\r\nبه عنوان حسن ختام اين بحث اين روايت را نيز نقل مىكنيم : ابوفاطمه گويد : از رسول خدا صلى الله عليه و آله و سلم پرسيدم : بهترين عملى كه مىتوانم بر آن پايدار مانده بدان عمل كنم چيست ؟\r\nحضرت فرمودند : عليك بالهجرة ، فإنّه لا مثل لها ؛ بر تو باد هجرت كه نظير ندارد . « 4 »\r\n\r\n8 - هجرت مبدأ تاريخ اسلام\r\nفرهنگ داشتن يك مبدأ تاريخ كه بتواند بار چند صد يا چند هزار سال را به دوش بكشد امتيازى نبود كه در دنياى قديم بتوان به سادگى بدان دست يافت . اين كار بويژه براى اعراب كه قومى بدوى بودند و هيچ نوع يكپارچگى سياسى نداشتند كار دشوارترى بود . البته نياز به حسابرسى سالانه حتى براى يك زندگى ساده نيز ضرورى است اما چنين حسابرسى با توجه به شرايط طبيعى روز و شب و چرخش زمين و ماه ممكن بود ، نهايت آنكه اين تنها سال را مشخص مىكرد و لازم بود تا براى سال نيز مبدأئى قرار داده مىشد . در جاهليت ، ماه محرم ، آغاز سال بوده است . ظاهراً به اين دليل كه حج يك مراسم سالانه بوده و با اتمام مراسم در ماه ذى حجّه ، اعراب در آستانه ماه محرم قرار مىگرفتند . « 5 » اما دربارهء مبدائى كه\r\n\r\n\r\n","description":"","footnote":"\r\n( 1 ) . نك : فقه السيرة ، ص 163\r\n( 2 ) . اسراء ، 80\r\n( 3 ) . دلائل النبوة ، بيهقى ، ج 2 ، صص 517 - 516 ؛ تفسيرالقرطبى ، ج 10 ، ص 313\r\n( 4 ) . سنن نسائى ، ج 7 ، ص 145\r\n( 5 ) . اين استدلالى بود كه بعداً نيز توسط عمر مطرح شد تا آغاز سال را محرم قرار دهند . نك : سخاوى الاعلان بالتوبيخ ( ترجمه فارسى در ) تاريخ تاريخنگارى در اسلام ، ج 2 ، ص 200\r\n","page_name":" 427 ","page_number":427},
  {"content":"\r\n\r\nبتواند چند ده سال يا بيشتر را محاسبه كند ، به رويدادهاى مهم تكيه مىشد . مثلًا عام الفيل يا سال بازسازى كعبه « 1 » ( 5 سال قبل از بعثت ) .\r\nدر دورهء بعثت آنچه براى مسلمانان به عنوان تاريخ مطرح بود « رفتن به خانه ارقم » بود .\r\nفلان حادثه پيش از رفتن به خانه ارقم بوده يا بعد از آن . « 2 » پس از شكل گيرى جامعه و دولت اسلامى ، هجرت رسول اكرم صلى الله عليه و آله و سلم به مدينه به عنوان مبدأ تاريخ اسلام مورد توافق قرار گرفت . اهميت هجرت در انديشهء قرآنى و نقش آن در ايجاد يك تحول عمده در توسعه و گسترش اسلام ، سبب چنين اقدامى شد ، همان گونه كه قرار گرفتن آن به عنوان مبدأ ، متقابلًا در تقويت انديشه هجرت مؤثر بوده است . دربارهء اين كه دقيقاً از چه زمانى هجرت به عنوان « مبدأ تاريخى » تعيين شد ، اختلاف نظر وجود دارد . آنچه كه بيشتر روايت شده اين است كه در سال هفدهم هجرت ( بنا به دلايلى كه مختلف ذكر شده ) خليفه دوم تصميم گرفت تا مبدئى براى تاريخ قرار دهد . پيشنهادات مختلفى مطرح شد برخى تولد پيامبر صلى الله عليه و آله و سلم ، گروهى بعثت و گروهى ديگر وفات رسول خدا صلى الله عليه و آله و سلم را مطرح كردند ، اما اميرالمؤمنين على عليه السلام پيشنهاد هجرت را مطرح كرد و همين پذيرفته شد . « 3 »\r\nنظر ديگر ( كه ابن شهاب زهرى آن را اظهار كرده ) بر اين است كه خود رسول خدا صلى الله عليه و آله و سلم در همان آغاز ورود به مدينه دستور تعيين تاريخ را از هجرت را دادند . « 4 » شواهد ديگرى كه بتواند نظر دوم را تأييد كند وجود دارد . تعدادى از اين شواهد را استاد محقق علامه مرتضى عاملى ذكر كرده است . « 5 » ايشان بر اين باورند كه آنچه كه در زمان خليفه دوم مورد مشورت واقع شد تعيين محرم به جاى ربيع الاول ( كه هجرت در دههء نخست آن صورت گرفته بود ) « 6 » بود .\r\nدر اين باره گفته شده كه محرم چون بعد از مراسم حج واقع شد ، بهتر است كه آغاز سال\r\n\r\n\r\n","description":"","footnote":"\r\n( 1 ) . دربارهء برخى از اين مبدأهاى موقتى نك : تاريخ الطبرى ، ج 2 ، صص 392 - 391\r\n( 2 ) . مثلًا دربارهء زمان اسلام آوردن عبيدة بن حارث گفته شده كه قبل از دخول به خانه ارقم اسلام آورد . نك : السيرة النبويه ، ابن هشام ، ج 1 ، ص 253 ؛ نمونه‌هاى ديگرى را پيشتر آورده‌ايم .\r\n( 3 ) . البداية والنهاية ، ج 7 ، ص 74 - 73 ؛ و مصادر ديگر كه در الصحيح ، ج 3 ، صص 34 - 33 ؛ آمده است . همين نقل در برخى از مصادر بدون ياد كرد از امام على عليه السلام آمده و در برخى رسماً به شخص خليفه نسبت داده شده اما بيشتر منابع آن را به پيشنهاد امام ياد كرده‌اند .\r\n( 4 ) . تاريخ الطبرى ، ج 2 ، ص 388 ( ان النبى لما قدم المدينة - وقدمها فى شهر ربيع الاول - امر بالتاريخ ) و نك : الصحيح ، ج 2 ، ص 41\r\n( 5 ) . الصحيح ، ج 2 ، صص 55 - 37\r\n( 6 ) . واقدى ( المغازى ، ج 1 ، ص 2 ) 12 ربيع الاول را پذيرفته كه مطابق 24 سپتامبر ؛ برابر دوم مهرماه سال 622 ميلادى است . روز اول ماه محرم سال نخست هجرى ، برابر 15 ژوئيه مطابق با 24 تيرماه سال 622 ميلادى است .\r\n","page_name":" 428 ","page_number":428},
  {"content":"\r\n\r\nباشد . پيشنهادهاى ديگر رجب و رمضان بود كه عمر نپذيرفت . دربارهء اين كه هجرت از زمان رسول خدا به عنوان مبدأ در آمده باشد ، مهمترين شاهد همان سخن زهرى و نيز يكى دو عهدنامه منسوب به آن دوره است . از جمله در عهدى كه براى يكى از قبايل نوشته شده تاريخ سال نهم هجرى در انتهاى آن ثبت شده است . همينطور نامه ديگرى از رسول خدا صلى الله عليه و آله و سلم كه به درخواست مسلمانى براى دعوت برادر وى به اسلام نگاشته شده تاريخ سال نهم هجرى در آن آمده است . « 1 »\r\nآنچه كه از مجموع مسائلى كه در اين زمينه نقل شده بدست مىآيد اين است كه هجرت به عنوان يك تحول مهم در دورهء حيات رسول خدا صلى الله عليه و آله و سلم مبدأ رخدادها به شمار مىآمده است . اما با وفات رسول خدا صلى الله عليه و آله و سلم و پيدايش رخدادهاى ديگر ، محتملًا از اهميت آن كاسته شده و يا حتى به فراموشى سپرده شده باشد . در اين باره ، روايتى از ابن عباس دلالت مىكند ؛ او مىگويد : هنگامى كه نبى اكرم صلى الله عليه و آله و سلم به مدينه پاى گذاشت ، تاريخى در آن سامان وجود نداشت . مردم ، يكى دو ماهى پس از ورود ايشان ، تاريخى [ كه قاعدتاً بايد همان هجرت باشد 
  ] به كار مىبردند . اين تاريخ تا زمان وفات رسول خدا صلى الله عليه و آله و سلم ادامه يافت و پس از آن قطع شد و در ايام خلافت ابوبكر و چهار سال نخست خلافت عمر تاريخى وجود نداشت ، پس تاريخ ( هجرى ) وضع شد . « 2 »\r\nبدين ترتيب مىتوان ميان هر دو نظر توافقى بوجود آورد . بدين معنا كه مبدأ شدن هجرت در دورهء حيات رسول خدا صلى الله عليه و آله و سلم بطور طبيعى ( و يا به دستور رسول خدا صلى الله عليه و آله و سلم صورت گرفت و اين به تبع همان قاعدهء پيشين بود كه رخدادى مهم مبدأ تاريخ قرار مىگرفت . اما بعد از رحلت رسول اكرم صلى الله عليه و آله و سلم به فراموشى سپرده شده ! و چند سال بعد از آن با توجه به نيازى كه به يك مبدأ احساس مىشد ، به پيشنهاد امام على عليه السلام [ كه حساسيت خاصى بر روى پيروى از شيوه رسول اكرم صلى الله عليه و آله و سلم 
  ] داشت احيا شد .\r\nبه علاوه - و شايد متأسفانه - مبدأ سال كه قاعدتاً بايد از ربيع الاول - ماه هجرت - مىبود به محرم تبديل شد . « 3 » قابل تذكر است كه در حيات رسول خدا صلى الله عليه و آله و سلم بر حسب رخدادهاى\r\n\r\n\r\n","description":"","footnote":"\r\n( 1 ) . دربارهء عهد نخست نك : فتوح البلدان ، ص 67 ؛ و نامه دوم در : اخبار اصبهان ، ج 1 ، صص 53 - 52 ؛ دربارهء دلالت آنها نك : الصحيح ، ج 2 ، صص 46 - 45\r\n( 2 ) . الاعلان بالتوبيخ ( ترجمه در : تاريخ تاريخنگارى در اسلام ، ج 2 ، ص 201 )\r\n( 3 ) . بدين ترتيب دو ماه بر سال هجرى افزوده شد يعنى مبدأ تاريخ از ربيع الاول دو ماه جلوتر برده شد . بااين حال گويا بوده‌اند كسانى كه تاريخ هجرى را از محرم سال بعد حساب كرده‌اند يعنى از ده ماه صرفنظر كرده‌اند . بيهقى در شرح اين كه چرا برخى جنگ احزاب را - كه طبق نظر مشهور سال پنجم هجرت بوده - در سال چهارم دانسته‌اند به اين نظر اشاره كرد ، و از جمله معتقدين به آن رافسوى مىداند ؛ نك : دلائل النبوه ، بيهقى ، ج 3 ، ص 396\r\n","page_name":" 429 ","page_number":429},
  {"content":"\r\n\r\nمهم هر سال ، آن سال را بدان نام مىناميدند . همان‌طور كه عام الحزن - دهم بعثت - به سال درگذشت خديجه و ابوطالب گفته مىشد ، به سال نخست هجرت عام الاذن - سال اجازه براى هجرت [ يا اجازه جنگ 
  ] ، سال دوم ، سنة الامر بالقتال ، و سال سوم « سال تمحيص و آزمون » [ به مناسبت جنگ احد 
  ] نام گرفته است . « 1 »\r\n\r\nاقدامات پيامبر صلى الله عليه و آله و سلم پس از استقرار در مدينه\r\n\r\n1 - بناى مسجد\r\nتأسيس مسجد بايد يكى از نخستين اقدامات رسول خدا صلى الله عليه و آله و سلم در مدينه شناخته شود .\r\n« مسجد » كه پيش از آن نيز در قبا تأسيس شده بود با ساده‌ترين امكانات سرپا شده و بعدها نقش مهمى را در فرهنگ و تمدن اسلامى ايفا كرد . اخبارى كه دربارهء بناى مسجد به دست رسيده گرچه مفصل است اما اختلافات چندى نيز با يكديگر دارد . گفته شده است كه پيش از ورود آن حضرت ، اسعد بن زراره با جمعى از مسلمانان از زمينى كه در حوالى خانه ابوايوب انصارى - محل سكونت رسول خدا صلى الله عليه و آله و سلم - بود به عنوان مسجد استفاده مىكرد . « 2 » در كنار اين زمين و متصل بدان « مرْبد » ى قرار داشت كه عبارت بود از زمينى كه حيوانات اهلى را در آن نگاه مىدارند . رسول خدا صلى الله عليه و آله و سلم اين زمين را كه بنا به برخى نقلها ، در گوشه‌اى از آن نخلستانى متروك و حتى قبورى از مشركان وجود داشت خريد و پس از تسطيح آن ، به ساختن مسجد اقدام نمود . در روايتى اين زمين از آن دو يتيم [ با نامهاى سهل و سهيل 
  ] دانسته شده كه سرپرستى آنها را معاذ بن عفراء - و در روايتى اسعد بن زراره « 3 » - بر عهده داشته است با اينكه آنان راضى به تقديم زمين بودند رسول خدا صلى الله عليه و آله و سلم جز به خريد آن رضايت نداد . طبرى با نقل اين روايت ، روايت درست را آن مىداند كه زمين از آن « بنى النجار » بوده و پس از آنكه آنان زمين را واگذار كردند رسول خدا صلى الله عليه و آله و سلم به تسطيح آن پرداخته و مسجد را بنا كردند به نقل وى پيش از بناى مسجد آن حضرت در زمين مسطحى كه پيش از آن محل نگهدارى گوسفندان بوده ، نماز مىگزاردند . « 4 » در اين روايت هيچ سخنى از آن\r\n\r\n\r\n","description":"","footnote":"\r\n( 1 ) . الاعلان ( ترجمه در : تاريخ تاريخنگارى در اسلام ، ج 2 ، ص 203 ) سال چهارم ، الترفئه ، سال پنجم الزلزال ( شايد به مناسبت جنگ احزاب و آنگونه كه در سوره احزاب آمده ) سال ششم ؛ الاستئناس ، سال هفتم ؛ الاستغلاب ، سال هشتم ؛ الاستواء ، سال نهم ؛ البرائة ، سال دهم ؛ الوداع . نك : گاهنامه تطبيقى ، احمد بيرشك ، ص 217\r\n( 2 ) . نك : فتوح البلدان ، ص 20 ؛ سبل الهدى والرشاد ، ج 3 ، ص 485\r\n( 3 ) . دلائل النبوه ، ج 2 ، ص 538\r\n( 4 ) . تاريخ الطبرى ، ج 2 ، صص 397 - 396 ؛ دلائل النبوه ، بيهقى ، ج 2 ، صص 540 - 539 ؛ فتح البارى ، ج 7 ، ص 295 ؛ طبقات ، ج 1 ، ص 240\r\n","page_name":" 430 ","page_number":430},
  {"content":"\r\n\r\nدو يتيم به ميان نيامده است گرچه محتمل است كه خبر اين كه زمين از بنى النجار بوده ، منطبق با خبرى باشد كه زمين را متعلق به دو يتيم دانسته است .\r\nاين نيز محتمل است كه چنين اختلافاتى در اخبار مربوط به مسجد ( علاوه بر اينكه مربوط به حداقل دوبار ساختن آن در سال اول و سال هفتم است ، و با يكديگر آميخته شده ) ناشى از اين باشد كه مسجد در چند قطعه زمين بنا شده و هر قسمتى از آن به صورتى بوده يك قسمت مِرْبد ، [ يا : مُربد 
  ] يك قسمت نخلستانى متروك و يك قسمت نيز قبرستان مشركين . دربارهء اين قبرها گفته شده كه به دستور رسول خدا صلى الله عليه و آله و سلم آنها را تخريب كرده و استخوانهاى آنها را در جاى ديگرى زير خاك كردند . در آغاز تنها ديوارى ساخته شد كه سقفى نداشت ، پس از آن ستونهايى از درخت خرما قرار داده و سقف را با شاخه‌هاى خرما پوشاندند . به طورى كه در هنگام آمدن باران سطح مسجد گِلى شده و در سجده پيشانى رسول خدا صلى الله عليه و آله و سلم و مردم گِل آلوده مىشد . در آن زمان قبله به سمت شمال [ بيت المقدس 
  ] بود . دربارهء مساحت نخست مسجد نيز گفته شده است كه 70 ذرع ديوار شمال به سمت جنوب و 60 ذرع عرض آن از غرب به شرق بوده است . « 1 » به نقل مؤرخان رسول خدا صلى الله عليه و آله و سلم خود از نزديك در ساختن مسجد مشاركت داشت . « 2 » به نقل ابن سعد آن حضرت خود در آوردن سنگها كمك مىكرد و زير لب زمزمه مىكرد :\r\n اللهم لاعيش الا عيش الاخرة * فاغفر الانصار والمهاجره \r\nمسجد رسول خدا صلى الله عليه و آله و سلم تا سال هفتم هجرى همان بناى نخستين را داشت و تنها در اين سال بود كه پس از بازگشت مسلمانان از خيبر و افزايش جمعيت آنان بر وسعت مسجد افزوده شد . « 3 » مسجد در دوران حيات رسول خدا صلى الله عليه و آله و سلم مركزيت عبادى ، نظامى و سياسى داشته و با توجه به فضايى كه اسلام در انديشه و عمل جامعه جاهلى ايجاد كرده بود ، نقشى اساسى در شكل دهى جامعه اسلامى جديد داشت . بدين ترتيب ساختن مسجد از نخستين گامهاى بناى جامعه جديد بايد تلقى شود . رسول خدا در كنار مسجد دو خانه ، به همان سادگى ديواره‌هاى مسجد [ و در واقع دو اتاق 
  ] براى همسران خود ساخت در كنار آن خانه‌اى براى على عليه السلام و فاطمه عليها السلام بنا گرديد ديگر صحابه نيز در اطراف آن خانه‌هايى بنا كردند كه در ضمن درى نيز به مسجد داشت . « 4 »\r\n\r\n\r\n","description":"","footnote":"\r\n( 1 ) . نك : مدينه شناسى ، ج 1 ، صص 32 - 30 ؛ مساحت مسجد 4200 ذرع است كه مساوى است با 186 / 2071 متر .\r\n( 2 ) . تاريخ الطبرى ، ج 2 ، ص 397\r\n( 3 ) . طبقات الكبرى ، ج 1 ، ص 240 . سير تاريخى تغيير و تحولات مسجد را بنگريد در نوشتهء ديگر ما باعنوان آثار اسلامى مكه و مدينه ، تهران ، نشر مشعر ، 1377\r\n( 4 ) . بعد از غزوه بدر رسول خدا صلى الله عليه و آله و سلم [ به فرمان جبرئيل 
  ] دستور داد تا تمامى اين درها جز در خانه امام على عليه السلام به مسجد ، مسدود شود . [ سُدوّ الابواب الاباب على 
  ] نك : الصحيح ، ج 4 ، ص 94 ؛ دلايل الصدق ، ج 1 ، صص 22 - 21\r\n","page_name":" 431 ","page_number":431},
  {"content":"\r\n\r\n\r\n2 - پيمان برادرى ميان مسلمانان\r\nيكى ديگر از اقدامات نخست رسول خدا صلى الله عليه و آله و سلم در مدينه - و در روايتى پيش از آن در مكه - برقرار ساختن پيمان برادرى ميان مسلمانان به صورت دو به دو بود . اين عقد برادرى را مؤاخاة ناميده‌اند و بيشتر سيره نويسان ، پس از بناى مسجد از آن ياد كرده‌اند . دربارهء زمان دقيق آن اختلاف نظر وجود دارد . برخى برآنند كه پنج ماه پس از هجرت بوده ؛ برخى ديگر نه ماه گفته‌اند ، ديگران در زمان بناى مسجد و يا پيش از آن را معين كردند ، برخى ديگر يكسال پس از هجرت را . « 1 »\r\nاختلاف ديگر آن است كه آيا اين عقد اخوت در ميان مهاجرين و انصار بوده ، يعنى يك مهاجر با يك انصارى يا در ميان مهاجران بوده است . ابن اسحاق تنها از عقد برادرى مهاجرين و انصار ياد كرده است . « 2 » در ميان كسانى كه برادر يكديگر خوانده شده‌اند گاه دو مهاجر و گاه يك انصارى با يك مهاجر ديده مىشود . به نظر چنين مىآيد كه [ همان‌طور كه برخى مؤرخان گفته‌اند 
  ] دو بار عقد مؤاخاة بسته شده است . يك بار در مكه در ميان مهاجران بود مانند عقد اخوت ابوبكر با عمر ، « 3 » حمزه با زيد بن حارثه ، عثمان و عبد الرحمن بن عوف ، « 4 » زبير و ابن مسعود ، عبيدة بن حارث با بلال و . . . خود رسول خدا صلى الله عليه و آله و سلم با على بن ابى طالب عليهما السلام . « 5 » بار دوم پيوند اخوتى بود كه در مدينه و ميان انصار و مهاجرين بسته شد . « 6 »\r\nقاعدتاً مشكلى كه مهاجران در مكه داشتند و هر كدام طبعاً عُلْقه‌هاى قبيله‌اى خود را تا حدودى قطع كرده بودند ، ايجاب كرده بود تا پيوند مؤاخاة در ميان آنان مطرح شود . در اين ميان افرادى كه در مكه با يكديگر عقد مؤاخاة داشتند - گرچه بعداً در مدينه از انصار برادرانى يافتند - اما بيشترشان پيوندهاى اخوت پيشين را حفظ كردند . « 7 »\r\nاين پيوند كه طبعاً ايجاد آن بر اساس وجوه اشتراك آنان با يكديگر بوده ، بعدها همچنان\r\n\r\n\r\n","description":"","footnote":"\r\n( 1 ) . سبل الهدى والرشاد ، ج 3 ، ص 533\r\n( 2 ) . السيرة النبويه ، ابن هشام ، ج 2 ، ص 505 - 504\r\n( 3 ) . نك : تاريخ جرجان ، ص 96 ؛ مختصر تاريخ دمشق ، ج 9 ، ص 139\r\n( 4 ) . نك : طبقات الكبرى ، ج 3 ، ص 56\r\n( 5 ) . وفاء الوفاء ، ج 1 ، ص 268 ؛ المستدرك ، ج 3 ، ص 14 ؛ المعجم الكبير ، ج 24 ، ص 137\r\n( 6 ) . تقسيم به دو بار بسته شدن عقد مواخاة در : سبل الهدى ، ج 3 ، ص 527 ؛ تاريخ الخميس ، ج 1 ، ص 353 ( از فتح البارى و ابن عبد البر ) آمده است .\r\n( 7 ) . برخى نيز اخوت با برادران انصارى را پايدار داشتند دربارهء بلال و ابو رويحه انصارى ، نك : السيرة النبوية ، ابن هشام ، ج 2 ، ص 507 ؛ در تاريخ المدينه ، ج 3 ، ص 1056 - 1054\r\n","page_name":" 432 ","page_number":432},
  {"content":"\r\n\r\nحفظ شد . آثار آن را در پيوندهاى سياسى بعدى ابوبكر و عمر ، عثمان و عبد الرحمن بن عوف ( در شوراى بعد از درگذشت عمر ) و نيز ميان زبير و ابن مسعود شاهديم ( زمانى كه عبد الله بن مسعود با عثمان درگير شد ، زبير از عبد الله دفاع كرد و زمانى كه عبد الله درگذشت ، زبير بر او نماز خواند نه عثمان . « 1 »\r\nدربارهء عقد اخوت ميان رسول خدا صلى الله عليه و آله و سلم و اميرالمؤمنين عليه السلام ترديدى وجود ندارد . « 2 » تنها ترديد ابراز شده از سوى ابن تيميه است كه علاوه بر انكار عقد اخوت در ميان مهاجران ، گفته است : مؤاخاة براى براى تأليف قلوب با يكديگر بوده و معنى ندارد كه رسول خدا با كسى عقد مؤاخاة بسته باشد . بايد توجه داشت كه ابن تيميه فى حد نفسه در صدد انكار بيشترين فضائل امام المتقين على بن ابى طالب عليه الصلاة والسلام است . وى در اين باره مورد اعتراض شديد ديگر اهل سنت از جمله سمهودى و شامى ، عسقلانى و ديگران قرار گرفته است . علاوه بر دهها نص تاريخى ، ابن تيميه به قياس در برابر نص دست زده است . « 3 »\r\nبلاذرى در بيان افرادى كه با يكديگر عقد اخوت داشته‌اند ، در آغاز « برادران مهاجر » را ياد كرده و در ادامه از « برادران مهاجرى و انصارى » . « 4 » اين نيز تأييدى است بر اين كه مؤاخاة دو بار صورت گرفته است . از گزارشات مورخان چنين بدست مىآيد كه در مدينه در يك مجلس حدود 45 تن انصارى با 45 تن از مهاجران با يكديگر عقد مؤاخاة بسته‌اند ، گرچه در ادامه با ورود مهاجران جديد اين عقد اخوت استمرار يافته است . بلاذرى نوشته است هيچ مهاجرى بدون برادر وانهاده نشد . « 5 » گزارشهايى نيز دربارهء « عقد خواهرى » در ميان زنان مؤمن در دست است . گفته شده است كه حضرت فاطمه عليها السلام باام سليم عقد خواهرى داشته است . « 6 » در نقل ديگرى از رسول خدا آمده كه خواهران مؤمن عبارتند از ميمونه بنت الحارث وام الفضل سلمى و اسماء . « 7 »\r\n\r\n\r\n","description":"","footnote":"\r\n( 1 ) . برخى نيز اخوت با برادران انصارى را پايدار دانسته‌اند ، دربارهء بلال و ابو رويحه انصارى ، نك : السيرة النبوية ، ابن هشام ، ج 2 ، ص 507 در تاريخ المدينه ، ج 3 ، ص 1056 - 1054\r\n( 2 ) . به روايت ابن اسحاق رسول خدا صلى الله عليه و آله و سلم فرمود : « تآخَوْا فى الله اخوين ثم اخذ بِيد على بن ابى طالب ، فقال : هذا اخى » السيرة النبويه ، ابن هشام ، ج 2 ، ص 505 ( به ادامه بحث نگاه كنيد . )\r\n( 3 ) . نك : وفاء الوفاء ، ج 1 ، ص 128 ؛ السيرة الحلبيه ، ج 2 ، ص 20 ؛ سبل الهدى والرشاد ، ج 3 ، ص 534 ؛ الصحيح ، ج 3 ، ص 63 - 61 ( و ارجاعاتى كه در آنجا آمده است ) ؛ الغدير ، ج 3 ، ص 125 - 112 ( و ارجاعات همانجا ) ؛ به تصريح ابن عباس ، رسول خدا در مدينه نيز على عليه السلام را براى اخوت با خود برگزيد . نك : سبل الهدى والرشاد ، ج 3 ، ص 528\r\n( 4 ) . انساب الاشراف ، ج 1 ، ص 270\r\n( 5 ) . انساب الاشراف ، ج 1 ، ص 271\r\n( 6 ) . تهذيب تاريخ دمشق ، ج 6 ، ص 11 - 10\r\n( 7 ) . الاستيغاب ، ص 400 - 401\r\n","page_name":" 433 ","page_number":433},
  {"content":"\r\n\r\nاين پيمان بر اساس « حق و مواساة » صورت گرفته است . در بسيارى از نقلها آمده است كه يكى از پايه‌هاى ديگر اين اخوت برقرارى « توارث » ميان آنان بوده است : « يتوارثون بعد الممات دون ذوى الارحام » « 1 » از امام باقر عليه السلام نيز روايت شده است كه « انّهم كانوا يتوارثون بالمؤاخاة » . « 2 » چنين پيوندى مىتوانسته بسيار مستحكم باشد . گفته شده است كه « توارث » بعدها ملغى گرديد و « ذوى الارحام » جاى آن را گرفت . در واقع طبيعى قضيه نيز همين بوده زيرا مهاجران در آغاز ، بيشترشان پيوندهاى خود را با ذوى الارحام مشرك رد كرده بودند ، اما به تدريج اين پيوندها ( با مسلمان شدن و هجرت كردن آنان به مدينه ) تقويت شد . به علاوه اسلام با آنكه در از ميان بردن پيوندهاى قبيله‌اى و حلفهاى جاهلى تلاش كرد ، اما بنياد خانواده را پايدار و تقويت آن را لازم مىشمرد . به روايت ابن سعد زمانى كه آيهء  « وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ إِنَّ اللَّهَ بِكُلِّ شَيْءٍ عَلِيمٌ  « 3 »  »  نازل شد ، حكم پيشين را نسخ كرده و مؤاخاة در ميراث منتفى شد و هر كسى به نسب و ورثه خود بازگشت داده شد . « 4 » اين مسأله در جريان بدر منقطع شد و ظاهراً واقدى گمان كرده كه بطور كلى مؤاخاة پس از بدر صورت نگرفته - در حالى كه مؤاخاة تا مدتها ادامه داشته است - به همين دليل او عقد مؤاخاة سلمان با ابوالدرداء « 5 » را منتفى دانسته است ، زيرا سلمان در فاصلهء ميان احد و خندق اسلام آورد . « 6 » اين درست است كه توارث برداشته شد ، اما اصل مؤاخاة باقى ماند . « 7 » گرچه بايد گفت كه در « شكل » پيشين نبوده و طبعاً به صورت دو به دو ، چندان ضرورتى نيز نداشته است .\r\nآنچه اهميت بيشترى داشت ، اخوت تمامى مؤمنان با يكديگر بود كه در سال نهم هجرت در سورهء حجرات مورد تأكيد قرار گرفت  « إِنَّمَا الْمُؤْمِنُونَ إِخْوَةٌ  « 8 »  »  مسأله خانواده حكم خاص خود را دارد اخوت مؤمنان نيز جاى خود . خداوند در سورهء احزاب نيز پس از آنكه همسران رسول خدا صلى الله عليه و آله و سلم را « امّهات المؤمنين » خوانده يادآور شد كه  « وَ أُولُوا الْأَرْحامِ \r\n\r\n\r\n","description":"","footnote":"\r\n( 1 ) . طبقات الكبرى ، ج 1 ، ص 238\r\n( 2 ) . مجمع البيان ، ج 4 ، ص 561\r\n( 3 ) . انفال ، 75\r\n( 4 ) . طبقات الكبرى ، ج 1 ، ص 238 ؛ سبل الهدى والرشاد ، ج 3 ، ص 528 ؛ بايد توجه داشت كه درست درقسمت نخست همين آيه آمده است « والذين امنوا من بعد وهاجروا و جاهدوا معكم فاولئك منكم » يعنى تأكيد بر اينكه آنها از شما هستند گرچه اولوالارحام حكم خاص خود را دارد .\r\n( 5 ) . ثقة الاسلام كلينى روايتى از امام صادق عليه السلام آورده كه « اخى رسول اللّه صلى اللّه عليه واله بين سلمان وابى ذر ، و اشترط على ابى ذر ان لايعصى سلمان » روضة الكافى ، ص 162 ؛ دربارهء آن نك : الصحيح ، ج 3 ، ص 69 - 68\r\n( 6 ) . انساب الاشراف ، ج 1 ، ص 271\r\n( 7 ) . ابن عباس مىگويد : كه پس از آن « نصر ونصيحت » باقى ماند نك : سهل الهدى والرشاد ، ج 3 ، ص 535\r\n( 8 ) . حجرات ، 10\r\n","page_name":" 434 ","page_number":434},
  {"content":"\r\n\r\n بَعْضُهُمْ أَوْلى بِبَعْضٍ فِي كِتابِ اللَّهِ مِنَ الْمُؤْمِنِينَ وَ الْمُهاجِرِينَ » .  « 1 » برخى گفته‌اند اين آيه نفى توارث در مؤاخاة بوده است .\r\nاهميت عقد مؤاخاة در شرايط سال نخست هجرت كاملًا قابل درك است . اين مسأله در درجهء اول براى حمايت از مهاجران بىسر پناه بوده است . لذا نقل شده است كه : آخى رَسُولُ اللّه بَيْنَ اصْحابِهِ ، آخى بَيْنَ الفَقيرِ و الغَنى لِيَرُدّ الغَنِىّ عَلَى الْفَقير ، « 2 » زمانى كه سعد بن ربيع انصارى با عبد الرحمن بن عوف برادر شد پيشنهاد كرد تا « ان يناصفه اهلَهُ و ماله » . « 3 » سهيلى تحليل جالبى از مؤاخاة كرده : « رسول خدا صلى الله عليه و آله و سلم در زمانى كه به مدينه در آمد ميان اصحاب خود عقد مؤاخاة بست تا وحشت غربت را از ميان آنان بردارد و پس از مفارقت اهل و عيال ، آنان را با يكديگر مأنوس سازد و برخى را كمك براى ديگران قرار دهد ؛ اما و زمانى كه اسلام عزت يافت ، قلوب با يكديگر انس يافت و وحشت از ميان رفت خداوند آيهء « أُولُوا الْأَرْحامِ » نازل كرد و همه مؤمنان را با يكديگر برادر ساخت » . « 4 »\r\nاز مهمترين اهداف اين مؤاخاة مىتوانست تأكيد بر ايجاد اخوت ناشى از ايمان به خداوند باشد اين مسأله در كاستن از قدرت حلف‌ها و پيمانهاى جاهلى اهميت زيادى داشت ، بويژه كه اين پيمان بر اساس در حق بود در حالى كه پيمانهاى جاهلى تعريف خاصى براى حق جز منافع قبيله‌اى نداشتند ( مگر در حلفى چون حلف الفضول ) . ايجاد روحيهء تعاون و همكارى و تأكيد بر « الفت همگانى » و اتحاد جامعه بر اساس برادرى اسلامى از نتايج قطعى چنين عقدى بوده است . در واقع ، بايد اين اقدام را پس از ساختن مسجد [ خانهء خدا و متعلق به همهء مردم و همهء قبايل 
  ] دومين اقدام ضرورى براى تقويت بنيه جامعه اسلامى دانست . چنين تحولى از جامعهء قبيله‌اى جاهلى به امت اسلامى ، مهمترين مسأله براى رسول خدا صلى الله عليه و آله و سلم در دعوت اسلاميش بوده است .\r\n\r\n3 - نخستين قانون اساسى امت واحده\r\nحضور قبايل مختلف و طوايف متعددى كه در مدينه زندگى مىكردند بر طبق سنتهاى جاهلى ، سبب نزاع و اختلاف بود . افزون بر آن ، قبايل يهودى علاوه بر مسائل قبيله‌اى ، تعارض تازه‌اى با مسلمانان پيدا كرده و بر زمينه‌هاى اختلاف وتعارض افزوده بودند . اين\r\n\r\n\r\n","description":"","footnote":"\r\n( 1 ) . احزاب ، 6 ؛ و نك : مجمع البيان ، ج 8 ، ص 339 ؛ سورهء احزاب در سال پنجم هجرت نازل شده است . البته وصيت مستثنى شده چنان كه حمزه در غزوه احد زيد بن حارثه را كه با وى عقد اخوت داشته وصى خود كرد . نك : السيرة النبوية ، ابن هشام ، ج 2 ، ص 505\r\n( 2 ) . الكامل ضعفاء الرجال ، ج 6 ، ص 118\r\n( 3 ) . بخارى ، ج 2 ، ص 2\r\n( 4 ) . الروض الانف ، ج 2 ، ص 18 ؛ سبل الهدى والرشاد ، ج 3 ، ص 553 از همو\r\n","page_name":" 435 ","page_number":435},
  {"content":"\r\n\r\nاختلافات مىبايستى از ميان مىرفت تا امكان تشكيل يك « دولت » فراهم شود . در برخى موارد ، اين اختلاف بايد از اساس محو مىگرديد . اين موارد عبارت بود از اختلافات موجود ميان قبايل مسلمان . در مواردى نيز مىبايست بر اساس مصالح سياسى و يا سياستهاى اصولى كه اسلام در ارتباط با اديان ديگر مطرح مىكرد ، حل و فصل مىشد . در اين قسمت در درجهء اول ، يهود ، پس از آنها مشركان مسلمان ناشدهء مدينه و پس از آنان مسيحيان نجران قرار داشتند . تشكيل چنين دولتى كه بتواند در محيطى با اين تشتت ، قدرت برتر خود را حفظ كند مشروط به ايجاد انسجام در ميان مردم بود . در آغاز مسلمانان و پس از آن ايجاد توافق با يهود .\r\nتا آن جا كه به اسلام و مسلمانان مربوط مىشد ، آموزه‌هاى اسلامى مهمترين ركن اتحاد به شمار مىرفت . هر چند به لحاظ آنكه اسلام در آغاز راه بود ، نبايد چندان سختگيرى مىشد . مهمترين آموزه ، قوت بخشيدن به گرايش توحيدى در جامعه و به وجود آوردن يك عقيدهء مشترك به خداوند بود . البته توحيد ، تنها عبارت از پذيرفتن يك ذات واحد و حتى عبادت او نبود ، بلكه توحيدى مورد نظر بود كه خداوند را به عنوان حاكم و صاحب « ولايت » مطرح كرده و رسولى را نيز براى اعمال اين حكم و ولايت به ميان مردم بفرستد .\r\nبر اين اساس ، مسلمانان بايد مطيع خداوند و رسول او باشند . اين اطاعت مهمترين ثمرهء سياسى عقيدهء توحيد و اساسىترين اصل براى ايجاد « وحدت » به شمار مىرفت . حاصل چنين وحدتى شكل گيرى امّت « 1 » واحده بود و تشكيل امّت واحده براى تشكيل دولت و نظام امرى بس ضرورى . پيش از آن در عقد برادرى و قبل از آن در ساختن مسجد ، بر اين وحدت تأكيد شده بود . مسجد محلى متعلق به خدا و پس از آن متعلق به همه مؤمنان بود بدون آنكه هيچ امتياز قبيله‌اى يا جز آن ، مطرح باشد .\r\nجنبهء اثباتى نگرش توحيدى ، تحكيم پيوند همه مؤمنان با خداوند و جنبهء منفى آن مربوط به كاستن از نفوذ معيارهاى قبيله‌اى بود . اين معنى كه « حكم تنها اختصاص به خداوند » دارد ، در همان سوره‌هاى مكى نيز مورد تأكيد قرار گرفته بود . « 2 » بعدها در آيات مدنى نيز در عبارتهاى مختلف گوشزد شد :  « أَ فَحُكْمَ الْجاهِلِيَّةِ يَبْغُونَ وَ مَنْ أَحْسَنُ مِنَ اللَّهِ \r\n\r\n\r\n","description":"","footnote":"\r\n( 1 ) . اين اصطلاح كاربردى در متون جاهلى - به جز يك مورد - نداشته است ؛ رك :\r\n W . Montgomery , Watt Islamic PoLiticaL Thought , p . 1 o . \r\nاما در قرآن مكرر مورد استفاده قرار گرفته است ، گاه به معناى « دين » ومواردى به معناى « جمعى كه بر يك دينند و به سوى يك نقطه در حركتند و يك قصد واحد دارند » به كار رفته است . نقطه ثقل اين لغت دراستعمال متعدد آن ، نفى تفرقه و وحدت در حركت و تصميم گيرى است .\r\n( 2 ) . انعام ، 57 ؛ يوسف ، 40 ، 67\r\n","page_name":" 436 ","page_number":436},
  {"content":"\r\n\r\n حُكْماً لِقَوْمٍ يُوقِنُونَ » .  « 1 »  « يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا » .  « 2 »  « وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَ مَنْ يَعْصِ اللَّهَ وَ رَسُولَهُ فَقَدْ ضَلَّ ضَلالًا مُبِيناً »  « 3 »  .  تعبير   « أَطِيعُوا اللَّهَ وَ رَسُولَهُ »   « 4 »   *   و نظير آن « 5 » نيز مكرر در قرآن آمده است .\r\nدر اين ميان ، آنچه كه اهميت فراوان داشت ، حل و فصل اختلافات نه در نزد رؤسا و متنفذان محلى بلكه ارجاع آنها به خدا و رسول بود . ايجاد چنين گرايشى در ميان قبايلى كه هيچ گاه دولتى راتجربه نكرده بودند ، امرى سخت بوده و نياز به فرصتى طولانى داشت .\r\nآگاهيم كه پس از گذشت ده سال از تشكيل دولت و آنگاه كه رسول خدا صلى الله عليه و آله و سلم رحلت كرد ، هنوز بسيارى از قبايل نمىتوانستند تسلط مدينه را به عنوان يك دولت درك كنند و آن را بپذيرند ؛ هر چند اقدامات رسول خدا صلى الله عليه و آله و سلم آن اندازه عميق و حتى مورد نياز جامعهء عربى در آن روزگار بود كه با وجود گسترهء اختلافات قبايلى ، دولت اسلامى پايدار بماند و بر قبايل مختلف غلبه يابد .\r\nبا وجود اين آموزه‌ها ، و تنها با اعتماد بر آنها ، مىتوان به « قوام دولت » اميدوار بود ؛ دولت بايد دستورالعملهاى مشخصى رانيز معين مىساخت و بر اساس آنها جريان عملى جامعه راتحت كنترل در آورد . براى اين كار ، افزون بر قدرت ، قوانين مشخصى مورد نياز است كه بر پايه آن آموزه‌ها ، جريان عملى زندگى قبايل مسلمان شده راتنظيم كند . هم حكومت بداند چه مىكند و هم توده‌هاى مؤمن تكليف خود را بدانند . جامعه نياز به « فقه » دارد ؛ فقه به معناى « قانون » . در واقع ، جداى از آنچه واقع شد ، تحول از يك جامعهء قبيله‌اى به يك دولت ، به‌طور طبيعى نيازمند قانونى است كه مصالحى فراتر از ساختار قبيله‌اى را در نظر گيرد . قانون جديد بايد منطبق برخواست مردمانى باشد كه از قبايل مختلف فراهم آمده‌اند .\r\nطبعا افزون بر مسألهء « زندگى كردن » ، آرمانها و باورهاى دينى آنها و اعتقادشان به اهدافى مشخص ، در شكل دهى به اين قانون اهميت دارد .\r\n\r\n\r\n","description":"","footnote":"\r\n( 1 ) . مائده ، 50 : آيا حكم جاهليت را مىجويند ؟ براى آن مردمى كه اهل يقين هستند چه حكمى از حكم خدابهتر است .\r\n( 2 ) . نساء ، 59 : اى كسانى كه ايمان آورده‌ايد از خدا اطاعت كنيد و از رسول و اولى الامر خويش فرمان بريدو چون در امرى اختلاف كرديد اگر به خدا و روز قيامت ايمان داريد ، به خدا و پيامبر رجوع كنيد . در اين خير شماست و سرانجامى بهتر دارد .\r\n( 3 ) . احزاب ، 36 : كه هيچ مرد و زن مؤمنى را نرسد كه چون خدا و پيامبرش در كارى حكمى كردند آنها رادركارشان اختيارى باشد ، هر كه از خدا و پيامبرش نافرمانى كند سخت در گمراهى افتاده است .\r\n( 4 ) . انفال ، 20 ، 46\r\n( 5 ) . فتح ، 17 ؛ حجرات ، 15\r\n","page_name":" 437 ","page_number":437},
  {"content":"\r\n\r\nدر جامعهء دينى جديد ، بخشى از اين قانون با دين پيوند دارد . اين پيوند از دو سوست ، نخست آن كه برخى از قوانين از متن دين گرفته مىشود . دوم آن كه ساير قوانين بايد به گونه‌اى باشد كه مصالح كلى دين و حفظ و حراست از آن را تأمين كند . به سخن ديگر ، فقه ايجاد شده ، تركيبى است از دستورات خداوند ، رسول خدا ، و احكام حكومتى كه حاكم اعم از پيامبر و جز او ، بر اساس مصالح واقع بينانه ، براى زندگى دين مدارانهء اين جامعه ارائه مىدهند .\r\nتا اينجا ، قرآن وجود داشت و رسول خدا صلى الله عليه و آله و سلم نيز در كنار قرآن ، قوانينى را براى ادارهء جامعهء جديد مطرح مىكرد . اما تا آنجا كه به اصل شرع به عنوان وضع قوانين ثابت بر مىگشت ، كار تمام شده نبود . جامعهء آن روزگار ، مسائل خاص خود را داشت و لازم بود تا بر اساس قوانين قرآنى و پيامبرى ، شرايط و مصالح موقت آن جامعه در نظر گرفته شود ، و قوانينى به صورت منضبط براى ادارهء جامعه ارائه شود . دينى است كه در هر شرايطى بايد به آنها عمل شود بخشى نيز احكام و فقه حكومتى است كه اهداف بالفعل را در نظر مىگيرد . به هر روى اين درست است كه قرآن در دسترس بود امّا مىبايست بر اساس آن ، مجموعه‌اى از قوانين تدوين شود تا بتواند اين جامعه را در ارتباط با اين دولت سرپا نگاه دارد و از سوى ديگر راه را براى تربيت بهتر مردم هموار سازد .\r\n« پيمان عمومى » كه رسول خدا صلى الله عليه و آله و سلم در همان سال نخست هجرت ميان مسلمانان ، يهوديان و مشركان يثرب به امضا رساند ، نخستين گام براى ايجاد قانون اساسى مبتنى بر قرآن به شمار مىرفت . حركتى كه بعدها بايد در طول تمدن اسلامى ادامه مىيافت و سرمايه‌اى عظيم براى انديشهء سياسى در اين تمدن سترگ مىشد .\r\nمتن اين عهدنامه را سيره نگاران به‌طور كامل آورده‌اند . « 1 » استاد احمدى ميانجى اين متن را از منابع متعدد نقل و سپس به شرح آن پرداخته است . « 2 » اين عهد نامه به صورت يك متن مكتوب در آمده و همه مسلمانان و يهوديانى كه در آن عهدنامه ، از ايشان نام برده شده محتواى آن را پذيرفته‌اند . بخشهايى از آن مربوط به مسائل داخلى مسلمانان ، قسمتى مربوط به برخورد دو جانبه يهوديان و مسلمانان و يكى دو نكته نيز دربارهء مشركان مدينه است .\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 2 ، صص 504 - 501 ؛ السيرة النبوية ، ابن كثير ، ج 2 ، صص 323 - 320 ؛ السيرة الحلبيه ، ج 2 ، ص 96 ؛ إعلام الورى ، ص 45 ؛ عيون الاثر ، ج 1 ، صص 262 - 260 ؛ ابوعبيد ، الأموال ، ( قاهره ، 1353 ق ) ، صص 206 - 202 ؛ مجموعة الوثائق السياسة فى العهد النبوى و الخلافة الراشده ، صص 7 - 1 ؛ نثرالدر ، ج 1 ، صص 223 - 222\r\n( 2 ) . مكاتيب الرسول ، ج 1 ، صص 263 - 241\r\n","page_name":" 438 ","page_number":438},
  {"content":"\r\n\r\nدر آغاز آمده است كه ، اين كتاب محمد صلى الله عليه و آله و سلم است در ميان مؤمنان و مسلمانان از قريش و مردم يثرب و هركسى كه از آنها پيروى كرده و به آنان ملحق شد و به همراهشان جهاد كرد ، آنها « امة واحدة » هستند . بنابر اين در آغاز ، بر يك مفهوم اساسى كه پايهء دولت اسلامى را تشكيل مىدهد ، تأكيد شده است .\r\nبا اين حال تركيب قبيله‌اى در جامعه جاهلى يك امر اساسى بوده و تغيير آن بر مبناى امت واحده به اين سادگى امكان پذير نبود ؛ لذا به دنبال آن از تك تك قبايل ، ياد شده و گوشزد مىشود كه در چهار چوب امت واحده ، نظم و انسجام داخلى قبيله خود را خواهند داشت « انّهم امّة واحدة على رباعتهم » يعنى هر قبيله بر « رباع » خود خواهد بود ، « يعنى بر همان وصفى كه در سابق بر آن بوده‌اند » . « 1 » اين امر به ويژه در امر « معاقل » يا « ديات » بود ؛ يعنى بر اساس همان پرداختهاى قبلى در ديه [ فعلًا 
  ] عمل كنند . « 2 » دنبال آن تأكيد مىشود كه « كل طائفة منهم تفدى عانيها بالمعروف و القسط بين المؤمنين » هر طايفه‌اى براى اسير خود فديه خواهند پرداخت ، اما بر اساس معروف و رعايت قسط در ميان مسلمانان .\r\nاين تعبيرات همراه با ذكر يكايك قبايل و بطون آنها تكرار مىشود ، اين تكرار به معناى مشاركت رسمى همه آنان در اين « عهد نامه » است . پس از آن ، از اصول كلى ميان مؤمنان ياد مىشود : « مسلمانان در ميان خود بدهكارى كه بدهى سنگينى دارد رها نمىكنند و او را در دادن ديه و يا فديه يارى خواهند كرد ؛ هيچ مسلمانى با موالى « 3 » يك قوم ، بدون حضور آن قوم پيمانى نخواهد بست . دستان مؤمنان و پرهيزگاران بر ضد هر كسى كه از ميان خودشان به آنان تجاوز كرده و يا كسى كه در پى ظلم و دشمنى و ايجاد فساد در ميان مؤمنان است با يكديگر متحد خواهد بود ، حتى اگر فرزند يكى از آنها باشد » . « 4 »\r\nاين اصل به ويژه در برترى بخشيدن به معيارهاى اسلامى بر پيوندهاى نسبى ، درخشش خاص خود را داشت : « هيچ مؤمنى ، مؤمنى را به خاطر كافرى نخواهد كشت و هيچ كافرى را بر ضد مؤمنى يارى نخواهد كرد ، عهد و امان و حرمت خداوند [ ذمّة اللّه 
  ] براى همه يكسان و به يك اندازه است » . هر كسى كه مسلمان شد از حقوقى كه ساير مسلمانان برخودارند ، بهره‌مند خواهد شد . هر كسى كه مسلمانى را پناه داد ، پناه او به منزله\r\n\r\n\r\n","description":"","footnote":"\r\n( 1 ) . القوم على رباعتهم‌اى : على استقامتهم ؛ يريد انهم على امرهم الذى كانوا عليه ؛ نك : مكاتيب ، ج 1 ، ص 242\r\n( 2 ) . نك : مكاتيب الرسول ، ج 1 ، ص 243\r\n( 3 ) . مولى القوم يعنى كسى كه به لحاظ نَسَب جزو آن قبيله به شمار نمىآيد اما به عقد و يا به آزاد شدن توسطآن قبيله ، به عنوان مولاى آن قوم شناخته مىشود . رسول خدا صلى الله عليه و آله و سلم فرمودند : مولى القوم منهم . و اين تكليف نيز بر اساس همان سخن بوده است\r\n( 4 ) . اين مفهوم آيهء « و إن طائفتان من المؤمنين اقتتلوا . . . » بود . حجرات ، 9\r\n","page_name":" 439 ","page_number":439},
  {"content":"\r\n\r\nذمّه خداوند بوده و پذيرفته خواهد شد . « هر يهودى كه ازما پيروى كرد [ مسلمان شد 
  ] از او حمايت خواهد شد و به دشمنان او كمك نخواهد شد » . اين تأكيدى است بر اينكه هر كس از هر فرقه‌اى مسلمان شد از تمامى حقوق يك مسلمان برخوردار است . « اگر مؤمنان در مقام سِلْم و صلح بر آمدند همه تصميم خواهند گرفت و هيچ مؤمنى به تنهايى چنين اقدامى نخواهد كرد » .\r\nچنين تصميمى عملًا بر دوش رهبرى خواهد بود ، چون تصميم گيرى « عن ملاءٍ » جز به وسيلهء رهبرى امّت كه هدايت امّت واحده را بر عهده دارد ، ممكن نخواهد بود . « در زمان جنگ همه گروههاى مسلمان يكى پس از ديگرى در جنگ شركت خواهند كرد » . در واقع جنگ وظيفه همگان است نه گروهى خاص ، لذا همه گروهها به نوبت در آن شركت خواهند كرد تا « كسانى كه در راه خدا خونشان ريخته مىشود در ميان همه گروهها باشد » نه اينكه بيشتر شهدا از يك گروه خاص باشند . « و اينكه مؤمنان و پرهيزگاران بر بهترين هدايت و استوارترين آن هستند » . اين معيارى اساسى است بدين صورت كه تنها محك ارزش گذارى ايمان و تقواست . « 1 »\r\nيك مسلمان بايد وفادار به اين اصل ارزشى باشد . « و اينكه هيچ كس از مشركان يثرب مال و جانى از قريش راپناه نداده و بر ضد مؤمنى آنها را يارى نخواهد كرد . » ، « هركس مؤمنى را بكشد قصاص خواهد شد مگر آنكه ولى مقتول راضى شود . همه مؤمنان بايد حمايتگراين امر بوده و براى اقامهء آن قيام كنند » .\r\n« هيچ مؤمنى كه اقرار به اين صحيفه كرده و به خدا و قيامت ايمان آورده روا نيست تا از فتنه‌گر و بدعت پيشه‌اى حمايت كند و هركس او را يارى كرده يا پناه دهد لعنت و غضب خداوند تا قيامت بر او باد ؛ اگر چنين كند فديه‌اش پذيرفته نخواهد بود » . « و همه شما مؤمنان در هر چيزى كه اختلاف كرديد بايد ( براى حل آن ) به خدا و محمد صلى الله عليه و آله و سلم رجوع كنيد » . اين اصل ، همانگونه كه گذشت مهمترين آموزه براى ايجاد امت واحده بود . بعد از اين ، اصولى در ارتباط با يهوديان مطرح مىشود : « تا زمانى كه مسلمانان مشغول جنگ ( برضد مهاجمين به مدينه ) هستند ، يهوديان مخارج خود را متقبل خواهند شد و يهود بنى عوف ، امتى در كنار مؤمنان خواهد بود » . پس از آن ، يهوديان ساير قبايل عربى از جمله : يهود بنى ساعده ، يهود بنى جُشَم ، يهود بنى الاوس ، يهود بنى ثعلبه ، يهود بنى شطبيه نيز همسنگ بايهود بنى عوف شناخته مىشوند ، بدين معنى كه « امّت واحدة » را با مسلمانان تشكيل مىدهند .\r\n\r\n\r\n","description":"","footnote":"\r\n( 1 ) . پشتوانه اين اصل ، آيهء « انّ إكرمكم عنداللّه اتقيكم » است ؛ حجرات ، 13\r\n","page_name":" 440 ","page_number":440},
  {"content":"\r\n\r\nدر اين امّت واحده « مسلمانان بر دين خود و يهوديان نيز دين خود را خواهند داشت . » اين تأمين عمومى در صورتى است كه « افراد دچار ظلم و خطايى نشوند ، در آن صورت جز خود و اهل بيت خويش را نابود نخواهند كرد . برّ و نيكى بايد مانع گناه باشد . مولاى بنى ثعلبه و مشاوران و نزديكان ( بطانه : صاحب سرّ ) يهود نيز در اين معاهده داخل هستند و هيچ كس جز به اذن محمد صلى الله عليه و آله و سلم از آن خارج نخواهد شد » ؛ « حتى از قصاص در يك جراحت ( ساده ) نيز گذشت نخواهد شد و كسى كه ديگرى را بكشد ( به صورت فتك : يعنى پنهان شدن و به‌طور ناگهانى كسى را كشتن ) به فتك كشته خواهد شد . البته اگر كسى ظلم كرد ، خارج از اين قرارنامه بوده و مورد فتك واقع خواهد شد . » اين بدان جهت بود كه همه تأمين كامل داشته باشند ، به ويژه سخن نخست كه از قصاص جراحت كوچكى نيز گذشت نخواهد شد ، براى تأكيد بر اين تأمين عمومى بود . استثناى به ظلم نيز خود عاملى براى تهديد ( يهود ) به ظلم و تجاوز بود . « خداوند بر اين صحيفه ناظر است .\r\nيهود مخارج خود را متقبل شده و مسلمانان نيز ، و با هركس كه با اهل اين صحيفه به جنگ برخيزد به يكديگر كمك خواهند كرد ؛ و در ميانشان نصيحت و صلح حاكم خواهد بود و نيكى مانع از گناه است . با گناه كسى ، همپيمان او مؤاخذه نخواهد شد و به مظلوم كمك خواهد شد و مسلمانان و يهوديان ، تا وقتى در جنگ هستند مخارج خود را تأمين خواهند كرد « ؛ اين تأكيد ، در ارتباط با يهوديان كه به عهد شكنى شهره بودند اهميت داشت .\r\n« يثرب براى اهل اين صحيفه ، حرم خواهد بود » . اين امر جز اثبات حرم بودن مدينه بدين معنى بود كه در هيچ شرايطى نبايد جنگى ميان دو گروه روى دهد .\r\nنكتهء ديگر آن كه « پناهنده مثل خود فرد بوده ، و مورد اضرار واقع نخواهد شد » . « در ميان اهل اين صحيفه [ پذيرندگان آن 
  ] اگر حادثه‌اى روى دهد كه ترس ( ايجاد ) فتنه از آن باشد ، ( براى حل آن ) ، به خدا و رسول صلى الله عليه و آله و سلم ارجاع داده خواهد شد . خداوند با كسى است كه اين صحيفه را حرمت بدارد . » « يهوديان با قريش و كسانى كه آنها را نصرت دهند ، تجارت نخواهند كرد و ( همراه مسلمانان ) با كسى كه به يثرب حمله كند خواهند جنگيد . اگر هر كدام از مسلمانان يا يهود طرف ديگر را به پيمان صلح با همپيمانان خود فرا خواند او قبول خواهد كرد مگر آنكه آن همپيمانان در جنگ با دين ( و مسلمانان ) باشند . هر جمعيتى صاحب ديارى است كه در آن سكونت دارد . اين كتاب ، از ظالم و خطاكار حمايت نخواهد كرد . هركس از مدينه بيرون رود يا در آن بماند ايمن خواهد بود . خدا و رسول ، پناه دهندهء هر نيكوكار و پرهيزگارى هستند مگر آنكه از او ستم يا خطايى سر زند . »\r\nاين « صحيفه » مىتوانست كمك بزرگى به دولت جديد التأسيس باشد . بخش عمده‌اى\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nاز آن در جلوگيرى از مخالفت يهود با مسلمانان و محدود كردن آنان در ايجاد نفاق واختلاف در ميان مسلمانان بود . آنها از تماس گرفتن با مشركان و تجارت با آنان منع شده بودند و بدين ترتيب ، مانع مهمى بر سر راه اتحاد قريش و يهود بر ضد اسلام ايجاد شده بود . اين قرارداد ، فرصتى مناسبى براى نشر دعوت اسلامى به شمار مىرفت . « 1 »\r\nاز سوى ديگر مسلمانان كه پيش از آن فقط بر اساس ايمان خود از رسول خدا صلى الله عليه و آله و سلم متابعت مىكردند ، اكنون وفادارى خود را نسبت به اصولى مشخص ابراز كرده و از لحاظ روحى بر اساس ضوابط جديد ، آمادگى بيشترى براى « عمل » داشتند . بايد توجه داشت كه در اين عهد نامه عنوانى براى دولت اسلامى وجود ندارد ، اماتعبير « مؤمنين » حكايت از وجود جامعهء اسلامى به رهبرى رسول دارد . در واقع تعهدات له و عليه در اين قرار داد بر محور « مؤمنان » است .\r\nقبايل عربى از جمله يهود بنى نجار ، يهود بنى الحارث ، يهود بنى ساعده ، يهود بنى جُشَم ، يهود بنى الاوس ، يهود بنى ثعلبه ، يهود بنى شطبيه ، نيز همسنگ با يهود بنى عوف شناخته مىشوند ؛ به اين معنى كه « امة واحده » را با مسلمانان تشكيل مىدهند . در اين امت واحده « مسلمانان بر دين خود و يهود نيز دين خود را خواهند داشت . » اين تأمين عمومى در صورتى است كه « افراد دچار ظلم و خطايى نشوند ؛ در آن صورت جز خود و كسان خويش را نابود نخواهند كرد . برّ و نيكى نبايد مانع گناه باشد . موالى بنى ثعلبه و مشاوران و نزديكان ( بطانه : صاحب سرّ ) يهود نيز داخل در اين معاهده هستند و هيچ كس جز به اذن محمد صلى الله عليه و آله و سلم از آن خارج نخواهد شد » ؛ « حتى از قصاص در يك جراحت ( ساده ) نيز گذشت نخواهد شد و كسى كه ديگرى را بكشد ( به صورت فتك يعنى پنهان شدن و به‌طور ناگهانى كسى را كشتن ) ، به فتك كشته خواهد شد . البته اگر كسى ظلم كرد ، خارج از اين قرارنامه بوده و مورد فتك واقع خواهد شد . »\r\nهدف از اين اصول آن بود كه همه تأمين كامل داشته باشند بويژه در مورد صرف نظر نكردن از قصاص حتى ساده‌ترين جراحت . استثناى به ظلم نيز خود عاملى براى تهديد ( يهود ) به ظلم و تجاوز بود « خداوند بر اين صحيفه ناظر است . يهود مخارج خود را متقبل شد و مسلمانان نيز ؛ و با هركس كه با اهل اين صحيفه به جنگ برخيزد به يكديگر كمك خواهند كرد ؛ و در ميانشان نصيحت و صلح حاكم خواهد بود و نيكى مانع از گناه است . با گناه كسى ، همپيمان او مؤاخذه نخواهد شد و به مظلوم كمك خواهد شد\r\n\r\n\r\n","description":"","footnote":"\r\n( 1 ) . مكاتيب الرسول ، ج 1 ، ص 261\r\n","page_name":" 442 ","page_number":442},
  {"content":"\r\n\r\nو مسلمانان و يهوديان تا وقتى در جنگ هستند مخارج خود را تحمل خواهند كرد » . اين تأكيد در ارتباط با يهوديان كه به عهد شكنى شهره بودند اهميت داشت .\r\n« يثرب براى اهل اين صحيفه حرم خواهد بود » ؛ اين امر جز اثبات حرم بودن مدينه به اين معنى بود كه در هيچ شرايطى نبايد جنگى ميان دو گروه درگير شود . « پناهندهء به فرد مثل خود فرد بوده و مورد اضرار واقع نخواهد شد » . « در ميان اهل اين قرارنامه ( پذيرندگان آن ) اگر حادثه‌اى روى دهد كه ترس ( توليد ) فتنه از آن باشد مرجع حل آن حادثه خدا و رسول خواهد بود . خداوند با كسى است كه اين صحيفه را حرمت بدارد . « يهوديان با قريش و كسانى كه آنها را نصرت دهند ، تجارت نخواهند كرد و ( همراه مسلمانان ) با كسى كه به يثرب حمله كند خواهند جنگيد . اگر هر كدام از مسلمانان يا يهود طرف ديگر را به پيمان صلحى با همپيمان خود فرا خواند او قبول خواهد كرد مگر آنكه ، آن همپيمان در جنگ با دين باشد . هر جمعيتى صاحب ديارى است كه در آن سكونت دارد » . « اين كتاب از ظالم و خطاكار حمايت نخواهد كرد . هركس از مدينه بيرون رود يا در آن بماند ايمن خواهد بود .\r\nخدا و رسول پناه دهنده به هر نيكوكار و پرهيزكارى هستند مگر آنكه از او ستم يا خطايى سرزند . »\r\n\r\n","description":"","footnote":"","page_name":" 443 ","page_number":443},
  {"content":"\r\n . \r\n","description":"","footnote":"","page_name":" 444 ","page_number":444},
  {"content":"\r\n\r\n\r\nبخش ششم جنگهاى رسول خدا صلى الله عليه و آله و سلم\r\n\r\n","description":"","footnote":"","page_name":" 445 ","page_number":445},
  {"content":"\r\n . \r\n","description":"","footnote":"","page_name":" 446 ","page_number":446},
  {"content":"\r\n\r\n\r\nشيوه اشاعهء دعوت اسلامى\r\nدر سيرهء عملى رسول خدا صلى الله عليه و آله و سلم و بر پايهء آيات فراوانى از قرآن مىتوان چند روش مشخص را در دعوت مردم به اسلام بازشناسى كرد . نخستين و اصيل‌ترين شيوه بر اساس « هدايت فكرى » مردم از طريق استدلال و تقويت روح تفكر و تعمق در مردم بود . اين شيوه در تمام دوران مكه با قوت دنبال شد و تا به آخر نيز دعوت مكرر قرآن به تأمل و تدبر و نيز توصيه به رسول خدا صلى الله عليه و آله و سلم براى « دعوت به حكمت و موعظه » و « مجادله به احسن » ، نشان آن بود كه اين راه ادامه دارد . رسول خدا صلى الله عليه و آله و سلم با همين شيوه ، توانست عدهء زيادى را به اسلام فراخواند . مردم مدينه از طريق آشنايى با همين دعوت و صرفاً با نشر آيات قرآنى ، اسلام را پذيرفتند آن گونه كه شهرت يافت كه « فُتِحَتِ المَدينةُ بِالقرآن » ، مدينه با قرآن گشوده شد . « 1 »\r\nدر زمانى كه غزوات و سرايا اوج داشت ، كار دعوت اسلامى همچنان ادامه داشت . خالد بن وليد براى دعوت مردم يمن به آن ناحيه رفت و زمانى كه كارى از پيش نبرد ، امام على عليه السلام فرستاده شد و با دعوت او بود كه شمار فراوانى از مردم يمن اسلام آوردند . « 2 » به گزارش ابن سعد ، در جريان فتح مكه ، رسول خدا صلى الله عليه و آله و سلم ، خالد بن وليد را براى دعوت بنى جَذيمه به اسلام و نه جنگ با آنان [ داعياً الى الاسلام و لم يبعثه مقاتلًا 
  ] ، به سوى ايشان فرستاد . اما خالد به جنگ با آنان پرداخت و عده‌اى از اسيران را كشت . رسول خدا صلى الله عليه و آله و سلم از اقدام زشت خالد تبرى جست و امام على عليه السلام را فرستاد تا ديه كشته‌ها را بپردازد و آنچه را\r\n\r\n\r\n","description":"","footnote":"\r\n( 1 ) . فتوح البلدان ، ص 7 ؛ اشاره به آمدن مصعب بن عمير به مدينه ، پيش از هجرت پيامبر صلى الله عليه و آله و سلم و دعوت مردم به اسلام ، به وسيلهء قرآن .\r\n( 2 ) . دربارهء ارسال امام به يمن ، نك : طبقات الكبرى ، ج 2 ، ص 337 ؛ انساب الاشراف ، ج 1 ، ص 384 ؛ نهج البلاغه ( صبحى صالح ) صص 464 - 463\r\n","page_name":" 447 ","page_number":447},
  {"content":"\r\n\r\nبنى جذيمه از دست داده‌اند جبران كند . « 1 » مسأله دعوت به اسلام در همان آغاز جنگ به عنوان يك اصل مسلم در « فقه جهاد » در آمده است . از امام سجاد عليه السلام دربارهء كيفيت دعوت به اسلام ، پيش از آغاز جنگ پرسش شد ، حضرت فرمود : « بايد بگويى : به نام خداى بخشنده مهربان ؛ تو را به خدا و دين خدا دعوت مىكنم ، تو را به معرفت خداى عزوجل و عمل صالح فرا مىخوانم . و بدان كه معرفت جز به اعتقاد به يكتايى رأفت و رحمت و عزت و علم و قدرت و برترى خدا بر همه چيز به دست نمىآيد ، خداوند نيز تنها كسى است كه نفع و ضرر رساندن در حيطهء قدرت اوست ، بر همه چيز قدرت دارد ، چشمان سر ، او را در نمىيابد و او بر ديدگان تسلط دارد و او لطيف و آگاه است . و نيز تو را دعوت مىكنم به نبوت محمد و اين كه او بندهء خداست و هر آنچه آورده حق است و جز آن همه بر باطل ؛ در اين صورت اگر مشركان دعوت را پذيرفتند از همهء حقوق يك مسلمان برخوردار خواهند شد . « 2 »\r\nبر اين اساس بود كه مسلمانان جز پس از دعوت به توحيد و نبوت ، حق جهاد با مشركان را نداشتند . « 3 » اين اقدامى بود كه فرماندهان رسول خدا صلى الله عليه و آله و سلم جز افراد نادرى چون خالد - همانگونه كه گذشت - « 4 » به آن پايبند بودند . « 5 » زمانى كه امام على عليه السلام با يك سپاه سيصد نفرى به عنوان اولين لشكر اسلام وارد منطقهء قبيلهء مذحج در يمن شد ، ابتدا مردم را به اسلام دعوت كرد ، اما آنان با تير و سنگ پاسخ او را دادند . آن حضرت سپاه را منظم كرد و به مشركان حمله برد و بيست نفرشان را در اين حمله كشت ، آنگاه براى بار ديگر ايستاد و آنان را دعوت كرد ؛ آنگاه آنان دعوت او را اجابت كردند و عده‌اى از رؤساى آنان بر اسلام با او بيعت نمودند . « 6 »\r\nدر كتابهاى حديثى در باب جهاد ، بابى به عنوان « دعاء العدو » آمده و ضمن آن در اين باره مطالبى از سيرهء رسول خدا صلى الله عليه و آله و سلم نقل شده است . آن حضرت ، زمانى كه معاذ را به يمن فرستادند از او خواستند تا اهل كتاب آن ديار را به توحيد دعوت كند ، اگر پذيرفتند به\r\n\r\n\r\n","description":"","footnote":"\r\n( 1 ) . طبقات الكبرى ، ج 2 ، ص 147\r\n( 2 ) . فروع الكافى ، ج 1 ، ص 337 ؛ تهذيب ، ج 2 ، ص 47\r\n( 3 ) . مستدرك الوسائل ، ج 11 ، ص 31 ( و لاتقاتلوهم القوم حتى تحتجُّوا عليهم بأن تدعوهم الى شهادة لا إله الا الله و ان محمداً رسول الله و القرار به ما جاء به من عند الله ) و نك : دعائم الاسلام ، ج 1 ، صص 270 - 269\r\n( 4 ) . يك بار ديگر نيز خالد به سراغ طايفه‌اى رفت ، آنان بجاى آن كه بگويند مسلمان شدند گفتند : صبأناصبأنا ، كه اشاره به پذيرش اسلام بود ، چون مشركان در كلمه ، هر كسى را كه مسلمان مىشد صابى مىخواندند . با اين حال خالد ، به آنان حمله كرده و جمعى را كشت ، وقتى خالد به پيامبر رسيد ، حضرت فرمود : اللهم انى ابرء اليك مما صنع خالد ؛ نك : المصنف ، عبد الرزاق ، ج 5 ، صص 222 - 221\r\n( 5 ) . طبقات الكبرى ، ج 2 ، ص 163\r\n( 6 ) . همان ، ج 2 ، ص 170\r\n","page_name":" 448 ","page_number":448},
  {"content":"\r\n\r\nنمازهاى يوميه ، آنگاه به روزهء رمضان ، و پس از آن كه همه اينها را پذيرفتند به پرداخت زكات دعوت كند . « 1 »\r\nدر نقل ديگرى آمده كه آن حضرت پيش از جنگ با بنى قريظه آنان را به پذيرش اسلام دعوت كرد . « 2 » همين برخورد در غزوهء بنى مصطلق كه با گروهى از قبيله خزاعه بود پيش آمد .\r\nاز بريدهء اسلمى نقل شده « 3 » كه رسول خدا صلى الله عليه و آله و سلم وقتى امير را به فرماندهى سريه‌اى مىفرستاد او را بطور خاص به تقواى الهى توصيه كرده ، به رفتار شايسته با مسلمانان فرا مىخواند ، آنگاه به او مىفرمود : به نام خدا در راه خدا پيكار كن ، با كافران به خدا بجنگ ، جنگ كن ، اما غدر مكن ، مثله مكن و كودكان را مكش ؛ وقتى با دشمن مشرك برخورد كردى ، او را به سه چيز ، دعوت كن هر كدام را پذيرفت ، همان را از وى قبول كن : نخست به اسلام ، اگر پذيرفت رهايشان كن ، اما از ايشان بخواه كه از مسكن خويش به « دار المهاجرين » بيايند و از حقوق يك « مهاجر » برخوردار شوند ، در غير اين صورت همچون « اعراب از مسلمين » هستند كه احكامى كه خدا بر مؤمنين نازل كرده ، بر آنان نيز لازم است جز آن كه سهمى در غنايم ندارند مگر آن كه همراه مسلمانان جهاد كنند . اگر از پذيرفتن اسلام سرباز زدند ، آنان را به پذيرش جزيه فراخوان و اگر نپذيرفتند با ايشان مقاتله كن . « 4 »\r\nحتى در اوج سخت گيرى مسلمانان بر مشركين ، پس از اعلام برائت در سال نهم ، دستور صريح قرآن اين بود كه « هرگاه يكى از مشركين به تو پناه آورد پناهش ده ، تا كلام خدا را بشنود ، سپس به مكان امنش برسان ، زيرا اينان مردمى نادانند . » « 5 » و زمانى كه گروهى اسير نزد آن حضرت آوردند ، از مسلمانان سؤال شد : كه آيا اسلام را بر آنان عرضه كرده‌اند ، گفتند : نه ، آن حضرت فرمود : پس آنان را به محل امنشان فرستيد و آنگاه اين آيه را تلاوت كردند كه « اى پيامبر ! ما تو را فرستاديم تا شاهد و مژده دهنده و بيم دهنده باشى و مردم را به فرمان خدا ، به سوى او بخوانى ، و چراغى تابناك باشى » . « 6 »\r\nبه هر روى اساس دعوت بر پايه هدايت مردم به توحيد بوده و به همين دليل ، و پيش از هر چيز هدف رسول خدا صلى الله عليه و آله و سلم آشنا ساختن مردم با توحيد و نبوت بوده است . قريش در شمار كسانى بود كه آن حضرت ساليان متمادى اسلام را بر ايشان عرضه كرده و آيات\r\n\r\n\r\n","description":"","footnote":"\r\n( 1 ) . المصنف ، عبد الرزاق ، ج 5 ، ص 216\r\n( 2 ) . همان ، ج 5 ، ص 216\r\n( 3 ) . انساب الاشراف ، ج 1 ، ص 341\r\n( 4 ) . المصنف ، عبد الرزاق ، ج 5 ، صص 221 - 218 ؛ سبل الهدى والرشاد ، ج 6 ، ص 17 ، 231\r\n( 5 ) . توبه ، 6\r\n( 6 ) . احزاب ، 45 و 46 ؛ نك : حياة الصحابه ، ج 1 ، ص 166\r\n","page_name":" 449 ","page_number":449},
  {"content":"\r\n\r\nقرآنى را براى آنان تلاوت كرده بوده . اكنون اگر شمشير خشم مسلمانان بر سر آن فرود مىآمد قريب سيزده سال از دعوت فكرى و هدايتى گذشته بود . با اين حال چون اولًا هدف هدايت آنان بوده و ثانياً مشركان عمرى را در شرك سپرى كرده و طبيعى بود كه تحول ، تدريج و صبر را مىطلبد ، آن حضرت ، حاضر بود تا راههاى مسالمت آميزى ، البته پس از قدرى فشار بر مشركين بيابد . اين بود كه اصل مدارا و برخورد مسالمت جويانه را به همان سرعت مىپذيرفت كه جنگ را ، بر همين اساس بود كه صلح حديبيه را درست در موقعيت برتر بر مشركان پذيرفت .\r\nدر حد برخوردهاى فكرى ، اينان به استدلال و انديشه توجهى ندارند ، در كنار آن به جنگ با اسلام نيز مايل نيستند . در برابر اين افراد سياست « تأليف قلوب » ، كه نوعى تواضع براى تلطيف قلوب مشركان بوده ، اعمال مىگرديد . تأليف قلوب به معناى دادن باج و يا به دليل ترس از اين قبيل مشركان نبود « 1 » ، بلكه بر اين اساس بود كه آنان با اين برخورد علاقه‌مند به اسلام شوند زيرا به هر روى مشرك بوده‌اند و نمىتوان انتظار يك تحول آنى را داشته و يا همهء آنان را تابع معقولات دانست . از امام عسكرى عليه السلام نقل شده كه در ذيل آيهء  « وَ قُولُوا لِلنَّاسِ حُسْناً »  « 2 » فرمودند كه ناس اعم از مؤمن و غير مؤمن است . بايد با مؤمنان با رويى گشاده برخورد كرد و با متخلفان نيز با مدارا سخن گفت تا به دين بگروند . « 3 » اين برخورد تأليفى ، بر پايهء اين آيت قرآنى بود كه سهمى از زكات را به « مؤلفة قلوبهم » اختصاص داد . « 4 » اين افراد اولا كسانى از كفارند كه براى دعوت آنان به اسلام و جهاد همراه مسلمانان ، پولى به آنها اختصاص مىيابد و در مرحلهء بعد ، مسلمانان ضعيف الاعتقاد كه براى جذب قلوب آنها ، به آنان كمك مىشود . « 5 »\r\nعلاوه بر زكات ، رسول خدا صلى الله عليه و آله و سلم از خمس غنايم حنين كه اختصاص به خود ايشان ، به عنوان حاكم مسلمانان داشت ، مبلغ گزافى را به كفّار و تازه مسلمانان داد . فهرست اين كمك همراه با اسامى « مؤلفة قلوبهم » در منابع تاريخى ضبط شده است . « 6 » مشهورترين آنان ، سران قريش مانند ابوسفيان و فرزندانش بودند كه تا فتح مكه به اسلام نگرويده و\r\n\r\n\r\n","description":"","footnote":"\r\n( 1 ) . بعدها خليفه دوم كه چنين تصورى داشت سهميه اين قبيل افراد را به اين دليل كه ديگر اسلام از آنان واهمه‌اى ندارد قطع كرد !\r\n( 2 ) . بقره ، 83 ؛ گفته شده كه آيهء مزبور به وسيلهء آيهء جهاد نسخ نشده ، زيرا مىتوان در عين پذيرش جهاد ، پيش از آن با سخن نيكو ، دشمن را به اسلام دعوت كرد ؛ نك : مجمع البيان ، ج 1 ، ص 150\r\n( 3 ) . تفسير الامام العسكرى ، ص 142 ؛ مستدرك الوسائل ، ج 12 ، ص 260\r\n( 4 ) . توبه ، 60\r\n( 5 ) . تحريرالوسيله ، ج 1 ، ص 336\r\n( 6 ) . نك : مختصر تاريخ دمشق ، ج 5 ، ص 17\r\n","page_name":" 450 ","page_number":450},
  {"content":"\r\n\r\nحتى تا مدتها پس از آن نيز ، بعضى از آنان مسلمان نشده بودند . اين اقدام حضرت ، اعتراض گروهى از مسلمانان را به همراه داشت . رسول خدا صلى الله عليه و آله و سلم در پاسخ فرمودند : به برخى مىدهم و به گروهى نمىدهم ؛ آن كسانى را كه وامى گذارم برايم دوست داشتنىتر از كسانى است كه پولى به آنان مىدهم ؛ زيرا دادن پول براى گروهى است كه در دل آنان مشكلاتى وجود دارد ، در حالى كه آنان را كه وامى گذارم بدان جهت كه خداوند غنا و خير را در قلوب آنان قرار داده است . « 1 »\r\nمداراى رسول خدا صلى الله عليه و آله و سلم به عنوان يك اصل ، در تمام دورهء هجرت مورد توجه ايشان بود . با وجود تحريكات فراوان منافقان ، آن حضرت كه در آغاز راه بوده ، سياست مدارا را پيشه كرده و در عين كنترل اوضاع ، بر آنان سخت گيرى نمىكرد . رسول خدا صلى الله عليه و آله و سلم در ضمن ، واهمهء آن را نيز داشت كه گفته شود : محمد اصحاب خويش را مىكشد ؛ زيرا به هر روى منافقان نيز در ظاهر در سلك مؤمنان بودند .\r\nاما عقيدهء رسول خدا صلى الله عليه و آله و سلم بر اساس تكاليف شرعى و قرآنى دور از واقع بينى نبود ، آن حضرت در موارد لزوم ، با استحكام به جنگ با دشمن مىپرداخت . البته دشمنى كه هيچ زمينه‌اى براى هدايت او از طريق فكر و مدارا وجود نداشت ؛ گروهى كه خداوند در ادامه دعوت مؤمنان به جهاد ، دربارهء ايشان فرمود : « بدترين جانوران در نزد خدا اين كران و لالان هستند كه در نمىيابند ، و اگر خدا خيرى در آنان مىيافت شنوايشان مىساخت ، و اگر هم آنان را شنوا ساخته بود ، باز هم بر مىگشتند و رويگردان مىشدند » . « 2 »\r\nدر اينجا به مناسبت مرورى بر ديدگاه اسلام در بهره گيرى از جهاد براى نشر دعوت اسلامى خواهيم داشت .\r\n\r\nاسلام دعوت كننده به آرامش\r\nتاريخ گذشتهء بشر ، وجود اختلاف و خصومت بين ابناى بشر را بطور گسترده ياد مىكند .\r\nعلى رغم آن كه نهاد انسانها از خميرمايهء وحدت ، نشأت گرفته و ساخت وجودى آنها بر پايهء « فطرت الهى » است ، از همان روزهاى نخست بين آنان اختلاف به وجود آمد . زمينهء اين اختلاف در ميان خود انسانها بوده اما شيطان نيز بدان دامن زد . « 3 » به سخن ديگر در عين\r\n\r\n\r\n","description":"","footnote":"\r\n( 1 ) . المعرفة والتاريخ ، ج 1 ، ص 330 ؛ و به انصار فرمود : بهتر نيست كسانى با گوسفند و شتر بروند و شما با پيامبر خدا صلى الله عليه و آله و سلم به مدينه باز گرديد يا به عبارت ديگر : گوسفند و شتر سهم آنان باشد و رسول خدا صلى الله عليه و آله و سلم سهم شما ؛ نك : المصنف ، ابن ابى شيبه ، ج 14 ، صص 524 - 523 ( طبع هند )\r\n( 2 ) . انفال ، 23\r\n( 3 ) . آل عمران ، 91\r\n","page_name":" 451 ","page_number":451},
  {"content":"\r\n\r\nاين كه پايه‌هاى اساسى وحدت در بين انسانها وجود داشت ، اختلاف به عنوان يك امر عارضى دائمى در بين انسانها رواج يافت و با گسترش اختلاف بين ابناى بشر ، آرامش و سكوتى كه لازمهء يك حركت انسانى به سمت خدا بود درهم ريخت و انسانها با توجه به زمينه‌هاى اختلاف در جهت تحميل سلطه خود بر ديگران برآمدند و از آن پس ، زد و خورد در بين آنها آغاز گرديد . با توجه به اين مسائل ، انسانها به دو گروه تقسيم شدند ، انسانهاى مفسد و انسانهاى مصلح . كسانى كه به اختلافات دامن زدند ، « مفسد » و كسانى كه درصدد رفع درست اختلافات برآمدند ، « مصلح » ناميده شدند . « 1 » در اين جهت ، از جمله مهمترين وظايف انبيا اصلاح بين مردم و حركت در جهت « رفع اختلاف » بود . آنچه در اينجا اهميت داشت حركت براى نفى اختلاف ، بر پايهء نشر فرهنگ توحيدى بود ، نه نفى اختلاف و ايجاد وحدتى كه خود بر پايهء تضاد و رقابت باشد .\r\nدر قرآن آمده است  « وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ »  « 2 » و  « ما أَنْزَلْنا عَلَيْكَ الْكِتابَ إِلَّا لِتُبَيِّنَ لَهُمُ الَّذِي اخْتَلَفُوا فِيهِ »  « 3 »  « وَ مَا اخْتَلَفْتُمْ فِيهِ مِنْ شَيْءٍ فَحُكْمُهُ إِلَى اللَّهِ »  « 4 »  « فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ »  « 5 » ، پس هدف مقدماتى انبيا ، همانا ايجاد زمينهء هدايت و حاكم كردن « سلم و آرامش » است ، بطورى كه نيروى انسانها وقف حركت در مسير خدا شود نه اين كه در زد و خورد با يكديگر عمر خويش را براى اهداف باطلى از بين ببرند .\r\nتعبير مهم ديگرى كه در همين جهت بطور مكرر در قرآن آمده ، « فساد و نفى فساد » است ، موضوعى كه نقطهء مقابل « سلم و آرامش » است ، از ديدگاه قرآن ، حاكميت « مفسد » ، هلاكت « حرث و نسل » را به دنبال خواهد داشت « 6 » و از همين ديدگاه حاكميت هواهاى نفسانى ، نه تنها هلاكت انسان را درپى خواهد داشت ، بلكه كل نظام هستى را دچار اختلال خواهد كرد . « 7 » در مقابلِ حكومت مفسد ، حكومت انبيا و مصلحين قرار دارد . كسانى كه وظيفهء آنها از بين بردن فساد و زمينه‌هاى آن و ارائه اصولى براى حركت صحيح و بى اختلاف به سمت سعادت است .\r\nبا توجه به اين گفتار ، طبيعى به نظر مىرسد كه اصولىترين اصل در اسلام ، تحقق « سلم » باشد . اما چه نوع آرامشى ؟ طبعاً اگر بناست كه « رفع اختلافى » صورت گيرد ، بايد\r\n\r\n\r\n","description":"","footnote":"\r\n( 1 ) . نك : بقره ، 220 ؛ هود ، 117 ؛ شعراء ، 152 ؛ اعراف ، 142\r\n( 2 ) . بقره ، 213\r\n( 3 ) . نحل ، 64\r\n( 4 ) . شورى ، 10\r\n( 5 ) . نساء ، 59\r\n( 6 ) . بقره ، 204\r\n( 7 ) . حج ، 71\r\n","page_name":" 452 ","page_number":452},
  {"content":"\r\n\r\nبر « مبنايى » استوار باشد كه واقعاً اختلاف را از بين ببرد و تحقيقاً آرامش و سلم را جايگزين كند . از ديدگاه اسلام تنها « سلمى » كه مىتواند واقعيت داشته باشد ، « تسليم شدن در برابر خداست » ؛ يعنى تنها جامعه‌اى كه « اعتقاد توحيدى » داشته باشد روى آرامش را خواهد ديد .\r\nدر قرآن آمده است :  « يا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ »  « 1 » ، در آيه سه نكته وجود دارد : 1 - خطاب خدا و اسلام به تمامى مؤمنان 2 - دعوت آنان به سلم 3 - دعوت به عدم پيروى از راه شيطان ؛ بدين معنا كه مؤمنان مىبايد در سايهء ايمان خود سلم را در جامعهء خويش محقق كرده و از راه اختلاف برانگيز شيطان متابعت نكنند . آيهء ديگرى نيز به همين مضمون آمده كه  « يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ . . .   فَلا تَهِنُوا وَ تَدْعُوا إِلَى السَّلْمِ وَ أَنْتُمُ الْأَعْلَوْنَ وَ اللَّهُ مَعَكُمْ » .  « 2 » از اين آيه نيز به دست مىآيد كه اين سلم تنها بايد در سايهء علو اسلام محقق شود ؛ در غير اين صورت دعوت به سلم جايز نخواهد بود . و باز خداوند مىفرمايد :  « وَ اللَّهُ يَدْعُوا إِلى دارِ السَّلامِ وَ يَهْدِي مَنْ يَشاءُ إِلى صِراطٍ مُسْتَقِيمٍ » .  « 3 » خداوند دعوت به دارالسلام مىكند و طبعاً ، اين فقط حق خداوند است تا با ارسال رسل و انزال كتب چنين دعوتى را از بشر بنمايد .\r\nبه عنوان يك اصل مسلم و بر پايه آيات ذكر شده ، بايد گفت ، تحقق واقعى سلم در بينش اسلامى ، فقط بر پايه ايمان به خدا و رسول صلى الله عليه و آله و سلم امكان پذير است و هر راهى جز از آن ، براى تحقق « سلم و صلح » ، چيزى جز پيروى از « خطوات شيطان » نخواهد بود ، و لذا از ديدگاه اسلام بىاعتبار است . تنها اجراى فرامين اسلام است كه ضامن ايجاد « سلم و آرامش و صلح » واقعى است و نداى دفع اختلافات و درگيرىها بين ابناء بشر در پرتو هر قانونى غير از آنچه اسلام عنوان كرده ، ناپايدار ، بى ارزش و غيرمنطقى است . اين تنها  « لِيُظْهِرَهُ عَلَى الدِّينِ كُلِّهِ » *  است كه به دنبال خود « سلم » مىآورد ؛ هدف اسلام تحقق چنين امرى است ، نه فقط دفع شرّ كه بعضى تصور كرده‌اند . « 4 »\r\nدر مقابل اين آرامش « واقعى » ، آرامش و صلح « كاذب » نيز وجود دارد ، اما آنها صرفاً براى سرپوش نهادن بر اختلافات لاينحلى است كه سعى مىشود به دلايلى با سكوت برگزار شود . در اين ميان ، معمولًا كسانى به اين گونه « آرامش‌ها و صلح‌ها » تمسك مىكنند كه منافع آنها در وجود اين اختلافات بوده و با ساكت كردن سطحى آنها ، ديگران را وادار مىكنند كه از حق خودشان بگذرند . اين همان صلحى است كه امروزه قدرتهاى استكبارى\r\n\r\n\r\n","description":"","footnote":"\r\n( 1 ) . بقره ، 208\r\n( 2 ) . محمد ، 35\r\n( 3 ) . يونس ، 25\r\n( 4 ) . آثارالحرب ، صص 657 - 656\r\n","page_name":" 453 ","page_number":453},
  {"content":"\r\n\r\nدر پى آن هستند و از ملتها مىخواهند تا منافع خود را در راه قدرتهاى بزرگ فدا كرده و مخالفتى نيز نكنند ، چون آرامش و صلح تهديد خواهد شود ! و اگر كسى چنين نكرد به برهم زدن صلح و جنگ طلبى متهم خواهد شد ، هر چند در صورت لزوم ، زمانى كه ملاحظه كردند آرامش‌هاى سطحى هم مفيد نيست ، به موقع دست به تجاوز خواهند زد و آن را ابزارى براى حفظ منافع خود خواهند خواند .\r\n\r\nجنگ ابزار تحقق آرامش\r\nدربارهء سِلْم گفتيم كه انقياد يك طرفى است و سلمى كه اسلام مىپذيرد تسليم شدن يك پارچهء « جامعهء مؤمنين » در مقابل « خدا و رسول صلى الله عليه و آله و سلم » است . در اينجا سؤالى كه هست اين كه ، اگر اسلام بر پايهء « سلم » بنا شده ، پس چرا جنگ قابل پذيرش است ؟ با توجه به اين سؤال ، همان گونه كه خواهيد ديد بعضى در اصل قراردادن « جنگ يا صلح » در فقه اسلامى شق دوم را برگزيده‌اند . در حالى كه اين دو مسأله كاملًا با يكديگر تفاوت دارد . درست است كه اسلام براى تحقق « سلم » است ، سلمى كه با پذيرش اسلام درميان ملتها مطرح مىشود ، اما آيا چه ابزارهايى براى گسترش اسلام وجود دارد ؟ اگر سلم از طريق اسلام تحقق مىيابد ، اسلام را چگونه بايد در جوامع محقق ساخت ؟\r\nپاسخ اين مطالب ، در بيان ابزارهايى است كه اسلام در هدايت مردم از آنها بهره مىگيرد ، گذشت كه اين ابزارها متناسب با سطح انديشه وامكان برخورد منطقى با ملتهاست . منطق و عقل براى انسانهايى است كه درك و شعور كافى داشته باشد و مسلمين هم دسترسى به آنها را دارند . اما براى انسانهايى كه  « وَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ إِذا فَرِيقٌ مِنْهُمْ مُعْرِضُونَ »  « 1 » و انسانهايى كه  « وَ لَوْ عَلِمَ اللَّهُ فِيهِمْ خَيْراً لَأَسْمَعَهُمْ وَ لَوْ أَسْمَعَهُمْ لَتَوَلَّوْا وَ هُمْ مُعْرِضُونَ »  « 2 » چگونه بايد برخورد كرد ؟ پيامبر صلى الله عليه و آله و سلم در سيره عملى خود ، بعد از آن كه سيزده سال در مكه تبليغ كرد و مدت هشت سال ، تنها در مقابل ظلم و تجاوز قريش ايستادگى كرد ، در سالهاى آخر تنها راه باقى مانده را براى نشر اسلام اعلام برائت از مشركين و تهديد آنها ديد ، اين افراد تنها بدين طريق مىتوانند به حوزه « سلم » وارد شده و حداقل تحت سايه حاكميت اسلام « فساد » نكرده و سلم جامعه را بر هم نزنند .\r\nحتى اگر بناست كه اسلام تنها ضد فساد و ظلم باشد ، عقايد شرك آلود خود بزرگترين ظلم از ديدگاه قرآن است . « 3 » و درست همين عقيدهء شرك مهمترين زمينه‌هاى فساد وايجاد\r\n\r\n\r\n","description":"","footnote":"\r\n( 1 ) . نور ، 48\r\n( 2 ) . انفال ، 23\r\n( 3 ) . ان الشرك لظلم عظيم ؛ لقمان ، 13\r\n","page_name":" 454 ","page_number":454},
  {"content":"\r\n\r\n« عدوان » عليه سلم در دنياست . و البته مكتبى كه ادعاى تحقق سلم را دارد با عقايدى كه كاملًا ضد سلم است نمىتواند سرسازش نشان دهد و وجود آنها را تحمل كند .\r\nلذا از جمله ابزارهاى تحقق سلم براى گروهى كه منطق در آنها كارگر نيست ، و عقايد فاسد و باطلى دارند ، گسترش حاكميت اسلامى بر آنها و اعمال قوانينى براى ايجاد سلم واقعى است . چنين حاكميتى در موارد زيادى جز با جنگ متحقق نخواهد شد . روشن است كه چنين جنگى نيز از آنجا كه براى تحقق اسلام است بسيار « مقدس » خواهد بود . اگر قرآن در يك مورد مىفرمايد  « ادْخُلُوا فِي السِّلْمِ كَافَّةً  » اين مطلب هيچ منافاتى با آيات جهاد كه مىفرمايد  « قاتِلُوهُمْ حَتَّى لا تَكُونَ فِتْنَةٌ » *  ندارد چون جنگ نيز براى دفع فتنه است ، امرى كه به دنبال آن « سلم و صلح » پديد خواهد آمد .\r\nاز ديدگاه قرآن اگر چنين جهادى صورت نگيرد ، فتنه و فساد بزرگ پديد ، خواهد آمد .\r\n[  تَكُنْ فِتْنَةٌ فِي الْأَرْضِ وَ فَسادٌ كَبِيرٌ  
  ] « 1 » نيز از ديدگاه قرآن جنگ داود با جالوت در همين رابطه است :  « فَهَزَمُوهُمْ بِإِذْنِ اللَّهِ وَ قَتَلَ داوُدُ جالُوتَ وَ آتاهُ اللَّهُ الْمُلْكَ وَ الْحِكْمَةَ وَ عَلَّمَهُ مِمَّا يَشاءُ وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ »  « 2 » اين مطلب بطور طبيعى و بسيار عالى در اين آيه آمده است كه  « وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ كُلُّهُ لِلَّهِ »  « 3 » يعنى جنگ كنيد براى رفع فتنه و حاكم كردن دين خداوند ، در غير اين صورت فساد آنها به حدى زياد خواهد بود كه :  « لَهُدِّمَتْ صَوامِعُ وَ بِيَعٌ وَ صَلَواتٌ وَ مَساجِدُ يُذْكَرُ فِيهَا اسْمُ اللَّهِ »  « 4 » تمامى روابط دينى در اين صورت مضمحل خواهد شد ؛ پس چه بهتر كه ذوالقرنين از مردم درخواست كمك كند تا شر و فساد يأجوج و مأجوج را از سر مردم كوتاه گرداند . « 5 » اين سخت گيرى قرآن ديگر مفسدين - كه با نام محاربين خوانده شده‌اند - را نيز شامل مىشود و احكام بسيار سختى براى تنبيه آنها مطرح شده است . « 6 » در اين چهار چوب است كه « حديد » « 7 » و « منافع كثيرهء آن براى مردم » مفهوم اصلى خود را بازمى يابد و البته هدف اصلى در اين جنگ همانا سلم است كه دعوت بدان به منزلهء دعوت به تجديد حيات است . « 8 » با شناختى كه از روحيه مفسدين در تاريخ گذشته و حال در دست داريم بسيار ساده لوحانه است كه گمان كنيم با سخن گفتن مىتوانيم آنها را وادار كنيم تا دست از تجاوز بردارند . از ديد قرآن ائمه كفر تنها با جنگ و نه با عهد و پيمان ، دست از تجاوز و\r\n\r\n\r\n","description":"","footnote":"\r\n( 1 ) . انفال ، 7\r\n( 2 ) . بقره ، 251\r\n( 3 ) . بقره ، 193 ؛ انفال ، 39\r\n( 4 ) . حج ، 40\r\n( 5 ) . كهف ، 95\r\n( 6 ) . مائده ، 33\r\n( 7 ) . حديد ، 25\r\n( 8 ) . انفال ، 24\r\n","page_name":" 455 ","page_number":455},
  {"content":"\r\n\r\nايجاد فساد برخواهند داشت . « 1 » اولين روزى كه در مقابل اين مفسدين كوتاه آمديم  « إِنْ يَثْقَفُوكُمْ يَكُونُوا لَكُمْ أَعْداءً وَ يَبْسُطُوا إِلَيْكُمْ أَيْدِيَهُمْ وَ أَلْسِنَتَهُمْ بِالسُّوءِ وَ وَدُّوا لَوْ تَكْفُرُونَ »  « 2 » .\r\nآنان افزون بر دزدى و غارت و طعنه زدن در دين ، از ما مىخواهند كه كافر هم بشويم !\r\nاسلام قصد ايجاد آرامش كاذب را كه در پناه سكوت ، مظلوم از احقاق حق خودش باز ماند ، ندارد . صلح واقعى نه تنها در پناه تهديد دشمن خدا و مسلمين « 3 » تحقق خواهد يافت ، بلكه سلم اسلام بايد بر پايهء اضمحلال قدرتهاى زورگو بناشود . سلم بايد بر پايهء حاكميت مطلقه دين خدا بنا شود بطورى كه كسان ديگر جرأت اظهار مخالفت نداشته باشند و زمينه‌هاى فساد تا سرحد امكان از بين برود ؛ اين مهم تنها عقايد تجاوز گرانه را شامل نشده ، بلكه اصل شرك را نيز كه زايندهء تفرقه واختلاف است شامل مىشود . تنها بر پايهء وحدت واقعى در پناه اعتقاد به يكتايى خداست كه صلح واقعى نيز محقق خواهد شد . با وجود آيات بيشمارى كه دربارهء فلسفهء جهاد در قرآن آمده و جنگ را براى اهداف كاملًا دينى و انسانى روا شمرده ، اين بىانصافى است كه كسى تجويز جنگ را در اسلام ، براى ارضاى شهوت جنگ طلبى قوم عرب جاهلى بداند . مفهوم جهاد دينى ، رهايى انسانها از بندستم ، به دست آوردن حقوق حقه با از بين بردن تجاوز ، در كنار امر به عدم تعدى وتجاوز و دهها حكم ديگر نشان مىدهد كه تا چه اندازه كسانى چون مونتگمرى وات كه چنين نظرى را ابراز كرده‌اند ، از شواهد قطعى قرآنى و تاريخى غفلت كرده‌اند . اسلام دعوت خدا و رسول را دربارهء جهاد ، دعوتى مىداند كه حيات انسانها در گرو آن است . « اى كسانى كه ايمان آورده‌ايد ، چون خدا و پيامبرش شما را به چيزى فرا مىخوانند كه زندگيتان مىبخشد دعوتشان را اجابت كنيد . » « 4 »\r\nبا توضيحاتى كه گذشت چنين به دست مىآيد كه اسلام در طبيعت خود ، سلم جو و صلح طلب است اما هيچ گاه نمىكوشد تا نظر خويش را دربارهء جهاد و دفاع پنهان كند و نوعى صلح غيرواقعى را پيشنهاد كند . اين مشكلى است كه ملحدان « 5 » و مسيحيان غالباً نسبت به اسلام مطرح مىكرده‌اند . اين مسأله ، صرفنظر از علايق تاريخى مسيحيت ، به جنگ و پيشينهء آن در قرون وسطى و تا قرون جديد ، به ساختار درونى اعتقادات مسيحى و اسلامى بر مىگردد . نظر به اهميت اين بحث لازم است تا توضيحات روشنگرانه يكى از\r\n\r\n\r\n","description":"","footnote":"\r\n( 1 ) . توبه ، 1\r\n( 2 ) . متمحنه ، 2\r\n( 3 ) . ترهبون به عدوالله وعدوكم ؛ انفال ، 60\r\n( 4 ) . انفال ، 24 ؛ آيهء مزبور بعد از آيات مربوط جنگ بدر است .\r\n( 5 ) . سبل الهدى والرشاد ، ج 4 ، ص 15\r\n","page_name":" 456 ","page_number":456},
  {"content":"\r\n\r\nمحققان را گرچه مفصل است در اينجا نقل كنيم :\r\nاين اتهام [ كه اسلام دين شمشير است 
  ] بسيار سنگين است كه بايد به تفصيل به آن پرداخت . « 1 » بلى درست است ، اسلام حتى براى جنگ نيز احكامى دارد . در مقابل ، مسيحيت به انسانها امر مىكند كه اگر كسى به صورتشان سيلى زد ، گونهء ديگر خود را نيز پيش آورند . مسيحيت در تعاليم خود نرم ومعتدل است . اما آنچه در اين ميان فراموش مىشود اين است كه : يا دينى براى اوليا و پارسايان مقرر شده است ( عيسى مسيح مىفرمايد : « اين جهان قلمرو من نيست » ) ؛ در اين صورت مسائل سياسى و اجتماعى و اقتصادى را به كنار گذارد . ، پيروان خود را به مثابهء مقدسين بالقوه به شمار مىآورد و در واقع فقط در جامعه‌اى متشكل از پارسايان و اولياى حق مىتواند پابرجامانده ، عمل كند .\r\nو يا اين كه دينى مىكوشد تا حيات انسانى را در تمام ابعادش در برگيرد ؛ بنابراين ناچار است تا طبيعت و سرشت انسانى را باهمهء كمبودها و ضعفها و كاستيهايش در نظر داشته باشد . يك چنين دينى هم بايد قوانينى براى زندگى سياسى و اقتصادى انسانها وضع كند وهم احكامى براى جنبه‌هاى صرفاً مذهبى حيات آنان . مسيحيت با وجود اين كه تعاليم خود را متوجهء اوليا ومقدسين بالقوه نموده ، اما بىترديد نه قادر بوده است كه وجوه نامنزه سرشت انسانى را درميان پيروان خود از بين ببرد ، و نه توانسته است جنگ را از جهان مسيحى دور نگاه دارد . واقعيت اين است كه مسيحيت از لحظه‌اى كه به تمدن و امپراتورى بزرگى بدل گرديد ، مجبور شد شمشير به دست گيرد ، تا بدين وسيله قادر به ادامهء حيات باشد و پا برجا بماند . مسيحيت در يك لحظهء تاريخى بايد تصميم خود را مىگرفت كه : آيا مىخواهد به دين راهبين باقى بماند و يا به دين تمدن عظيم بدل شود . بديهى است كه گزينش راه اخير مسؤوليت حكمرانى و جنگ كردن را نيز با خود داشت . پادشاهان مسيحى چون شارل كبير و يا لوئى نهم - ملقب به لوئى مقدس - يقيناً با همان سرسختى و خشونت به جنگ مىپرداختند كه اين يا آن حكمران مسلمان . جنگجويان مسيحى در ميدانهاى كارزار به هيچ وجه نرم دل‌تر و بلند نظرتر از حريفان مسلمان خود نبودند . اسپانيا و آناتولى تقريباً همزمان به تصرف مسيحيان و مسلمانان در آمد ؛ با اين تفاوت كه در اسپانيا تمام مسلمانان يا كشته شدند يا رانده ؛ بطورى كه حتى يك فرد مسلمان نيز در آن دوران در اسپانيا زنده نماند . در مقابل ؛ مقر كليساى ارتدوكس هنوز در تركيه است . بارى اين اتهام كه اسلام دين شمشير است از بنياد بىاساس است . اسلام با وضع قوانينى براى\r\n\r\n\r\n","description":"","footnote":"\r\n( 1 ) . ويل دورانت در تاريخ تمدن ، ج 4 ، ص 241 ؛ عنوان فصل مربوط به تاريخ حوادث اسلام از سال 11 هجرى به بعد را « شمشير اسلام » گذاشته است .\r\n","page_name":" 457 ","page_number":457},
  {"content":"\r\n\r\nجنگ ، حدّ و مرزى براى آن تعيين نموده است ؛ در مقابل مسيحيت جنگ را خارج از حوزهء اختيارات و تأملات خود گذارد . اتفاقى نيست كه جنگهاى فجيع و فراگير قرن حاضر همه در غرب آغاز شدند ؛ جايى كه مسيحيت نيروى مذهبى مسلط است . . . اسلام ، به جاى آن كه جنگ را همچون پديده‌اى كه وجود خارجى ندارد ، ناديده بگيرد ، به آن پرداخته و برايش قوانينى مذهبى وضع نموده است تا به اين طريق حتى الامكان از گسترش و زيانهاى آن جلوگيرى كند . لااقل مىتوان گفت كه وحشتناكترين جنگهاى اين قرن از جهان اسلام برنخاستند ، بلكه از آنجا كه برخى آن را غرب فرامسيحى ناميده‌اند . البته اين به معناى گناهكار دانستن مسيحيت در برپايى اين جنگها نيست ؛ زيرا نيك مىدانيم كه اين جنگها از جامعه‌اى برخاستند كه بارها به طريق گوناگون عليه مسيحيت سر به طغيان برداشته است .\r\nاما مسيحيت به آن جهت كه احكامى الهى براى تنظيم زندگى ظاهرى و مادى انسان - همانند حوزهء باطنى و معنوى حيات او - ندارد ، دنيوى كردن حيات سياسى و اجتماعى جامعه و جدايى آن از اصول تجلى يافته را تسهيل نمود ، آنچه از سوى ديگر باعث تغييرات بنيادى عظيمى در عصر جديد گرديد . « 1 » روشن است كه اين مختصر جاى تفصيل بيشترى در اين باره ندارد و آنچه در بالا آمده كافى مىنمايد .\r\n\r\nجنگهاى رسول خدا صلى الله عليه و آله و سلم جهاد يا دفاع\r\nدر طول ده سال نخست هجرى ، غزوات و سراياى فراوانى رخ داد . آيا اين جنگها در جهت دفاع از كيان اسلام بوده يا برخوردى تهاجمى برضد مشركان بوده است ؟ در مباحث فقهى جهاد ، بطور معمول جنگ در اسلام به « جنگ تهاجمى » يا جهاد ابتدائى و « جنگ دفاعى » تقسيم مىشود . هركدام احكام فقهى ويژهء خود را دارد . « 2 » تطبيق آن بحثها با آيات جهادى قرآن نشانگر آنست كه تقسيم بندى مزبور چندان دقيق نيست . در قرآن « قتال » يا « جهاد » به گونه‌هاى مختلفى روا شمرده شده است . به عبارت ديگر ، خداوند جنگ را در موارد خاصى تجويز كرده و در مواردى مسلمانان را ملزم به آن نموده است .\r\n\r\n\r\n","description":"","footnote":"\r\n( 1 ) . متفكران مسلمان و مدرنيسم ، دكتر سيدحسين نصر . به نقل از : مجلهء نشر دانش ، سال 14 ، ش 2 ( مقالهء خسرو نافذ ) صص 44 - 43 ؛ دراين زمينه نيز نك : روح اسلام ، اميرعلى ، ص 203 ؛ و دربارهء مسأله جنگ و مسيحيت نك : تأثير اسلام در اروپا ، مونتگمرى وات ، ص 92 ؛ و دربارهء ديدگاه اسلام دربارهء جنگ نك : بازشناسى جنبه‌هاى تجاوز و دفاع ، ج 1 ( مقالات كنفرانس بين المللى تجاوز و دفاع ) .\r\n( 2 ) . مرحوم كاشف الغطاء چهارمورد تفاوت ميان احكام جهاد ابتدائى با جهاد دفاعى بيان كرده است ؛ نك : كشف الغطاء ، ص 382 ؛ البته برخى جهاد ابتدائى را نيز به لحاظ اهداف آن ، در اصل جهاد دفاعى مىدانند . روشن است كه اين با اصطلاح رايج دفاع در فقه تفاوت دارد .\r\n","page_name":" 458 ","page_number":458},
  {"content":"\r\n\r\nموارد مزبور گاه با دفاع مصطلح فقهى و گاه با جهاد ابتدائى مصطلح در فقه تطبيق مىكند .\r\nاما در مواردى نيز با هيچ كدام از اين دو اصطلاح تطبيق نمىكند . در اينجا ، به اشاره ، مرورى بر علل روا شمرده شدن جنگ در قرآن خواهيم داشت بويژه كه آيات مزبور ناظر به تحولاتى است كه در اين دورهء دهساله رخ داده است . البته در اينجا قصد استقصاى همهء موارد را نداريم .\r\n1 - روا شمردن بلكه دستور دادن به جنگ با كسانى است كه به جنگ بامسلمانان مىپرازند : « با كسانى كه با شما جنگ مىكنند ، در راه خدا بجنگيد و تعدى مكنيد زيرا خدا تعدى كنندگان را دوست ندارد . « 1 » » ؛ « به كسانى كه به جنگ بر سرشان تاخت آورده‌اند و مورد ستم قرار گرفته‌اند ، رخصت داده شد و خدا بر پيروز گردانيدن‌شان تواناست . « 2 » »\r\n2 - جنگ براى از بين بردن فتنه است . دربارهء معناى فتنه نمىتوان به دقت سخن گفت گرچه از ادامهء آيه تا اندازه‌اى معناى مقابل فتنه كه تسلط كامل دين الهى است مشخص مىشود : « با آنها بجنگيد تا ديگر فتنه‌اى نباشد و دين تنها دين خدا شود ، ولى اگر از آيين خويش دست بر داشتند تجاوز جز بر ستمكاران روا نيست . « 3 » »\r\n3 - دفاع از مستضعفان در برابر مستكبران است : « چرا در راه خدا و به خاطر مردان و زنان و كودكان ناتوان كه مىگويند : اى پرورگار ما ! ما را از اين قريهء ستمكاران بيرون آر ؟ از جانب خود ، يارى و مدد كارى ده ، نمىجنگيد . « 4 » »\r\n4 - جايى است كه دشمن معاهدهء خود را نقض كرده و در دين مسلمانان طعنه زده است . « اگر پس از پيمان بستن ، سوگند خود را شكستند و در دين شما طعن زدند ، با پيشوايان كفر قتال كنيد كه ايشان را رسم سوگند نگه داشتن نيست ، باشد كه از كردار خود بازايستند . آيا با مردمى كه سوگند خود را شكستند و آهنگ اخراج پيامبر كردند و آنها بر ضد شما دشمنى آغاز كردند ، نمىجنگيد . « 5 » »\r\n5 - از بين بردن شرك است : « خدا و پيامبر بيزارند از مشركانى كه با آنها پيمان بسته‌ايد .\r\nپس چهار ماه به شما مهلت داده شده . . . و چون ماه‌هاى حرام به پايان رسيد هر جا كه مشركان را يافتيد بكشيد و بگيريد و به حبس افكنيد و درهمه جا به كمينشان نشينيد . « 6 » » اخراج از بلد نيز مجوز ديگرى براى جنگ است . « 7 » كاوش بيشتر مىتواند موارد ديگرى را\r\n\r\n\r\n","description":"","footnote":"\r\n( 1 ) . بقره ، 190\r\n( 2 ) . حج ، 39\r\n( 3 ) . بقره ، 193\r\n( 4 ) . نساء ، 75\r\n( 5 ) . توبه ، 12 و 13\r\n( 6 ) . توبه 1 و 5\r\n( 7 ) . بقره ، 246 ؛ حج ، 39 و 40\r\n","page_name":" 459 ","page_number":459},
  {"content":"\r\n\r\nنيز به دست دهد .\r\nآشكار است كه موارد مزبور ، از مرحلهء دفاع در برابر تجاوز دشمن را تا جهاد براى ترويج توحيد در برمىگيرد . رسول خدا صلى الله عليه و آله و سلم نيز بر اساس آيات مزبور در هر مرحله در برابر مشركان ايستاد . مهمترين و حساس‌ترين برخورد ، حملات نخست رسول خدا صلى الله عليه و آله و سلم به كاروانهاى تجارى مشركان است كه عمدتاً با استفاده از مهاجران بوده و مهمترين دليل توجيه كنندهء آن ظلمى بود كه مشركان دربارهء آنان اعمال كرده بودند ، نيز گفته كه آيهء سى و نهم سورهء حج كه رخصت قتال در برابر ظلم داده ، اولين آيه‌اى بوده كه دربارهء جنگ نازل شده است . « 1 » در ادامهء همان آيه دربارهء مظلومين آمده است : « آنهايى كه به ناحق از ديارشان راند شده‌اند جز آن بود كه مىگفتند : پروردگار ما خداى يكتاست . « 2 » » امام باقر عليه السلام فرمود كه آيت مزبور دربارهء مهاجران نازل شده است . « 3 » هر زمان كه در مكه مجروح و يا مضروبى از مسلمانان نزد رسول خدا صلى الله عليه و آله و سلم آمده از كفار شكوه مىكرد ، آن حضرت مىفرمود كه رخصت نبرد ندارد و آيهء مزبور اين رخصت را به پيامبر خدا صلى الله عليه و آله و سلم داد . « 4 »\r\nبى ترديد رسول خدا صلى الله عليه و آله و سلم در صدد نشر اسلام بود و قريش علاوه بر ظلمهاى سابق ، مانع عمدهء نظامى واقتصادى بر سر راه اسلام بود . بدر تجربه‌اى براى آزمايش نيروهاى مسلمان و مشرك بر سر فرمانروايى بر حجاز بود . احد و خندق ادامهء اين تجربه بود تا آن كه در حديبيه توازنى صورى پديد آمد و پس از آن در فتح مكه پيروزى مسلمانان يكسره شد .\r\n\r\nرخدادهاى پيش از بدر\r\nپس از شكل گيرى جامعهء اسلامى مدينه ، و آن گاه كه يهوديان و بقاياى مشركان ضمن تعهداتى تحت كنترل در آمدند ، رسول خدا صلى الله عليه و آله و سلم متوجه بيرون شد . آن حضرت با درايت توانسته بود مدينه را با وجود پراكندگى قبايل و طوايف آن و حتى قدرت قابل توجه يهود به صورتى يكپارچه و براساس ضوابطى معقول تحت كنترل يك دولت مركزى در آورد .\r\nهمهء اين كارها براى آن بود تا علاوه بر از ميان بردن مقاومت داخلى ، زمينهء برخورد با مهمترين و اصلىترين دشمن ؛ يعنى قريش آماده شود . مهاجرين كه اكنون رقم آنان بالغ بر\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 286 ؛ اگر گفته شود كه سورهء بقره پيش از سورهء انفال نازل شده - كه گفته مىشود - بايد دانست كه در سورهء بقره ، 193 - 191 ؛ صريحاً آياتى در امر به مقاتله با مشركان آمده است .\r\n( 2 ) . حج ، 40\r\n( 3 ) . مجمع البيان ، ج 7 ، ص 87\r\n( 4 ) . همان\r\n","page_name":" 460 ","page_number":460},
  {"content":"\r\n\r\nدويست نفر مىشد ، خانه و كاشانهء خويش را از دست داده بودند و على رغم كمك انصار ، زندگى بسامانى نداشتند . آنان به هيچ روى بر آن نبودند تا براى هميشه در مدينه بمانند بنابراين بايد با قريش روبرو مىشدند . تا آنجا كه مىدانيم قريش در آن زمان ، به دليل اشتغال به تجارت سر جنگ نداشتند . تجارت با سوريه تنها از راهى ممكن بود كه با اندكى فاصله ، از حاشيه مدينه صورت مىگرفت . قريش نمىتوانست از اين واقعيت بگريزد چنان كه نمىتوانست راه ديگرى خلق كند ! بنابراين نقطه ضعف قريش كاملًا روشن بود ؛ و اين درست چيزى بود كه رسول خدا صلى الله عليه و آله و سلم بر آن انگشت نهاد . اكنون قريش بايد پاسخ تعدىهاى چندين سالهء خود را بر ضد مسلمانان دريافت مىكرد .\r\nتا پيش از بدر چند رخداد ساده روى داد كه قريش چندان جدى تلقى نكرده و اميد آن داشت كه بتواند به نحوى خود را از بند اين مشكل برهاند ؛ اما مسلمانان دست بردار نبودند ، بويژه مهاجران كه هستى خويش را در مكه از دست داده و سالها فشار ستمگرانهء قريش را تجربه كرده بودند . واقدى در فهرست غزوات پيش از بدر ، از چندين حملهء مسلمانان به كاروان تجارتى قريش ياد مىكند كه بطور عادى ، هدف تحت فشار قرار دادن قريش بوده است .\r\nنخستين حمله - به روايت واقدى - پس از گذشت هفت ماه از هجرت به فرماندهى حمزه صورت گرفت كه تنها سى نفر همراه وى بودند . در برابر كاروان قريش به رهبرى ابوجهل با سيصد نفر كه از شام عازم مكه بود . چيزى نمانده بود كه با يكديگر به نبرد برخيزند جز آن كه گفته‌اند شخصى با نام مجدى بن عمرو كه با هر دو گروه همپيمان بود وساطت كرد و آنان را از جنگ منصرف ساخت . بعدها به رسول خدا صلى الله عليه و آله و سلم گفت : من جنگ را به مصلحت مسلمانان نديده و به همين دليل چنين برخوردى كردم . رسول خدا صلى الله عليه و آله و سلم نيز برخورد مناسبى با او و همراهانش كرد . « 1 »\r\nروشن است كه نبرد سى نفر به مصلحت مسلمانان نبوده است . در اين باره كه آيا حمزه نخستين فرمانده اسلام بوده است يا نه ، اختلاف شده است . واقدى او را نخستين فرمانده مىداند . اما ابن اسحاق در حالى كه عبيدة بن حارث را نخستين فرماندهى مىداند كه رسول خدا صلى الله عليه و آله و سلم او را به فرماندهى گماشته ، از قول « بعض الناس » رايَتِ حمزه را نخستين رايتى مىداند كه بر افراشته شده است . او منشأ اين خطا را آن دانسته كه اعزام حمزه و عبيده تقريباً همزمان بوده است . همچنين اين احتمال را دور ندانسته كه شعرِ منسوب به حمزه كه پرچم خود را اولين پرچمى دانسته كه برپا شده ، منشأ اين عقيده شده\r\n\r\n\r\n","description":"","footnote":"\r\n( 1 ) . المغازى ، ج 1 ، صص 10 - 9 ؛ البته اسلام او دانسته نيست نك : سبل الهدى والرشاد ، ج 6 ، ص 23\r\n","page_name":" 461 ","page_number":461},
  {"content":"\r\n\r\nباشد . ابن اسحاق مىگويد : اگر آن شعر از حمزه باشد ، البته اين عقيده درست است و ابن هشام افزوده : اهل علم نسبت اين شعر به حمزه را انكار مىكنند . « 1 » ما مىافزاييم : حتى اگر شعر از حمزه نباشد ، معلوم مىشود كسانى كه زبان حال حمزه را در اين شعر آورده‌اند ، از همان آغاز عقيدهء درست را همين مطلب مىدانسته‌اند . عقيدهء عروة بن زبير ، موسى بن عقبه ، محمد بن سعد ، و بيهقى و شمارى ديگر نيز همين بوده است . « 2 »\r\nسخن ديگر دربارهء حضور انصار در كنار حمزه است . واقدى نخست در روايت خويش حضور آنان را ياد كرده اما در ادامه ، در يك نقادى ، تأكيد دارد كه تا پيش از بدر ، انصار در حملات شركت نداشته‌اند . در نقل ابن اسحاق نيز آمده است كه : لَيَس فيهم من الانصار احد . « 3 » عدم حضور انصار مىتوانسته از آن روى باشد كه آنان فقط تعهد دفاع از رسول خدا صلى الله عليه و آله و سلم را داشتند . « 4 » و گرچه ، اگر رسول خدا صلى الله عليه و آله و سلم امر مىفرمود حاضر مىشدند ، اما آن حضرت نمىخواست آنان را به كارى كه در قبالش تعهدى ندارند ، جز به خواسته خودشان ، فرمان دهد .\r\nشايد تأكيد بر اين مطلب در اينجا مناسب باشد كه بخشى از وظايف اجتماعى مردم و در برابر ، برخى از حقوق آنان بر پايه نوعى تعهد دو جانبه است كه حتى ميان رسول خدا صلى الله عليه و آله و سلم و مردم مؤمن مهاجر و انصار برقرار بوده است . در اصل ، بيعت نيز تا اندازه‌اى حكايت از اين تعهد دو جانبه دارد گرچه در وراى آن مؤمنان مىبايست فرمان رسول خدا صلى الله عليه و آله و سلم را گردن نهند . بيعت بدان معنا كه آنان فرمان او را پيروى كنند و برابر آن از حقوق شهروندى برخوردار باشند . به هر روى انصار تعهد دفاع داشتند و رسول خدا صلى الله عليه و آله و سلم نمىخواست بر خلاف اين تعهد عمل كند .\r\nاشعارى كه ابن اسحاق به حمزه منسوب ساخته - و البته ابن هشام آورده است كه آن اشعار از حمزه نيست ؛ بلكه ( حداقل به عقيدهء ما ) زبان حال حمزه است و شايد از خود حمزه « 5 » - بر اين نكته پاى مىفشرد كه « عداوت ما با قريش تنها از روى امر به عفاف و عدل بوده است ؛ ما آنان را به اسلام فراخوانديم اما آنان به اسلام به تمسخر نگريستند . او خطاب به خاندان لؤى بن غالب مىگويد كه از گمراهيهاى خويش پيروى نكرده و به اسلام و راه و\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، ص 595\r\n( 2 ) . سبل الهدى والرشاد ، ج 6 ، ص 21\r\n( 3 ) . السيرة النبويه ، ابن هشام ، ج 1 ، ص 595\r\n( 4 ) . واقدى ( ج 1 ، ص 11 ) مىگويد : لا نهم شرطوا له أن يمنعوه فى دارهم .\r\n( 5 ) . و شاهد آن كه ابوجهل در اشعارى به وى پاسخ داده است و البته ابن هشام نسبت اين اشعار را به ابوجهل ، از قول اهل علم انكار مىكند . نظير همين اشعار كه گفته شده در سريه عبيده بن حارث بين ابوبكر از يك سوى و ابن زبعرى از سوى ديگر بوده مورد انكار ابن هشام قرار گرفته است .\r\n","page_name":" 462 ","page_number":462},
  {"content":"\r\n\r\nروش سهل بگروند ، چه او هراس آن را دارد كه گرفتار عذاب شده و كارشان به پشيمانى و اندوه منجر شود . « 1 » »\r\nبدين ترتيب بايد گفت كه پيكارگران مسلمان از همان لحظات نخست بطور كامل به رسالت خويش آگاهى داشته‌اند . در برابر ابوجهل در اشعار خود مسلمانان را متهم مىكند كه آنها پس از انكار رسالت محمد صلى الله عليه و آله و سلم از سوى قريش ، به كار اختلاف افكنى در ميان قوم خود پرداخته‌اند . او آنان را تهديد مىكند كه اگر از سخن خود باز نگردند ، آنها را چونان پوستهء درختى خواهد كرد كه هيچ اصل و بنيادى ندارد .\r\nبه روايت واقدى يك ماه پس از آن ؛ يعنى در هشتمين ماه هجرت عبيده بن حارث ( بن مطلب بن عبدمناف ) همراه شصت نفر ( يا آن چنان كه در نقل ابن اسحاق به عنوان احتمال دوم آمده هشتاد نفر ) به سراغ جمعى از قريش كه در حدود دويست نفر بودند ، رفتند . در اين واقعه نيز درگيرى روى نداد گرچه به نوشتهء سيره نويسان هر دو آماده جنگ بودند .\r\nروشن نيست كه چرا درگيرى صورت نگرفته است . گفته‌اند كه تنها سعد بن ابى و قاص تيرى به سوى مشركان انداخت و اين نخستين تيرى بود كه در اسلام رها شده است . « 2 » بر پايه آن چه از زندگى قبيله‌اى مىشناسيم ، مىدانيم كه اگر تيرى رها شده بود جنگ در مىگرفت ؛ چه رسد به آن كه بيست تير رها شود و هر كدام كسى را بكشد يا مجروح كند « 3 » و نبردى نيز روى ندهد . در اين نبرد نيز به تأكيد ابن اسحاق « ليس فيهم من الانصار احد . » « 4 »\r\nاز نقل ابن اسحاق به دست مىآيد كه مشركان به قصد رويارويى با مسلمانان از مكه خارج شده بودند . او اشاره به اين كه قريش در قالب كاروان تجارتى عبور مىكرده‌اند ندارد ؛ به علاوه مىافزايد : كه در اين واقعه چند تن از مسلمانان مكه - از جمله مقداد بن عمرو و عتبه بن غزوان - كه قصد پيوستن به مسلمانان مدينه را داشتند ، همراه مشركان آمدند ، تنها با اين هدف كه به مسلمانان بپيوندند . « 5 » گروه كوچك ديگرى در نهمين ماه هجرت به فرماندهى سعد وقاص عازم منطقهء خرّار - در برخى منابع : حزار و خزار - در نزديكى غديرخم شدند تا سر راه كاروان قريش را بگيرند . مسلمانان بيست يا بيست و يك نفر بودند و زمانى به منطقهء مورد نطر رسيدند كه كاروان قريش روز پيش از آنجا گذشته بود بنابراين درگيرى روى نداد .\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، صص 597 - 596\r\n( 2 ) . همان ، ج 1 ، ص 591\r\n( 3 ) . المغازى ، ج 1 ، ص 10 ؛ او شعرى نيز دراين باره نقل كرده است ! ؛ سبل الهدى والرشاد ، ج 6 ، ص 23\r\n( 4 ) . السيرة النبويه ، ابن هشام ، ج 1 ، ص 591\r\n( 5 ) . همان ، ج 1 ، ص 592 ؛ واقدى به اين مطلب اشاره نكرده است .\r\n","page_name":" 463 ","page_number":463},
  {"content":"\r\n\r\nدر اينجا ياد از نكته‌اى مناسب مىنمايد . رسول خدا صلى الله عليه و آله و سلم در مواردى گروهى را به فرماندهى شخصى از صحابه به جنگ مىفرستاد كه اينها « سَريّه » نام مىگرفت در مواردى نيز خود در جنگ حاضر مىشدند كه اين نبردها « غزوه » ناميده مىشد . گويا بطور استثنا نبرد موته را ، با آن كه خود پيغمبر در آن شركت نداشته است غزوه ناميده‌اند . دربارهء معناى سريه دو احتمال وجود دارد يكى آن كه « سريه » به سپاهى اطلاق مىشود كه نهايت تا چهارصد نفر مىرسند . به عبارتى گزيده يك سپاه و نخبگان آنها . احتمال ديگر در معناى سريه آن كه آنان بطور مخفيانه و سرّى اعزام مىشوند . گفته شده كه احتمال دوم صحيح نيست زيرا « سرّ » از لحاظ لغوى غير از « سَرِىَ » است . « 1 » روشن است كه اهميت غزوه هم از لحاظ گستردگى و هم حضور رسول خدا صلى الله عليه و آله و سلم بيشتر بوده است . به هر روى سرايا عمدتاً به عنوان جنگ چريكى و حملات فرعى تلقى مىشده است .\r\nافزون بر چند سريه‌اى كه گذشت ، تا پيش از غزوهء بدر ، خود رسول خدا صلى الله عليه و آله و سلم نيز در بعضى از اقدامات نظامى شركت كرد . چهار غزوه پيش از بدر براى حمله به كاروانهاى قريش صورت گرفته كه موفقيتى در بر نداشته است . نخست آنها «\r\n\r\nغزوة الابواء\r\n» است كه در منطقه‌اى به همين نام بوده و البته نام ديگر آن « غزوهء ودّان » است ؛ ودان محلى است در فاصله‌اى نزديك همان منطقهء ابواء ؛ حاصل اين حمله كه به قول بلاذرى و واقدى در اولين صفر پس از هجرت بوده ، انعقاد پيمان « بنى ضمرة بن كنانه » بوده بر اين پايه كه ، به جنگ با يكديگر بر نخيزند و دشمنى را بر ضد محمد صلى الله عليه و آله و سلم حمايت نكنند . « 2 »\r\nحركت بعدى «\r\n\r\nغزوه بواط\r\n» - محلى در ناحيه كوه رضوى در نزديكى يَنْبُع - است كه در ربيع الاول يعنى يكسال پس از هجرت انجام شده ؛ « 3 » در اين غزوه نيز به تعبير سيره نويسان ، هدف كاروان قريش بوده اما « لم يلق كيداً » يعنى كه حاصل دربر نداشته و جنگى واقع نشده است .\r\nغزوه «\r\n\r\nذات العُشيره » « 4 »\r\nدر جمادى الاخرهء سال دوم به همين هدف صورت گرفت ؛ يعنى حمله به كاروانى كه از مكه عازم شام بوده و قريش همهء اموال خويش را در اين كاروان به كار گرفته بوده و البته جنگى رخ نداده است . بدين ترتيب رسول خدا صلى الله عليه و آله و سلم مصمم بوده تا\r\n\r\n\r\n","description":"","footnote":"\r\n( 1 ) . النهايه ، ج 2 ، ص 159 ؛ سبل الهدى والرشاد ، ج 6 ، ص 12 ؛ در آنجااحتمالات ديگرى نيز داده شده و بااشاره به سخن ابن اثير بهترين معنا آن دانسته شده كه « تَسْرى فى خُفيهء »\r\n( 2 ) . المغازى ، ج 1 ، صص 12 - 11 ؛ انساب الاشراف ، ج 1 ، ص 287\r\n( 3 ) . توجه داريم كه هجرت در اين ماه بوده اما بعدها سال هجرى از محرم آغاز شده و همين سبب شد كه دوماه بر سال هجرى در قياس با مبدأ آن كه در ربيع الاول بود افزوده شود .\r\n( 4 ) . منطقه‌اى در نزدكى ينبع .\r\n","page_name":" 464 ","page_number":464},
  {"content":"\r\n\r\nراه تجارت قريش رانا امن كند . مشركين نيز كه به اين امر آگاهى يافته بودند ، مىكوشيدند تا از راههاى غير معمول خود را از تيررس مسلمانان برهانند . در اين فاصله كرز بن جابر فهرى نيز حملهء پنهانى به مدينه داشت كه رسول خدا صلى الله عليه و آله و سلم تا منطقهء بدر ، او را تعقيب كردند اما به او دست نيافتند . محتمل مىنمايد كه او تحريك شدهء قريش بوده است .\r\nاقدامات مزبور نشان آن بود كه رسول خدا صلى الله عليه و آله و سلم حاضر است با قريش درگير شود ، طبيعى است كه قبايل ديگر بايد حساب كار خويش را داشته باشند . در جريان غزوه ذى العشيره ، طايفهء بنى مدلج استقبال خوبى از آن حضرت و همراهانشان كه دويست نفر بودند ، داشتند ، آن مقدار كه به دليل معطلى در آنجا ، كاروان از تيررس مسلمانان دور شد و شايد بطور پنهانى ، اين اقدام نيز با انگيزه سياسى صورت گرفته است ، البته كسى به اين مطلب تصريح نكرده است . بنا به نقل جمع فراوانى از مورخان ، كنيهء ابوتراب براى امام على عليه السلام در همين غزوه به او داده شده است . عمار مىگويد : به همراه على عليه السلام براى ديدن نخلهاى بنى مدلج رفتيم و در آنجا بر روى خاك خوابيديم تا آن كه رسول خدا صلى الله عليه و آله و سلم آمد و على عليه السلام را با كنيهء ابوتراب صدا كرد . « 1 »\r\nآخرين سريه‌اى كه قريب يك ماه و نيم پيش از غزوهء بدر صورت گرفت و تنها سريّه و به عبارتى تنها عملياتى بود كه موفقيت آميز بود ، سريه نَخْله به فرماندهى عبد الله بن جحش بود . رسول خدا صلى الله عليه و آله و سلم نامه‌اى سربسته به دست او سپرد و گفت كه با عده‌اى پس از گذشت دو روز از حركت ، نامه را گشوده و به آنچه در آن است عمل كند ، جز آن كه حق ندارد سربازان خود را به اجبار بدان عمل وا دارد . محتمل است كه اين اقدام براى مخفى نگاه داشتن عمليات بوده چه پيش از آن ، نوعاً قريش از اقدام آن حضرت آگاه مىشده‌اند . وقتى عبد الله نامه را خواند تازه محل اصلى عمليات را كه منطقهء نخله بوده دانست ، او مىبايست در آنجا در كمين كاروانى از قريش باشد ، كاروانى كه حامل مويز و پوست براى تجارت بود . قريش از حضور مسلمانان آگاهى يافت اما يكى از همراهان عبد الله سر خويش را تراشيده بود تا نشان دهد قصد انجام عمره دارد . بدين ترتيب قريشيان آرام گرفتند .\r\nدر اينجا يك مشكل وجود داشت . آن روز ، روز آخر ماه رجب ؛ يعنى ماه حرام بوده و طبعاً مسلمانان نمىبايست جنگ را آغاز مىكردند زيرا زمان ، « زمان حرام » بود . از سوى ديگر اگر آنان تا فرداى آن روز صبر كرده و همراه قريش آرام حركت مىكردند داخل\r\n\r\n\r\n","description":"","footnote":"\r\n( 1 ) . مصادر اين سخن عمار را ببينيد در : الصحيح من سيرة النبى ، ج 3 ، ص 141 ؛ در آنجا دربارهء حكايت جعلى ديگرى كه برخى منابع دربارهء نامگذارى به ابوتراب آورده‌اند به تفصيل سخن گفته شده است .\r\n","page_name":" 465 ","page_number":465},
  {"content":"\r\n\r\n« مكان حرم » مىشدند . كسانى در اين كه آخر ماه رجب است يا اول شعبان ترديد كردند اما در نهايت مصمم به جنگ شدند . مسؤول كاروان تجارتى را كشتند ، دو نفر را به اسارت گرفتند ، اموال كاروان را تصرف كردند و به مدينه بازگشتند . زمانى كه به مدينه بازگشتند رسول خدا صلى الله عليه و آله و سلم فرمود كه به آنان اجازهء جنگ در ماه حرام داده نشده بود . حتى گفته شده كه در نامهء رسول خدا صلى الله عليه و آله و سلم صرفاً وظيفه خبررسانى و جمع آورى اطلاعات به آن گروه واگذار شده بود . « 1 » مشركان مكه نيز سر به سرزنش گشودند و اين كه چگونه محمد صلى الله عليه و آله و سلم با ريختن خون و جنگ و تصاحب اموال ، حرمت اين ماه را شكسته است .\r\nمشكل پديد آمده ، سبب شد تا همه به انتظار حكم خداوند بنشينند ؛ شبيه اين مسأله فراوان در سيره وجود دارد ؛ معضلى پيش مىآيد و همه و حتى خود رسول خدا صلى الله عليه و آله و سلم در انتظار حكم الهى مىنشينند ؛ مردم تا آن زمان فرهنگ پيشين را در بزرگداشت ماه‌هاى حرام مىدانند ، اما اكنون با اين رخداد از آن حضرت دربارهء نظر اسلام دربارهء ماه حرام و جنگ در آن مىپرسند : « بگو : جنگ كردن در آن ماه ، گناهى بزرگ است . اما بازداشتن مردم از راه حق و كافر شدن به او و مسجد الحرام [ يعنى بازداشتن مردم از مسجد الحرام 
  ] ، و بيرون راندن مردمش از آنجا در نزد خداوند گناهى بزرگتر است ، و شرك از قتل بزرگتر است . « 2 » » خداوند حرمت ماه حرام را حفظ كرد اما مشركان را كه مرتكب چند جرم بزرگتر شده از جمله آنكه راه مسجد الحرام را سد كرده ، مؤمنان را با آزار از دينشان باز گردانده ( فتنه ) ، و مهمتر از همه مشركند ، مورد سرزنش قرار مىدهد . براى مشركان ، تا آنجا كه به آزار و شكنجه‌شان مربوط مىشد هيچ گونه حرمتى وجود نداشت اما اكنون كه حادثه‌اى برضد آنان صورت گرفته ، فرياد قانون و حريم را سرداده‌اند .\r\nخداوند در ادامه از مشركان چنين ياد كرد كه : « آنها با شما مىجنگند تا اگر بتوانند شما را از دينتان بازگردانند . » سپس به ستايش از مجاهدان اسلام پرداخت كه « كسانى كه ايمان آورده‌اند و آنان كه مهاجرت كرده‌اند و در راه خدا جهاد نموده‌اند به رحمت خدا اميد مىدارند و خدا آمرزنده و مهربان است » اين بدين معناست كه چون اينها اهل هجرت و جهاد بوده ، اميدوار به رحمت خدا هستند ، خداوند خطاى آنان را آمرزيده است . به هرروى اين آيه خطاى مسلمانان را گوشزد مىكند ، گرچه جرم دشمن را بزرگتر دانسته از نظر تبليغى برخورد جالبى مىكند . « 3 »\r\n\r\n\r\n","description":"","footnote":"\r\n( 1 ) . المغازى ، ج 1 ، ص 16\r\n( 2 ) . بقره ، 217 ؛ سيره نويسان و محدثان عمدتاً آيهء مزبور را دربارهء همين سريهء عبد الله بن جَحْش دانسته‌اند .\r\n( 3 ) . غزالى در فقه السيره ( ص 232 - 231 ) مطلب را به گونه‌اى آورده كه گويى هيچ خطايى صورت نگرفته است . در نقل واقدى ( ج 1 ، ص 14 ) آمده است كه دنيا خواهى مسلمانان سبب شد تا آن روز جنگ را آغاز كنند . علامهء طباطبايى آيهء مزبور را دليل اين مسأله دانسته‌اند كه اگر كسى عملى را « قربة الى اللّه » انجام دهد اما خطا باشد ، گناهى مرتكب نشده و آيه نشان مىدهد كه مغفرت بدون گناه نيز وجود دارد ( الميزان ، ج 2 ، ص 199 ) و اين البته خلاف ظاهر است .\r\n","page_name":" 466 ","page_number":466},
  {"content":"\r\n\r\nرسول خدا صلى الله عليه و آله و سلم براى نخستين بار ، غنايم اين جنگ را بر پايهء قانون خمس قسمت كرد .\r\nدر جاهليت قانون مرباع حاكم بود « 1 » ، يعنى يك چهارم غنايم به رهبرى قبيله مىرسيد .\r\nرسول خدا صلى الله عليه و آله و سلم دو اسير دشمن را در برابر فديه آزاد كرد جز آن كه صبر كرد تا دو تن از اصحاب وى كه از سريه مذكور جدا مانده بودند بازگردند ؛ پس از اطمينان از بازگشت آن دو ، اسيران آزاد شدند .\r\nدانستن اين نكته مفيد است كه لفظ « اميرالمؤمنين » براى نخستين بار در اين غزوه بر عبد الله بن جحش گفته شده است ، « 2 » گو اين كه اين تنها موردى بود كه به يك فرمانده - گويا از سوى مسلمانان - چنين عنوانى داده شده و پس از آن تا زمانى كه خلافت شكل گرفت و در زمان عمر ، خليفه را با اين عنوان ناميدند ، كاربردى در فرماندهى نداشته است ؛ گفتنى است كه در ضمن فضايل اميرمؤمنان عليه السلام گفته شده : از جمله القابى كه رسول خدا صلى الله عليه و آله و سلم به وى داده همين لقب اميرالمؤمنين عليه السلام بوده است .\r\n\r\nمناسبات با يهود تا پيش از بدر\r\nدر قراردادى كه پيش از اين ، از آن به عنوان نخستين قانون اساسى ياد كرديم ، ضوابطى براى رابطهء متقابل يهوديان و مسلمانان ياد شده بود ، اما روشن بود كه يهود نمىتوانند با مسلمانان ارتباط دوستانه‌اى داشته باشند ، زيرا اولًا يهوديان شاهد تسلط اسلام بر تمامى آن نواحى بوده و آيندهء خويش را در خطر مىديدند و ثانيا اسلام از لحاظ دينى ، دين يهود را از بنياد مورد انتقاد و ايراد قرار داده بود . پيش از آن در مكه ، آيات فراوانى در قصص انبياء آمده بود كه بنى اسرائيل را مورد توبيخ قرار داده و از اعمال نادرست آنان در برابر انبياء گله كرده بود . اينك چگونه يهوديان مىتوانستند در برابر دين جديد كه به تحدى آنان برخاسته بود ساكت بمانند ؟ بايد توجه داشت كه يهوديان تنها گروهى بودند كه به جد ، با اسلام و مسلمانان به جدل دينى پرداخته‌اند . ابن اسحاق با اشاره به حسادت آنان به خاطر ظهور پيامبرى در عرب مىگويد : آنان دائماً از روى لجبازى سؤالاتى از آن حضرت كرده در تلبيس حق به باطل مىكوشيدند . مطالب فراوانى در قرآن ، در پاسخ سؤالات يهود نازل شده است . « 3 » سيره نويسان مسلمان پس از بحث از هجرت در همان آغاز ، فصل مبسوطى\r\n\r\n\r\n","description":"","footnote":"\r\n( 1 ) . المغازى ، ج 1 ، ص 17\r\n( 2 ) . همان ، ج 1 ، ص 19\r\n( 3 ) . السيرة النبويه ، ابن هشام ، ج 1 ، ص 513\r\n","page_name":" 467 ","page_number":467},
  {"content":"\r\n\r\nرا به شرح برخوردهاى قرآن با يهود اختصاص داده‌اند . اين امر نشانى است بر آن كه در نگاه سيره نويسان كهن اهميت برخورد با يهود از همان آغاز هجرت مشهور و مشهود بوده است . پيش از هر نكته‌اى بايد دانست كه چندى از يهود كه انگشت شمار بودند به اسلام گرويدند از جمله عبد اللّه بن سلام كه از يهوديان بنى قَيْنُقاع بود . همچنين گفته شده كه كسان ديگرى نيز از يهود اسلام را پذيرفتند جز آن كه اسلام اين تعداد ، جز عبد الله بن سلام ، مسلّم نيست . « 1 »\r\nفهرستى از برخوردهاى فكرى و اجتماعى آنان كه لزوماً مربوط به زمان ميان هجرت و بدر نيست در سوره‌هاى مدنى بويژه در سوره بقره كه گويا در نقل شايع ، نخستين سورهء مدنى دانسته شده ، آمده است . در آيهء سى و نهم خطاب به بنى اسرائيل آمده كه نعمتهاى خداى را ياد كنند ؛ به آنچه نازل شده و توارت را تأييد مىكند ايمان آورند ؛ حق را به باطل نياميزند ؛ نعمتهاى الهى و اين كه شما را بر جهانيان برترى داد به ياد آورند ؛ آن زمان كه از دست فرعونيان نجاتشان داد ؛ به دنبال آن حكايت گريز بنى اسرائيل از فرعون و غرق شدن فرعون و بعد گوساله پرستى بنى اسرائيل ؛ و تقاضاى نارواى رؤيت خداوند به چشم سر و نيز نعمتهاى آسمانى كه به آنان داده شده ، آمده است .\r\nسيرى در مواضع بهانه جويانه بنى اسرائيل نسبت به موسى عليه السلام در ادامه آمده : « از پرودگارت بخواه تا براى ما از آنچه از زمين مىرويد چون سبزى و خيار و سير و عدس و پياز بروياند » ، اين درخواستها سبب شد تا « مقرر شد بر آنها خوارى و بيچارگى و با خشم خدا قرين شدند » . اين سرنوشت قومى بود كه در عصر خويش برگزيده خداوند شدند .\r\nآنگاه خطاب به اهل كتاب گفته‌اند كه « اگر به خدا و روز بازپسين ايمان داشته باشند و كارى شايسته كنند ، خدا به آنان پاداش نيك مىدهد . » آنگاه داستان گاو را مطرح مىكند . موسى مىگويد : گاوى بكشيد و بنى اسرائيل مرتب سؤال از سن و رنگ و ويژگيهاى ديگر مىكنند .\r\nهمه اينها در ادامه به قساوت قلب بنى اسرائيل منجر مىشود .\r\nسپس از تحريف كلام الهى توسط يهود سخن به ميان مىآيد و بعد هم از نفاق آنان . از جهل آنان چنين ياد مىشود كه « برخى از ايشان [ يهود 
  ] بى سوادانى هستند كه نمىدانند در آن كتاب [ تورات 
  ] چيست » و در ادامه « پس واى بر آنهايى كه كتاب را به دست خويش مىنويسند و تا سودى اندك برند ، مىگويند كه از جانب خدا نازل شده » و اين كه در برابر دستور خداوند داير بر پرستش خداى يگانه و نيكى به پدر و مادر و فقيران جز اندكى ديگران پشت كردند . آنگاه از نزاعهاى داخلى بنى اسرائيل و تظاهر به گناه و عداوت سخن\r\n\r\n\r\n","description":"","footnote":"\r\n( 1 ) . نك : السيرة النبويه ، ابن هشام ، ج 1 ، ص 527 ؛ سبل الهدى والرشاد ، ج 3 ، ص 558\r\n","page_name":" 468 ","page_number":468},
  {"content":"\r\n\r\nبه ميان آمده و يهوديان بخاطر ايمان به بعض كتاب و كفر به بعضى ديگر نكوهش مىشوند . قرآن در ادامه از انبياى پس از موسى عليه السلام سخن مىگويد ، بويژه عيسى و آنگاه خطاب به يهوديان مىگويد : « و هر گاه پيامبرى آمد و چيزهايى آورد كه پسند نفس شما نبود سركشى كرد » .\r\nداستان گوساله پرستىشان بار ديگر در چند آيه و در ادامه همان آيات آمده ، اين كه چگونه « بر اثر كفرشان عشق گوساله در دلشان جاى گرفت » و چگونه بعد از تلاشهاى حضرت موسى عليه السلام « شما ستمكاران ، پس از او به گوساله گرويديد » . اين تصور يهود كه اگر فرضاً جهنمى هم بروند جز چند روزى نيست به سخره گرفته شده و تأكيد شده كه يهوديان « از مردم ديگر ، حتى مشركان ، به زندگى اين جهانى حريص‌تر » ند . پيمان شكنى يهود در چندين آيه همين سوره آمده و خدا مكرر از آنان درخواستِ وفاى به عهد كرده و اين كه « آيا هر بار كه با خدا پيمان بستند ، گروهى از ايشان پيمان شكنى كردند . آرى ، بيشترشان ايمان نخواهند آورد » .\r\nاز علاقهء اهل كتاب به ارتداد مسلمانان از اسلام سخن گفته شده و اين كه نمىخواهند خيرى از خدا به مسلمانان برسد . البته يهوديان و نصرانيان خود همديگر را بر حق نمىدانند « يهوديان گفتند كه ترسايان بر حق نيند و ترياسان گفتند كه يهوديان بر حق نيند » . و البته خطاب به رسول كه « يهوديان و ترسايان از تو خشنود نمىشوند تا به آيينشان گردن نهى » .\r\nاين مطالب تا آيهء يك صد و بيست و دو ادامه مىيابد و مجدداً با همان مطلبى كه در آيهء سى و نهم آمده كه : اى بنى اسرائيل ! از آن نعمتى كه بر شما ارزانى داشتم و شما را بر جهانيان برترى دادم ، ياد كنيد » . بحث خاتمه مىيابد . تحمل چنين برخوردى كه نوعى افشاگرى تاريخى براى بنى اسرائيل و يهود به شمار آمده و ويژگيهاى فكرى و اخلاقى آنان را اينچنين بر ملا مىكرده ، بر يهوديان بسيار دشوار بوده است ، آن هم در كتاب مقدسى چون قرآن كه ساكنان مدينه آياتش را حفظ مىكنند و مكرر مىخوانند . بدين ترتيب يهوديان صرفنظر از قراردادى كه با رسول خدا صلى الله عليه و آله و سلم داشتند ، دست از حمله فكرى بر نمىداشتند .\r\nهمان زمان كه سريه عبد الله بن جحش در آخرين روز ماه رجب براى نخستين بار با قريش درگير شده و يك تن از قريش كشته شدند ، به كار تحريك و طعنه زنى پرداختند . آنان گفتند كه : حضرمى از قريش كشته شده يعنى كه « حضرت الحرب » و اين تفأل به شر ، براى مسلمانان بود . « 1 »\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، ص 604\r\n","page_name":" 469 ","page_number":469},
  {"content":"\r\n\r\n\r\nتغيير قبله و اعتراض يهود\r\nطعنه ديگر آنان در مورد قبلهء مسلمانان بود كه در همين سورهء بقره به آن اشاره شده است .\r\nدر سورهء مزبور بار ديگر از آيهء يكصد و چهل و چهار به يهود و اهل كتاب پرداخته شده و اولين نكته اين كه رسول خدا صلى الله عليه و آله و سلم نگران طعنه يهود در اين باره بود كه چرا به سوى قبلهء آنان ؛ يعنى محل صخره در بيت المقدس نماز مىگزارند . اين نوعى افسردگى براى آن حضرت پديد آورده بود و خدا فرمود :  « قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها ، فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ ،  نگريستنت را به اطراف آسمان مىبينيم ، تو را به سوى قبله‌اى كه مىپسندى مىگردانيم ؛ پس روى به جانب مسجد الحرام كن ؛ و هر كجا كه باشيد روى بدان جانب كنيد . » « 1 » اين تغيير قبله از آن روى بود كه يهوديان طعنه بر رسول خدا صلى الله عليه و آله و سلم مىزدند كه « باما مخالفت مىكند اما به سوى قبلهء ما نماز مىگزارد « 2 » » . زمانى كه قبله از بيت المقدس ؛ يعنى جهت شام - شمال مدينه - به سوى كعبه در جنوب تغيير يافت ، براى يهوديان سنگين تمام شد . اين بار آنان نگران شدند ؛ زيرا اين خود شكستى براى آنان و استقلالى براى مسلمانان بود . در عين حال طعنه زدند كه چرا مسلمانان قبلهء خويش را تغيير دادند : « از مردم ، آنان كه سفيه‌اند ، خواهند گفت : چه چيز آنها را از قبله‌اى كه رو به روى آن مىايستادند برگردانيد ؟ بگو : مشرق و مغرب از آن خداست و خدا هركس را كه بخواهد هدايت مىكند » . خداوند جز آن كه رسول مايل به تغيير قبله بود - و اين در آيه تصريح شده - سبب را يكى نيز آن مىداند كه « آنان را كه از پيامبر پيروى مىكنند از آنان كه مخالفت مىورزند بازشناسيم » . محتملًا اشارهء آيه به منافقانى است كه از ميان مسلمانان ، در اين مورد لب به اعتراضاتى گشوده در تمسخر تغيير قبله از شمال به جنوب با يهوديان هم آواز شده‌اند . اين سخن مىتوانست اهل ترديد را نيز آرام سازد و جلوى اعتراض آنان را در تغيير قبله بگيرد . تحول قبله به عنوان محور عبادت اصلى ؛ يعنى نماز ، بطور طبيعى اسباب ترديد بود كه بايد به گونه‌اى رفع مىشد .\r\nخداوند در اين باره فرمود كه « اين امر [ تغيير قبله 
  ] جز بر هدايت يافتگان دشوارى نمود . » « 3 » حتى به رسول نيز خطاب مىكند كه : « آنچه از جانب خدا برتو نازل شده ، حق همان است ، ترديد مكن . » « 4 » و در آيهء 149 آمده :  « وَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ ،  از هر جاى كه بيرون شوى روى خود به جانب مسجد الحرام كن ، حق همان است كه پروردگارت بدان امر نموده » در آيهء 150 آمده\r\n\r\n\r\n","description":"","footnote":"\r\n( 1 ) . بقره ، 144\r\n( 2 ) . سبل الهدى والرشاد ، ج 3 ، ص 538\r\n( 3 ) . بقره ، 143\r\n( 4 ) . بقره ، 147\r\n","page_name":" 470 ","page_number":470},
  {"content":"\r\n\r\nكه : « از ايشان [ معترضان 
  ] مترسيد و از من بترسيد . »\r\nيهود مايل بودند قبله مسلمانان به بيت المقدس برگردد به همين دليل عده‌اى از اشراف يهود نزد رسول خدا صلى الله عليه و آله و سلم آمده از او خواستند تا قبله را به سمت بيت المقدس بازگرداند آنان گفتند : اگر قبله را بازگرداند از او پيروى خواهند كرد « 1 » ؛ خداوند در برابر فرمود :  « وَ لَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ ما تَبِعُوا قِبْلَتَكَ وَ ما أَنْتَ بِتابِعٍ قِبْلَتَهُمْ وَ ما بَعْضُهُمْ بِتابِعٍ قِبْلَةَ بَعْضٍ وَ لَئِنِ اتَّبَعْتَ أَهْواءَهُمْ مِنْ بَعْدِ ما جاءَكَ مِنَ الْعِلْمِ إِنَّكَ إِذاً لَمِنَ الظَّالِمِينَ ،  براى اهل كتاب هر برهان و نشانه‌اى كه بياورى از قبلهء تو پيروى نخواهند كرد و تو نيز از قبلهء آنها پيروى نمىكنى ، و آنها هم پيرو قبلهء يكديگر نخواهند بود ؛ هرگاه پس از آگاهى ، پى خواهشهاى ايشان به روى ، از ستمكاران خواهى بود . « 2 » »\r\nبه مؤمنان نيز اطمينان داده شد كه با تغيير قبله ، اعمال گذشتهء آنان ضايع نشده و طبعاً نيازى به اعاده نيست .\r\nاين رخداد پس از گذشت شانزده يا هفده ماه از هجرت روى داده و نشان از بحران روابط مسلمانان و يهوديان دارد . در ضمن بايد دانست كه تغيير قبله به كعبه ، براى اعراب جزيره قابل توجه بود ؛ زيرا آنان اعتبار ويژه‌اى براى كعبه قائل بودند . البته اسلام اعتبار كعبه را در سوره‌هاى مكى و حتى در همين سوره بقره و پيش از آيات فوق مطرح كرده بود اما اكنون با قبله شدن آن ، زمينه جديدى براى جذب اعراب به وجود مىآمد . « 3 »\r\nهمانگونه كه فاصله ميان مسلمانان و يهوديان بيشتر مىشد . بعدها يهوديان مسلمان شده‌اى چون كعب الاحبار مىكوشيدند تا فضليت بيت المقدس را بيش از كعبه نشان دهند و اين البته مورد انكار امامان شيعه عليهم السلام به عنوان حافظان سنت اصيل اسلام بود « 4 » ؛ چنان كه با آيات فراوان قرآن دربارهء كعبه نيز ناسازگار بود . در جريان فتح مكه شخصى نزد رسول خدا صلى الله عليه و آله و سلم آمد و گفت : نذر كرده است كه پس از فتح مكه در بيت المقدس نماز بگزارد .\r\nحضرت فرمودند : همين جا كنار كعبه نماز بخوان ، ثوابش بيشتر است .\r\n\r\n\r\n","description":"","footnote":"\r\n( 1 ) . سبل الهدى والرشاد ، ج 3 ، ص 541\r\n( 2 ) . بقره ، 145\r\n( 3 ) . اين احتمال را برخى از مفسران داده‌اند كه به دليل جذب اعراب و علاقهء خاص رسول خدا صلى الله عليه و آله و سلم به مسلمان كردن آنها ، آن حضرت علاقه‌مند به تغيير قبله بوده ؛ نك : مجمع البيان ، ج 1 ، ص 227\r\n( 4 ) . امام باقر عليه السلام اين نقل كعب الاحبار را كه كعبه هر صبحگاهان بر بيت المقدس سجده مىكند سخن كذب دانستند ؛ نك : الكافى ، ج 4 ، ص 239 ؛ بحارالانوار ، ج 46 ، ص 354\r\n","page_name":" 471 ","page_number":471},
  {"content":"\r\n\r\n\r\nنبرد بدر\r\nنخستين برخورد جدى مسلمانان با قريش در روز جمعه ، هفدهم رمضان سال دوم هجرى در منطقهء بدر « 1 » روى داد ؛ حادثه‌اى كه مىبايست آن را از بزرگترين رويدادهاى صدر اسلام دانست . كاروان قريش با سرمايهء بسيار بزرگى كه همهء زن و مرد قريش درآن سهيم بودند « 2 » ، عازم شام - منطقهء غزه « 3 » - شده بود . هنگام رفتن كاروان ، رسول خدا صلى الله عليه و آله و سلم اخبار آن را داشت و در بازگشت مترصد بود تا در سر راه آن قرار گيرد . « 4 » از اين رو كسانى را مأمور جمع آورى اخبار پيرامون مسير كاروان كرد و زمانى كه خبر نزديك شدن آنان را شنيد ، اعلام حركت كرد . ابوسفيان كه خطر را درك مىكرد ، از همان تبوك شخصى را به مكه فرستاد تا قريش را به حمايت از اموالش فرا خواند . گفته شده كه ابوسفيان ، زمانى كه در شام بود ، خبر آمادگى مسلمانان را براى حمله به كاروان شنيده بود « 5 » اما محتمل آن است كه خبر دقيقى نداشته و لذا ، در بازگشت تا نزديكيهاى چاههاى بدر نيز آمد . پيش از آمدن ضَمْضم غفارى از طرف ابوسفيان ، عاتكه فرزند عبد المطلب خوابى ديد . او گفت : در خواب مردى را ديد كه به مكه آمد و گفت كه تا سه روز ديگر شما به كشتارگاه خويش مىرويد . آن مرد مطلب را سه بار در مكه ، بر كعبه و بر كوه ابوقبيس فرياد كرد و بعد سنگى به پايين انداخت كه هر ذرهء آن داخل يكى از خانه‌هاى قريش - جز بنى هاشم و بنى زهره - شد . ابوجهل از شنيدن اين خواب برآشفت و گفت : نبوت در مردان بنى هاشم كم بود ، زنانشان نيز ادعاى آن را دارند ! « 6 » همو در برابر اعتراض يكى از بنى هاشم گفت : از زمان جاهليت در سقايت و خدمت به حجاج و ديگر مناصب ، با بنى هاشم رقابت داشته‌اند . اما بنى هاشم با ادعاى نبوت ، امرى را مطرح كرد كه در وسع طايفهء او نبود ؛ او افزود : به خدا زير بار آنان نخواهد رفت . « 7 » فريادهاى ضمضم بن عمرو غفارى براى درخواست كمك ، در سوّمين روز خواب عاتكه در مكه ، طنين انداز شد . دراين لحظه موج ترس همراه با اختلاف ميان قريشيان پديد\r\n\r\n\r\n","description":"","footnote":"\r\n( 1 ) . منطقهء مزبور كه اكنون شهرى در آنجا ساخته شده ، گرچه از بزرگراه مدينه - مكه بدور افتاده ، در فاصله 155 كيلومترى مدينه ، 310 كيلومترى مكه و 45 كيلومترى ساحل درياى سرخ قرار دارد . گفته‌اند نام آن به مناسبت شخصى است با نام « بدربن مخلد » و برخى گفته‌اند « بدربن حارث » ؛ قبيلهء بنى غفار ، مالكيت كسى جز خود را نسبت به بدر انكار كرده و نام آن را برگرفته از اسم كسى ندانسته و گفته‌اند كه بدر تنها يك اسم است وبس . در اين باره نك : سبل الهدى والرشاد ، ج 4 ، ص 120\r\n( 2 ) . سرمايه‌اى قريب به پنجاه هزار دينار ( سكهء طلا ) و در نقلى آمده : « وكانت العير ، الف بعير » ، انساب الاشراف ، ج 1 ، ص 288\r\n( 3 ) . المغازى ، ج 1 ، ص 28\r\n( 4 ) . المغازى ، ج 1 ، ص 28\r\n( 5 ) . طبقات الكبرى ، ج 2 ، صص 12 و 13\r\n( 6 ) . المغازى ، ج 1 ، صص 29 - 30 ؛ السيرة النبويه ، ابن هشام ، ج 1 ، صص 607 و 608 ؛ سبل الهدى و الرشاد ، ج 4 ، ص 32 - 34 .\r\n( 7 ) . المغازى ، ج 1 ، ص 30\r\n","page_name":" 472 ","page_number":472},
  {"content":"\r\n\r\nآمد . ابوجهل بر مخالفتها فائق شد . حتى قرعه كشىهايى از نوع جاهلى در كنار بتها - ازْلام - حكايت از كراهت رفتن به اين سفر را داشت « 1 » ؛ اما مكيان براى دفاع از اموال خويش ناچار به رفتن بودند ؛ كسانى نيز مجبور به رفتن شدند ؛ هركس كه خود نمىرفت ، ديگرى را به جاى خود و با مخارجش مىفرستاد .\r\nبايد توجه داشت علاوه بر مسألهء مالى ، حملهء مسلمانان به كاروان و تصاحب آن ، جنبهء حيثيتى براى قريش داشت ؛ زيرا چنين تلقى مىشد كه محمد همراه عده‌اى جوان صابئى شده - اصطلاحى كه مشركين براى مسلمانان به كار مىبردند - بر قريش غلبه كرده است . « 2 » بويژه كه چندى قبل ، نيز اموالى از قريش به دست آن حضرت افتاد و اين بار قريش نمىخواست اتفاقى نظير آن بيفتد . « 3 » به هر روى قريش به سرعت آماده شد . كسان زيادى از سران قريش ، اموال فراوانى را تقديم كرده و سپاهى را سامان دادند . « 4 » ابولهب كه گفته شده ترس خواب عاتكه را داشت ، به زحمت راضى شد كسى را به جاى خويش گسيل كند و اين در عوض بدهى آن شخص به ابولهب بود . « 5 » از « عداس » نام ( مسيحى ) ، سخن به ميان آمده كه غلام عُتبه و شيبه بود و از آنان مىخواست تا به جنگ محمد نروند . آنان خود رفتند و كشته شدند و عداس را نيز به سرنوشت خود مبتلا كردند . « 6 » به هر روى - به تعبير واقدى - اهل رأى قريش نگران رفتن بودند ؛ اما گواين كه چاره‌اى جز قبول اين كار نداشتند ؛ بويژه كه دائماً متهم به ترس شده « 7 » و اين براى روحيهء عربى قبيله‌اى آنان قابل تحمل نبود . در ماجراى رفتن قريش ، سيره نويسان چند بار از نقش شيطان سخن گفته‌اند كه در قيافهء سُراقة بن جُعْشم مُدلجى ظاهر شده و قريش را بر رفتن تحريض كرده است . « 8 » پيش از اين ، در بحث « تحريف در سيره نويسى » ، از اين قبيل اخبار در سيره سخن گفته‌ايم .\r\nبه هر روى سپاه قريش با قريب نهصد و پنجاه جنگجو ، با همهء امكانات ، كف زنان و شادى كنان به راه افتاد . در راه كنيزان به آوازخوانى پرداختند آنان گروهى حبشى\r\n\r\n\r\n","description":"","footnote":"\r\n( 1 ) . المغازى ، ج 1 ، صص 33 و 34\r\n( 2 ) . المغازى ، ج 1 ، ص 32 ؛ سبل الهدى والرشاد ، ج 3 ، ص 35\r\n( 3 ) السيرة النبويه ، ابن هشام ، ج 1 ، ص 609 ؛ سبل الهدى والرشاد ، ج 2 ، ص 35\r\n( 4 ) . انساب الأشراف ، ج 1 ، ص 292 ، ش 656\r\n( 5 ) . المغازى ، ج 1 ، ص 33\r\n( 6 ) . واقدى گويد كه او در بدر حاضر نشد گرچه يك خبر حكايت دارد كه در آن واقعه به هلاكت رسيد . اين عداس در شمار « اهل كتابى » است كه در حول و حوش او اخبار جعلى چندى وجود دارد . المغازى ، ج 1 ، ص 35\r\n( 7 ) . انساب الاشراف ، ج 1 ، ص 292 ، ش 655 ؛ امية بن خلف كه سنگين وزن بود و قصد رفتن نداشت چون متهم شد كه همچون زنان است اجباراً راهى شد ؛ نك : السيرة النبويه ، ابن هشام ، ج 1 ، ص 610\r\n( 8 ) . السيرة النبويه ، ابن هشام ، ج 1 ، ص 616\r\n","page_name":" 473 ","page_number":473},
  {"content":"\r\n\r\n- احابيش - را همراه خود آورده بودند تا با زدن حربه‌ها ، سپاه را تحريك كنند . « 1 » ابوجهل مطمئن به پيروزى بود ؛ او مىگفت : آيا محمد گمان مىكند كه همانند آنچه در نَخْله - جريان سريهء عبد اللّه بن جَحْش - از كاروان ما برده ، اين بار نيز خواهد برد ؟ ! « 2 »\r\nاز آن سوى رسول خدا صلى الله عليه و آله و سلم با دريافت خبر نزديك شدن كاروان ، روز دوازدهم رمضان از مدينه حركت كرده و در محلهء سقيا در نزديكى مدينه ، براى نظم دادن سپاه خويش توقف كرد . عده‌اى از مسلمانان با رسول خدا صلى الله عليه و آله و سلم همراهى نكردند . واقدى مىگويد : عدهء زيادى از اصحاب از آمدن خوددارى ورزيدند و كراهت از بيرون شدن همراه وى داشتند و در آنجا سخن زياد و اختلاف فراوان بود . گرچه كسانى كه نيامدند سرزنش نشدند ! زيرا رسول خدا صلى الله عليه و آله و سلم نه براى جنگ بلكه به قصد كاروان مىرفت . « 3 » با اين حال ، آنچنان كه از قرآن به دست مىآيد ، كسانى به دلايل ديگرى حاضر به همراهى نشده‌اند :\r\n« آن چنان بود كه پروردگارت ، تو را از خانه‌ات به حق بيرون آورد ، حال آن كه گروهى از مؤمنان ناخشنود بودند . با آن كه حقيقت بر آنان آشكار شده ، با تو مجادله مىكنند . چنان قدم بر مىدارند كه گويى مىبينند كه آنها را به سوى مرگ مىبرند . « 4 » » اين تمثيل براى نشان دادن اوج كراهت برخى از مؤمنان است كه به كندى قدم بر مىداشتند .\r\nرسول خدا در محلهء سقيا تأمل كرد ؛ جايى كه پيش از آن نامش « حُسَيْكه » بود و رسول خدا صلى الله عليه و آله و سلم نامش را تغيير داده ، سقيا ناميده بود . « 5 » اين كارى بود كه رسول خدا صلى الله عليه و آله و سلم با اسامى اشخاص نيز انجام داده ، اسامى بد را به اسامى زيبا تبديل مىكرد . « 6 »\r\nرسول خدا صلى الله عليه و آله و سلم در محلهء سقيا يك يك سپاهيان خود را ورانداز كرد و هر كسى كه سنش\r\n\r\n\r\n","description":"","footnote":"\r\n( 1 ) . المغازى ، ج 1 ، ص 39 ؛ نسخه بدل بجاى حبش ، جيش است كه ما نخستين را ترجيح داديم .\r\n( 2 ) . المغازى ، ج 1 ، ص 39\r\n( 3 ) . المغازى ، ج 1 ، ص 21 ؛ الطبقات الكبرى ، ج 2 ، ص 12 ( أبطأعنه بشرٌكثير )\r\n( 4 ) . انفال ، 5 و 6\r\n( 5 ) . المغازى ، ج 1 ، ص 23 ؛ زمانى مكه براى شركت در مراسم حج سال 1414 ( 1373 ) به مدينه مشرف شديم ، روزى به ديدار مسجد سقيا رفتيم . اين مسجد در كنار ايستگاه راه آهن قديم مدينه و در محوطهء آن قرار داشت . متأسفانه مسجد مزبور در نهايت بىتوجهى تبديل به مزبله مانندى شده بود .\r\n( 6 ) . تاريخ ابى ذرعة الدمشقى ، ج 2 ، ص 635 ؛ المغازى ، ج 1 ، ص 82 ؛ حكايت جالبى در اين باره نقل شده : پيش از اسلام نام عبد الرحمان بن عوف ، عبد عمرو بود . وقتى مسلمان شد نامش را عبد الرحمان كرد . از آنجا كه مشركين با كلمهء « رحمن » مخالف بودند ، از صدا زدن او با اين نام خوددارى مىكردند . از جمله امية بن خلف كه دوست او بود ، او را به نام قديمىاش مىخواند اما وى پاسخ نمىداد تا آن كه نه وى را « عبد عمرو » و نه « عبد الرحمن » بلكه « عبد الإله » صدا مىكرد و او جواب مىداد . إله مورد اعتقاد مشركان جاهلى بود . نك : السيرة النبويه ، ابن هشام ، ج 1 ، ص 623\r\n","page_name":" 474 ","page_number":474},
  {"content":"\r\n\r\nمتناسب با جنگ نبود به مدينه بازگرداند . عبد اللّه بن عمر ، اسامة بن زيد ، زيد بن ارقم و چند نفر ديگر بازگردانده شدند . عمير بن ابى وقاص كه شانزده سال داشت ، از ترس آن كه او را بازگردانند ، خود را در لابلاى جمعيت متوارى و پنهان كرد . زمانى كه رسول خدا صلى الله عليه و آله و سلم وى را ديد و خواست تا او را برگرداند ، عمير گريه كرد و پيامبر ص - او را پذيرفت ؛ وى در بدر به شهادت رسيد . « 1 » رسول خدا صلى الله عليه و آله و سلم دستور شمارش سپاهيان خويش را داده « 2 » و در نهايت ، مسلمانان با كمترين امكانات به راه افتادند ، بطورى كه بر هر شتر سه نفر نشسته بودند و حتى خود رسول خدا صلى الله عليه و آله و سلم نيز همراه على بن ابى طالب - ( و مَرْثد ( يا زيد بن حارثه ) بر يك شتر سوار بودند . « 3 »\r\nدر تمام سپاه ، تنها دو اسب بود كه يكى در اختيار مقداد و ديگرى از آن مرثد بن ابى مرثد غَنَوى بود . رسول خدا صلى الله عليه و آله و سلم مرحله به مرحله حركت كرد تا در روز چهاردهم ماه رمضان به منطقهء عرق الظبيه رسيد ؛ جايى كه تنها حدود سه كيلومتر با منطقهء « روحاء » ( كه در فاصلهء 75 كيلومترى مدينه قرار داشت ) كه محل استراحت كاروان بود ، فاصله داشت . در آن هنگام دو نفر را نزديك چاههاى بدر فرستاد تا آگاهىهايى به دست آورند . آن دو از صحبتهاى دو دختر متوجه حضور كاروان در روحاء شده و به سرعت بازگشتند . ابوسفيان نيز كه كاملًا در حالت ترس بود ، از مَجْدى بن عمرو كه در آن ديار سكونت داشت خبر از سپاه پيامبر صلى الله عليه و آله و سلم مىگرفت . او در نهايت از روى مدفوع شتران آن دو نفر كه هستهء خرما در آنها بود ، - و اين نشان مدنى بودن آنها بود - چنين حدس زد كه عوامل سپاه رسول خدا صلى الله عليه و آله و سلم در آن نزديكى بوده‌اند ، لذا به سرعت نزد كاروان بازگشت و آن را از منطقهء بدر به سوى ساحل دريا حركت داد و بدين ترتيب كاملًا از تيررس مسلمانان دور شد . « 4 »\r\nدر پى رهايى كاروان از بند تهديد مسلمانان ، ابوسفيان كسى را به سراغ سپاه قريش فرستاد تا به آنان پيغام دهد : كاروان نجات يافته و آنان خود را در معرض كشته شدن به دست اهل يثرب قرار ندهند . ابوجهل حاضر به بازگشت نشد و گويى با اصرار او همه چيز براى وقوع يك جنگ تمام عيار ميان مردم مكه و مسلمانان مدينه ، آماده مىشد . البته به خواهش ابوسفيان كنيزكان را باز گرداندند تا اگر قريش شكست خورد رسوايى ديگرى را\r\n\r\n\r\n","description":"","footnote":"\r\n( 1 ) . المغازى ، ج 1 ، ص 21\r\n( 2 ) . المغازى ، ج 1 ، ص 26 ؛ در كتاب سبل الهدى والرشاد ( ج 4 ، ص 40 ) آمده است كه وقتى اصحاب را شمردند سيصد و سيزده نفر بودند . رسول خدا صلى الله عليه و آله و سلم از شنيدن اين عدد خوشحال شده و فرمود : به عدد اصحاب طالوت هستند\r\n( 3 ) . المغازى ، ج 1 ، ص 24 ؛ انساب الأشراف ، ج 1 ، ص 289 ؛ السيرة النبويه ، ابن هشام ، ج 1 ، ص 613 ؛ سبل الهدى والرشاد ، ج 4 ، ص 39\r\n( 4 ) . سبل الهدى والرشاد ، ج 4 ، ص 46\r\n","page_name":" 475 ","page_number":475},
  {"content":"\r\n\r\nتحمل نكنند !\r\nابوجهل اصرار داشت كه سپاه تا بدر برود ؛ زيرا اين منطقه به عنوان موسمى از مواسم دورهء جاهلى بود كه عربها در آن فراهم مىآمدند و بازارى نيز در آن برقرار بود . « 1 » او گفت كه در بدر توقف كرده ، شتران را ذبح كنيم ، ديگران را اطعام دهيم ، شراب مىنوشيم و پس از آن است كه همه عرب از ما حساب خواهند برد . « 2 » پس از آن همهء قبايل ، مقاومت آنان و جرأتشان را در برابر مردم مدينه دريافته و عظمت آنان را خواهند ديد . با همهء اصرار ابوجهل كه رسول خدا او را « فرعون امت » لقب داده بود ، « 3 » كسانى بازگشتند . طايفهء بنى زهره - كه گفته شده قريب يكصد نفر بوده‌اند - با حيلهء خاصى خود را از جمع سپاه قريش جدا كرده و به مكه برگشتند . آنان گفتند كه براى دفاع از كاروان آمده‌اند اما حاضر نيستند كه در قتل فرزند خواهر خود - چون مادر رسول خدا صلى الله عليه و آله و سلم از اين طايفه بود - شركت كنند ، حتى اگر پيغمبر نيز نباشد . « 4 » شامى مىگويد : تنها دو تن از عموهاى مسلم بن شهاب زهرى در اين جنگ شركت كردند كه بر كفر خويش كشته شدند . « 5 » گفته شده كه طايفهء بنى عدى نيز راه خويش را جدا كرده به سمت ساحل دريا رفتند و در « ظهران » به ابوسفيان برخوردند . آنان گفتند كه به خاطر دستور ابوسفيان بازگشته‌اند . « 6 »\r\nزمانى كه رسول خدا صلى الله عليه و آله و سلم در حال رفتن به سوى بدر بود ، دو نفر از مدنىهاى مشرك را ديد كه وى را همراهى مىكنند . يكى از آنها خُبَيب بن يساف « 7 » و ديگرى قيس بن مُحَرّث بود ؛ حضرت سؤال كردند كه براى چه آن حضرت را همراهى مىكنند ؟ آنان گفتند : تو فرزند خواهر ما - كه از بنى النجار بود - و در جوار ما هستى و ما همراه قوم خويش به قصد غنيمت مىآييم . رسول خدا صلى الله عليه و آله و سلم فرمود : « لا يخرجنّ معنا رجلٌ ليس على ديننا » « كسى كه بر دين ما نيست نبايد ما را همراهى كند . » آنان از شجاعت خود سخن گفتند اما رسول خدا صلى الله عليه و آله و سلم نپذيرفت تا در نهايت خبيب اسلام آورد و قيس بن محرث بازگشت گرچه بعدها مسلمان شد و در احد به شهادت رسيد . « 8 » نكتهء ديگر آن بود كه رسول خدا صلى الله عليه و آله و سلم روزهء خويش را\r\n\r\n\r\n","description":"","footnote":"\r\n( 1 ) . الطبقات الكبرى ، ج 1 ، ص 13\r\n( 2 ) . المغازى ، ج 1 ، ص 44 ؛ السيرة النبويه ، ابن هشام ، ج 1 ، صص 618 و 619\r\n( 3 ) . المغازى ، ج 1 ، ص 46 ؛ انساب الاشراف ، ج 1 ، ص 298 ؛ سبل الهدى والرشاد ، ج 4 ، صص 79 و 80 ( لكلّ أمةٍ فرعوناًو فرعون هذه الأمّة ابوجهل )\r\n( 4 ) . المغازى ، ج 1 ، صص 44 و 45\r\n( 5 ) . سبل الهدى و الرشاد ، ج 4 ، ص 47\r\n( 6 ) . دربارهء بازگشت بنى زهره وبنى عدى ، نك : الطبقات الكبرى ، ج 1 ، ص 14 ؛ انساب الاشراف ، ج 1 ، ص 291 ؛ السيرة النبويه ، ابن هشام ، ج 1 ص 619\r\n( 7 ) . اساف نيز گفته مىشود .\r\n( 8 ) . المغازى ، ج 1 ، ص 47 ؛ انساب الاشراف ، ج 1 ، ص 288 ؛ سبل الهدى والرشاد ، ج 4 ، ص 38\r\n","page_name":" 476 ","page_number":476},
  {"content":"\r\n\r\nافطار كرد اما عده‌اى نپذيرفتند تا آن كه منادى آن حضرت اعلام كرد : اى سرپيچى كنندگان ( العصاة ) افطار كنيد . گفته شده كه اين تعبير بدان دليل بود كه پيش از آن نيز از آنان خواسته بود اما افطار نكرده بودند ! « 1 » اين نقل براى شناخت روحيات اصحاب رسول خدا صلى الله عليه و آله و سلم حكايت جالبى است .\r\nدر حال حركت به سمت بدر ، خبر رسيد كه سپاه قريش عازم آن منطقه است ؛ مسلمانان هنوز خبر دور شدن كاروان را نداشتند با اين حال با رسيدن اين خبر ، اوضاع به كلى دگرگون شد . سپاه مسلمانان خود را براى حمله به كاروان آماده كرده بود ؛ آيا اكنون مىتوانست در برابر يك لشكر مسلح كه بيش از سه برابر آنهاست بايستد ؟ در برخورد با كاروان جنگ و قتال جدى در كار نبود ، اما اكنون يك جنگ تمام عيار در پيش رو بود . رسول خدا صلى الله عليه و آله و سلم مصمم بود تا از همراهان بپرسد كه آيا حاضرند در اين شرايط در برابر قريش بايستند يا نه ؟\r\nواقدى مىگويد كه ابوبكر برخاست و سخن گفت و نيكو گفت ( و كسى نقل نكرده كه او چه گفت ) « 2 » آنگاه عمر برخاست و گفت : اى رسول خدا ! اين قريش است ، از آن روزگارى كه عزيز شده ذليل نگشته ، همانگونه كه از زمانى كه كافر شده ايمان نياورده ، و به خدا هرگز عزتش را از دست نمىدهد و با شدت ، با تو خواهد جنگيد و تو بايد خود را برابر آنان آماده سازى ! اين سخنان كه به همين صورت واقدى و ديگران نقل كرده‌اند « 3 » بوى تهديد وترس نيز مىدهد . شايد به همين دليل ابن اسحاق به اين تعبير اكتفا كرده كه « فقال و أحسن » ! « 4 » پس از آن مقداد بن عمرو برخاست و گفت : براى انجام فرمان الهى حركت كن ، ما همراه تو هستيم ؛ ما همانند بنى اسرائيل به تو نمىگوييم : تو و خدايت برويد بجنگيد ما همين جا نشسته‌ايم ! « 5 » بلكه مىگوييم : تو و خدايت برويد ، جنگ كنيد ، ما نيز همراه شما هستيم . « 6 »\r\nرسول خدا صلى الله عليه و آله و سلم باز روى به مردم كرده فرمودند : « أشيروا عَلَىّ ايُّها الناس » ؛ در اصل ، رسول خدا صلى الله عليه و آله و سلم خطابش به انصار بود ؛ زيرا گمانش اين بود كه بر اساس تعهدات مربوط به\r\n\r\n\r\n","description":"","footnote":"\r\n( 1 ) . المغازى ، ج 1 ، صص 48 - 47 ؛ انساب الأشراف ، ج 1 ، صص 292 و 293\r\n( 2 ) . در صحيح مسلم آمده كه ابوبكر سخن گفت و رسول خدا صلى الله عليه و آله و سلم از او اعراض كرد و عمر سخن گفت ورسول از او اعراض كرد ، نك : سبل الهدى والرشاد ، ج 4 ، ص 121 ؛ صحيح مسلم ، ج 2 ، ص 84\r\n( 3 ) . سبل الهدى و الرشاد ، ج 4 ، ص 42\r\n( 4 ) . السيرة النبويه ، ابن هشام ، ج 1 ص 615\r\n( 5 ) . مائده ، 24 ؛ سوره مائده ، آخرين سوره‌اى است كه نازل شده و روشن نيست چگونه مقداد اين آيه را پيش از نبرد بدر در سال دوم هجرى خوانده است ؛ مگر آن كه به نحوى حكايت را شنيده ، و مضمون آن را گفته باشد ؛ گفتنى است كه سيره نويسان همين سخن را از مقداد در صلح حديبيه نيز گفته‌اند و البته در آنجا درست‌تر مىنمايد ، نك : المصنف ، ابن ابى شيبه ، ج 7 ، ص 381\r\n( 6 ) . المغازى ، ج 1 ، ص 48 ؛ انساب الاشراف ، ج 1 ، ص 293 ؛ سبل الهدى و الرشاد ، ج 4 ، ص 42\r\n","page_name":" 477 ","page_number":477},
  {"content":"\r\n\r\nبيعت عقبهء دوم ، آنان ، تنها در خانهء خويش او را يارى مىرسانند . در تعهدى كه آنان در بيعت عقبهء دوم عهده‌دار شدند آمده بود : « إنا برآءٌ من ذمامك حتى تَصِلَ الى دارنا ، فاذا وصلت الينا ، فأنت فى ذِمّتنا ، نمنع منك مِمّا نمنع منه آباءنا و نساءنا » ؛ « 1 » « تا زمانى كه به خانهء ما قدم نگذارى ، ذمّه‌اى - تعهدى - نسبت به شما نداريم ؛ زمانى كه نزد ما آمدى ، نسبت به تو متعهد هستيم و همانگونه از تو دفاع مىكنيم كه از پدران و زنانمان . »\r\nسيره نويسان گفته‌اند كه رسول خدا صلى الله عليه و آله و سلم پيش از آن از احدى از انصار در جنگها استفاده نكرده بود . « 2 » با توجه به اين مطلب تعبير « اشيروا » و يا تعبير « استشار » كه ابن سعد آن را آورده به معناى مشورت مصطلح نيست بلكه رفع يك مشكل با انصار است گرچه مشورت در همه امور ، بويژه امر جنگ كه بار گرانش بر دوش مردم است امرى پسنديده بود و موارد استشاره رسول خدا ص - نيز در جنگهاست . سعدبن معاذ كه متوجه ماجرا شد گفت : گويا مقصودت ما هستيم ! من از سوى انصار پاسخ مىدهم . گويا تو به دستور خداوند از خانه‌ات بيرون آمدى ، ما به تو ايمان آورده و تصديقت كرده‌ايم و شهادت به درستى آيات قرآنى داده‌ايم ، با تو پيمان بسته‌ايم كه اطاعت و فرمانبرى تو را كنيم ، اى رسول خدا ! حركت كن ، اگر از اين دريا بگذرى و در آن فرو روى ، ما همراه تو خواهيم بود . سعد طى سخنان خود - كه به تفصيل در منابع ياد شده - حمايت جانى و مالى كامل انصار را يادآور شده و گفت :\r\nديگرانى نيز كه در مدينه مانده‌اند تصور نمىكردند جنگى در مىگيرد و الّا حتما در آن شركت مىكردند . پس از سخنان سعد ، رسول خدا صلى الله عليه و آله و سلم اعلام حركت داده و فرمود كه خداوند وعده نصرت بر يكى از دو گروه - كاروان و يا سپاه - را به وى داده است . « 3 »\r\nتنها در اينجا بود كه پرچم جنگ برافراشته شد . سيره نويسان مسير حركت رسول خدا صلى الله عليه و آله و سلم را منطقه به منطقه ياد كرده‌اند . « 4 » رسول خدا صلى الله عليه و آله و سلم شب جمعه ، هفدهم رمضان به منطقهء بدر رسيد . فاصلهء ميان مسلمانان و مشركان يك سرى تپه‌هاى شنى بود و آنان از حضور يكديگر در منطقه‌اى واحد بىخبر بودند . رسول خدا صلى الله عليه و آله و سلم در راه با سفيان ضمرى برخورد كرد . در آنجا بدون معرفى خود از سپاه قريش و سپاه محمد صلى الله عليه و آله و سلم پرسيد . او گفت : شنيده است كه قريش فلان روز از مكه حركت كرده و اگر چنين باشد اكنون در\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، ص 615\r\n( 2 ) . الطبقات الكبرى ، ج 2 ، ص 12\r\n( 3 ) . المغازى ، ج 1 ، ص 49 ؛ السيرة النبويه ، ابن هشام ، ج 1 ، ص 615\r\n( 4 ) . الطبقات الكبرى ، ج 1 ، ص 13 ؛ السيرة النبويه ، ابن هشام ، ج 1 ، صص 613 و 614 ؛ سبل الهدى و الرشاد ، ج 4 ص 41 ؛ سقيا ، تُرْبان ، عرق الظبيه ، سَجْسج كه همان بئرالروحاء است ، نازيَه ، وادى رحقان ، مضيق الصفراء ، وادى ذفران ، ثنية الاصافر ، الدبّة ، بدر .\r\n","page_name":" 478 ","page_number":478},
  {"content":"\r\n\r\nنزديكى اين وادى هستند . و نيز شنيده است كه سپاه محمد نيز فلان روز از مدينه حركت كرده ؛ اگر چنين باشد ، اكنون در نزديكى اين وادى هستند . جالب اين كه رسول خدا به سفيان ضمرى تعهد كرده بود كه در برابر پاسخ به سؤالاتش ، جواب سؤال او را نيز بدهد .\r\nسفيان پرسيد : شما از كجا هستيد . رسول خدا صلى الله عليه و آله و سلم بطور مبهم پاسخ داد : ما از آب . . . هستيم و به سوى عراق - يعنى شمال كه مدينه نيز در همان مسير بود - اشاره كرد . ! « 1 »\r\nعلى عليه السلام زبير و سعد وقاص در پى آب به نزديكى چاهى كه در كوهك ظريب بود رفتند .\r\nدر آنجا دو تن از سقاهاى قريش را اسير كردند . يك نفر گريخت و خبر حضور سپاه اسلام را براى نخستين بار به قريش رساند . اسارت سقايان قريش علاوه بر اين كه نخستين ضربه بر قريش بود ، آگاهيهايى از چند و چونى دشمن در اختيار سپاه اسلام قرار داد . به گزارش واقدى در آن شبِ بارانى ، دلهرهء سختى بر لشكر قريش حاكم بود و اين تنها ابوجهل بود كه مىكوشيد تا وضع را طبيعى جلوه داده ، پيروزى بر مسلمانان را آسان تصوير كند . زمانى سقايان را نزد رسول خدا صلى الله عليه و آله و سلم آوردند كه آن حضرت در نماز بود . مسلمانان قصد آن داشتند تا از آن افراد خبر كاروان را بگيرند ، اما آنان گفتند كه از سپاه قريش‌اند . مسلمانان كه اين خبر را دوست نمىداشتند و مايل به شنيدن آن نبودند ، گمان كردند آنان به دروغ چنين مىگويند به همين دليل شروع به آزار آنان كردند . نماز رسول خدا صلى الله عليه و آله و سلم تمام شد و آن حضرت ، سخن آن دو نفر را تأييد كرد و از مسلمانان خواست تا آنها را آزار ندهند . زمانى كه رسول خدا صلى الله عليه و آله و سلم دربارهء افراد سپاه قريش آگاه شد فرمود : قريش تمامى جگر گوشه‌هاى خود را به سوى شما روانه كرده است . « 2 »\r\nحُباب بن منذر از رسول خدا صلى الله عليه و آله و سلم پرسيد : آيا در جايى كه توقف كرده‌اند ، به دستور خدا منزل كرده‌اند يا آن كه در اينجا « رأى ، جنگ و حيله » نقش دارد ؟ رسول خدا صلى الله عليه و آله و سلم فرمود :\r\nرأى ، جنگ و حيله ، آنگاه حباب گفت : بنابراين بهتر است نزديك چاهى كه آب گوارايى داشته توقف كرده ، حوضچه‌اى بر پا كنند ؛ و در حال جنگ به راحتى با ظروف خود از آن بهره برند . « 3 »\r\nرأى حباب پذيرفته شد و در نزديكى چاه توقف كردند . اين در حالى بود كه ميان دو\r\n\r\n\r\n","description":"","footnote":"\r\n( 1 ) . المغازى ، ج 1 ، ص 50 ؛ السيرة النبويه ، ابن هشام ، ج 1 ، ص 616 ؛ سبل الهدى والرشاد ، ج 4 ، ص 44\r\n( 2 ) . المغازى ، ج 1 ، ص 53 ؛ السيرة النبويه ، ابن هشام ، ج 1 ، ص 617 ؛ سبل الهدى والرشاد ، ج 4 ، صص 45 - 44\r\n( 3 ) . المغازى ، ج 1 ، صص 53 و 54 ؛ الطبقات الكبرى ، ج 1 ، ص 15 ؛ السيرة النبويه ، ابن هشام ، ج 1 ، ص 620 ؛ سبل الهدى و الرشاد ، ج 2 ، صص 48 و 49\r\n","page_name":" 479 ","page_number":479},
  {"content":"\r\n\r\nسپاه تنها يك تپه شنى فاصله انداخته بود « 1 » در آن شب همانگونه كه قرآن تصريح كرده ، خواب راحتى چشمان مسلمانان را فرا گرفته و تا صبح خوابيدند . امام على عليه السلام مىگويد : آن شب همه در خواب بودند جز رسول خدا صلى الله عليه و آله و سلم كه تا صبح زير درختى به نماز مشغول بود . « 2 »\r\nخبر عمار ياسر و عبد الله بن مسعود كه دورادور گشتى اطراف سپاه قريش زدند ، حكايت از اضطراب كامل آنان داشت بطورى كه تحمل شنيدن صيحهء اسبان را نداشته و آنان را مىزدند تا آرام بگيرند . آنان ، با آن كه ده شتر كشته و گوشت آنها را كباب كرده بودند ، از ترس نتوانستند لب به غذا بزنند و گرسنه به استراحت پرداختند . « 3 » صبح زود ، رسول خدا صلى الله عليه و آله و سلم صفوف سپاه خويش را منظم كرد تا آن كه قريش ظاهر گشتند . گفته شده است كه در اين جنگ « لواء » مهاجرين در دستان مصعب بن عمير بود . به علاوه دو « رايت » نيز بود كه يكى از آنها را كه « عقاب » مىناميدند ، على عليه السلام حمل مىكرد ، و ديگرى را شخصى از انصار . « 4 » نقل ديگرى مىگويد : معروف آن است كه در بدر ، لواء مهاجرين در دست على بن ابى طالب بوده است . « 5 » سپاه رسول خدا صلى الله عليه و آله و سلم پشت به آفتاب و در برابر مغرب بودند و قريش ناچار در برابر ، رو در روى آفتاب و مشرق .\r\nدر جريان منظم كردن صفوف ، آن حضرت چوبدستى خود را بر شكم سوّاد بن غزيّه زد .\r\nاو از درد گله كرد و رسول خدا صلى الله عليه و آله و سلم از او خواست كه قصاص كند . حضرت پيراهن بالا زد و سواد به جاى قصاص ، شكم رسول خدا صلى الله عليه و آله و سلم را بوسه زد . « 6 » روايتى حكايت از آن دارد كه ابوبكر بر ميمنه بود و ديگرى بر ميسره و در سپاه مشركان نيز . . . ؛ واقدى تصريح مىكند كه نه در سپاه اسلام و نه مشركان كسى بر ميمنه و ميسره نبود ؛ « 7 » و بايد دانست كه اين گونه اخبار مجعول براى فضايل اشخاص ، بويژه فرد ذكر شده ، در سيره فراوان است . پيامبر ، در صبحگاه روز بدر ، ضمن خطابه‌اى ، مسلمانان را به پيروى از حق دعوت كردند و صبر را در اين قبيل دشواريها ، كليد نجات و وسيله‌اى شناساندند كه خداوند به كمك آن غم واندوه را از انسان دور مىكند . پس از آن نيز با ديدن طليعهء سپاه دشمن ، از خداوند خواستند تا نصرتى را كه وعده كرده بود ، فرود آورد . « 8 »\r\n\r\n\r\n","description":"","footnote":"\r\n( 1 ) . الطبقات الكبرى ، ج 1 ، ص 15 ( وانما بينهم قَوْز من الرمل )\r\n( 2 ) . سبل الهدى والرشاد ، ج 1 ، ص 48\r\n( 3 ) . المغازى ، ج 1 ، ص 55\r\n( 4 ) . السيرة النبويه ، ابن هشام ، ج 1 ، صص 612 و 613 ؛ سبل الهدى والرشاد ، ج 4 ، ص 39\r\n( 5 ) . سبل الهدى والرشاد ، ج 4 ، ص 39\r\n( 6 ) . المغازى ، ج 1 ، صص 56 و 57 ؛ السيرة النبويه ؛ سبل الهدى والرشاد ، ج 4 ص 55 ؛ ابن هشام ، ج 1 ، ص 626\r\n( 7 ) . المغازى ، ج 1 ، ص 58\r\n( 8 ) . المغازى ، ج 1 ، ص 59\r\n","page_name":" 480 ","page_number":480},
  {"content":"\r\n\r\nاز برخى اشارات تاريخى چنين به دست مىآيد كه قريش در پى آن بود ، تا ماجراى سريّه عبد الله بن جحش را در نَخْله جبران كند ! در عين حال گذشت كه اصولًا قريش طالب جنگ نبوده وحتى ابوجهل نظرش آن بود كه براى تهديد قبايل عرب تا منطقهء بدر بيايند .\r\nمشكل ديگر قريش اين بود كه بالاخره بايد جلوى حملات مسلمانان را به كاروانهاى تجارتى خود مىگرفت . لذا وقتى ابوسفيان خبر داد كه كاروان نجات يافته بازگرديد . آنان گفتند : ما محمد و عده‌اى صَبَائى را كه در اطراف وى هستند رها نمىكنيم كه بعد از اين به اموال و تجارت ما دست اندازى كنند . « 1 » رسول خدا صلى الله عليه و آله و سلم نيز از اين كه جنگى صورت نگيرد ناخشنود نبود . از اين رو كسى را به سوى قريش فرستاده ، فرمود : اگر ديگرى جز شما به جنگ با من بيايد نيكوتر است ، من نيز دوست دارم تا با جز شما بجنگم . ابوجهل گفت :\r\nحاضر به ترك جنگ نيست . چه ، فرصتى به نقد پيش آمده كه آن را به نسيه وا نمىگذارد ! « 2 » شمارى از مشركان به سراغ حوضچهء آب آمدند . عده‌اى از مسلمانان قصد طرد آنان را داشتند اما رسول خدا صلى الله عليه و آله و سلم اجازه داد تا آب بنوشند .\r\nعُمَير بن وهب از مشركان ، در اطراف گشتى زد تا ببيند آيا غير از سيصد و اندى مسلمان ، عدهء ديگرى در آن نواحى پنهان شده‌اند . اما كسى را نيافت ، وقتى بازگشت ، به قريش اطمينان داد كه هيچ كمين و كمكى در كار نيست . با اين همه ، اين قوم هيچ پناهگاهى جز سلاحهاى خود ندارند . آيا نمىبينيد كه ( از ترس ) سكوت كرده ، زبانهاى خود را چونان افعى از دهانشان بيرون مىآورند ؟ تصور من آن است كه كشته نشوند مگر آن كه مردى از ما را بكشند ؛ او دربارهء جنگ با چنين مردانى ، از قريش خواست تا تأمل بيشترى كنند « 3 » ابوسلمهء جشمى براى جستجو رفت و سخن اصلى او نيز اين بود كه گرچه مسلمانان سلاحى ندارند ، اما گويى هيچ يك از آنان قصد بازگشت به خانه هايشان را ندارند ، گروهى كه تنها در انتظار مرگ بوده ، اعتمادشان به شمشيرهايشان است .\r\nدر اين لحظه كسانى چون حكيم بن حزام سخت به ترديد افتادند . او از عُتْبة بن ربيعه خواست تا خونبهاى مقتول در واقعهء نَخْله همراه با قيمت كالاهايى كه در آن جريان به دست مسلمانان افتاد بپردازد و از وقوع جنگ جلوگيرى كند . « 4 » عتبه پذيرفت و از قريش خواست تا از جنگ بپرهيزند . او گفت : اگر محمد رسول خدا نباشد ، گرگهاى عرب او را\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 291\r\n( 2 ) . المغازى ، ج 1 ، ص 61\r\n( 3 ) . الطبقات الكبرى ، ج 2 ، ص 16 ؛ السيرة النبويه ، ابن هشام ، ج 1 ، ص 622 ؛ سبل الهدى والرشاد ، ج 4 ، ص 51\r\n( 4 ) . المغازى ، ج 1 ، ص 16 ؛ سبل الهدى والرشاد ، ج 4 ، صص 51 و 52 ؛ از اين نقل ، و نقلهاى ديگر به دست مىآيد كه جنگ بدر به اصرار مشركين آغاز شده و سبب آن نيز خونخواهى ماجراى نخله بوده كه ضمن آن يك نفر از قريش كشته شد .\r\n","page_name":" 481 ","page_number":481},
  {"content":"\r\n\r\nكفايت مىكنند . اگر به سلطنت برسد ، قريش در سلطنت برادرزادهء خود بهره‌مند خواهد بود و اگر به راستى رسول خدا باشد قريش نيك بخت‌ترين مردم خواهند بود . « 1 » ابوجهل در برابر او ايستاده و عامر بن حضرمى ، برادر شخص مقتول در نخله را تحريض كرد تا عتبة بن ربيعه را كه همپيمان برادرش بود ، از بازگشت منع كند . او همچنين مخالفين را به ترس متهم مىكرد و با تحريك رگ جنگى عربى ، آنان را به ورطهء هلاكت افكند . « 2 »\r\nعامر حضرمى نخستين حمله را به صفوف مسلمانان كرد و بدين ترتيب قريش آغازگر جنگ شد . او در جنگ با يكى از مسلمانان به نام مِهْجَعْ وى را به شهادت رساند . بنابراين ترديدى نيست كه قريش بر اين جنگ اصرار داشته و جنگ را شروع كرده است . مسبّب و باعث آتش افروزى نيز ابوجهل بوده همانگونه كه قبلًا اشاره شد قريش در مجموع ، تمايل چندانى به جنگ نداشته و اصولًا قريشيان در سالهاى اخير حياتشان ، به دليل اشتغال به تجارت و نقش و موقعيت برتر معنويشان ، چندان اهل جنگ نبوده‌اند .\r\nبه هر روى دشمن به جلو آمد و عُتْبة بن ربيعه كه گرفتار نيشهاى تند قريش و در رأس آنان ابوجهل شده بود ، به ميدان آمده مبارز خواست . مسلمانان وظيفه داشتند تا زمانى كه دشمن آنان را محاصره نكرده ، شمشير نكشند و تنها با كمانهاى خود ، آمادهء تيراندازى باشند . « 3 » اسود بن ابى اسود مخزومى به سوى حوضچهء آب آمد و گفت : با خدايش عهد كرده يا از آن بنوشد ، يا آن را منهدم كند و يا در اين راه كشته شود . در آن لحظه ، كه جنگ آغاز شده بود ، حمزه در برابرش برآمد و ضربتى به پايش نواخت او خود را در حوضچه انداخت و با پاى سالمش به انهدام آن پرداخت . حمزه بر سر او آمده به قتلش آورد . « 4 »\r\nبر پايهء سنت عربى ، جنگ با مبارزه طلبيدن فردى آغاز شد . سه تن از قريش شيبه ، عتبه ، و فرزند وى وليد ، در برابر سه تن از بنى هاشم قرار گرفتند . پيش از برخاستن بنى هاشم سه نفر از انصار در برابر آن سه نفر قرار گرفتند ؛ به نقل ابن سعد ، گويا رسول خدا صلى الله عليه و آله و سلم نمىخواست در اولين برخورد مشركان با مسلمانان ، انصار طرف ماجرا قرار گيرند . حمزه ، على عليه السلام و عبيدة بن حارث ؛ حمزه و على عليهما السلام عُتبه و وليد فرزند عتبه را كشتند ، شيبه ضربتى بر پاى عبيده زد و آن را قطع كرد . « 5 » آنگاه على و حمزه به يارى عبيده شتافتند و شيبه را\r\n\r\n\r\n","description":"","footnote":"\r\n( 1 ) . المصنف ، عبد الرزاق ، ج 5 ، ص 350\r\n( 2 ) . المغازى ، ج 1 ، صص 63 و 64 ؛ السيرة النبويه ، ابن هشام ، ج 1 ، صص 622 و 623 ؛ سبل الهدى والرشاد ، ج 4 ، صص 52 و 53\r\n( 3 ) . المغازى ، ج 1 ، ص 67 و 68\r\n( 4 ) . المغازى ، ج 1 ، ص 68 ؛ السيرة النبويه ، ابن هشام ، ج 1 ، ص 624\r\n( 5 ) . عبيده در لحظهء شهادت ، خود را مصداق شايسته يكى از اشعار ابوطالب عليه السلام خطاب به مشركان دانسته كه واقدى آن را آورده ( المغازى ، ج 1 ، ص 70 ) : سوگند به خانهء خدا دروغ مىگوييد ما محمد را رها نمىكنيم تا آن كه براى او نيزه بزنيم و تير بياندازيم ؛ او را تسليم نمىكنيم تا بر گرد او كشته شويم ؛ و در راه او از فرزندان و همسران خود خواهيم گذشت عبيده در راه بازگشت در منطقهء صفرا ، شهيد شد ، نك : سبل الهدى والرشاد ، ج 4 ، ص 96 ، سه نفر از انصار در برابر آن سه نفر قرار گرفتند ؛ به نقل ابن سعد ، گويا رسول خدا صلى الله عليه و آله و سلم نمىخواست در اولين برخورد مشركان با مسلمانان ، انصار طرف ماجرا قرار گيرند . الطبقات الكبرى ، ج 1 ، ص 17 ؛ سبل الهدى والرشاد ، ج 4 ، ص 57\r\n","page_name":" 482 ","page_number":482},
  {"content":"\r\n\r\nكشتند . « 1 »\r\nاين رخداد براى قريش سنگين بود . اما ابوجهل گفت كه نبايد از كشته شدن آنان هراسى داشته باشيم ؛ آنان در جنگ عجله كردند . او شعار داد : انّ لنا الْعُزّىْ و لا عُزّى لكم ، و مسلمانان گفتند : اللّه مَوْلانا و لا مَوْلى لكم ؛ « 2 » ابوجهل توصيه مىكرد كه بيشتر اسير بگيرند تا بعد از آن ، به آنان نشان دهند كه بخاطر جدا شدن از دين پدران خويش و خدايان آنها چه بر سرشان آمده است . « 3 » خواهيم ديد كه مسلمانان مكلف بودند تا در حين جنگ كسى را به اسارت نگيرند گرچه چنين نكردند و مورد سرزنش قرآن قرار گرفتند . به هر روى جنگ عمومى آغاز شد و سپاهيان از دو سوى با يكديگر گلاويز شدند . كسان خاصى از مسلمانان در پى قتل مشركان شناخته شده‌اى بودند ، اين بدان دليل بود كه افراد مزبور از چهره‌هاى برجستهء قريش بوده و در آزار مسلمانان نقش فعالى داشتند . در ميان مسلمانان چند نفر از قدرت بالايى برخوردار بودند . از جملهء آنان حمزة بن عبد المطلب و على بن ابى طالب عليهما السلام از مهاجران « 4 » و ابودجانه از انصار بود . بنا به نقل بلاذرى تعداد نوزده نفر از كشته گان قريش تنها به دست امام على عليه السلام انجام شده است « 5 » علاوه بر قرآن ، اخبار بىشمار حكايت از همراهى ملائكه با مسلمانان در جنگ بر ضد مشركان دارد . بعدها ، بسيارى از مسلمانان تأييد كردند كه در جريان نبرد شاهد نبرد ملائكه با مشركان بوده‌اند . واقدى از خطبه‌اى از امام على عليه السلام در كوفه ياد كرده كه حضور ملائكه را در بدر تشريح كرده است . « 6 »\r\nرسول خدا صلى الله عليه و آله و سلم خود نيز شركت فعّالى در جنگ بدر داشت . از امام على عليه السلام نقل شده كه\r\n\r\n\r\n","description":"","footnote":"\r\n( 1 ) . از امام على عليه السلام نقل شده كه آيهء « هذان خصمان اختصموا فى ربهّم » ( حج : 19 ) دربارهء نزاع حمزه و على و عبيده با اين سه نفر نازل شده است . نك : سبل الهدى والرشاد ، ج 4 ، ص 58\r\n( 2 ) . سبل الهدى والرشاد ، ج 4 ، ص 59\r\n( 3 ) . المغازى ، ج 1 ، ص 71\r\n( 4 ) . در اين جنگ حمزه پر شتر مرغ و على عليه السلام دسته‌اى موى سفيد بر كلاهخود خود نهاده و همراه زبير كه او نيز دستمال زردى بر سر داشت تنها كسانى بودند كه در اين جنگ نشان مشخصى داشتند .\r\n( 5 ) . انساب الاشراف ، ج 1 ، صص 301 - 297 ؛ در فهرست كسانى كه اسير گرفته‌اند ، تنها يك بار نام امام على عليه السلام آمده و اين نشان آن است كه او مطيع دستورات رسول خدا در از بين بردن مشركان بوده است . اين تصور كه حاضران در اين جنگ گروهى « اهل الشجاعة » و گروه ديگر « اهل الضعف » بوده‌اند ، در اخبار جنگ بدر منعكس شده است ؛ نك : المغازى ، ج 1 ، ص 99\r\n( 6 ) . المغازى ، ج 1 ، ص 57\r\n","page_name":" 483 ","page_number":483},
  {"content":"\r\n\r\nفرمود : در روز بدر ، و آنگاه كه كارزار سخت مىشد ، ما به رسول خدا صلى الله عليه و آله و سلم پناه مىآورديم و آن حضرت خود سخت در كارزار شركت داشته و كسى نزديكتر از او به مشركان نبود . « 1 »\r\nرسول خدا صلى الله عليه و آله و سلم پيش از جنگ از مسلمانان خواستند تا از كشتن افرادى كه به نحوى در رخدادهاى مكه به او كمك كرده و يا به زور به بدر آمده بودند صرفنظر كنند ، بنى هاشم در شمار اين افراد بودند . « 2 » يكى از آنان ابوالبخترى بود كه زمانى مانع آزار رسول خدا صلى الله عليه و آله و سلم شده بود « 3 » ؛ با اين حال گويا قاتل وى او را نشناخته و به قتل رساند . همچنين رسول خدا صلى الله عليه و آله و سلم از قتل حارث بن عمربن نوفل نهى كرده بود ، چون به اكراه به اين جنگ آمده بود .\r\nاو نيز كشته شد . « 4 »\r\nرسول خدا صلى الله عليه و آله و سلم در انتظار خبر قتل ابوجهل بود . زمانى كه خبر قتل وى را آوردند ، فرمود : اين خبر از داشتن شتران سرخ موى براى او نيكوتر است . كشته شدن ابوجهل كه رسول خدا صلى الله عليه و آله و سلم او را « فرعون امت » و « رأس ائمة الكفر » ناميده بود ، آن مقدار اهميت داشت كه رسول خدا صلى الله عليه و آله و سلم گفت : خدايا وعدهء خود را محقق ساختى . « 5 » كشته شدن ابوجهل در همان جنگ نيز بدان معنا بود كه همه چيز تمام شده است . « 6 » آن حضرت از خداوند خواست تا نَوْفل بن خويلد را نيز از ميان بردارد . زمانى كه به دست يكى از انصار به اسارت درآمد ، على عليه السلام به سراغش رفته او را به هلاكت رساند ؛ آنگاه رسول خدا صلى الله عليه و آله و سلم بخاطر اجابت دعايش خداى را سپاس گفت . « 7 »\r\nبا كشته شدن سران قريش ، و سر جمع هفتاد كشته و همين تعداد اسير ، سپاه مكه روى به شكست نهاده و متفرق گرديد . در واقع ، تا نيمروز جنگ به سود مسلمانان خاتمه يافته و دشمن منهزم شده بود . « 8 » آنان در بيابانهاى اطراف پراكنده شده و شمارى از ايشان با تعقيب مسلمانان به اسارت درآمدند . اين در حالى بود كه آنان براى فرا رسيدن شب لحظه شمارى مىكردند تا از دست مسلمانان خلاصى يابند . پس از پايان كار ، اسرا كه هر كدام به دست كسى به اسارت در آمده بودند ، همراه با غنايم بر جاى مانده كه عمدتاً تجهيزات نظامى بود گردآورى شدند . به اين ترتيب يكى از تاريخىترين روزهاى صدر اسلام با\r\n\r\n\r\n","description":"","footnote":"\r\n( 1 ) . الطبقات الكبرى ، ج 1 ، ص 23 ( وكان من أشد النّاس بأساً يومئذٍ و ما كان أحد أقرب الى المشركين منه ) ؛ سبل الهدى والرشاد ، ج 4 ، ص 71 ؛ مسند احمد ، حديث شماره 1042 ( طبع دارالمعارف )\r\n( 2 ) . السيرة النبويه ، ابن هشام ، ج 1 ، ص 629 ؛ سبل الهدى والرشاد ، ج 4 ، ص 76\r\n( 3 ) . السيرة النبويه ، ابن هشام ، ج 1 ، ص 629\r\n( 4 ) . المغازى ، ج 1 ، ص 81\r\n( 5 ) . المغازى ، ج 1 ، ص 91\r\n( 6 ) . طبقات الكبرى ، ج 4 ، ص 43\r\n( 7 ) . المغازى ، ج 1 ، ص 92\r\n( 8 ) . المغازى ، ج 1 ، ص 112 ؛ بنا به نقل ابن سعد ( ج 2 ، ص 23 ) ؛ آن روز ، روز گرمى بود ( وكان يوماً حاراً ) ؛ اين على رغم باران شب بود و اين براى هواى حجاز امرى طبيعى است .\r\n","page_name":" 484 ","page_number":484},
  {"content":"\r\n\r\nپيروزى شگفت‌آور و تعيين كنندهء مسلمانان خاتمه يافت . اين در حالى بود كه چهارده تن از مسلمانان در اين جنگ به شهادت رسيدند . « 1 » رسول خدا صلى الله عليه و آله و سلم فرمود كه شيطان آن اندازه كه در اين روز حقير و كوچك و ذليل شده - بجز غضب شيطان در روز عرفه در هنگام نزول رحمت و بخشش خداوند از گناهان بزرگ - هيچ چنين نشده بود . « 2 » و در جاى ديگر فرمود : بدر نخستين غزوه‌اى بود كه خداوند مسلمانان را در آن عزت بخشيده و مشركان را ذليل كرد . « 3 »\r\nغنايم جنگ بدر بيش از يكصد و پنجاه شتر ، ده اسب و مقدارى چرم و پارچه و ابزارآلات جنگى بود . افراد جز آنچه از وسايل شخصى افراد كشته شده به دست خود ، بر مىداشتند ، سهمى نيز در تقسيم كلّى غنايم گرفتند . از آيات قرآن و نيز اخبار تاريخى چنين به دست مىآيد كه در تقسيم غنايم اختلافاتى به وجود آمده است . اين امر طبيعى بود ؛ زيرا به هر روى تا آن زمان قانون معينى براى اين كار وجود نداشت ؛ علاوه بر آن حتى در ميان چنين مؤمنانى ، انگيزه‌هاى مالى نيز بطور محدود مىتوانست سبب اختلاف شود . روشن بود كه با حضور رسول خدا صلى الله عليه و آله و سلم و نزول آيات در اين باره ، به سرعت اختلاف مزبور حل شد . رسول خدا صلى الله عليه و آله و سلم براى كسانى نيز كه به جاى خويش در مدينه نصب كرده و نيز فردى كه او را بر منطقهء قبا جانشين خويش كرده بود ، سهمى از غنايم پرداختند . سعد بن عباده نيز كه در كار تحريك انصار براى شركت در اين واقعه نقش داشته و اندكى پيش از آمدن ، به دليل مارگزيدگى نتوانست حضور يابد ، سهم خويش را دريافت كرد . چند نفر ديگر نيز كه به دليل تعقيب كاروان يا دلايل ديگر نتوانسته بودند در نبرد شركت كنند ، سهم خويش را گرفتند . « 4 » گفته شده كه رسول خدا صلى الله عليه و آله و سلم سهمى نيز براى جعفر بن ابى طالب كه در حبشه بود قرار داد .\r\nاصطلاح انفال براى نخستين بار بر غنايم اين جنگ اطلاق گرديد . در واقع اين غنايم نخستين اشيايى بودند كه نام انفال به عنوان اموال عمومى به آنها داده شد . افراد دربارهء اثاثيهء بر جاى مانده ، با يكديگر اختلاف كردند و مرتب نزد رسول خدا صلى الله عليه و آله و سلم مىآمدند تا مشكل آنها را حل كند ؛ آيهء نخستِ سورهء انفال حكايت از اين سؤال داشته و خداوند\r\n\r\n\r\n","description":"","footnote":"\r\n( 1 ) . الطبقات الكبرى ، ج 1 ، ص 18 - 17 ؛ شش نفر از مهاجران و هشت نفر از انصار . در اين جنگ اندكى بيش از شصت مهاجر و نيز اندكى بيش از دويست و چهل انصارى شركت داشتند ؛ نك : الطبقات الكبرى ، ج 1 ، صص 20 - 19 ؛ و گفته‌اند كه در اين جنگ تنها قريش يا همپيمان آنان يا موالى آنها و نيز انصار يا همپيمان و يا موالى آنها شركت داشته و جز آنان كسى در اين واقعه نبوده است ؛ نك : انساب الاشراف ، ج 1 ، ص 290\r\n( 2 ) . المغازى ، ج 1 ، ص 78\r\n( 3 ) . المغازى ، ج 1 ، ص 21\r\n( 4 ) . المغازى ، ج 1 ، ص 101\r\n","page_name":" 485 ","page_number":485},
  {"content":"\r\n\r\nاختيار همهء آنها را به رسول خود واگذار كرد تا قسمت كند . بدين ترتيب هر كسى كه چيزى برداشته بود ، مكلف شد تا سر جايش بگذارد .\r\nمسأله ديگر ، اسيران بودند كه در كيفيت برخورد با آنها ، اختلافى ميان مسلمانان به وجود آمد . از جمع اسيران ، رسول خدا صلى الله عليه و آله و سلم دو نفر را به قتل رساند . يكى عُقْبة بن أبى مُعَيط بود و ديگر نضربن حارث ؛ اين هر دو ، در طول دوران بعثت ، از فعّالترين عناصر مشرك بر ضد رسول خدا صلى الله عليه و آله و سلم و مسلمانان بودند . نضربن حارث و عقبة بن ابى معيط « 1 » به دستور شخص پيامبر ص - و با شمشير على بن ابى طالب عليهما السلام كشته شدند . نضربن حارث كه از نگاه رسول خدا صلى الله عليه و آله و سلم مرگ را احساس كرده بود ، دست به دامن مُصْعب بن عمير شد و از او خواست تا از وى شفاعت كند . نضر به او گفت : اگر تو به دست قريش اسير مىشدى من اجازه نمىدادم تو را به قتل رسانند ، مصعب گفت : آرى ، اما اسلام همهء آن پيمانهاى جاهلى را قطع كرده است . « 2 » دربارهء بقيه اسرا نظر برخى از اصحاب آن بود كه همهء آنان را به قتل رسانند . « 3 » اما شمارى ديگر از مهاجر و انصار اصرار بر گرفتن « فداء » داشته و دليل خود را خويشى آنان با رسول خدا صلى الله عليه و آله و سلم بيان مىكردند .\r\nآيه‌اى از سورهء انفال را دربارهء همين اختلاف نظر دانسته و گفته‌اند كه خداوند حكم كشتن اسيران را صواب مىدانسته گرچه « فداء » را نيز پذيرفته است : « براى هيچ پيامبرى نسزد كه اسيران داشته باشد تا كه در روى زمين غلبه يابد . شما متاع اينجهانى مىخواهيد و\r\n\r\n\r\n","description":"","footnote":"\r\n( 1 ) . المصنف ، عبد الرزاق ، ج 1 ، ص 352 ؛ السيرة النبويه ، ابن هشام ، ج 1 ، ص 644 ؛ سبل الهدى والرشاد ، ج 4 ، ص 97 ( عقيدهء ابن اسحاق آن بود ، كه عاصم بن ثابت او را كشته ، و عقيدهء ابن هشام آن بوده كه على عليه السلام او را كشته است ) . در مصادر ديگرى آمده است كه معاويه در جنگ صفين براى تحريك وليد بن عقبه به همراهى با خود به او مىگفت كه على پدر تو را در جنگ بدر كشته است ، نك : الفتوح ، ج 3 ، ص 191 ؛ وقعة صفين ، ص 417\r\n( 2 ) . المغازى ، ج 1 ، صص 106 و 107\r\n( 3 ) . در اخبار تاريخى آمده است كه بيش از همه سعدبن معاذ و عمربن خطاب در كشتن اسرا اصرار داشتند . بايد دانست كه صرفنظر از آيات قرآن و بطور اصولى ، اخلاق سياسى عمر چنين سختگيريهايى را اقتضاء داشت . در اينجا مهم آن بود كه خداو رسول صلى الله عليه و آله و سلم چه تكليفى براى اسيران معين كنند . اما عمر از همان آغاز به هر كسى كه اسيرى در دست داشت اصرار مىكرد تا اسير خود را بكشد ( المغازى ، ج 1 ، ص 105 ) و زمانى نيز كه سهيل بن عمرو را نزد رسول خدا صلى الله عليه و آله و سلم آوردند به آن حضرت گفت : دندانهايش را بكش و زبانش رااز حلقش بدرآور . تا ديگر بر ضد شما خطابه سرايى نكند و رسول خدا صلى الله عليه و آله و سلم فرمود كه او كسى را مثله نمىكند ( المغازى ، ج 1 ، ص 107 ) سهيل ، در فتح مكه مسلمان شد و گفته‌اند كه با خطابهء خود از ارتداد مردم مكه پس از رحلت رسول خدا صلى الله عليه و آله و سلم جلوگيرى كرد . انساب الاشراف ، ج 1 ، ص 304 ؛ و نك : السيرة النبويه ، ابن هشام ، ج 1 ، ص 649 ؛ جالب اين كه عمر در كشتن اسرا از رسول خدا مىخواست تا دستور دهد : على عليه السلام ، عقيل را بكشد و حمزه ، عباس را ؛ سبل الهدى والرشاد ، ج 4 ، ص 92 اين در حالى بود كه از خاندان عمر كه طايفهء بنى عدى بودند يك نفر در بدر شركت نكرده بود . و نيز خود عمر نتوانسته بود در جنگ اسيرى به چنگ آورد .\r\n","page_name":" 486 ","page_number":486},
  {"content":"\r\n\r\nخدا آخرت را مىخواهد ، و او پيروزمند حكيم است . » « 1 » گفته‌اند دليل ترجيح قتل اسيران يكى آن بود كه افراد مزبور بيشتر از شخصيتهاى قريش بوده و از بين بردن آنان قريش را ذليل‌تر مىكرد . به علاوه نشان از آن داشت كه مسلمانان چشمداشت دنيوى نداشته و براى رسيدن به اهداف خود حاضر بودند از گرفتن مشتى پول براى رها كردن دشمنان قطعى اسلام صرفنظر كنند . و اين نيز مسجل مىشد كه رسول خدا صلى الله عليه و آله و سلم در راه عقيده نه تنها جنگ با قبيله خود را مىپذيرد كه اسيران آن را نيز از ميان مىبرد ، نه آن كه كسى تصور كند ، آن حضرت با وجود مشرك بودن قريش ، تنها به دليل خويشى ، تمايلى به نگهدارى آنان دارد .\r\nدر اين حال انصار مطمئن مىشدند كه پيامبر ص - تنها و تنها به اسلام و عقيده مىانديشد نه آن كه هنوز در انديشهء قوم و طايفه خويش است . « 2 »\r\nبا همهء آنچه كه گذشت يك نكته نزد فقهاى شيعه مسلم است و آن اين كه اسير گرفتن عمدتاً در دو مرحله صورت مىگيرد : يكى اسيرى كه در هنگامهء بر پايى جنگ به اسارت در مىآيد ، ديگر اسيرى كه پس از پايان جنگ گرفتار مىشود . در قسم اول رسول خدا صلى الله عليه و آله و سلم و حاكم مخيّر در كشتن اوست و در قسم دوم ، تخيير بين آزاد كردن ، فديه گرفتن و بنده كردن اسير است . « 3 » گرچه در همين مورد نيز اگر حاكم عنصرى را خطرناك تشخيص مىدهد مىتواند او را به قتل برساند . آنچه با توجه به آيهء انفال اهميت دارد ، اين است كه قيد  « حَتَّى يُثْخِنَ  « 4 »  فِي الْأَرْضِ »  به چه معناست . رسول خدا صلى الله عليه و آله و سلم نبايد اسير بگيرد تا آن كه بر زمين پابرجا شود . اگر اين آيه را در كنار آيه‌اى كه در سورهء محمد آمده ، بگذاريم ، معناى آن روشن مىشود . در آنجا مىفرمايد : « چون با كافران روبرو شديد ، گردنشان را بزنيد ، و چون آنها را سخت فرو كوفتيد ( اثخنتموهم ) اسيرشان كنيد و سخت ببنديد ؛ آنگاه يا به منت آزاد كنيد يا به فديه ، آنگاه كه جنگ به پايان رسيد . » « 5 » در اينجا قيد  « حَتَّى تَضَعَ الْحَرْبُ أَوْزارَها »  دارد . مقايسهء دو آيه ، با توجه به آن كه كلمهء « اثخنتموهم » در آيهء دوّم آمده و نيز با توجه به روايت امام باقر عليه السلام كه فرمود : « اذا كانت الحرب قائمة لم تضع اوزارها و لم يثخن أهلها » ، روشن مىشود كه مقصود عدم صواب بودن گرفتن اسير در حين جنگ به قصد گرفتن فديه است ، نه اختلاف بر سر حكم بعدى آن ، كه البته گرفتن فدا رواست . خداوند خطاب به رسول خود مىگويد كه در حين جنگ نبايد اسير گرفت .\r\n\r\n\r\n","description":"","footnote":"\r\n( 1 ) . انفال ، 67\r\n( 2 ) . الصحيح من سيرة النبى صلى الله عليه و آله و سلم ، ج 3 ، صص 248 و 249\r\n( 3 ) . نك : الخلاف ، ج 2 ، ص 332 ؛ النهايه ، ص 296 ؛ دراسات فى ولاية الفقيه ، ج 3 ، صص 263 - 259\r\n( 4 ) . شئ ثخين يعنى چيزى كه غليظ شده ، سيلان ندارد ، كنايه از پابرجا .\r\n( 5 ) . محمد ، 4\r\n","page_name":" 487 ","page_number":487},
  {"content":"\r\n\r\nدر بدر مسلمانان بخاطر آن كه بعداً فديه‌اى بگيرند كمتر از مشركان مىكشتند و اسير مىگرفتند و اين در كار جنگ بسيار خطرناك است . البته از نظرگاه فقه حكم اين گونه اسير با اسيرى كه بعد از جنگ گرفته مىشود ، حتى پس از اتمام جنگ ، فرق مىكند ؛ زيرا حاكم مىتواند او را بكشد . اين اصولًا يك اصل عقلانى است كه در حين كارزار نبايد به گرفتن اسير انديشيد و تنها بايد به از بين بردن توان دشمن فكر كرد . بنابراين با توجه به توضيحات فوق ، بر خلاف آنچه برخى گفته‌اند اين‌طور نيست كه در سورهء انفال دستور قتل هر اسيرى داده شده و بعداً اين حكم در سورهء محمد نسخ شده است . « 1 » بلكه در هر دو مورد ، تنها يك حكم بيان شده و آن نگرفتن اسير تا هنگامى است كه وضع نيروهاى اسلام ثابت نشده است . كسانى در حين جنگ در پى گرفتن اسير بودند ؛ مثلًا ابن عوف ، امية بن خلف و فرزندش را اسير كرده بود اما بلال در رسيد و او را از بين برد . « 2 »\r\nاز جملهء اسيران عقيل فرزند ابوطالب ، و عباس عموى رسول خدا صلى الله عليه و آله و سلم بود . از عباس مقدار 800 يا 1600 مثقال طلا گرفته شد . بعدها ، گويا براى خوش آمد مذاق بنى عباس ، - و به روايت يكى از نوادگان وى « 3 » گفته شد كه او پيش از بدر بطور مخفيانه اسلام آورده بود . اما برخورد رسول خدا صلى الله عليه و آله و سلم با عباس در بدر و حوادث ديگر حكايت از آن دارد كه گرچه عباس همراهيها و همدليها با رسول خدا صلى الله عليه و آله و سلم داشت اما جز در فتح مكه اسلام نياورد . « 4 »\r\nپس از پايان كارزار ، رسول خدا صلى الله عليه و آله و سلم دستور داد تا چاههاى بدر را كور كرده و كشته‌هاى مشركين را در آنها بريزند . جسد امية بن خلف كه سنگين بود ، در همان هواى گرم به زودى نفخ كرده و وقتى خواستند آن را بر روى زمين بكشند ، گوشت بدنش فرو مىريخت ، لذا او را همانجا رهايش كردند . آنگاه رسول خدا بر لب چاه آمد و خطاب به مشركان فرمود : اى عُتْبه ، اى شيبه ، اى ابوجهل ! آيا آنچه را خداوند وعده داده بود ، محقق يافتيد ؟ من آنچه را خداوند وعده داده بود ، درست يافتم ، چه بد خويشاوندى براى پيامبرتان بوديد ! شما مرا تكذيب كرده از شهرم بيرونم كرديد در حالى كه ديگران مرا پناه دادند . « 5 » در آن لحظه ابوحذيفه فرزند عتبه ، چهره پدرش را ديد كه به خاكش مىكشيدند و\r\n\r\n\r\n","description":"","footnote":"\r\n( 1 ) . سبل الهدى والرشاد ، ج 4 ، ص 93\r\n( 2 ) . السيرة النبويه ، ابن هشام ، ج 1 ، ص 632 ؛ سبل الهدى والرشاد ، ج 4 ، ص 73\r\n( 3 ) . السيرة النبويه ، ابن هشام ، ج 1 ، ص 646 ؛ سند اسلام عباس چنين است : قال ابن اسحاق : حدثنى حسين بن عبد الله بن عبيدالله بن عباس ، عن عكرمة مولى ابن عباس !\r\n( 4 ) . نك : الصحيح من سيرة النبى صلى الله عليه و آله و سلم ، ج 1 ، ص 253\r\n( 5 ) . المغازى ، ج 1 ، ص 112 ؛ سبل الهدى والرشاد ، ج 4 ، ص 84 ؛ السيرة النبويه ، ابن هشام ، ج 1 ، صص 638 و 639 ؛ حسان در اشعارى كه به مناسبت بدرالقتال سروده دربارهء ريختن اجساد مشركان در چاه مىگويد :\r\n يناديهم رسول الله لمّا * قذفناهم كباكب فى القليب \r\n الم تجدوا كلامى كان حقّاً * وأمْرالله يأخذ بالقلوب \r\n فما نطقوا ولو نطقوا لقالوا * صدقت و كنت ذا رأى مُصيب \r\nدر آن لحظه از رسول خدا صلى الله عليه و آله و سلم سؤال شد كه آيا آنچه را شما مىگوييد مىفهمند ؟ حضرت فرمودند : آنان اكنون آگاهند كه آنچه من مىگفتم بر حق بوده است ؛ سبل الهدى والرشاد ، ج 4 ، ص 85 ؛ در اين باره كه دقيقاً رسول خدا صلى الله عليه و آله و سلم در برابر سؤال اصحاب دربارهء سخن گفتن با كشته‌هاى قريش چه فرموده ، اختلاف نقل فراوان وجود دارد . نك : سبل الهدى ، ج 4 ، صص 129 - 127\r\n","page_name":" 488 ","page_number":488},
  {"content":"\r\n\r\nدر چاه مىانداختند . قدرى ناراحت شد . رسول خدا صلى الله عليه و آله و سلم پرسيد : آيا از آنچه بر پدرت رفته ناراحت شدى ؟ ابوحذيفه گفت : من در پدرم عقل و شرفى مىديدم و اميد هدايت او را داشتم و چون نشد خشمگين شدم . « 1 »\r\nحقيقت آن است كه جنگ بدر براى مهاجران ، يك جنگ داخلى خانوادگى تلقى مىشد چيزى كه تا به اين پايه در عرب سابقه نداشت . عموزاده‌ها در برابر هم و نيز فرزندان با پدران خويش . « 2 » رسول خدا صلى الله عليه و آله و سلم بار ديگر از اين كه ابوجهل كشته شد اظهار رضايت كرده ، خداوند را ستايش نمود . آن حضرت مقتولين را همان « ملاء » قريش « 3 » مىدانست ، كسانى كه خداوند فراوان از شيطنت آنها ياد كرده بود . يكشنبه نوزدهم رمضان خبر باورنكردنى شكست قريش ، كشته شدن ابوجهل ، امية بن خلف ، عتبه بن ربيعه واسارت سهيل بن عمرو به مدينه رسيد . براى هيچ كس در لحظهء اول چنين خبرى باور كردنى نبود تا به اين حد كه آنان زيد بن حارثه را كه خبر آورده بود يك فرارى شكست خورده از جنگ مىدانستند . « 4 » بيشتر ، منافقان و يهود مىكوشيدند تا اين شكست را باور نكنند و در قلوب ساير مردم دلهره اندازد . « 5 »\r\nمردم براى استقبال رسول خدا صلى الله عليه و آله و سلم عازم شدند . در برابرتهنيت مردم ، سلمة بن سلامه گفت كه كشتن مشتى پير و كچل تهنيت ندارد و رسول خدا صلى الله عليه و آله و سلم فرمود : كه آنان ملاء قريش بودند ، اگر آنان را مىديدى ، وحشت مىكردى ، و اگر دستورى به تو مىدادند اطاعتشان\r\n\r\n\r\n","description":"","footnote":"\r\n( 1 ) . سبل الهدى والرشاد ، ج 4 ، ص 87 ؛ المغازى ، ج 1 ، صص 111 و 112 ؛ السيرة النبويه ، ابن هشام ، ج 1 ، صص 640 و 641\r\n( 2 ) . پيش از بدر ، عُتْبه به قريش گفت تا جنگ با محمد را رها سازند ؛ زيرا اگر بر او غلبه كنند ، بخاطر آن ، ميان قريش به دليل كشته شدن عموزاده‌ها به دست يكديگر اختلاف خواهد بود ؛ نك : السيرة النبويه ، ابن هشام ، ج 1 ، ص 623\r\n( 3 ) . المغازى ، ج 1 ، ص 116\r\n( 4 ) . المغازى ، ج 1 ، ص 115\r\n( 5 ) . يكى از منافقان به اسامه - كه در آن زمان نوجوانى بوده - گفت : محمد و يارانش ، همگى كشته شدند . ديگرى به ابولبابه گفت : اصحاب شما پراكنده شده و هرگز مجتمع نشدند و محمد نيز كشته شد و اين شتر اوست كه من آن را مىشناسم ؛ نك : انساب الاشراف ، ج 1 ، ص 294 سبل الهدى والرشاد ، ج 4 ، ص 89\r\n","page_name":" 489 ","page_number":489},
  {"content":"\r\n\r\nمىكردى ؛ در آنجا سلمه فرصت را غنيمت شمرد و گفت : چرا رسول خدا صلى الله عليه و آله و سلم از زمانى كه در « روحاء » عازم بدر بودند از وى ناراحت است . حضرت فرمودند به آن دليل كه در آنجا يك اعرابى نزد من آمد و پرسيد : اگر پيامبرى ، بگو بدانم كه شتر حاملهء من ، چه مىزايد ؟ تو گفتى كه ، خودت با او جماع كردى و از تو حامله شده ؛ و تو البته برخورد زشتى كردى ! سلمه از رسول خدا ص - عذر خواست و پيامبر عذرش را پذيرفت . « 1 » به هر روى اين حكايت نوع رفتار رسول خدا صلى الله عليه و آله و سلم را در تأديب اصحاب خويش نشان مىدهد . رسول خدا در روز چهارشنبه در 22 رمضان وارد مدينه گرديد ، در حالى كه كودكان با شعر « طلع البدر علينا » از وى استقبال كردند . « 2 » پيامبر همراه اسيران به مدينه آمد . ابوالعاص بن ربيع كه از اسرا بود مىگويد : من با گروهى از انصار بودم . شبانگاه و صبحگاه ، آنان كه خود نان كمى داشته و توشه‌شان بيشتر خرما بود ، نان را به ايثار به ما داده و خودشان خرما مىخوردند .\r\nوليدبن مغيرهء مخزومى نيز مىگويد : آنان ما را بر مركبها سوار كرده و خود پياده مىآمدند . « 3 » از برجسته‌ترين چهره‌هاى اسير شده ، سهيل بن عمرو است كه يك بار در نيمهء راه به قصد رفتن به آبريزگاه ، در صدد فرار بر آمد كه دوباره به چنگ مسلمانان در آمد . او را در حالى كه دستش را به گردنش بسته بودند به مدينه آوردند . اين ذلتى بزرگ براى قريش بود ؛ آن اندازه كه سوده همسر رسول خدا صلى الله عليه و آله و سلم از ديدن اين وضع بر آشفت و به سهيل گفت : آيا نمىتوانستيد با شهامت بميريد ؟ در اين لحظه رسول خدا صلى الله عليه و آله و سلم او را به خاطر اين سخن سرزنش كرد كه چگونه به دشمن خدا و رسول چنين مىگويد ؟ سوده عذرخواهى كرد . « 4 »\r\nشكست قريش در اين ماجرا چنان افتضاح آميز و پر دامنه بود كه گويند . اشعارى از دو جوان متخلف از بدر نقل شده كه گفتند تنها شنيديم كسى آنها را مىسرود اما قائل آن را نديديم ؛ « 5 » آن اشعار چنين بود : حنيفيان « 6 » مصيبتى در بدر برپا كردند كه پايه‌هاى سلطنت كسرى و قيصر را در هم خواهد ريخت ؛ سنگهاى كوهها از آن به جنبش افتاده ، و قبايل\r\n\r\n\r\n","description":"","footnote":"\r\n( 1 ) . نك : المغازى ، ج 1 ، صص 46 ، 116 ؛ السيرة النبويه ، ابن هشام ، ج 1 ، صص 613 و 644 - 643\r\n( 2 ) . سبل الهدى والرشاد ، ج 4 ، ص 98\r\n( 3 ) . المغازى ، ج 1 ، ص 119 ؛ و دربارهء احكام اسيران نيز نك : مجمع الزوائد ، ج 6 ، ص 86 ؛ السيرة النبويه ، ابن هشام ، ج 1 ، ص 645\r\n( 4 ) . المغازى ، ج 1 ، ص 118 ؛ انساب الاشراف ، ج 1 ، ص 303 ؛ السيرة النبويه ، ابن هشام ، ج 1 ، ص 645\r\n( 5 ) . از اين قبيل اخبار كه صداى هاتفى شنيده شده ، اما خود او ديده نشده فراوان است . ابن ابى الدنيا كتابى تحت عنوان « الهواتف » نگاشته و اين قبيل اخبار را گردآورى كرده است .\r\n( 6 ) . در شعر عربى « الحنيفيون » دارد كه مقصود حنفا يعنى موحدان است ؛ در ادامهء توضيحات واقدى نيز آمده كه مقصود همان حنفاست .\r\n","page_name":" 490 ","page_number":490},
  {"content":"\r\n\r\nميان و تير ( محلى در ديار خزاعه ) و خيبر به وحشت افتادند ؛ كوه ابوقبيس و احمر مكه به لرزه در آمده و پارچه‌هاى حريرى كه ( شجاعان ) بر سينه مىبستند از جاى كنده شد . « 1 »\r\nاشعار مزبور حكايت از عمق اهميت ماجراى بدر در قلوب مكيان و قبايل اطراف داشته و به حق نخستين ضربه بر پايه‌هاى سلطنت كسرى و قيصر بوده است . در خبرى ، واقدى آورده كه نجاشى حبشه ، با شنيدن خبر پيروزى رسول خدا صلى الله عليه و آله و سلم جعفربن ابى طالب و ديگر مهاجران حبشه را خواسته و ضمن اعلام خبر اين پيروزى ، آن را نعمتى از جانب پروردگار دانست . « 2 »\r\nپيروزى اسلام در بدر ، مشركين و منافقان مدينه را نيز گرفتار بهت كرد ؛ واقدى مىگويد :\r\nهيچ منافق و يهودى در مدينه نبود ، جز آن كه در برابر حادثهء بدر سر فرود آورد ، و يهوديان گفتند كه از اين پس هيچ پرچمى را بر افراشته نمىكند جز آن كه پيروزى از آن اوست .\r\nكعب بن اشرف از برجستگان يهود مىگفت : ديگر زندگى در زير زمين بهتر از روى آن است . قريش اشراف مردم و شاهان عرب بودند ، آنان اهل حرم و منطقهء امن بودند و اين چنين گرفتار شدند . « 3 » وى در اشعارى كه در مرثيهء كشتگان بدر سرود ، گفت : در اصل اين پادشاهان عرب بودند كه كشته شدند . او مىگفت : اى كاش ، در لحظه‌اى كه اينان به قتل در آمدند ، زمين اهلش را مىبلعيد . قريش تا آن لحظه كه يك ماه از واقعه بدر گذشته بود ، به دستور ابوسفيان مرثيه سرايى نكرده بودند تا عقدهء خويش را نگاه داشته و خشم خود را نگاه دارند . پس از مرثيهء كعب بود كه تازه نوحه سرايى در مكه آغاز شد . « 4 »\r\nعلاوه بر غنائم بدر ، مسلمانان در قبال آزادى اسراى بدر ، از چهار هزار درهم تا هزار درهم گرفتند . افرادى نيز كه پولى نداشتند ، با منت رسول خدا صلى الله عليه و آله و سلم آزاد شدند . « 5 » زينب دختر رسول خدا صلى الله عليه و آله و سلم نيز گردنبندى كه مادرش خديجه به وى داده بود ، به عنوان فديه ، براى آزادى شوهرش ابوالعاص بن ربيع به مدينه فرستاد . مسلمانان اسير او را بخاطر پيامبر ص - آزاد كرده و گردنبند را نيز باز پس فرستادند . به نقل از شعبى كسانى كه قادر به نوشتن بودند براى آزادى خويش ، به انصار نوشتن مىآموختند . در نقل ديگر آمده كه هر يك به ده نفر نوشتن ياد مىدادند و زيدبن ثابت از كسانى بود كه در آن ماجرا نوشتن آموخت . در نقل ديگر آمده كه اهل مكه قادر به نوشتن بودند اما اهل مدينه چنين نبودند .\r\n\r\n\r\n","description":"","footnote":"\r\n( 1 ) . المغازى ، ج 1 ، ص 88 ، و نك : سبل الهدى والرشاد ، ج 4 ، ص 100\r\n( 2 ) . المغازى ، ج 1 ، صص 120 و 121\r\n( 3 ) . همان ، ج 1 ، ص 121\r\n( 4 ) . همان ، ج 1 ، صص 123 و 124\r\n( 5 ) . ابن اسحاق نام افرادى را كه با منّت رسول خدا صلى الله عليه و آله و سلم آزاد شدند آورده است ؛ نك : السيرة النبويه ، ابن هشام ، ج 1 ، صص 659 و 660\r\n","page_name":" 491 ","page_number":491},
  {"content":"\r\n\r\nلذا هر اسيرى كه ده نفر از كودكان مسلمان را نوشتن مىآموخت ، پس از مهارت كافى آن كودكان ، آزاد مىشد . « 1 » ابو عزيز برادر مصعب بن عمير ، در بدر به اسارت در آمد . در راه به برادرش برخورد و از وى خواست تا به او كمك كنند . مصعب گفت : برادر وى مسلمانى است كه او را اسير كرده ؛ آنگاه رو به آن انصارى مسلمان كرد و گفت : او را محكم نگاه‌دار ، خانواده‌اش صاحب مكنت‌اند . « 2 » حسّان بن ثابت در شعرى گفت كه بسيارى از اسرا بدون پرداخت هيچ گونه پولى آزاد شدند : « كم من اسير فككناه بلاثمن » « 3 »\r\n\r\nجنگ بدر در قرآن\r\nقرآن در مورد چند رخداد مهم ، بطور ويژه به نقل وقايع و تحليل آنها پرداخته است . واقعهء بدر در شمار اين چند رخداد وشايد از برجسته‌ترين آنهاست . بخش عمدهء آيات سورهء انفال دربارهء اين غزوه و تحليل آن و نيز جنبه‌هاى فقهى و تربيتى در آن ، نازل شده است . در اينجا مرورى بر آياتى كه دربارهء بدر است خواهيم داشت :\r\nدر آغاز آمده است كه « تو را از انفال مىپرسند ، بگو : انفال متعلق به خدا و رسول است » . عده‌اى از مفسّران ، انفال در اين آيه را غنايم جنگ دانسته‌اند . از عبادة بن صامت نقل شده است كه ما دربارهء انفال اختلاف كرديم و رفتار زشتى از خود نشان داديم ، خداوند آنها را از ما گرفت و به رسولش سپرد . « 4 » خداوند در ادامه و بخاطر همين سوء رفتار آنان را به تقواى الهى فرا خوانده و از ايشان خواست تا ميان خويش را اصلاح كنند .\r\nدر آيهء پنجم آمده است : آنچنان بود كه پروردگارت تو را از خانه‌ات بيرون آورد ، حال آن كه گروهى از مؤمنان ناخشنود بودند ؛ با آن كه حقيقت آشكار شده با تو مجادله مىكنند ؛ چنان قدم بر مىدارند كه گويى مىبينند كه آنها را به سوى مرگ مىبرند » . واقدى مىگويد :\r\nكسانى با تصميم جنگ مخالفت كردند و گفتند : ما اندك هستيم و رفتن به جنگ روا نيست . « 5 » اين جدال يكى نيز براى آن بود كه چگونه ما از مدينه خارج شديم و نمىدانستيم براى كاروان مىآييم يا براى جنگ ! خداوند در آيهء بعدى از وعدهء خود به رسولش ياد مىكند كه به هر روى پيروزى بر يكى از دو گروه - كاروان يا سپاه - را به وى داده بوديم :  « وَ إِذْ يَعِدُكُمُ اللَّهُ إِحْدَى الطَّائِفَتَيْنِ أَنَّها لَكُمْ وَ تَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ ،  و به ياد\r\n\r\n\r\n","description":"","footnote":"\r\n( 1 ) . الطبقات الكبرى ، ج 2 ، ص 20 ( هر سه خبر در طبقات آمده است . ) ونك : ص 26\r\n( 2 ) . انساب الاشراف ، ج 1 ، ص 302 ؛ السيرة النبويه ، ابن هشام ، ج 1 ، ص 646 ؛ مجمع الزوائد ، ج 6 ص 86\r\n( 3 ) . السيرة النبويه ، ج 3 ، ص 132\r\n( 4 ) . مجمع البيان ، ج 4 ، ص 518 ؛ و نك : السيرة النبويه ، ابن هشام ، ج 1 ، ص 642\r\n( 5 ) . المغازى ، ج 1 ، ص 131 ؛ و نك : مجمع البيان ، ج 4 ، صص 521 و 520\r\n","page_name":" 492 ","page_number":492},
  {"content":"\r\n\r\nآر آن گاه را كه خدا به شما وعده داد كه يكى از آن دو گروه به دست شما افتد » ؛ البته مؤمنان علاقمند بودند كه « آن گروه كه عارى از قدرت است - يعنى كاروان - به دست شما افتد » .\r\nخداوند در ادامه از تصميم خويش بر قطع دست مشركان ياد مىكند ؛ تصميمى كه در جاى جاى اين سوره ، از آن ياد كرده و گفته است كه بدر اصولًا عذابى الهى بوده كه به مشركان وعده داده مىشود :  « وَ يُرِيدُ اللَّهُ أَنْ يُحِقَّ الْحَقَّ بِكَلِماتِهِ وَ يَقْطَعَ دابِرَ الْكافِرِينَ ،  حال آن كه خدا مىخواست با كلمات خويش « 1 » حق را بر جاى خود نشاند و ريشهء كافران را قطع كند » .\r\nسپس در آيهء نهم ، خداوند از استغاثهء مسلمانان و در رأس آنها رسول خدا صلى الله عليه و آله و سلم ياد مىكند و نيز استجابت دعاى آنان ، « و آن گاه كه از پروردگارتان يارى خواستيد و خدا بپذيرفت كه من با هزار فرشته كه از پى يكديگر مىآيند يارىتان مىكنم ؛ و آن كار را خدا جز براى شادمانى شما نكرد و تا دلهايتان بدان آرام گيرد و يارى تنها از سوى خداست كه او پيروزمند حكيم است . » سپس در آيهء دوازده كيفيت يارى رساندن ملائكه را بيان مىكند كه خداوند خطاب به آنان فرمود : « و آنگاه كه به فرشتگان وحى كرد : من با شمايم . شما مؤمنان را به پايدارى وا داريد ؛ من در دلهاى كافران بيم خواهم افكند ، بر گردنهايشان بزنيد و انگشتانشان را قطع كنيد . » « 2 »\r\nدر آيهء يازدهم از وضعيت روحى خوب مسلمانان در شب هفدهم رمضان ، يعنى روز بدر سخن مىگويد : « و به ياد آر آنگاه كه خدا چنان ايمنيتان داده بود كه خوابى سبك شما را فرا گرفت و از آسمان برايتان باران بايد تا شست و شويتان دهد و وسوسهء شيطان را از شما دور كند و دلهايتان را قوى گرداند و قدمهايتان را استوار سازد . » در اين آيه نزول باران به عنوان امداد غيبى مطرح شده و از جمله مصارف آن  « لِيُطَهِّرَكُمْ بِهِ  » ياد شده است . بدين ترتيب ظاهر آيه با آنچه در اخبار سيره دربارهء تسلّط مسلمانان بر چاههاى بدر آمده منافات دارد . البته در برخى اخبار تاريخى آمده است كه در مرحلهء نخست مشركين بر آب تسلط داشتند و مسلمانان گرفتار تشنگى شدند و شيطان نيز وسوسه‌شان كرد كه شما خود را اولياى خدا مىدانيد اما مشركان بر آب مسلطاند . پس باران كافى آمد و علاوه بر تطهير ، زمين رملى زير پايشان نيز مستحكم شد . « 3 »\r\nدر آيهء مزبور نيامده است كه باران در شب واقعه بوده ، محتمل است كه شب قبل يا روز\r\n\r\n\r\n","description":"","footnote":"\r\n( 1 ) - مفهوم « كلمات » شايد به معناى وعدهء نصرت خدابراى انبياء ، آمده باشد كه فرموده : لقد سبقت كلمتنالعبادنا المرسلين انّهم لهم منصورون ؛ مجمع البيان ، ج 4 ، ص 521 ؛ شايد هم به معناى فعل خداوند ونتيجه كار و تصميم خداى تعالى و معجزه‌اى باشد كه عملًا به عنوان كلمهء خدا شناخته شود .\r\n( 2 ) . « فاضربوا منهم كلّ بنان » ؛ يعنى : « دست و پا » . ترجمهء متن از جناب دكتر آيتى است .\r\n( 3 ) . سبل الهدى والرشاد ، ج 4 ، ص 48 ؛ مجمع البيان ، ج 4 ، ص 526 ؛ الميزان ، ج 9 ، صص 18 و 19\r\n","page_name":" 493 ","page_number":493},
  {"content":"\r\n\r\nقبل بوده و پس از رسيدن به بدر همانگونه كه روايات فراوان تاريخى حكايت دارد ، مسلمانان بر چاههاى بدر مسلط شدند . همچنين ممكن است گفته شود كه به اندازهء كافى براى تطهير و غسل در اختيار نبوده و باران آب فراوان و كافى در اختيار آن گذاشته است . از امام باقر عليه السلام نيز نقل شده كه  « وَ يُثَبِّتَ بِهِ الْأَقْدامَ »  اشاره به نزول باران و سخت شدن زمين رملى در زير پاى آنهاست . « 1 » خداوند در آيهء هيجدهم ، مجدداً بر نقشهء خود در برپايى جنگ بدر اشاره مىكند :  « فَلَمْ تَقْتُلُوهُمْ وَ لكِنَّ اللَّهَ قَتَلَهُمْ وَ ما رَمَيْتَ إِذْ رَمَيْتَ وَ لكِنَّ اللَّهَ رَمى ،  شما آنان را نكشتيد ، خدا بود كه آنها را كشت ؛ و آنگاه كه تير مىانداختى نيز ، تو نمىانداختى ، خدا بود كه تير مىانداخت تا به مؤمنان كرامتى ارزانى دارد . هر آينه خدا شنوا و داناست . »\r\nدر واقع جنگ بدر مسلمانان را از موقعيت ضعف كه احتمال از بين رفتن كامل بود ، به وضعيتى ثابت رساند . لذا خداوند در آيهء بيست و ششم مىفرمايد : « و به ياد آوريد آن هنگام را كه اندك بوديد و در شمار مستضعفان اين سرزمين ، بيم آن داشتيد كه مردم شما را از ميان بردارند و خدا پناهتان داد و يارى كرد و پيروز گردانيد و از چيزهاى پاكيزه روزى داد ، باشد كه سپاس گوييد . »\r\nگذشت كه جنگ بدر وعدهء عذابى است كه خداوند به مشركان داده بود ، همانگونه كه رسول خدا بر سر چاه بدر با مشركان فرمود ، لذا در اين سوره نيز كه پس از واقعهء بدر نازل شده مىفرمايد : « چرا خدا عذابشان نكند ، حال آن كه مردم را از مسجد الحرام باز مىدارند ! و صاحبان آن نيستند ؟ صاحبان آن تنها پرهيزكارانند ولى بيشترينشان نمىدانند . و دعايشان نزد خانهء كعبه جز صفير كشيدن و دست زدن هيچ نبود . پس به پاداش انكارتان عذاب بچشيد . »\r\nدر بدر كسان زيادى شترانشان را براى سپاه قريش ذبح مىكردند و مخارج و خوراك آنان را تأمين مىكردند ؛ خدا در آيهء سى و ششم مىفرمايد : « كافران اموالشان را خرج مىكنند تا مردم را از راه خدا باز دارند . اموالشان را خرج خواهند كرد و حسرت خواهند برد . سپس شكست مىخورند . » در آيهء نخست سورهء انفال در اختيار خدا و رسول قرار گرفت و اكنون در آيهء چهل و يكم تكليف غنايم و نحوهء تقسيم آن روشن مىشود :  « وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ ،  بدانيد كه هر چيزى كه به غنيمت گرفتيد يك پنجم آن از آن خدا و پيامبر و خويشاوندان و يتيمان و مسكينان و در راه ماندگان است . »\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 525\r\n","page_name":" 494 ","page_number":494},
  {"content":"\r\n\r\nدر اين آيه حكم يك پنجم - خمس - را براى مؤمنانى بيان مىكند كه به خدا ايمان دارند و به آنچه كه بر بندهء خود در يوم الفرقان ؛ روزى كه دو گروه با هم برخورد كردند ، نازل فرمود . اطلاق « يوم الفرقان » بر روز « بدر » دو احتمال را نشان مىدهد ؛ يكى آن كه در جاى ديگر بدان اشاره كرديم كه بر پايه روايتى از امام باقر عليه السلام و سخن ابن اسحاق ، خداوند روز هفدهم رمضان را روز قرآن مىداند ؛ يعنى روزى كه نخست بار ، قرآن نازل شده است . اين فرض بر اين پايه است كه فرقان به معناى قرآن به كار رفته باشد . فرض ديگر آن كه روز بدر به دليل آن كه حق تثبيت شد ، وعدهء خدا محقق شد و باطل نيز با گرفتار شدن در عذاب الهى باطل شد ، روز فرقان نام گرفته است . به هر روى آنچه مسلم است اهميت روز بدر براى تفكيك حق از باطل است .\r\nپس از آن ، در آيهء چهل و دوم باز به تصوير موقعيت مسلمانان و مشركان در روز بدر اشاره مىكند : « شما در لبهء وادى نزديك‌تر ( به مدينه ) و آنان بر لبهء دور تر ( به مدينه ) بودند و قافله در مكانى فروتر از شما بود . » بر پايهء نقل ابن عباس كه دور تر و نزديك‌تر را به قياس مدينه تفسير كرد ، « 1 » مشركان و مسلمانان ، در دو سوى وادى بودند ؛ يكى از مدينه آمده و طبعاً در لبهء وادى نزديك‌تر به مدينه بود و ديگرى از جنوب آمده و بر لبهء دور تر قرار داشت ، كاروان نيز در شرق آنان از نزديكى دريا عبور مىكرد .\r\nآنچه هدف اصلى از اين عبارت است در ادامهء آيه آمده :  « وَ لَوْ تَواعَدْتُمْ لَاخْتَلَفْتُمْ فِي الْمِيعادِ وَ لكِنْ لِيَقْضِيَ اللَّهُ أَمْراً كانَ مَفْعُولًا لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ وَ إِنَّ اللَّهَ لَسَمِيعٌ عَلِيمٌ ،  اگر شما با يكديگر زمان جنگ را معين مىكرديد ، باز هم ( در رسيدن بر وعدگاه ) تخلف مىورزيديد ، ( اينچنين همزمان بدينجا رسيديد ) تا كارى كه خدا مقرر كرده است واقع شود ، تا هر كه هلاك شود ، به دليلى هلاك شود و هر كه زنده مىماند به دليلى زنده ماند . هر آينه خدا شنوا و داناست . » بنابراين نقشهء اصلى از خداوند بوده است .\r\nآنگاه خداى تعالى از يكى از امداداهاى غيبى خود در بدر سخن مىگويد : « در خواب ، خدا شمارشان را به تو اندك نشان داد ، اگر شمار آنها را بسيار نشان داده بود از ترس ناتوان مىشديد و در تصميم به جنگ ، به مناقشه ( با يكديگر ) بر مىخواستيد ، ولى خداوند شما را از دشمنان در امان داشت ، كه او به آنچه در دلهاست آگاه است و آنگاه كه چون به هم رسيدند آنان را در چشم شما اندك نمود و شما را نيز در چشم آنان اندك ، تا آن كار كه مقرر داشته بود واقع گردد . و همهء كارها به خدا بر مىگردد . » روشن است كه خداوند تمام شرايط را براى تحقق آنچه خود مقرر كرده بوده ، آماده ساخته است .\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 546 ؛ ونك : السيرة النبويه ، ابن هشام ، ج 1 ، ص 620\r\n","page_name":" 495 ","page_number":495},
  {"content":"\r\n\r\nخداوند در آيات چهل و هفتم و چهل و هشتم دو گروه مشركان را از لحاظ اهدافى كه براى جنگ دارند مقايسه مىكند . « همانند آن كسان مباشيد كه سرمست غرور و براى خود نمايى از ديار خويش بيرون آمدند و ديگران را از راه خدا باز داشتند و خدا به هر كارى كه مىكنند ، احاطه دارد . » مشركان تصورشان اين بود كه به راحتى بر مسلمانان غلبه مىكنند :  « وَ إِذْ زَيَّنَ لَهُمُ الشَّيْطانُ أَعْمالَهُمْ وَ قالَ لا غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ ،  شيطان كردارشان را در نظرشان بياراست و گفت : امروز از مردم ، كسى بر شما پيروز نمىشود و من پناه شمايم . ولى چون دو فوج روبه رو شدند ، او بازگشت و گفت : من از شما بيزارم . »\r\nمنافقان مدينه عشق مردم مسلمان به دينشان و حس فداكارى آنها را در راه خدا ، بطور نادرستى تفسير مىكرده و مىگفتند :  « غَرَّ هؤُلاءِ دِينُهُمْ ،  اينان را دينشان بفريفته است . » در ادامه ، از مؤمنان خواسته شده اگر تعدادشان تا يك دوم مشركان است ، در جنگ بايستند و پايدارى كنند كه غلبه خواهند يافت ، گرچه حتى اگر يك دهم مشركان باشند و پايدارى كنند ، بر كافران پيروز خواهند شد ، اما خداوند اين رقم دوم را به عنوان يك تكليف بر مؤمنان فرض نكرده و مقاومت آنان را تا سرحد يك دوم به عنوان يك تكليف شرعى و عدم جواز فرار از جنگ مطرح ساخته است .\r\nدر آيهء شصت و هفتم به رسول خدا صلى الله عليه و آله و سلم گفته شده كه نبايد در زمان وقوع جنگ اسير گرفته شود ، مگر آن كه جنگ با غلبهء مسلمانان ، راكد شده و مسلمانان موقعيت خويش را تثبيت كرده باشند . پيش از اين به اين آيه و ديدگاههاى مطرح شده اشاره كرديم . در مورد اسيران نيز كه پولى براى آزاد شدن خود پرداختند ، آمده است : « اى پيامبر ، به اسيرانى كه در دست شما هستند بگو : اگر خدا در دلهايتان نشان ايمان ببيند ، بهتر از آنچه از شما گرفته شده ارزانيتان خواهد داشت و شما را مورد عفو قرار مىدهد ، و خدا آمرزندهء مهربان است . » در ادامه ، در آيهء هفتاد و دوم ، شرط ايمان آوردن مسلمانان از مدينه را « هجرت » دانسته و فرموده است كه  « وَ الَّذِينَ آمَنُوا وَ لَمْ يُهاجِرُوا ما لَكُمْ مِنْ وَلايَتِهِمْ مِنْ شَيْءٍ حَتَّى يُهاجِرُوا ،  آنان كه ايمان آورده‌اند و مهاجرت نكرده‌اند ، دوستان - اولياى - شما نيستند تا آنگاه كه هجرت كنند » .\r\n\r\nرخدادهاى ميان بدر و احد\r\n\r\n1 - برخورد با شاعران كافر و يهودى\r\nاز رمضان سال دوم تا شوّال سال سوم ، رخدادهاى فراوانى در مدينه و اطراف آن روى داد\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nكه به برخى از آنها اشاره مىكنيم . نخستين رخدادى كه سيره نويسان بدان پرداخته‌اند ، واقعهء كشتن زنى به نام « عصما » است كه به دست يكى از مسلمانان با نام « عمير بن عدى » انجام شد .\r\nروايت واقدى چنين است كه اين زن در اشعارى ، اوسيان و خزرجيان را برضد رسول خدا صلى الله عليه و آله و سلم تحريض مىكرد . او در اشعارش به آنان مىگفت : چرا از غريبه‌اى ، كه نه از بنى مراد است و نه از بنى مذحج « 1 » ، پيروى كرده‌ايد ؟ عُمير بن عدى كه عصما همسر يكى از افراد طايفهء او ، يعنى « بنى خَطْمه » بود ، تصميم گرفت تا وى را به قتل برساند . واقدى مىگويد : در آن زمان ، رسول خدا صلى الله عليه و آله و سلم در بدر بود ؛ اين مطلب با شعر عصما كه خطاب به مردم مدينه مىگويد : بعد از كشته شدن سران قوم هنوز به او اميدوارند سازگار نيست « 2 » ؛ در روايت ابن اسحاق آمده است : كه رسول خدا شعر آن زن را شنيد و از مردم خواست تا كسى او را از شر زن ايمن سازد . « 3 » البته اصحاب رسول خدا صلى الله عليه و آله و سلم بدون اجازت وى به قتل كسى دست نمىزدند . بلاذرى نيز مىگويد : وقتى او تصميم به قتل گرفت ، مسلمانان در بدر بودند . او صبر كرد تا رسول خدا صلى الله عليه و آله و سلم بازگشت از وى اجازه گرفت و آن زن را به قتل رساند . « 4 »\r\nحسان بن ثابت در اشعارى چند از كار اين جوان غيور كه « پيش از سپيده ، خون گرم آن زن را ريخت » ستايش كرده و آرزو كرد كه « خداوند تو را از شربت سرد بهشت سيراب كند آنگاه كه نعمت برايت فراوان است » . « 5 » پس از آن كسانى از بنى خطمه كه از ترس بر شرك خود باقى بودند ، جرأت يافته ايمان خويش آشكار كردند .\r\nمشابه همين رخداد ، كه ابن اسحاق آن را پيش از كشتن « عصما » مىداند ، كشتن ابوعَفَك يهودى است . « 6 » وى از طايفهء بنى عمرو بن عوف « 7 » بوده و بدون آن كه اسلام آورد\r\n\r\n\r\n","description":"","footnote":"\r\n( 1 ) . قبيله بنى مراد و بنى مذحج از قبايل يمنى و طبعاً قحطانى هستند . انصار نيز يمنى بودند در حالى كه رسول خدا صلى الله عليه و آله و سلم عدنانى بود . بدين ترتيب اين زن بر آن بود تا يمنىها را وادار كند تا از حمايت يك غريبهء عدنانى دست بردارند . از جمله كارهاى زشت او انداختن كهنه‌هاى حيض در مسجد بنى خطمه بود ؛ نك : سبل الهدى والرشاد ، ج 6 ، ص 26\r\n( 2 ) . المغازى ، ج 1 ، صص 173 - 172\r\n( 3 ) . السيرة النبويه ، ابن هشام ، ج 3 ، ص 637 [ الا اخذ لى من ابنة مروان ؟ 
  ]\r\n( 4 ) . انساب الاشراف ، ج 1 ، ص 373\r\n( 5 ) . المغازى ، ج 1 ، ص 173 ؛ السيرة النبويه ، ابن هشام ، ج 4 ، ص 637 ؛ نك : امتاع الاسماع ، ص 102\r\n( 6 ) . عنوان يهودى را ابن سعد و مقريزى به دو دادند ؛ نك : طبقات الكبرى ، ج 1 ، ص 28 ؛ إمتاع الاسماع ، ص 103 ؛ بلاذرى مىگويد : عَفَك نيز گفته شده ؛ انساب الاشراف ، ج 1 ، ص 373\r\n( 7 ) . گروهى از طايفهء خزرج و گروهى از اوس با اين نام شناخته مىشدند : نك : معجم قبايل العرب ، ج 2 ، ص 834\r\n","page_name":" 497 ","page_number":497},
  {"content":"\r\n\r\nدر اشعار خويش مردم مدينه را بر ضد پيامبر صلى الله عليه و آله و سلم تحريك مىكرده است . وى مىگفت :\r\nسوارى كه به سراغ قوم من آمد قوم من را متفرق كرد او خطاب به قومش مىگويد : « اگر مىخواستيد به عزت و پادشاهى برسيد بهتر بود از « تبّع » دفاع مىكرديد . » واقدى در اينجا نيز اشاره به درخواست رسول خدا صلى الله عليه و آله و سلم براى از ميان بردن شر او ندارد ، اما در روايت ابن اسحاق اين مطلب آمده است . به هر روى سالم بن عمير كه خود از همين طايفه بود وى را به قتل رساند . « 1 » هر چند بلاذرى مىگويد : روايت ديگر حكايت از آن دارد كه امام على عليه السلام وى را به قتل رسانده است . « 2 » زنى مسلمان در اشعارى از كشندهء ابوعفك ستايش كرد و با « حنيف » خواندن آن مسلمان گفت : « اى كاش مىدانست كه كشندهء او انسان بوده يا فرشته . » « 3 »\r\nيك شاعر ديگر نيز در اين فاصله به قتل رسيد . او از چهرگان و برجستگان يهودى مدينه يعنى كعب بن اشرف بود . وى در اصل از طايفهء بنى طئ اما مادرش از يهوديان بنى النضيربود . « 4 » ابن شهاب مىگويد : در مدينه گروههاى مختلفى بودند گروهى مسلمان كه گرد پيامبر صلى الله عليه و آله و سلم جمع شده بودند . گروه ديگر عده ايى يهوديان اهل سلاح و قلعه بودند و برخى از آنان همپيمان اوس و خزرج ؛ گروهى نيز مشرك كه هنوز بر بت پرستى باقى مانده بودند . رسول خدا صلى الله عليه و آله و سلم كوشيد تا بين آنان دوستى و مودت برقرار سازد « 5 » در برابر اينها ، مشركان و يهوديانى بودند كه رسول خدا صلى الله عليه و آله و سلم و مسلمانان را آزار مىدادند . خداوند در قرآن به اين آزار اشاره كرده آن جا كه فرموده است : « شما را به مال و جان آزمايش خواهند كرد . و از زبان اهل كتاب و مشركان آزار فراوان خواهيد شنيد . اگر شكيبايى كنيد و پرهيزكار باشيد نشانهء قدرت ارادهء شماست . » « 6 »\r\nكعب بن اشرف از چهره‌هاى بارزى بود كه به آزار رسول خدا صلى الله عليه و آله و سلم مىپرداخت . او پس از بدر به مكه رفت ، اشعارى در مرثيهء كشته گان قريش خواند و آنان را بر ضد مسلمانان تحريض كرد . جالب آن است كه هر كجا كه كعب بر قومى فرود مىآمد ، حسان به دستور رسول خدا صلى الله عليه و آله و سلم به هجو آن قوم مشرك مىپرداخت . از آنجا كه هجويات حسان قوى بود ، آن قوم ، براى آن كه گرفتار هجو بيشترى نشوند ، كعب را از خود دور مىكردند .\r\nچند بار اين وضع تكرار شد تا آن كه كعب بدون آن كه مأمنى بيابد به مدينه باز گشت .\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 4 ، صص 435 ، 436 ؛ المغازى ، ج 1 ، صص 175 - 174\r\n( 2 ) . انساب الاشراف ، ج 1 ، ص 374\r\n( 3 ) . المغازى ، ج 1 ، ص 636\r\n( 4 ) . السيرة النبويه ، ابن هشام ، ج 3 ، ص 51\r\n( 5 ) . تاريخ المدينه المنوره ، ج 2 ، ص 459\r\n( 6 ) . آل عمران ، 186 ؛ سوره آل عمران در حول و حوش غزوهء احد در سال سوم هجرى نازل شده است ؛ دربارهء آيهء مذكور نك : سبل الهدى والرشاد ، ج 6 ، ص 40\r\n","page_name":" 498 ","page_number":498},
  {"content":"\r\n\r\nاكنون موقع آن بود تا مسلمانان از شر وى رهايى يابند . « 1 »\r\nابن اسحاق علاوه بر فعاليت‌هاى وى بر ضد اسلام از اشعارى كه وى سروده و نام زنان مسلمان را در آنها مىآورده [ تشْبيب 
  ] ياد كرده است . « 2 » كشتن او كار ساده‌اى نبود زيرا او سخت مراقب خود بوده و در خانهء قلعه مانند خود در ميان يهوديان بنى النضير زندگى مىكرد . « 3 » مشكل اصلى آن بود كه او را از پناهگاهش بدر آورده و به قتل برسانند . « 4 » محمد بن مسلمه و ابونائله تصميم گرفتند با فريب كعب او را از خانه بيرون آورند . ابتداء ابونائله براى مكر خويش از رسول خدا صلى الله عليه و آله و سلم اجازه گرفت . « 5 »\r\nابونائله كه با محمدبن مسلمه و كعب بن اشرف برادران رضاعى بودند ، نزد كعب رفته و پس از آن كه آن اطراف خلوت شد به كعب گفت : آمدن اين مرد رسول خدا صلى الله عليه و آله و سلم براى ما بلا بود ، تمامى عرب به جنگ ما آمدند و از يك كمان بر ما تير اندازى كردند ، راهها بر ما مسدود گشته و خود و خانواده‌مان گرفتار مشكل شده‌ايم . او به كعب گفت : همراه عده‌اى قصد خوار كردن رسول خدا صلى الله عليه و آله و سلم را دارد . پس از آن گفت كه مىخواهد قدرى خرما از او بخرد اما پولى ندارد در عين حال حاضر است تا سلاحهاى چندى را گرو بگذارد . اين در اصل مكرى بود از سوى مسلمانان تا اگر در وقتى ديگر با سلاح آمدند كعب هراس نكند چون او بطور طبيعى احساس وحشت مىكرد . شبانگاه مسلمانان عازم شدند و رسول خدا صلى الله عليه و آله و سلم تا بقيع بدرقه‌شان كرد .\r\nابونائله در خانهء كعب را زد و كعب شد تا بيرون آيد . در اين حال همسرش مانع او شده به او گفت كه تو در حال جنگى و چنين كسى در اين وقت نبايد از خانه خارج شود . كعب سخن زن را نپذيرفت و بيرون آمد . آنها قدرى با يكديگر گفتگو كردند و پس از آن با توافق او به سوى نقطه‌اى بنام « شرج العجوز » به راه افتادند . در راه ابونائله دست به موهاى كعب كشيده از عطرى كه او بر سرش زده تعريف كرد ، بار دوم نيز چنين كرد تا او مطمئن شد ، بار سوم موهاى بلند او را در دستانش پيچيد ، او را زمين زد و به ديگران گفت تا او را بكشند .\r\nپس از آن به سرعت از محلهء بنى النضير كه بخاطر فرياد كعب آتش بر بامهاى خود روشن\r\n\r\n\r\n","description":"","footnote":"\r\n( 1 ) . المغازى ، ج 1 ، ص 187 ؛ انساب الاشراف ، ج 1 ، ص 374 ؛ پيش از اين نيز اشاره كرده‌ايم كه شعر ، آن هم شعر هجوى چقدر تأثير داشته و همه از آن گريزان بودند بطورى كه مشركين بخاطر هجو حسان بن ثابت حاضر به تحمل كعب بن اشرف كه براى كشته گان آنان شعر مىسرود ، نبودند . از اينجا حساسيت رسول خدا صلى الله عليه و آله و سلم در قتل اين قبيل شاعران كه كفار را بر ضد اسلام تحريك مىكردند به دست مىآيد .\r\n( 2 ) . السيرة النبويه ، ابن هشام ، ج 3 ، ص 54\r\n( 3 ) . آثار قلعهء كعب بن اشرف كه نشان استحكام آن بوده تا چند سال قبل ( 1397 ق ) وجود داشته است ؛ نك : مدينه شناسى صص 248 - 246\r\n( 4 ) . تاريخ المدينة المنوره ، ج 3 ، ص 456\r\n( 5 ) . تاريخ المدينة المنوره ، ج 2 ، ص 457\r\n","page_name":" 499 ","page_number":499},
  {"content":"\r\n\r\nكرده بودند گريختند و به سوى مسجد آمدند ؛ رسول خدا صلى الله عليه و آله و سلم كه مشغول نماز بود ، با شنيدن صداى تكبير آنان بيرون آمده از ايشان استقبال كرد . « 1 »\r\nداستان زيباى كشتن كعب بن اشرف را عباد بن بشر در شعرى آورده ، او تأكيد مىكند كه آنها پنج نفر بوده و خداوند نفر ششم آنان بود . كشتن كعب يهوديان مدينه را به شدت ترساند . رسول خدا صلى الله عليه و آله و سلم فرداى آن روز فرمود كه هركس از بزرگان يهود را ديدند بكشند و بدين ترتيب تا مدتى يهوديان سرشناس آفتابى نمىشدند . « 2 » در اشعارى از كعب بن مالك كه آنها را در جريان واقعهء بنى النضير سرود اشاره كرد كه كشته شدن كعب [ پيش از آن 
  ] باعث ذلت بنى النضير شده بود . او تأكيد دارد كه قتل وى به دستور رسول خدا صلى الله عليه و آله و سلم بوده است . « 3 » در شعرى نيز كه ابن اسحاق آن را از امام على عليه السلام دانسته اما ابن هشام در اين نسبت ترديد كرده در غزوهء بنى النضير اشاره به قتل كعب بن اشرف شده و نحوه وقوع آن حادثه گزارش شده است . « 4 »\r\nبعدها كه خزرجيان ديدند افتخار كشتن كعب نصيب اوس شده ، از رسول خدا صلى الله عليه و آله و سلم براى كشتن ابن ابى الحقيق يهودى اجازه گرفتند و او را كشتند . در ستايش انصار بخاطر كشتن اين دو نفر شعر نيكويى از حسان نقل شده است . « 5 » به گزارش ابن سعد ، پس از قتل كعب ، يهوديان نزد رسول خدا صلى الله عليه و آله و سلم آمدند و گفتند كه رفيق آنان به فتك كشته شده ؛ آن حضرت كارهاى كعب را به يادشان آورد و از آنان خواست تا پيمانى مجدد با او ببندند و بستند ؛ ابن سعد مىگويد كه آن پيمان نزد على عليه السلام بوده است . « 6 »\r\nدر اصل گناه بزرگ كعب علاوه بر آن كه شاعر هجو كننده اسلام بود ، رفتن او به مكه و تحريض قريش بر ضد اسلام بود . يهوديان مدينه متعهد شده بودند كه با قريش مراوده‌اى نداشته و هيچ گونه همكارى با آنان نداشته باشند . پيش از اين در قرار نامهء اهل مدينه و از جمله يهوديان با رسول خدا صلى الله عليه و آله و سلم آمده بود كه اگر كسى ظلم يا خطايى كند مورد عقوبت واقع خواهد شد . « 7 » گناه ديگر او آن بود كه با آوردن نام برخى زنان مسلمان در اشعار خود سبب آزار آنها مىشد .\r\n\r\n\r\n","description":"","footnote":"\r\n( 1 ) . المغازى ، ج 1 ، صص 189 - 187 ؛ السيرة النبويه ، ابن هشام ، ج 3 ، صص 57 - 55 .\r\n( 2 ) . المغازى ، ج 1 ، ص 191 ؛ السيرة النبويه ، ابن هشام ، ج 3 ، ص 56 .\r\n( 3 ) . السيرة النبويه ، ابن هشام ، ج 3 ، صص 57 ، 199\r\n فغودر منهم كعبٌ صريعاً * فذلّت بَعْد مَصْرعه النضير \r\n بأمر محمد اذ دس ليلًا * الى كعَبْ اخا كعب يسير \r\n( 4 ) . السيرة النبويه ، ابن هشام ، ج 3 ، ص 197 .\r\n( 5 ) . السيرة النبويه ، ابن هشام ، ج 3 ، ص 276 .\r\n( 6 ) . المصنف ، عبد الرزاق ، ج 5 ، ص 204 ؛ تاريخ المدينة المنوره ، ج 2 ، ص 461 ؛ سبل الهدى والرشاد ، ج 6 ، ص 46 .\r\n( 7 ) . نك : بحث نخستين قانون اساسى امت واحده .\r\n","page_name":" 500 ","page_number":500},
  {"content":"\r\n\r\nابن اسحاق مىگويد : زمانى كه رسول خدا صلى الله عليه و آله و سلم فرمود كه به هر يك از سران يهود دست يافتيد او را بكشيد ، محيصّة بن مسعود از اوس يكى از تجار يهود را كه طرف تجارتى او بود به قتل رساند . برادر محيصه ، به وى اعتراض كرد اما محيصه گفت : حتى اگر رسول خدا صلى الله عليه و آله و سلم دستور به قتل تو نيز كه برادرم هستى مىداد ، تو را مىكشتم . محيصه گفت : دينى كه تو را تا به اينجا رساند ، بايد چيز شگفتى باشد . اين مسأله ، زمينه را براى اسلام آوردن محيصه فراهم كرد . « 1 »\r\n\r\n2 - برخورد با مشركين\r\nحساسيت رسول خدا صلى الله عليه و آله و سلم در كشتن شعرايى كه در شعر خويش به هجو اسلام و مسلمانان و رسول خدا صلى الله عليه و آله و سلم مىپرداختند ، وقتى بهتر درك مىشود كه ما تأثير شعر را در عرب جاهلى بشناسيم . اين تأثير بىاندازه گسترده بوده و بلا فاصله در همه جا انتشار مىيافت . به گزارش مورخان يك يهودى ديگر با نام يسير بن رازم - يارزام - كه در خيبر بود و غطفانيها را براى حمله به رسول خدا تحريك مىكرد ، با فرستادن سپاهى به فرماندهى عبد الله بن رواحه به قتل رساند . « 2 »\r\nدر فاصلهء ميان بدر و احد ، چند غزوهء كوچك كه در هيچ يك جنگى رخ نداد صورت گرفت . رسول خدا صلى الله عليه و آله و سلم هفت شب پس از بدر به سراغ قبيله بنى سُليم رفت ؛ سه شب در آن منطقه ماند و بدون درگيرى بازگشت . ابوسفيان كه پس از بدر ، نذر كرده بود كه تا با محمد نجنگد زندگى طبيعى خويش را آغاز نكند ، در پنجم ذى حجهء سال دوم همراه دويست نفر به مدينه آمد . او مخفيانه به سراغ بنى النضير رفت . در آنجا حُيَّى بن اخطب در را به روى او باز نكرد . سپس به سراغ سلّام بن مشكم از يهود بنى النضير رفت كه به تعبير ابن اسحاق « صاحب كنز هم » بوده يعنى روابط مالى داشته‌اند او وى را نپذيرفت . آنگاه به منطقهء « عُرَيض » در مدينه آمده شمارى نخل و دو خانه را به آتش كشيد و يك انصارى را با كارگر او به قتل رساند و رفت . زمانى كه رسول خدا صلى الله عليه و آله و سلم خبردار شد سپاهى بسيج كرده به دنبال آنها فرستاد . قريش زاد و توشه خود از جمله آردهاى خويش را رها كرده سريعتر رفتند . به همين دليل اين واقعه را غزوهء سويق مىنامند . مقدار زيادى از اين سويق نصيب مسلمانان شد . « 3 » اين حادثه نشان داد كه يهوديان هنوز خطر مهمى هستند و\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 1 ، ص 58 ؛ البته در ادامه نقل ديگرى نيز در اسلام آوردن مخيصه آمده است .\r\n( 2 ) . انساب الاشراف ، ج 1 ، ص 285\r\n( 3 ) . السيرة النبويه ، ابن هشام ، ج 3 ، صص 45 - 44 ؛ المغازى ، ج 1 ، صص 182 - 181 ؛ طبقات الكبرى ، ج 2 ، ص 30\r\n","page_name":" 501 ","page_number":501},
  {"content":"\r\n\r\nقريش دل به آنها بسته‌اند . خطر خود قريش نيز كما بيش جدى است و مىبايست مراقب آنان بود .\r\nپنج روز پس از آن ، رسول خدا صلى الله عليه و آله و سلم ، دهم ماه ذى الحجه را با قربانى كردن يك يا دو گوسفند ، عنوان عيد اضحى مطرح كرد ؛ به علاوه احكام ديات و قصاص نيز در همين سال نوشته شده و رسول خدا صلى الله عليه و آله و سلم مكتوب مورد نظر را به دستهء شمشير خويش آويزان كرد . « 1 » دو قبيله غَطَفان و سليم از دشمنان سرسخت اسلام بودند . رسول خدا صلى الله عليه و آله و سلم خبر يافت كه آنان آماده جنگ شده‌اند . آن حضرت با دويست نفر بدان سوى شتافت اما كسى را نيافت .\r\nرسول خدا صلى الله عليه و آله و سلم از اين قوم كه دشمنان متحد قريش بودند پانصد شتر به غنيمت گرفت و پس از برداشتن خُمْس آن ، باقى مانده را ميان جنگجويان تقسيم كرد . آن حضرت شبانِ شتران را كه ديده شد نماز مىخواند آزاد كرد . « 2 »\r\nاين غزوه را قرقرة الكُدْر مىنامند . منطقهء مزبور در فاصلهء شش كيلومترى خيبر در راه مدينه بوده است ؛ خيبر خود در فاصله 165 كيلومترى شمال مدينه است . در اين مدت يك بار نيز رسول خدا صلى الله عليه و آله و سلم تا صدوپنجاه كيلومترى جنوب مدينه تا منطقهء « فُرُع » به قصد قريش آمد اما با كسى برخورد نكرد . « 3 » اين نشانگر آن بود كه رسول خدا صلى الله عليه و آله و سلم اصرار داشت تا قريش را محدود كند .\r\nزمانى كه قريش به دليل‌نا امنى راه شام به دليل ترس از سپاه اسلام و نيز همراهى « اهل الساحل » با آن حضرت « 4 » نتوانستند تجارت خويش را ادامه دهند ، به سوى عراق رفتند .\r\nرسول خدا در نخستين ماه سوم هجرت ، سپاهى را به رهبرى زيد بن حارثه به سوى نجد فرستاد كاروان قريش به تجارت « طلا » و « فضه » كه اين دومى ، به تعبير ابن اسحاق « عُظْم تجارتهم » بود ، مشغول بود .\r\nزيد در منطقهء « قرده » بر آنان فرود آمد ، اموالشان را به غنيمت گرفته و به مدينه بازگشت همراه وى اسيرى نيز بود كه مسلمان شد . از حسان بن ثابت دو شعر دربارهء اين رخداد در دست است . « 5 » او در شعر خود به‌نا امنى راه شام و نيز راه عراق كه آنان گمان مىكردند امنيت دارد ، براى آنان اشاره مىكند .\r\n\r\n\r\n","description":"","footnote":"\r\n( 1 ) . إمتاع الاسماع ، ج 1 ، صص 107 - 106\r\n( 2 ) . طبقات الكبرى ، ج 2 ، ص 31 ؛ المغازى ، ج 1 ، صص 183 - 182\r\n( 3 ) . السيرة النبويه ، ابن هشام ، ج 1 ، ص 46\r\n( 4 ) . المغازى ، ج 1 ، ص 197\r\n( 5 ) . السيرة النبويه ، ابن هشام ، صص 51 - 50 ؛ سبل الهدى والرشاد ، ج 6 ، صص 53 - 51\r\n","page_name":" 502 ","page_number":502},
  {"content":"\r\n\r\n\r\n3 - برخورد با يهود بنى قَيْنُقاع\r\nحادثهء ديگر پس از بدر ، جنگ با طايفهء يهودى بنى قَيْنُقاع بود . اين طايفه يهود در داخل مدينه و در حد فاصل حرّهء شرقى و غربى زندگى مىكردند و از طوايف قدرتمند يهود بودند . آنان هيچگونه مزرعه و كشت و زرعى نداشته و كارشان زرگرى و صنعتگرى بود . « 1 » يهوديان مزبور در شمار كسانى بودند كه در قرارنامه يا آنچه صحيفه ناميده شده ، حضور داشتند و متعهد به انجام آن بودند ، چند نفر از آنان نيز به ظاهر مسلمان شدند اما در سلك منافقان بودند . « 2 »\r\nبه روايت واقدى ، رسول خدا صلى الله عليه و آله و سلم كه پس از بدر احساس كرد آنان قصد فتنه‌گرى دارند ؛ فراهمشان آورده از ايشان خواست تا اسلام را بپذيرند چه بسا آنچه بر قريش رفته ، بر سر آنان بيايد . بنى قينقاع گفتند كه تو با عده‌اى جاهل به نبرد درگير شده‌اى ، ما « بنى الحرب » هستيم . يك بار نيز زنى كه همسر يكى از انصار بود در بازار بنى قينقاع نشسته بود ، فردى يهودى پايين پيراهن وى را به بالا سنجاق كرد . بر سر اين ماجرا يك يهودى و يك مسلمان كشته شدند .\r\nاين اقدام كه نشانگر آغاز فتنه‌گرى يهود بود ، ترس از يك خيانت بزرگتر را نويد مىداد .\r\nآيه‌اى از سورهء انفال - كه درست پس از بدر نازل شده - مسألهء ترس از خيانت را مطرح و تكليف رسول خدا صلى الله عليه و آله و سلم را دربارهء آن آشكار كرد : « اگر مىدانى كه گروهى در پيمان خيانت مىورزند ، به آنان اعلام كن كه همانند خودشان عمل خواهى كرد ؛ زيرا خدا خائنان را دوست ندارد » . « 3 » واقدى مىگويد : همين آيه سبب شد تا رسول خدا صلى الله عليه و آله و سلم به سراغ اين طايفه برود . « 4 »\r\nقلعهء بنى قنيقاع پانزده روز در محاصره بود تا آن كه پذيرفتند تا هر آنچه رسول خدا صلى الله عليه و آله و سلم حكم كند ، بپذيرند . يهوديان تسليم شدند و رسول خدا صلى الله عليه و آله و سلم فرمود تا آنان را در بند كنند . حادثهء مزبور در روز شنبه ( ! ) در نيمه شوال آغاز شده و در روز آغازين ماه ذى قعدهء سال دوم هجرت پايان يافت . طايفهء بنى قينقاع در جاهليت همپيمان خزرج بود . در اين لحظه مسلمانان مؤمن ، به خاطر اسلام ، از هر پيمانى كه در جاهليت داشتند دست كشيدند اما عبد الله بن ابى منافق خزرجى به رسول خدا صلى الله عليه و آله و سلم اعتراض كرده و گفت كه اينان\r\n\r\n\r\n","description":"","footnote":"\r\n( 1 ) . المغازى ، ج 1 ، ص 179 ؛ انساب الاشراف ، ج 1 ، ص 309\r\n( 2 ) . انساب الاشراف ، ج 1 ، ص 285 : يكى از آنان مالك بن ابى قوقل بوده كه خبر چين يهوديان نزد رسول خدا صلى الله عليه و آله و سلم بوده است .\r\n( 3 ) . انفال ، 58\r\n( 4 ) . المغازى ، ج 1 ، ص 177 ؛ و نك : طبقات الكبرى ، ج 1 ، ص 29 ؛ انساب الاشراف ، ج 1 ، ص 309\r\n","page_name":" 503 ","page_number":503},
  {"content":"\r\n\r\nچقدر در جاهليت به او و طايفه‌اش خدمت كرده‌اند . در واقع به بند كشيدن آنان به اين معنى تلقى شده بود كه رسول خدا صلى الله عليه و آله و سلم قصد كشتن آنها را دارد . به هر روى آن حضرت حكم به اخراج بنى قينقاع كرد . عبد الله باز اصرار كرد و خواست تا با رسول خدا صلى الله عليه و آله و سلم صحبت كند اما عويم بن ساعده كه در خانهء حضرت بود او را كنار زد . عبد الله فرياد مىكشيد و از بنى قينقاع مىخواست تا مقاومت كنند ؛ اما آنان كه مىديدند عبد الله بخاطر اصرارش در رفتن نزد رسول خدا صلى الله عليه و آله و سلم صورتش خونى شده گفتند : در جايى كه تو اينچنين خوار شوى و ما نتوانيم وضع را تغيير دهيم نمىمانيم . طايفهء قينقاع بدون آن كه ميانشان با مسلمانان حتى يك تير انداخته شود از مدينه رفتند و مقدار فراوانى سلاح از خود بر جاى نهادند .\r\nعبادة بن صامت كه خود همپيمان يهود بود مأمور اخراج آنان شد . عبد الله منافق او را توبيخ كرد اما عباده گفت : كه وقتى شما اعلان جنگ با رسول خدا صلى الله عليه و آله و سلم داديد من نزد آن حضرت رفتم و از همپيمانى با شما بيزارى جستم ، او افزود : يا اباالحباب ! تغيّرت القلوب و مَحَى الاسلامُ العهوَد ؛ دلها دگرگون شده و اسلام آن پيمانها را محو كرده است . « 1 » به هر روى تلقى آن بود كه رسول خدا صلى الله عليه و آله و سلم اين طايفهء يهود را بخاطر همپيمانى خزرج و اصرار عبد الله بن ابى مورد عفو قرار داده است . بدين ترتيب از سه گروه يهودى مدينه ، يك گروه ، آن شهر را به سوى شام ترك كرد . آنان در منطقهء اذرعات شام « 2 » سكونت كردند و پس از آن گزارشى از ايشان به دست نيامد .\r\n\r\nنبرد احد\r\nكوه احد كه گفته‌اند به دليل جدائيش از كوههاى ديگر منطقه ، احد خوانده شده يا آن كه رسول خدا از روى علاقه به توحيد و اشاعهء آن نامش را توحيد گذاشته « 3 » در فاصلهء شش كيلومترى شهر مدينه بوده ، و اكنون شهر تا دامنهء آن گسترش يافته است . در روز هفتم\r\n\r\n\r\n","description":"","footnote":"\r\n( 1 ) . المغازى ، ج 1 ، صص 179 - 177 ؛ ابن اسحاق آياتى از سورهء مائده را كه آخرين سورهء نازل شده است دربارهء « عبادة بن ثابت » دانست كه البته نادرست است و نشان مىدهد كه سيره نويسان ، به صرف تشابه صورى يك آيه با يك واقعه ، آيه را مرتبط با آن دانسته‌اند .\r\n( 2 ) . اين منطقه اكنون در سوريه در نزديكى شهر « درعا » است ؛ نك : معالم الاثيره ، ص 25\r\n( 3 ) . الروض الانف ، ج 5 ، صص 450 - 449 ؛ سهيلى مىگويد : رسول خدا صلى الله عليه و آله و سلم بسيارى از اسامى زشت امكنه و اشخاص را عوض كرد . گويا نام احد در جاهليت عنقد بوده و رسول خدا آن را احد ناميده است ( تاريخ المدينة المنورة ، ج 1 ، ص 85 ) ؛ در وجه نامگذارى احد ، اين را نيز گفته‌اند كه به دليل جدائيش از ديگر كوهها « احد » خوانده شده است .\r\n","page_name":" 504 ","page_number":504},
  {"content":"\r\n\r\nشوال سال سوم هجرت در دامنهء اين كوه يكى از مهمترين جنگهاى صدر اسلام رخ داد ، جنگى كه تجربه‌اى تلخ اما آموزنده از خود بر جاى گذاشته و در ميان غزوات صدر اسلام يك استثناء به شمار مىآيد .\r\nقريشيان زخم خورده در بدر ، مصمم شدند تا انتقام كشتگان خود را بگيرند . گذشت كه يك بار ابوسفيان با دويست نفر ، به قصد شبيخون به مدينه در آمد اما جز كشتن دو نفر و آتش زدن چند خانه ، فرصت اقدام ديگرى را نيافت . اين اقدام توانست رضايت قريش را فراهم كند . بنابراين كاروان عظيم قريش در دارالندوه نگاه داشته شد و قريشيان توافق كردند تا از هزار شتر و پنجاه هزار دينار كه ارزش مجموعه كاروان بود پس از پرداخت سرمايهء افراد ، سود آن را در راه جنگ با مسلمانان به كار گيرند . « 1 » گفته‌اند قريش با طيب نفس اين امر را پذيرفت و ابوسفيان به عنوان يك « ثائر » ( انتقام گيرنده ) رهبرى را بدست گرفت . « 2 » قريش خود نيروى انسانى كافى براى يك نبرد تمام عيار با مسلمانان را نداشت اما در عوض ، با نفوذ چشمگيرى كه در ساير قبايل داشت توانست تا شمارى از آنان را به حمايت خود برانگيزد . « 3 »\r\nبدين ترتيب با تحريك ابوسفيان و اشعار برخى شاعران قريش ، عده‌اى از عبد منات يا به عبارتى كنانىها و نيز احابيش - كسانى از عرب كه در مكه سكونت داشته و همپيمان قريش بودند « 4 » - و نيز گروهى از قبيلهء ثقيف به يارى قريش « 5 » شتافتند . ابوعزّه جمحى شاعر قريش كه در بدر با منت رسول خدا صلى الله عليه و آله و سلم آزاد شده و عهد كرده بود تا عليه رسول خدا صلى الله عليه و آله و سلم اقدامى نكند ، در شعرى اعراب را به حمايت از قريش فراخواند . تأكيد او در شعرش اين بود كه : مرا به دست دشمن مسپاريد چه در آن صورت ، اسلام همه جا را خواهد گرفت . « 6 » بدين معنى كه اگر اعراب از قريش حمايت نكنند چندى ديگر اسلام به سراغ آنان خواهد رفت .\r\nدر ميان قريش اختلافى بر سر بردن زنان به صحنهء جنگ در گرفت . بردن زنان نشانگر\r\n\r\n\r\n","description":"","footnote":"\r\n( 1 ) . طبقات الكبرى ، ج 2 ، ص 37 ؛ دو آيهء 8 و 38 سوره انفال دربارهء انفاق مشركان براى « صد عن سبيل الله » است . برخى آن را در مورد بدر و گروهى دربارهء احد دانسته‌اند .\r\n( 2 ) . - المغازى ، ج 1 ، ص 200\r\n( 3 ) . در اين باره نك : سبل الهدى والرشاد ، ج 6 ، ص 54\r\n( 4 ) . اينان عبارت بودند از : بنوالهون ، بنوالحارث از كنانه ، بنوالمصطلق از خزاعه ؛ تحيّشوا يعنى تجمعوا ؛ نك : تاج العروس ، ج 17 ، صص 128 - 127 ؛ ذيل مورد : حبش ؛ نك : المغازى ، ج 1 ، ص 201 ؛ در يك مورد ، در شعر حسان بن ثابت ( احابيش به نداشتن « حسب » محكوم شده‌اند : « جمعتموها احابيشاً بلا حسب » ؛ السيرة النبويه ، ابن هشام ، ج 3 ، ص 132\r\n( 5 ) . به عنوان نمونه صد نفر از ثقيف ؛ نك : المغازى ، ج 1 ، ص 203\r\n( 6 ) . انساب الاشراف ، ج 1 ، ص 312 ؛ المغازى ، ج 1 ، ص 201 ؛ السيرة النبوية ، ابن هشام ، ج 3 ، ص 61\r\n","page_name":" 505 ","page_number":505},
  {"content":"\r\n\r\nآن بود كه سپاه به درستى قصد جنگ دارد چه در صورت شكست ، حرمش در اختيار دشمن قرار خواهد گرفت . البته زنان در تحريك سپاه نيز مؤثر بودند . آنها با دف و دايرهء خويش و خواندن اشعارى دربارهء كشتگان بدر سپاه را تحريك مىكردند . « 1 » كسانى موافق و برخى مخالف بودند اما اكثريت موافقت كردند و هند زن ابوسفيان نيز گفت كه در صحنهء جنگ حاضر خواهد شد . ابوسفيان كه وضع را چنين ديد گفت : او از قريش است و با آنها مخالفت نمىكند . « 2 » اين نقل سيستم رهبرى در ميان عرب جاهلى را نشان مىدهد . روساى قبيله كه متنفذان آن هستند با مردم مشورت مىكنند و رهبرى نيز با سخن قبيله مخالفت ندارد .\r\nسپاه قريش ، مركب از سه هزار نفر همراه تجهيزات كافى - با سه هزار شتر و دويست اسب - « 3 » ، دف و طبل زنان و هلهله كنان به سوى مدينه راه افتاد . مورخان مىگويند عباس بن عبد المطلب ضمن نامه‌اى ، خبر حركت قريش و شمار نيروهاى آنان را به رسول خدا صلى الله عليه و آله و سلم داد . مردى غفارى راه را به سرعت طى كرده ، در قبا نامه را بدان حضرت رساند . أُبى بن كعب كه نامه را براى آن حضرت خواند مكلف به سكوت شد . « 4 »\r\nبا اين حال چندى نگذشت كه خبر در مدينه شايع شد . علاوه بر فرستادهء عباس ، گروهى از قبيلهء خزاعه - كه همپيمان رسول خدا صلى الله عليه و آله و سلم بودند - به سرعت به مدينه آمده خبر حركت قريش را به آن حضرت رساندند و به سرعت بازگشتند . آنان در منطقهء رابغ - كه چهار روز راه تا مدينه بود - به قريش برخوردند . قريشيان متوجه شدند با اين حال پنهانكارى در اين امر را چندان مهم نديدند زيرا آنان دو فرض داشتند : يكى آن كه مسلمانان در داخل شهر و خانه‌ها و قلعه‌هاى خود بمانند ، در آن صورت ، قريش تمام نخلها و زراعت آنان را نابود خواهد كرد . فرض دوم آن كه ، در صحرا به رويارويى با قريش آيند ، در آن صورت ، قريش بر اين بارو بود كه افزونى سپاهش مسلمانان را شكست خواهد داد . « 5 »\r\nقريش به حركت خود ادامه داد تا آن كه در دامنهء احد در نزديكى « كوه عينين » استقرار\r\n\r\n\r\n","description":"","footnote":"\r\n( 1 ) . المغازى ، ج 1 ، ص 206 ؛ رسول خدا صلى الله عليه و آله و سلم نيز وقتى شنيد زنان را با دف و طبل آورده‌اند فرمود : أرَدْن ان يُحرّضن القوم و يذكرنهم قَتْلى بدر : نك : المغازى ، ج 1 ، ض 208\r\n( 2 ) . المغازى ، ج 1 ، ص 202 ؛ به دنبال آن برجستگان قريش همسران خويش و گاه مادران را همراه آوردند . براى اسامى آنها نك : انساب الاشراف ، ج 1 ، صص 313 - 312 ؛ السيرة النبويه ، ابن هشام ، ج 3 ، ص 63 ؛ المغازى ، ج 1 ، صص 203 - 202\r\n( 3 ) . الطبقات الكبرى ، ج 2 ، ص 37 ؛ انساب الاشراف ، ج 1 ، ص 313\r\n( 4 ) . انساب الاشراف ، ج 1 ، صص 314 - 313\r\n( 5 ) . المغازى ، ج 1 ، ص 205\r\n","page_name":" 506 ","page_number":506},
  {"content":"\r\n\r\nيافت . فاصلهء ميان « جرف » در نزديك مدينه تا « وطاء » در نزديكى احد ، زمينهاى زراعى بود كه با شتران آبكش آبيارى مىشد . مسلمانان با شنيدن خبر قريش ، ابزار و وسايل و كارگران را از منطقهء مزبور جمع آورى كرده بودند . گفته‌اند محصول مسلمانان آماده دروكردن بوده است . « 1 »\r\nمحلى كه واقدى آن را محل استقرار قريش دانسته به احتمال قريب به يقين بين 1 تا 5 / 1 كيلومترى جنوب كوه احد بوده است . گفتنى است كه مدخل شهر مدينه تنها از طريق شمال شهر ممكن بوده است ؛ به همين دليل قريش كه از جنوب آمده بودند ، شهر را دور زده و از شمال و از كنار كوه احد وارد عرصهء مدينه شدند .\r\nاحتمال شبيخون دشمن در شب جمعه سبب شد كه مسلمانان شب را در اطراف مسجد نگاهبانى دهند . « 2 » همان دو فرضى كه براى قريش مطرح بود ، در پيش روى مسلمانان نيز قرار داشت ؛ آنان مىبايستى چه اقدامى مىكردند ؟ آيا در مدينه مىماندند و از شهر دفاع مىكردند يا در صحرا با دشمن رودررو مىشدند ؟ روز جمعه ، بعد از نماز ، بحث مفصلى در اين باره ميان رسول خدا صلى الله عليه و آله و سلم و اصحابش صورت گرفت . از ميان مردم مدينه ، عبد الله بن ابَىّ اصرار بر ماندن در شهر را داشت . استدلال او آن بود كه ، در صورت ماندن در شهر ، زنان نيز مىتوانند در انداختن سنگ به سوى دشمن كمك كنند . او گفت : تجربهء جنگهاى جاهلى آنان مؤيد آن است كه هر گاه از شهر بيرون رفته‌اند شكست خورده‌اند اما بالعكس ، هيچ گاه در پناه حصار شهر ، شكستى تحمل نكرده‌اند . « 3 »\r\nواقدى پس از نقل اين سخنان مىگويد : عقيدهء پيامبر و بزرگان مهاجر و انصار چنين بود اما ، از كسى جز عبد الله بن ابى ، كه اصرار بر ماندن كرده باشد نام نمىبرد . « 4 » روايت ابن اسحاق نيز چنين است . « 5 » در برابر ، هر دوى آنها اصرار صحابه را بر بيرون رفتن از شهر و رو در رو شدن با دشمن ياد مىكنند . گروهى از نوجوانان ( فتيان أحداث ) كه در بدر نبودند علاقه‌مند بودند تا در يك جنگ تمام عيار دشمن مواجه شوند . گروه ديگر نيز كه مردان كامل السن بودند نظير حمزه ، سعد بن عباده ، و جز آنان ، ترس از آن داشتند تا متهم\r\n\r\n\r\n","description":"","footnote":"\r\n( 1 ) . المغازى ، ج 1 ، ص 207 ؛ روز اول شوال سال سوم هجرى برابر يكشنبه 17 مارس سال 624 ميلادى و مطابق 26 اسفند ماه است . روز 7 شوال كه بنا به نقل واقدى جنگ احد روى داده ( ابن اسحاق شنبه نيمهء شوال را روز جنگ دانسته ، نك : السيرة النبويه ، ابن هشام ، ج 3 ، ص 100 و قتاده 11 شوال را ، نك : دلائل النبوه ، بيهقى ، ج 3 ، ص 201 ) مطابق است با شنبه 23 مارس و مطابق با سوم فروردين ماه ؛ بدين ترتيب روز هفته نيز دقيقاً منطبق با همانى است كه سيره نويسان گفته‌اند . گرمى هواى مدينه در ماه فروردين براى رسيدن وقت درو كافى است .\r\n( 2 ) . طبقات الكبرى ، ج 2 ، ص 37\r\n( 3 ) . المصنف ، عبد الرزاق ، ج 5 ، ص 364\r\n( 4 ) . المغازى ، ج 1 ، صص 210 - 209\r\n( 5 ) . طبقات الكبرى ، ج 3 ، ص 63\r\n","page_name":" 507 ","page_number":507},
  {"content":"\r\n\r\nبه ترس شده « 1 » و همين سبب شود تا قريش بعد از آن نيز جرأت حمله بر آنها بيابد . اين مطلب را ديگران نيز تأكيد كردند و گفتند : در جاهليت نيز كه اعراب بدوى به شهر حمله مىكردند و ما در شهر مىمانديم ، هيچ گاه طمعشان از ما قطع نمىشد . مالك بن سنان بيشتر اصرار داشت تا به هرروى يا پيروز شوند يا شهيد و هر كدام باشد « احدى الحسنيين » است .\r\nحمزه مىگفت : سوگند به نازل كنندهء قرآن كه امروز طعامى نمىخورم مگر آن كه در بيرون مدينه با دشمن مواجه شوم و بر آنان حمله كنم ؛ نعمان بن مالك گفت : مىداند در شمار شهداست ، چرا رسول خدا مىخواهد او را از فيض شهادت محروم سازد ؟ « 2 » مورخان مىگويند : عقيدهء خود حضرت ماندن در شهر بوده است ، اما زمانى كه مشاهده كردند كه مردم ، تنها خروج از مدينه را مطرح مىكنند ، نظرشان را پذيرفت ، سپس به موعظهء آنان پرداخت و آنان را به تلاش و جهاد توصيه فرمود . آن حضرت پس از خواندن نماز عصر به خانه رفت . در اين هنگام صحابه كه احساس كردند ، با خواست رسول خدا صلى الله عليه و آله و سلم مخالفت كرده‌اند ، نگران شدند و زمانى كه ديدند رسول خدا صلى الله عليه و آله و سلم زره جنگ پوشيده ، و بيرون آمد ، نزد آن حضرت رفته ، گفتند : آنان نمىبايست روى تصميم آن حضرت سخنى ابراز مىكردند . اما رسول خدا صلى الله عليه و آله و سلم فرمود : اكنون كه زره به تن كرده سزاوار نيست تا آن را بيرون آورد . سپس فرمود : با نام خداوند حركت كنيد ، اگر صبور باشيد پيروزى از آن شماست ! « 3 »\r\nكسى از سيره نويسان در اين كه عقيدهء رسول خدا صلى الله عليه و آله و سلم در آغاز ، ماندن در شهر بوده ترديد نكرده جز يكى از نويسندگان معاصر كه بطور حدسى مطلبى را ابراز كرده و ديگران پاسخى شايسته به وى داده‌اند . « 4 » يك سؤال اين است كه آيا ماندن در شهر ، وحى الهى بوده يا نظرى كه رسول خدا صلى الله عليه و آله و سلم ابراز كرده است ؟ در نقلهاى رايجِ تاريخى اشاره به وحيانى بودن آن از سوى رسول خدا صلى الله عليه و آله و سلم نشده جز آن كه صحابه در مرحله‌اى پس از پوشيدن زره توسط پيامبر صلى الله عليه و آله و سلم ، گفتند كه ، آنان نمىبايست آن حضرت را در پذيرفتن رأى خودشان مجبور مىكردند ، چه ، اين كار به دست خدا و سپس رسول اوست . اين تعبير نيز آمده كه آنان بين خود گفتند كه « والامر ينزل عليه من السماء » . « 5 » اما خود رسول خدا صلى الله عليه و آله و سلم بر عقيدهء\r\n\r\n\r\n","description":"","footnote":"\r\n( 1 ) . السيرة النبويّة ، ابن هشام ، ج 3 ، ص 63\r\n( 2 ) . المغازى ، ج 1 ، صص 213 - 211 ؛ السيرة النبويّه ، ابن هشام ، ج 1 ، ص 63\r\n( 3 ) . المغازى ، ج 1 ، ص 214 ؛ طبقات الكبرى ، ج 2 ، ص 38 ؛ نك : الصحيح من سيرة النبى صلى الله عليه و آله و سلم ، ج 4 ، صصص 190 - 186\r\n( 4 ) . نك : الصحيح من سيرة النبى صلى الله عليه و آله و سلم ، ج 4 ، صص 190 - 186\r\n( 5 ) . المغازى ، ج 1 ، ص 214 ، 213 ؛ طبقات الكبرى ، ج 2 ، ص 38\r\n","page_name":" 508 ","page_number":508},
  {"content":"\r\n\r\nخويش به اعتبار آن كه دستور الهى است اصرار نكرده و بعيد مىنمايد كه اگر چنين بود ، آن را ابراز نمىكرد .\r\nرسول خدا صلى الله عليه و آله و سلم ، شب جمعه خوابى ديد كه گويى در زره‌اى مستحكم قرار دارد ، شمشيرش از قبضه شكسته ، گاوى ذبح شده و قوچى را از پى خود مىكشد . گفته شده است كه زره محكم به مدينه تعبير شده است و گفته‌اند كه اين خواب سبب شد تا رسول خدا صلى الله عليه و آله و سلم عقيده به ماندن در شهر پيدا كند . « 1 » با اين حال اصحاب كه اصرار بر بيرون رفتن داشتند مىگفتند كه خود تأويل گاو ذبح شده بوده و مىدانند كه به شهادت مىرسند و بر همين اساس اصرار بر رفتن داشتند . به هر روى مىتوان گفت كه اگر حكم ماندن در شهر ، يك حكم الهى بود ، رسول خدا صلى الله عليه و آله و سلم بر آن پايدارى مىكرد و حداقل پس از آن كه رؤساى انصار از اصرار بىمورد خود برگشتند ، آن حضرت در شهر مىماند .\r\nچنين مىنمايد كه عقيدهء شخصى رسول خدا صلى الله عليه و آله و سلم بر ماندن در شهر بود . اما وقتى رأى اكثريت مردم را در خروج از شهر ديد نخواست با آنان مخالفت كند . پس از آن كه انصار متوجّه اشتباه خود شدند ، رسول خدا صلى الله عليه و آله و سلم فرمود : اكنون كه زره خويش را پوشيده ، بيرون آوردن آن مناسب نيست . دليل اين امر آن بوده كه به هر روى تصميم گيرى در اين امور نمىتواند در جوّ دودلى و ترديد باشد و هر لحظه آن را عوض كرد . پيامبر در مسألهء جنگ ، خواست مردم را در نظر مىگرفت ، زيرا تحمل صدمات جنگ چندان آسان نبود و اگر مردم خود بر كارى موافق و بر آن مصرّ بودند ، هر گونه پيامدى را ناشى از تصميم خود مىديدند ، به علاوه اعتناى به آنان در چنين امر مهمى ، آنان را در جنگيدن ، دلگرم مىكرد . « 2 »\r\n\r\n\r\n","description":"","footnote":"\r\n( 1 ) . طبقات الكبرى ، ج 2 ، ص 38\r\n( 2 ) . اين بماند كه جنگ احد مصداق بىتوجهى اصحاب به امر رسول خداست ؛ در واقع هم در اينجا و هم پس از آن در طى جنگ ، نافرمانى اصحاب ، سبب اين مصايب شد . درست است كه اصحاب خود را مكلف به اطاعت مىديدند اما كما بيش مخالفتها نيز مطرح بود . از اين امر كه از سپاه هزار نفرى اسلام ، سيصد نفر بازگردند نمىتوان ساده گذشت . اين سيصد تن مسلمان منافق يودند - ولو به معناى ضعيف الايمان - كه در همين مدينه زندگى مىكردند . در عين حال و البته كعب بن مالك در برابر دشمن افتخار مىكند كه مسلمانان پيامبرى دارند كه در هر حال از وى اطاعت مىكنند ؛ او در شعرى كه دربارهء همين غزوه احد سروده مىگويد ( السيرة النبوية ، ابن هشام ، ج 3 ، ص 133 ) :\r\n و فينا رسول الله نَتْبع أمره * اذا قال فينا القول لا نتطلع \r\n تَدَلّى عليه الروح من عند ربه * يُنَزَّل من جوّالسماء و يرفع \r\n نشاوره فيما نريد و قصرنا * اذا ما اشتهى أنا نطيع و نسمع \r\nدر ميان ما رسول خداست كه هر گاه چيزى مىگويد اجلالًا از وى پيروى مىكنيم . كسى كه روح از سوى پروردگارش ، از فراز آسمان ، نزول و صعود دارد . ما در آنچه اراده كنيم با او مشورت مىكنيم و در نهايت ، در آنچه او اراده كند ما از او پيروى مىكنيم\r\n","page_name":" 509 ","page_number":509},
  {"content":"\r\n\r\nسپاه اسلام عصر جمعه حركت كرده و براى استراحت و در منطقه‌اى كه با نام « شيخيْن » « 1 » شناخته شده توقف كرد . در آنجا پس از وارسى تك تك سپاه ، افراد كم سن را از سپاه ، جدا كرد . در اين سپاه عبد الله بن ابى نيز همراه شمارى از همپيمانان يهودى آمده بود .\r\nرسول خدا صلى الله عليه و آله و سلم فرمود : لا يُسْتَنْصر بأهل الشرك على أهل الشرك ، « 2 » زمانى كه رسول خدا صلى الله عليه و آله و سلم در شيخين توقف كرد ، عبد الله با شمارى از منافقان از وى جدا شده و در گوشه‌اى ديگر منزل گزيد . نيمه‌هاى شب ، سپاه اسلام حركت كرده و مسمانان نماز صبح را در احد خواندند . آنان بنابه دستور رسول خدا صلى الله عليه و آله و سلم راهى را انتخاب كردند تا به مشركين بر نخورده « 3 » به دامنهء احد بروند . در اين لحظه عبد الله بن ابى با سيصد تن از همراهان منافق خود راه بازگشت را در پيش گرفت ؛ « 4 » اما رسول خدا صلى الله عليه و آله و سلم حتى به پشت سر خود نگاه نيز نكرد ؛ بدين ترتيب از هزار نفرى كه همراه آن حضرت بودند ، هفتصد نفر باقى ماندند . « 5 » عبد الله بن ابى دربارهء توجيه بازگشت خود مىگفت : ما تعهد دفاع از او را در داخل شهر خود بر عهده گرفته بوديم نه در خارج شهر ؛ به علاوه از او خواستيم تا داخل شهر بماند و بجنگد ، اما رأى ما را نپذيرفته تسليم خواست بچه‌ها شد !\r\nسيره نويسان دربارهء محل استقرار مسلمانان و مشركان آگاهيهاى لازم را داده‌اند جز آن كه امروزه محل دقيق برخى از اسامى وارده در سيره چندان مشخص نيست . آنچه گفتنى است آن كه مشركان در دامنهء كوه احد پايين آمده و مسلمانان از كنار آنان - سمت چپ - گذشته ، به سوى كوه بالا رفته و در شِعْبى از كوه احد بر لبهء وادى مستقر شدند . « 6 » كوه كوچكى به نام عينين كه بعداً كوه تيراندازان - جبل الرماة - ناميده شد در ست چپ محل استقرار مسلمانان قرار داشت ؛ بدين ترتيب كوه احد پشت سر پيامبر صلى الله عليه و آله و سلم ، كوه عينين سمت چپ و مدينه رودرروى مسلمانان بود . « 7 » اين در حالى بود كه مدينه پشت سر قريش بوده و فاصلهء بيشترى تا احد داشتند . رسول خدا صلى الله عليه و آله و سلم عبد الله بن جُبَيْر را با پنجاه نفر بر كوه\r\n\r\n\r\n","description":"","footnote":"\r\n( 1 ) . در آنجا دو قلعه كوچك بود كه اصطلاحاً آنها را « اطُم » مىنامند . در اين اطم ، دو پير مرد زندگى مىكردندو لذا منطقه را شيخَيْن مىناميدند .\r\n( 2 ) . طبقات الكبرى ، ج 2 ، صص 39 ، 48\r\n( 3 ) . السيرة النبوية ، ابن هشام ، ج 3 ، ص 65\r\n( 4 ) . - در روايت ابن اسحاق آمده كه بين راه مدينه تا احد ، يك سوم سپاه به طرفدارى عبد الله بن ابى بازگشتند ؛ السيرة النبوية ، ابن هشام ، ج 3 ، ص 64\r\n( 5 ) . طبقات الكبرى ، ج 2 ، ص 390 ؛ انساب الاشرف ، ج 1 ، ص 315\r\n( 6 ) . - السيرة النبوية ، ابن هشام ، ج 3 ، ص 64 ( و مضى رسول الله حتى نزل الشعب من احد فى عدوة الوادى الى الجبل ) .\r\n( 7 ) . المغازى ، ج 1 ، ص 221 ( فجعل احُداً اخلف ظهره ، و استقبل المدينه وجعل عَيْنَيْن عن يساره )\r\n","page_name":" 510 ","page_number":510},
  {"content":"\r\n\r\nعينين گذاشت . به احتمال قوى آن حضرت براى جنگ در سمت راست كوه عينين قرار داشته واندكى جلوتر آمده است . فاصله ميان عينين و احد پيش از اين كمتر بوده اما اكنون به دليل آبادى و خيابان كشى كوه كوچكتر شد و لذا فاصله آنها بيشتر شده است . در واقع ، اين محل مدخل ورودى شهر بوده و بارها بر روى كوه عنينين ( الرماة ) قلعه‌هايى ساخته و خراب شده و سبب فرسودگى كوه و كوچك شدن آن شده است . « 1 »\r\nگفته شده كه حدود هزار نفر همراه رسول خدا صلى الله عليه و آله و سلم از شهر خارج شدند اما همانگونه كه گذشت قريب به سيصد تن با ابن ابَىّ بازگشتند . « 2 » پرچم مهاجران در دست على بن ابى طالب عليهما السلام « 3 » ، پرچم انصارِ اوسى در دست اسَيْد بن حُضير و پرچم انصار خزرجى در اختيار حُباب بن منذر قرار گرفت . « 4 » چهره‌هاى برجستهء سپاه شرك ، خالدبن وليد ، عكرمة بن ابى جهل ، صفوان بن اميه و عبد الله بن ابى ربيعه بودند . به گزارش واقدى ، رسول خدا صلى الله عليه و آله و سلم صفوف سپاهيان خويش را منظم كرده شانه هايشان را با يكديگر برابر كرد . « 5 » پس از آن ضمن خطبه‌اى ، مردم را توصيه به عمل به احكام الهى و پرهيز از نواهى خداوند كرده ، آن روز را ، روز مزد و پاداش دانستند ، البته براى كسانى كه صبر ، يقين ، تلاش و نشاط را پيشهء خود كنند . آن حضرت جنگ با دشمن را جنگى سخت خواندند كه تنها صبر آن را آسان مىكند . رسول خدا صلى الله عليه و آله و سلم فرمود : از اختلاف و نزاع با يكديگر بپرهيزيد كه مايهء ضعف و ناتوانى است و خداوند آن را دوست ندارد . « 6 »\r\n\r\n\r\n","description":"","footnote":"\r\n( 1 ) . در اين باره مقالهء مستقلى نگاشته‌ايم كه در مقالات تاريخى ، دفتر نخست چاپ شده است .\r\n( 2 ) . شعرى از كعب بن مالك صراحت در تعداد سپاه اسلام دارد : ( نك : دلائل النبوه ، بيهقى ج 3 ، ص 209 )\r\n ثلاثة الاف و نحن نصية * ثلاث مئين ان كَثُرْنا و اربع \r\n( 3 ) . يكى از فضايل اصحاب همين بوده كه لواء يا رايه در دست آنها باشد . امام على عليه السلام بخاطر شجاعت خود معمولًا پرچمدار يا رايت‌دار سپاه اسلام بود ، اما هر بار برخى راويان عثمانى مذهب دربارهء از بين بردن اين فضيلت مىكوشند . يك راه آن اين است كه مثلًا گفته مىشود : لواء مهاجرين در دست على عليه السلام بود اما گفته‌اند كه لواء دست مصعب بن عمير بوده ! از همه جالب‌تر روايتى است كه بيهقى از مغازى موسى بن عقبه نقل كرده كه در آن آمده : حامل لواى مهاجرين يكى از اصحاب بود كه مىگفت : من عاصم ( به معناى حافظ ) چيزى خواهم بود كه به دست من است آنگاه طلحة بن ابى طلحه گفت : اى عاصم ، آيا به جنگ من مىآيى ؛ گفت آرى و سپس طلحه را به قتل آورد ؛ نك : دلائل النبوه ، ج 3 ص 210 ؛ در اين روايت با اين كه از نظر تاريخى روشن است كه آن فرد جز امام على عليه السلام نبوده ، راوى از آوردن نام او خوددارى مىكند . دربارهء شواهدى كه نشان مىدهد لواى مهاجرين در احد در دست امام على عليه السلام بوده نك : الصحيح من سيرة النبى ، ج 4 صص 197 - 193\r\n( 4 ) . المغازى ، ج 1 ص 215 .\r\n( 5 ) . انساب الاشراف ، ج 1 ، ص 316\r\n( 6 ) . المغازى ، ج 1 ، صص 223 - 222 ؛ در اشعار كعب مالك اشاراتى به دستورات رسول خدا صلى الله عليه و آله و سلم آمده و ضمن آن از اين نكته ياد شده كه بايد ترس از مرگ را كنار بگذارند و خالص براى خدا باشند :\r\n قال رسول الله لما بَدَوا لنا * ذروا عنكم هَوْل المنيات و اطمعوا \r\n و كونوا كمن يشرى الحياة تقرباً * الى ملك يُحْيا لديه و يُرْجع \r\nنك : السيرة النبويه ، ابن هشام ، ج 3 ص 133\r\n","page_name":" 511 ","page_number":511},
  {"content":"\r\n\r\nتوصيهء رسول خدا صلى الله عليه و آله و سلم به تيراندازان كوه عينين اين بود : شما مراقب پشت سر ما باشيد ، ترس آن دارم كه از آن سوى بر ما حمله برند ، شما در جاى خود بمانيد و حركت نكنيد ، حتى اگر ديديد كه ما دشمن را شكست داده و به لشكرگاهش وارد شديم و يا ديديد كه ما كشته شديم باز از جاى خود حركت نكنيد ؛ خدايا من ترا بر ايشان گواه مىگيرم . رسول خدا صلى الله عليه و آله و سلم تأكيد كرد كه احتمال حملهء سواران قريش از آن سوى هست ، اما سوار ، در برابر تيراندازى نمىتواند حركت كند . « 1 » آنچه رسول خدا صلى الله عليه و آله و سلم از آن هراس داشت و واقع شد اين بود كه سواران قريش از جنوب كوه عينين به سمت شرق حركت كرده كوى عينين را دور زده در حد فاصل احد و عينين بر لشكرگاه مسلمانان كه در دامنهء احد بود حمله بردند .\r\nفضاى باز منطقه به گونه‌اى بود كه آنان از دور كوه عينين را مىديدند و لحظه‌اى كه سربازان از روى كوه پايين آمدند ، سواران به سوى آن حركت كردند .\r\nدر آغاز ، تيراندازى بين دو طرف بالا گرفت كه طى آن قبيلهء هوازن از سوى مشركان عقب نشست . « 2 » همچنين ابو عامر نامى از اوس همراه پنجاه تن از قومش كه در آغاز آمدن رسول خدا صلى الله عليه و آله و سلم به مدينه به قريش ملحق شده بودند ، در اين جنگ حاضر شدند . اين ابو عامر در جاهليت به ابو عامر را هب شهرت داشت ، و رسول خدا صلى الله عليه و آله و سلم او را ابو عامرفاسق نام گذاشت . او و شمارى از بردگان دشمن در آغاز به سمت مسلمانان سنگ پرانى كردند . « 3 » اولين برخورد ، مبارز خواهى طلحة بن ابى طلحه صاحب لواى مشركان و از طايفهء بنى عبد الدار بود كه على عليه السلام به سراغش رفت و پس از مختصرى جنگ ، ضربتى بر او زد كه فرقش را تا ريش او شكافت ، على عليه السلام برگشت ؛ وقتى پرسيدند چرا سرش را جدا نكرد فرمود كه در موقع افتادن عورت او برهنه شد ، از سر خويشى او را رها كردم چه مىدانستم او همان قوچى است كه از دشمن كشته مىشود ؛ « 4 »\r\nدر آن لحظه رسول خدا صلى الله عليه و آله و سلم مسرور شد و تكبيرگفت . پس از طلحه ، برادرش عثمان ، لواء را در دست گرفت كه حمزه بر وى يورش برد و ضربتى به وى زد كه دست و كتفش را جدا كرده شش او پديدار شد .\r\nپرچم در دست ابو سعد بن ابى طلحه افتاد كه بنا به نقلى به دست امام على عليه السلام كشته\r\n\r\n\r\n","description":"","footnote":"\r\n( 1 ) . المغازى ، ج 1 ، ص 225 ؛ طبقات الكبرى ، ج 2 ، ص 40\r\n( 2 ) . طبقات الكبرى ، ج 2 ، ص 40\r\n( 3 ) . السيرة النبويه ، ابن هشام ، ج 3 ، ص 67\r\n( 4 ) . المغازى ، ج 1 ، ص 226 ، ( اشاره به خوابى كه رسول خدا صلى الله عليه و آله و سلم ديده بود )\r\n","page_name":" 512 ","page_number":512},
  {"content":"\r\n\r\nشد . « 1 » چند حملهء ديگر نيز صورت گرفت كه طى آن شمارى از مشركان به دست على عليه السلام ، طلحة بن عبيدالله و زبير كشته شدند . « 2 » اين پيروزى شگفت در همان ساعت آغازين جنگ بسيار اميد بخش بود . همچنانكه اقدامات مزبور سپاه دشمن را در هم ريخت . زنان قريش كه كار تحريك سپاه را عهده‌دار بودند متفرق گشتند و كسانى را كه مىگريختند نكوهش نمىكردند . « 3 » در اين فاصله چند بار خالد خواست تا از سمت كوه عينين حمله كند كه با تير اندازان روبرو شده و نتوانست نفوذ كند . « 4 » اين وضع ادامه يافت تا آن كه مسلمانان دشمن را دنبال كرده و وارد لشكرگاه آنان شدند . « 5 » گزارش نِسْطاس كه آن زمان بردهء صفوان بوده و در لشكرگاه مانده بود ، حكايت از آن دارد كه مسلمانان تا آنجا پيش رفتند كه وى را به اسارت گرفته و اموال لشكرگاه را تصاحب كردند . « 6 »\r\nبا اين حال نبايد تصور كرد كه در آن لحظه دشمن بطور كامل متفرق و منهزم گشته بوده است ؛ دليل آن نيز حملهء خالد با سواران خود ، از سمت شرق عينين و دور زدن آن و گذشتن از حد فاصل احد و كوه عينين است . در لحظه‌اى كه مسلمانان به سراغ لشكرگاه رفتند ، تيراندازان تصور كردند كه كار آنان پايان يافته و على رغم اصرار فرماندهء خود ، از كوه عينين پايين آمدند تا از غنايم جنگ بىنصيب نمانند . « 7 » خالد كه از دور متوجه خالى شدن كوه از تيراندازان شد بدان سوى حمله كرد « 8 » ؛ اين بار عبد الله بن جُبَير با يارانش كه كمتر از ده تن بودند مقاومت كردند تا به شهادت رسيدند . پس از آن دشمن بر سر مسلمانان پراكنده‌اى ريخت كه هيچ گونه آمادگى نداشتند . نِسطاس مىگويد : ما تسليم\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 127 ؛ المغازى ، ج 1 ص 227 ؛ سر جمع نه نفر از بنى الدار كه اصرارداشتند طبق سنت جاهلى ، لواء در دست آنان باشد ، در احد كشته شدند ؛ نك : المغازى ، ج 1 ، صص 307 - 308\r\n( 2 ) . طبقات الكبرى ، ج 2 ، ص 41\r\n( 3 ) . اشعار آنان را در تحريك مشركان ببينيد در : طبقات الكبرى ، ج 2 ، ص 40 ؛ السيرة النبويه ، ابن هشام ، ج 3 ، ص 68 ؛ انساب الاشراف ، ج 1 ، ص 317 :\r\n نحن بنات طارق * نمشى على النمارق \r\n إن تقبلوا نعانق * او نذبروا نفارق \r\nفراق غير وامق\r\n( 4 ) . نك : مجمع البيان ج 2 ، ص 496\r\n( 5 ) . انساب الاشراف ، ج 1 ، ص 318\r\n( 6 ) . المغازى ، ج 1 ، ص 230\r\n( 7 ) . آنها در حالى كه فرياد الغنيمة ، الغنيمة سرداده بودند از كوه پايين آمدند ؛ نك : دلائل النبوه ، بيهقى ، ج 3 ، ص 267\r\n( 8 ) . طبقات الكبرى ، ج 2 ، ص 41 ؛ انساب الاشراف ، ج 1 ، ص 318 ؛ المغازى ، ج 1 ، ص 232 ؛ در عبارت واقدى آمده : نظر خالدبن الوليد الى خلأ الجبل و قِلّة اهله ، خالد متوجه خالى شدن كوه و كمى افراد مستقر در آن شد . برخى مترجمان خلأ الجبل را تنگه معنا كرده‌اند در حالى كه اساساً صحبت تنگه در ميان نبوده است .\r\n","page_name":" 513 ","page_number":513},
  {"content":"\r\n\r\nمسلمانان شده بوديم كه من متوجه كوه شده و ديدم كه سپاه ما بر مسلمانان يورش برد . او مىگويد : لحظه‌اى قبل از آن تيراندازان مسلمان را ديدم بود ه از كوه پائين آمده و در حالى كه جعبه‌هاى تير خود را در دست داشتند چيزى از غنايم در دست گرفته بودند ! لحظه‌اى كه يورش سپاه خالد آغاز شد ، مسلمانان از هر سوى و بيشتر به سوى كوه احد و برخى به سوى مدينه گريختند . « 1 »\r\nاوضاع به گونه‌اى آشفته شد كه مسلمانان بر يكديگر شمشير مىزدند و يكديگر را مجروح مىكردند بطورى كه يكى از مسلمانان به همين طريق كشته شد « 2 » در اين لحظه مصعب بن عمير به دست مشركان به شهادت رسيد ، كسى كه وى را به شهادت رساند ، به گمان آن كه رسول خدا صلى الله عليه و آله و سلم را كشته ، فرياد زد كه محمد كشته شده است . « 3 » اين خبر بر پراكندگى مسلمانان افزود و بسيارى به همين دليل صحنه را ترك كردند . « 4 » كعب بن مالك مىگويد : من پيامبر صلى الله عليه و آله و سلم را ديدم كه زنده است ؛ فرياد زدم كه رسول خدا صلى الله عليه و آله و سلم زنده است ، اما آن حضرت اشاره كرد كه ساكت باشم . « 5 » مشركان تصور كردند كه رسول خدا صلى الله عليه و آله و سلم كشته شده است ، اين خبر آنان را در ادامهء جنگ و تعقيب مسلمانان سست كرد . ابوسفيان پرسيد :\r\nكدامتان محمد را كشتيد . ابوقميئه گفت : من ؛ ابوسفيان گفت : تو را لباسى خواهيم پوشاند كه عجمان بر پهلوانان خود مىپوشانند . « 6 »\r\nابوسفيان در ميان كشتگان به دنبال جسد رسول خدا صلى الله عليه و آله و سلم مىگشت : پس از مدتى كه او را نيافت دريافت كه ابوقميئه دروغ گفته است ؛ خالد نيز گفت كه محمد را ديده كه همراه چند تن از يارانش بر كوه بالا رفتند . جنگ تا پايين كوه ادامه داشت و آنجا بود كه آخرين صحابه به شهادت رسيدند ؛ پس از آن مسلمانان به بالاى كوه رفته و درگيرى خاتمه يافت . « 7 » ، وجود شعب در كوه تأثير زيادى در حفظ جان پيامبر و نجات عده‌اى از صحابه داشت ؛ لذا بعدها ابن زبعرى در شعر خود گفت : « و لو لا علوه الشعب غادرن احمداً . » « 8 »\r\nپراكندگى مسلمانان و آشفتگى سپاه اسلام به قدرى بود كه محمد بن مَسْلمه مىگفت :\r\n\r\n\r\n","description":"","footnote":"\r\n( 1 ) . المغازى ، ج 1 ، ص 231\r\n( 2 ) . او يمان ، پدر حذيفة بن يمان بود ؛ اسَيد بن حُضَير نيز به دست يكى از انصار مجروح گرديد ؛ نك : انساب الاشراف ، ج 1 ، ص 322 ؛ از آنجا كه غالب افراد سر و صورت خود را پوشانده بودند ، كمتر افراد شناخته مىشدند .\r\n( 3 ) . السيرة النبويه ، ابن هشام ، ج 3 ، ص 142 ؛ انساب الاشراف ج 1 ، ص 323\r\n( 4 ) . المغازى ، ج 1 ، صص 281 - 280\r\n( 5 ) . السيرة النبويه ، ابن هشام ، ج 3 ، ص 83 ؛ المغازى ، ج 1 ، صص 236 - 235\r\n( 6 ) . المغازى ، ج 1 ، ص 236 ؛ انساب الاشراف ، ج 1 ، ص 323\r\n( 7 ) . المغازى ، ج 1 ، ص 281\r\n( 8 ) . مجمع البيان ، ج 2 ، ص 513\r\n","page_name":" 514 ","page_number":514},
  {"content":"\r\n\r\nخود ديدم كه رسول خدا صلى الله عليه و آله و سلم فلان شخص و فلان شخص را صدا زده مىگفت : من محمد هستم ، اما آنان از وى گريختند . « 1 » خالد بن وليد بعدها مىگفت : عمر را تنها ديد كه بالاى كوه مىرود ، اما به روى خود نياورده بود چه ترسيده بود از همراهانش ، كسى متوجه او شده وى را به قتل آورد . « 2 » برخى فراريان تا نزديك مدينه ( محلهء منقّى ) گريخته بودند . « 3 » نملة بن ابى نملة مىگويد : آن روز رسول خدا صلى الله عليه و آله و سلم را ديدم كه تنها چند نفر از يارانش همراه وى بودند ؛ در آن لحظه ، سپاه دشمن در كمال آرامش به هر كارى كه دلش مىخواست دست مىزد . « 4 »\r\nمشركان بيشتر جنازه‌هاى شهدا و از جمله جسد حمزهء سيدالشهدا را مثله كردند . مثله كردن برخى همچون عمرو بن جموح به حدى بود كه تمام اعضايش را از يكديگر جدا كرده بودند ، بطورى كه شناخته نمىشد . « 5 » در نقلى آمده كه هند و ديگر زنان ، تمامى شهداى مسلمان را مثله كردند ، تنها استثنا حنظله بود كه پدرش در شمار مشركان بوده و او آنان را از مثله كردن فرزندش باز داشت . « 6 » هند همسر ابوسفيان دليل مثله كردن حمزه را آرامش خود نسبت به كشتگان قريش دانست :\r\n شَفَيتُ مِنْ حمزة نَفْسى بُاحد * حَتّى بَقَرْتُ بَطْنَهُ عَنِ الْكَبد « 7 » \r\nدر برابر فرار مردم ، مقداد از پايدارى رسول خدا صلى الله عليه و آله و سلم سخن مىگويد و اين كه تا آخرين لحظه همراه چهارده تن از يارانش مقاومت كرده با تير و سنگ به دشمن حمله مىكرد . « 8 »\r\n\r\n\r\n","description":"","footnote":"\r\n( 1 ) . المغازى ، ج 1 ، ص 237\r\n( 2 ) . المغازى ، ج 1 ، ص 237\r\n( 3 ) . السيرة النبويه ، ابن هشام ، ج 3 ، ص 87\r\n( 4 ) . المغازى ، ج 1 ، ص 240\r\n( 5 ) . المغازى ، ج 1 ، ص 267\r\n( 6 ) . المغازى ، ج 1 ، ص 274\r\n( 7 ) . السيرة النبويه ، ج 3 ، ص 92\r\n( 8 ) . المغازى ، ج 1 ، ص 240 ، دربارهء نام فراريان اختلافاتى وجود دارد كه قاعدتاً تحريفاتى در آن صورت گرفته است ؛ اين تحريف در خود متن مغازى واقدى نيز رسوخ كرده ، چه در نسخه‌اى كه بر اساس آن كتاب چاپ شده ، در موردى كه اشاره به فراريها شده از جمله آمده : « فلان و فلان شخص » از فراريها بودند . مصحح در پاورقى يادآور شده كه در متن مزبور در شرح نهج البلاغه ابن ابى الحديد به نقل از واقدى به جاى كلمهء فلان و فلان نام عمر و عثمان آمده است ( نك : ص 227 و نيز نك : دلائل النبوة ، بيهقى ، ج 3 ، ص 310 ) ؛ در روايتى سعد وقاص مىگويد : همهء ما در آغاز از آن حضرت دور شده سپس نزد او جمع شديم مگر طلحه ؛ نك : المغازى ، ج 1 ، ص 254 ؛ فراريان برخى به مدينه و گروهى تا دامنهء كوه بالا رفتند ، واقدى مىگويد : عمر همراه گروهى در گوشه‌اى نشسته بود ، انس بن نضر از آنان پرسيد : چرا نشسته‌ايد ؟ گفتند : رسول خدا ( ص ) كشته شد ؛ انس گفت : برخيزيد و در همان راهى كه او كشته شد شما نيز كشته شويد : المغازى ، ج 1 ، ص 280 ؛ نظير همين گزارش را ابن اسحاق نيز آورده و ضمن آن مىگويد : عمر ، طلحه و گروهى از مهاجر و انصار نشسته بودند ؛ نك : دلائل النبوة ، ج 3 ، ص 254 ؛ السيرة النبويه ، ابن هشام ، ج 3 ، ص 83 . بنا به اين عبارت طلحه نيز در شمار فراريها بوده است . عمر نيز مىگفت : وى چونان بز كوهى از كوه بالا مىرفته تا زمانى كه به پيامبر ( ص ) برخورده است ( المغازى ، ج 1 ، ص 321 ) ؛ معلوم نيست كه چه زمانى با پيامبر ( ص ) برخورد كرده است . استاد سيد جعفر مرتضى به تفصيل دربارهء فراريان احد سخن گفته است ؛ نك : الصحيح من سيرة النبى ( ص ) ، ج 3 ، صص 250 - 241 ؛ گفتنى است كه خداوند از اين گناه كبيرهء اصحاب درگذشت .\r\n","page_name":" 515 ","page_number":515},
  {"content":"\r\n\r\nبرخى از همين افراد و به تدريج بسيارى ديگر اندكى پس از گريز ، بار ديگر گرد رسول خدا صلى الله عليه و آله و سلم جمع شدند . واقدى مىگويد : اولين گروهى كه تا محلهء بنى حارثه رفته بودند و به سرعت بازگشتند ، دسته‌اى از انصار بودند . آنان در بازگشت به قلب دشمن تاختند و جنگيدند تا همگى به شهادت رسيدند . « 1 » ضراربن خطاب كه آن زمان در شمار مشركان بود ، مىگويد : پس از گريز ، شمارى از انصار بازگشتند و ما آنان را كه سخت پايدارى مىكردند ، به شهادت رسانديم . « 2 » در واقع حملات مجدد برخى از مسلمانان سبب شد كه تا اندازه‌اى اوضاع رو به بهبودى رود ، گرچه قريش انتقام خويش را گرفته و گويا رهبرى آن ، بيش از اين را در آن شرايط نمىخواست ؛ البته اگر رسول خدا صلى الله عليه و آله و سلم به شهادت رسيده بود براى آنان بهتر بود . به هرحال آنان مصمم شدند تا بازگردند .\r\nتلاشهاى فردى برخى از اصحاب نيز تأثير عمده‌اى در حفظ جان پيامبر صلى الله عليه و آله و سلم و حفظ اوضاع داشت تا آن اندازه كه اسلام پايدار ماند . در شمار پايدارترين افراد امام على عليه السلام بود كه تا آخرين لحظه از رسول خدا صلى الله عليه و آله و سلم جدا نشد ؛ آن حضرت بعدها در بصره با اشاره به وقايع احد ، از شرايط سخت آن روز و درگيرى و جنگش با دشمن سخن گفته است . « 3 » به نقل ابن هشام آمده كه ابن ابى نجيح ، گفت : در روز احد اين صدا شنيده شد :\r\n لافَتى الّا على * لاسيف الّا ذُوالْفَقار « 4 » \r\nگفته شده است كه در آن روز ، امام هفتاد مورد زخم برداشت . « 5 » ابن هشام اشعارى از حجاج بن علاط سُلَمى آورده كه وى از شهامت و شجاعت على عليه السلام در كشتن طلحة بن ابى طلحه و ديگر برادرانش كه پرچمدار دشمن بودند ستايش مىكند . « 6 » به هر روى امام از شمشير خويش در اين جنگ راضى بود ، شمشيرى كه پس از جنگ خون آلود و خم گشته بود . « 7 » يكى از منافقان كه نامش قزمان بود و همراه عبد الله بن ابى به مدينه بازگشت ، مورد سرزنش زنان مدينه قرار گرفت و بار ديگر به رسول خدا صلى الله عليه و آله و سلم ملحق شد . او كه فردى شجاع بود در طول جنگ سخت بر دشمن يورش برده يكى دو نفر را به قتل رساند تا آن كه مجروح شد ؛ قتادة بن نعمان به او رسيد و گفت : شهادت گوارايت باد ! قزمان گفت :\r\n\r\n\r\n","description":"","footnote":"\r\n( 1 ) . المغازى ، ج 1 ، ص 257\r\n( 2 ) . المغازى ، ج 1 ، ص 283\r\n( 3 ) . المغازى ، ج 1 ، ص 256\r\n( 4 ) . السيرة النبويه ، ابن هشام ، ج 3 ، ص 100 ؛ مجمع البيان ، ج 2 ، ص 497\r\n( 5 ) . همان ، ج 3 ، ص 47 ؛ دلائل النبوه ، بيهقى ، ج 3 ، ص 234\r\n( 6 ) . السيرة النبويه ، ابن هشام ، ج 3 ، ص 151\r\n( 7 ) . دلائل النبوه ، بيهقى ، ج 3 ، ص 283\r\n","page_name":" 516 ","page_number":516},
  {"content":"\r\n\r\nبراى « دين » نجنگيده بلكه براى جلوگيرى ازتسلط قريش بر سرزمينشان جنگيده است . ( در برخى از نقلها آمده كه من براى دفاع از « حسب » به جنگ آمدم . ) زمانى كه رسول خدا صلى الله عليه و آله و سلم اين مطلب را شنيد فرمود : او از اهل جهنم است . « 1 » رسول خدا صلى الله عليه و آله و سلم هدفش آن بود تا حركت جهادى را بطور كامل رنگ دينى دهد . لذا وقتى كعب بن مالك بعدها در شعر خود گفت : « مجالدنا عن جِذمنا كل فخمة » ؛ يعنى ما در دفاع از « اصل » هر سپاهى را در هم مىكوبيم ، حضرت فرمود : بهتر است شعر اين گونه باشد : « مجالدنا عن ديننا كل فخمة . » « 2 » در برابر قزمان ، كسى چون عمرو بن ثابت همان روز ايمان آورد و حتى بدون آن كه يك نماز بگزارد در جنگ به شهادت رسيد . « 3 »\r\nدر اين جنگ رسول خدا صلى الله عليه و آله و سلم نيز از ناحيه صورت و دهان زخمى شد ؛ آن حضرت حربه‌اى به ابىّ بن خلف زد كه اين سبب مجروح شدن و سپس مرگ او در طول راه بازگشت قريش به مكه شد . « 4 » آن حضرت از جنگِ چند تن از اصحاب خويش ستايش كرد : على عليه السلام ، سهل بن حنيف ، ابودجانه ، عاصم بن ثابت و حارث بن صمه . « 5 » نزديكى مدينه به محل جنگ سبب شد - و نيز فرار برخى از افراد به مدينه و رسيدن اخبار جنگ به مردم مدينه - كه شمارى از آنها به سوى احد آيند ؛ چند تن از زنان مسلمان به سراغ تشنگان و مجروحان شتافتند و به معالجهء آنان پرداختند . « 6 » برخى چون « نسيبه » كه از صبح در ميدان حاضر شده بود با دشمن درگير و مجروح شده بود . « 7 » اخبار ديگر زنان را كه در احد بوده‌اند واقدى به تفصيل آورده است . « 8 » ابودجانه در آغاز جنگ شمشيرى از رسول خدا صلى الله عليه و آله و سلم گرفته و با تبختر ميان دو سپاه راه مىرفت ؛ رسول خدا صلى الله عليه و آله و سلم فرمود : اين راه رفتنى\r\n\r\n\r\n","description":"","footnote":"\r\n( 1 ) . المغازى ، ج 1 ، صص 225 - 224 ؛ السيرة النبويه ، ج 3 ، ص 88 ؛ او پس از مجروح شدن ، خود را روى شمشيرش انداخت و خودكشى كرد ؛ نك : المغازى ، ج 1 ، ص 264\r\n( 2 ) . السيرة النبويه ، ابن هشام ، ج 3 ، صص 136 - 135\r\n( 3 ) . المغازى ، ج 1 ، ص 262 ؛ السيرة النبويه ، ابن هشام ، ج 3 ، ص 90 ؛ گفته‌اند كه يكى از يهوديان نيز با نام مخيريق كه از احبار يهود بود همان روز به رسول خدا صلى الله عليه و آله و سلم پيوست و وصيت كرد تا همهء اموالش از آن حضرت باشد . همان ، صص 263 - 262 ؛ السيرة النبويه ، ابن هشام ج 3 ، ص 88 ؛ انساب الاشراف ج 1 ، ص 325\r\n( 4 ) . السيرة النبويه ، ابن هشام ، ج 3 ، ص 84 ؛ حسان بن ثابت در اين باره اشعار زيبايى سروده است ؛ نك : همان ، ص 85\r\n( 5 ) . السيرة النبويه ، ابن هشام ، ج 3 ، ص 100 ؛ المغازى ، ج 1 ، ص 249\r\n( 6 ) . المغازى ، ج 1 ، صص 250 - 249\r\n( 7 ) . السيرة النبويه ، ابن هشام ، ج 3 ، صص 82 - 81 ؛ المغازى ، ج 1 ، صص 269 - 268\r\n( 8 ) . نك : المغازى ، ج 1 ، صص 273 - 269\r\n","page_name":" 517 ","page_number":517},
  {"content":"\r\n\r\nاست كه خدا از آن خشمگين است مگر در اين جايگاه . « 1 »\r\nشهداى مسلمان بالغ بر هفتاد تن بودند ، بسيارى از زنان انصار چند تن از بستگان خويش را در اين جنگ از دست داده بودند . همسر عمرو بن جموح ، جنازهء شوهر ، فرزند و برادرش را بر روى شتر انداخته به سوى شهر مىآمد . او مىگفت : همين كه رسول خدا صلى الله عليه و آله و سلم سالم است ، هر مصيبتى را سبك مىكند . شتر او كه در رفتن به سوى شهر تأمل مىكرد ، وقتى به سمت احد باز گردانده شد به سرعت حركت كرده و رسول خدا صلى الله عليه و آله و سلم آنان را در احد دفن كرد . « 2 » رسول خدا در راه به حَمْته دختر جحش رسيد . ابتدا او را بخاطر شهادت برادرش عبد الله تسليت گفت و زن صبورى كرد . بعد بخاطر شهادت دايى او حمزه ؛ آنگاه به خاطر شهادت مصعب شويش ، و اين جا بود كه حَمْته فرياد كشيد و رسول خدا صلى الله عليه و آله و سلم فرمود :\r\nشوهر براى زن منزلت ويژه‌اى دارد . « 3 »\r\nدر اين جنگ ، بدان دليل كه جنبهء انتقامى داشت ( ابوسفيان مىگفت : يوم بيوم بدر ) افراد خاصى ، به دنبال قاتلان پدران خود مىگشتند . وحشى كه گفته شده غلام جُبَيربن مطعم يا غلام دختر حارث بن عامر بوده مأمور به قتل حمزه يا على عليه السلام شده بود . او در صحنهء جنگ به دنبال يافتن حمزه بود و سرفرصت با نيزهء خود او را به شهادت رسانده و جسد وى را مثله كرد . « 4 » واقدى هر آنچه را كه از اين جنگ شنيده فراهم آورده و بايد گفت بهترين خاطرات اين جنگ را او به ما رسانده است .\r\nاز آنجا كه جنگ احد ، « جنگ شهادت » است خاطراتى از صبورى زنان ، شجاعت مردان و صحنه‌هاى پر شور اخلاص در آن فراوان است . زمانى كه مسلمانان بر سر سعدبن ربيع كه دوازده نيزه خورده بود ، رسيدند ضمن آخرين نفسهاى خود ، خطاب به انصار گفت :\r\nالله ، الله ، و ما عاهدتم عليه رسول الله ليلة العقبه ، خدا را خدا ، رعايت كنيد در آنچه كه در شب عقبه با رسولش پيمان بستيد ، اگر كسى از شما زنده بماند و به رسول خدا صدمه‌اى برسد ، معذور نزد خداوند نخواهيد بود . « 5 »\r\nزمانى كه جنگ به آرامش گراييد ابوسفيان به كنار كوه و نزديك شِعْبى كه رسول\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 67 ؛ دلائل النبوه ، ج 3 ، ص 234\r\n( 2 ) . المغازى ، ج 1 ، ص 265 ؛ بسيارى از مصيبت ديدگان همين كه سلامتى رسول خدا صلى الله عليه و آله و سلم را مىشنيدندآرام مىگرفتند ، نك : المغازى ، ج 1 ، صص 292 - 291\r\n( 3 ) . السيرة النبويه ، ابن هشام ، ج 3 ، ص 98\r\n( 4 ) . المغازى ، ج 1 ، صص 286 - 285 ؛ گفته‌اند كه همو بعدها مسيلمه كذاب را كشت ؛ اما در زمان عمر ، بارهابخاطر شرابخوارى حد خورد تا آنكه عمر نامش را از ديوان حذف كرد ؛ عمر مىگفت : من مىدانستم كه خداوند قاتل حمزه را رها نمىكند ؛ نك : السيرة النبويه ، ج 3 ، ص 73\r\n( 5 ) . السيرة النبويه ، ابن هشام ، ج 3 ، ص 95 ؛ المغازى ، ج 1 ، ص 293\r\n","page_name":" 518 ","page_number":518},
  {"content":"\r\n\r\nخدا صلى الله عليه و آله و سلم و يارانش در آن بودند آمد و گفت : ابن ابى كبشه كجاست ؟ اين لقبى بود كه مشركان به پيامبر صلى الله عليه و آله و سلم داده بودند . آنگاه گفت : امروز در برابر بدر بود و حنظله‌اى در برابر حنظله « 1 » ، ( كنايه از شهادت حنظلهء غسيل الملائكه در برابر هلاكت حنظله فرزند ابوسفيان در بدر ) . آنگاه ابوسفيان پرسيد : آيا به راستى محمد صلى الله عليه و آله و سلم كشته شده است ؟ جواب شنيد كه زنده است . ابوسفيان از پيروزى هُبَل اظهار خوشنودى كرده و حادثهء احد را دليل بر حقانيت بتان دانست « 2 » ، او از مثله كردن شهدا سخن گفت و اين كه اين كار به دستور بزرگان نبوده ، در عين حال از اين كار ناراحت هم نشديم « 3 » ! او افزود : وعدهء ما سال ديگر در منطقهء بدر ؛ و رسول خدا صلى الله عليه و آله و سلم فرمود تا به او پاسخ مثبت دهند .\r\nپس از آن سپاه قريش عازم مكه شد . به گزارش ابن اسحاق رسول خدا صلى الله عليه و آله و سلم امام على عليه السلام را فرستاد تا ببيند رفتند يا قصد فريب دارند . « 4 » اما ظواهر حكايت از رفتن داشت . گويا كسانى از مشركان نظرشان بر غارت مدينه بود اما ديگران مانع شدند و از جمله گفتند : ما خود خانواده داريم و معلوم نيست بعد از اين چه اتفاقاتى بيفتد ، به علاوه مسلمانان در بدر ، فراريان ما را تعقيب نكردند . واقدى مىگويد : رسول خدا سعد و قاص را فرستاد و سعد خبر دور شدن آنان را در جمع با چهره‌اى ناراحت بيان كرد . پس از اعلام خبر رسول خدا صلى الله عليه و آله و سلم او را كنار كشيده و پرسيد آيا به راستى رفتند ؟ سعد گفت : آرى ؛ حضرت پرسيد :\r\nچرا با ناراحتى گفتى ؟ سعد گفت : براى اين كه نمىخواستم در جمع خبر رفتن آنان را با مسرت نقل كنم . « 5 »\r\n\r\n\r\n","description":"","footnote":"\r\n( 1 ) . ابن زِبَعْرى نيز در شعر خود گفت : ( نك : السيرة النبويه ، ابن هشام ، ج 3 ، ص 137 ؛ )\r\nفقتلنا الضِعْف من أشرافهم و عدلناميل بدر فاعتدل\r\n( 2 ) . زمانى نيز كه به مكه بازگشت ، قبل از رفتن به خانه ، به سوى هبل رفت و از پيروزى كه نصيب آنان كرده بود سپاسگزارى كرده و سر خويش را تراشيد ؛ المغازى ، ج 1 ، ص 299\r\n( 3 ) . ابن اسحاق مىگويد : حُلَيْس بن زبان ، كه رئيس احابيش بود ، دربارهء مثله كردن حمزه به ابوسفيان اعتراض كرد ؛ ابوسفيان گفت : آن را بازگو مكن اين يك خطا بود ! نك : السيرة النبويه ، ج 3 ، ص 93 ؛ و نك : ص 94 ؛ المصنف عبد الرزاق ، ج 5 ، ص 366 ؛ دلائل النبوة ، بيهقى ، ج 3 ، ص 213\r\n( 4 ) . السيرة النبويه ، ابن هشام ، ج 3 ، ص 94\r\n( 5 ) . المغازى ، ج 1 ، صص 298 - 296 ؛ اين ممكن است رسول خدا صلى الله عليه و آله و سلم در دو مرحله ، دونفر را فرستاده باشد ؛ با اين حال از نكاتى كه در غزوهء احد توجه را جلب مىكند آن كه نوعاً برخى كارها ، در يك نقل به امام على عليه السلام ، در نقلى ديگر به سعد قاص يا زبير نسبت داده مىشود . اين امر تازگى ندارد زيرا راويان مدنى در اين باره متهم هستند . نقل يك روايت كه البته دربارهء حديبيه است در اينجا مناسب است . ابن عباس مىگويد كاتب صلحنامه امام على عليه السلام بوده است . معمر مىگويد : در اين باره از زهرى سؤال كردم . او خنديد و گفت : كاتب على عليه السلام بوده اما اگر از اينها ( بنى اميه ) بپرسى خواهند گفت عثمان . المصنف ، عبد الرزاق ، ج 5 ، ص 343\r\n","page_name":" 519 ","page_number":519},
  {"content":"\r\n\r\nالبته قريش احتمال آن را نيز مىداد كه مسلمانان بار ديگر نيروهاى خود را گردآورى كرده و در برابر آنان مقاومت كنند . بويژه كه كسان زيادى از اوس و خزرج ، به هر دليل از جنگ تخلف كرده و امكان داشت كه اين بار به سپاه اسلام بپيوندند . ضرباتى نيز كه دشمن خورده بود چندان اندك نبود بويژه كه منطقه ، منطقهء مسلمانان بود . يكى از مشكلات قريش نيز آن بود كه بيشتر اسبهايشان تير خورده و توانايى شركت در جنگ را نداشتند . « 1 » گويا در آغاز شب ، رسول خدا صلى الله عليه و آله و سلم به مدينه بازگشت و نماز مغرب و عشا را به جماعت اقامه كرد .\r\nآن شب را تا صبح ، انصار از مسجد و خانهء پيامبر صلى الله عليه و آله و سلم نگاهبانى مىكردند چه ، احتمال بازگشت سپاه قريش و يا حداقل گروهى از آنان براى شبيخون وجود داشت .\r\nآمار شهدا بالغ بر هفتاد و چهار نفر بود . چهره‌هاى برجسته‌اى از سپاه اسلام از مهاجر و انصار ميان شهدا بودند كه از جملهء آنها حمزه و مصعب بن عمر بودند . از طايفهء بنى عبداشهل كه مساكن آنان در نزديكى احد بود تعداد دوازده نفر به شهادت رسيدند .\r\nابن زبعرى در شعر خود دربارهء كشتگان مسلمانان گفت :\r\n ليت أشياخى ببدر شهدوا * جزع الخزرج من وقع الاسل \r\n حين حكّت بقباء بركها * و استحر القتل فى عبدالاشل « 2 » \r\nمقصود او از اين كه جنگ چونان شتر سينه‌اش را در قبا بر زمين نهاد آن است كه تعداد زيادى از شهداى مسلمانان از منطقهء قبا بودند ؛ در ادامه نيز از كشتار بنى عبداشهل ياد مىكند .\r\nاز جملهء شهدا مجذَّربن ذياد بود كه به دست حارث بن سويد كه او نيز از مسلمانان بود به شهادت رسيد . داستان از اين قرار بود كه در طى جنگهاى اوس و خزرج در جاهليت ، مجذّر ، سويدبن صامت را كه در جايى خلوت يافته بود به قتل رساند . بعدها حارث فرزند سويد و مجذر هر دو مسلمان شدند اما حارث در پى انتقام خون پدر خود بود ؛ او در بدر نتوانست چنين كند تا آن كه در احد ، از فرصت پيش آمده كه پراكندگى مسلمانان بود استفاده كرده مجذربن زياد را گردن زد . به نقل و اقدى ، چند روز پس از احد ، رسول خدا صلى الله عليه و آله و سلم از طريق جبرئيل عليه السلام از اين واقعه خبردار شد ؛ آنگاه بطور ناگهانى در هواى بسيار گرم عازم قبا شد ؛ رسول خدا صلى الله عليه و آله و سلم معمولًا شنبه و دوشنبه قبا رفته در مسجد قبا نماز مىگزارد . اهل قبا از آمدن بىموقع آن حضرت متوجه رخداد ناگوارى شدند .\r\nرسول خدا صلى الله عليه و آله و سلم عويم بن ساعده را صدا كرد و فرمود : حارث بن سويد را نزديك درِ مسجد ببر و گردن بزن ؛ حارث به زحمت خود را به رسول خدا صلى الله عليه و آله و سلم رساند ، اظهار ندامت\r\n\r\n\r\n","description":"","footnote":"\r\n( 1 ) . المغازى ، ج 1 ، ص 299\r\n( 2 ) . السيرة النبويه ، ج 3 ، ص 137\r\n","page_name":" 520 ","page_number":520},
  {"content":"\r\n\r\nكرد و گفت كه حقيقتاً مسلمان است اما هواى نفس بر او غلبه كرده ؛ اكنون ديهء او را مىدهد ، برده‌اى را آزاد مىكند ، دو ماه پياپى روزه مىگيرد و شصت فقير را اطعام مىكند ؛ رسول خدا صلى الله عليه و آله و سلم فرمود : عويم ، گردنش را بزن . « 1 » اين واقعه براى همهء مسلمانان درس آموزنده‌اى بود ؛ آنان مىبايست جاهليت را فراموش مىكردند . رسول خدا صلى الله عليه و آله و سلم نيز با اين اقدام نشان داد كه حاضر نيست در برابر چنين تخلفى و حتى در برابر عجز و ناله و توبهء مجرم ، از اجراى حكم خدا تخلف كند .\r\nاز مشركان نيز بيست و سه يا چهار نفر كشته شدند . به نقل ابن اسحاق شش تن آنها به دست امام على عليه السلام به هلاكت رسيدند . « 2 » يكى از آنان ابوعزهء جمحى بود كه تنها اسير مشركين در دست مسلمانان ، در غزوهء احد بود . او در بدر ، با عجز و لابه رسول خدا صلى الله عليه و آله و سلم را راضى كرد تا بر او منت گزارده وى را آزاد كند زيرا عيال و فرزندان فراوان دارد . از قضا در احد اسير شد و رسول خدا صلى الله عليه و آله و سلم در برابر نالهء مجدد او فرمود : مؤمن از يك سوراخ گزيده نمىشود ؛ اگر تو را آزاد كنم خواهى گفت كه دو بار محمد را فريب دادم ؛ آنگاه دستور داد تا گردن وى را زدند . « 3 » ابى بن خلف نيز از كشتگان قريش بود كه با حربه‌اى كه از سوى رسول خدا صلى الله عليه و آله و سلم بر او خورد مجروح گشته و در راه بازگشت به مكه به هلاكت رسيد .\r\nشمارى از شهدا در همان احد مدفون شدند ، تعدادى ديگر را به مدينه آورده و در بقيع دفن كردند دو نفر نيز در قباء مدفون شدند . اين كار بدون اطلاع پيامبر صلى الله عليه و آله و سلم بود اما وقتى حضرت از آن آگاهى يافت كه ديگر انتقال آنان به احد ناممكن بود . جنازهء شهداء بيشتر دو نفر دو نفر وگاه سه نفر در يك قبر نهاده مىشد . رسول خدا صلى الله عليه و آله و سلم در وقت دفن مصعب كه از فرزندان اشراف مكه بود فرمود :\r\nتو را در مكه مىديدم در حالى كه هيچ كس لباس بهتر از تو نداشت اما اكنون چنين خاك آلود در بُردى به خاك افتاده‌اى « 4 » ! به نقل واقدى افراد بطور پراكنده در صحرا دفن شدند جز عده‌اى كه قبورشان بعدها مشخص بود : حمزه ، سهيل بن قيلس ، عبد الله\r\n\r\n\r\n","description":"","footnote":"\r\n( 1 ) . المغازى ، ج 1 ، ص 305 ؛ انساب الاشراف ، ج 1 ، صص 322 - 331 ؛ جمهرة انساب العرب ، ص 338 ؛ دراين باره آنچه ابن اسحاق و سپس ابن هشام در تصحيح آن آورده ، با نقل واقدى اختلافاتى دارد ، نك : السيرة النبويه ، ابن هشام ، ج 3 ، ص 89\r\n( 2 ) . السيرة النبويه ، ابن هشام ، ج 3 ، صص 128 - 127 ( در برخى آنها اختلاف است و نك : دلائل النبوه ج 3 ، ص 238\r\n( 3 ) . المغازى ج 1 ، ص 309 ؛ انساب الاشراف ، ج 1 ، ص 35 ؛ طبقات الكبرى ج 2 ، ص 43 ؛ السيرة النبويه ، ابن هشام ، ج 3 ، ص 104 [ ان المؤمن لايلدغ من حُجر مرتين 
  ] .\r\n( 4 ) . - السيرة النبويه ، ابن هشام ، ج 3 ، صص 127 - 128 ( در برخى آنها اختلاف و نك : دلائل النبويه ، ج 3 ، ص 238\r\n","page_name":" 521 ","page_number":521},
  {"content":"\r\n\r\nبن عمرو بن حزام و عمرو بن جموح « 1 » ؛ سالى يك بار نيز رسول خدا صلى الله عليه و آله و سلم به زيارت قبور آنان مىآمد ؛ آن حضرت اول گورستان كه مىرسيد مىفرمود :  سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ  ، اين سيره را خلفاى بعدى نيز در مدينه عمل مىكردند . « 2 »\r\nحضرت فاطمه زهرا سلام الله عليها نيز هر سه روز يك بار زيارت قبور شهداى احد مىرفت . « 3 » آن حضرت قبر حمزه را با سنگى مشخص كرده بود . « 4 » واقدى از بسيارى از صحابه ياد مىكند كه به زيارت قبر حمزه و ساير شهداى احد مىرفته‌اند . پس از گذشت چهل و شش سال ، زمانى كه معاويه قصد حفر قناتى را در احد داشت ، گفت تا خانواده‌هاى شهيدان احد در آنجا فراهم آيند . در جريان حفر قنات جنازهء برخى شهدا آشكار شده و حتى مجبور شدند تا محل قبر يكى دو نفر را تغيير دهند . گفته شده كه جنازه‌ها كاملًا سالم بود . « 5 »\r\nزمانى كه رسول خدا صلى الله عليه و آله و سلم از احد به مدينه مىآمد به مادر سعد بن معاذ رسيد . حضرت او را بخاطر شهادت فرزندش ( عمرو ) تسليت گفت و فرمود : به خانواده شهيدانتان - دوازه نفر از اوس - بگوييد آنها همگى در بهشت دوستان همديگرند و مىتوانند براى خانوادهء خود شفاعت كنند . مادر سعد گفت : ما راضى هستيم ، پس از اين ، ديگرچه كسى بركشته هايش گريد ؟ « 6 » كسانى نيز بودند كه ضعف ايمانشان آنان را به اعتراض كشاند ؛ زمانى كه يزيد بن حاطب مجروح شده و در مدينه بسترى شده رو به مرگ بود ، مسلمانان نيز او را بشارت به بهشت مىدادند . در اين وقت پدرش حاطب ، فرياد زد : به كدامين بهشت او را وعده مىدهيد ؟ به خدا سوگند كه اين جوان را فريب داديد « 7 » ! نمونه اين موارد البته اندك بود .\r\nمردم مدينه بويژه زنان به تعزيت شهدايشان نشستند و وقتى رسول خدا صلى الله عليه و آله و سلم عزادارى زنان انصار را ديد فرمود : حمزه گريه كننده ندارد « 8 » ، لذا پس از نماز مغرب ، زنان زيادى به\r\n\r\n\r\n","description":"","footnote":"\r\n( 1 ) . قبور برخى از شهداء با قبر حمزه پانصدمتر فاصله داشت است ؛ نك : تاريخ المدينه المنوره ، ج 1 ، ص 129 ونك : صص 131 - 130\r\n( 2 ) . تاريخ المدينه المنوره ، ج 1 ، ص 132 ؛ دلائل النبوة ، بيهقى ، ج 3 ، صص 308 - 306 على عليه السلام نيز بر شهداى احد سلام مىداد ؛ نك : دلائل النبوه ، ج 3 ، ص 309 ؛ وفاء الوفاء ، ج 3 ، ص 933 ؛ مردم در كنار قبر حمزه نماز نيز مىخواندند نك : دلائل النبويه ، بيهقى ، ج 3 ، ص 308 ؛ البداية والنهايه ، ج 4 ، ص 45 ؛ ( قابل توجه وهابىها ) .\r\n( 3 ) . المغازى ، ج 1 ، ص 313 ؛ وفاء الوفاء ، ج 3 ، ص 932 ؛ دلائل النبوه ، بيهقى ، ج 3 ، ص 309\r\n( 4 ) . تاريخ المدينه المنوره ، ج 1 ، ص 132\r\n( 5 ) . نك : المغازى ، ج 1 ، صص 268 - 267 ؛ تاريخ المدينة المنوره ، ج 1 ، ص 128 ؛ وفاء الوفاء ، ج 3 صص 939 - 936\r\n( 6 ) . المغازى ، ج 1 ، ص 316\r\n( 7 ) . السيرة النبويه ، ابن هشام ، ج 3 ، ص 88\r\n( 8 ) . طبقات الكبرى ، ج 2 ، ص 44\r\n","page_name":" 522 ","page_number":522},
  {"content":"\r\n\r\nخانهء آن حضرت آمده و همه گريه مىكردند . اينها كه زنان انصار بودند به قصد عزادارى براى حمزه و آرامش بخشيدن به رسول خدا صلى الله عليه و آله و سلم كه علاقمند به حمزه بود ، آمده بودند .\r\nبعدها نيز زنان انصار هرگاه به عزدارى مىنشستند نخست از حمزه شروع مىكردند . « 1 » شاعران انصار نيز اشعار فراوانى در رثاى حمزه سرودند كه ابن اسحاق آنها را نقل كرده است . « 2 » سى نفر از مسلمانان زخمى بودند كه در خانه‌هاى خود مانده و ديگران مداوايشان مىكردند .\r\nدر اين فضا منافقان و يهود به ملامت مسلمانان پرداختند . عبد الله بن ابَىّ كه فرزندش در احد مجروح شده بود مىگفت : محمد صلى الله عليه و آله و سلم سخن مرا رها كرد و سخن جوانان را پذيرفت .\r\nبا اين حال ، وى براى حفظ برتريش و نيز حفظ جايگاهى كه در مسجد داشت ، در حضور رسول خدا برخاست و گفت : مسرورم كه رسول خدا صلى الله عليه و آله و سلم در ميان شماست ، او ر اطاعت كنيد و ياريش دهيد . اما به دليل خباثتى كه در احد از خود نشان داده بود مردم فرياد زدند :\r\nبنشين‌اى دشمن خدا ! ابوايوب ريش او را گرفت و عبادة بن صامت بر پشت گردنش زده و گفت تو درخور اين جايگاه نيستى « 3 » ! ابن اسحاق مىگويد : روز احد ، روز بلا ، مصيبت و امتحان بود كه خداوند مؤمنان و منافقان را شناساند ، منافقانى كه ايمان را نيز به زبان خويش جارى مىكردند و كفر را در قلب خويش پنهان مىداشتند و اين روز ، روزى بود كه خداوند به كسانى از اهل ولايت خويش كه اراده كرد شهادت را كرامت نمود . « 4 »\r\nواقعه‌اى كه از آن به عنوان غزوهء حمراء الاسد ياد شده ، تتمهء جنگ احد است . گفته‌اند :\r\nوقتى رسول خدا صلى الله عليه و آله و سلم به مدينه آمده خبرى به دستش رسيد كه مشركان ، از اين كه مدينه را رها كرده و به سوى مكه بازگشته‌اند ، پشيمان شده‌اند ؛ رسول خدا صلى الله عليه و آله و سلم دستور داد تا اصحابى كه در احد حضور داشته‌اند ، حتى مجروحانى كه توان راه رفتن دارند آمادهء رفتن به سوى مشركين شوند . آيهء 172 از سورهء آل عمران دربارهء اجابت فرمان رسول خدا صلى الله عليه و آله و سلم توسط اين افراد است كه حتى بعد از مجروح شدن ، دعوت خدا و رسول را پذيرفتند .\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 99 ؛ دلائل النبوة ، بيهقى ، ج 3 ، صص 301 - 216 ؛ المغازى ، ج 1 ، صص 317 - 316 ؛ طبقات الكبرى ، ج 1 ، ص 44\r\n( 2 ) . السيرة النبويه ، ابن هشام ، ج 3 ، صص 163 - 151\r\n( 3 ) . المغازى ، ج 1 ، ص 318\r\n( 4 ) . السيرة النبويه ، ابن هشام ، ج 3 ، ص 105 ؛ دلائل النبوة ، بيهقى ، ج 3 ، ص 274 ؛ وى عبارت فوق را از ديگران نقل كرده است .\r\n","page_name":" 523 ","page_number":523},
  {"content":"\r\n\r\nرسول خدا صلى الله عليه و آله و سلم تا منطقهء حمراء الاسد آمد . « 1 » اين منطقه در فاصله بيست كيلومترى راه مدينه به سوى مكه قرار دارد . واقدى حركت رسول خدا صلى الله عليه و آله و سلم را روز يكشنبه ؛ يعنى فرداى روز احد مىداند . رسول خدا صلى الله عليه و آله و سلم پرچم را به دست امام على عليه السلام سپرد « 2 » و آنگاه حركت كردند . در آن لحظه دشمن فاصلهء چندانى از آنها نداشت . رسول خدا صلى الله عليه و آله و سلم شب دوشنبه دستور دادند تا در پانصد نقطهء بيابان آتش افروخته شود . معبدبن ابى معبد خزاعى كه مشرك اما از خزاعه يعنى از همپيمان رسول خدا صلى الله عليه و آله و سلم بود - از كنار رسول خدا صلى الله عليه و آله و سلم گذشت تا در منطقهء روحاء به ابوسفيان رسيد و به او گفت : تمامى مردم مدينه بسيج شده و مىگويند تا انتقام كشتگان خود نگيريم باز نمىگرديم . گفته‌اند : ابوسفيان خود موافق بازگشت نبوده و احتمال آن را مىداد كه اوس و خزرج ، حتى كسانى از آنان كه در احد تخلف كرده‌اند ، متحد شده و به شدت مقاومت كنند . « 3 »\r\nمشركان كه از بسيج مردم مدينه بيمناك شدند به سرعت راهى مكه شدند . اين خبر به مدينه رسيد و رسول خدا صلى الله عليه و آله و سلم پس از سه روز اقامت در حمراء الاسد به شهر بازگشت . « 4 » به هر حال حركت مزبور ، اقدام پيشگيرانهء مهمى براى حملهء سپاه قريش به مدينه بود ؛ به علاوه نوعى روحيه دادن به مردمى بود كه روز قبل به سختى متحمل شكست شده بودند .\r\n\r\nجنگ احُد در قرآن\r\nابن عوف گفته است : اگر برآنيد تا حكايت احد را بدانيد آيهء يكصدوبيست به بعد سورهء آل عمران را بخوانيد در آن صورت ، گويى كه در احد با ما بوده‌ايد . « 5 » ابن اسحاق نيز مىگويد كه شصت آيهء از سورهء آل عمران به جنگ احد اختصاص دارد . « 6 » شمارى از آيات به صراحت دربارهء وقايع احد بوده و برخى از آنها ، بطور غير صريح به نكاتى كلى اشاره دارد .\r\nدر آيهء 120 به مؤمنان مىگويد : « اگر خيرى به شما رسد ، اندوهگين شوند و اگر به مصيبتى گرفتار آييد شادمان شوند . اگر شكيبايى ورزيد و پرهيزگارى كنيد زيانى از مكرشان ، به شما نرسد . » بدين ترتيب از لحاظ روحى و نگرانى از شماتت دشمن ، آنان را براى شكيبايى بيشتر در جهت خلاصى از مكر مشركان آماده مىكند .\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 3 ، ص 217 ؛ المغازى ، ج 1 ، ص 340\r\n( 2 ) . در اينجا نيز واقدى قول ديگرى را هم نقل مىكند كه : پرچم را به ابوبكر دادند ! نك : المغازى ، ج 1 ، ص 336 ؛ در يكى از پاورقىهاى گذشته به فلسفهء اين قبيل اختلاف نقلها اشاره كرديم .\r\n( 3 ) . المغازى ، ج 1 ، ص 339\r\n( 4 ) . دلائل النبوه ، ج 3 ، ص 315\r\n( 5 ) . المغازى ، ج 1 ، ص 319 ؛ انساب الاشراف ، ج 1 ، ص 327\r\n( 6 ) . السيرة النبويه ، ابن هشام ، ج 3 ، ص 106\r\n","page_name":" 524 ","page_number":524},
  {"content":"\r\n\r\nآنگاه در آيهء بعد ، روزى را به ياد رسول خدا صلى الله عليه و آله و سلم مىآورد كه از ميان كسان خويش بيرون آمده ، مؤمنان را براى صحنهء جنگ آمده مىكرد .  « وَ إِذْ غَدَوْتَ مِنْ أَهْلِكَ تُبَوِّئُ الْمُؤْمِنِينَ مَقاعِدَ لِلْقِتالِ وَ اللَّهُ سَمِيعٌ عَلِيمٌ »  نوعاً آيهء مزبور را دربارهء احد دانسته‌اند . اما تعبير « غدوت » كه آن را به « بامداد » ترجمه مىكنند با رفتن رسول خدا به سوى احد در عصر روز جمعه سازگارى ندارد . آنچه مشكل را حل مىكند اين كه « غداة » در اينجا به معناى مطلق خروج است كما اين كه « رواح » مطلق بازگشت . بنابراين بر خلاف آنچه در ترجمه‌ها گفته شد معناى آن بامداد نيست . « 1 »\r\nسپس در آيهء 122 ، از دو گروهى ياد مىكند كه قصد شركت در جنگ را نداشتند .\r\nمفسران آنان رابنوحارثه و بنوسلمه از انصار دانسته‌اند اما از تعبير  « اللَّهُ وَلِيُّهُما  » چنان به دست مىآيد كه به هر روى آنقدر اهل ولاية الله بوده‌اند تا همراه ساير مؤمنان در جنگ شركت كنند . در انتهاى آيه آمده ، « پس مؤمنان بايد كه بر خداى توكل كنند »\r\nدر اينجا يك سؤال براى مؤمنان بوده و آن اين كه چرا خداوند آنان را در احد يارى نكرد . گويا در پاسخ به اين سؤال خداوند شرايط امداد الهى را با ياد از غزوهء بدر بيان مىكند : هر آينه خدا شما را در بدر يارى كرد ، حال آن كه ناتوان بوديد ، پس از خدا بترسيد ، باشد كه سپاسگزار شويد . آنگاه كه ( تواى پيامبر ) به مؤمنان گفتى : اگر خدا سه هزار فرشته به ياريتان فرستد ، آيا شما را كافى نخواهد بود ؛ بلى ، اگر پايدارى كنيد و پرهيزگار باشيد ، چون دشمنان تاخت آورند ، خدا با پنج هزار فرشتهء صاحب علامت شما را يارى مىكند . و خداوند اين كار را جز براى شادمانى شما و آرامش قلبتان نكرد ؛ و نيست ياريى مگر از سوى خداى پيروزمند و دانا . از ظاهر آيات فوق چنين به دست مىآيد كه رسول خدا صلى الله عليه و آله و سلم پيش از وقوع جنگ احد ، از كمك خداوند در بدر ياد كرده و فرموده است كه اگر شكيبا و پرهيزگار باشند چه بسا كمك خداوند فزون بر آن چيزى باشد كه در بدر بوده است . به هر روى پايدارى يكى از شروط اصلى امداد الهى است . « 2 » واقدى مىگويد : چون در روز بدر شكيبايى نكرده و گريختند يك ملك به كمك آنان نيامد . « 3 »\r\nدر ادامه ، تا چندين آيه ، ربطى به جنگ احد ندارد جز آن كه در آيهء 132 تأكيد بر اطاعت از خدا و رسول دارد . بار ديگر از آيهء 139 به آنچه در احد رخ داده مىپردازد . پيش\r\n\r\n\r\n","description":"","footnote":"\r\n( 1 ) . در شعر كعب بن مالك در مرثيهء حمزه نيز همين تعبير آمده ( السيرة النبويه ، ابن هشام ، ج 3 ، ص 139 ) :\r\n غداة اجابت بأسيافها * جميعاً بنى الاوس و الخزرج \r\n( 2 ) . نك : مجمع البيان ، ج 2 ، ص 499 ؛ و واقدى نيز مىگويد : « اذْتَقُولُ » مربوط به جنگ احد است ؛ المغازى ، ج 1 ، ص 319 .\r\n( 3 ) . المغازى ، ج 1 ، ص 320 .\r\n","page_name":" 525 ","page_number":525},
  {"content":"\r\n\r\nاز آن به سنن الهى در تاريخ ، در از ميان بردن اقوامى كه رسولان را متهم به دروغگويى مىكردند اشاره مىكند و اين كه نگريستن در آنچه رخ داده و نتايج آن ، براى مردم دليلى روشن و براى پرهيزگاران راهنما واندرزى سودمند است . آنگاه دربارهء ضربه‌اى كه مسلمانان در احد متحمل شده‌اند مىفرمايد :  « إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ وَ تِلْكَ الْأَيَّامُ نُداوِلُها بَيْنَ النَّاسِ وَ لِيَعْلَمَ اللَّهُ الَّذِينَ آمَنُوا وَ يَتَّخِذَ مِنْكُمْ شُهَداءَ وَ اللَّهُ لا يُحِبُّ الظَّالِمِينَ ،  اگر بر شما زخمى رسيد ، به آن قوم نيز چنان زخمى رسيده است . و اين روزگار است كه هر دم آن را به مراد كسى مىگردانيم تا خداوند كسانى را كه ايمان آورده‌اند بشناسد و از شما گواهان گيرد و خدا ستمكاران را دوست ندارد . و تا مؤمنان را پاكيزه گرداند و كافران را نابود سازد . » بسيارى از مسلمانان كه در بدر شركت نكرده بودند ، پس از آن ، آروزى شهادت مىكردند . « 1 »\r\nاكنون خداوند مىفرمايد : « پيش از آن كه مرگتان فرا رسد ، تمناى مرگ مىكرديد ، اينك مرگ را ديديد » و در آن مىنگريد . بسيارى از فراريان احد بهانه‌شان براى فرار خبر قتل پيامبر صلى الله عليه و آله و سلم بود . خداى تعالى در آيهء 144 همين سوره مىفرمايد : « جز اين نيست كه محمد پيامبرى است كه پيش از او پيامبرانى ديگر بوده‌اند ، آيا اگر بميرد يا كشته شود ، شما به آيين پيشين خود باز مىگرديد ؟ هركس باز گردد ، هيچ زيانى به خدا نخواهد رسانيد . خدا سپاسگزاران را پاداش خواهد داد . » بسيارى از افراد ضعيف الايمان و منافق بر اين تصور بودند كه افرادى بىجهت كشته شده‌اند ؛ خداوند در آيهء 145 مىفرمايد : « هيچ كس جز به فرمان خدا نمىميرد . مدت مكتوب است » . پس از آن مقاومت ياران انبياى گذشته را در جنگها مثال مىآورد : « چه بسا پيامبرانى كه دوستان خدا بسيار همراه آنان به جنگ رفتند ، و در راه خدا ، هرچه به آنها رسيد ، سستى نكردند و ناتوان نشدند و سر فرود نياورند و خدا شكيبايان را دوست دارد » البته خداوند ثواب دنيا و آخرت را به ايشان ارزانى كرد .\r\nدر آيهء 152 همين سوره خداوند دربارهء آنچه كه مربوط به وعدهء خدا و پيروزى و فرار مسلمانان از صحنه و در نتيجه شكست آنهاست سخن مىگويد : « خدا به وعده‌اى كه با شما نهاده بود وفا كرد . آنگاه كه به اذن او دشمن را مىكشتيد . و چون غنيمتى را كه هواى آن را در سر داشتيد به شما نشان داد ، سستى كرديد و در آن امر به منازعه پرداختيد و عصيان ورزيديد . بعضى خواستار دنيا شديد و بعضى خواستار آخرت . آنگاه شما را از\r\n\r\n\r\n","description":"","footnote":"\r\n( 1 ) . المغازى ، ج 1 ، ص 321 ؛ مجمع البيان ، ج 2 ، ص 511\r\n","page_name":" 526 ","page_number":526},
  {"content":"\r\n\r\nآنان رويگردان كرد تا شما را امتحان كند . « 1 » اينك شما را ببخشود كه او را به مؤمنان بخشايشى است . » آيهء مزبور به صراحت ماهيت صحابه را در اين كه بعضى آخرت گرا و برخى دنياگرا بوده‌اند نشان مىدهد . اين روحيات همراه با نفاقى كه به گستردگى در مدينه وجود داشته ، ديدگاههايى را كه قصد دارند هر صحابه را عادل بشمرند ، به شدت متزلزل مىكند و جالب اين كه همين آيه ، شگفتى برخى را برانگيخته كه : من گمان نمىكردم كه احدى از اصحاب رسول خدا صلى الله عليه و آله و سلم طالب دنيا باشد تا آن كه اين آيه نازل شد . « 2 »\r\nسپس خداوند به فرار مسلمانان اشاره مىكند :  « إِذْ تُصْعِدُونَ وَ لا تَلْوُونَ عَلى أَحَدٍ وَ الرَّسُولُ يَدْعُوكُمْ فِي أُخْراكُمْ فَأَثابَكُمْ غَمًّا بِغَمٍّ لِكَيْلا تَحْزَنُوا عَلى ما فاتَكُمْ وَ لا ما أَصابَكُمْ وَ اللَّهُ خَبِيرٌ بِما تَعْمَلُونَ ،  آنگاه كه مىگريختيد و به كس نمىپرداختيد و پيامبر صلى الله عليه و آله و سلم شما را از پشت سر فرا مىخواند . پس غمى بر غم شما افزوده شد . اكنون اندوه آنچه را از دست داده‌ايد ، يا رنجى را كه به شما رسيده است ، مخوريد ، خدا به هر كارى كه مىكنيد آگاه است .\r\nصرفنظر از آنچه از آراى مختلف در شرح اين دو غم گفته شده « 3 » آيه به آنچه از دست رفته و آنچه از مصايب و جراحات بر آنان وارد شده اشاره مىكند ؛ شايد مقصود از عبارت مذكور آن باشد كه پس از فرار هر لحظه غمى بر غمى افزوده مىگرديد . پيروزى را كه در چنگشان بوده ، از دست داده‌اند . بسيارى از نيروها شهيد شده‌اند ، خبر شايع نيز حكايت از كشته شدن رسول خدا مىداشت و . . .\r\nاكنون ادامه مىدهد : « آنگاه پس از آن اندوه ، خداوند به شما ايمنى ارزانى داشت ، چنان كه گروهى را خواب فرو گرفت . اما گروهى ديگر كه چون مردم عصر جاهلى ، به خدا گمانى باطل داشتند ، هنوز دستخوش اندوه خويش بودند و مىگفتند : آيا هرگز كار به دست ما خواهد افتاد ؟ بگو : همه كارهابه دست خداست . آنان در دل خود چيزى را پنهان مىدارند كه نمىخواهند براى تو آشكار سازند ؛ پس مىگويند : اگر كار در دست ما بود اينجا كشته نمىشديم ؛ بگو اگر در خانه‌هاى خود هم بوديد ، كسانى كه كشته شدن بر آنها مقرّر شده است ، به قتلگاهشان بيرون مىرفتند . خدا آنچه در سينه داريد مىآزمايد و دلهايتان را پاك مىگرداند و خدا به آنچه در دلهاست آگاه است . » همين مطلب در آيهء 156 نيز تاكيد شده است .\r\nخداوند در آيهء 155 دربارهء فراريان مىگويد :  « إِنَّ الَّذِينَ تَوَلَّوْا مِنْكُمْ يَوْمَ الْتَقَى الْجَمْعانِ إِنَّمَا اسْتَزَلَّهُمُ الشَّيْطانُ بِبَعْضِ ما كَسَبُوا وَ لَقَدْ عَفَا اللَّهُ عَنْهُمْ إِنَّ اللَّهَ غَفُورٌ حَلِيمٌ ،  آنان كه در\r\n\r\n\r\n","description":"","footnote":"\r\n( 1 ) . احتمالات در تفسير اين قسمت آيه را بنگريد در : مجمع البيان ، ج 2 ، ص 514\r\n( 2 ) . دلائل النبوه ، بيهقى ، ج 3 ، صص 229 - 228\r\n( 3 ) . مجمع البيان ، ج 1 ، ص 523\r\n","page_name":" 527 ","page_number":527},
  {"content":"\r\n\r\nروز مقابلهء دو گروه بگريختند ، به سبب پاره‌اى از عملشان ، شيطان آنها را به خطا افكنده بود . اينك خداوند عفوشان كرد كه او آمرزنده و بردبار است . »\r\nخداوند از فراريان جنگ كه مرتكب گناه كبيره‌اى شده بودند درگذشت و به رسول خود نيز فرمود : « به سبب رحمت خداست كه تو با آنها اينچنين خوشخوى و مهربان هستى ؛ اگر تندخو و سخت دل مىبودى ، از گرد تو پراكنده مىشدند . پس [ فرارشان 
  ] را بر آنها ببخشاى ، و برايشان آمرزش بخواه ، و در كارها با ايشان مشورت كن ، و چون بر انجام كارى قصد كردى ، بر خداى توكل كن كه خدا توكل كنندگان را دوست دارد . » تعبير  « وَ شاوِرْهُمْ فِي الْأَمْرِ  » دربارهء فراريان از جنگ ، بدون شبهه در معناى جذب قلوب آنهاست ، لذا در ادامه  « فَإِذا عَزَمْتَ  » نيز بر تصميم گيرى توسط رسول خدا صلى الله عليه و آله و سلم اشاره دارد » . در عين حال بايد گفت مشورت رسول خدا با صحابه در بيرون آمدن از شهر ، ربطى به اين شكست نداشت ، آنچه مهم بود نفسانيات برخى از اصحاب بود كه سبب شد تا شيطان آنها را به راه خطا افكند . به هر روى هرچه بود نتيجهء اعمال خود مردم بود .\r\nخداوند در آيهء 165 مىفرمايد :  « أَ وَ لَمَّا أَصابَتْكُمْ مُصِيبَةٌ قَدْ أَصَبْتُمْ مِثْلَيْها قُلْتُمْ أَنَّى هذا قُلْ هُوَ مِنْ عِنْدِ أَنْفُسِكُمْ إِنَّ اللَّهَ عَلى كُلِّ شَيْءٍ قَدِيرٌ ،  و آيا هنگامى كه آسيبى به شما رسيد ، كه شما خود ، دو چندان آن [ را در بدر 
  ] رسانده بوديد ، گفتيد : اين آسيب از كجا رسيده ؟\r\nبگو : از جانب خودتان ؛ هر آينه خدا بر هر چيزى تواناست . » البته سرجمع همه چيز به اذن خداى صورت مىگيرد ؛ يعنى ممكن بود كه خداوند از عالم غيب جلوى اين رخداد را بگيرد اما خداوند خلاف سننى كه در عالم انسانى و مادى نهاده ، جز به مصلحتى فراتر كه خود سنتى ديگر است ، عمل نمىكند . در اينجا مصلحت آن بود كه اجازه دهد مؤمنان و منافقان هرچه دارند اظهار كنند لذا در آيات 168 - 166 مىفرمايد : « آنچه در روز برخورد دو گروه ( روز احد ) به شما رسيد به اذن خداوند بود تا خدا مؤمنان را معلوم دارد . و آنان را نيز كه نفاق ورزيدند ، معلوم دارد . به آنها گفته مىشد : بياييد در راه خدا كارزار كنيد يا به دفاع بپردازيد . مىگفتند : اگر يقين داشتيم كه جنگى در مىگيرد « 1 » با شما مىآمديم . آنان به كفر نزديكترند تا به ايمان به زبان چيزهايى مىگويند كه به دل اعتقاد ندارند و خدا به آنچه در دل نهفته مىدارند آگاه‌تر است . به آنان كه از جنگ باز ايستادند و دربارهء برادران خود\r\n\r\n\r\n","description":"","footnote":"\r\n( 1 ) . آيه چنين است : قالوا لَوْنَعْلَمُ قتالًا لاتبعناكم . به احتمال مقصود آنها اين نبوده كه « اگر يقين داشتيم جنگى در مىگيرد ، با شما مىآمديم ( ترجمهء ذكر شده در متن از دكترآيتى ) . چون روشن بود كه جنگ به هر روى در مىگيرد . مقصود آنان اين بود كه اين جنگ ، جنگ واقعى و عادلانه نيست ؛ آنها مىگفتند : ماندرى على ما نقتل أنفسا ؛ اين يك خودكشى است ؛ نك : انساب الاشراف ، ج 1 ، ص 315\r\n","page_name":" 528 ","page_number":528},
  {"content":"\r\n\r\nگفتند : اگر سخن ما را شنيده بودند كشته نمىشدند ، بگو : اگر راست مىگوييد مرگ را از خود برانيد » . اين آيات دربارهء منافقان بويژه گروه عبد الله بن ابى مىباشد .\r\nمىدانيم كه رسول خدا صلى الله عليه و آله و سلم پس از احد ، به قصد ايجاد آمادگى مجدد در سپاه خود و تهديد مشركان ، سپاهى را تجهيز كرد و تا « حمراء الاسد » آمد و زمانى كه شنيد مشركان رفته‌اند و قصد بازگشت ندارند ، به مدينه مراجعت كرد . خداوند در آيهء 172 آل عمران دربارهء آنان مىفرمايد : « از ميان آن كسان كه پس از زخم خوردن باز هم فرمان خدا و رسولش را اجابت كردند ، آنان كه نيكوكار باشند و از خداى بترسند ، مزدى بزرگ دارند .\r\nمردمى كه وقتى به آنها گفته شد كه مردمان براى جنگ با شما آماده شده‌اند از آنان بترسيد ، بر ايمانشان افزوده شد و گفتند : خدا ما را بسنده است و چه نيكو ياورى است . »\r\n\r\nآثار رسول خدا صلى الله عليه و آله و سلم در احد\r\nاز هنگامى كه رسول خدا صلى الله عليه و آله و سلم وارد مدينه شد و نخست در محلهء قبا ، با اقامهء نماز در محل ، مسجد قبا را بنياد نهاد ، تا زمانى كه آن حضرت چشم از جهان فروبست ، دهها نقطه را با متبرك ساختن زمينش به اقامهء نماز در آن به عنوان مسجد براى مسلمانان به يادگار گذاشت .\r\nآن حضرت در هر كوى و برزن و در ميان هر قوم و قبيله ، اين سيره را اجرا كرد ؛ مردم هر منطقه نيز مشتاقانه آن حضرت را براى تأسيس مسجد و اقامهء نماز در آن دعوت مىكردند .\r\nعلاقهء مردم چنان بود كه هر كجا رسول خدا صلى الله عليه و آله و سلم ، حتى به اتفاق نيز نماز مىگزارد به صورت مسجد در مىآمد كما اين كه از هر چاهى كه آب مىنوشيد ، آن چاه بعنوان چاه متبرك شده مورد احترام همگان بود . فرهنگ تبرك در ميان صحابه و تابعين بسيار جدى و مشروع بود ، و صدها شاهد در اثبات آن و جود دارد . « 1 » فهرست مساجدى را كه رسول خدا صلى الله عليه و آله و سلم در آنها اقامهء نماز كرده ابن شبه آورده است . « 2 »\r\nاز جمله در دو جنگ احد و خندق ، چندين مكان كه محل اقامهء نماز يا نشستن رسول خدا صلى الله عليه و آله و سلم و اقامتگاه كوتاه آن حضرت بود ، به صورت مسجد بر جاى مانده است . زمانى كه رسول خدا صلى الله عليه و آله و سلم در شِعْب جرار در دامنهء احد بالا رفت ، همانجا نماز ظهر و عصر را اقامه فرمود . بعدها در محل اقامت رسول خدا صلى الله عليه و آله و سلم مسجدى بنا شد كه به نام مسجد فَسْح شناخته مىشود . گفته‌اند كه اين نامگذارى از آن روى بود ، كه محل براى شركت صحابه در جماعت فشرده بود و مىدانيم خداوند از مؤمنان خواسته است كه وقتى در مجالس\r\n\r\n\r\n","description":"","footnote":"\r\n( 1 ) . اين شواهد به تفصيل در كتاب پر ارج « التبرك » از استاد آية الله احمدى ميانجى فراهم آمده است .\r\n( 2 ) . تاريخ المدينة المنوره ، ج 1 ، صص 79 - 75\r\n","page_name":" 529 ","page_number":529},
  {"content":"\r\n\r\nنشسته‌اند و كسى بر آنها وارد مىشود و نياز به مكانى دارد ، بر مؤمنان است كه او را جاى دهند . « 1 » ابن شبه از رافع بن خديج روايت كرده است كه رسول خدا صلى الله عليه و آله و سلم در مسجد كوچكى كه چسبيده به كوه احد در شعب جرار است ، نماز گزارده است . « 2 » مسجد ديگرى در محلى كه دندانهاى رسول خدا صلى الله عليه و آله و سلم شكسته شد ، بنا گرديد . اين محل را « قبة الثنايا » ناميده‌اند . « 3 »\r\nپيش از اين اشاره كرديم كه رسول خدا صلى الله عليه و آله و سلم زمانى كه از مدينه بسوى احد حركت كرد در راه ، در قلعهء شيخين توقف كرد . در اين محل مسجدى ساخته شده كه به نام مسجد شيخين يا مسجد بدائع شناخته مىشود . « 4 » در راه بازگشت از احد نيز رسول خدا صلى الله عليه و آله و سلم در محلى توقف كرد كه بعدها مسجدى با نام مسجد استراحتگاه در آن بنا شد ؛ و اكنون نيز در كنار خيابان به شكل زيبايى بازسازى شده است . « 5 » پيش از آن رسول خدا صلى الله عليه و آله و سلم در راه بدر در محلهء سقيا توقف كردند . بعدها در اين منطقه نيز مسجد سقيا بنا شد .\r\n\r\nرخدادهاى ميان احد تا احزاب\r\nبى شبهه غزوهء احد ضربهء سختى بر پيكرهء اسلام بود . شهادت هفتاد نفر از يك سپاه هفتصد نفرى بدان معنا بود كه يك دهم سپاه از بين رفته‌اند . بسيارى نيز زخمى شدند كه تا مدتها گرفتار جراحت خويش بودند . غزوهء حمراء الاسد در فرداى روز احد ، اندكى سبب تقويت روحيهء مسلمانان شد اما بيشترين هدف آن اقدام ، منصرف ساختن قريش از حمله به مدينه بود .\r\nبايد دانست كه دشمنان رسول خدا صلى الله عليه و آله و سلم تنها قريش نبودند ، بلكه منافقان و يهوديان داخل مدينه در شمار سخت‌ترين دشمنان اسلام بودند . دربارهء يهوديان توضيحاتى خواهيم داد . اما دربارهء منافقان اولين نكته آن كه ، يك مشكل عمده سر راه خود داشتند و آن اين بود كه در داخل طوايف خود سخت گرفتار مؤمنانى بودند كه حتى اندكى كجى از راه رسول خدا صلى الله عليه و آله و سلم را نمىپذيرفتند . آنان سخت مراقب منافقين بودند و محدوديت ويژه‌اى براى آنان به وجود مىآوردند . به علاوه آنان از يك طايفهء خاص نبودند و لذا نمىتوانستند به عنوان يك سپاه منظم توطئه‌اى را سامان دهند . نبايد فراموش كرد كه قرآن\r\n\r\n\r\n","description":"","footnote":"\r\n( 1 ) . مجادله ، 11\r\n( 2 ) . تاريخ المدينة المنور ، ج 1 ، ص 57 ؛ نك : معالم الاثيره ، ص 150 ؛ دربارهء وضعيت فعلى آن نك : مجلهء ميقات ، ش 7 ، ص 135\r\n( 3 ) . نك : ميقات ، ش 7 ، ص 137\r\n( 4 ) . معالم الاثيرة ، ص 254 ؛ و نك : ص 264 از ابن شبه\r\n( 5 ) . در سال 1373 به ديدار اين مسجد مشرف شديم .\r\n","page_name":" 530 ","page_number":530},
  {"content":"\r\n\r\nدر بيشتر سوره‌هاى مدنى به آنان تاخته و رسوايشان كرده است . با اين حال ، همانطور كه در غزوهء خندق نيز خواهيم ديد ، آنان از لحاظ تضعيف روحيهء مسلمانان ، نقش مهمى داشتند و اين كارىترين سلاحى بود كه در اختيار آنان قرار داشت . به علاوه ، ايجاد تفرقه ميان مسلمانان ، تحريك انصار بر ضد مهاجران و مهمتر از آن ، احياى كينه‌هاى اوس و خزرج ، از سياستهاى اصلى آنان براى تضعيف اسلام بود . حركت متين رسول خدا صلى الله عليه و آله و سلم در برابر اين اقدامات و نزول آيات قرآنى دربارهء منافقان ، آنچنان عرصه را بر آنان تنگ كرد كه از لحاظ عملى ، هيچ گونه اقدام جدى را از سوى منافقان در سيره نمىشناسيم . زمانى كه ببينيم فرزند عبد الله بن ابَىّ ، از رسول خدا صلى الله عليه و آله و سلم اجازهء قتل پدرش را مىخواهد - و البته آن حضرت چنين اجازه‌اى به او نداد - مىتوانيم تصور كنيم كه چه محدوديتى براى منافقان حتى از داخل خانه آنها وجود داشته است ، هر چند نبايد بپنداريم كه شمار آنان اندك بوده است .\r\nچه در همين احد ، سيصد تن از عبد الله بن ابى پيروى كردند .\r\nبه هر روى ، همانگونه كه گذشت ، غزوهء احد سبب شد تا ملامت منافقان افزون شود و شبهات آنان رواج بيشترى بيابد ؛ با اين حال و خوشبختانه ، حادثهء احد آنقدر مؤثر نبود كه اسلام را دچار مشكل اساسى كند . اين درست است كه در آن عمليات سپاه هفتصد نفرى اسلام از يك سپاه سه هزار نفرى شكست خورد - و البته بعد از پيروزى نخست خود و در اثر يك اشتباه كه قابل پيشگيرى بود - اما آن گونه نبود كه در مدينه و اطراف آن نيروى قوىتر از نيروى اسلام وجود داشته باشد . علاوه بر منافقان و يهوديان ، قبايل اطراف نيز جداى از روابطشان با قريش ، به دليل طمع در اموال مردم مدينه ، دشمنان بالقوه و بالفعل مسلمانان بودند . يكى از اين قبايل قبيلهء بنى اسد بود . سه ماه پس از جنگ احد ، در محرم سال چهارم هجرى ، قبيلهء بنى اسد كه در فاصله 300 كيلومترى شمال شرق مدينه ( به سمت منطقهء قصيم ) زندگى مىكردند ، هوس حملهء به مدينه كردند . دو برادر با نامهاى طُلَيْحه و سَلَمه فرزندان خُوَيلد ( كه فرزند نخست بعداً مسلمان شد اما پس از رحلت رسول خدا صلى الله عليه و آله و سلم مرتد شده و ادعاى نبوت كرد و ضمن جنگى گريخت و مجدداً اسلام آورد ) در حدود سيصد تن از طايفهء بنى اسد را براى حمله به مدينه آماده كردند . استدلال آنان اين بود كه ، چهار پايان مردم مدينه در خارج شهر مدينه بوده و ما مىتوانيم با اتكاى به اسبان تيزرو به آنجا يورش برده غنايمى به دست آوريم و بدون درگيرى بگريزيم ؛ اگر هم با مسلمانان مواجه شديم ، ما به دليل داشتن اسب و شتران تندرو بر آنان غلبه خواهيم كرد . به علاوه كه مسلمانان در جنگ اخيرشان با قريش ، منكوب شده و تا مدتها توانايى سازماندهى نيروهاى خود را ندارند .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nدر خبر واقدى آمده است كه فردى از بنى اسد گفت : چنين اقدامى به مصلحت نيست زيرا بنى اسد خونى بر عهدهء مردم مدينه ندارد ، به علاوه ، مدينه فاصلهء زيادى از آنها دارد ، اضافه بر آن كه بنى اسد سپاهى چون قريش ندارند كه بيش از سه هزار تن با آن تجهيزات بودند . چنان كه همانند آنها نفوذى در قبايل اطراف ندارند تا آنان را به همراهى خود فرا خوانند ، اما گويا سخن وى مؤثر نيفتاد . خبر اين اقدام را يكى از افراد قبيلهء طى - كه آنان نيز اندكى دور تر در همان ناحيهء مىزيستند - كه براى ديدار يكى از اقوام خود به مدينه آمده بود ، آورد ، او به شوى خويش گفت و خبر به رسول خدا صلى الله عليه و آله و سلم رسيد . « 1 »\r\nرسول خدا صلى الله عليه و آله و سلم به انتظار آمدن بنى اسد نماند با اين كه چنين اقدامى مىتوانست حملهء آن سيصد تن را يكباره از بين ببرد ، آن حضرت پيش دستى كرده يك گروه صد و پنجاه نفرى را به سوى بنى اسد فرستاد . فرماندهى اين دسته را ابوسلمة بن عبدالاسد عهده‌دار بود . راهنماى اين سپاه همان فرد طائى بود كه مسلمانان را طى چهار روز از بيراهه تا قطن ( 330 كيلومترى مدينه ) كه يكى از چاههاى دشمن بود پيش برد . مسلمانان در اين منطقه بر رمه‌هاى بنى اسد تاخته ، آنها را همراه سه بَرْده ، به غنيمت گرفتند . ديگر برده‌ها گريختند و خبر حملهء مسلمانان را به بنى اسد دادند و بدين ترتيب آنان متفرق شدند . ابوسلمه يك روز را در آنجا ماند و آنچه رمه در اطراف بود تصاحب كرد و به مدينه بازگشت . خبر ديگرى حاكى است كه درگيرى مختصرى نيز روى داده كه بلافاصله بنى اسد صحنه نبرد را ترك كرده و گريختند . « 2 »\r\nابوسلمه كه از مجروحان غزوهء احد بر اين باور بود كه بهبودى كامل يافته ، اما مجدداً زخمش باز شد و چندى نگذشت كه به واسطهء آن به شهادت رسيد . سيره نويسان او را در زمرهء شهيدان جنگ احد دانسته‌اند .\r\nاقدام ديگر رسول خدا صلى الله عليه و آله و سلم از بين بردن يكى از چهره‌هاى معاند و متنفذ قبيلهء هُذَيل بود . به گزارش ابن سعد ، رسول خدا صلى الله عليه و آله و سلم خبر يافت كه سفيان بن خالد از قبيله هذيل - از طايفهء لحيان - قصد فراهم كردن نيرو براى جنگ با مسلمانان دارد . آن حضرت در محرم سال چهارم عبد الله بن أنيس را فرستاد تا وى را به قتل برساند . عبد الله نزد وى آمده و گفت : شنيده است كه او به قصد جنگ با محمد نيرو فراهم مىكند و وى مىخواهد به او ملحق شود . پس از اندكى راه كه آشنايانش از گِردش دور شدند ، وى را به قتل رساند و به مدينه گريخت . « 3 » ابن اسحاق اشاره به رخداد مزبور و تاريخ آن ياد نكرده است . « 4 » واقدى نيز\r\n\r\n\r\n","description":"","footnote":"\r\n( 1 ) . المغازى ، ج 1 ، صص 342 - 341\r\n( 2 ) . المغازى ، ج 1 ، صص 346 - 345\r\n( 3 ) . طبقات الكبرى ، ج 2 ، صص 51 - 50\r\n( 4 ) . السيرة النبويه ، ابن هشام ، ج 4 ، صص 620 - 619\r\n","page_name":" 532 ","page_number":532},
  {"content":"\r\n\r\nدر ضمن حوادث سال چهارم بدان نپرداخته است . « 1 » حادثه مزبور در منطقه عرنه در نزديكى مكه - با فاصله يك روز راه پياده - رخ داده است . « 2 » عبد الله بن أنيس شعرى نيز در اين باره سروده كه ضمن آن ، از خود به عنوان « حنيف » ياد كرده است :\r\n و قلتُ لَهُ خذها بِضَرْبة ماجدٍ * حَنيفٍ عَلى دينِ النبّى مُحَمّد « 3 » \r\nاين حادثه را نيز بايد در شمار حوادثى دانست كه قبايل حجاز ، جداى از قريش و يا به تحريك آنان در صدد دشمنى با اسلام بوده‌اند .\r\nدر همين رديف بايد از دو حادثه رجيع و بئرمعونه ياد كرد ، حوادثى كه نشانگر دشمنى قبايل اطراف با اسلام بود . مقدمتاً بايد اشاره كنيم كه اين دو حادثه در مقايسه با حوادث ديگر تاريخ اسلام ، تا حدود زيادى گرفتار وضعيت قصصى شده است . همين امر سبب شده تا اختلاف زيادى در نقلهاى مربوط به اين وقايع صورت گرفته و شك و ترديد جدى را در بسيارى از جزئيات مربوط به آن بوجود آورد .\r\n« رجيع » نام چاه آبى از قبيله هُذَيل بوده كه در هفتاد كيلومترى شمال شهر مكه قرار داشته است . حادثهء رجيع بنابه نقل برخى مورخان در صفر سال چهارم ( سى و ششمين ماه هجرت ) و به قول عده‌اى ديگر در سال سوم ، اندكى پس از غزوهء احد صورت گرفته است .\r\nواقدى به نقل از عروة بن زبير مىگويد : رسول خدا صلى الله عليه و آله و سلم اصحاب رجيع را به عنوان جاسوس به سوى مكه فرستاد تا از قريش اخبارى به دست آورند . آنان تا رجيع پيش رفته و در آنجا بنى لحيان متعرض آنها شدند . « 4 » نقل ديگرى مىگويد : بنى لحيان از دو قبيلهء عضل و قاره [ كه آنها از قبيلهء بنى هون بن خزيمة بن مدركه بودند 
  ] خواستند در توطئهء مشتركى به بهانه اسلام آوردن و درخواست مبلغ نزد رسول خدا صلى الله عليه و آله و سلم بروند . پس از آن ، افرادى كه اعزام مىشوند ، دستگير كرده به قريش بسپارند ، به علاوه يكى را نيز در برابر سفيان بن خالد هذلى كه به دست عبد الله بن أنيس كشته شده بكشند . « 5 »\r\nبه هر دليل كه بوده - و عمدتاً در نقلهاى تاريخى و نيز اشعار حسان از آن به غدر و خيانت ياد شده « 6 » - شش يا هفت نفر از اصحاب به منطقهء رجيع رفته و گرفتار بنى لحيان\r\n\r\n\r\n","description":"","footnote":"\r\n( 1 ) . در سبل الهدى ، سرّيه مزبور به نقل از واقدى آمده است نك : ج 6 ، ص 57\r\n( 2 ) . دربارهء وادى عرنه يا نخله - كه از نخله نيز در اين حادثه ياد شده - نك : معجم معالم الجغرافيه فى السيرة النبويه ، ص 205\r\n( 3 ) . السيرة النبويه ، ابن هشام ، ج 4 ، ص 621\r\n( 4 ) . المغازى ، ج 1 ، ص 354\r\n( 5 ) . المغازى ، ج 1 ، صص 355 - 354 ؛ در برخى نقلها آمده كه در آن زمان و در اين توطئه خود خالدبن سفيان دست داشته است . اگر واقعهء رجيع بعد از احد و در سال سوم روى داده باشد اين امر درست است چرا كه قتل خالد در سال چهارم بوده است .\r\n( 6 ) . السيرة النبوية ، ابن هشام ، ج 3 ، ص 181 :\r\n هم غدروا يوم الرجيع وأسلمت * أمانتهم ذا عفّة و مكارم \r\n","page_name":" 533 ","page_number":533},
  {"content":"\r\n\r\nشده‌اند . از اين گروه سه يا چهار تن ، تن به اسارت نداده به شهادت رسيدند . سه نفر ديگر اسير شده به مكه برده شدند . يكى از آنان با نام عبد الله بن طارق در مرّالظهران خود را از قيد آزاد كرد و شمشيرى به دست گرفت تا با آنها بجنگد . دشمنان اسلام وى را سنگسار كرده و به شهادت رساندند . دو تن ديگر يكى حبيب بن عدى و ديگرى زيدبن الدثنه به دست مشركان مكه سپرده شدند و آنان نيز ، وى را به انتقام كشتگان خود در بدر كشتند . « 1 »\r\nگفته‌اند كه اين دو تن تا آخرين لحظه در برابر اصرار مشركان در باز گشت از دين اسلام مقاومت كردند . « 2 »\r\nاين حادثه ضربه‌اى ديگر به مسلمانان بود ، زيرا به هر روى شمارى از آنها بدست قريش و ديگر قبايل به شهادت رسيده و اين خود سبب جرى شدن آنان بر مسلمانان مىشد . در واقع سال چهارم و پنجم اوج دشمنى قبايل با اسلام و همراهى آنان با قريش است . قبيلهء هذيل كه بنى لحيان طايفه‌اى از آن بودند از بدترين قبايل ياد شده و حسان بن ثابت اشعار فراوانى در هجو آنان سروده است ؛ او از جمله به درخواست هذيليان از رسول خدا صلى الله عليه و آله و سلم اشاره مىكند كه شرط اسلام خويش را حلال شمردن زنا قرار دادند :\r\n سالت هُذَيل رسول الله فاحشةً * ضلّت هذيل بما سالت و لم يصب « 3 » \r\nحادثهء ديگر كه مشابهتى با واقعهء رجيع داشته و از نظر زمانى نيز با آن فاصلهء بسيار اندكى داشته - و واقدى مىگويد كه در صفر سال چهارم بوده است - حادثهء « بئرمعونه » است . منطقهء مزبور در نجد قرار داشته و چاه مزبور متعلق به بنى سُلَيم بوده است . قبيلهء بنى عامر بن صعصعه عامل اصلى اين ماجرا در همين منطقه سكونت داشته است . اين قبيله يكى از قبايل مهم عربى است كه از جاهليت تا قرنها پس از اسلام به عنوان قبيله‌اى شناخته شده ، در سرزمين عربى مطرح است . « 4 » در اين زمينه كه به چه دليل رسول خدا صلى الله عليه و آله و سلم شمارى از اصحاب خويش را كه بين چهل تا هفتاد نفر گفته شده « 5 » ، به اين ناحيه فرستاد ،\r\n\r\n\r\n","description":"","footnote":"\r\n( 1 ) . استاد ما علامه سيد جعفر مرتضى در الصحيح ، ج 5 ، صص 243 - 182 ؛ دربارهء اين حادثه بحث كرده و ضمن استقصاى تناقضات نقلها اظهار مىدارد كه بخش عمدهء جزئيات مشكوك بوده و چندان قابل قبول نيست ؛ آنچه پذيرفتنى است تنها كليت ماجراست كه چند نفر اين چنين گرفتار توطئهء مشركان شده و به شهادت رسيدند .\r\n( 2 ) . المغازى ، ج 1 ، صص 362 - 361\r\n( 3 ) . السيرة النبويه ، ابن هشام ، ج 3 ، ص 180 ؛ [ سالت سألت 
  ]\r\n( 4 ) . نك : معجم قبايل العرب ، ج 2 ، صص 710 - 708\r\n( 5 ) . البته در نقلهاى ديگر : ده نفر ، بيست نفر و چند نفر و ارقام ديگر آمده است . نك : الصحيح ، ج 5 ، ص 257 ؛ واقدى مىگويد : صحيح آن است كه چهل نفر بوده‌اند . نك : المغازى ، ج 1 ، ص 347\r\n","page_name":" 534 ","page_number":534},
  {"content":"\r\n\r\nاختلاف نظر وجود دارد . حداقل دو روايت در اين باره وجود دارد كه مشهور از آن دو مىگويد : ابو براء از رهبران طايفهء مزبور به مدينه آمد - يا كسى را فرستاد - و از رسول خدا صلى الله عليه و آله و سلم خواست كسانى را براى آشنايى مردم نجد بدان سوى گسيل دارد . « 1 » او در برابر اظهار ترديد رسول خدا صلى الله عليه و آله و سلم دربارهء حفاظت آنها ، خود مسؤوليتشان را تقبل كرد .\r\nبدنبال آن شمارى از اصحاب به آن سوى عزيمت كردند . روايت ديگر از آن حكايت دارد كه رسول خدا صلى الله عليه و آله و سلم گروه مزبور را براى خبرگيرى به نجد فرستاد . « 2 » اين نقل با توجه به آنچه كه دربارهء « غدر » دشمن در اين ماجرا گفته شده سازگار نيست زيرا كه روشن است كه غدر ، نوعى پيمان پيشين را نشان مىدهد . حسان بن ثابت در اشعارى كه در رثاى شهداى بئرمعونه گفته ، گرچه اشاره به سفارت تبليغى آنان ندارد دشمن را متهم به غدر و خيانت مىكند :\r\n أصابهم الفناءُ بِعَقْد قوم * تُخوّن عقدُ حَبْلهم بغَدْر « 3 » \r\nبه هر دليل ، عامربن طفيل كه از سران طايفهء عامر بود ، متوجه حضور آنان شده با استمداد از قبيله‌هاى بنى سليم و رِعل وذكوان آنان را محاصره كرده به شهادت رساند . گفته شده كه قبل از روبرو شدن او با آن گروه ، وى يكى از اصحاب را كه نامهء رسول خدا صلى الله عليه و آله و سلم را براى دعوت به اسلام نزد او آورده بود به شهادت رساند . پس از آن به سراغ ديگر افراد آن گروه آمد ضمن درگيرى همگى را به شهادت رساند . برخى نقلها يك نفر را استثناء كرده گفته‌اند در ميان مجروحان بوده و نجات يافت . به علاوه يكى از دو نفر ديگر ( و در برخى نقلها سه نفر ) كه در كنار اثاثيهء باقى مانده - و يا چنان كه گفته شده به دنبال شتر گمشده‌اى مىگشتند - و متوجه ماجرا شدند ، به صحنهء ماجرا آمد و پس از درگير شدن با دشمن به شهادت رسيد .\r\nنفر باقى مانده - و احتمالًا با يك نفر ديگر - عمرو بن اميهء ضمرى بود كه خبر واقعه را به رسول خدا صلى الله عليه و آله و سلم رساند . گفته شده كه عامر بن طفيل وى را اسير كرد اما وقتى دانست كه او مُضَرى است وى را آزاد نمود . عمرو بن اميه در راه بازگشت ، دو نفر از بنى عامر را كه امان نامه از رسول خدا صلى الله عليه و آله و سلم داشته‌اند و وى نسبت به آن واقف نبود ، به قتل رساند . سيره نويسان گفته‌اند : رسول خدا صلى الله عليه و آله و سلم براى پرداخت ديه آنان به سراغ بنى النضير رفت و درگيرى با اين يهوديان نيز از همانجا آغاز شد ( به بحثهاى بعدى بنگريد . ) پيش از اين اشاره شد كه حادثهء رجيع گرفتار نوعى وضعيت قصصى شده است ؛\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 3 ، ص 338 - 339\r\n( 2 ) . مجمع الزوائد ، ج 6 ، ص 127 ؛ المغازى ، ذهبى ، ص 192 ؛ دربارهء علل ديگر نك : الصحيح ، ج 5 ، صص 256 - 254 ؛ و علاوه بر آنچه در آنجا آمده نك : دلائل النبوه ، بيهقى ، ج 3 ، ص 348 ؛ انس مىگويد : قبايل رعل و ذكوان و بنى لحيان برضد دشمنى رسول خدا صلى الله عليه و آله و سلم استمداد كردند . چنين چيزى بعيد مىنمايد .\r\n( 3 ) . السيرة النبويه ، ابن هشام ، ج 3 ، ص 189\r\n","page_name":" 535 ","page_number":535},
  {"content":"\r\n\r\nبئر معونه نيز از اين امر ، در امان نمانده است . صورت قصصى سبب شده تا اختلافات در نقلها فراوان بوده و به عنوان مثال شمار نيروهاى سريّهء مذكور از ده نفر تا هفتاد نفر گفته شود : يكى از اين مسائل آن است كه مثلًا عامر بن فهيره از كشتگان آن واقعه در پيش چشم دشمن بتدريج از زمين برخاسته تا به آسمان رفته است . « 1 » روشن است كه نقل خبر ضعيفى در اين باره ، نمىتواند چنين نقلى را تأييد كند . به هر روى رسول خدا صلى الله عليه و آله و سلم پس از دو سريهء موفقيت آميز يكى هجوم بر قبيلهء بنى اسد و ديگرى كشتن سفيان بن خالد ، گرفتار دو حادثهء دلخراش شده و طى آن شمارى از اصحاب خويش را از دست داد .\r\nقبايل ديگرى نيز در اطراف مدينه ، بودند كه هر از چندى هوس غارت مدينه را مىكردند . در همين سال چهارم مردى كه براى فروش كالايش به مدينه آمده بود گفت : از نجد مىآيد و ديده است كه كسانى در حال فراهم كردن نيرو براى جنگ با شما هستند . اين افراد از قبايل بنى محارب و بنى ثعلب ( هر دو از غَطَفان ) بودند . « 2 » رسول خدا صلى الله عليه و آله و سلم همراه چهار صد - و به قولى هفتصد يا هشتصد نفر عازم ناحيهء مورد نظر شد كه آن را ذات الرقاع مىناميدند . منطقه مزبور در فاصلهء تقريبى 85 كيلومترى مدينه بوده است . « 3 »\r\nرسول خدا صلى الله عليه و آله و سلم دسته‌هايى از سپاه را به اين سوى و آن سوى فرستاد اما دشمن به قُلَل كوهها پناه برده بود . گفته‌اند كه رسول خدا صلى الله عليه و آله و سلم در اين سفر نخستين بار « نماز خوف » خواند . در اين نماز گروهى ركعت نخست را با رسول خدا صلى الله عليه و آله و سلم به جماعت و ركعت ديگر را فُرادا مىخواندند و هر بار دسته‌اى مراقب اوضاع بودند .\r\nاقدام ديگر قبايل غير قريشى ، تلاش جمعى از قبيله قضاعه و غسان براى جنگ با حجاز بود . آنان خارج از منطقهء حجاز ، و در مسير شام بودند . واقدى در سبب رفتن رسول خدا صلى الله عليه و آله و سلم مىگويد : آن حضرت شنيد كه در دومة الجندل كسان بسيارى هستند كه به حاملان كالاها ظلم مىكنند و اعراب زيادى به آنها ملحق شده قصد آن دارند تا به مدينه نزديك شوند . « 4 » رسول خدا صلى الله عليه و آله و سلم در ربيع الاول سال چهارم به همراه يك هزار نفر به سوى دومة الجندل - كه در فاصلهء پنج روز راه تا دمشق و پانزده روز تا مدينه است - حركت كرد . « 5 »\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 3 ، ص 353\r\n( 2 ) . السيرة النبويه ، ابن هشام ، ج 2 ، ص 203\r\n( 3 ) . معالم الاثيره فى السنة والسيره ، ص 128 ؛ ناميده شدن منطقه به رقاع را به چند دليل گفته‌اند از جمله آن كه درختى بانام رقاع در آن ناحيه بوده است . برخى كوهى را با اين نام در آن منطقه ياد كرده‌اند . و نيز گفته‌اند كه بر كوهها در آن ناحيه بقعه‌هاى سفيد و سياهى بوده است و وجوهى ديگر ؛ نك : السيرة النبويه ، ابن هشام ، ج 3 ، ص 204\r\n( 4 ) . المغازى ، ج 1 ، ص 403\r\n( 5 ) . عيون الاثر ، ج 2 ، ص 83\r\n","page_name":" 536 ","page_number":536},
  {"content":"\r\n\r\nمسلمانان در 25 ربيع الاول از مدينه خارج شده و 20 ربيع الثانى به مدينه بازگشتند . در اين اقدام مسلمانان با كسى برخورد نكرده و جمع مزبور پيش از رسيدن مسلمانان گريخته بودند ؛ به هر روى اين قبيل اقدامات آمادگى مسلمانان را براى رويارويى با هر حركتى تضمين كرده و قبايل اطراف را از انديشه حمله و حتى صحبت از آن باز مىداشت ، زيرا كافى بود خبر سخنان توطئه آميز آنان به مدينه برسد ، در آن صورت سپاهى از مسلمانان به آن سوى عازم مىشد . شايد به همين دليل بود كه در طى اين غزوات و از جمله در همين غزوه ، معاهده يا معاهداتى با قبايل اطراف بسته مىشد . « 1 »\r\n\r\nبرخورد با اهل كتاب\r\nسورهء آل عمران بعد از احد و پيش از غزوهء خندق نازل شده است « 2 » شمارى از آيات اين سوره ، به جنگ احد پرداخته كه پيش از اين آنها را آورديم . آياتى ديگرى از اين سوره دربارهء اهل كتاب - بخشى دربارهء يهوديان و بخشى مسيحيان - است . از آنجا كه آيات مربوط به آنها در سراسر سورهء مزبور پراكنده است به ترتيب آنچه در قرآن آمده به آنها مىپردازيم .\r\nحداقل در مواردى ، اصطلاح « اهل كتاب » در برابر اصطلاح « امى » و « اميين » قرار دارد .\r\nگروهى از ساكنان عرب و غير عرب حجاز ، اهل كتاب و گروهى ديگر امى يعنى فاقد كتاب بودند . هر دو اصطلاح از پيش از اسلام وجود داشته و قرآن نيز از آنها استفاده كرده است .\r\nدر آيهء 20 آل عمران آمده : « اگر با توبه محاجّه برخيزند ، بگوى : من و پيروانم در دين خويش به خدا اخلاص ورزيديم ؛ به اهل كتاب و امّىها بگو : آيا شما هم به خدا اخلاص ورزيده‌ايد ؟ » گفته‌اند كه اين در برخورد با وفد نجران بوده است . « 3 »\r\nساكنان اين شهر كه در جنوب جزيرة العرب واقع در 910 كيلومترى مكه واقع شده مسيحى بوده‌اند . البته خطاب آيه به اهل كتاب است . در ادامه ، آيهء 24 اشاره به يهوديان دارد : « آيا آنان را ، نديدى كه از كتاب بهره‌اى يافته بودند ، چون دعوت شدند تا كتاب خدا دربارهء آن‌ها حكم كند ، گروهى از ايشان بازگشتند و اعراض كردند ؟ » دليل آن نيز اين بوده است كه آنان معتقد بودند جز چند روزى آتش دوزخ به ما نرسد . يهوديان خود را قوم\r\n\r\n\r\n","description":"","footnote":"\r\n( 1 ) . نك : طبقات الكبرى ج 4 ، صص 63 - 62 ؛ اين پيمان با عُيَيْنة بن حصن منعقد شد كه بعدها در خندق با احزاب همراهى كرد . نك : عيون الاثر ، ج 2 ، ص 86\r\n( 2 ) . سورهء آل عمران پس از سورهء انفال و پيش از سورهء احزاب نازل شده است نك : التمهيد فى علوم القرآن ، ج 1 ، صص 138 - 137\r\n( 3 ) . مجمع البيان ، ج 2 ، ص 422\r\n","page_name":" 537 ","page_number":537},
  {"content":"\r\n\r\nبرتر مىدانستند و برايشان چندان مهم نبود كه به كتاب خدا نيز عمل نكنند چون به هر روى و حداكثر پس از چند روز وارد بهشت مىشدند پس از چند آيه ، فلسفهء برگزيدگى را از نقطه نظر دينى توضيح داده شده : « خدا آدم ونوح و خاندان ابراهيم و خاندان عمران را بر عالميان برترى داد ؛ فرزندانى بودند ، برخى از نسل ديگر » .\r\nپس از آن به تفصيل دربارهء تولد مريم ، كفالت مريم توسط زكريا ، فرزنددار شدن زكريا و نيز تولد عيسى از مريم سخن مىگويد . هدف عمدهء اين آيات اثبات نبوت حضرت عيسى عليه السلام و نشان دادن اين حقيقت است كه دين جز اخلاص و تسليم كامل به خداوند و بريدن از شرك نيست ؛ در آيهء 151 آل عمران مىگويد : « چون عيسى دريافت كه ايمان نمىآورند گفت : چه كسانى در راه خدا ياوران منند ؟ حواريان گفتند : ما ياران خداييم ، به خدا ايمان آورديم ، شهادت ده كه ما تسليم هستيم . » اين آيات در برخورد با وفد نجران مطرح شده است .\r\nبدين ترتيب اسلام ديدگاهاى خود را دربارهء پذيرش اصولى عيسى و نيز تورات وانجيل به دست داده و خود را ادامهء آنها مىداند . اما مسيحيان نمىپذيرند . مسيحيان غير از يهوديانند ، آنها قلبى صاف و پاك دارند . اكنون كه اين ديدگاهها را در محاجه با رسول خدا صلى الله عليه و آله و سلم نپذيرفته‌اند ، آيا آن اندازه به حقانيت عقايد خود پاى بند هستند تا تن به مباهله « 1 » دهند ؟ خداوند در آيهء 61 همين سوره مسألهء مباهله را مطرح مىكند : « از آن پس كه به آگاهى رسيده‌اى ، هركس كه دربارهء او [ عيسى 
  ] مجادله كند ، بگو : بياييد تا حاضر آوريم ، ما فرزندان خود را و شما فرزندان خود را ، ما زنان خود را و شما زنان خود را ، ما نفس خود راو شما نفس خودتان را [ انفسنا و انفسكم 
  ] « 2 » آنگاه دعا و تضرع كنيم و لعنت خدا را بر دروغگويان بفرستيم . » در مباهله ، رسول خدا صلى الله عليه و آله و سلم همراه فاطمهء زهرا عليها السلام ، على مرتضى عليه السلام وحسنين حاضر شدند . وقتى مسيحيان حضور اين خاندان را ديدند ، صلاح را در ترك مباهلهء ديده جزيه را پذيرفتند . « 3 »\r\n\r\n\r\n","description":"","footnote":"\r\n( 1 ) . مباهله به معناى « ملاعنه » است و اصطلاحاً اين كه ، كسانى كه دربارهء چيزى اختلاف نظر دارند جمع شده مىگويند : لعنت خدا بر كسى از ما كه ناروا سخن مىگويد ؛ نك : لسان العرب ، ج 2 ، ص 522 ؛ ذيل مورد : بهل\r\n( 2 ) . دربارهء انفسنا كه گفته‌اند كه مقصود على عليه السلام است . به تعبير ديگر ، در اين آيت ، على نفس پيامبر صلى الله عليه و آله و سلم خوانده شده است ؛ نك : مجمع البيان ، ج 2 ، ص 453\r\n( 3 ) . آيت مزبور و روايات نقل شده در اطراف آن ، حكايت از يكى از فضايل اهل بيت رسول خدا صلى الله عليه و آله و سلم دارد . آن حضرت در اين واقعه ، عزيزترين عزيزانش را به همراه آورده بود و همين سبب شد تا اسقف مسيحيان از مباهله با آن حضرت منصرف شود او گفت : چهره‌هايى را مىبينم كه اگر از خدا بخواهند كوهى را از جاى بركند ، چنين خواهد شد . سورهء آل عمران ، با توجه به آياتى كه دربارهء احد در آن آمده مربوط به پس از جنگ احد يعنى سال سوم به بعد است اما نبايد پس از سورهء احزاب يعنى بعد از سال پنجم باشد . بنابراين مباهله نيز بايد در همين سالها رخ داده باشد . ابن سعد آن را ضمن وفود آورده ( طبقات الكبرى ، ج 1 ، صص 358 - 357 ) اما از آنچه آورده چنين به دست مىآيد كه بعد از فتح مكه بوده است . در اين صورت يا بايد گفت آيهء مباهله مربوط به وفد نجران نيست ، يا آن كه سورهء آل عمران در سال نهم نازل شده و ياآن كه مسيحيان نجران يك بار براى گفتگو آمده‌اند كه منجر به مباهله شده اما بعدها در سال نهم يا دهم بار ديگر در ضمن وفود به مدينه آمده‌اند .\r\nبايد گفت كه در مورد مباهله و آيهء مورد نظر و شأن نزول آن ترديدى در روايات وجود ندارد ؛ براى ديدن مصادر فراوانى كه حكايت مباهله را آوده‌اند ، نك : مكاتيب الرسول ، ج 1 ، صص 181 - 180 ؛ و نيز نك : تاريخ المدينه المنوره ، ج 1 ، صص 583 - 582 ؛ در مورد آيه محتمل است كه آيهء مباهله در سال نهم نازل شده و به دستور رسول خدا صلى الله عليه و آله و سلم در سورهء آل عمران جاى داده شده باشد .\r\n","page_name":" 538 ","page_number":538},
  {"content":"\r\n\r\nاصولًا برخورد قرآن با مسيحيان ، جداى از انتقاد شديد نسبت به شرك ، آرام است .\r\nخداوند در آيهء 64 و آيات پس از آن بر فرهنگ توحيدى ابراهيم تكيه كرده از اهل كتاب مىخواهد كه  « قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ ،  بياييد از آن كلمه‌اى كه پذيرفتهء ما و شماست پيروى كنيم : آن كه جز خداى رانپرستيم و هيچ چيز را شريك او نسازيم و بعضى از ما بعضى ديگر را سواى خدا به پرستش نگيرد » . مسيحيان و يهوديان ابراهيم را متعلق به خود مىدانستند و خداوند مىفرمايد : « چرا دربارهء ابراهيم مجادله مىكنيد در حالى كه تورات و انجيل بعد از او نازل شده است ؟ « ابراهيم نه يهودى بود ، نه نصرانى ، بلكه حنيفى مسلمان بود و از مشركان نبود . نزديك‌ترين كسان به ابراهيم همانا پيروان او و اين پيامبر و مؤمنان هستند » بنابراين برخورد قرآن در تأكيد بر توحيد خالص ، و اخلاص محض نسبت به خداوند است . اين پيام قرآن در اين مقطع براى اهل كتاب بويژه مسيحيان است . در آيهء 69 از تمايل اهل كتاب براى باز گرداندن مؤمنان به گمراهى سخن مىگويد ؛ آنگاه به آنان مىگويد چرا حق را كتمان كرده و آن را به باطل مىآميزند در حالى كه مىدانند حق كدام است . شيوهء اهل كتاب براى گمراه ساختن مؤمنان اين بوده كه صبحگاهان به آيات نازل شده ايمان آورند و پايان روز انكار كنند . به اين شيوه ، به اصطلاح نشان مىدادند كه آنان منطقىاند زيرا پس از باور آيات و تأمل كافى ، نادرستى آنها را دريافته‌اند ! خداوند اين روش را از گروهى از اهل كتاب نقل مىكند . در نقلهاى تاريخى گفته‌اند كه گروهى از احبار يهود خواستند چنين كنند تا به هر روى مسلمانان به شك بيفتند . « 1 » البته همهء اهل كتاب يك دست نبوده‌اند خداوند در آيهء 75 از امانتدارى برخى از اهل كتاب در برابر تمايل برخى ديگر به خيانت ياد مىكند . برخى گفته‌اند كه آيه\r\n\r\n\r\n","description":"","footnote":"\r\n( 1 ) . مجمع البيان ، ج 2 ، ص 460\r\n","page_name":" 539 ","page_number":539},
  {"content":"\r\n\r\nبطور ضمنى از امانتدارى مسيحيان در برابر دنياخواهى يهوديان تمجيد مىكند . دليل آن كه يهوديان مايل به خيانت در امانت بوده‌اند آن است كه به تعبير خداوند ، مىگفتند : امىها بر ما تعهدى ندارند . به اين معنى كه خود را اهل كتاب و برتر مىدانستند و خوردن اموال ديگران بويژه اميين را براى خود مجاز مىشمردند . « 1 »\r\nقرآن در آيهء 78 گروهى از اهل كتاب را به تحريف ، آن هم از گونهء بسيار زشت آن ، متهم مىكند : « و از ميان ايشان گروهى هستند كه به شيوهء كتاب خدا سخن مىگويند تا پنداريد آنچه مىگويند از كتاب خداست . در حالى كه از كتاب خدا نيست . و مىگويند از جانب خدا آمده و حال آن كه از جانب خدا نيامده است . و خود مىدانند كه بر خدا دروغ مىبندند . » در ادامه باز خداوند بر تسليم محض تكيه مىكند . پس از اشاره به آن كه خداوند دستور نداده تا ملائكه يا پيامبران را ، خدايان بپنداراند مىفرمايد : « آيا دينى جز دين خدا مىجويند حال آن كه آنچه در آسمانها و زمين است خواه و ناخواه تسليم فرمان او هستند و به نزد او باز گردانده مىشوند . » اين تأكيد با اين آيه دنبال مىشود كه ميان انبيا هيچ فرقى وجود ندارد « و هركس كه دينى جز اسلام اختيار كند از او پذيرفته نخواهد شد . » در واقع تسليم و اخلاص محض در دين توحيدى اسلام است . خداوند در آيهء 100 به مؤمنان هشدار مىدهد كه « اگر از گروهى از اهل كتاب اطاعت كنيد شما را از ايمانتان به كفر باز مىگردانند . » متأسفانه كسانى از مسلمانان علاقه‌مند به خواندن تورات و ديگر آثار يهود بودند كه مورد انكار شديد رسول خدا صلى الله عليه و آله و سلم قرار گرفتند . « 2 » و باز در آيهء 113 آمده كه   « لَيْسُوا سَواءً ، مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ اللَّهِ آناءَ اللَّيْلِ وَ هُمْ يَسْجُدُونَ يُؤْمِنُونَ بِاللَّهِ وَ الْيَوْمِ الْآخِرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُسارِعُونَ فِي الْخَيْراتِ وَ أُولئِكَ مِنَ الصَّالِحِينَ ،   اهل كتاب همه يكسان نيستند ، گروهى به طاعت خدا ايستاده‌اند و آيات خدا را در دل شب تلاوت مىكنند و سجده به جاى مىآورند و به خدا و روز رستاخيز ايمان دارند و امر به معروف و نهى از منكر مىكنند و در كارهاى نيك شتاب مىورزند و از جملهء صالحانند » . آيهء مزبور دربارهء مسيحيانى است كه متمايل به پذيرش اسلام بوده و آيات قرآنى را كه مىشنيدند گريه مىكردند . « 3 » طبيعى و محتمل آن است كه آنان بلافاصله اسلام را پذيرفته باشند .\r\n\r\n\r\n","description":"","footnote":"\r\n( 1 ) . نك : مجمع البيان ، ج 2 ، ص 463 ؛ آنان خود را مؤمن و اميين را خارج از دين خود دانسته و طبعا تصاحب اموال آنان را حق خويش مىدانستند .\r\n( 2 ) . نك : المصنف ، عبد الرزاق ، ج 11 ، ص 111 ؛ لسان الميزان ، ج 2 ، ص 408 ؛ البداية والنهايه ، ج 2 ، ص 133 ؛ نثرالدر ، ج 1 ، ص 207\r\n( 3 ) . مائده ، 83\r\n","page_name":" 540 ","page_number":540},
  {"content":"\r\n\r\n\r\nغزوهء بنى النضير\r\nدومين برخورد رسول خدا صلى الله عليه و آله و سلم با يهوديان ، برخورد با طايفهء يهودى بنى النضير بود . در مباحث گذشته به ديدگاههاى قرآن دربارهء يهوديان اشاره كرده‌ايم . حاصل آن بحثها آن كه قرآن ، يهوديان را پس از مشركان ، بدترين دشمنان مؤمنان مىداند ، در حالى كه از مسيحيان به نرمى سخن مىگويد . « 1 » طبيعى است كه يهوديان هيچ فرصتى رابراى نابودى اسلام و رسول خدا صلى الله عليه و آله و سلم از دست نمىدادند ؛ در عين حال ، به دليل آن كه در اقليت بودند در همان آغاز هجرت رسول خدا صلى الله عليه و آله و سلم معاهدهء صلحى را با آن حضرت پذيرفته بودند .\r\nسه طايفهء يهودى بنى قَيْنُقاع ، بنى النضير و بنى قريظه تقريباً در يك مثلثى شكل در سمت شمال شرقى محلهء قبا زندگى مىكردند . بنى نضير نزديكترين طايفه به محل قبا بودند . زمان برخورد با بنى النضير و اخراج آنها به روايت واقدى ربيع الاول چهارم هجرى ( سى و هفتمين ماه هجرت ) بوده است . اما ابن شهاب زهرى معتقد بوده است كه واقعهء اخراج بنى النضير بعد از بدر و پيش از احد بوده است . « 2 » در علت برخورد رسول خدا صلى الله عليه و آله و سلم با بنى النضير گفته شده است كه عمرو بن اميه يكى از اصحاب بيان رسول خدا صلى الله عليه و آله و سلم در راه بازگشت از بئرمعونه دو تن از افراد قبيلهء بنى عامر را به قتل آورد . اين قبيله عامل كشتن اصحاب رسول خدا صلى الله عليه و آله و سلم در رجيع بودند .\r\nاين در حالى بود كه آن دوتن از رسول خدا صلى الله عليه و آله و سلم « امان و عهد » داشتند . « 3 » اندكى نگذشت كه عامربن طفيل رسول نزد آن حضرت فرستاد و درخواست ديه كرد . آن حضرت تصيم گرفت تا براى پرداخت ديه از بنى النضير كه همپيانان بنى عامر بودند استمداد جويد ! لذا همراه تنى چند از اصحاب به محلهء قبا آمده نماز خواند و سپس نزد يهوديان بنى النضير رفت . آنها كمك در پرداخت ديه را پذيرفتند . در اين حال تنى چند از سران يهود ، چنين تصور كردند كه فرصت مناسبى براى كشتن پيامبر صلى الله عليه و آله و سلم كه كنار ديوار قلعهء آنان نشست بودند دارند . نظر آنان اين بود كه باكشتن وى ، اصحابش متفرق شده ، قريشىها به مكه باز\r\n\r\n\r\n","description":"","footnote":"\r\n( 1 ) . مائده ، 82\r\n( 2 ) . دلائل النبوه ، بيهقى ، ج 3 ، صص 176 ، 354 ؛ استاد ما علامه سيدجعفر مرتضى - حفظه الله و ابقاه - رأى دوم را پذيرفته و شواهدى براى اثبات آن اقامه كرده است ؛ نك : الصحيح من سيرة النبى صلى الله عليه و آله و سلم ، ج 6 ، صص 39 - 34 ؛ حقيقت آن است كه شواهد ذكر شده كافى نيست . ابن شهاب به استناد در روايتى از عايشه چنين عقيده‌اى داشته است در حالى كه عروة بن زبير ، ابن سحاق ، موسى بن عقبه ، عاصم بن عمرو بن قتاد ، و محمدبن عمر واقدى كه اركان مغازى هستند ، همگى معتقدند كه غزوهء بنى النضير پس از احد بوده است ؛ دلائل النبوه ، ج 3 ، ص 180 ، 183 ؛ شعر سماك يهودى نير كه در رثاى بنى النضير گفته شده حكايت از آن دارد كه واقعهء مزبور پس از احد بوده است .\r\n( 3 ) . السيرة النبويه ، ابن هشام ، ج 3 ، ص 186\r\n","page_name":" 541 ","page_number":541},
  {"content":"\r\n\r\nمىگردند و آنان نيز به پيمانهاى سابق خويش با اوس و خزرج باز خواهند گشت . « 1 »\r\nمنابع مىگويند : رسول خدا صلى الله عليه و آله و سلم از طريق وحى آگاهى يافت و بدون آن كه با كسى از يارانش سخن بگويد به مدينه بازگشت . آنان چندى منتظر شدند و پس از آن كه احساس كردند رسول خدا صلى الله عليه و آله و سلم بر نمىگردد به مدينه آمدند . آنگاه رسول خدا محمدبن مَسْلمه را كه از اوس بوده و اين طايفهء يهود ، در جاهليت همپيمان آنان بودند ، به سراغ يهوديان فرستاد و گفت كه بايد مدينه را ترك كنند . آنان از اين كه يك اوسى آمده اظهار شگفتى كردند اما ابن مسلمه گفت : تَغَيَّرتِ القلوب « 2 » ؛ آن وضع سابق دگرگون شده است . يهوديان نخست به رفتن راضى شدند اما وقتى پيام عبد الله بن ابَىّ به حُيَى بن اخطب رسيد كه همراه همپيمانانش از آنان دفاع مىكند ، اندكى سست شدند . عبد الله بن ابى در پى بنى قريظه فرستاد ، اما آنان گفتند كه حاضر به نقض عهد نيستند .\r\nاختلاف ميان يهوديان ناشى از اعتماد به سخن عبد الله يا عدم اعتماد به آنان بود .\r\nمخالفان مىگفتند كه ابن ابى قابل اطمينان نيست ، او نظير همين وعده‌ها را به بنى قينقاع نيز داد اما اقدامى نكرد ، به علاوه او در هر حال خزرجى است و ما در جاهليت در كنار اوس با طايفهء او جنگيده‌ايم . به علاوه عبد الله نه يهودى است ، نه مسلمان و نه حتى بر دين خود ، و لذا نمىتوان به روى اعتماد كرد . چنين اقدامى سبب از بين رفتن اموال ، پايمالى شرف ، اسيرى خانواده و از بين رفتن جنگجويان ما خواهد بود . « 3 » نفوذ حيى بن اخطب سبب شد تا او بنى النضير را به مقاومت وا دارد . او پيامى به رسول خدا صلى الله عليه و آله و سلم فرستاد كه ما از اينجا نخواهيم رفت . همان پيام رسان به سراغ عبد الله رفت تا از او بخواهد كمك خويش را آماده كند . اما با كمال تعجب ديد كه منادى در كوچه‌ها به دنبال گردآورى نيروى جنگى\r\n\r\n\r\n","description":"","footnote":"\r\n( 1 ) . المغازى ، ج 1 ، ص 364 ؛ در روايت موسى بن عقبه از دو نفر كلابى نام برده شده كه گويا چنين تصور شده بود كه وقتى قريش به احد آمده با آنان همكارى كرده و لذا كشته شده بودند : نك : دلائل النبوه ، بيهقى ، ج 3 ، ص 180 ؛ دليل ديگرى نيز براى آغاز جنگ با بنى النضير گفته‌اند و آن اين كه مشركين پس از بدر نامه‌اى به يهود مدينه نوشته و ضمن تهديد آنان ، از آنها خواستند تا با رسول خدا صلى الله عليه و آله و سلم بجنگند آنان درپى رسول خدا صلى الله عليه و آله و سلم فرستادند تا سى نفر از يارانش را براى گفتگو نزد آنان بفرستد و آنها نيز همين تعداد را براى گفتگو آماده مىكنند . پس از آن توافق كردند كه سه نفر از آنها و سه نفر از مسلمانان با هم گفتگو كنند . هدف آنان كشتن رسول خدا صلى الله عليه و آله و سلم بوده و زنى از يهوديان به واسطهء برادرش خبر آن به حضرت رسانده است . اين امر سبب برخورد رسول خدا صلى الله عليه و آله و سلم با يهوديان شد ؛ نك : دلائل النبوه ، بيهقى ، ج 3 ، ص 179 ؛ درالمنثور ، ج 6 ، ص 189 ؛ و نك : الصحيح ، ج 6 ، صص 43 - 39 ؛ واقعيت اين است كه در نقل اخبار غزوهء بنى النضير آن اندازه اختلاف نقل وجود دارد كه هر بخشى از آن گرفتار اين اختلاف مىباشد . ما نقل خويش را بر پايهء آنچه واقدى ، متخصص سيره آورده گذشته‌ايم ، هر چند در مواردى اشاره به برخى نقلهاى ديگر نيز كرده‌ايم .\r\n( 2 ) . المغازى ، ج 1 ، ص 367\r\n( 3 ) . المغازى ، ج 1 ، ص 369\r\n","page_name":" 542 ","page_number":542},
  {"content":"\r\n\r\nاست و از قضا پسر خود عبد الله در برابر چشم پدر سلاح در دست گرفته در پى همراهى با رسول خداست . « 1 »\r\nبه هر روى سپاه اسلام اطراف قلعهء بنى النضير را محاصره كرده و آنان شروع به تيراندازى و زدن سنگ كردند . شب هنگام رسول خدا صلى الله عليه و آله و سلم ، على عليه السلام را به فرماندهى سپاه گماشت « 2 » و به مدينه بازگشت و صبحگاهان بازگشت . قبهء رسول خدا صلى الله عليه و آله و سلم را كه از چوب بوده و موى آن را پوشانده بود در كنار مسجد بنى خَطْمه زدند . اما تيرى از سوى يكى از يهوديان با نام عزوك بدان اصابت كرد و لذا آن را به محل مسجد فضيخ بردند . « 3 » اين مسجد اكنون پابرجا بوده و از مساجد شيعيان محلهء قبا مىباشد . « 4 » در طى محاصره ، شبى از شبها خبرى از امام على عليه السلام نشد ، اصحاب گزارش آن را به رسول خدا صلى الله عليه و آله و سلم دادند و آن حضرت فرمود : به سراغ كارى در همين باره رفته است ؛ چيزى نگذشت كه امام على عليه السلام سر عزوك را نزد رسول خدا صلى الله عليه و آله و سلم آورد و داستان يافتن و كشتن او را نقل كرد . امام على عليه السلام از شبيخون عزوك كه فردى شجاع بود نگران بود لذا چند شب در كمين او نشسته و آن شب همراه چند تن ديگر آمده بود امام به او حمله كرد و وى را كشت وقتى نزد رسول خدا صلى الله عليه و آله و سلم آمد از حضرت خواست چند نفر را همراه او بفرستند تا همراهان عزوك را كه در همان اطراف بودند از بين ببرند ، آن حضرت چند نفرى را فرستاد و نتيجه آن شد كه همراهان عزوك نيز كشته شدند . « 5 »\r\nرسول خدا صلى الله عليه و آله و سلم يكى دو نفر از اصحاب را مأمور كرد تا بهترين درختان خرماى بنى النضير را قطع كنند . با اين كار صداى شيون زنان و مردان يهودى برخاست .\r\nحيى بن اخطب كسى را نزد رسول خدا صلى الله عليه و آله و سلم فرستاد و گفت : تو خود از فساد نهى مىكردى اكنون چرا چنين مىكنى ؟ در اين باره آياتى نازل شد كه كار رسول خدا صلى الله عليه و آله و سلم را به اذن الهى دانست . آنچه مسلم است قطع درختان جديت رسول خدا صلى الله عليه و آله و سلم را در كار محاصره آنان و اخراجشان نشان داده و اميد آنان را براى ماندن ، يكسره به نااميدى تبديل مىكرد . محاصره پانزده روز به طول انجاميد . « 6 » و يهوديان قانع شدند كه رسول خدا صلى الله عليه و آله و سلم در درخواست\r\n\r\n\r\n","description":"","footnote":"\r\n( 1 ) . المغازى ، ج 1 ، ص 370\r\n( 2 ) . و اينجا نيز واقدى پس از نقل فوق مىگويد : و يقال ابابكر . حقيقت آن است كه اين قبيل فضايل كه مربوط به جنگ و جهاد است با شخصيت ابوبكر تناسبى ندارد ، به علاوه كه عمدهء سيره نويسان گفته‌اند كه پرچم در دست امام على عليه السلام بوده است . الصحيح من سيرة النبى صلى الله عليه و آله و سلم ، ج 16 ، ص 74 - 72\r\n( 3 ) . المغازى ، ج 1 ، ص 371 ؛ در اين باره نك : الصحيح من سيرة النبى ، ج 6 ، ص 89\r\n( 4 ) . طى سال 1372 و 1373 شمسى موفق به زيارت اين مسجد شديم . سال اول بسيار مخروبه و كثيف بوداما سال دوم تميز و رنگ آميزى شده !\r\n( 5 ) . المغازى ، ج 1 ، ص 372\r\n( 6 ) . از شش روز تا بيست و يك روز گفته‌اند ، الصحيح من سيرة النبى ، ج 6 ، ص 24 ؛ ابن هشام شش روزدانسته است ، نك : السيرة النبويه ، ابن هشام ، ج 3 ، ص 191\r\n","page_name":" 543 ","page_number":543},
  {"content":"\r\n\r\nخويش پابرجاست لذا پيشنهاد رفتن را پذيرفتند اما اين بار رسول خدا صلى الله عليه و آله و سلم فرمود كه نمىتوانند سلاحى به همراه برده و جز يك بارِ شتر حق بردن اثاثيهء ديگرى را ندارند . در برخى نقلها آمده كه به جز سلاح مىتوانند همه چيز خويش را ببرند . آنان پذيرفتند و پس از پايان مدتى كه براى تصفيه حسابهاى مالى خود با ديگر ساكنان مدينه به آنان داده شده بود مدينه را ترك كردند . در آن مدت خود با دستان خويش خانه هايشان را خراب مىكردند و مسلمانان نيز .\r\nعلائق اوسيان با بنى النضير ، بويژه حمايتهاى جاهلى آنان از يكديگر ، سبب شد تا منافقان و حتى فردى چون حسان بن ثابت ، در هنگام رفتن يهود با آنها اظهار همدردى كنند . برخى از اين منافقان فغانشان بلند بود كه پس از رفتن اينان چه كسى به آنها شراب ناب مىنوشاند و با گوشتهاى آميخته با چربى از ايشان ميزبانى مىكند ؟ « 1 » بنى النضير بر ششصد شتر سوار بودند ، و در حالى كه زنانشان زيور و زينت خويش را آشكار كرده و بسيارى از ايشان نقاب را از رويشان برداشته بودند مدينه را ترك كردند . مقصد آنان خيبر واقع در 165 كيلومترى شمال مدينه در راه شام بود . قاعدتاً دلخوشى آنان به استقرار در خيبر در كنار همپيمانان يهوديشان بود و اميد آن داشتند تا روزى بتوانند بار ديگر به مدينه بازگردند . شايد اصرار مسلمانان در خراب كردن خانه‌هاى آنان براى قطع اين اميد واهى بوده است . البته خود آنان براى بردن وسايل خانه‌هاى خود و حتى چهارچوب درها ، خانه هايشان را خراب مىكردند . ابن اسحاق مىگويد كه شمارى از آنان نيز به شام رفتند .\r\nغنايم بر جاى مانده شامل مقدارى سلاح بود كه بالغ بر پنجاه زره ، پنجاه كلاهخود ، سيصد شمشير و اشياء ديگربود . « 2 » مسلم است كه اين مقدار بسيار اندكى از سلاحهاى آنان بوده است و لذا واقدى مىافزايد : گفته شده كه مقدارى را پنهان كرده و يا همراه خود بردند « 3 » اصل غنايم ، نخلها و زمين‌هاى حاصلخيزى بود كه در دست يهوديان بود و اينك از آن روى كه بدون جنگ در تصرف مسلمانان در آمده بود ، در اختيار رسول خدا صلى الله عليه و آله و سلم قرار داشت . به عبارت ديگر اموال مزبور در شمار غنايم جنگى نبود تا تخميس شده و يك پنجم آن در اختيار رسول خدا صلى الله عليه و آله و سلم باشد بلكه تمامى آن در تصرف حضرت بود . رسول خدا بخشى از درآمد اموال مزبور را براى خانوادهء خويش اختصاص داد و مقدار ديگرى\r\n\r\n\r\n","description":"","footnote":"\r\n( 1 ) . المغازى ، ج 1 ، ص 375 ؛ واقدى نام اين افراد را و فغانشان را آورده است .\r\n( 2 ) . السيرة النبويه ، ابن هشام ، ج 3 ، ص 191\r\n( 3 ) . المغازى ، ج 1 ، ص 377\r\n","page_name":" 544 ","page_number":544},
  {"content":"\r\n\r\nاز درآمد آن در خريدن سلاح و شتر به كار گرفته شد . « 1 » آنچه بر جاى ماند با جلب نظر انصار در اختيار مهاجران قرار گرفت بدان شرط كه از آن پس ، از نظر اقتصادى ، بارى بر دوش انصار نباشند . پيشنهاد ديگر آن بود كه اموال ميان مهاجر و انصار تقسيم شود و مهاجران نزد انصار باقى بمانند . انصار گفتند : نه تنها اموال مزبور به مهاجران داده شود بلكه همچون قبل آنها مىتوانند از اموال انصار بهره برند . خداوند در قرآن از ايثار آنان ستايش كرد . « 2 » گويا تنها دو تن از انصار كه تهيدست بودند از اين اموال سهم بردند يكى سهل بن حنيف و ديگرى ابو دو جانه . « 3 »\r\nاخراج بنى النضير با توجه به قدرت آنان ، براى امنيت مدينه حائز اهميت بود . اخراج آنان از مدينه براى قريش نيز كه دورا دور اميد به يهوديان بسته بودند ضربه‌اى سخت به شمار مىآمد . ابن لقيم عبسى با اشاره به واقعهء مزبور در شعرى گفت :\r\n فَمَن مُبْلِغٌ عَنّى قريشاً رِسالة * فَهَل بعدهم فى المجد من متكرَّم \r\nامام على عليه السلام نيز اشعارى دربارهء كشته شدن كعب بن اشرف و اخراج بنى النضير دارد - گرچه ابن هشام مىگويد كه شعر از يكى ديگر از صحابه است - آن حضرت با اشاره به طغيان كعب بن اشرف و توصيف او چونان شترى كه از راه استوارى كج شده ، به وحى خداوند در قتل او پرداخته و از اخراج ذليلانه بنى النضير ياد كرده است :\r\n و أجلى النضير إلى غربة * و كانوا بدار ذوى زُخْرف \r\nآن حضرت محل رفتن آنها را اذرعات شام دانسته است . « 4 » پيش از اين اشاره شد كه گروهى به خيبر و شمارى به شام رفتند . سماك يهودى در پاسخ به اين اشعار تهديد كرد كه همراه ابوسفيان به جنگ مسلمانان خواهد آمد :\r\n مع القوم صَخْرٌ و اشياعه * اذا غاور القوم لم يضعف « 5 » \r\nكعب بن مالك نيز در اشعارى با اشاره به ذليل شدن بنى النضير پس از قتل كعب بن اشرف اشاره به خيانت آنها و تسلط رسول خدا صلى الله عليه و آله و سلم بر آنان كرده است :\r\n فلمّا اشربوا غَدْراً و كفراً * و حادبهم عن الحق النفور \r\n أرى اللّهُ النبى برأى صدقٍ * و كان الله يحكم لا بجَوْرٍ \r\nسمّاك يهودى در پاسخ وى از كعب بن اشرف به عنوان سيد الاحبار ياد كرد . او در برابر از احد ياد كرد و اين كه مسلمانان در آن روز گرفتار سختى زيادى شدند :\r\n\r\n\r\n","description":"","footnote":"\r\n( 1 ) . المغازى ، ج 1 ، ص 378 - 377\r\n( 2 ) . تاريخ المدينة المنوره ، ج 2 ، ص 489\r\n( 3 ) . تاريخ المدينة المنوره ، ج 2 ، ص 490\r\n( 4 ) . السيرة النيويّه ، ابن هشام ، ج 3 ، ص 197\r\n( 5 ) . همان ، ج 3 ، ص 198\r\n","page_name":" 545 ","page_number":545},
  {"content":"\r\n\r\n كما لاقيتم من بأس صَخْر * باحد حيث ليس لكم نصير « 1 » \r\nواقعهء اخراج بنى النضير و تبعات آن از رخدادهايى است كه نسبتا بطور مفصل در قرآن آمده و بخش عمدهء سورهء حشر به اين واقعه اختصاص يافته است : « اوست خدايى كه نخستين بار كسانى از اهل كتاب را كه كافر بودند از خانه هايشان بيرون راند ، و شما نمىپنداشتيد كه بيرون روند . آنها نيز مىپنداشتند حصارهاشان را توان آن هست كه در برابر خدا نگهدارشان باشد . خدا از سويى كه گمانش را نمىكردند بر آنها تاخت آورد و در دلهاشان وحشت افكند چنان كه خانه‌هاى خود را به دست خود و به دست مؤمنان خراب مىكردند ، پس‌اى اهل بصيرت عبرت بگيريد . اگر نه آن بود كه خدا ترك ديار را بر آنها مقرر كرده بود ، در دنيا به عذاب گرفتارشان مىكرد و در آخرت عذاب آتش براى آنهاست . و اين به كيفر آن بود كه با خدا و پيامبرش مخالفت ورزيدند و هر كه با خدا مخالفت ورزد بداند كه خدا به سختى عقوبت مىكند . هر درخت خرمايى كه بريديد يا آن را بر ريشه‌اش باقى گذارديد به فرمان خدا بود تا نافرمانان خوار گردند . »\r\nآنگاه دربارهء غنايم به دست آمده مىفرمايد : « و آنچه خدا از داراييشان به پيامبر خود غنيمت داد از آن چيزى نبود كه شما با اسب يا شترى بر آن تاخته بوديد ، بلكه خدا پيامبرانش را بر هر كه بخواهد مسلط مىسازد و خدا بر هر چيزى قادر است . آن غنيمتى كه خدا از مردم قريه‌ها نصيب پيامبرش كرده است از آنِ خدا است و پيامبر و خويشاوندان و يتيمان و مسكينان و مسافران در راه مانده ، تا ميان توانگرانتان دست به دست نشود ، هرچه پيامبر به شما داد بستانيد و از هرچه شما را منع كرد اجتناب كنيد ، و از خدا بترسيد كه خداوند ؛ سخت عقوبتگر است . نيز غنايم از آنِ مهاجران فقيرى است كه از سرزمينشان رانده شده‌اند و آنها در طلب فضل و خشنودى خدايند و خدا و پيامبرش را يارى مىكنند ، اينان راستگويانند . » آنگاه در فضليت انصار مىگويد : « و كسانى كه پيش از آمدن مهاجران ، در ديار خود بوده‌اند و ايمان آورده‌اند ، آنهايى را كه به سويشان مهاجرت كرده‌اند دوست مىدارند . و از آنچه مهاجران را داده مىشود ، در دل احساس حسد نمىكنند و ديگران را بر خويش ترجيح مىدهند ، هر چند خود نيازمند باشند و آنان كه از بخل خويش در امان مانده باشند ، رستگارانند . »\r\nدربارهء موضوع منافقان در اين غزوه خداوند مىفرمايد : « آيا منافقان را نديده‌اى كه به ياران خود از اهل كتاب كه كافر بودند مىگفتند : اگر شما را اخراج كنند ، ما نيز با شما بيرون مىآييم و به زيان شما ، از هيچ كس اطاعت نخواهيم كرد ؛ و اگر با شما جنگيدند ياريتان\r\n\r\n\r\n","description":"","footnote":"\r\n( 1 ) . همان ، ج 3 ، ص 200 ؛ مقصود از صخر ابوسفيان است .\r\n","page_name":" 546 ","page_number":546},
  {"content":"\r\n\r\nمىكنيم ؟ و حال آن كه خدا مىداند كه دروغ مىگويند . اگر آنها را اخراج كنند ، با آنها بيرون نشوند . و اگر به جنگشان بيايند ياريشان نمىكنند . و اگر هم به ياريشان برخيزند به دشمن پشت مىكنند ، پس روى يارى نبينند . » خداوند دربارهء وضعيت روحى مشركان مىفرمايد :\r\n« وحشت شما در دل آنها بيشتر از بيم خداست زيرا مردمى هستند كه به فهم در نمىيابند .\r\nآنان همگى به جنگ شما نيايند مگر در قريه‌هايى كه بارو دارد يا از پس ديوار . آنها سخت با يكديگر دشمنند . تو يكدل مىپنداريشان و حال آن كه دلهايشان از هم جداست كه مردمى بى خردند . » « 1 »\r\nيكى از رهبران بنى النضير ، سلّام بن ابى الحقيق بود كه به همراه برادر زاده‌اش كنانه و نيز حُيىَ بن اخطب به خيبر رفتند ؛ زمانى كه به خيبر در آمدند ، اهل خيبر آنان را به بزرگى پذيرفتند . « 2 » اين افراد نقش مهمى در تحريك احزاب بر ضد رسول خدا صلى الله عليه و آله و سلم داشتند . « 3 » در شمار اينان سلام شخصيت برجسته‌اى داشت و چنان كه واقدى نوشته : او شمار زيادى از عربهاى قبيلهء غطَفان را گرد خويش جمع كرده جايزه‌هايى براى جنگ با رسول خدا صلى الله عليه و آله و سلم جهت آنان تعيين كرده بود . « 4 » به همين دليل رسول خدا صلى الله عليه و آله و سلم يك گروه پنج نفرى را براى قتل سلام به خيبر فرستاد . اين گروه را عبد الله بن عتيك رهبرى مىكرد . وى زبان عبرى مىدانست و به علاوه مادر رضاعى او در خيبر مىزيست . آنان با يك نقشه دقيق و با كمك مادر عبد الله توانستند در خيبر نفوذ كرده ، سلام را در درون خانه‌اش به قتل رسانند . « 5 » يهوديان تلاش زيادى براى يافتن آنان كردند اما موفق نشدند .\r\nبدين ترتيب يكى ديگر از بنى النضير كه از تحريك كنندگان قبايل عرب بر ضد اسلام بود ، از بين رفت . اقدام بدين كار با توجه به دورى راه خيبر از مدينه ( 165 كيلومتر ) آن هم در ميان چند هزار تن يهودى ، كارى بس شگرف بوده و رسول خدا صلى الله عليه و آله و سلم پس از آمدن آنان از ايشان تقدير بسيار كرد . در واقع سلام موقعيتى نظير كعب بن اشرف داشته و حسان ضمن شعرى او را در رديف وى ياد كرده است :\r\n لِّلّه درّ عصابة لاقيتهم * يابن الحُقَيق و أنت يابن الاشرف \r\nحسان از اين كه مسلمانان آنان را در درون خانه و قلعه‌شان كشته‌اند اظهار شادى مىكند :\r\n حتى أتوكم فى محل بلادكم * فسقوكم حتفاً ببيض ذُفَّف \r\n مستنصرين لِنَصر دين نبيّهم * مُستصغرين لكل امرٍ مجحف « 6 » \r\n\r\n\r\n","description":"","footnote":"\r\n( 1 ) . حشر ، آيهء 14\r\n( 2 ) . السيرة النبويه ، ابن هشام ، ج 3 ، ص 191\r\n( 3 ) . همان ، ج 3 ، ص 214\r\n( 4 ) . المغازى ، ج 1 ، ص 394\r\n( 5 ) . پيامبر در حال خطبه نماز جمعه بود كه كشندگان عبد الله از راه رسيده وارد مسجد شدند و حضرت فرمود : أفلحت الوجوه ؛ مصنف عبد الرزاق ، ج 3 ، ص 215\r\n( 6 ) . السيرة النبويه ، ابن هشام ، ج 3 ، ص 57 ، 276 ؛ بيض به معناى شمشير است و « ذفف » يعنى كشتن به سرعت .\r\n","page_name":" 547 ","page_number":547},
  {"content":"\r\n\r\nماجراى قتل ابن ابى الحقيق را واقدى پيش از خندق و ابن سحاق پس از خندق و غزوه بنى قريظه ذكر كرده است . گفتنى است كه قتل كعب بن اشرف را اوسيان عهده‌دار بودند .\r\nرقابت خزرج با اوس در كسب امتياز سبب شد تا اين بار خزرجىها به سوى سلام رفته وى را به قتل آورند . « 1 »\r\n\r\nبدرالموعد\r\nبر پايهء قرار ابوسفيان در خاتمهء جنگ احد ، مىبايست مشركان و مسلمانان ، يكسال پس از آن جنگ ، در منطقهء بدر بايكديگر روبرو شوند . رسول خدا صلى الله عليه و آله و سلم قرار مزبور را پذيرفت .\r\nچنين قرارهايى در ميان عرب معمول بوده و اصولًا جنگهايى چند دهساله ، سالانه يك بار به وقوع مىپيوسته است . مشركان در احد انتقام خويش را گرفتند و از اين جهت ، انگيزهء جدى براى آمدن به بدر نداشتند ، البته دشمنى آنان با مسلمانان طبيعى بود اما شكست آنان در بدر ، و پيروزى نسبتاً اتفاقى آنان در احد ، جرأت يك نبرد را از آنان گرفته بود . بعدها نيز جنگ احزاب زمانى برپاشد كه همراه قريش و سرجمع ده هزار سپاهى عرب به مدينه آمدند . در برابر ، رسول خدا صلى الله عليه و آله و سلم و مسلمانان مدينه آمادگى كافى براى آمدن به بدر را داشتند . به نقل واقدى ، مسلمانان شامل يك هزار و پانصد نفر ، هشت روز نخست ماه ذى قعده سال چهارم را در منطقهء بدر حاضر شدند « 2 » ابن اسحاق تاريخ اين غزوه را ماه شعبان دانسته است . « 3 » موسى بن عقبه نيز ماه شعبان را ذكر كرده جز آن كه گويا به اشتباه شعبان سال سوم را تاريخ بدرالموعد ياد كرده است . « 4 »\r\nمحل بدر كه در سال دوم هجرت نيز صحنهء جنگ مسلمانان و مشركان بود ، بازارى براى اعراب بود كه كالاهاى خود را در آن عرضه مىكردند . زمان برپايى اين بازار نيز در\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 274\r\n( 2 ) . و نيز ابن سعد در : طبقات الكبرى ، ج 2 ، ص 59 ؛ انساب الاشراف ، ج 1 ، ص 340\r\n( 3 ) . السيرة النبويه ، ابن هشام ، ج 3 ، ص 209\r\n( 4 ) . سبل الهدى والرشاد ، ج 4 ، ص 478 ؛ اگر قرار بود ، كه يك سال پس از احد جنگ شود ، از آنجا كه احد در شوال بوده بايد بدرالموعد نيز در شوال بوده باشد كه كسى چنين ادعايى نكرده است . در اين صورت با اين استدلال كه قرار بوده يكسال بعد جنگ شود نمىتوان گفت كه نظر ابن اسحاق درست است كه بدرالموعد را شعبان ( دو ماه قبل از موعد يك ساله ) دانسته است . ذى قعده نيز مشكل ديگرى دارد و آن اين كه ماه حرام بوده و قاعدتاً نبايد هيچكدام از دو طرف ، چنين قرارى را از پيش تعيين مىكردند ، از سوى ديگر شاهد درستى تاريخ ذى قعده آن است كه معمولًا بازارهاى عرب در چنين ماههايى برگزار مىشده و همانطور كه خواهيم ديد آمدن مسلمانان در همين ايام بازار بوده و لذا كسانى كالاهايى همراه داشته‌اند از جمله عثمان كه گفت : در آن ايام دينارى از دينارى سود برده است .\r\n","page_name":" 548 ","page_number":548},
  {"content":"\r\n\r\nهشت روز نخست ماه ذى قعده بود . ابوسفيان كه آن سال قصد آمدن به جنگ نداشت و يكى از دلايل عمدهء آن خشكسالى بود ، تصميم گرفت تا با تحريك نعيم بن مسعود ، مسلمانان را از آمدن به بدر باز دارد . در آن صورت تنها از ناحيهء او تخلفى صورت نگرفته بود . در حالى كه آمدن مسلمانان سبب سرشكستگى قريش و جرأت بيشتر مسلمانان شد .\r\nنعيم از مكه به مدينه آمد و مسلمانان را از سپاه گران قريش ترساند . او گفت بهتر است با توجه به تجربهء احد در خانه‌هاى خود بمانند . اين تهديدها ، ترديدهايى را پديد آورد اما جديت رسول خدا صلى الله عليه و آله و سلم بر ترديدهاى مزبور فائق شده و مسلمانان به قصد جنگ با قريش و شركت در بازار بدر راهى آن منطقه شدند . پرچم سپاه اسلام در اين غزوه كه آن را غزوه بدر الموعد خوانده‌اند در دستان استوار على بن ابى طالب عليهما السلام بود . « 1 »\r\nرسول خدا صلى الله عليه و آله و سلم كه شاهد ترديدهاى مردم بود فرمود : حتى اگر يك نفر همراهش نباشد او به بدر خواهد رفت . ابوسفيان نيز براى آن كه به هر روى اقدامى كرده باشد ، همراه دو هزار نفر تا مجنّه در چند كيلومترى مكه آمد و به بهانهء آن كه ، آن سال ، سال خشكسالى است بازگشت . بعدها كه خبر حضور جدى مسلمانان در بدر انتشار يافت ، قريش متهم به خلف وعده و ترس شد ، لذا بر آن شد تا براى يك جنگ تمام عيار - جنگ احزاب - بر ضد مسلمانان آماده شود . به گزارش واقدى آنان همهء اعراب منطقه را به همراهى فرا خوانده و اموال بسيارى را - كه گفته‌اند تمام مردم مكه در فراهم كردن آن شركت كردند - تهيه نمودند . « 2 » البته مسلمانان از اين خلف وعدهء قريش به بدى ياد كردند . كعب بن مالك گفت :\r\n وعدنا أباسفيان بَدْراً فَلَمْ نَجِد * لِمَوْعِدِه صِدْقاً وَ ما كان وافِيا « 3 » \r\n\r\nنبرد احزاب\r\nگذشت كه قريش در قرار خويش در بدر حاضر نشد اما براى جبران آن ، و نيز براى يكسره كردن كار اسلام ، تلاش جدى خود را آغاز كرد . افزايش شمار مشركان در احزاب ، در قياس با احد به بيش از سه برابر ، نشان از جديت آنها در اين جنگ بود ؛ به علاوه اين تنها قريش نبود كه خواستار از بين رفتن اسلام بود بلكه قبايل ديگرى نيز در اين مدت دريافته بودند ؛ كه اسلام به صورت يك تهديد جدى براى آنان در آمده است . يهوديان هم به دليل\r\n\r\n\r\n","description":"","footnote":"\r\n( 1 ) . المغازى ، ج 1 ، ص 388 ؛ طبقات الكبرى ، ج 2 ، ص 59\r\n( 2 ) . المغازى ، ج 1 ، ص 389 ؛ در روايتى كه بيهقى ( دلائل النبوه ، ج 3 ، ص 386 ) آورده كمك مزبور براى آمدن مشركان تا مجنّه نقل شده كه نبايد درست باشد .\r\n( 3 ) . المغازى ، ج 1 ، ص 389 ؛ در پاورقى دلائل النبوه ( ج 3 ، ص 387 ) شعر مزبور از عبد الله بن رواحه دانسته شده است .\r\n","page_name":" 549 ","page_number":549},
  {"content":"\r\n\r\nرخدادهاى مربوط به بنى قينقاع و بنى النضير و نيز كشته شدن برخى از سرانشان همچون كعب بن اشرف ، كينهء شديدى از اسلام به دل داشتند . بنابر اين همگى احزاب يكپارچه مصمم شدند تا طى يك بسيج عمومى بر مدينه ، شهرى كه تمامى جمعيت آن از مرد و زن ، كوچك و بزرگ در حدود ده هزار نفر بود يورش برند و اسلام را از ميان بردارند . به احتمال قوى هيچ گاه جزيرة العرب ، در آن روزگار ، در جنگهاى بين القبايلى خود ، شاهد بسيج شدن اين تعداد نبوده است .\r\nواقدى ، ابن سعد و بلاذرى تاريخ جنگ احزاب را از روز سه شنبه هشتم ذى قعده تا چهارشنبه 23 ذى قعده سال پنجم هجرى دانسته‌اند . « 1 » ابن اسحاق زمان آن را شوال سال پنجم دانسته است . « 2 » در برابر اين ديدگاه ، موسى بن عقبه به نقل از زهرى ، و نيز مالك بن انس جنگ احزاب را در سال چهارم دانسته‌اند . « 3 » بيهقى نقلهاى مختلفى را آورده و در جهت اثبات اين كه اصولًا تعارضى ميان دو قول نيست ، دو توجيه ارائه داده است ، يكى آن كه وقتى گفته مىشود بدر در سال دوم بوده ، در اصل بعد از يك سال و نيم از هجرت بوده ، همينطور احد ، دو سال و نيم بعد از هجرت ؛ در اين صورت جنگ احزاب هم بعد از چهار سال و قبل از پنج سال بوده . « 4 » پس به يك اعتبار مىتوان گفت كه جنگ احزاب در سال چهارم بوده است ، و توجيه ديگر آن كه برخى از اهل تاريخ ، مبدأ تاريخ را از محرم بعد از ربيع الاول - ماه هجرت - آغاز مىكنند يعنى عملًا ده ماه را از سال هجرى خارج مىكنند . بر اساس اين محاسبه ، جنگ احزاب در سال چهارم رخ داده است . بيهقى ، يوسف بن سفيان فسوى [ صاحب المعرفة و التاريخ 
  ] را از اين دسته مىداند . « 5 »\r\nبه هر روى عقيدهء بيهقى آن است كه جنگ احزاب در سال پنجم رخ داده است زيرا توجيهات مزبور نيز تنها توجيه صورى قول ديگراست . بلاذرى در روايتى از زهرى نقل كرده كه احزاب دو سال پس از احد بوده بنابراين او نيز به هر حال بايد سال وقوع احزاب را سال پنجم دانسته باشد . يكى از دلايل اثبات سال پنجم همان سخن ابوسفيان است كه پس از احد ، گفت : وعدهء ما سال آينده ، و مشركان در بدرالموعد حاضر نشده و ممكن نيست كه با توجه به استدلال ابوسفيان به خشكسالى سال چهارم در نيامدن به بدر ، دو ماه بعد آمده باشد . لاجرم بايد گفت سال بعد يعنى سال پنجم احزاب به مدينه آمده‌اند . « 6 »\r\n\r\n\r\n","description":"","footnote":"\r\n( 1 ) . المغازى ، ج 2 ، ص 441 ؛ طبقات الكبرى ، ج 2 ، ص 65 ؛ انساب الاشرف ، ص 343\r\n( 2 ) . السيرة النبويه ، ابن هشام ، ج 3 ، ص 214 ؛ زادالمعاد ، ج 3 ، ص 269 ؛ وى اين نظر را « اصح القولين » دانسته است .\r\n( 3 ) . دلائل النبوه ، بيهقى ، ج 3 ، ص 393\r\n( 4 ) . همان ، ج 3 ، ص 395\r\n( 5 ) . همان ، ج 3 ، ص 396\r\n( 6 ) . انساب الاشراف ، ج 1 ، ص 345\r\nالسيرة النبويه ، ابن كثير ، ج 3 ، ص 180 ، در اين مطلب ديگرى نيز گفته شده كه در اينجا نمىتوان به آنها پرداخت نك : سبل الهدى و الرشاد ، ج 4 ، ص 561 ، زاد المعاد ، ج 3 ، صص 269 - 270\r\n","page_name":" 550 ","page_number":550},
  {"content":"\r\n\r\nسيره نويسان مسبب اصلى جنگ احزاب را يهوديان دانسته‌اند . در اصل ، پس از واقعهء بنى النضير سران آن طايفه كه به خيبر رفته بودند ، به سراغ قريش آمده و از آنان خواستند تا براى به زانو در آوردن رسول خدا صلى الله عليه و آله و سلم « 1 » بايكديگر متحد شده و به جنگ مدينه بروند . قريش نيز با آن كه در مكه نشسته بود ، تمايل جدى به اين اتفاق و اتحاد داشت ، لذا ابوسفيان در پاسخ يهوديان گفت : بهترين افراد براى ما كسانى هستند كه در دشمنى با محمد ما را يارى كنند . « 2 » گفته‌اند كه قريش با ديدن سران يهودى ، بر آن شد تا دربارهء درستى دين خود و لااقل برترى آن بر دين اسلام ، از يهوديان پرسش كند . در يكى از بحثهاى گذشته به هيمنهء فرهنگى اهل كتاب بر اعراب جاهلى سخن گفتيم . اعراب - همانطور كه در اين جا نيز آمده - يهوديان را به عنوان « اهل العلم و الكتاب الأوّل » مىناميدند . سؤال اين بود آيا دين ما ( قريش ) كه خانه خدا صلى الله عليه و آله و سلم را ساخته ، حاجيان را سيراب كرده و عبادت بتان را مىكنيم بهتر است يا دين محمد صلى الله عليه و آله و سلم ؟ پاسخ يهوديان فرصت طلب آن بود كه البته دين شمابهتراست ، زيرا اين خانه را بزرگ مىداريد ، سقايت حجّاج مىكنيد ، شتران را ذبح كنيد ( به قصد اطعام ) و بردين پدران خويش هستيد . « 3 » يهوديان به تحريك قريش بسنده نكرده بلكه قبايلى چون بنى سُلَيْم و غطفان را كه پيشينهء دشمنى با اسلام داشتند به همراهى فرا خواندند . « 4 » يهوديان قول دادند تا در برابر كمك غَطَفان نصف حاصل خرماى خيبر ( و در نقلى تمام حاصل يك سال آن را ) به آنان بدهند . « 5 » قريش نيز همپيمانان خود را به كمك طلبيده و مجموعهء قريش با احابيش ، يك سپاه چهار هزار نفرى را با سيصد اسب را تشكيل دادند ، از بنى سليم هفتصد نفر به فرماندهى سفيان بن عبد شمس « 6 » ، بنو فرازه همگىشان به رهبرى عيينة بن حصن ، قبيله اشجع با چهارصد نفر ، بنى مرّة با چهار صد نفر ، و همچنين بنى اسد به فرماندهى طليحة بن خويلد مجموعاً سپاه\r\n\r\n\r\n","description":"","footnote":"\r\n( 1 ) . المغازى ، ج 2 ، ص 441 ؛ السيرة النبويه ، ابن هشام ، ج 3 ، ص 214 [ لنستأصل محمد 
  ]\r\n( 2 ) . المغازى ، ج 2 ، ص 442\r\n( 3 ) . المغازى ، ج 2 ، ص 442 ؛ گفته‌اند كه آيهء پنجاه و يكم سورهء نساء دربارهء همين مطلب نازل شده و البته ازلحاظ محتوا توافق كامل دارد ، السيرة النبويه ، ابن هشام ، ج 3 ، ص 215\r\n( 4 ) . المغازى ، ج 2 ، صص 443 - 442\r\n( 5 ) . دلائل النبوة ، بيهقى ، ج 3 ، صص 399 - 398\r\n( 6 ) . پدر ابوالاعور سلمى كه وى همراه با احزاب بغات در صفين بر ضد اميرالمؤمنين عليه السلام و در كنارمعاوية بن ابى سفيان جنگيد و اين چنين احزاب در دوران جاهليت خود با دوران پس از اسلام با يكديگر همراه بودند ، لذا اميرالمؤمنين در تحريض مردم كوفه بر ضد قاسطين مىفرمود : سيروا الى بقية الاحزاب\r\n","page_name":" 551 ","page_number":551},
  {"content":"\r\n\r\nعظيمى را براى جنگ بااسلام به راه انداختند . عدهء كثيرى نيز از غطفان قريش را همراهى كردند بطوريكه گفته شده مجموع سپاه مشرك ده هزار نفر بودند « 1 » كه در قالب سه لشكر به سوى مدينه به راه افتادند . « 2 »\r\nاين بار نيز خبر آماده شدن مشركان توسط گروهى از قبيلهء خزاعه ، كه همپيمان رسول خدا صلى الله عليه و آله و سلم بودند ، به مدينه رسيد . رسول خدا صلى الله عليه و آله و سلم با مسلمانان دربارهء جنگ با مشركان به رايزنى پرداخت . پيش از اين دربارهء مشاورت رسول خدا صلى الله عليه و آله و سلم با مردم در امر جنگ سخن گفته‌ايم ؛ از قضا ، واقدى در اينجا تأكيد مىكند كه : و كان رسول الله يُكثر مشاورتهم فى الحرب ؛ « 3 » رسول خدا صلى الله عليه و آله و سلم در امر جنگ فراوان مشورت مىكرد . محتمل است بگوييم كه فقط در امر جنگ مشورت مىكرد . سيره نويسان از اين كه پيشنهاداتى مطرح شده به دقت سخن نگفته‌اند ؛ واقدى مىگويد : گروهى گفتند كه ما در ميان ثنية الوداع ، جُرْف و بعاث مىايستيم . اين محل تقريباً در موضعى است كه خندق در آن حدود حفر شده است . به هر روى سلمان از تجربهء ايرانيان سخن گفت ؛ پيشنهاد اين بود كه در موقع ترس از سواران دشمن مىتوان خندقى حفر كرد . رسول خدا صلى الله عليه و آله و سلم از اين پيشنهاد استقبال كرده و به سرعت كار را آغاز كرد . « 4 » بلاذرى مىافزايد كه عرب با شگرد نظامى كندن خندق آشنا نبودند . « 5 »\r\nدر اين زمينه ، آنچه مهم بود آن كه خندقى كنده شود كه تمام موارد نفوذ به مدينه را مسدود كرده و دشمن را زمين‌گير كند . نخست بايد دربارهء موقعيت جغرافيايى مدينه ، به آنچه سابقاً گفته‌ايم توجه كنيم . شهر مدينه در ميان دو حرّه شرقى و غربى قرار داشت . حره منطقه‌اى بود سنگلاخ با سنگهاى سياه و تيز و به صورت تپه‌هاى كوچك و در سطحى وسيع . اين دو حره غرب و شرق مدينه را كاملًا در بر گرفته و ناحيهء جنوب را نيز تقريباً بطور كامل پوشانده بود ، گرچه راههاى نفوذ محدودى از آن سوى وجود داشت . در اين ميان تنها ناحيهء شمال مدينه ، زمين مسطح و زراعى بود . در فاصله ميان نوك حرهء شرقى ( كه در شمال غرب آن احد بود ) تا كوه سلع كه در نزديكى قسمت پايانى حرهء غربى بود زمينى هموار و خالى از سنگلاخ قرار داشت . اگر قرار بود دشمن به مدينه در آيد ، تنها راه ورود آن همين ناحيهء شمالى بود ، زيرا در قسمتهاى ديگر يك سپاه چند هزار نفرى نمىتوانست به آسانى از سنگلاخها عبور كند . البته در سمت قبا اين سنگلاخها كمتر بود و\r\n\r\n\r\n","description":"","footnote":"\r\n( 1 ) . المغازى ، ج 2 ، صص 444 - 443\r\n( 2 ) . طبقات الكبرى ، ج 2 ، ص 66\r\n( 3 ) . المغازى ، ج 2 ، ص 445\r\n( 4 ) . المغازى ، ج 2 ، ص 445\r\n( 5 ) . انساب الاشرف ، ج 1 ، ص 343\r\n","page_name":" 552 ","page_number":552},
  {"content":"\r\n\r\nلذا احتمال ضعيفى بود كه دسته‌هاى كوچكى بتوانند از آنجا وارد محدودهء يثرب شوند .\r\nمشركين در سال سوم از مكه به راه افتاده مدينه را دور زده و در دامنهء احد مستقر شدند ؛ دليل اين امر همان بود كه از طريق قبا يعنى جنوب - كه راه مسافرت فردى مردم مدينه به مكه بود - امكان گذشتن سپاه نبود .\r\nاكنون ببينيم خندق در كجا حفر شده است . واقدى مىگويد : رسول خدا صلى الله عليه و آله و سلم بهترين ناحيه را پشت سر گذاشتن كوه سلع ( قدرى جلو رفتن ) و كندن خندق از اطم ( قلعه مانند ) بنى سلمه - در غرب مسجد فتح - دانست ، بدين ترتيب مىبايست خندق از مذاد تا كوه ذُباب و از آنجا تا راتج ادامه يابد . « 1 » راتج در روى حرّه شرقى قرار داشت و ذباب نيز كوهكى در ناحيهء حره غربى در كنار كوه سلع بود . در واقع در ميان دو حره اندكى بالاتر از كوه سلع كه رسول خدا صلى الله عليه و آله و سلم بر آن مستقر بوده خندق حفر گرديد . اكنون مسجد فتح بر كوه سلع قرار دارد ، به علاوه بر روى كوه ذباب نيز قبه‌اى براى آن حضرت زده بودند ، « 2 » طبعاً ذباب نيز در داخل محدودهء مدينه در اين سوى خندق بوده است . منطقه ميانهء سلع و ذباب را ثنية الوداع مىگويند جايى كه رسول خدا صلى الله عليه و آله و سلم در وقت ورود و خروج از مدينه در آنجا از سوى مشايعين ، بدرقه و استقبال مىشده است ، « 3 » واقدى در جايى ديگر دربارهء محل خندق گويد : « براى من چنين نقل كرده‌اند كه خندق ميان كوه بنى عبيد در محلهء خربى تا راتج بود ، مهاجران عهده‌دار حفر خندق از ذباب تا راتج بودند و انصار فاصلهء ميان ذباب و خُربى را خندق كندند . » خربى در نزديكى مسجد قبلتين است « 4 » كه در غرب كوه سلع قرار دارد . واقدى مىافزايد : « بنى عبد الاشهل [ كه در حرهء شرقى ساكن بودند 
  ] از راتج تا پشت آن را [ پايين‌تر آن رابه سوى مركز مدينه 
  ] خندق كندند به گونه‌اى كه خندق تا وراى مسجد النبى صلى الله عليه و آله و سلم [ قاعدتاً طرف شرق آن 
  ] آمد . »\r\nافزون بر اينها ، احتياطات ديگرى نيز صورت گرفت ، واقدى در ادامهء همان نقل مىافزايد : « بناهاى مدينه را به هم پيوستند به گونه‌اى كه به صورت حصارى در آمد . » « 5 »\r\nزنان و كودكان در اطُم‌ها جاى گرفتند ، در محلهء قبا ، گرد برخى از اين قلعه‌ها ، خندق كنده شد . رسول خدا صلى الله عليه و آله و سلم ، شمارى از مردان قبايلى كه در حوالى يهوديان بنى قريظه زندگى مىكردند ، دستور دادند تا در رفت و شد مسلح باشند زيرا از سوى يهوديان بر آنان\r\n\r\n\r\n","description":"","footnote":"\r\n( 1 ) . نك : المغازى ، ج 2 ، ص 445 ؛ مذاد را نام اطم بنى سلمه دانسته‌اند ؛ و نيز نك : الحجاز فى صدرالاسلام ، ص 543\r\n( 2 ) . تاريخ المدينة المنوره ، ج 1 ، صص 61 ، 62\r\n( 3 ) . معالم الاثيره ، ص 120 ؛ ثنيه راه عبور ميان دو كوه را گويند . نك : المعجم المعالم الجغرافية ، ص 71\r\n( 4 ) . المعالم الاثيرة ، ص 108\r\n( 5 ) . المغازى ، ج 1 ، صص 451 - 450 ؛ طبقات الكبرى ، ج 2 ، صص 67 - 66\r\n","page_name":" 553 ","page_number":553},
  {"content":"\r\n\r\nوحشت داشت . آنان در رفت و آمد بين جبههء جنگ با محلهء سكونت خانواده هايشان بودند ، يك بار نيز گروهى از مسلمانان كه عازم قبا بودند در راه به عده‌اى از يهودى برخوردند ، يهوديان بنى قريظه به تيراندازى پرداختند و مسلمانان نيز جواب دادند و گروهى از دو طرف زخمى شدند . ناقل مىگويد : پس از آن اجتماعى از يهود نديديم . « 1 »\r\nآنچه كه به عنوان نتيجه بايد گفت - و واقدى آن را صحيح‌ترين اقوال مىداند - آن است كه خندق از كوه ابوعبيد تا راتج امتداد داشته است . محتمل است كه در نواحى ديگر از جمله آنچه دربارهء عبدالاشهل گفته شده ، به صورت احتياطى كارهايى صورت گرفته باشد .\r\nبنابراين حصار طبيعى مدينه به وسيلهء حرّه كار مسلمانان را سهل كرده و تنها در قسمت شمالى مدينه خندقى حفر شد . عمق خندق به اندازه قامت يك انسان بوده . « 2 » و عرض آن به اندازه‌اى كه - احتمالًا بطور متوسط چهار متر - عبور آن نه تنها براى پيادگان بلكه براى سواران - به جز موارد استثنايى آن هم نواحى نسبتاً باريك - ممكن نبوده است .\r\nگزارشات ريز واقدى از عملكرد صحابه در حفر خندق جالب توجه است . اجمالى از آنها بدين قرار است : مسلمانانى كه در كنار كوه سلع خندق مىكندند ظرف خود را پر از خاك كرده در دامنهء سلع بالا آمده و پس از ريختن خاك آن را پر از سنگ مىكردند تا آنها را در يك جا جمع كرده و هنگام حملهء دشمن از آنها استفاده كنند . رسول خدا صلى الله عليه و آله و سلم نيز خاك را در زنبيل خود ريخته و در اين سوى تخليه مىكرد .\r\nدر آن روز اگر كسى سستى مىكرد ، همه بر او مىخنديدند . سلمان فردى نيرومند و آشناى به حفر خندق بود . انصار مىگفتند : سلمان از ماست و مهاجران نيز او را از خود مىدانستند و از او مىخواستند تا در كنار آنان باشد . رسول خدا صلى الله عليه و آله و سلم فرمود : « سلمان منّا اهل البيت » ؛ سلمان از ما اهل بيت است . « 3 » سلمان به اندازه ده نفر كار مىكرد . براى او منطقه‌اى به وسعت پنج ذرع در پنج ذرع مشخص كرده بودند كه به تنهايى آن را كند .\r\nجُعَيل بن سراقه به شدت مشغول كار بود ، رسول خدا صلى الله عليه و آله و سلم همان جا نام او را به عمرو تغيير داد . يكى از مسلمانان سلاح زيد بن ثابت را كه از فرط خستگى در خندق خوابيده بود ، برداشت ؛ وقتى بيدار شد رسول خدا صلى الله عليه و آله و سلم دستور داد تا هركس سلاح او را برداشته به او باز پس دهد و آنگاه فرمود : كسى به شوخى سلاح كسى را برندارد ، چه موجب وحشت\r\n\r\n\r\n","description":"","footnote":"\r\n( 1 ) . المغازى ، ج 1 ، ص 451\r\n( 2 ) . المغازى ، ج 1 ، ص 446 ؛ برخى نوشته‌اند سه متر بوده است ، نك : الادارة العسكريه فى حروب الرسول محمد صلى الله عليه و آله و سلم ص 217 ؛ همو گفته است كه طول خندق 2 كيلومتر بوده است .\r\n( 3 ) . السيرة النبويه ، ابن هشام ، ج 3 ، ص 224 ؛ المغازى ، ج 2 ، صص 447 - 446 ؛ دلائل النبوة ، بيهقى ، ج 3 ، ص 400\r\n","page_name":" 554 ","page_number":554},
  {"content":"\r\n\r\nاو مىشود . گفته‌اند هيچ مسلمانى نبود جز آن كه در حفر خندق كار مىكرد . ابوبكر و عمر نيز در هنگام كار با هم بودند ، در يك جا سكونت داشتند و در حال حركت ، با يكديگر راه مىرفتند ! آن دو با جامه‌هاى خود خاك مىبردند چون زنبيلى باقى نمانده بود . براء بن عازب مىگويد : رسول خدا صلى الله عليه و آله و سلم لباس سرخ پوشيده و چون سرخ بود ، اين لباس بسيار به او مىآمد . آن حضرت در حالى كه موهايش بر روى شانه هايش ريخته بود خاك را بر پشت خود حمل مىكرد . ابو سعيد خُدْرى گويد : آن حضرت ضمن بردن خاك مىفرمود :\r\n اللّهم لَوْلا أنت مَااهْتَدَيْنا * وَ لا تَصَدَّقْنا و لا صَلَّيْنا « 1 » \r\nرجز مهاجران و انصار آن بود كه :\r\n نحن الذين بايعوا محمداً * على الْجهاد مابقينا أبداً \r\nو رسول خدا صلى الله عليه و آله و سلم نيز مىفرمود :\r\n اللّهم لاخير الا خَيْرالاخرة * فَاغْفِر للانصار و المهاجرة « 2 » \r\nشمار مسلمانان در اين جنگ سه هزار تن بوده است و طبعاً همهء افراد بالغ كه در مدينه بوده‌اند در آن شركت داشته‌اند . آنان با تلاش گستردهء خود در طول شش روز خندق را آماده كردند . « 3 » آن حضرت محل استقرار خود را كوه سلع - كه بعدهابه آن كوه احزاب گفته شد - قرار داده و در قسمتى كه روبروى آن خندق قرار داشت خيمه‌اى از چرم بنا كردند . « 4 » سپاه قريش زمانى در وادى عقيق - ناحيهء وسيع شمال مدينه به سمت ذى الحليفه - مستقر شدند كه خندق آماده شده بود . آنان شتران خويش را در صحرا رها كردند ، اما چيزى جز خارها ، براى خوردن يافت نشد ، زيرا فصل درو محصولات گذشته بود . علاوه بر اين آن روزها بارانى نيامده و اطراف مدينه خشك بود و همين سبب ضعف شديد شتران سپاه شده بود . « 5 »\r\nدر اخبار سيره مكرر به سرما اشاره شده است . حُيَى بن اخطَب كه يكى از محدثان ، وى را در خودخواهى و نخوت به ابوجهل تشبيه كرده ، سريعتر از سپاه قريش به مدينه آمد و به سراغ كعب بن اسد رئيس بنى قريظه و امضاء كنندهء معاهده با رسول خدا صلى الله عليه و آله و سلم آمد . او به\r\n\r\n\r\n","description":"","footnote":"\r\n( 1 ) . طبقات الكبرى ، ج 2 ، ص 71 ؛ المغازى ، ج 2 ، ص 449 ؛ دلائل النبوه ، بيهقى ، ج 3 ، ص 413 ؛ در آنجا دو بيت ديگر نيز بر قياس بيت مذكور آمده است .\r\n( 2 ) . طبقات الكبرى ، ج 2 ، ص 70 ؛ المغازى ، ج 2 ، ص 453 ؛ دلائل النبوه ، بيهقى ، صص 411 - 410 ؛ در مصرع دوم پاسخ انصار در برخى نقلها ، به جاى كلمه « الجهاد » الاسلام آمده و انس بن مالك تأكيد كرده كه اصحاب پيغمبر صلى الله عليه و آله و سلم در روز خندق بيعت بر اسلام را در شعر خود مىخواندند .\r\n( 3 ) . طبقات الكبرى ، ج 2 ، ص 67 ؛ در نقلهايى ديگر شانزده ، هفده روز و حتى بيست و چهار روز آمده است : نك : عيون الاثر ، ج 2 ، ص 87\r\n( 4 ) . المغازى ، ج 2 ، ص 454\r\n( 5 ) . المغازى ، ج 2 ، ص 244\r\n","page_name":" 555 ","page_number":555},
  {"content":"\r\n\r\nكعب گفت كه سپاه گسترده‌اى را شامل قريش ، غطفان و كنانه كه ده هزار تن مىشوند به همراه آورده و آنان در وادى عقيق ، زغابه - در نزديكى احد - و رومه مستقر شده و اين بار آنان را از دست محمد راحت خواهند كرد . ابتداء كعب او را به درون خانه راه نداد زيرا همين به منزلهء نقض عهد تلقى مىشد . حُيَى اصرار كرد تا آن كه به درون خانه رفت . كعب به او گفت : به خدا سوگند با وفاتر از محمد نديده‌ام ، او ما را بر پذيرش دين خود مجبور نكرده و اموال ما را غصب ننموده است ، « 1 » اما حُيَى آن قدر اصرار كرد تا كعب بن اسد راضى شده و عهدنامه خود و رسول خدا صلى الله عليه و آله و سلم را به دست حيى داد و او نيز آن را پاره كرد . در اصل يهوديان تنها مشكلشان آن بود كه مبادا قريش و ديگر قبايل از عهدهء كارى برنيايند و منطقه را ترك كنند ، در آن صورت بنى قريظه توان برابرى با مسلمانان را ندارد . حيى قسم خورد كه او در كنار آنان باقى خواهد ماند . « 2 » زمانى كه خبر نقض عهد بنى قريظه به گوش رسول خدا صلى الله عليه و آله و سلم رسيد كسى را فرستاد تا خبرى از بنى قريظه بياورد ؛ مخبر خبر آورد كه مشغول اصلاح قلعه‌ها و راههاى خود هستند و تمام چهارپايان خود را جمع آورى كرده‌اند . رسول خدا صلى الله عليه و آله و سلم گروهى از رهبران انصار را شامل سعد بن معاذ - كه پيش از اسلام با بنى قريظه همپيمان بود - سعدبن عباده ، اسيدبن حُضَير و گروهى ديگر نزد كعب بن اسد فرستاد و او را قسم داد تا به عهد خويش پايبند باشد . اما كعب و يهوديان با اشاره به واقعهء اخراج بنى النضير ، به رسول خدا صلى الله عليه و آله و سلم و سعد دشنام دادند . « 3 » كعب گفت : عهدنامه را همچنانكه بند كفش خود را پاره مىكند ، از بين برده است . « 4 » خبر نقض عهد بنى قريظه مسلمانان را به وحشت انداخت و در همان حال رسول خدا صلى الله عليه و آله و سلم وعده نصرت و پيروزى به مردم مىدادند .\r\nدر اين لحظه نفاق منافقان كه شامل عدهء زيادى از افراد ضعيف الايمان و مذبذب بود ، آشكار شده و شروع به تهديد مسلمانان و تمسخر سخنان رسول خدا صلى الله عليه و آله و سلم كردند . « 5 » در برابر ، رسول خدا صلى الله عليه و آله و سلم وعدهء پيروزى به مسلمانان داده و مىفرمايد : اميدوار است كه با امنيت كامل به طواف بيت عتيق برود و خداوند كسرى و قيصر را نابود كرده گنجهاى آنان انفاق در راه خدا شود . « 6 » خواهيم ديد كه قرآن به نقش منافقان در اين جنگ اشارات خاصى كرده است . در گزارش ديگرى آمده كه گويا قبل از آمدن مشركان ، منافقانِ به ظاهر\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 3 ، ص 401\r\n( 2 ) . المغازى ، ج 2 ، صص 457 - 455\r\n( 3 ) . دلائل النبوة ، بيهقى ، ج 3 ، ص 403 ؛ السيرة النبويه ، ابن هشام ، ج 3 ، ص 222\r\n( 4 ) . المغارى ، ج 2 ، صص 458 - 457\r\n( 5 ) . يكى از منافقان مىگفت : محمد مىپندارد كه ما از گنجهاى قيصر و كسرى بهره‌مند مىشويم در حالى كه اكنون نمىتوانيم به آبريزگاه برويم !\r\n( 6 ) . دلائل النبوة ، بيهقى ، ج 3 ، ص 402\r\n","page_name":" 556 ","page_number":556},
  {"content":"\r\n\r\nمسلمان ، در كندن خندق كم كارى كرده و بدون اطلاع پيغمبر و اجازهء آن حضرت به خانه هاشان باز مىگشتند . « 1 » به هر روى وضعيت بحرانى بود . اگر سپاه ده هزار نفرى دشمن وارد مدينه مىشد ، به همراه هفتصد نفر جنگجوى بنى قريظه ، به راحتى مىتوانست مسلمانان را تحت فشار گذاشته و به قتل عام آنها بپردازند .\r\nاز آنجا كه احتمال آن بود تا مشركان گروههايى را - ولو با زحمت - از سوى قلعهء بنى قريظهء به داخل مدينه وارد كنند و اخبار نيز شنيده شد كه كعب خواسته بود دو سه هزار نفرى از سپاه شرك به او ملحق شوند تا از داخل بر مسلمانان يورش برد ، رسول خدا صلى الله عليه و آله و سلم پانصد تن از اصحاب را به محافظت از خانه‌هاى مدينه گماشت . با وجود خندق در برابر سپاه مشركين ، ترس مسلمانان از بنى قريظه كه خانه هاشان در كنار خانه‌هاى مسلمانان بود ، بيشتر مىبود . رسول خدا صلى الله عليه و آله و سلم يكى از اصحاب خود را براى خبرگيرى به سوى دژ بنى قريظه فرستاد اما او پس از چند ساعتى كه مراقب اوضاع بود به خواب رفت و وقتى بيدار شد كه اسير يكى از قريظيان شده و او به وى مىگفت : گاوت گوسالهء چاقى زاييده ! خوات صحابى پيامبر صلى الله عليه و آله و سلم با زرنگى دشنهء مرد يهودى را در آورده در شكم او فرو برد و به سرعت گريخت . يك بار نيز يك يهودى در اطراف يكى از قلعه‌هايى كه زنان مسلمان در آن بودند ديده شد . حسان بن ثابت كه گفته‌اند ترسو بوده ، همراه زنان در آن قلعه بود . صفيه عمهء پيامبر صلى الله عليه و آله و سلم پايين آمده و آن يهودى را به قتل رساند . « 2 »\r\nگزارشهاى چندى از شروع اقدامات خرابكارانه بنى قريظه در مدينه در دست است « 3 » كه نشان مىدهد آنان فعاليت خود را آغاز كرده و مترصد فرصتى بودند تا قريش وارد حوزهء مدينه شود ، در آن صورت قريظيان نيز از درون كارشان را شروع كنند . پيش از رسيدن كمك امكان يك حركت نظامى گسترده از سوى بنى قريظه ناممكن بود .\r\nتلاش عمدهء مشركين نيز همين بود تا از خندق عبور كنند . آنان در پى يافتن جايى از خندق بودند كه عرض آن كم بوده و امكان عبورِ از آن باشد . يك بار كه ابوسفيان با دسته‌اى از مشركين محلى را يافته و قصد عبور داشتند با تير و سنگ مسلمانان مجبور به بازگشت شدند . در مورد ديگرى عمرو بن عاص با يك دسته صد نفرى قصد عبور داشت كه محافظان خندق با تير و سنگ آنان را وادار به عقب نشينى كردند . گفته‌اند كه عمرو بن عاص و خالد بن وليد تلاش زيادى كردند اما موفق نشدند . يك بار در برابر قبهء رسول خدا صلى الله عليه و آله و سلم تا\r\n\r\n\r\n","description":"","footnote":"\r\n( 1 ) . دلائل النبوة ، بيهقى ، ج 3 ، ص 409 ؛ السيرة النبويه ، ابن هشام ، ج 3 ، ص 216\r\n( 2 ) . دلائل النبوه ، بيهقى ، ج 3 ، ص 442 ؛ السيرة النبويه ، ابن هشام ، ج 3 ، ص 228 ؛ انساب الاشراف ، ج 1 ، ص 347\r\n( 3 ) . المغازى ، ج 2 ، ص 462\r\n","page_name":" 557 ","page_number":557},
  {"content":"\r\n\r\nلبهء خندق آمدند و تير اندازى كردند اما نتوانستند از آن بگذرند . « 1 » اين وضعيت مكرر رخ مىداد و هربار در اثر تيراندازى ، گروهى از دو طرف مجروح مىشدند .\r\nمسلمانان از سراسر خندق مراقبت مىكردند و همين امر سبب زمينگير شدن قريش براى چندين روز متوالى شد . آنان در انتظار حملهء قريظيان از داخل ، به مدينه بودند اما گذشت كه شمار نيروى آنان كفاف يك حملهء قاطع را نمىداد . البته ترس از آنها مسلمانان را وادار كرده بود كه به حراست از شهر بپردازند ، آنان تا صبح تكبير مىگفتند و اين كار را براى رفع ترس خويش انجام مىدادند . « 2 » رسول خدا صلى الله عليه و آله و سلم به مسلمانانى كه در نزديكى بنى قريظه سكونت داشتند ، فرموده بودند تا مسلح رفت و آمد كنند . « 3 » گفته‌اند كه در حراست از خيمهء رسول خدا صلى الله عليه و آله و سلم عُباد بن بِشر همراه گروهى از اصحاب تلاش زيادى كرد . آنان مجبور بودند شب را نيز چون روز بيدار بمانند . نقل ديگرى مىگويد كه مشركين هر روز ، دسته‌اى را به فرماندهى يكى از فرماندهانشان به كنار خندق مىفرستادند ؛ آنها اقدام به تيراندازى مىكرده و درپى راهى براى عبور بودند ، اما شامگاهان ناموفق باز مىگشتند . « 4 » در يكى از همين حملات بود كه سعدبن معاذ تير خورده و پس از چند روزى - پس از خاتمهء كار بنى قريظه - به شهادت رسيد . محاصرهء مدينه به گونه‌اى بود كه گاه در تمامى نواحى خندق دشمن مستقر شده بود . « 5 »\r\nدر يكى از روزها ، سپاه عظيمى به همراه رؤساى قريش ، بنى اسد ، غطفان و ديگر قبايل حمله كردند و با يافتن محل باريكى ، عده‌اى از آنها توانستند از خندق عبور كنند .\r\nعمرو بن عبدوُدّ ، « 6 » عكرمة بن ابى جهل ، نوفل بن عبد الله و ضرار بن خطاب در شمار كسانى بودند كه از خندق گذشتند . در آن لحظه عمرو كه در بدر شركت كرده و مجروح شده بود - و به همين دليل نتوانسته بود در احد شركت كند و در پى انتقام خويش بود - از مسلمانان خواست تا كسى به جنگ او برود . او سه بار درخواست خود را مطرح كرد و هربار جز امام على عليه السلام كسى براى جنگ با او كه از شجاعان عرب بود ، از جاى برنخاست . تاريخ صدر اسلام گواهى مىدهد كه در ميان اصحاب رسول خدا صلى الله عليه و آله و سلم هيچ كس شجاعت امام را نداشت و به راستى نبرد با عمرو شجاعت خاصى را مىطلبيد . رسول خدا صلى الله عليه و آله و سلم به دست خويش عمامه‌اى بر سر امام نهاده او را دعا كرد و به سوى عمرو فرستاد .\r\n\r\n\r\n","description":"","footnote":"\r\n( 1 ) . المغازى ، ج 2 ، صص 466 - 465 و نك : ص 467\r\n( 2 ) . طبقات الكبرى ، ج 2 ، ص 67 ؛ المغازى ، ج 2 ، ص 467\r\n( 3 ) . المغازى ، ج 2 ، ص 474\r\n( 4 ) . المغازى ، ج 1 ، ص 469\r\n( 5 ) . همان ، ج 1 ، ص 472\r\n( 6 ) . عبدود به معناى بنده ود است ؛ ود نام يكى از بتان بوده و در سورهء نوح آيهء 23 از آن ياد شده است .\r\n","page_name":" 558 ","page_number":558},
  {"content":"\r\n\r\nعمرو به امام گفت كه چون با پدرش همنشين بوده نمىخواهد با وى بجنگند ، اما ، امام فرمود كه او راغب به كشتن او است . در عين حال ، امام از او خواست تا طبق آنچه خود در جاهليت مىگفت كه اگر كسى در لحظهء نبرد سه چيز از او بخواهد يكى را مىپذيرد ، يكى از سه چيز را بپذيرد : يكى آن كه اسلام آورد ، دوم آن كه جبههء جنگ را ترك كند و سوم آن كه براى جنگ از اسب خود پايين آيد . عمرو دو خواستهء نخست را نپذيرفت و تن به جنگ پياده داد . نبرد ميان آنان آغاز شد آنچنان كه در گرد و غبار كسى آنان را نمىديد تا آن كه صداى تكبير امام برخاست ؛ اين علامت آن بود كه عمرو كشته شده است . بقيه افراد با ديدن صحنه ، به شدت ترسيده روى به گريز نهادند . از ميان آنان نوفل بن عبد الله به درون خندق افتاد و با سنگ باران مسلمانان به هلاكت رسيد . « 1 » امام پس از كشتن عمرو ضمن اشعارى فرمود :\r\n نَصَرالْحِجارَةَ مِن سَفاهَةِ رأيِهِ * و نصرتُ رَبَّ محمّد بِصَوابى \r\n لا تَحسبنّ الله خاذلَ دينه * و نَبيّه يا مَعْشرَالاحزاب « 2 » \r\nاين رخداد روحيهء دشمن را به شدت دچار آسيب كرده و آغاز ترديد مشركين در ماندن پشت خندق بود . در يكى از شبها دو گروه از مسلمانان با يكديگر برخورد كردند و يك لحظه خيال كردند كه طرف ديگر دشمن است ، به همين دليل به سوى يكديگر تيراندازى كردند . از آن پس شعار « حم لا ينصرون » را فرياد مىكردند تا چنين اتفاقى تكرار نشود . « 3 »\r\nعلاوه بر ضربه‌اى كه قريش در عبور شمارى از افراد خود از خندق گرفتارش شد ، امور ديگرى نيز بر ترديد احزاب در ماندن يا رفتن مىافزود . تأمين ده هزار نفر با هزاران شتر كه روزانه نياز به حجم زيادى علوفه داشتند ، در اطراف خندق كار بسيار دشوارى بود ، بطوريكه پس از چند روز ، شتران از گرسنگى مشرف به مرگ بودند ؛ « 4 » علاوه بر آن يك شب ، طوفانى آتش غذاى مشركان را خاموش كرد و اثاثيه آنان را درهم پاشيد و بر تزلزل آنان افزود . كعب بن مالك در شعرى اشاره به نقش اين طوفان دارد :\r\n\r\n\r\n","description":"","footnote":"\r\n( 1 ) . المغازى ، ج 2 ، ص 472 ؛ دلائل النبوه ، بيهقى ، ج 3 ، ص 437 ؛ در نقلهاى ديگر تصريح شده كه امام على عليه السلام او را كشته است نك : دلائل النبوه ، بيهقى ، ج 3 ، ص 438 ؛ المغازى ، ج 2 ، ص 496 ؛ گفتنى است كه نقلى حكايت از زخمى شدن سر امام به دست عمرو دارد ؛ نك : انساب الاشراف ، ج 1 ، ص 345 ؛ اشعار زيبايى از امام در برابر رجزخوانيهاى عمر روايت شده است ؛ نك : دلائل النبوه ، بيهقى ، ج 3 ، ص 439 - 438 ؛ عيون الاثر ، ج 2 ، ص 93\r\n( 2 ) . السيرة النبويه ، ج 3 ، ص 225 ؛ عيون الاثر ، ج 2 ، ص 93\r\n( 3 ) . طبقات الكبرى ، ج 2 ، ص 72 ؛ مستدرك حاكم ، ج 2 ، ص 107 ؛ المغازى ، ج 2 ، ص 474\r\n( 4 ) . المغازى ، ج 2 ، ص 480\r\n","page_name":" 559 ","page_number":559},
  {"content":"\r\n\r\n بريحٍ عاصفٍ هَبَتْ عليكم * فكُنْتم تَحْتَها مُتكمَّهينا « 1 » \r\nغَطَفانىها كه گرسنگان عرب بودند رنج بيشترى مىبردند . گفته‌اند - و البته تأييد صحت اين گفته نياز به تحقيق بيشترى دارد - كه رسول خدا صلى الله عليه و آله و سلم براى برهم زدن اتحاد دشمن به غطفانيان پيشنهاد كرد تا با گرفتن يك سوم محصول خرماى مدينه ، باز گردند . آنان ابتدا يك دوم خواستند اما پس از مخالفت پيامبر صلى الله عليه و آله و سلم به همان يك سوم قانع شدند . « 2 » زمانى كه عُيَينة بن حصن و حارث بن عوف براى مذاكره آمدند ، رهبران انصار تمايلى بدين كار نشان ندادند . آنان گفتند : اگر اين كار به دستور خداوند است انجام بده ؛ اگر خود مايل بدان هستى ما فرمانبرداريم ، اما اگر مشورت مىفرماييد ما در برابر دشمن جز شمشير پاسخى نداريم . « 3 » رسول خدا صلى الله عليه و آله و سلم فرمود كه با ديدن احزاب متحد ، خواسته است اين گروه را از ديگران جدا كنند . به هر روى عُيَينة بن حصن بازگشت . او گفت كه اگر قريش اين مذاكره را بفهمد خواهد دانست كه ما آنان را خوار كرده ، حمايتشان نمىكنيم . « 4 » انصار شامل اوس و خزرج به دليل حرمتى كه از جاهليت براى خود شناخته بودند ، نمىخواستند در برابر قبايلى چون غَطَفان كه موقعيت اقتصادى ذليلانه‌اى در برابر اوس و خزرج داشتند ، تسليم شوند .\r\nموضعگيرى قاطع انصار و پس از آن خود پيامبر صلى الله عليه و آله و سلم غظفان را در جمع ، از پيروز شدن بر انصار نااميد كرد چون آنان فهميدند كه انصار حتى اگر يكنفرشان باقى بماند ايستادگى خواهند كرد . از قول غطفان و بنى سليم نقل شده كه مىگفتند : محمد صلى الله عليه و آله و سلم براى ما بهتر از يهوديان است چرا بايد او را اذيت كنيم . « 5 » اين مىتوانست ناشى از احساس عربى آنان در برابر يهود باشد .\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 356 ؛ متكمهينا به معناى كورى كه نمىبيند .\r\n( 2 ) . غطفان گرسنه در جريان ملحق شدن به احزاب نيز قول گرفتن يكسال خرماى خيبر را از يهوديان گرفته بودند ؛ انساب الاشراف ، ج 1 ، ص 343\r\n( 3 ) . السيرة النبويه ، ابن هشام ، ج 3 ، ص 223\r\n( 4 ) . جداى از آن كه بايد از نظر تاريخى با دقت نقل فوق را مورد ارزيابى قرار داد ، بايد ملاحظات كلامى رانيز مراعات كرد . اصولًا از ديد همهء مذاهب اسلامى ، حديث پيامبر صلى الله عليه و آله و سلم از قول و فعل حجت شرعى است ؛ اين به آن معناست كه همهء آنها معيار عمل شرعى براى مسلمانان است . اگر قرار شد كه برخى كارهاى رسول خدا صلى الله عليه و آله و سلم به دليل آنكه از وحى نبوده ، از حجّيت ساقط شود ، در آن صورت چه معيارى براى تفكيك مواردى كه حجت هست يا نيست ، وجود خواهد داشت . با اين ملاحظه چه بسا گفته شود كه مورد متن و يكى دو نقل مشابه در موارد ديگر ، از نظر آنچه ميان مسلمانان متفق عليه است قابل قبول نيست ، بويژه اگر بدانيم كه كسانى از صحابه قصد بسط اين نظر را داشته و بر اين باور بودند كه حديث رسول خدا صلى الله عليه و آله و سلم حجت نيست ! ( در اين باره نك : تاريخ تحول دولت و خلافت صص 103 - 100 ) البته شايد بتوان با توجه به مسألهء جذب قلوب انصار ، و نيز روحيهء قبايلى آن مردم ، و نيز حديث العهد بودن مردم به اسلام و امورى شبيه به اينها مثل آنچه در مورد مشورت در جنگ اشاره كرديم ، مشاورتهاى اينچنين را توجيه كرد .\r\n( 5 ) . انساب الاشراف ، ج 1 ، ص 345\r\n","page_name":" 560 ","page_number":560},
  {"content":"\r\n\r\nعلاوه بر امورى كه گذشت ، نعيم بن مسعود كه آن زمان با احزاب به جنگ پيامبر صلى الله عليه و آله و سلم آمده بود - و خود مىگويد كه در آنجا خداوند نور اسلام را در قلب من تاباند - نزد رسول خدا صلى الله عليه و آله و سلم آمد ، اظهار اسلام كرد ، « 1 » و گفت كه چه كارى از عهدهء او ساخته است ؟\r\nمهمترين مسأله برهم زدن اتحاد احزاب بود و رسول خدا صلى الله عليه و آله و سلم از نعيم خواست تا در اين باره هرچه مىتواند انجام دهد . نعيم ابتدا به سراغ بنى قريظه كه سابقهء دوستى با آنان داشت رفت . او با تأكيد بر علاقهء پيشين خود گفت كه چيزى به نظرش آمده ، اگر او را متهم نمىكنند نظرش را بگويد . آنان دوستيش را تأييد كردند . نعيم با اشاره به اين كه رسول خدا صلى الله عليه و آله و سلم بلايى براى مردم شده گفت : ديديد كه بنى قينقاع و بنى النضير را اخراج كرد ؛ اكنون نيز ما به تحريك كنانة ابن ابى الحقيق براى يارى شما آمده‌ايم جز آن كه ايام ماندن طولانى و دشوار شده است . اگر كار به جايى نرسد قريش و غطفان وضعيت شما را ندارند ، آنها به مكان و مسكن خويش باز مىگردند ، اين شماييد كه با فرزندان و كودكان خود در اينجا هستيد و رو در رو با سپاه محمد صلى الله عليه و آله و سلم . ديديد كه ديروز از صبح تا شب ماندند و عاقبت عمرو بن عبدود از سرانشان كشته شد . قريظيان از وى چاره خواستند . او گفت بايد چند گروگان از قريش و غطفان داشته باشيد تا آنها تا پايان بمانند . آنان ، عقيدهء وى را پذيرفتند .\r\nآنگاه نزد قريش آمد و از پشيمانى قريظيان و اين كه مصمم شده‌اند تا چند نفر را به عنوان گروگان گرفته به محمد صلى الله عليه و آله و سلم تحويل دهند ، با آنان سخن گفت .\r\nاين سخنان در هر دوسو تأثير تفرقه افكنانهء خود را در سپاه دشمن گذاشت . ابوسفيان تصميم به بازگشت گرفت و به سپاه قريش گفت : مىبينيد مراتع خشك شده و چهارپايان رو به نابودىاند . يهوديان نيز خيانت كرده‌اند و جاى درنگ نيست . ابوسفيان براى كسب اطمينان ، شب هنگام عكرمه را نزد بنى قريظه فرستاد . او به قريظيان گفت : زمان به درازا كشيده و لازم است تا شما بر دشمن حمله بريد . آنان گفتند فردا شنبه است و آنها جنگ نخواهند كرد ، اگر قريش گروگانهاى خود را نزد آنان بفرستد روز يكشنبه جنگ را شروع خواهند كرد . « 2 » عكرمه بازگشت و به ابوسفيان گفت كه نعيم حقيقت را گفته است .\r\nحُيى بن اخطب نيز تلاش كرد تا بنى قريظه را به جنگ بكشاند اما موفق نشد . او به ابوسفيان مىگفت كه بنى قريظه اهل غَدْر نيستند آنان دشمن‌ترين دشمنان محمد صلى الله عليه و آله و سلم هستند .\r\nابوسفيان مطمئن به پيمان شكنى بنى قريظه شد ، و با حيى بن اخطب تندى كرد تا آنجا كه وى بر جان خود ترسيد . همان لحظه سپاه شرك حركت خود را آغاز كرده و به سمت مكه\r\n\r\n\r\n","description":"","footnote":"\r\n( 1 ) . در برخى نقلها آمده كه او در حال صلح با رسول خدا صلى الله عليه و آله و سلم بود ، نه آن كه اسلام آورده بود .\r\n( 2 ) . دلائل النبوه ، بيهقى ، ج 3 ، ص 405 ؛ السيرة النبويه ، ابن هشام ، ج 3 ، صص 231 - 230\r\n","page_name":" 561 ","page_number":561},
  {"content":"\r\n\r\nبه راه افتاد . واقدى پس از اين مطالب رواياتى نقل مىكند كه موضوع گرفتن گروگان را در همان آغاز ، حيى بن اخطب به كعب بن اسد رئيس يهوديان بنى قريظه وعده داده بود تا او را راضى به شكستن پيمان كند . در اين نقل آمده كه حيى اين قول را با قريش درميان نگذاشت . در نقل ديگرى آمده كه بيهقى از موسى بن عقبه نقل كرده « 1 » و واقدى نيز آن را آورده ، آمده است كه حيى اين امر را به قريش و غطفان اطلاع داده و حتى قرارى نيز نوشتند . و در نقل ديگرى آمده كه نعيم نزد ابوسفيان نشسته بود كه خبر از بنى قريظه آمد .\r\nآنان پيغام داده بودند جنگ را شروع كنيد تا ما از پشت به مركز مدينه حمله كنيم . نعيم نزد رسول خدا صلى الله عليه و آله و سلم آمده و خبر را نقل كرد . حضرت فرمود : شايد خود ما به بنى قريظه گفته‌ايم چنين پيغامى بدهند ! گويند كه نعيم چيزى را كتمان نمىكرد و رسول خدا صلى الله عليه و آله و سلم مخصوصاً اين سخن را به مصداق « الحرب خدعه » فرمود . نعيم خبر را به قريش رساند و اين سبب آشفتگى روابط قريش و يهوديان شد . « 2 »\r\nدر خبر موسى بن عقبه همين حكايت آمده اما گفته شده كه رسول خدا صلى الله عليه و آله و سلم پس از آن كه از نعيم قول گرفت تا چيزى را فاش كند فرمود : بنى قريظه به ما پيغام داده‌اند كه با شما صلح مىكنيم به شرط آن كه بنى النضير را باز گردانيد . « 3 » وقتى اين خبر به مشركان رسيد احساس كردند كه يهوديان به آنها خيانت كرده‌اند . در ادامهء خبر ابن عقبه آمده است كه قريش با شنيدن اين خبر از فرستادن گروگانهاى خود خوددارى كردند . افرادى نيز كه قرار بود نزد قريظيان بروند ، گفتند كه هرگز به قلعه‌هاى آنان نخواهيم رفت .\r\nبه هر روى بايد توجه داشت كه قبول داستان زيبايى كه در ابتداى اين بحث دربارهء نعيم آمده ، قدرى با مشكل روبرو است . گرچه واقدى همان را درست دانسته و ابن اسحاق نيز تنها همان روايت نخست را از قول نعيم بن مسعود آورده است . « 4 » آنچه از مجموع روايات برمىآيد آن كه بين يهوديان و سپاه شرك اختلاف پيش آمده ، سخن از گروگان به ميان آمده و عاقبت آنها يكديگر را به غدر متهم كرده و كار اتحاد احزاب به اختلاف كشيده است .\r\nمسلمانان نيز در اين مدت با ترس ، گرسنگى و حتى سردى برخى شبها درگير بودند .\r\nشبى كه دشمن در تب و تاب ترك مدينه بود ، رسول خدا صلى الله عليه و آله و سلم از اصحابش خواست تا يك\r\n\r\n\r\n","description":"","footnote":"\r\n( 1 ) . دلائل النبوه ، بيهقى ، ج 3 ، ص 401\r\n( 2 ) . نك : المغازى ، ج 2 ، صص 486 - 485 ؛ واقدى همان نقل اول را درست‌تر مىداند .\r\n( 3 ) . دلائل النبوة ، بيهقى ، ج 3 ، صص 447 - 405 ؛ كتاب البخارى ، كتاب الجهاد ، ش 157 [ باب الحرب خدعه 
  ] و نك : كتاب مسلم ، كتاب الجهاد ، ش 18\r\n( 4 ) . السيرة النبويه ، ابن هشام ، ج 3 ، صص 230 - 229\r\n","page_name":" 562 ","page_number":562},
  {"content":"\r\n\r\nنفر برخيزد و ببيند دشمن چه مىكند . حذيفه مىگويد : هيچ كس - گويا از شدت ترس ، گرسنگى و سرما - از جاى خود برنخاست تا آن كه مرا به نام صدا كرد و فرمود تا به سوى دشمن بروم و بدون آن كه دست به سلاح برم خبرى از آنان بياورم . حذيفه مىگويد : ديدم دشمن براى گرم كردن خود آتش افروخته و طوفان نيز نه خيمه براى آنان برجاى گذاشته نه آسايش و قرارى ؛ در آن لحظه ابوسفيان به سپاهش گفت : به خدا قسم اينجا ، جاى ماندن نيست ، مراتع خشك شده و چهارپايان در حال مرگند ؛ بنى قريظه نيز با ما به مخالفت برخاستند ، طوفان را نيز مىبينيد كه چه مىكند ؛ در اين طوفان ديگى بر پايهء خويش برجاى نمىماند . برخيزيد كوچ كنيد كه من رفتم . سپاه به راه افتاد . قريش دويست نفر را به فرماندهى خالدبن وليد و عمرو بن عاص در آنجا گذاشتند تا مسلمانان به تعقيب دشمن نپردازند . « 1 » ديگر احزاب نيز تا چند ده كيلومترى همراه يكديگر مىرفتند تا مراقب پشت سر باشند ، آنگاه متفرق شده به سوى منازل خويش رفتند .\r\nصبح آن روز احدى از دشمن در منطقه نمانده و همگى رفته بودند . رسول خدا صلى الله عليه و آله و سلم نيز به مسلمانان اجازه بازگشت دادند . محاصره مدينه را از پانزده روز تا بيست روز دانسته‌اند و واقدى نقل درست را همين پانزده روز دانسته است . « 2 » اما در شعر ابن زبعرى محاصره يك ماه دانسته شده است . او مىگويد :\r\n حتى اذا وردوا المدينه وارتدوا * للموت كلَّ مجَّرب قَضّاب \r\n شهراً و عشراً قاهرين محمد * و صحابه فى الحرب غيرُ صحاب \r\n لولا الخنادق غادروا من جمعهم * قتلى الطير سُغَّبٍ و ذئاب « 3 » \r\nگفته‌اند پس از بازگشت مسلمانان ، رسول خدا صلى الله عليه و آله و سلم انديشيد تا مسلمانان لختى تأمل كنند تا بنى قريظه از بازگشت همهء مسلمانان مطلع نشود . عبد الله بن عمر مىگويد من پيغام\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 232 ؛ المغازى ، ج 2 ، صص 490 - 489 ؛ دلائل النبوه ، بيهقى ، ج 3 ، ص 449 ، 454 ؛ كتاب مسلم ، كتاب الجهاد ، باب غزوة الاحزاب ، ش 99 ؛ در مواردى از سيره اطاعت كامل و يكسر اصحاب را از رسول خدا صلى الله عليه و آله و سلم مىشناسيم اما مواردى نيز وجود دارد كه اصحاب گاه يكپارچه مخالفت مىكنند يا فرمانى را اطاعت نمىكنند يكى از آنها همين حكايت حذيفه است كه بيهقى ، ج 3 ، ص 454 ؛ از قول حذيفه ، بر همين نكته انگشت مىنهد . عدم تحرك اصحاب در جايى است كه رسول خدا صلى الله عليه و آله و سلم همانجا شرط كرد كه اگر كسى كه برود رفيق او در بهشت باشد اما كسى از جاى خود حركت نكرد در حديبيه نيز مورد مهمى را خواهيم ديد .\r\n( 2 ) . در برخى اقوال و از جمله ابن قيم در زادالمعاد ، محاصره را يك ماه دانسته‌اند ، نك : سبل الهدى والرشاد ، ج 4 ، ص 562\r\n( 3 ) . عيون الاثر ، ج 2 ، ص 100 ؛ السيرة النبويه ، ج 3 ، ص 258 حسان بن ثابت اشعار زيبايى در جواب او داده است .\r\n","page_name":" 563 ","page_number":563},
  {"content":"\r\n\r\nرسول خدا صلى الله عليه و آله و سلم را به مسلمانان رساندم اما حتى يك نفر بازنگشت . « 1 »\r\nگفته‌اند كه ابوسفيان در شرف رفتن نامهء تهديد آميزى به پيامبر صلى الله عليه و آله و سلم نوشت : به لات و عزى سوگند كه من با جمع خويش براى درمانده كردن تو ، به سويت آمدم ، اما ديدم كه از برخورد با ما كراهت دارى و خندقها و تنگناهايى برپا كردى ، نمىدانم چه كسى اين را به شما تعليم داده ؟ اگر از اينجا برگرديم ، در آينده ، روزى چونان روز احد خواهيم داشت « رسول خدا صلى الله عليه و آله و سلم در پاسخ او نوشت : تو از ديرباز در برابر خدا مغرور شده بودى ، اين كه مىگويى در جمع خود به سوى ما آمدى ، و نمىخواستى بازگردى تا آن كه ما را درمانده سازى ، چيزى است كه خدا ميان تو و آن هدف مانع خواهد بود و براى ما نيز عاقبتى قرار خواهد داد كه يادى از لات و عزى نكنى ، اما اين كه چه كسى چنين چيزى را به ما تعليم داده ، خداوند براى خشمگين كردن تو و يارانت اين امر را به من الهام كرد ؛ روزى خواهد رسيد كه تنها شبها جرأت دفاع از خود داشته باشى ؛ و روزى خواهد رسيد كه من لات و عزى و إساف و هبل را خراب كنم تا اين امر را به تو يادآورى كنم . » گفته شده است كه ابوسفيان در نامه‌اش گفته بود كه در جريان بدر به خاطر عدم حضور وى قريش شكست خوردند ، اما در احد كه او بود ، در خانهء مسلمانان با آنان جنگيده و كشته و آتش زده است .\r\nاين بار نيز كه آمده‌ايم شما در پشت خندقها و حصارها مانده‌ايد . « 2 »\r\nبه هر روى احزاب نتوانستند در برابر شگرد نظامى مسلمانان چاره‌اى بينديشند و ابوسفيان بر آن بود تا با متهم كردن مسلمانان به ترس ، اين شكست را توجيه كند . شاعرى از آنان بعدها گفت :\r\n فلولا خندق كانوا لديه * لدمرنا عليهم اجمعينا « 3 » \r\nدر جمع شش نفر از مسلمانان بر اثر تيراندازى دشمن به شهادت رسيدند كه فرد شاخص آنها سعد بن معاذ بود . از مشركين نيز سه نفر كشته شدند كه دو نفر آنها يكى عمرو بن عبد بن ابى قيس بن عبدود و ديگرى نوفل بن عبد الله بن نوفل به دست امام على عليه السلام كشته شدند . « 4 »\r\n\r\n\r\n","description":"","footnote":"\r\n( 1 ) . المغازى ، ج 2 ، صص 492 - 490 ؛ جابر نيز همين وظيفه را داشت اما نتوانست كسى را باز گرداند . جابر مىگويد خبر را در منطقه بنى حرام به رسول خدا صلى الله عليه و آله و سلم دادم و آن حضرت خنديد .\r\n( 2 ) . المغازى ، ج 2 ، صص 493 - 492 ؛ و نيز نك : انساب الاشراف ، ج 1 ، ص 344\r\n( 3 ) . السيرة النبويه ، ج 3 ، ص 255\r\n( 4 ) . المغازى ، ج 2 ، ص 496 ؛ دربارهء كشتن نوفل بن عبد الله اختلاف است كه امام على عليه السلام او را كشته يا زبير . نسبت دادن فضايل امام على عليه السلام به ديگران در كار سيره نويسان عثمانى مذهب امرى رايج بود ، و حداقل آن اين بود كه با يك « قيل » يعنى گفته شده ، ترديد در نقلِ درست ايجاد مىكنند .\r\n","page_name":" 564 ","page_number":564},
  {"content":"\r\n\r\nجنگ احزاب آخرين تلاش مشركان براى ايجاد يك جبههء قوى و همگانى بر ضد اسلام بود . پس از آن قريش رو به تحليل رفته و حملات مكرر رسول خدا صلى الله عليه و آله و سلم به قبايل اطراف ، بويژه آنان كه هوس مخالفت و تصميم به غارت مدينه را داشتند ، همه را بر سر جايشان نشاند . رسول خدا صلى الله عليه و آله و سلم پس از رفتن مشركان فرمودند : « الان نغزوهم و لا يغزونا » ، « از اين پس ما به جنگ آنان خواهيم رفت و آنان به جنگ ما نخواهند آمد . » « 1 »\r\n\r\nجنگ احزاب در قرآن\r\nخداوند ضمن سورهء احزاب به برخى از رخدادهاى جنگ ونيز روحيات مسلمانان و مشركان پرداخته است ؛ در آيهء نهم دربارهء امدادهاى غيبى در اين جنگ آمده : « اى كسانى كه ايمان آورده‌ايد ، از نعمتى كه خدا به شما داده است ياد كنيد ، بدان هنگام كه لشكرها بر سر شما تاخت آوردند و ما باد را و لشكرهايى را كه نمىديدند بر سرشان فرستاديم ، و خدا به آنچه مىكرديد بينا بود . » در آيهء بعد از هجوم همه جانبهء دشمن كه از سوى يهود و مشركان بود چنين ياد كرده :  « إِذْ جاؤُكُمْ مِنْ فَوْقِكُمْ وَ مِنْ أَسْفَلَ مِنْكُمْ وَ إِذْ زاغَتِ الْأَبْصارُ وَ بَلَغَتِ الْقُلُوبُ الْحَناجِرَ وَ تَظُنُّونَ بِاللَّهِ الظُّنُونَا ،  آنگاه كه از سمت بالا و از سمت پايين بر شما تاختند ، چشمها خيره شد و دلها به گلوگاه رسيده بود و به خدا گمانهاى گوناگون مىبرديد . » در اين آيه از وحشت عجيبى كه شمار كثيرى از مردم گرفتارش بودند يادشده و در آيات بعد به آزمايش الهى و شناخته شدن منافقان اشارت شده :  « هُنالِكَ ابْتُلِيَ الْمُؤْمِنُونَ وَ زُلْزِلُوا زِلْزالًا شَدِيداً ،  در آنجا مؤمنان در معرض امتحان در آمدند و سخت متزلزل شدند . »\r\nدر برابر چنين تهديدى ، مردم دو گروه شدند دسته‌اى منافق و گروهى مؤمن ؛ خداوند ديدگاه اين دو گروه را دربارهء آن شرايط مستقل بيان مىكند ، اول منافقان : « زيرا منافقان و آنهايى كه در دلهايشان بيمارى است ، مىگفتند :  ما وَعَدَنَا اللَّهُ وَ رَسُولُهُ إِلَّا غُرُوراً  خدا و پيامبرش جز فريب ، به ما وعده‌اى نداده‌اند . و گروهى از آنها گفتند : اى مردم يثرب ، اينجا جاى ماندنتان نيست ، بازگرديد . و گروهى از آنها از پيامبر رخصت طلبيدند ، و مىگفتند :\r\nخانه‌هاى ما را حفاظى نيست . خانه هايشان بىحفاظ نبود ، مىخواستند بگريزند . و اگر از اطراف ، خانه هايشان را محاصره كنند و از آنها بخواهند كه مرتد شوند ، مرتد خواهند شد و جز اندكى درنگ روانخواهند داشت . اينان پيش از اين با خدا پيمان بسته بودند كه در\r\n\r\n\r\n","description":"","footnote":"\r\n( 1 ) . المعرفة والتاريخ ، ج 2 ، ص 622 ؛ حلية الاولياء ، ج 4 ، ص 345 ؛ عيون الاثر ، ج 2 ، ص 99 ؛ دلائل النبوه ، بيهقى ، ج 3 ، صص 458 - 457 ؛ در پاورقى همو از : كتاب بخارى ، ج 5 ، ص 48\r\n","page_name":" 565 ","page_number":565},
  {"content":"\r\n\r\nجنگ به دشمن پشت نكنند . خدا از پيمان خود بازخواست خواهد كرد . بگو : اگر از مرگ يا كشته شدن بگريزيد ، هرگز گريختن سودتان ندهد . و آنگاه از زندگى جز اندكى بهره مند نخواهيد شد . »\r\nاز آيهء هيجدهم چنين به دست مىآيد كه كسانى در جنگ حاضر نشده و ديگران را نيز به عدم حضور تحريك مىكرده‌اند : « خدا مىداند چه كسانى از شما ، مردم را از جنگ باز مىدارند . و نيز مىشناسد كسانى را كه به برادران خود مىگويند : به نزد ما بياييد . و جز اندكى به جنگ نمىآيند . »\r\nخداوند حالت وحشت زدگى آنان را در جنگ ، در عين روحيه طلبكارى در حين پيروزى و اخذ غنايم در آيهء نوزدهم چنين توصيف مىكند :  « أَشِحَّةً عَلَيْكُمْ فَإِذا جاءَ الْخَوْفُ رَأَيْتَهُمْ يَنْظُرُونَ إِلَيْكَ تَدُورُ أَعْيُنُهُمْ كَالَّذِي يُغْشى عَلَيْهِ مِنَ الْمَوْتِ ، فَإِذا ذَهَبَ الْخَوْفُ سَلَقُوكُمْ بِأَلْسِنَةٍ حِدادٍ أَشِحَّةً عَلَى الْخَيْرِ  هر چيزى را از شما دريغ مىدارند ، و چون وحشت فراز آيد ، بينى كه به تو مىنگرند و چشمانشان در حدقه مىگردد ، مثل كسى كه از مرگ بيهوش شده باشد . چون وحشت از ميان برود ، از حرص غنايم با زبان تيز خود برنجانندتان . اينان ايمان نياورده‌اند . و خدا اعمالشان را تباه كرده است و اين كار بر خدا آسان بوده است . » و باز دربارهء منافقان : « مىپندارند كه سپاه احزاب نرفته است . و اگر آن لشكرها باز مىآمدند ، آرزو مىكردند كه كاش در ميان اعراب باديه نشين مىبودند و همواره از اخبار شما مىپرسيدند . اگر هم در ميان شما مىبودند ، جز اندكى قتال نمىكردند . »\r\nگروه ديگر مؤمنان بودند كه به گونه‌اى ديگر مىانديشيدند :  « وَ لَمَّا رَأَ الْمُؤْمِنُونَ الْأَحْزابَ قالُوا هذا ما وَعَدَنَا اللَّهُ وَ رَسُولُهُ  و چون مؤمنان ، احزاب را ديدند ، گفتند : اين همان چيزى است كه خدا و پيامبرش به ما وعده داده‌اند و خدا و پيامبرش راست گفته‌اند . و جز به ايمان و تسليمشان نيفزود . از مؤمنان مردانى هستند كه به پيمانى كه با خدا بسته بودند وفا كردند . بعضى بر سر پيمان خويش جان باختند و بعضى چشم به راهند و هيچ پيمان خود دگرگون نكرده‌اند . تا خدا راستگويان را به سبب راستى گفتارشان پاداش دهد و منافقان را اگر خواهد عذاب كند يا توبهء آنها را بپذيرد كه خدا آمرزندهء مهربان است . » اما نتيجهء جنگ شكست احزاب بود : « خدا كافران كينه توز را بازپس زد . اينان به هيچ غنيمتى دست نيافتند ، و در كارزار ، مؤمنان را خدا بسنده است ، زيرا خدا پرتوان و نيرومند است . »\r\nدر جاى ديگر اشاره كرديم كه اين قبيل رخدادها مىتواند ما را در شناخت چهرهء كسانى كه خود را به ظاهر در گروه مسلمانان جاى داده‌اند كمك كند . اينان عده‌اى اندك\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nنبوده‌اند بلكه در حدى وسيع و گسترده در ميان همين كسانى كه ما آنان را به نام صحابى مىشناسيم حضور داشته‌اند .\r\n\r\nغزوهء بنى قريظه\r\nخباثت يهود بنى قريظه در جريان محاصرهء سپاه ده هزار نفرى مشركين ، قابل بخشودن نبود .\r\nفرداى رفتن سپاه مشرك ، رسول خدا صلى الله عليه و آله و سلم به دستور خداوند اعلام كرد تا مسلمانان نماز عصر را در اطراف قلعهء قريظه بخوانند . به روايت ابن اسحاق ، در حالى كه پرچم سپاه در دستان على بن ابى طالب عليهما السلام قرار گرفته بود ، مسلمانان به قلعهء قريظيان نزديك شدند ، و يهوديان با ديدن آنها به رسول خدا صلى الله عليه و آله و سلم ناسزا مىگفتند . « 1 »\r\nرسول خدا صلى الله عليه و آله و سلم در نزديك چاه ابّى كه از چاههاى بنى قريظه و پائين حرهء بنى قريظه بود مستقر شد . بنى قريظه در قسمت عاليه مدينه سكونت داشتند ، در حالى كه مركز مدينه و مسجد النبى صلى الله عليه و آله و سلم در قسمت سافله بوده است . آن حضرت ، ابتدا يهوديان را به اسلام دعوت كرد اما آنان نپذيرفتند ، « 2 » بنابراين محاصره ادامه يافت . محاصرهء بنى قريظه به نقل ابن اسحاق بيست و پنج روز و به نقل واقدى پانزده روز ( از چهارشنبه 23 ذى قعدهء سال پنجم ) به درازا كشيد . « 3 »\r\nدراين مدت تيراندازى از دو سوى در جريان بود ، و يهوديان اميد آن داشتند تا با مقاومت آنها ، مسلمانان دست از محاصرهء آنان بردارند . تيراندازى مسلمانان به حدى شديد بود كه آنان يقين كردند كه مسلمانان رفتنى نيستند . بدين ترتيب نماينده‌اى فرستادند تا بگويد حاضرند بر اساس همان شرايطى كه بنى النضير از مدينه رفتند ، از شهر خارج شوند ، اما رسول خدا صلى الله عليه و آله و سلم راضى نشد . نوبت بعد گفتند كه هيچ گونه اموالى حتى به اندازهء يك شتر نيز نخواهند برد ، رسول خدا صلى الله عليه و آله و سلم فرمود كه بدون هيچ گونه شرطى بايد تسليم شوند . « 4 » يهوديان چند راه در پيش داشتند و سيره نويسان گفته‌اند كه براى هر يك از آنها با يكديگر مشورت كردند . يكى آن كه اسلام را بپذيرند . اين مورد قبول واقع نشد . دوم آن كه زنان و كودكان خويش را خود بكشند و پس از آن به مسلمانان حمله كنند . اگر پيروز شدند دوباره زندگى را از سر خواهند گرفت و اگر كشته شدند خانواده‌اى ندارند كه به اسارت مسلمانان در آيند . اين نيز پذيرفته نشد . حمله ناگهانى و شبيخون به سپاه مسلمانان نيز آن هم در شب شنبه كه با يكديگر مشورت مىكردند ، پذيرفته نشد . بدين ترتيب اختلاف\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 234 ؛ المغازى ، ج 2 ، ص 499\r\n( 2 ) . المصنف ، عبد الرزاق ، ج 5 ، ص 370\r\n( 3 ) . المغازى ، ج 2 ، ص 496\r\n( 4 ) . المغازى ، ج 2 ، ص 501\r\n","page_name":" 567 ","page_number":567},
  {"content":"\r\n\r\nميان يهوديان بالا گرفت و از لحاظ روحى خود و زنانشان در وضعيت سختى قرار گرفتند .\r\nتنى چند از يهوديان - كه در اصل و نسب نه قريظى بودند نه نضيرى - از حصار پايين آمده و اسلام را پذيرفتند و خود را نجات دادند . « 1 »\r\nيهوديان از رسول خدا صلى الله عليه و آله و سلم خواستند تا اجازه دهد با ابولبابه كه از اوسيان بود ، و اينان در جاهليت همپيمان با قريظيان بودند ، مشورت كند . ابولبابه به اجازهء آن حضرت نزد بنى قريظه رفت . يهوديان با يادآورى دوستى سابق و كمكى كه آنان در جاهليت به اوسيان - در برابر خزرج كرده‌اند - از او خواستند تا بگويد تكليف آنان چيست و چه سرنوشتى در انتظارشان مىباشد . پرسش آنان اين بود كه آيا شرط رسول خدا صلى الله عليه و آله و سلم را كه فرمود : تنها بايد بر حكم او تسليم باشند ، بپذيرند يا نه . ابولبابه گفت : آرى ، اما با اشاره به گلوى خود ، به آنان فهماند كه چه سرنوشتى در انتظارشان است . « 2 »\r\nاين اقدام ابولبابه - همانگونه كه بلافاصله خودش به آن توجه يافت - سبب مىشد تا بنى قريظه خود را تسليم نكنند . ابولبابه از قلعهء بنى قريظه خارج شد و بدون آن كه نزد رسول خدا صلى الله عليه و آله و سلم برود ، به سوى مسجد النبى صلى الله عليه و آله و سلم رفته خود را به يكى از ستونهاى مسجد بست . او براى خيانتى كه به رسول خدا صلى الله عليه و آله و سلم كرده بود شروع به استغفار كرد . چندين روز - گفته‌اند شش روز - از ستون مزبور كه بعدها « اسطوانهء توبه » نام گرفت جدا نشد تا آن كه ضمن آياتى خداوند توبهء وى را پذيرفت . ابن اسحاق گفته است كه آيهء بيست و هفتم انفال دربارهء وى نازل شده ، « 3 » اما واقدى و ابن هشام قول درست را چنين مىداند كه آيهء يكصد و دوم سورهء توبه دربارهء اوست : « 4 » « گروهى ديگر به گناه خود اعتراف كردند كه اعمال نيكو را با كارهاى زشت آميخته‌اند . شايد خدا توبه‌شان را بپذيرد ، زيرا خداوند آمرزندهء مهربان است . »\r\nبه هر روى بنى قريظه چاره‌اى جز تسليم بر حكم پيامبر صلى الله عليه و آله و سلم نديده و اميد آن داشتند تا اوسيان براى آنان وساطتى بكنند . رسول خدا دستور داد تا تمامى اثاثيه و سلاحهاى آنان را جمع آورى كنند . ابن هشام مىگويد : برخى از محدثانى كه به آنان اعتماد دارم برايم نقل كردند كه سبب تسليم شدن آنان اين بود كه على بن ابى طالب فرياد كشيد : به خدا سوگند يا شربتى كه حمزه نوشيد مىنوشم و يا قلعهء آنان را مىگشايم و قدم جلو نهاد ، در آن لحظه\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ص 238 ؛ المغازى ، ج 2 ، ص 504\r\n( 2 ) . المغازى ، ج 2 ، ص 506\r\n( 3 ) . السيرة النبويه ، ابن هشام ، ج 3 ، ص 237\r\n( 4 ) . المغازى ، ج 2 ، ص 509 ؛ السيرة النبويه ، ابن هشام ، ج 3 ص 238 برخى نيز گفته‌اند كه آيهء چهل و يكم سورهء مائده دربارهء ابولبابه است . پيداست كه هيچكدام صراحتى ندارد و حدسها ، بيشتر از روى ظاهر آيه است . مىدانيم كه خداوند در اين گونه موارد كمتر اشاره به مصداق داشته و به‌طور كلى سخن مىگويد .\r\n","page_name":" 568 ","page_number":568},
  {"content":"\r\n\r\nقريظيان گفتند : اى محمد ! حكميت سعد بن معاذ را مىپذيريم . « 1 »\r\nاوسيان كه در گذشته ناظر گذشت پيامبر صلى الله عليه و آله و سلم از بنى قينقاع بودند و گمانشان بر اين بود كه آن اقدام به خاطر خزرج صورت گرفته ، از آن حضرت خواستند تا اين بار بخاطر آنها از قريظيان بگذرد . پس از اصرار آنان ، رسول خدا صلى الله عليه و آله و سلم پذيرفت تا هر آنچه سعدبن معاذ - از متنفذان اوس - در اين باره حكم كرد بپذيرد . اوسيان از اين اقدام خوشنود شدند . سعدبن معاذ در محاصرهء احزاب تير خورده ، در خيمه‌اى در مسجد ، كه زنى از قبيلهء اسلم در آن به مداواى مجروحان مىپرداخت بسترى بود . « 2 » لحظه‌اى كه براى حكميت آمد ، اوسيان از او خواستند تا دربارهء بنى قريظه نيكى كند همانطور كه عبد الله بن ابَىّ دربارهء بنى قينقاع كرد .\r\nسعد زير لب زمزمه مىكرد : اكنون وقت آن است كه سعد از ملامت هيچ ملامت كننده‌اى در راه خدا نهراسد . او ابتداء از يهوديان تعهد گرفت تا هرچه حكم كرد بپذيرند و آنان نيز پذيرفتند . پس از آن گفت : حكم من اين است كه مردان يهودى كشته شوند ، كودكان و زنانشان به اسارت درآيند و اموالشان تقسيم شود . رسول خدا صلى الله عليه و آله و سلم فرمود كه حكم سعد مطابق حكم خداوند است . « 3 »\r\nفرداى آن روز مردان قريظى را كشتند ؛ يك زن نيز كه سبب شهادت يكى از سربازان مسلمان شده بود به قتل رسيد . « 4 » يكى از كشتگان حُيَى بن اخطب بود كه محرك اصلى جنگ احزاب بوده و با كعب بن اسد تعهد كرده بود كه اگر احزاب رفتند نزد آنان بماند . او جامه‌اى سرخ به تن داشت و با دست خويش چند جاى آن را پاره كرده بود تا پس از مرگ از تنش بيرون نياورند . وى در لحظهء مرگ نگاهى به رسول خدا صلى الله عليه و آله و سلم كرد و گفت : من خود را در دشمنى با تو ملامت نمىكنم ، اما كسى كه قدم در راه خذلان الهى گذاشت ذليل مىشود ، آنگاه به مردم گفت : نسبت به امر خدا نمىتوان چيزى گفت ، اين تقدير خدا بر بنى اسرائيل است ، آنگاه نشست تا گردنش را زدند . « 5 » بدين ترتيب مدينه از لوث وجود يهوديان تطهير شد .\r\nتا آن زمان ، رسول خدا صلى الله عليه و آله و سلم دو بار از نقض عهد يهوديان در گذشته بود . به علاوه ، خطاى يهوديان بنى قينقاع و بنى النضير در حد جرم قريظيان نبود . آنان در بدترين شرايط نقض عهد كردند ، به مسلمانان و به شخص رسول خدا صلى الله عليه و آله و سلم توهين كردند و در صورتى كه پيروز مىشدند ، به همراه مشركان ، يك مسلمان را در مدينه زنده نمىگذاشتند . اكنون بايد خوار و ذليل مىشدند . اصولًا حيات سياسى اسلام در گرو حفظ معاهداتى بود كه با قبايل\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 240\r\n( 2 ) . السيرة النبويه ، ابن هشام ، ج 3 ، ص 239\r\n( 3 ) . المغازى ، ج 2 ، ص 512 ؛ السيرة النبويه ، ابن هشام ، ج 3 ، ص 240\r\n( 4 ) . السيرة النبويه ، ابن هشام ، ج 3 ، ص 242\r\n( 5 ) . همان ، ج 3 ، ص 240\r\n","page_name":" 569 ","page_number":569},
  {"content":"\r\n\r\nاطراف داشت . پيمان شكنى هر روزه و گذشتن رسول خدا صلى الله عليه و آله و سلم از پيمان شكنان ، زمينه را براى نقض عهدهاى مكرر آماده مىكرد . در چنين شرايطى زندگى براى مسلمانان كه تنها پايگاهشان مدينه بود ، ناممكن مىنمود .\r\nقريش با اين اقدام خود ، يك يار جدى را در مدينه از دست دادند و اين نه تنها پيروزى بر يهوديان بلكه بر مشركان نيز بود . حسان بن ثابت از واقعهء بنى النضير به عنوان هشدارى براى قريش ياد كرد . « 1 » خداوند در ادامهء آياتى كه دربارهء جنگ احزاب است در آيهء بيست و ششم و بيست و هفتم سوره احزاب مىفرمايد : « از اهل كتاب آن گروه را كه به ياريشان برخاسته بودند از قلعه هايشان فرود آورد و در دلهايشان بيم افكند . گروهى را كشتيد و گروهى را به اسارت گرفتيدو خدا زمين و خانه‌ها و اموالشان و زمينهايى را كه بر آنها پاى ننهاده‌ايد به شما واگذاشت . و خدا بر هر كارى تواناست . » « 2 »\r\nاكنون مدينه بطور كامل در اختيار مسلمانان قرار گرفته و يهوديان همگى گرفتار نقض عهد خويش شده يا مدينه را ترك كرده يا كشته شده بودند . غنايم بر جاى مانده پس از برداشته شدن خمس آن ، ميان مسلمانان تقسيم شد . از جمله به زنانى كه در ايام جنگ به مسلمانان كمك كرده بودند سهمى تعلق گرفت . سعدبن معاذ نيز كه رگ دستش در اثر تيرى در محاصره احزاب قطع شده بود پس از چند روز به شهادت رسيد . رسول خدا صلى الله عليه و آله و سلم علاقهء فراوانى به سعد داشته ، در تكفين و تشييع و تدفين او حاضر شد و در پايان بر سرگور او برايش دعا كرد .\r\nزمانى كه خبر بنى قريظه به خيبر رسيد ، يهويان آن ناحيه دانستند كه لحظه‌اى تأمل بدان معناست كه كار يهود در حجاز خاتمه يافته است ؛ آنان مصمم شدند تا سر فرصت با بهره گيرى از ديگر يهوديان تيماء ، وادى القرى و فدك به جنگ مسلمانان بشتابند . « 3 »\r\n\r\nجنگ با قبايل و ثبات مدينه\r\nدو مسأله مهم براى رسول خدا صلى الله عليه و آله و سلم اهميت داشت ، يكى جلوگيرى از تجاوزات قبايل كوچك و بزرگ اطراف حجاز ، ديگرى ايجاد زمينه براى پذيرش اسلام ؛ دربارهء نكتهء دوم گفتنى است كه اعراب باديه نشين حجاز بويى از فرهنگ الهى و انسانى نبرده و به نوعى\r\n\r\n\r\n","description":"","footnote":"\r\n( 1 ) . همان ، ج 3 ، ص 273\r\n( 2 ) . با توجه به اين آيه و آنچه عموم سيره نويسان دربارهء سرنوشت قريظيان آورده‌اند ، جاى ترديدى در از بين بردن مردان قريظى باقى نمىماند . گو اين كه برخى از متأخران در اين باره ترديد كرده و محققى با ادلهء تاريخى به آن ترديد پاسخ گفته است ؛ نك : مجلهء نور علم ، ش 12 ، 13\r\n( 3 ) . المغازى ، ج 2 ، ص 530\r\n","page_name":" 570 ","page_number":570},
  {"content":"\r\n\r\nزندگى باديه نشينى و مشتى آداب و رسوم جاهلى خو گرفته بودند . كار اصلى آنان جستجو براى لقمه‌اى نان و خرما بوده و از قتل و غارت قبايل ديگر ابايى نداشتند . با چه زبانى ممكن بود تا اين قبايل دست از تجاوز وغارت برداشته ، به سوى مدينه بيايند و اسلام را بپذيرند ؟ به يقين ، بسياريشان زبان دعوت را نمىفهميدند و تنها زبان زور كه آنها را تسليم مىكرد . آنان بايد اهميت مدينه و حكومت جديدالتأسيس آن را درك مىكردند ، بطورى كه نه تنها از ترس آن جرأت تجاوز بدان را نكنند بلكه به اميد رفتن زير چتر حمايت آن از تجاوزات ديگران محفوظ بمانند . آنان تنها و تنها با يك شهادتين ، از حقوق يك مسلمان برخوردار مىشدند و از آن پس ، ديگر مسلمانان چونان يك برادر از آنها و حقوقشان دفاع مىكردند . در نظام جديد ، ساختار زندگى ، ساختار قبيله‌اى و نژادى نبود كه كسى نتواند از قبيله‌اى به قبيلهء ديگر ملحق شود بلكه تنها « شهادتين » سبب مىشد تا يك فرد اعرابى از هر تيره و طايفه‌اى بتواند از حقوق يك مسلمان برخوردار شود .\r\nبراساس اين سياست ؛ يعنى جلوگيرى از تجاوزات و نيز توسعهء اسلام ، مسلمانان هر از چندى به فرمان رسول خدا صلى الله عليه و آله و سلم به نقطه‌اى از حجاز حمله مىكردند . آنان قبايلى را كه به نحوى سوداى جنگ با مسلمانان را داشته و يا از پيش در تجاوزى همراهى با دشمنان اسلام كرده بودند ، هدف قرار مىدادند . دراينجا به اجمال بر تعدادى از اين غزوات و سرايا در فاصلهء جنگ احزاب تا صلح حديبيه خواهيم داشت .\r\n\r\nغزوهء قُرْطاء\r\nمحمد بن مَسْلمه به همراه تنى چند از اصحاب راهى منطقه‌اى از نجد شد كه قبيلهء قرطاء از طوايف هوازن در آنجا سكونت داشتند . « 1 » وى موفق شد شمارى از مشركان را به قتل رسانده و غنايمى به دست آورد . « 2 » گفته‌اند كه ثُمامة بن اثال كه او را سيد اهل يمامه خواندند در اين جنگ به اسارت در آمد . رسول خدا صلى الله عليه و آله و سلم سه روز دربارهء اسلام با وى صحبت كرد و او روز سوم مسلمان شد . وى بعد از آن براى انجام عمره به مكه رفت و آشكارا تلبيه گفت ، لذا مشركان قصد كشتن او را كردند اما به لحاظ نفوذ او در يمامه و ترس از قطع شدن ورود گندم از آن ناحيه وى را رها ساختند . آنان پرسيدند كه : آيا صبائى شده ، گفت : من مسلمان شده‌ام و بهترين دينها را پذيرفته‌ام . او در بازگشت به يمامه مانع از ورود گندم به مكه شد تا آن كه ابوسفيان به رسول خدا صلى الله عليه و آله و سلم پيغام داد كه : پدران را با شمشير كشتى و فرزندانشان را با گرسنگى ؛ رسول خدا صلى الله عليه و آله و سلم به ثمامه گفت تا راه ورود كاروان را به مكه\r\n\r\n\r\n","description":"","footnote":"\r\n( 1 ) . از اين طايفه در اشعار مربوط به رخداد بئر معونه ياد شده است ؛ نك : السيرة النبويه ، ابن هشام ، ج 3 ، ص 189\r\n( 2 ) . المغازى ، ج 2 ، ص 534\r\n","page_name":" 571 ","page_number":571},
  {"content":"\r\n\r\nباز گزارد . « 1 »\r\n\r\nغزوهء بنى لحيان « 2 »\r\nاين طايفه از مسببان حادثهء رجيع بوده‌اند . « 3 » رسول خدا صلى الله عليه و آله و سلم ابتداء از شمال مدينه به سمت شام حركت كرد تا خبر حركت او به بنى لحيان نرسد ؛ پس از آن در بيابان تغيير مسير داده به سرعت بسوى آنان حركت كرد . اما آنان كه از حركت حضرت آگاه شده بودند ، همه بالاى كوهها رفته و رسول خدا صلى الله عليه و آله و سلم به كسى از ايشان دسترسى نيافت . اين اقدام در ربيع الاول سال ششم بوده است . « 4 » كعب بن مالك در شعرى اشاره به گريختن آنان به شعاب كوهها كرده است . « 5 »\r\n\r\nغزوهء ذى قرد يا غابه « 6 »\r\nمنطقهء غابه در شش كيلومترى شمال غربى مدينه قرار دارد . دراين ناحيه شتران مادهء رسول خدا صلى الله عليه و آله و سلم به چرا برده مىشدند . كسانى نيز به محافظت از آنها مىپرداختند . در سوم ربيع الثانى سال ششم عُيَيْنة بن حصن با چهل سوار به شتران يورش برده آنان رابه همراه خويش بردند . « 7 » رسول خدا صلى الله عليه و آله و سلم همراه هشت سوار - آن گونه كه در شعر حسان آمده « 8 » - به دنبال آنان رفتند . دراين رخداد يك تن از اصحاب رسول خدا صلى الله عليه و آله و سلم شهيد شد ، و چهار نفر از دشمن كه يكى از آنان حبيب فرزند عيينه بود ، به هلاكت رسيدند . تعدادى از شتران نيز باز گردانده شدند . مىدانيم كه عيينه از طايفه غطفانىها گرسنگان جزيره بودند كه در جاهليت براى سير كردن شكم خود به يثرب مىآمدند . ابن اكوع مىگويد : من به دنبال آنان مىرفتم ، به ايشان تيراندازى مىكردم و مىگفتم : اندكى تأمل كنيد ! از پشت سر شما مهاجر و انصار خواهند رسيد ؛ اين سخن آنان را خشمگين مىكرد . « 9 »\r\n\r\n\r\n","description":"","footnote":"\r\n( 1 ) . سبل الهدى والرشاد ، ج 6 ، صص 115 - 112\r\n( 2 ) . لحيان بن هذيل بن مدركه .\r\n( 3 ) . السيرة النبويه ، ابن هشام ، ج 3 ، ص 279 ؛ و نك : صص 183 - 179 ؛ در پاورقى المغازى ، ج 2 ، ص 535 ؛ ازبئر معونه ياد شده كه خطاست .\r\n( 4 ) . با اين كه واقدى آن را در ربيع الاول دانسته در ادامهء ماجرا به حوادثى اشاره كرده كه گويى آن ايام درماههاى حرام بوده است ؛ نك : المغازى ، ج 2 ، صص 537 - 536\r\n( 5 ) . السيرة النبويه ، ابن هشام ، ج 3 ، ص 281 ؛ سبل الهدى والرشاد ، ج 5 ، ص 50\r\n( 6 ) . به روزى كه اين غزوه در آن واقع شده « يوم السرح » نيز گفته شده ؛ المغازى ، ج 2 ، ص 545\r\n( 7 ) . در اين كه اين غزوه پيش از حديبيه بوده يا بعد از آن اختلاف نظر وجود دارد ، نك : سبل الهدى ، ج 5 ، ص 167 - 166\r\n( 8 ) . السيرة النيويه ، ابن هشام ، ج 3 ، ص 286 ؛ سبل الهدى والرشاد ، ج 5 ، ص 163 ؛ كنا ثمانية و كانوا جَحفلًا ؛ جَحْفل سپاه بزرگ را مىگويند ، اشاره به دشمن كه چهل نفر بودند .\r\n( 9 ) . السيرة النبويه ، ابن هشام ، ج 3 ، ص 283 ؛ در نص ابن اسحاق آمده كه « من ادباركم » از پشت سر خواهند رسيد ، اما در المغازى ( ج 2 ، ص 541 ) آمده « من اربابكم المهاجرين و الانصار » .\r\n","page_name":" 572 ","page_number":572},
  {"content":"\r\n\r\nپس از رفتن سواران اوليه ، به تدريج مردم مدينه به سوى منطقه حركت كردند تا آن كه در « ذى قرد » در فاصله 35 كيلومترى مدينه يك سپاه پانصد تا هفتصد نفرى فراهم آمد .\r\nگفته‌اند كه رسول خدا صلى الله عليه و آله و سلم در آنجا نماز خوف خواندند . از سوى ديگر سعدبن عباده نيز با يك گروه سيصد نفرى از مدينه ، حراست مىكرد . گفته‌اند كه سعدبن زيد اشهلى فرماندهء سواران بود اما حسان بن ثابت در شعر خود مقدادبن عمرو را فرماندهء آن دانست . پس از آن ، سعد به وى اعتراض كرد كه چرا بجاى او مقداد را فرمانده سواران دانسته ، حسان بن ثابت گفت : براى درست كردن قافيه شعرش چنين كرده است ! « 1 » شعر حسان با قافيه دال بوده و نام مقداد در پايان يك بيت آمده بود ، آنگاه براى راضى شدن سعد شعرى در وصف او گفت . « 2 » البته ابن سعد و واقدى گفته‌اند كه پرچم به نيزه مقداد بسته شده بوده است . « 3 »\r\nغزوهء ذى قرد نشانگر آن بود كه اعراب اطراف ، چشم طمع به مدينه داشته و براى ضربه زدن به اسلام از شبيخون خوددارى نمىكرده‌اند . بنابراين رسول خدا صلى الله عليه و آله و سلم محق بود كه هر از چندى به محض شنيدن كمترين گزارشى از تلاش مشركان ، به سوى آنان حركت كند .\r\n\r\nغزوهء بنى المصطلق يا مريسع\r\nبنى المصطلق طايفه‌اى از خزاعه‌اند و مُرَيْسُعْ نام منطقه‌اى كه سپاه اسلام با آنان درگير شد .\r\nمنطقهء مزبور درميانهء راه مكه و مدينه است كه تا ساحل دريا هشتاد كيلومتر فاصله دارد .\r\nواقدى تاريخ اين غزوه را شعبان سال پنجم مىداند و لذا پيش از جنگ احزاب از آن ياد مىكند . اين در حالى است كه ابن اسحاق ، خليفة بن خياط و طبرسى آن را در شعبان سال ششم مىدانند . « 4 » حارث بن ابى ضرار رئيس طايفهء بنى المصطلق قوم خويش و كسان ديگرى از اعراب را براى جنگ با اسلام بسيج كرد . زمانى كه خبر به رسول خدا صلى الله عليه و آله و سلم رسيد ، آن حضرت بُرَيْدة بن حُصَيب را براى بدست آوردن اطلاعات بدان سوى فرستاد . او نزد حارث رفت و گفت : شنيده‌ام كه شما براى جنگ با محمد صلى الله عليه و آله و سلم آماده شده‌ايد ، من نيز در قوم خود گشتم تا كسانى كه از من پيروى مىكنند جمع آورى كرده با شما متحد شويم .\r\nحارث گفت : به سرعت حركت كن . بريده نزد رسول خدا صلى الله عليه و آله و سلم بازگشت و پس از آن بود\r\n\r\n\r\n","description":"","footnote":"\r\n( 1 ) . المغازى ، ج 2 ، صص 548 - 547\r\n( 2 ) . السيرة النبويه ، ابن هشام ، ج 3 ، صص 287 - 286\r\n( 3 ) . نك : سبل الهدى والرشاد ، ج 5 ، ص 153\r\n( 4 ) . نك : سبل الهدى والرشاد ، ج 4 ، ص 502 ؛ قتاده و عروة بن زبير آن را در سال پنجم دانسته‌اند ، در كتاب بخارى ( ج 5 ، ص 54 ) آمده كه در سال چهارم بوده و البته هيچ كس چنين چيزى را نگفته است نك : سبل الهدى ، ص 502 ؛ و بايد دانست كه آگاهيهاى تاريخى بخارى اندك بوده و اين از بخش مغازى آن به دست مىآيد .\r\n","page_name":" 573 ","page_number":573},
  {"content":"\r\n\r\nكه آن حضرت به همراه سپاهى به سوى بنى المصطلق حركت كرد . واقدى مىافزايد : در اين جنگ شمار زيادى از منافقان نيز به طمع غنايم و به دليل نزديكى راه آمدند . « 1 »\r\nدر راه به يكى از جاسوسان دشمن برخوردند ؛ او گفت كه حارث سپاه زيادى فراهم كرده و آمادهء جنگ با شماست . آن حضرت از وى خواست تا اسلام را بپذيرد ؛ او در پاسخ گفت : در اين باره تابع قوم خويش است . آنگاه حضرت دستور دادند تا گردن وى را زدند .\r\nخبر كشته شدن اين جاسوس دشمن را به شدت متزلزل كرده و ترساند و شمارى از اعراب را از اطراف حارث پراكند . « 2 »\r\nسپاه اسلام در مريسيع فرود آمد ، پرچم مهاجرين در دست عمار قرار گرفت و پرچم انصار در دستان سعدبن عباده ؛ « 3 » دشمن نيز آماده جنگ شده ساعتى تيراندازى شد و پس از آن جنگ تن به تن آغاز شد ؛ دشمن به سرعت درهم پاشيد ، ده نفر كشته و بقيه به اسارت در آمدند . شعار مسلمانان در اين جنگ نظير جنگ بدر اين بود : يا منصور ، امِت ، امِت ، اى پيروز بميران بميران . « 4 » به دنبال خاتمهء جنگ تمامى اموال بنى المصطلق به عنوان غنايم جنگى ضبط شده و گوسفندان و شتران فراوانى ميان جنگجويان تقسيم گرديد . در شمار اسيران جنگ جويره دختر حارث بن ابى ضرار بود كه با خاتمهء جنگ به عقد ازدواج رسول خدا صلى الله عليه و آله و سلم در آمد و به همين علت مسلمانان ، اسيران بنى المصطلق را بدون فديه و يا با فديهء اندك رها كردند « 5 » و چندى نگذشت كه همهء زنان و كودكان به پدرانشان ملحق شدند . بدين ترتيب شورشى ديگر از اعراب ، به سرعت خاتمه يافته و به بركت غنايم جنگى كفار ، وضع اقتصادى مسلمانان بهبودى يافت .\r\nگفته‌اند كه پس از خاتمهء جنگ ، بر سر چاه آب ، بر سر برداشتن آب ميان سنان بن و بر و جهجاه بن مسعود درگيرى پيش آمد . سنان انصار را صدا زد و جهجاه مهاجرين را ( گويا با فرياد : يا قريش ! ) از دو گروهى جمعى سلاح بدست فراهم آمدند ؛ رسول خدا صلى الله عليه و آله و سلم فرمودند : اين استغاثهء جاهلى چيست ؟ مسلمان تنها بايد به برادر مظلومش كمك كند . « 6 » پس از آرام گرفتن آن ، عبد الله بن ابّى در گوشه‌اى با جمعى از منافقان مىگفت : شما مردم خودتان به خودتان چنين كرديد ! روز نخست اينان را به ديارتان راه داديد ، آنها را در\r\n\r\n\r\n","description":"","footnote":"\r\n( 1 ) . المغازى ، ج 1 ، ص 405\r\n( 2 ) . سبل الهدى والرشاد ، ج 4 ، ص 487\r\n( 3 ) . المغازى ، ج 1 ، ص 407 ؛ و اينجا نيز گفته شده : پرچم مهاجران دست ابوبكر بوده !\r\n( 4 ) . المغازى ، ج 1 ، ص 407 ؛ و گفته شده منصور نام فرشته‌اى بوده است .\r\n( 5 ) . نك : سبل الهدى والرشاد ، ج 4 ، ص 490\r\n( 6 ) . دربارهء حكم كسى كه اين چنين فرياد استغاثهء جاهلى سر دهد احكام فقهى خاصى گفته شده و چند قول وجود دارد : يكى آن كه كسى كه پاسخ اين گونه فرياد را بدهد ، تعزيراً پنجاه ضربه شلاق بخورد ؛ دوم آن كه ده ضربه شلاق بخورد ؛ سوم تعداد ضربات به اجتهاد امام باشد . نك : سبل الهدى والرشاد ، ج 4 ، ص 504\r\n","page_name":" 574 ","page_number":574},
  {"content":"\r\n\r\nزندگىتان سهيم كرديد ، شمار شما كم شد و شمار آنان فزونى گرفت . اكنون نيز اگر حمايتشان نكنيد ، خواهند رفت . من اگر به مدينه درآيم ، عزيزان را بر آن مىدارم تا ذليلان را از شهر بيرون كنند . گفته‌اند كه زيد بن ارقم كه هنوز بالغ نبود در جمع آنان حاضر بود و خبر گفته‌هاى عبد الله بن ابَى را به رسول خدا صلى الله عليه و آله و سلم رساند . اين گفته‌ها در جمع سپاه منتشر شد و عبد الله بن ابى نزد پيامبر صلى الله عليه و آله و سلم قسم خورد كه چنين مطالبى نگفته است . در طول راه سخن مردم دربارهء اين واقعه بود و رسول خدا صلى الله عليه و آله و سلم براى آن كه آنان را از سخن گفتن در اين باره باز دارد به سرعت از مريسع راه افتاد . صبح تا به شب و شب را تا صبح ، تا آن زمان كه خورشيد مانع رفتن شد ، همچنان راه برد . زمانى كه ايستادند ، هنوز پاى اصحاب به زمين نرسيده به خواب رفتند . « 1 » در راه بازگشت به مدينه بود كه سورهء « منافقون » بر رسول خدا صلى الله عليه و آله و سلم نازل شد . « 2 »\r\nپيش از آن كسانى از رسول خدا صلى الله عليه و آله و سلم خواستند تا اجازه دهد گردن عبد الله بن ابّى را بزنند اما رسول خدا صلى الله عليه و آله و سلم فرمود : نمىخواهم مردم بگويند كه محمّد اصحابش راى به قتل مىرساند . « 3 » البته كسانى نيز پيش از نزول سورهء منافقون از رسول خدا صلى الله عليه و آله و سلم خواستند تا نسبت به او سختگيرى نكند ، چرا كه او پيش از آمدن رسول خدا صلى الله عليه و آله و سلم تا آنجا پيش رفته بود كه جواهرات تاجش نيز جز يكى آماده شده بود ، اما با ورود پيامبر صلى الله عليه و آله و سلم همهء آن برنامه‌ها از بين رفته بود .\r\nخداوند در اين سوره از سوگندهاى منافقان سخن مىگويد : « چون منافقان نزد تو آيند ، گويند : شهادت مىدهيم كه پيامبر خدا هستى ، خدا مىداند كه تو پيامبرش هستى و خدا شهادت مىدهد كه منافقان دروغگويند . از سوگندهاى خود سپرى ساختند و از راه خدا بازداشتند و به حقيقت ، آنچه مىكنند ناپسند است . » خداوند پس از دادن هشدار به پيامبر صلى الله عليه و آله و سلم در دورى از آنها مىفرمايد : « اينها ، همانهايند كه مىگويند : بر آنها كه گِرد پيامبرند چيزى مدهيد تا از گِردش پراكنده شوند . و حال آن كه خزاين آسمانها و زمين از آنِ خداست ولى منافقان نمىفهمند .  يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ وَ لكِنَّ الْمُنافِقِينَ لا يَعْلَمُونَ ،  مىگويند چون به مدينه باز گرديم ، صاحبان عزت ، ذليلان را از آنجا بيرون خواهند كرد . عزت از آن خدا و پيامبرش و مؤمنان است ولى منافقان نمىدانند . » « 4 »\r\nجريان نفاق در مدينه گسترده و فراگير بود ، گرچه شاخص آن عبد الله بن ابّى بود .\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 292\r\n( 2 ) . المغازى ، ج 2 ، ص 419\r\n( 3 ) . المغازى ، ج 2 ، ص 418 ؛ سبل الهدى والرشاد ، ج 4 ، ص 494\r\n( 4 ) . منافقون ، 8\r\n","page_name":" 575 ","page_number":575},
  {"content":"\r\n\r\nرسول خدا صلى الله عليه و آله و سلم با هدايت مردم ، كنترل شهر را در دست داشت و به راحتى توانست منافقان را در كنترل خود داشته باشد . در همين ماجرا ، رسول خدا صلى الله عليه و آله و سلم فرمود : اگر او به هر كسى فرمان دهد تا ابن ابّى را بكشد ، او را خواهند كشت ، « 1 » اما همانگونه كه گذشت ، رسول خدا صلى الله عليه و آله و سلم نمىخواست تا انعكاس اين وضع در بيرون ، آن باشد كه بگويند محمد اصحاب خود را مىكشد .\r\nمعمولا چنين بود كه نزول آيه يا آياتى دربارهء يك شخص ، در صورتى كه مشتمل بر ملامت وى بود ، سخت برايش سنگين بود ، زيرا آيهء مزبور مكرر تلاوت مىشد و هيچ كس كردار او را از ياد نمىبرد . « 2 » پيش از نزول همين سورهء منافقون ، عبادة بن صامت به ابن ابى گفت : آياتى دربارهء تو نازل شود كه مكرر در نماز خوانده شود . « 3 » پس از آن آيات سورهء منافقون نازل شد و خواندن آن در نماز جمعه مستحب .\r\nمسلمانان مدينه ، نسبت به او بىتوجهى كرده حتى بر وى سلام نمىكردند . فرزند عبد الله نيز كه اصرار كسانى را در قتل پدرش شنيده بود از شدت اخلاص نزد آن حضرت آمد و گفت : اگر قرار است پدرش كشته شود ، اجازه به او داده شود تا خودش اين كار را بكند ، اين در حالى است كه همهء خزرجيان مىدانند كه هيچ كس به پدرش مانند من نيكى نمىكند . او افزود : ترسش آن است كه كس ديگرى او را بكشد و وى نتواند خود را نگه داشته ، و به قاتل آسيبى برساند . پيامبر صلى الله عليه و آله و سلم فرمود : من قصد كشتن پدرت را ندارم و تا وقتى ميان ماست ، به خوبى با او مدارا خواهيم كرد . « 4 » در همين سفر ، در نزديكى مدينه ، عبد الله فرزند عبد الله بن ابى ، مانع از ورود پدرش به مدينه شد و گفت : تا رسول خدا صلى الله عليه و آله و سلم اجازه ندهد ، نمىگذارم داخل شوى ؛ براى اين كه روشن شود عزيز كيست و ذليل كدام . خبر به رسول خدا صلى الله عليه و آله و سلم رسيد . آن حضرت به عبد الله دستور دادند تا از سر راه پدرش كنار رود . « 5 » مىبينيم كه در برابر مشتى منافق كوردل كه دائماً در برابر فرمان رسول خدا صلى الله عليه و آله و سلم ايستادگى مىكردند آن حضرت چنين اصحابى نيز داشته است . متأسفانه نفاق چندان در آن جامعه قوى بود كه رها شدن از آن براى هميشه دشوار مىنمود .\r\n\r\n\r\n","description":"","footnote":"\r\n( 1 ) . المغازى ، ج 2 ، ص 418\r\n( 2 ) . خداوند در آيهء 64 توبه مىفرمايد : منافقان مىترسند كه مبادا از آسمان دربارهء آنها سوره‌اى نازل شود و از آنچه در دل نهفته‌اند با خبرشان سازد .\r\n( 3 ) . سبل الهدى والرشاد ، ج 4 ، ص 501\r\n( 4 ) . السيرة النبويه ، ابن هشام ، ج 3 ، ص 293 ؛ سبل الهدى والرشاد ، ج 4 ، صص 495 - 494 ؛ المغازى ، ج 2 ، ص 420 ؛ او شعرى دربارهء اصرار بىجهت و بدون مشورت عمر با پيامبر صلى الله عليه و آله و سلم در مقابل كشتن پدرش سروده كه واقدى ( همان ، ص 421 ) آورده است . البته اگر فرزند عبد الله سيرهء ابن اسحاق و مغازى واقدى را خوانده بود و مىديد كه عمر لااقل در ده مورد اجازه خواسته تا گردن كسى را بزند ، قضيه را چندان جدى تلقى نمىكرد .\r\n( 5 ) . سبل الهدى والرشاد ، ج 4 ، ص 498\r\n","page_name":" 576 ","page_number":576},
  {"content":"\r\n\r\n\r\nبخش هفتم به سوى پيروزى بر حجاز\r\n\r\n","description":"","footnote":"","page_name":" 577 ","page_number":577},
  {"content":"\r\n . \r\n","description":"","footnote":"","page_name":" 578 ","page_number":578},
  {"content":"\r\n\r\n\r\nپيمان حُدَيبيَه\r\nگذشت كه پس از غزوهء احزاب ، رسول خدا صلى الله عليه و آله و سلم فرمود : از اين پس آنان به جنگ ما نخواهند آمد و اين ما هستيم كه به جنگ با ايشان خواهيم رفت . اعتقاد رسول خدا صلى الله عليه و آله و سلم چنين بود كه قريش با توجه به شكستى كه در احزاب متحمل شده و به علاوهء همهء تجربه‌هاى گذشته ، در طى قريب بيست سال از آغاز بعثت ، فكر حملهء به اسلام را از سر بيرون كرده ، چرا كه توان آن را از دست داده است . به علاوه ، قريش همانند بدويان بيابانى نبود كه تنها در انديشهء جنگ باشد ، بلكه مىتوانست به صلح نيز بينديشد . اگر قرار باشد جنگى بىحاصل برپا شود ، آن هم با همهء تبعات سخت آن كه يكى از آنها قطع راه تجارتى قريش است ، چه بهتر كه دربارهء صلح نيز فكرى شود . به هر روى سران قريش تا اين اندازه پختگى سياسى داشتند كه بفهمند جنگ با مسلمانان آن هم با هدف براندازى ، ديگر از توان آنان خارج شده است . زمانى كه بُدَيْل بن ورقاء به حديبيه آمد ، پيامبر صلى الله عليه و آله و سلم از جمله فرمود :\r\nقريش قومى هستند كه از جنگ ضرر و زيان ديده و جنگ آنان را به ستوه آورده است . « 1 » سهيل بن عمرو نيز در مذاكرات خود گفت كه جنگ خواسته فرومايگان ماست و علاقه‌اى بدان نداريم . « 2 »\r\nرسول خدا صلى الله عليه و آله و سلم با توجه به شناخت عميقى كه از روحيهء دشمن داشت ، در شوّال سال ششم هجرى ، مصمم شد تا براى عمره راهى مكه شود . منشأ اين تصميم ، آن بود كه\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 309 ؛ سبل الهدى والرشاد ، ج 5 ، صص 71 - 61 ؛ المغازى ، ج 2 ، ص 592 [ و قريشٌ قومٌ قد اضرّتْ بهم الحرب ونَهَكَتْهم 
  ]\r\n( 2 ) . المغازى ، ج 2 ، ص 604\r\n","page_name":" 579 ","page_number":579},
  {"content":"\r\n\r\nحضرت خواب ديدند كه وارد حرم شده ، سرشان را تراشيده و كليد خانهء كعبه را در دست گرفته‌اند . به دنبال آن اعلام كردند تا مردم براى انجام عمره آماده شوند . مسلمانان نيز به سرعت وسايل سفر را فراهم كردند . گفته شده است كه مسلمانان ترديدى در پيروزى نداشتند . « 1 »\r\nآن حضرت دستور داد كه تنها با يك شمشير غلاف شده حركت كرده و از برداشتن هر نوع سلاح ديگر خوددارى كنند . اين بدان دليل بود كه بر همهء اعراب و نيز قريشيان ثابت شود رسول خدا صلى الله عليه و آله و سلم تنها قصد انجام عمره داشته و به هيچ روى سر جنگ ندارد . سعد بن عباده و عمر از آن حضرت خواستند تا احتياطاً سلاح بردارند تا اگر دشمن دست به اقدامى زد آماده باشند ، اما آن حضرت نپذيرفت و فرمود : دوست نمىدارد در حال عمره سلاحى به همراه داشته باشد . « 2 »\r\nرسول خدا صلى الله عليه و آله و سلم همراه يك هزار و چهارصد تا ششصد نفر از اصحابشان عازم مكه شدند . پيشاپيش ، يك نفر براى كسب خبر و يك گروه بيست نفرى سواركار به عنوان طليعهء سپاه گسيل شد . پيامبر صلى الله عليه و آله و سلم در « مسجد شجره » محرم شدند و در طول راه از بدويان خواستند تا وى را همراهى كنند . آنان از پذيرفتن دعوت پيامبر صلى الله عليه و آله و سلم خوددارى كردند ، گويا ترس عمدهء آنان از اين به ظاهر بىاحتياطى مسلمانان بود كه سلاحى همراه نداشتند . اعراب بر اين باور بودند كه اين سپاه بازگشت ندارد ، زيرا به سوى مردم مسلحى مىرود كه هنوز خاطرهء مصيبت بدر را در ذهن دارند . « 3 »\r\nحركت رسول خدا صلى الله عليه و آله و سلم از مدينه ، دوشنبه ، اول ماه ذى قعدة الحرام بوده است .\r\nپيامبر صلى الله عليه و آله و سلم در راه به گروهى از بنى نَهْد برخوردند ، و از آنان خواستند تا اسلام را بپذيرند ، اما آنها قبول نكردند . پس از آن قدرى شير براى رسول خدا صلى الله عليه و آله و سلم فرستادند ، ايشان نپذيرفت و فرمود : لا أقْبَلُ هديّةَ مُشْرِك ، هديهء مشرك را نمىپذيرد . پس از آن مقدارى شير از آنان خريدند كه سبب خشنودى آنها گرديد . « 4 »\r\nواقدى مىگويد : رسول خدا صلى الله عليه و آله و سلم در جُحْفَه خطبه‌اى خواند و ضمن آن فرمود : من دو چيز در ميان شما مىگذارم ، يكى قرآن و ديگر سنت خودم را . « 5 » متأسفانه بايد گفت برخى از محدثان و راويان به تبعيت از ساخته‌هاى حديثى دورهء اموى ، در برابر حديث متواتر و\r\n\r\n\r\n","description":"","footnote":"\r\n( 1 ) . همان ، ج 2 ، ص 572\r\n( 2 ) . همان ، ج 2 ، ص 573 ؛ إمتاع الاسماع ، ج 1 ، ص 275\r\n( 3 ) . المغازى ، ج 2 ، صص 575 - 574 ؛ امتاع الاسماع ، ج 1 ، ص 276 ؛ سبل الهدى والرشاد ، ج 5 ، ص 57\r\n( 4 ) . المغازى ، ج 2 ، ص 575 ؛ امتاع الاسماع ، ج 1 ، ص 277 - 276\r\n( 5 ) . المغازى ، ج 2 ، ص 579 ؛ سبل الهدى والرشاد ، ج 5 ، ص 59\r\n","page_name":" 580 ","page_number":580},
  {"content":"\r\n\r\nمسلّم « ثقلين » كه ضمن آن بر « قرآن » و « عترت » تكيه شده ، حديث مزبور را روايت كرده اند . اين در حالى است كه سنت رسول خدا صلى الله عليه و آله و سلم بر پايهء آيات قرآنى كه مردم را به اطاعت از رسول خدا صلى الله عليه و آله و سلم واداشته و آن حضرت را اسوه معرفى كرده ، حجّت است . به علاوه خود آن حضرت در رأس عترت قرار دارد . آنچه كه آن حضرت در حديث ثقلين بر آن تكيه كرد ، مسأله قرآن و عترت بود . ما در اينجا به نقل مصادر حديث ثقلين نمىپردازيم زيرا كتابها و مقالات مفصلى در اين زمينه نگاشته شده و خوانندگان مىتوانند به آنها مراجعه كنند .\r\nنكته قابل توجه اين كه رسول خدا صلى الله عليه و آله و سلم از حديبيه به بعد ، مكرر بر جايگاه اهل بيت تكيه كرده و اين اصرار تا روزهاى پايانى زندگى آن حضرت ادامه داشت . گفتنى است كه برخى از راويانِ حديث ثقلين ، محل اعلام آن را در عرَفه ، برخى در مدينه در روزهاى آخر حيات پيامبر صلى الله عليه و آله و سلم ، و برخى در بازگشت از طائف مىدانند . « 1 » بعيد نمىنمايد كه رسول خدا صلى الله عليه و آله و سلم در جريان حديبيه نيز بر اين امر تأكيد كرده ، جز آنكه واقدى نقل محرَّف را آورده است . طبرانى به نقل از زيد بن ارقم آورده است كه رسول خدا صلى الله عليه و آله و سلم در جحفه فرود آمد ، آنگاه روايت ثقلين و نيز غدير را از وى نقل مىكند . « 2 » البته در نقل طبرانى اشاره به حديبيه نشده ، اما با توجه به ذكر منطقهء جُحْفه ، و با توجه به آنچه واقدى در اين خبر آورده ، محتمل است كه رسول خدا صلى الله عليه و آله و سلم در سفر حديبيه ، اين مطلب را فرموده باشند .\r\nزمانى كه خبر نزديك شدن مسلمانان به قريش رسيد ، آنان به رايزنى با يكديگر پرداخته و مصمم شدند تا از ورود آن حضرت به مكه جلوگيرى كنند . تصور آنان بر اين بود كه با توجه به وضعيت جنگى حاكم بر روابط آنان با رسول خدا صلى الله عليه و آله و سلم ، ورود آنان به مكه ، حتى براى انجام عمره ، لطمه‌اى بر حيثيت قريش خواهد بود . در آن صورت اعراب تصور خواهند كرد كه مسلمانان تا اندازه‌اى قدرتمند شده‌اند كه به راحتى مىتوانند به مكه درآيند .\r\nبه همين دليل ، همپيمانان خود مانند ثقيف و احابيش را به يارى طلبيده ، دويست سوار را به فرماندهى خالد بن وليد به سوى منطقهء غميم فرستادند . خودشان نيز كودكان خود را برداشته در وادى بَلْدح كه در راه خروجى مكه به سمت حديبيه بود مستقر شدند .\r\nجاسوسانى نيز بركوهها اطراف گماشتند تا مراقب حملهء مسلمانان از نواحى مختلف باشند . « 3 » قريش به وفور شترانى را ذبح كرده در چهار نقطهء مكه اعراب را اطعام كردند ، « 4 »\r\n\r\n\r\n","description":"","footnote":"\r\n( 1 ) . نك : حديث الثقلين ، تواتره - فقهه ، ص 33\r\n( 2 ) . المعجم الكبير ، ج 5 ، صص 187 - 186\r\n( 3 ) . المغازى ، ج 2 ، ص 579 ؛ امتاع الاسماع ، ج 1 ، ص 278 ، سبل الهدى والرشاد ، ج 5 ، ص 61\r\n( 4 ) . امتاع الاسماع ، ج 1 ، ص 280\r\n","page_name":" 581 ","page_number":581},
  {"content":"\r\n\r\nاين خود در جذب اعراب در مكه تأثير فراوانى داشت .\r\nرسول خدا صلى الله عليه و آله و سلم با شنيدن اين خبر به مشاورت با اصحاب نشست . در اين نقل آمده كه ابوهريره مىگفت : رسول خدا صلى الله عليه و آله و سلم فراوان با اصحاب خويش رايزنى مىكرد ، اما اين رايزنى تنها در امر جنگ بود . « 1 » رايزنى در اين بود كه ، آيا آنان بايد با سواران دشمن رودررو مىشدند يا آنكه آنها را رها كرده به سراغ كسانى مىرفتند كه در شهر بودند . عقيدهء عمومى آن بود كه براى انجام عمره راهى شهر شوند ، هر كسى در برابرشان ايستاد با وى بجنگند .\r\nآن حضرت پس از عبور از راههاى سختى كه به هدف دور شدن از سواران دشمن بود ، در منطقهء « حديبيه » واقع در 22 كيلومترى غرب شهر مكه - در راه جده - فرود آمد . سواران دشمن نيز در نزديكى آنان مستقر شدند .\r\nدر اينجا رسول خدا صلى الله عليه و آله و سلم به دليل نزديكى دشمن ، نماز خوف خواندند . گفته شده كه آيهء يكصد و دوم سورهء نساء در اين باره نازل شده است : « و چون تو ميانشان باشى ، و برايشان اقامه نماز كنى ، بايد كه گروهى از آنهابا تو به نماز بايستند و سلاحهاى خويش را بردارند . و چون سجده به پايان بردند ، برابر دشمن شوند تا گروه ديگر كه نماز نخوانده‌اند بيايند و با تو نماز بخوانند . آنان نيز هوشيار باشند و سلاحهاى خويش بگيرند . زيرا كافران دوست دارند كه شما از سلاحها و متاع خويش غافل شويد ، تا يكباره بر شما بتازند . »\r\nاين آيات و آيات بعدى در مراقبت از « جهاد » و « نماز » در وقتى است كه با يكديگر قرين شوند . مسلمانان نبايد از هيچ يك غفلت بورزند . البته « چون نماز را به پايان برديد خدا را ايستاده يا نشسته و يا به پهلو خوابيده ياد كنيد . و چون از دشمن ايمن گشتيد نماز را تمام ادا كنيد كه نماز در وقتهاى معين بر مؤمنان واجب گشته است . » « 2 »\r\nدر محدودهء مكه ، رسول خدا صلى الله عليه و آله و سلم همپيمانانى از قبيلهء خزاعه داشت كه در طول جنگهايش با قريش ، بهرهء فراوان اطلاعاتى از آنان گرفته بود . « 3 » يكى از رهبران آنان بديل بن ورقاء خزاعى بود كه در ايام استقرار رسول خدا صلى الله عليه و آله و سلم در حديبيه ، تماسهايى با آن حضرت داشت . در همين ايام ، عمرو بن سالم خزاعى چندين گوسفند به رسول خدا صلى الله عليه و آله و سلم و ديگر اصحاب آن حضرت هديه كرد ، آن حضرت دستور داد تا آنان را كشتند و گوشتشان را ميان مسلمانان تقسيم كردند . غلامى از خزاعه هدايايى را نزد رسول خدا صلى الله عليه و آله و سلم آورد و پس از آن از حضرت خواست تا اجازه دهد دست وى را ببوسد . رسول خدا صلى الله عليه و آله و سلم اجازهء چنين كارى به او دادند و سپس ، دستى به سر او كشيدند و فرمودند : خدا به تو خير و\r\n\r\n\r\n","description":"","footnote":"\r\n( 1 ) . المغازى ، ج 2 ، ص 580\r\n( 2 ) . نساء ، 103\r\n( 3 ) . السيرة النبويه ، ابن هشام ، ج 3 ، ص 312\r\n","page_name":" 582 ","page_number":582},
  {"content":"\r\n\r\nبركت دهد . « 1 » موارد « تبرّك » ، به مانند آنچه گذشت ، در سيرهء نبوى بسيار فراوان است .\r\nگفته‌اند كه در همين ايام ، آن حضرت بر سر چاه كم آبى فرود آمد و مسلمانان از اندكى آب شكايت كردند . رسول خدا صلى الله عليه و آله و سلم تيرى از تيردانش را به يكى از اصحاب سپرد تا در ته چاه بگذارد پس از آن بود كه چاه مملو از آب گرديد . « 2 » زمانى نيز كه رسول خدا صلى الله عليه و آله و سلم پس از قربانى كردن شتران سرش را تراشيد ، مسلمانان چند تار موى آن حضرت را برداشتند . « 3 » به هر روى خزاعيان كه برخى مسلمان و برخى همپيمان بودند ، در منطقهء تهامه چشم رسول خدا صلى الله عليه و آله و سلم بوده و چيزى از آن حضرت پنهان نمىكردند . « 4 »\r\nوضعيتى كه در حديبيه به وجود آمده بود چنين بود : رسول خدا صلى الله عليه و آله و سلم به همراه شمارى از مسلمانان براى انجام عمره مفرده قصد ورود به مكه را داشت و هيچگونه سلاحى به جز شمشيرى غلاف شده به همراه نياورد . بنابر اين سر جنگ نداشت ، چنان كه قصد ماندن در شهر را نيز نداشت . از سوى ديگر ، قريش سرسختانه مانع از ورود آن حضرت شد ، زيرا اطمينان نداشت كه آن حضرت تنها براى عمره آمده باشد . چه بسا پس از ورود به شهر در آنجا باقى مانده و با اهل آن بجنگد . در همين حال قريش نيز قصد جنگ ابتدايى با مسلمانان را نداشت . بدين ترتيب لازم بود تا مذاكره‌اى صورت گرفته و اين مشكل به نحوى حل شود ، آن گونه كه هر دو طرف درخواست ديگرى را به نحوى بپذيرد . در اصل صلح براى هر دو طرف تنها راه بود اما براى قريش پذيرفتن آن قدرى دشوار .\r\nرسول خدا صلى الله عليه و آله و سلم براى رام كردن قريش و گرفتن اجازه براى انجام عمره ، حاضر بود شرايطى را بپذيرد . در اين هنگام ، بديل بن ورقاء نزد رسول خدا صلى الله عليه و آله و سلم آمد و از آمادگى قريش براى دفاع از مكه سخن گفت ، و نيز اين كه براى ورود مكه جز از بين بردن جماعتِ آنان راهى وجود ندارد . حضرت فرمود : او و مسلمانان براى جنگ نيامده‌اند اما اگر كسى راه را بر آنها بست ، آنان به جنگ با وى خواهند پرداخت .\r\nدر اين وقت پيامبر صلى الله عليه و آله و سلم پيشنهاد عاقلانه‌اى را براى صلح مطرح كرد : جنگ براى قريش تاكنون جز ضرر چيزى نداشته و او مىتواند قرارداد مدت دارى با آنان ببندد كه در آن مدت ، آنها از امنيت برخوردار باشند . دركنار آن ميان او و مردم را آزاد گذارند ، در حالى كه اكثريت مردم از آنهايند . اگر كار من غلبه كرد ، قريش در ملحق شدن به ساير مردم يا كارزار\r\n\r\n\r\n","description":"","footnote":"\r\n( 1 ) . المغازى ، ج 2 ، ص 592\r\n( 2 ) . المغازى ، ج 2 ، ص 589 ؛ با اين كه صدها مورد تبرك از همين قبيل در كتب سيره و حديث نقل شده ، وهابيان كه از قضا خود را پيرو سلف و اهل حديث مىدانند زيربار عقيدهء به تبرك نمىروند . در اين باره به كتاب « التبرك » اثر پر ارج استاد علامه احمدى ميانجى رجوع شود .\r\n( 3 ) . المغازى ، ج 2 ، ص 615\r\n( 4 ) . المغازى ، ج 2 ، ص 593\r\n","page_name":" 583 ","page_number":583},
  {"content":"\r\n\r\nبا من آزاد است . البته من تا رمقى دارم ، براى كار خويش تلاش خواهم كرد . « 1 »\r\nبديل براى انتقال اين پيشنهاد به مكه آمد . در آغاز قريش تمايلى به شنيدن اخبار او از سپاه مسلمانان نداشتند . اما به هر روى از وى خواستند تا آنچه را شنيده باز گويد . بديل پيشنهاد صلح موقت را بازگفت .\r\nدر آن زمان ، عروة بن مسعود ثقفى در كنار قريش بود . او از حمايتهاى پيشين خود نسبت به قريش سخن گفت و از آنها خواست تا او را نزد محمد صلى الله عليه و آله و سلم فرستند تا خبرى بياورد . آنها پذيرفتند و او نزد آن حضرت آمد و همان پاسخى را شنيد كه حضرت به بديل فرموده بود . عروه در بازگشت به قريش گفت : هيچ نديده كه كسانى اينچنين از رهبر خويش پيروى كنند ، ياران محمد صلى الله عليه و آله و سلم هيچگاه به او چشم نمىدوزند ، صداى خود را در حضور او بلند نمىكنند ، كافى است او به كارى اشاره كند ، در همان لحظه اجرا مىكنند .\r\nيارانش منتظرند تا آب دهان را به عنوان تبرّك برگيرند و هر گاه وضو مىگيرد بر گردش جمع مىشوند تا قطره‌اى از آن نصيب آنان شود . اكنون خود دانيد و آنها . « 2 »\r\nقريش اصرار داشتند كه آن سال به هيچ روى اجازهء ورود به مكه را نخواهند داد . نوبت بعد مِكرز بن حفص به نمايندگى از قريش نزد آن حضرت آمد ، اما جز همان گفتگوها حاصلى نداشت . قريش حُلَيْس بن علقمه را كه رئيس احابيش بود نزد رسول خدا صلى الله عليه و آله و سلم فرستادند . حضرت فرمود : او از قومى است كه هَدْى ( قربانى ) را بزرگ داشته و اهل تألّه‌اند ، شتران قربانى را پيش فرستيد تا آنها را ببيند . قلاده‌اى بر گردن شتران نصب شده بود كه نشان آماده ساختن آنان براى قربانى بود . در پس شتران ، مسلمانان به تلبيه گفتن مشغول شدند . او از همانجا برگشت و به قريش گفت : او گروهى را ديده كه نمىتوان مانع آنها شد ، مردمى كه آماده طواف بيت شده‌اند . او افزود : اى قريش ! ما با شما براى سد كردن راه چنين مردمى كه براى اعظام خانهء خدا و اداى حق آن مىآيند پيمان نبستيم ؛ سپس تهديد كرد : اگر مانع اين افراد شويد من با تمامى احابيش به كنارى خواهم رفت . قريش گفتند كه اينها همه مكر و فريب است . اندكى صبر كن تا ببينيم چه بايد كرد . « 3 »\r\n\r\n\r\n","description":"","footnote":"\r\n( 1 ) . المغازى ، ج 2 ، ص 594 ؛ السيرة النبويه ، ابن هشام ، ج 3 ، ص 309 ؛ در مصدر اخير آمده است كه رسول خدا صلى الله عليه و آله و سلم اين مطالب را به بشر [ يا : بُسْر 
  ] بن سفيان كعبى فرمود ؛ عيون التاريخ ، ج 1 ، ص 239 - 238 ؛ سبل الهدى والرشاد ، ج 5 ، ص 62 ؛ امتاع الاسماع ، ج 1 ، ص 286\r\n( 2 ) . المصنف ، عبد الرزاق ، ج 5 ، ص 336 ؛ المغازى ، ج 2 ، ص 598 ؛ المصنف ، ابن ابى شيبه ، ج 7 ، ص 382 ، 388 ؛ السيرة النبويه ، ابن هشام ، ج 2 ، ص 314 ؛ عيون التواريخ ، ج 1 ، ص 240 ؛ امتاع الاسماع ، ج 1 ، ص 278 ؛ سبل الهدى والرشاد ، ج 5 ، صص 75 - 74 ، ما در ادامه دربارهء تأمل برخى صحابه در اطاعت از اوامر سياسى رسول خدا صلى الله عليه و آله و سلم سخن گفته‌ايم .\r\n( 3 ) . المغازى ، ج 2 ، صص 600 - 599 ؛ عيون التواريخ ، ج 1 ، صص 241 - 240 ؛ طبقات الكبرى ، ج 2 ، ص 96 ؛ السيرة النبويه ، ابن هشام ، ج 3 ، ص 312 ؛ امتاع الاسماع ، ج 1 ، ص 288 ؛ سبل الهدى والرشاد ، ج 5 ، صص 76 - 75\r\n","page_name":" 584 ","page_number":584},
  {"content":"\r\n\r\nدر برابر رسول خدا صلى الله عليه و آله و سلم نيز نخستين بار خراش بن اميه را براى تفهيم درخواست خود نزد قريش فرستاد ، اما عكرمة بن ابى جهل شتر خراش را كه متعلق به رسول خدا صلى الله عليه و آله و سلم بود كشت . او توانست با حمايت احابيش جان خود را نجات دهد . « 1 » رسول خدا صلى الله عليه و آله و سلم از عمر خواست تا به مكه رفته با قريش سخن بگويد . او گفت : از قريش بر جان خود هراس دارد ، زيرا قريش با وى دشمنى دارند و كسى از بنى عدى در مكه از او دفاع نمىكند . « 2 » رسول خدا صلى الله عليه و آله و سلم چيزى نگفت و عمر خود ، عثمان را - با توجه به آن كه خويشانش از بنى اميه در مكه بودند - معرفى كرد . آن حضرت از عثمان خواست نزد قريش رود و بگويد ما براى جنگ نيامده‌ايم ، بلكه براى تعظيم خانهء خدا آمده و پس از قربانى شترانمان شهر را ترك خواهيم كرد . عثمان در بلدح با قريش برخورد . پيام رسول خدا صلى الله عليه و آله و سلم را به قريش رساند و از جمله آن كه شما را نيز به ستوه آورده و برگزيدگانتان را از بين برده است . قريش گفتند كه از همانجا بازگرد و به محمد صلى الله عليه و آله و سلم بگو : آنان اجازه نخواهند داد تا او وارد مكه شود .\r\nدر اين لحظه ابان بن سعيد بن عاص از اشراف مكه به دو پناه داد و براى حفظ جان او ، پشت سر وى سوار اسب شد و او را به مكه آورد . عثمان با تك تك اشراف مكه سخن گفت ، اما اقدام عثمان نيز حاصلى در بر نداشت .\r\nگفته‌اند كه عثمان سه روز در مكه براى دعوت قريش به پذيرش صلح ماند . با اين حال دقيقاً روشن نيست چرا و چگونه قريش او را سه روز در شهر آزاد گذاشته‌اند . قاعدتاً يا او علاقمند بود تا با اقوام خود ديدارى تازه كند ، كماآن كه برخى از مسلمانان ديگر نيز براى ديدن خويشان از رسول خدا صلى الله عليه و آله و سلم اجازه گرفتند ، يا آن كه قريش او را به زور نگاه داشته‌اند .\r\nفرض دوم قابل قبول نيست ، چون او از خاندان بنى اميه بود ، و مدافعان فراوانى در شهر داشت . به علاوه ، همانگونه كه گذشت ، وى در به دو ورود در پناه ابان بن سعيد بن عاص قرار گرفت . « 3 » واقدى نام ده نفر از مهاجرانى را كه براى ديدن خانوادهء خويش به درون شهر رفتند ياد مىكند . « 4 »\r\nبه درازا كشيدن ماجراى عثمان ، همراه با رسيدن برخى اخبار نگران كننده دربارهء\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 314 ؛ سبل الهدى والرشاد ، ج 5 ، ص 77\r\n( 2 ) . السيرة النبويه ، ابن هشام ، ج 3 ، ص 315 ؛ عيون التواريخ ، ج 1 ، ص 241\r\n( 3 ) . عيون التورايخ ، ج 1 ، ص 241 ؛ المصنف ، ابن ابى شيبه ، ج 7 ، ص 386 ؛ او تصريح مىكند كه عثمان براى مذاكره با دشمن به مكه نرفت بلكه براى رساندن پيغام رسول خدا صلى الله عليه و آله و سلم به مسلمانانى كه در مكه گرفتار بودند ، به مكه رفت .\r\n( 4 ) . المغازى ، ج 2 ، ص 603 - 602 ؛ امتاع الاسماع ، ج 1 ، ص 290\r\n","page_name":" 585 ","page_number":585},
  {"content":"\r\n\r\nمهاجرانى كه به داخل شهر رفته بودند ، « 1 » و اصرار قريش در جلوگيرى از ورود مسلمانان ، ضرورت يك بيعت همگانى را فراهم كرد . اين بيعت را « بيعت رضوان » و نيز « بيعت شجره » ناميده‌اند . زيرا رسول خدا صلى الله عليه و آله و سلم زير درختى با مردم بيعت كردند ، درختى كه تا سالها حاجيان در كنار آن نمازمى گزاردند . « 2 »\r\nعنوان رضوان از آيه‌اى كه در اين باره نازل شد ، گرفته شده است . اين بيعت در ارتباط با شرايط خاصى بود كه در آن لحظه پيش آمده و بنابر اين موضوع آن امر جهاد بود . مسلمانان بايستى بر اصل پايدارى و مقاومت و جهاد با رسول خدا صلى الله عليه و آله و سلم بيعت مىكردند . دربارهء مضمون آنچه بر سر آن بيعت شد ، اختلافى در نقلها به چشم مىخورد . عمدتاً دو چيز نقل شده ، يكى آن كه مسلمانان بيعت كردند كه در صورت جنگ از صحنهء نبرد نگريزند : « بايَعْناه على ان لا نَفِرّ » . دوم آنكه تا سرحد مرگ بايستند و بجنگند : « بايَعَهُم عَلَى الْمُوْت » . واقدى به هر دو قول اشاره كرده ، « 3 » اما برخى از اصحاب بعدها تأكيد داشتند كه تنها بر عدم فرار بيعت صورت گرفت . جابر مىگفت : ما در حديبيه هزار و چهارصد نفر بوديم و تنها بر عدم فرار بيعت كرديم و نه بر مرگ . « 4 »\r\nحقيقت آن است كه اگر تنها بر عدم فرار بيعت شده باشد ، ارزش بيعت تا سر حد مرگ را ندارد . شايد گروهى از اصحاب بر مضمون نخست و برخى بر مضمون دوم بيعت كرده باشند . واقدى گويد : سنان بن ابى سنان به رسول خدا صلى الله عليه و آله و سلم گفت : من با آنچه كه تو نيت كرده‌اى بيعت مىكنم . « 5 » سلمة بن اكوع سه بار بيعت كرد . گفته شده كه چون وى فرد شجاعى بود ، رسول خدا صلى الله عليه و آله و سلم او را به بيعت مكرر فراخواند . « 6 » به هر روى ، خداوند از بيعت\r\n\r\n\r\n","description":"","footnote":"\r\n( 1 ) . مشركان اين افراد را نگاه داشتند ، در اين سوى نيز مسلمانان شمارى سوار از مشركان را به اسارت گرفتند كه در همان آغاز مذاكرات قرار شد دو طرف اسراى خويش را آزاد كنند .\r\n( 2 ) . طبقات الكبرى ، ج 2 ، ص 99 ؛ زمانى كه عمر اين مسأله را شنيد دستور داد تا آن درخت را قطع كنند ؛ طبقات الكبرى ، ج 2 ، ص 100 ؛ سبل الهدى والرشاد ، ج 5 ، ص 84 ؛ جابربن عبد الله در دوره‌اى كه چشم خود را از دست داده بود گفت : اگر چشمم مىديد به‌طور دقيق محل درخت را به شما نشان مىدادم ، سبل الهدى ، ج 5 ، ص 122\r\n( 3 ) . المغازى ، ج 2 ، ص 603 ؛ دربارهء بيعت بر مرگ ، نك : انساب الاشراف ، ج 1 ، ص 351 ؛ الدرالمنثور ، ج 6 ، ص 74\r\n( 4 ) . السيرة النبويه ، ابن هشام ، ج 2 ، ص 315 ؛ و نك : سنن الدارمى ، ج 2 ، ص 220 ؛ المعرفة والتاريخ ، ج 3 ، ص 288 ؛ عيون التواريخ ، ج 1 ، ص 242 ؛ الدرالمنثور ، ج 6 ، ص 74 ؛ معقل بن يسار گويد كه آن روز بالاى سر پيغمبر ايستاده بوده و مردم تنها بر عدم فرار و نه تا مرگ ، با آن حضرت بيعت كردند ؛ نك : مجمع البيان ، ج 9 ، ص 117 ؛ طبقات الكبرى ، ج 2 ، صص 100 - 99\r\n( 5 ) . المغازى ، ج 2 ، ص 603 ؛ الدرالمنثور ، ج 6 ، ص 74\r\n( 6 ) . سبل الهدى والرشاد ، ج 5 ، ص 121\r\n","page_name":" 586 ","page_number":586},
  {"content":"\r\n\r\nراضى بود :  « إِنَّ الَّذِينَ يُبايِعُونَكَ إِنَّما يُبايِعُونَ اللَّهَ  ، آنان كه با تو بيعت كنند جز اين نيست كه با من بيعت مىكنند » . « 1 »  « لَقَدْ رَضِيَ اللَّهُ عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ فَعَلِمَ ما فِي قُلُوبِهِمْ فَأَنْزَلَ السَّكِينَةَ عَلَيْهِمْ وَ أَثابَهُمْ فَتْحاً قَرِيباً ،  خداوند از مؤمنانى كه در زير درخت با تو بيعت كردند ، خشنود گشت و دانست كه در دلشان چه مىگذرد ، پس آرامش بر آنها نازل كرد و به فتحى نزديك پاداششان داد . و به غنيمت‌هاى بسيار كه به دست مىآورند و خدا پيروزمند و حكيم است . » « 2 »\r\nپس از بيعت كه رودرروى شمارى از مشركان نيز صورت گرفت و آنان را به مذاكره تشويق كرد ، « 3 » مشركين ، سهيل بن عمرو را به نمايندگى نزد رسول خدا صلى الله عليه و آله و سلم فرستادند . توان گفت كه آنها از جنگ با مسلمانان به هراس افتادند . او گفت : كسى كه با تو بجنگد از عاقلان و فهيمان نيست ، ما از جنگ بيزاريم و جنگ خواستهء سفيهان ماست . « 4 » ابتدا اسيران را آزاد كن ؛ رسول خدا صلى الله عليه و آله و سلم فرمود : تا وقتى ياران من آزاد نشوند ، اسيران شما آزاد نخواهند شد .\r\nمقصود كسانى بود كه براى ديدار خانواده‌هاى خود به مكه رفته و قريش آنها را نگاه داشته بود .\r\nپس از آن سهيل به مكه بازگشت و قريش بر اين نكته توافق كردند تا آن سال را رسول خدا صلى الله عليه و آله و سلم برگردد و از سال آينده براى سه روز به داخل شهر آمده و پس از قربانى كردن شترانش و انجام عمره شهر را ترك كند .\r\nاصرار آنان بر عدم اجازهء ورود در آن سال ، جنبهء حيثيتى داشت . در واقع دليلش آن بود كه نمىخواستند اين تصور براى اعراب پيش آيد كه پيامبر به زور به مكه وارد شده است . « 5 »\r\n\r\n\r\n","description":"","footnote":"\r\n( 1 ) . فتح ، 10\r\n( 2 ) . فتح ، 19 - 18 ؛ اشاره بدين نكته مفيد است كه بنا به آنچه در بخارى آمده و شامى از او نقل كرده ، ( سبل الهدى والرشاد ، ج 5 ، ص 82 ) نافع گفته است : عبد الله بن عمر پيش از پدرش اسلام آورد ( عبد الله در خندق پانزده ساله بود ) ، او مىگويد : اين درست نيست ، مقصود از اين سخن كه : « ابن عمر اسلم قبل ابيه » آنست كه عمر ، عبد الله را در پى كه در دست يك انصارى بود فرستاد و عبد الله در پى شتر آمد و ديد مردم زير درخت با پيامبر صلى الله عليه و آله و سلم بيعت مىكنند ، او بيعت كرد و بازگشت ؛ آنگاه عبد الله اسب را براى پدر برد و به او خبر داد كه مردم در حال بيعت هستند . روشن نيست اين توجيه بر چه اساس صورت گرفته و منشأ آن سخن چيست . مىدانيم كه برخى اسلام عمر را تنها اندكى پيش از هجرت مىدانند . از نكات جالب اينكه على رغم آنچه بنا به نقل سابق و و نقلهاى ديگر آمده عمر دير متوجه بيعت مردم شد ، روايتى نقل كرده‌اند ، كه عمر در وقت بيعت مردم دست پيغمبر صلى الله عليه و آله و سلم را گرفته بود !\r\n( 3 ) . نك : المغازى ، ج 2 ، صص 605 - 604 ؛ امتاع الاسماع ، ج 1 ، ص 291\r\n( 4 ) . سبل الهدى والرشاد ، ج 5 ، ص 80\r\n( 5 ) . سهيل بن عمرو گفت : فوالله لايتحدث العرب انك دخلت علينا عنوة ؛ نك : المغازى ، ج 2 ، ص 605 ؛ السيرة النبويه ، ابن هشام ، ج 3 ، صص 316 - 311\r\n","page_name":" 587 ","page_number":587},
  {"content":"\r\n\r\nورود پيامبر در آن سال ، به اين معنا بود كه پيامبر صلى الله عليه و آله و سلم قريش را وادار كرده تا او را به شهر راه دهند . اما آمدن آن حضرت از سال آينده ، مشكلى نداشت ، زيرا بر اساس يك معاهده صورت مىگرفت . البته قريش مشكل ديگرى براى نپذيرفتن صلح داشت . قريش خود را كليددار كعبه مىدانست ، در صورتى كه اجازهء ورود را در هيچ شرايطى نمىداد ، از سوى اعراب مورد سرزنش قرار مىگرفت ، « 1 » درست همانطور كه رئيس احابيش به قريش گوشزد كرد . به هر روى ، سهيل بن عمرو بازگشت و مذاكرات صورت گرفت و قرار شد تا متن مكتوبى تهيه شود .\r\nدر برابر ، مسأله صلح براى مسلمانان امر بديعى بود . تاكنون ، تمامى سياستها بر اساس جنگ با مشركان پيش رفته و شايد مسلمانها فكر نمىكردند كه مىتوان با مشركان صلح هم كرد . به همين دليل ، پس از پذيرفته شدن صلح ، شمارى از اصحاب دربارهء موضع پيامبر صلى الله عليه و آله و سلم اظهار ترديد كردند .\r\nواقدى مىگويد : هنوز موافقتنامه نوشته نشده بود كه عمر بن خطاب رو به پيامبر صلى الله عليه و آله و سلم كرد و گفت : اى رسول خدا ! مگر ما مسلمان نيستيم ؟ حضرت فرمود : آرى ؛ عمر گفت : پس چرا در دين خود اطهار خوارى و حقارت كنيم ؟ حضرت فرمود : من بندهء خداوند و فرستادهء او هستم و هرگز با فرمان او مخالفت نمىكنم و او نيز مرا تباه نخواهد كرد . واقدى مىافزايد : پس از آن عمر - كه هنوز ترديدش بر طرف نشده بود - نزد ابوبكر رفت و مانند همين مطالب ميان آنان رد و بدل شد و ابوبكر همان پاسخ را داد . با اين حال عمر سخت ناراحت بود ، و مىگفت : چرا ما بايد خوارى در دين را بپذيريم ؟ ابن عباس مىگويد : بعدها عمر در دورهء خلافتش به من گفت : در آن روز خيال و شك و ترديدى برايم حاصل شد كه از آغاز مسلمانى خود تا آن روز گرفتارش نشده بودم ، و اگر در آن روز كسانى را مىيافتم كه به آن واسطه دست از مسلمانى برمىداشتند من هم دست برمىداشتم ! « 2 »\r\nحقيقت آن است كه عمر فردى عصبى مزاج و تند و افراطى بود و برداشتش از دين ، برداشتى افراطى و نامتعادل بود . او دين را بسيار سختگيرانه مىديد و كمتر اهل تسامح بود . ما دربارهء او در « تاريخ خلفا » به تفصيل دربارهء اين روحيه و نيز انديشه‌هاى او\r\n\r\n\r\n","description":"","footnote":"\r\n( 1 ) . المصنف ، ابن ابى شيبه ، ج 7 ، ص 382\r\n( 2 ) . المغازى ، ج 2 ، صص 607 - 606 ؛ الدرالمنثور ، ج 6 ، ص 77 ؛ المصنف ، عبد الرزاق ، ج 5 ، ص 339 ؛ سبل الهدى والرشاد ، ج 5 ، ص 78 - 76 « ارتبت ارتياباً لم ارتبه منذ اسلمت الا يومئذ ولو وجدت اليوم شيعة تخرج عنهم رغبة عن القضيه ، لخرجت » . دربارهء اصل اعتراض عمر نك : البخارى ، كتاب الشروط ، ج 2 ، ص 122 ؛ طبقات الكبرى ، ج 2 ، ص 101 ؛ المصنف ، ابن ابى شيبه ، ج 7 ، صص 385 - 384 ؛ امتاع الاسماع ، ج 1 ، ص 293 ؛ السيرة النبووه ، ابن هشام ، ج 3 ، ص 317 ؛ عيون التواريخ ، ج 1 ، ص 244 - 243\r\n","page_name":" 588 ","page_number":588},
  {"content":"\r\n\r\nسخن گفته‌ايم . تصور او در حديبيه آن بود كه رسول خدا صلى الله عليه و آله و سلم اكنون كه قريش را تا بدين حد قانع ديده ، براى حفظ قدرت خويش ، بدون جنگ و درگيرى ، دست به پذيرش صلح زده است . او همانگونه كه به ابن عباس گفت ، گويا در اين انديشه بود كه اسلام براى پيامبر بهانه‌اى براى رسيدن به قدرت بوده است . « 1 » گرچه خود مىگويد كه به هر روى خداوند او را از اين مهلكه نجات داد . در مباحث كلامى مربوط به امامت ، عالمان شيعه برخورد وى را در حديبيه به عنوان نقطهء ضعف مهم او در نافرمانى با خواست پيامبر صلى الله عليه و آله و سلم تلقى مىكنند . « 2 » او با اين برخورد نشان داد كه چندان اطمينانى به تصميم گيريهاى رسول خدا صلى الله عليه و آله و سلم نداشته و مىتوان پذيرفت كه بعدها نسبت به غدير هم مشابه همين برخورد را كرده است .\r\nمخالفت با توافقنامه تنها اختصاص به عمر نداشت . گرچه ، تا آنجا كه منابع ياد كرده‌اند ، او تنها كسى بوده كه صداى اعتراضش را بلند كرد و اين چنين به ترديد افتاد . زمانى كه صلحنامه نوشته شد ، رسول خدا صلى الله عليه و آله و سلم به مردم دستور داد تا شتران خود را قربانى كنند و سرهاى خود را بتراشند . اما كسى از جاى خود برنخاست . رسول خدا صلى الله عليه و آله و سلم مجدداً فرمان خود را تكرار كرد ، اما كسى او را اجابت نكرد . بار سوم نيز كه مردم فرمانش را پيروى نكردند ، حضرت نگران و ناراحت برام سلمه وارد شد . ام سلمه به حضرت عرض كرد :\r\nشما خود شترانتان را قربانى كنيد ، مردم نيز به دنبال شما چنين خواهند كرد ! رسول خدا صلى الله عليه و آله و سلم چنين كرد . « 3 » اين اقدام نشان مىدهد كه ناراضيان فراوان بوده‌اند ، اما رسول خدا صلى الله عليه و آله و سلم به سخن آنان وقعى نگذاشته و با استناد به نبوّت خويش و آن كه خداوند او را تباه نخواهد كرد ، پيمان صلح را منعقد كرده است .\r\nحركت مزبور كه نمونهء ديگر آن را در جريان جنگ احزاب اشاره كرديم ، عدم خلوص\r\n\r\n\r\n","description":"","footnote":"\r\n( 1 ) . و گويا شاهد او اينكه به هر روى مگر نه اين است كه پيامبر صلى الله عليه و آله و سلم خواب ديده بود كه وارد كعبه شده ، پس چرا اكنون مىپذيرد كه آن سال را برگردد . جالب آن كه عمر على رغم داشتن روحيهء افراطى ، در صحنه جنگ كمتر خاطرهء شجاعانه‌اى از خود نشان داده است .\r\n( 2 ) . نك : الاجتهادوالنص ، ش 17\r\n( 3 ) . المصنف ، ابن ابى شيبه ، ج 7 ، صص 389 - 383 ؛ امتاع الاسماع ، ج 1 ، ص 299 ؛ بخارى ، كتاب الشروط ، ج 2 ، ص 2 ، 12 ؛ مسند احمد ، ج 4 ، ص 326 ؛ المغازى ، ج 2 ، ص 613 ، الدرالمنثور ، ج 6 ، ص 77 ؛ المصنف ، عبد الرزاق ، ج 5 ، ص 340 ؛ سبل الهدى والرشاد ، ج 5 ، ص 126 ، 92 ، ( رسول خدا صلى الله عليه و آله و سلم به‌ام سلمه فرمود : الا تَرَيْنَ الى الناس بالامر فلا يفعلونه و هم يسمعون كلامى و ينظرون فى وجهى ) با وجود چنين سخنى مؤلف سبل الهدى توجيه بىپايه‌اى براى دفاع از صحابه آورده ؛ مثلًا آن كه شايد دستور پيغمبر مستحب بوده است ! و يا آن كه لازم نبوده فوراً امر پيامبر صلى الله عليه و آله و سلم را عمل كنند ! نكته جالبى كه همين مؤلف ( ص 126 ) به آن توجه كرده مشورت رسول خدا صلى الله عليه و آله و سلم باام سلمه است . او مىگويد از اين نقل به دست مىآيد كه مشورت با زن فاضله رواست .\r\n","page_name":" 589 ","page_number":589},
  {"content":"\r\n\r\nشمارى از اصحاب را به فرامين رسول خدا صلى الله عليه و آله و سلم نشان مىدهد . به عبارت ديگر ، اين گونه حوداث ، نشان مىدهد كه بويژه در برابر تصميم گيريهاى سياسى آن حضرت مقاومتهايى مىشده است . كما اين كه اين ماجرا نشان مىدهد كه رسول خدا صلى الله عليه و آله و سلم اقدامى را كه به مصلحت بداند ، حتى با اعتراض اكثريت اصحاب ، حاضر به ترك آن نيست . مردم براى فهميدن درستى تصميم رسول خدا صلى الله عليه و آله و سلم بايد تا فتح مكه صبر مىكردند . آن زمان كه رسول خدا صلى الله عليه و آله و سلم كليد كعبه را گرفت ، عمر را صدا زدند و - با اشاره به مخالفت آن روز عمر در حديبيه - فرمودند : و اين وعده‌اى بود كه به شما داده بودم . « 1 » اعتراض آن روز مخالفان آن بود كه وعده‌اى كه براى « فتح قريب » داده بودى محقق نشد ، چون مجبور شده بودند قبل از انجام عمره به مدينه بازگردند .\r\nبه هر روى پس از مذاكرات شفاهى ، قرار بر آن شد تا متن عهدنامه نوشته شود .\r\nپيامبر صلى الله عليه و آله و سلم كه براى ورود به مرحلهء جديد دعوت خود ، حاضر به پذيرش شرايط قريش بود ، پذيرفت تا اگر مسلمانى به مدينه گريخت او را به مكه بازگرداند . در همان حال و قبل از نوشتن متن قراردارد ، ابوجندل فرزند سهيل بن عمرو كه مدتها بود مسلمان شده و تحت مراقبت پدرش بود ، مخفيانه از مكه بيرون آمد و به مسلمانان پيوست . سهيل اعتراض كرد و گفت : تا فرزندش بازگردانده نشود ، قراردادى در كار نخواهد بود . پيامبر صلى الله عليه و آله و سلم ابوجندل را بازگرداند و به او فرمود : صبور باش ، خداوند گشايشى براى تو و ديگران قرار خواهد داد .\r\nدر آن لحظه مسلمانان اشك ريختند . در نقلى آمده كه عمر در اينجا نيز به رسول خدا صلى الله عليه و آله و سلم اعتراض كرد و البته پاسخ پيامبر صلى الله عليه و آله و سلم همان بود كه گذشت . « 2 »\r\nپس از بحثهاى فراوان ، قرار شد تا عهدنامه نوشته شود . امام على عليه السلام مأمور نوشتن صلحنامه شد . « 3 » رسول خدا صلى الله عليه و آله و سلم در ابتدا فرمود تا چنين بنويسد : بسم الله الرحمن الرحيم ؛ اما سهيل اعتراض كرد و گفت : ما « رحمن » را نمىشناسيم . پيش از آن در مكه نيز مشركان نسبت به كلمه « رحمان » حساسيت داشته و اظهار مىكردند كه او را نمىشناسند . « 4 » پس از\r\n\r\n\r\n","description":"","footnote":"\r\n( 1 ) . المغازى ، ج 2 ، ص 609\r\n( 2 ) . المغازى ، ج 2 ، صص 609 - 608 ؛ امتاع الاسماع ، ج 1 ، ص 296 - 295 ؛ در اين نقل آمده كه حضرت پس از اعتراض عمر فرمود : آيا شما كسانى نبوديد كه در احد گريختيد و به صداى استغاثه من توجهى نكرديد ؛ مگر شما نبوديد كه دشمن در روز احزاب از بالا و پايين بر شما حمله كرد و خداوند شما را نجات داد و آيا . . . ؛ و نك : مجمع البيان ، ج 9 ، صص 119 - 118\r\n( 3 ) . معمر مىگويد : از زهرى دربارهء كاتب معاهدهء حديبيه سؤال كردم ، خنديد و گفت : على بن ابيطالب عليهما السلام ؛ اما اگر از اينان ( يعنى بنى اميه ) سؤال كنى ، خواهند گفت : عثمان ؛ المصنف ، عبد الرزاق ، ج 5 ، ص 343 ؛ چشم زهرى روشن كه ببيند برخى كاتب را محمد بن مسلمه معرفى كردند ؛ سبل الهدى والرشاد ، ج 5 ، ص 123\r\n( 4 ) . فرقان ، 60\r\n","page_name":" 590 ","page_number":590},
  {"content":"\r\n\r\nاصرار سهيل قرار شد تا به نوشتن « باسمك اللهم » كه مورد توافق دو طرف بود اكتفا شود .\r\nجمله بعد اين بود : اين آن چيزى است كه رسول الله و . . . بر آن توافق كرده ؛ سهيل به نوشتن « رسول الله » اعتراض كرد و گفت : تنها بايد نام خود و پدرت باشد ، چون ما تو را رسول خدا نمىدانيم . صداى اعتراض مسلمانان برخاست . اعتراض سهيل در قالب يك قرارداد مورد توافق دو طرف وارد بود و لذا رسول خدا صلى الله عليه و آله و سلم مسلمانان را ساكت كرد و قرار شد تا « محمد بن عبد الله » نوشته شود . « 1 » آنچه كه بر آن توافق شد عبارت از اين چند اصل بود :\r\nالف : ده سال جنگ متوقف شده ، مردم در امنيت باشند و هيچگونه سرقت پنهانى و يا خيانت صورت نگيرد .\r\nب : هر طايفه و قبيله‌اى مايل باشند مىتوانند با محمد صلى الله عليه و آله و سلم يا با قريش همپيمان باشند .\r\nج : اگر كسى از اصحاب محمد صلى الله عليه و آله و سلم به سوى قريش باز گردد ، به سوى محمد صلى الله عليه و آله و سلم بازگردانده نمىشود ، اما اگر كسى بدون اجازهء ولى خود نزد محمد صلى الله عليه و آله و سلم رفت ، بايد به مكه بازگردانده شود .\r\nد : محمد صلى الله عليه و آله و سلم و اصحابش آن سال را به مدينه بازگردند و سال آينده مىتوانند براى سه روز در مكه بمانند و جز سلاح مسافر ، سلاح ديگرى همراه نخواهند داشت و آن شمشير غلاف شده است . « 2 » در نقلى ديگر آمده كه ضمن معاهده ، بدين نكته تصريح شده بود كه هر كدام از اصحاب محمد كه براى حج يا عمره به مكه مىآيند ، امنيت خواهند داشت ، چنان كه هر فرد قريشى كه براى رفتن به شام يا مصر ، از مدينه عبور كند ، جان و مالش در امان خواهد بود « 3 »\r\nاز روى اين متن دو نسخه نوشته شد و هر كدام نسخه‌اى از آن برداشتند . در اين قرارداد تنها دو امتياز براى رسول خدا صلى الله عليه و آله و سلم وجود داشت كه قريش در يكى از آنها با آن حضرت مشترك بود . يكى امنيت ده ساله كه قريش به تجارت خويش مىپرداخت و\r\n\r\n\r\n","description":"","footnote":"\r\n( 1 ) . المغازى ، ج 2 ، ص 610 ؛ بعدها در جنگ صفين ، اميرمؤمنان على عليه السلام به استناد همين واقعه ، اعتراض پيروان خويش را داير بر چرايى حذف كلمه « اميرالمؤمنين » از پيمان صلح يك ساله با معاويه ، پاسخ دادند . در جريان حديبيه رسول خدا صلى الله عليه و آله و سلم به امام فرمود تا عنوان « رسول الله » را از معاهده محو كند . امام عرض كرد دست او نمىتواند اين عنوان را محو كند . حضرت فرمودند : محل آن را به من نشان دهد تا پاك كنم و امام چنين كرد ، نك : مجمع البيان ، ج 9 ، ص 118 ؛ المصنف ، ابن ابى شيبه ، ج 7 ، ص 383 ؛ سبل الهدى والرشاد ، ج 5 ، ص 123\r\n( 2 ) . نك : انساب الاشراف ، ج 1 ، ص 350 ؛ طبقات الكبرى ، ج 2 ، ص 97 ؛ مجمع البيان ، ج 9 ، ص 118 ؛ اعلام الورى ، ص 51 ، مكاتيب الرسول ، ج 1 ، ص 275\r\n( 3 ) . المصنف ، ابن ابى شيبه ، ج 7 ، ص 385 ؛ انساب الاشراف ، ج 1 ، ص 351\r\n","page_name":" 591 ","page_number":591},
  {"content":"\r\n\r\nرسول خدا صلى الله عليه و آله و سلم با استفاده از آن ، فرصتى براى بسط دعوت خويش در ساير نقاط جزيرة العرب و حتى خارج از آن يافت . امتياز ديگر اجازهء ورود به مكه براى انجام عمره بود كه البته به سال بعد موكول شد . بنابراين ، از آن به بعد رسول خدا صلى الله عليه و آله و سلم و مسلمانان توانستند بدون جنگ براى عمره به مكه بروند و علاوه بر انجام شعاير دينى ، به اعراب نشان دهند كه آنان نيز كعبه را معظم مىشمرند و اين گونه نيست كه مشتى اوباش و ولگرد و از طبقهء صعاليك باشند ، آن گونه كه قريش دربارهء آنان مىگفت . در سال هفتم هجرت آن حضرت همراه شمار زيادى از اصحاب خود فرصت انجام « عمرة القضاء » را در مكه يافت .\r\nاما مهمتر از اين دو ، امتياز اين كه مسألهء صلح ، گذار از يك مرحله بود . قريش موجوديت سياسى دولت مدينه را پذيرفت . تا پيش از آن ، قريش در انديشهء نابودى مسلمانان بود ، اما اكنون پذيرفته بود كه براندازى اسلام كار آسانى نيست و بايد آن را به عنوان يك واقعيت بپذيرد . رسول خدا صلى الله عليه و آله و سلم با دورانديشى ويژه خود ، اين حركت را آغاز فتح مكه مىدانست و خداوند نيز در آيات قرآن اين صلح را فتح و پيروزى آشكار شناساند . جابر مىگويد : ما فتح مكه را جز روز حديبيه نمىبينيم . « 1 » گفته‌اند كه سورهء فتح دربارهء صلح حديبيه نازل شده و چنان كه گذشت آياتى از آن دربارهء بيعت رضوان است . در آغاز سوره آمده است :   « إِنَّا فَتَحْنا لَكَ فَتْحاً مُبِيناً »   . پس از آن در آيه يازدهم و دوازدهم سورهء فتح اشاره به اعرابى دارد كه رسول خدا صلى الله عليه و آله و سلم در طول راه آنان را به همراهى فراخواند ، اما گفتند كه گرفتارى اهل و عيال و مال و منال خود را دارند . تصور آنان بر اين بود كه اين گروه هرگز به خانه‌هاى خود باز نخواهند گشت . « 2 » « از اعراب باديه نشين ، آنان را كه از جنگ تخلف كرده‌اند ، به تو خواهند گفت : دارايى و كسان ما ، ما را از جنگ بازداشتند ، پس براى ما آمرزش بخواه ، به زبان چيزى مىگويند كه در دلشان نيست ؛ بگو : اگر خدا برايتان زيانى بخواهد يا سودى بخواهد ، چه كسى مىتواند در برابر خدا آن را دگرگون كند ؟ بلكه اوست كه به كارهايتان آگاه است . يا مىپنداشتيد كه پيامبر و مؤمنان هرگز نزد كسانش باز نخواهد گشت و دل به اين خوش كرده بوديد . پندار بدى داشتيد و مردمى سزاوار هلاكت بوده‌ايد . »\r\nخداوند در ادامهء همين آيات ، با ابراز رضايت از بيعت كنندگان پاداش آنان را « فتح\r\n\r\n\r\n","description":"","footnote":"\r\n( 1 ) . مجمع البيان ، ج 1 ، ص 109\r\n( 2 ) . نك : الدرالمنثور ، ج 6 ، ص 72 ؛ مجمع البيان ، ج 9 ، ص 114\r\n","page_name":" 592 ","page_number":592},
  {"content":"\r\n\r\nقريب » دانسته كه بيشترين مفسران خيبر را مصداق آن عنوان كرده‌اند . « 1 » به علاوه از غنايم فراوانى كه به دنبال آن نصيب مسلمانان شده ياد شده است : « خدا به شما وعدهء غنايم بسيار داده كه به دست مىآوريد ، و اين غنيمت را زودتر ارزانى داشت و شما را از آسيب مردمان امان بخشيد تا براى مؤمنان عبرتى باشد و به راه راست هدايتتان كند . و غنايم ديگر كه هنوز به آنها دست نيافته‌اند . هر آينه خدا به آن احاطه دارد و او بر هر كارى تواناست . » « 2 »\r\nدر ادامه ، دربارهء صدق رؤياى رسول خدا صلى الله عليه و آله و سلم نيز سخن گفته شده :  « لَقَدْ صَدَقَ اللَّهُ رَسُولَهُ الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ مُحَلِّقِينَ رُؤُسَكُمْ وَ مُقَصِّرِينَ لا تَخافُونَ فَعَلِمَ ما لَمْ تَعْلَمُوا فَجَعَلَ مِنْ دُونِ ذلِكَ فَتْحاً قَرِيباً ،  خدا رؤياى پيامبرش را به صدق پيوست كه گفته بود : اگر خدا بخواهد ايمن ، گروهى سر تراشيده و گروهى موى كوتاه كرده بىهيچ بيمى به مسجد الحرام داخل مىشويد . او چيزهايى مىدانست كه شما نمىدانستيد و جز آن در همين نزديكى فتحى نصيب شما كرده بود . » « 3 » اين آيه مربوط به فتح مكه است كه تعبير رؤياى رسول خدا صلى الله عليه و آله و سلم بود . آن فتح قريب نيز كه بنا به صراحت آيه پيش از ورود به مسجد بوده بايد اشاره به خيبر باشد .\r\nخداوند مجموعهء تحولات مربوط به صلح حديبيه تا فتح مكه را مقدمهء « فتح آشكار » و « فتح نزديك » عنوان كرده است . همانگونه كه اشاره شد ، جابر نيز مىگفت كه ما فتح مكه را جز از روز حديبيه نمىدانستيم . « 4 » از امام صادق عليه السلام نقل شده كه پس از گذشت مدتى از صلح ، اسلام چنان رشد يافت كه نزديك بود بر مكه مستولى شود . مسلمانان و مشركان درهم آميختند و اسلام در دلهايشان نفوذ كرد و در سه سال پس از آن - تا سال هشتم - عدهء بيشمارى مسلمان شدند كه خود بر جمعيت مسلمانان افزود . « 5 »\r\nواقدى مىگويد : جنگ مانع ميان مردم و سخن گفتن با آنها بود . زمانى كه جنگ به صلح تبديل شد ، هر كسى كمترين شعورى داشت و دربارهء اسلام چيزى مىشنيد مسلمان مىشد تا جايى كه برخى از سران شرك همچون خالد بن وليد و عمرو بن عاص نيز\r\n\r\n\r\n","description":"","footnote":"\r\n( 1 ) . مجمع البيان ، ج 9 ، ص 116\r\n( 2 ) . فتح ، 21 - 19\r\n( 3 ) . فتح ، 27 ؛ محتمل چنين مىنمايد كه بخشى از سوره فتح در بازگشت از حديبيه بوده - همانطور كه چنين گفته‌اند - و بخش ديگر پس از فتح مكه .\r\n( 4 ) . اعلام الورى ، ص 61 ؛ مكاتيب الرسول ، ج 1 ، ص 285\r\n( 5 ) . السيرة النبويه ، ابن هشام ، ج 3 ، ص 322 ؛ مجمع البيان ، ج 9 ، ص 109 ؛ ابن هشام پس از نقل سخن زهرى گويد : دليل درستى سخن زهرى اين است كه رسول خدا صلى الله عليه و آله و سلم در حديبيه با يك هزار و چهارصد نفر به مكه آمد اما در فتح مكه با ده هزار نفر به مكه آمد ؛ ابن هشام ، ج 3 ، ص 322 ؛ و نك : عيون التواريخ ، ج 1 ، ص 246 ؛ الكامل فى التاريخ ، ج 1 ، ص 78 ؛ مكاتيب الرسول ، ج 1 ، ص 285\r\n","page_name":" 593 ","page_number":593},
  {"content":"\r\n\r\nمسلمان شدند . « 1 » از اين ديدگاه ، همين آميختگى در شرايطى كه اسلام به صورت يك قدرت برتر درآمده بود ، در اسلام آوردن مشركان مؤثر بوده است . براء بن عازب نيز مىگفت : شما فتح مكه را فتح مىدانيد ، اما ما بيعت رضوان را فتح مىدانيم . « 2 »\r\nاين نكته نيز كه هر قبيله‌اى خواست مىتوانست با رسول خدا صلى الله عليه و آله و سلم همپيمان شود ، در عمل براى حل يك مشكل خارجى و در ضمن امتيازى براى مسلمانان بود ، زيرا به هر روى قبايلى بودند كه از ترس قريش به آن حضرت نزديك نمىشدند و اكنون آزاد بودند تا هميپمان حضرت شوند . با وجود اين اصل ، قريش حق نداشت تا با آنان وارد جنگ شود و يا حتى به دشمنان آن قبيله كمك كند . بدنبال اين اصل ، قبيلهء خزاعه اعلام كرد كه همپيمان محمد صلى الله عليه و آله و سلم است . قبيلهء بنوبكر نيز همپيمانى خود را با قريش اعلام كرد ! نگرانى عمده در اين صلحنامه مربوط به بازگرداندن مسلمانانى بود كه به زحمت از دست خانوادهء مشرك خويش به مدينه مىگريختند . اين مسأله از نظر عاطفى براى مسلمانان امرى بس مهم بود ، اما رسول خدا صلى الله عليه و آله و سلم در همان ماجراى ابوجندل فرزند سهيل بن عمرو ، فرمود كه او اهل غدر نيست و وفادار به اين اصل باقى مىماند . اين مطلب سالها پيش از آن در سورهء انفال مطرح شده بود ، آنجا كه خداوند دربارهء مسلمانانِ در بند مكه فرمود :  « وَ إِنِ اسْتَنْصَرُوكُمْ فِي الدِّينِ ، فَعَلَيْكُمُ النَّصْرُ إِلَّا عَلى قَوْمٍ بَيْنَكُمْ وَ بَيْنَهُمْ مِيثاقٌ وَ اللَّهُ بِما تَعْمَلُونَ بَصِيرٌ  . . . ولى اگر شما را به يارى طلبيدند ، بايد به ياريشان برخيزيد مگر آنكه ، بر ضد آن گروهى باشد كه ميان شما و ايشان پيمانى بسته شده باشد . و خدا به كارهايى كه مىكنيد بيناست . » « 3 »\r\nپس از معاهدهء حديبيه ، بازگرداندن مردان مشكل خاص فقهى نداشت ، اما دربارهء زنان مسأله متفاوت بود . در متن معاهده به زنان اشاره‌اى نشده بود ، اما از آنجا كه بلافاصله آياتى نازل شده و ميان مرد و زن كه يكى از آن دو كافر باشند حكم به طلاق قطعى داد ، براى زنان مسلمان باقى مانده در مكه مشكلاتى بوجود آمد . بنابر اين ، خداوند به صراحت از رسول خود خواست كه از زنان مهاجر مسلمان نبايد به سوى كفّار بازگردانده شوند : « اى كسانى كه ايمان آورده‌ايد ، چون زنان مؤمنى كه مهاجرت كرده‌اند به نزد شما آيند ، بيازماييدشان . خدا به ايمانشان داناتر است . پس اگر دانستيد كه ايمان آورده‌اند ، نزد كافران بازشان مگردانيد ، زيرا اينان بر مردان كافر حلال نيستند و مردان كافر بر آنها حلال نيستند . و هرچه آن كافران براى اين گونه زنان هزينه كرده‌اند بپردازيد . و اگر آنها را نكاح كنيد و\r\n\r\n\r\n","description":"","footnote":"\r\n( 1 ) . المغازى ، ج 2 ، ص 624\r\n( 2 ) . مجمع البيان ، ج 9 ، ص 110\r\n( 3 ) . انفال ، 72\r\n","page_name":" 594 ","page_number":594},
  {"content":"\r\n\r\nمهرشان را بدهيد مرتكب گناهى نشده‌ايد . و زنان كافر خود را نگه مداريد . و هرچه هزينه كرده‌ايد از مردان كافر بخواهيد و آنها نيز هرچه هزينه كرده‌اند بخواهند . اين حكم خداست . » « 1 »\r\nپرداخت مهريه براى چنين زنانى ، چه از سوى مسلمانان به كفار براى زنان مسلمان شده و چه براى جدا شدن مردان مسلمان از زنان كافر خود كه در مكه بوده و يا به عنوان مرتد به مكه بازگشتند ، « 2 » به عنوان يك امتياز متقابل براى هر دو طرف در نظر گرفته شد .\r\nزهرى مىگويد : پرداختن مهر به دليل وجود همان معاهدهء صلح بود و الا پيش از آن براى زنانى كه از مكه مىآمدند ، چيزى به عنوان مهريه به شوهرانشان پرداخت نمىشد . « 3 » اهميت پيوندهاى خانوادگى تا آن اندازه بود كه حكم به جدايى زنان مسلمان از شوهرانشان ، تنها در صورتى مىشد كه در ايمانشان كاملًا آزموده شوند ( متحنوهن ) و بعد از آن نيز ، همانطور كه در آيهء دوازدهم سورهء ممتحنه آمده بر رعايت حرام و حلال دين بيعت كنند . بنابراين حكم زنان مسلمان از دائرهء معاهده بيرون رفت و به دنبال آن بود كه عدهء بيشترى از زنان راهى مدينه شدند ، در اين سوى نيز زنان بلاتكليف كافر كه شوهرانشان در مدينه بودند مطلقه شدند و بسيارىشان به عقد كفّار درآمدند . « 4 »\r\nمشكل مردان مهاجر نيز به سرعت حل شد . زيرا گروهى از آنان كه توانستند از مكه بگريزند ، به مدينه نيامدند ، بلكه پس از ماجراى ابوبصير كه يكى از محافظان خود كه براى بازگرداندن وى از مدينه به مكه آمده بود ، به قتل رساند ، به‌طور متشكل و با جمعيتى در حدود هفتاد نفر در راههاى تجارتى قريش مستقر شده و به آنان آسيب مىرساندند . « 5 » قريش كه وضع را چنين ديد ، از اين امتياز خود كه آن را وسيله‌اى براى جلوگيرى رشد اسلام در مكه قرار داده بود ، به اجبار صرف نظر كرد .\r\n\r\nدعوت سران كشورها و طوايف به اسلام\r\nپس از آن كه رسول خدا صلى الله عليه و آله و سلم تجاوزات قريش را در پشت عهدنامهء حديبيه متوقف كرد ، در انديشهء نشر دعوت اسلامى ، به خارج از مرزهاى حجاز افتاد . رسول خدا صلى الله عليه و آله و سلم مصداق\r\n\r\n\r\n","description":"","footnote":"\r\n( 1 ) . ممتحنه ، 10\r\n( 2 ) . زهرى نام شش زن را از اين گروه برمىشمرد ؛ نك : مجمع البيان ، ج 9 ، ص 275\r\n( 3 ) . مجمع البيان ، ج 9 ، ص 274\r\n( 4 ) . مجمع البيان ، ج 9 ، ص 274 - 273 ؛ نمونه‌هاى متعددى را ياد كرده است ؛ و نيز نك : الاستيعاب ، ج 4 ، ( درحاشيه الاصابه ) ص 488\r\n( 5 ) . المغازى ، ج 2 ، ص 627 ؛ السيرة النبويه ، ابن هشام ، ج 3 ، صص 324 - 323\r\n","page_name":" 595 ","page_number":595},
  {"content":"\r\n\r\n« رحمة للعالمين » « 1 » بوده و به عنان « خاتم النبيين » « 2 » رسالتى برتر از قوم عرب و حجاز بر عهده‌اش بود . اين مسأله امرى نبود كه رسول خدا صلى الله عليه و آله و سلم در دورهء مدينه ، آن هم پس از صلح حديبيه مطرح كرده باشد ، بلكه ، از همان آغاز نبوّت ، وعدهء دستيابى مسلمانان را به گنجهاى قيصر و كسرى داده و در همان مكه ، مشركان ، مسلمانان پابرهنه را به تمسخر وارثان و جانشينان قيصر وكسرى مىخواندند . به هر روى ، پس از حديبيه كار دعوت آغاز شد . در برابر پيامبر صلى الله عليه و آله و سلم چند گروه متنفذ قرار داشت . يكى شاهان و ملوك كشورهاى بزرگ ، دوم مقامات مذهبى مسيحى و سوم رؤساى قبايل معروف و بزرگ در نواحى مختلف جزيرة العرب و شامات . در اينجا به اجمال دربارهء اين نامه‌ها سخن خواهيم گفت . لاجرم منبع اصلى ما اثر با ارزش « مكاتيب الرسول » خواهد بود .\r\nيكى از مخاطبان ، خسروپرويز از جملهء شاهان ساسانى بود كه در سال 628 م ( مطابق سال هفتم هجرى ) در زندان كشته شد . او از شاهان تجمل گراى ساسانى بود كه در جنگهاى متعدد خود با هرَقْل شكستهاى سختى خورد . با توجه به سال كشته شدن او ، مىبايست نامهء پيامبر صلى الله عليه و آله و سلم در سال آخر حكومت وى ، به دستش رسيده باشد . در نامهء رسول خدا صلى الله عليه و آله و سلم از شاه ايران به « كسرى ، عظيم فارس » تعبير شده و از وى خواسته شده تا شهادت به وحدانيت خداوند و نبوّت آن حضرت دهد . در غير اين صورت « گناه مجوس بر عهدهء او خواهد بود . »\r\nدربارهء برخورد كسرى آمده است كه او نامه را پاره كرد و از سوى ديگر ، به حاكم دست نشاندهء خود در يمن كه نامش « باذان » بود ، نامه‌اى نگاشت و دستور داد تا « فردى قريشى را كه در مكه ادعاى نبوت كرده وادار به توبه كند ، در غير اين صورت صورت ، سر او را براى وى بفرستد . » در نقلى از يعقوبى - بر خلاف ديگر نقلها - آمده است كه او نامه را مطالعه كرد و هدايايى براى رسول خدا صلى الله عليه و آله و سلم فرستاد ! « 3 » حامل نامهء رسول خدا صلى الله عليه و آله و سلم عبد الله بن حذافه سهمى بوده است .\r\nنامهء ديگر به مُقَوْقِس حاكم مصر بود كه در نامهء رسول خدا صلى الله عليه و آله و سلم از او با عنوان « عظيم القبط » و در نقلى ديگر با عنوان « صاحب مصر » ياد شده است . در آن زمان ، مصر زير سلطهء روم شرقى با مركزيت قسطنطنيه بود و حاكمى با نام كروس در اسكندريه حكمرانى مىكرد . حاكم مزبور مسيحى بود . رسول خدا صلى الله عليه و آله و سلم او را به اسلام دعوت كردند و در نهايت آيهء  « قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً \r\n\r\n\r\n","description":"","footnote":"\r\n( 1 ) . انبياء ، 107\r\n( 2 ) . احزاب ، 40\r\n( 3 ) . مكاتيب الرسول ، ج 1 ، صص 93 - 90 .\r\n","page_name":" 596 ","page_number":596},
  {"content":"\r\n\r\n وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ »  را براى او نوشتند . اين نامه توسط حاطب بن ابى بلتعه به دست مقوس رسانده شد .\r\nمنابع تاريخى گفتگوى حاطب را با مقوقس نقل كرده‌اند . حاطب با اشاره به سرنوشت فرعون كه پيش از او بر مصر حكمرانى مىكرده ، از دعوت پيامبر صلى الله عليه و آله و سلم و دشمنى مشترك قريش و يهود با او سخن گفته تأكيد كرد كه نصارا نزديكترين گروه به اسلام هستند . مقوقس با احترام فروان نامه را خواند و از حاطب استقبال كرد . يك بار نيز او را خواست و دربارهء محتواى دعوت آن حضرت پرسش كرد . به علاوه ، از حاطب خواست تا قيافهء رسول خدا صلى الله عليه و آله و سلم را براى او ترسيم كند . سپس گفت : او انتظار ظهور پيامبرى را داشته ، اما گمان مىكرده كه او بايد از شامات باشد ، زيرا شامات سرزمين انبياى پيشين بوده است . او گفت :\r\nمردم مصر در اين باره از او پيروى نخواهند كرد . زمانى كه او در ساير بلاد غلبه يابد ، قدرتش به اينجا نيز خواهيد رسيد . پس از آن نامه‌اى براى رسول خدا صلى الله عليه و آله و سلم نوشت و به همراه آن دو كنيز براى آن حضرت فرستاد . يكى از آن دو ، ماريهء قبطيه است كه آن حضرت او را آزاد و به همسرى برگزيد . او مادر ابراهيم فرزند رسول خداست . ديگرى سيرين خواهر ماريه بود كه به همسرى حسّان بن ثابت در آمد . حاطب پنج روز در بار مقوس توقف كرد و پس از آن به مدينه بازگشت . « 1 »\r\nنامهء ديگر آن حضرت به « هلال » حاكم بحرين بود . از او آگاهى چندانى در دست نيست و جز ابن سعد كسى به او و نامه اشاره نكرده است . « 2 » خواهيم ديد كه در بحرين از كسان ديگرى نيز دعوت به اسلام شده است .\r\nنامهء ديگر به قيصر روم نوشته شد . نوع اين نامه‌ها با تعبير « سلام على من اتبع الهدى » آغاز مىشود . اين تركيب صرفاً جهت كافران به كار مىرفت . اعراب قيصر روم را با عنوان « هرقل » مىشناختند . حامل نامه براى قيصر دحية بن خليفهء كلبى صحابى زيباروى بود كه در روايات آمده كه جبرئيل در قيافهء وى ظاهر مىشد . برخى گفته‌اند : قرار بر اين بود تا دحيه نامه را به حاكم شهر بُصرى بدهد تا او ، آن را به قيصر روم برساند .\r\nمتن نامه به چند صورت نقل شده است . در يكى تنها دعوت به اسلام شده و سپس آيهء  « قُلْ يا أَهْلَ الْكِتابِ تَعالَوْا . . .  » آمده است . « 3 » اما در متنى ديگر از او خواسته شده تا اسلام را بپذيرد ، در غير اين صورت ، جزيه بپردازد ، آنگاه آية جزيه « 4 » آورده شده است . « 5 » گفته‌اند\r\n\r\n\r\n","description":"","footnote":"\r\n( 1 ) . مكاتيب الرسول ، ج 1 ، صص 101 - 97\r\n( 2 ) . طبقات الكبرى ، ج 1 ، ص 275\r\n( 3 ) . مكاتيب الرسول ، ج 1 ، ص 105\r\n( 4 ) . توبه ، 29\r\n( 5 ) . مجموعه الوثائق السياسيه ، ص 82\r\n","page_name":" 597 ","page_number":597},
  {"content":"\r\n\r\nزمانى كه هرقل روم ، براى پيروزيش بر قواى ايران ، جهت شكر گزارى به زيارت بيت المقدس مىرفت و در شام بود ، نامه به دستش رسيد . در آنجا خواست تا اگر كسانى از مردمان مكه حضور دارند دربارهء محمد اطلاعاتى در اختيار او بگذارند . در آن زمان ابوسفيان كه هنوز بر شرك خويش باقى بود ، در شام بسر مىبرده و براى دادن توضيحاتى نزد هرقل برده شد . در منابع اسلامى برخورد هرقل به گونه‌اى وصف شده است كه گويى تنها از ترس از دست رفتن پادشاهى خود نخواسته اسلام را بپذيرد ، در حالى كه در اصل ، انتظار ظهور چنين پيامبرى را داشته است . همچنين آمده است كه رسول خدا صلى الله عليه و آله و سلم ، زمانى كه در منطقهء تبوك بودند ، نامه‌اى به قيصر نوشتند . به هر روى پاسخهاى قيصر كه در منابع موجود اسلامى آمده ، همراه با تلطف و ارسال هدايا گزارش شده است . « 1 » علاوه بر قيصر ، رسول خدا صلى الله عليه و آله و سلم نامه‌اى نيز به اسقف اعظم روم نگاشت و در آن با اشاره به مريم و عيسى ايمان خود را به جميع انبياى گذشته بيان نمود . « 2 »\r\nيكى ديگر از مخاطبان رسول خدا صلى الله عليه و آله و سلم نجاشى حاكم حبشه بوده است . حامل اين نامه عمرو بن اميهء ضمرى است . در متن نقل شده كه نسبت به برخى از نامه‌هاى ديگر مفصل است ، آمده است كه عيسى بن مريم روح الله و كلمه‌اى است كه بر مريم القا شده و مريم به او باردار گشته ، درست همانگونه كه آدم به دست خداوند و نفخ روح در او خلق شد . اينها مضمون آيات قرآنى بود . در ادامهء نامه آمده : « من عمو زاده‌ام جعفر را به همراه چند نفر فرستاده‌ام . زمانى كه نزد تو آمدند از تجبّر دورى گزين » .\r\nاز اين قسمت نامه چنين بر مىآيد كه گويا اين نامه در همان سال هجرت مسلمانان به حبشه ، يعنى سال پنجم بعثت نوشته شده است ، در حالى كه دعوت ملوك و امراء مربوط به پس از حديبيه بوده و روات نيز نامهء مزبور را همان نامه‌اى دانسته‌اند كه عمرو بن اميه به حبشه برده است . اين ممكن است كه قسمت اخير نامه ، در اصل ، توصيهء جديدى در برخورد ملايم با مهاجران بوده است . بايد توجه داشت كه مهاجران در سال هفتم بازگشته‌اند ، و بنابر اين با توجه به آنچه در آخر نامه آمده ، ممكن است كه سفارشات عمرو بن اميه و نامهء مزبور پس از بدر باشد ، زمانى كه قريش تلاش جديدى را براى باز گرداندن مهاجران داشته‌اند .\r\nدربارهء اين كه نجاشى حبشه در سالهاى نخست بعثت و بعدها در اواخر دورهء هجرت چه كسانى بوده‌اند ، اختلاف نظر وجود دارد . گفته‌اند كه يكى از نجاشىها ، همان است كه مهاجران را به گرمى پذيرفته و دعوت به اسلام را قبول كرده و حتى پس از درگذشت او ،\r\n\r\n\r\n","description":"","footnote":"\r\n( 1 ) . مكاتيب الرسول ، ج 1 ، صص 105 - 114\r\n( 2 ) . طبقات الكبرى ، ج 1 ، ص 276\r\n","page_name":" 598 ","page_number":598},
  {"content":"\r\n\r\nرسول خدا صلى الله عليه و آله و سلم از مدينه بر او نماز خوانده است . اما نجاشىِ پس از وى ، در برابر دعوت رسول خدا صلى الله عليه و آله و سلم پاسخ رد داده و حتى نامهء آن حضرت را پاره كرده است . « 1 » اخبار فراوانى دربارهء نجاشى مسلمان شده و رفتار او با مهاجران و علاقمنديش نسبت به رسول خدا صلى الله عليه و آله و سلم در مصادر اسلامى آمده است . او در پاسخ رسول خدا صلى الله عليه و آله و سلم هداياى زيادى براى آن حضرت ارسال كرد .\r\nحارث بن ابى شمر حاكم غسانى شام كه از طرف قيصر روم بر دمشق و نواحى آن حكومت مىكرد و محل استقرارش در جولان بود ، يكى ديگر از ملوكى است كه به اسلام دعوت شده است : « بسم الله الرحمن الرحيم ، الى الحارث بن ابى شمر ، سلام على من اتّبع الهدى و آمن به و صدق ، و انى ادعوك ان تؤمن بالله وحده لا شريك له ، يبقى ملكك » . « 2 » مضمون نامه آن بود كه اگر ايمان آورى پادشاهيت بر جاى مىماند . شجاع بن وهب اسدى نامه را به حارث رساند ، اما وى از تعبير آخر نامه به شدت عصبانى شد و گفت كه با سپاهى به سراغ او خواهد آمد حتى اگر در يمن باشد .\r\nنامه‌اى نيز به هوذة بن على حنفى ( قاعدتاً از بنى حنيفه ) حاكم يمامه نگاشتند . آن حضرت او را به قبول اسلام فرا خوانده و با اشاره به غلبهء دين او در آينده ، از وى خواستند تا اسلام را بپذيرد و آنچه را تحت سلطه دارد حفظ كند . سليط بن عمرو ، حامل نامهء رسول خدا صلى الله عليه و آله و سلم بود . او در برابر دعوت پيامبر صلى الله عليه و آله و سلم ضمن نامه‌اى با اشاره به قوت ادبى خود ، به آن حضرت نوشت : عرب احترام فراوانى به من مىگذارد ، بهتر است مرا در كار خود شريك گردانى تا از تو پيروى كنم . « 3 » شركت مورد نظر بر اساس تصور نادرست هوذه نسبت به نبوّت بود ، چيزى كه بعدها مسيلمهء كذاب با مطرح كرده « شركت در نبوّت » خواستار آن شده بود .\r\nمنذر بن ساوى از اشراف بحرين ، يكى ديگر از مخاطبين رسول خدا صلى الله عليه و آله و سلم بود كه علاء بن حضرمى نامهء دعوت رسول خدا صلى الله عليه و آله و سلم را به وى رساند . او متأثر از دين مجوسى بوده است . وى در پاسخ نامهء رسول خدا صلى الله عليه و آله و سلم نوشت : من نامهء شما را براى مردم بحرين خواندم ، برخى از آنها اسلام را دوست داشته و آن را پذيرفتند و برخى آن را قبول نكردند .\r\nدر سرزمين من يهوديان و مجوسيانى هستند ، دربارهء آنها اگر دستورى داريد بفرماييد » . به\r\n\r\n\r\n","description":"","footnote":"\r\n( 1 ) . مكاتيب الرسول ، ج 1 ، صص 128 - 118 ؛ در ادامه نامه‌هاى ديگرى نيز از رسول خدا صلى الله عليه و آله و سلم به نجاشى نقل شده است .\r\n( 2 ) . السيرة الحلبيه ، ج 3 ، ص 286 ؛ مكاتيب الرسول ، ج 1 ، ص 134\r\n( 3 ) . مكاتيب الرسول ، ج 1 ، ص 138\r\n","page_name":" 599 ","page_number":599},
  {"content":"\r\n\r\nهر روى منذر از معدود كسانى است كه دعوت رسول خدا صلى الله عليه و آله و سلم را پذيرفته است .\r\nجيفر و عبد فرزندان جلندى حاكمان عمان ، در سال هشتم هجرت دعوت به اسلام شدند . ابوزيد يا عمرو بن عاص حامل نامهء رسول خدا صلى الله عليه و آله و سلم براى دعوت آنها به اسلام بوده است . نقل مفصلى از مذاكرهء عمرو بن عاص با آنها نقل شده و در انتهاى آن آمده است كه اسلام را پذيرفتند . از نقل مزبور چنين بر مىآيد كه آنها قصد داشتند تا موضع قريش را نسبت به اسلام بدانند . در آنجا عمرو گويد : آنها برخى از روى علاقمندى و گروهى نيز به اجبار اسلام را پذيرفتند و مقاومت قريش درهم شكسته شد . « 1 »\r\nدر جزيرة العرب نظام ملوكى وجود نداشت ، بلكه در مناطق مختلف ، رؤساى برخى از قبايل در حكم حاكم محل بوده‌اند ، بويژه اگر از ناحيهء دولت ساسانى نيز مورد تأييد و تقويت بودند . نوع نامه‌هايى كه به اين افراد نوشته شده با واكنشِ مثبت همراه بوده و محتمل است كه آنها از قدرت اسلام اخبار قابل توجهى داشته و دست كم خواسته‌اند تا احتياط را حفظ كنند . اين مسأله در مورد برخى حاكمان عرب نواحى شامات نيز صادق است .\r\nيكى از آنها فروة بن عمرو جذامى حاكم شهر معان است . او اسلام را پذيرفت و هدايايى براى آن حضرت فرستاد . از متن نامهء چنين به دست مىآيد كه قبل از آن كه رسول خدا صلى الله عليه و آله و سلم نامه‌اى به او بنويسد ، او نماينده‌اى نزد آن حضرت فرستاده بود . متن نامهء پيامبر به او چنين بود : « من محمّد رسول الله الى فروة بن عمرو ؛ أما بعد ، فقد قدم علينا رسولك و بلغ ما به ، خبر عما قِبلكم ، و اتانا باسلامك ، و ان الله هداك بهدى ان اصالحات و اطعت الله و أقمت الصلاة و آتيت الزكاة » « 2 »\r\nنامه‌اى نيز براى اسقف نجران نوشته شد : « باسم إله ابراهيم و اسحاق و يعقوب ؛ من محمّد النبى رسول الله الى اسقف نجران ، اسلم انت ، فانى احمد اليك إله ابراهيم و اسحاق و يعقوب ، اما بعد : فانى ادعوكم الى عبادة الله من عبادة العبّاد و ادعوكم الى ولاية اللّه من ولاية العباد ، و ان ابيتم فالجزية ، فان أبيتم آذنتكم بحرب والسلام . » « 3 »\r\nارسلت شمار فراوانى هم نامه عوت براى قبايل مهم و اشخاص صاحب نفوذ نوشته شد . يكى از آنها اكثم بن صيفى از رؤساى بنى تميم است . « 4 » زياد بن جهور از لخميان شام\r\n\r\n\r\n","description":"","footnote":"\r\n( 1 ) . مكاتيب الرسول ، ج 1 ، صص 151 - 149\r\n( 2 ) . طبقات الكبرى ، ج 1 ، ص 281 ؛ مكاتيب الرسول ، ج 1 ، صص 153 - 152\r\n( 3 ) . البداية و النهايه ، ج 5 ، ص 53 ، مكاتيب الرسول ، ج 1 ، ص 157\r\n( 4 ) . مكاتيب الرسول ، ج 1 ، ص 155\r\n","page_name":" 600 ","page_number":600},
  {"content":"\r\n\r\nكه از متنفذان آن ديار بود به اسلام دعوت شد . « 1 » قبيلهء بكر بن وائل نيز نامهء دعوتى در يافت داشت ، جز آنكه به دليل بيسوادى عمومى كسى نتوانست آن را بخواند تا آنكه مردى از بنى ضبيعه آن را خواند ! بعدها نسل اين فرد را « بنو الكاتب » گفته‌اند ! از اين نامه يك جملهء كوتاه نقل شده كه شايد همهء نامه همين بوده است : من محمّد رسول الله الى بكر بن وائل :\r\nاسلموا تسلموا . « 2 »\r\n\r\nخيبر آخرين سنگر يهوديان حجاز\r\nخَيبر منطقه‌اى حاصلخيز ، با آبى و آبادانى فراوان ، از بهترين مناطق حجاز است . بيشترين محصول آن خرما بوده و وفور اين محصول تا اندازه‌اى بود كه بردن خرما به خيبر مورد طعنه بوده است . « 3 » منطقهء مزبور در حدود 165 كيلومترى شمال مدينه - در راه شام - قرار داشته و مركز فعلى آن شهر « الشُرَيْف » است . « 4 » در آن زمان كه يهوديان به جزيرة العرب آمدند ، بخشى نيز در خيبر سكونت گزيدند و به دليل امكانات اقتصادى آن ، به صورت يك قدرت بسيار قوى درآمدند . آنان قلعه‌هاى مستحكمى ساخته و با حفظ ذخيره‌هاى خوراكى و سلاح فراوان ، خود را به صورت قدرتى شكست ناپذير و مقاوم در آورده بودند . اين منطقه ، بازار ساليانه‌اى داشت كه در روزهاى نخست ربيع الاول برپا شده و عنوان آن « سوق نطات خيبر » بود . در نزديكى آنها قبيلهء غطفان زندگى مىكردند كه از حاميان اين بازار بوده و وسائل امنيت كسانى كه به بازار مىآمدند را فراهم مىكردند . « 5 »\r\nطبيعى چنان بود كه ميان آنان و يهوديان مدينه رفت و شدهايى وجود داشته باشد .\r\nچنان كه پس از بيرون راندن بنى النضير ، شمارى از آنان ، و در رأسشان ، حُيى بن اخطب در ميان خيبريان باقى ماند . وى در جريان احزاب ، در مدينه در ميان قريظيان ماند و همراه آنها اسير شده و به هلاكت رسيد . كسان ديگرى از بنى النضير در ماجراى احزاب دست داشتند كه به خيبر بازگشتند . يكى از آنان سلّام بن ابى الحقيق بود ، كسى كه در داخل خيبر به دست چند نفر از مسلمانان خزرجى كشته شد . « 6 » ما قبل از اين ، دربارهء كشتن وى سخن گفته‌ايم .\r\nحسّان بن ثابت ضمن شعرى از نفوذ مسلمانان در عمق خاك يهود و كشتن ابن ابى الحقيق ياد مىكند :\r\n\r\n\r\n","description":"","footnote":"\r\n( 1 ) . همان ، ص 165\r\n( 2 ) . همان ، ص 166\r\n( 3 ) . مثل بردن زيره به كرمان .\r\n( 4 ) . نك : معجم المعالم الجغرافيه فى السيرة النبويه ، ص 118 . ميان مدينه و الشريف 163 كيلومتر فاصله است .\r\n( 5 ) . فى شمال غرب الجزيره ، حمد جاسر ، ص 236\r\n( 6 ) . نك : السيرة النبويه ، ابن هشام ، ج 3 ، ص 273 ؛ سبل الهدى والرشاد ، ج 6 ، صص 164 - 162\r\n","page_name":" 601 ","page_number":601},
  {"content":"\r\n\r\n حتى اتَوْكُمْ فى محلّ بلادكم * فَسَقَوْكُمُ حتفاً ببيضٍ ذُفَّف « 1 » \r\nبنابراين درگيرى مسلمانان مدينه با خيبريان از پس از جنگ احزاب آغاز شده و آنان در انديشهء يك رويارويى با مسلمانان بودند . پس از صلح حديبيه ، يهوديان در وضع دشوارترى قرار گرفتند ، زيرا امكان استفاده از نيروى قريش و يا همپيمانان آن را نداشتند . با اين حال ، برخى قبايل عرب كه در اطراف خيبر بودند ، در دشمنى با اسلام با آنان همداستان بود ، و در اين وقت مذاكراتى ميان آنان و خيبريان در جريان بود . از آن جمله قبيلهء بنى سعد بود كه در اطراف خيبر سكونت داشت .\r\nبه روايت واقدى ، رسول خدا صلى الله عليه و آله و سلم از همراهى آنان با اهل خيبر آگاهى يافت و شنيد كه آنان قصد كمك به يهوديان را دارند . پس از آن در رمضان سال ششم ، امام على عليه السلام را همراه يكصد نفر بدان سوى فرستاد . آنها در منطقهء هَمَج كه چاهى در ميان خيبر و فدك بود به جاسوسى از قبيلهء مذكور برخوردند . او براى حفظ جان خود مجبور شد تا مسلمانان را تا محل چراگاه بنى سعد هدايت كند . مسلمانان بر شتران و گوسفندان يورش برده ، شمار زيادى از آنها را - شامل پانصد شتر و هزار گوسفند - به غنيمت گرفتند . چوپانان فرارى خبر هجوم مسلمانان را به بنى سعد رسانده و بدين ترتيب جمعيت آنان متفرق گرديد . در اين نقل آمده كه جاسوس مزبور برادرزادهء رئيس قبيلهء بنى سعد بود . او براى بردن پيام رئيس طايفهء خود به سوى خيبر مىرفت . در نقلى از رئيس طايفهء بنى سعد آمده است كه حتى پس از اين حمله تصور نمىكرده است كه مسلمانان به خيبر حمله كنند ، زيرا در آنجا قلعه‌هاى مستحكم غير قابل نفوذى بوده است . « 2 » به هر روى اين حركت نيز ضربه‌اى ديگر بر يهوديان خيبر بود .\r\nاقدام ديگر مسلمانان در خيبر ، اعزام يك گروه سه نفره براى بدست آوردن آگاهى از وضعيت خيبر بود . رسول خدا صلى الله عليه و آله و سلم عبد الله بن رواحه را همراه دو نفر ديگر به خيبر فرستاد و آنان توانستند در اقامت سه روزه خود آگاهىهايى بدست آوردند . در آن زمان يسير يا اسير بن رزام « 3 » كوشيد تا با تحريك قبيلهء غَطَفان كه مسكنشان در همان نزديكى خيبر بود ، جنگى را بر مدينه تحميل كند . زمانى كه اين خبر به پيامبر صلى الله عليه و آله و سلم رسيد ، آن حضرت عبد الله بن رواحه را همراه سى نفر به سوى خيبر فرستاد . آنان با گرفتن تأمين نزد اسَير رفته و اظهار كردند كه اگر نزد رسول خدا صلى الله عليه و آله و سلم آيد او را حاكم خيبر خواهد كرد . اسير\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 3 ، ص 276\r\n( 2 ) . المغازى ، ج 2 ، صص 563 - 562 ؛ سبل الهدى والرشاد ، ج 6 ، صص 155 - 154\r\n( 3 ) . ابن هشام « يسير » ضبط كرده است ؛ و در متن واقدى زرام آمده .\r\n","page_name":" 602 ","page_number":602},
  {"content":"\r\n\r\nبا وجود مخالفت برخى از يهوديان پذيرفت و همراه گروهى از يهود عازم مدينه شد . پس از آنكه چندى از خيبر دور شدند ، اسير پشيمان شد . عبد الله بن انيس كه مراقب او بود ، به محض ديدن آثار ندامت در وى ، شمشيرش را كشيد و بر وى حمله كرد . مسلمانان ديگر نيز نبرد را آغاز كردند . پس از خاتمهء درگيرى ، تنها يك يهودى توانست بگريزد . « 1 » بدين ترتيب يكى ديگر از رهبران يهود به قتل رسيد .\r\nاقدامات مزبور مربوط به پيش از پيمان حديبيه بود . اما پس از امضاى معاهدهء صلح ، رسول خدا صلى الله عليه و آله و سلم با آرامش بيشترى به كار يهوديان خيبر كه پشتوانهء يهوديان مدينه در طول سالهاى پيش از آن بودند ، پرداخت . آن حضرت در صفر سال هفتم - يا آغاز ربيع الاول و يا جمادى الاولى « 2 » و يا محرم « 3 » آن سال - با سپاهى عازم خيبر گرديد . يهوديان خيبر به پشتوانهء نيروهاى نظامى فراوان خود و نيز قلعه‌هاى مستحكم ، انتظار حملهء رسول خدا صلى الله عليه و آله و سلم را نداشتند . زمانى كه آن حضرت از مدينه به راه افتاد ، يهوديان مدينه - كسانى كه تا آن زمان پيمان خود را با مسلمانان نقض نكرده بودند - آنان را از رفتن به خيبر منع كردند . طبيعى بود كه آنها نمىخواستند اين آخرين سنگر يهود در حجاز از بين برود . « 4 »\r\nرسول خدا صلى الله عليه و آله و سلم همراه سپاهش راه شمال را در پيش گرفت . در اين جنگ پرچم ( لواء ) اسلام در دستان على بن ابى طالب عليهما السلام بود و دو رايت ، يكى در دست حباب بن منذر و ديگرى در اختيار سعد بن عباده قرار داشت . « 5 » آن حضرت طى راه از عبد الله بن رواحه كه شاعر بود و صداى دلنشينى داشت ، خواست تا با چند رجز سپاه را به وجد آورد :\r\n والله لولا أنْتَ مااهْتَدَيْنا * و لاتصدّقنا و لاصلَّيْنا \r\n فانزلن سكينةً علينا * و ثبِّت الْاقْدام ان لاقينا \r\nو المشركون قَدْ بَغَوْا علينا « 6 »\r\nدر اين سپاه ، شانزده نفر از زنان مسلمان جهت كمك به مجروحان جنگ ، آن حضرت را همراهى مىكردند . « 7 » طبق سرشمارى زيد بن ثابت در پايان جنگ ، مسلمانان يك هزار و\r\n\r\n\r\n","description":"","footnote":"\r\n( 1 ) . المغازى ، ج 2 ، صص 568 - 556 ؛ السيرة النبويه ، ابن هشام ، ج 3 ص 618 ؛ سبل الهدى والرشاد ، ج 6 ، صص 177 - 176\r\n( 2 ) . نك : طبقات الكبرى ، ج 2 ، ص 106\r\n( 3 ) . السيرة النبويه ، ابن هشام ، ج 3 ، ص 328\r\n( 4 ) . المغازى ، ج 2 ، صص 634 ، 637\r\n( 5 ) . طبقات الكبرى ، ج 2 ، ص 106 ؛ سبل الهدى والرشاد ، ج 5 ، ص 187\r\n( 6 ) . المغازى ، ج 2 ، ص 639 ؛ سلمة بن اكوع نيز به دستور رسول خدا صلى الله عليه و آله و سلم چندى از همين اشعار را خواند ، همان ، ص 638 ؛ سبل الهدى والرشاد ، ج 5 ، ص 182\r\n( 7 ) . السيرة النبويه ، ابن هشام ، ج 3 ، ص 342 ؛ المغازى ، ج 2 ، صص 685 - 684\r\n","page_name":" 603 ","page_number":603},
  {"content":"\r\n\r\nچهار نفر بودند كه دويست اسب سوار ميانشان بود . « 1 » از آنجا كه خيبر از نظر اقتصادى و داشتن غنايم بىشمار وضع مطلوبى داشت ، كسانى به قصد غنيمت قصد همراهى رسول خدا صلى الله عليه و آله و سلم را داشتند ، اما حضرت فرمود : از شما تنها كسانى كه نيت‌شان جهاد است با ما همراهى كنند . « 2 »\r\nگويا آيهء پانزدهم سورهء فتح اشاره به اعرابى است كه در حديبيه تخلّف كردند ، زيرا از روبرو شدن با قريش هراسان بودند ، اما زمانى كه سپاه اسلام به سوى خيبر رفت و تقريباً آشكار بود كه اين سفر غنايمى به همراه خواهد داشت ، اظهار همراهى كردند . از آيه چنين به دست مىآيد كه رسول خدا صلى الله عليه و آله و سلم همراهى آنان را نپذيرفته است . اصولًا غارت ، از اصول زندگى اعراب بود و آنان صرف نظر از آن كه مسلمان باشند ، براى بدست آودن غنايم قصد همراهى داشته‌اند . از آنجا كه رسول خدا صلى الله عليه و آله و سلم تنها نيت جهاد يعنى حركت آزاديبخش اسلامى مورد نظرشان بود ، از كمك احتمالى اين گروه براى خود صرف نظر كرده و مانع از آمدن آنان براى غنيمت شدند . مگر آنكه تنها به نيّت جهاد بيايند .\r\nرسول خدا صلى الله عليه و آله و سلم با استفاده از دو راهنما از قبيلهء اشجع ، راه خيبر را در پيش گرفت ، جز آنكه از آنان خواست تا مسيرى را برگزينند كه سپاه اسلام را در منطقه‌اى حد فاصل شام و خيبر قرار دهد .\r\nدليل اين امر آن بود كه رسول خدا صلى الله عليه و آله و سلم خواست تا ميان قبيلهء غَطَفان كه همپيمانان يهوديان خيبر بودند با قلعه‌هاى خيبر مستقر شود و اجازهء ورود آنان را به قلعه‌ها ندهد .\r\nمسلمانان در طى مسير ، به يكى از عوامل جاسوسى يهود برخوردند . او در ابتدا گفت :\r\nيهوديان خيبر همه آماده و مسلحند و ذخيرهء غذايى چند سال را در داخل قلعه‌ها آماده كرده و كسانى را در پى غطفان فرستاده و آنها نيز به خيبر آمده‌اند . اما پس از بازجويى بيشتر اعتراف كرد كه اين اخبار را مخصوصاً به دستور يهوديان اين گونه بازگو كرده تا مسلمانان را به هراس اندازد . برعكس ، اهل خيبر از آمدن سپاه اسلام سخت وحشت كرده‌اند . « 3 »\r\nواقدى ضمن چند خبر ، اشاره بدين نكته دارد كه يهوديان خيبر ده هزار نفر مسلح داشته‌اند . « 4 » اما چنين چيزى بعيد مىنمايد . گفتنى است كه وقتى رسول خدا صلى الله عليه و آله و سلم به خيبر رسيد\r\n\r\n\r\n","description":"","footnote":"\r\n( 1 ) . المغازى ، ج 2 ، ص 689\r\n( 2 ) . طبقات الكبرى ، ج 2 ، ص 104 ؛ المغازى ، ج 2 ، ص 634 : لايخرجنّ معى الا راغبين فى الجهاد ؛ سبل الهدى والرشاد ، ج 5 ، ص 180\r\n( 3 ) . المغازى ، ج 2 ، صص 641 - 640\r\n( 4 ) - يعقوبى ( ج 2 ، ص 56 ) از چند ده هزار نفر ياد شده كه البته نبايد اين آمارها را به سادگى پذيرفت .\r\n","page_name":" 604 ","page_number":604},
  {"content":"\r\n\r\nيهود براى كار از قلعه‌ها خارج مىشدند كه يكباره چشمشان به سپاه اسلام افتاد . « 1 » اين نشان مىدهد كه آنها آگاهى از آمدن سپاه نداشته و رسول خدا صلى الله عليه و آله و سلم به دقت خبر حركت سپاه را پنهان نگاه داشته است . خيبريان براى حمايت غَطَفانىها به آنان قول دادند تا در صورت شركت‌شان در جنگ ، نيمى از محصول خرماى يك ساله خيبر را به آنان دهند . گفته شده كه آنها پس از شنيدن خبر حمله آماده شده و مرحله‌اى نيز جلو آمدند ، اما از آنجا كه براى خانواده‌هاى خود احساس خطر كردند بازگشتند . « 2 » در نقل واقدى آمده - البته در يك روايت - كه عُيَيْنه با سپاهش تا داخل يكى از قلعه‌ها نيز آمده بود و در آنجا سعدبن عباده وى را صدا كرده با او سخن گفت و پيشنهاد دادن خرماى يك سال خيبر را پس از فتح به او داد تا آنجا را ترك كند . عيينه نپذيرفت . رسول خدا صلى الله عليه و آله و سلم سپاه اسلام را به سوى قلعه‌اى كه غطفانىها در آن بودند هدايت كرده و در آنجا بود كه آنها ناگهان براى خانوادهء خويش احساس خطر كردند و منطقه را ترك نمودند . « 3 »\r\nخيبر منطقهء وسيعى بود كه نخلستانهاى بيشمارى داشت . در آن منطقهء وسيع قلعه‌هاى چندى با فاصله از يكديگر بود كه آنها را حصن مىناميدند . « 4 » برخى از آنها به اندازه‌اى وسيع بودند كه چند قلعهء كوچكتر را در خود جاى داده بود . توان گفت كه گاه مجموعهء چند حصن يك حصن بزرگ را تشكيل مىداد . « نطات » نامى است كه بر چند قلعه شامل قلعهء ناعم ، حصن صعب بن معاذ و قلعة الزبير اطلاق مىشد . « 5 » چنان گفته شده كه حصن مرحب در داخل نطات بوده است . منطقهء نطات در نخستين مرحله مورد حملهء مسلمانان قرار گرفت . دومين منطقه كه مورد حمله قرار گرفت ، منطقهء شقّ بود كه شامل حصن ابَىّ و نزار بود . در جريان فتح نطات ، حصن صعب بن معاذ از قلعه‌هاى بسيار مستحكم بوده كه پس از سه روز بر روى مسلمانان گشوده شده است . « 6 » خود اين قلعه چند اطُم يعنى قلعه‌هاى كوچك داشته است . « 7 » اطم به خانهء بزرگ با ديوارهاى بلند قلعه مانند گفته مىشود .\r\n\r\n\r\n","description":"","footnote":"\r\n( 1 ) . طبقات الكبرى ، ج 2 ، ص 106 ؛ السيرة النبويه ، ابن هشام ، ج 2 ، ص 329 ؛ سبل الهدى والرشاد ، ج 5 ، ص 185\r\n( 2 ) . السيرة النبويه ، ابن هشام ، ج 3 ، ص 330 ؛ المغازى ، ج 2 ، ص 650\r\n( 3 ) . همان ، ج 2 ، ص 651\r\n( 4 ) . اسامى حصون يهوديان به اين ترتيب است : القموص ، ابَىّ ، الاخبيه ، البُزاة ، الزبير ، السلالم ، الصعف ، الظهار ، الكتيبه ، المنزال ، ناعم ، النزار ، النطاة ، وجدة و وطيح .\r\n( 5 ) . المغازى ، ج 2 ، صص 648 ، 658 ؛ شامى از حصن صعب چنين ياد كرده : حصن صعب بن معاذبن نطاة ؛ نك : سبل الهدى ، ج 5 ، ص 189\r\n( 6 ) . المغازى ، ج 2 ، ص 660\r\n( 7 ) . المغازى ، ج 2 ، ص 664\r\n","page_name":" 605 ","page_number":605},
  {"content":"\r\n\r\nواقدى اخبار فراوانى دربارهء قلعهء صعب بن معاذ آورده كه حكايت از بزرگى آن و نيز غنايم فراوانش دارد . پس از گشوده شدن حصون نطات - كه شامل حصن ناعم و حصن صعب بن معاذبوده - يهوديان به قلعة الزبير رفتند . اين قلعه نيز سه روز در محاصره بوده و به كمك يكى از يهوديان فتح شد . با فتح قلعة الزبير ، تمامى حصون نطات فتح شد و رسول خدا صلى الله عليه و آله و سلم دستور داد تا محل لشكرگاه را عوض كنند . « 1 » بدين ترتيب روشن مىشود كه منطقه نطات با منطقهء شق فاصله داشته ، به طورى كه تغيير لشكرگاه ضرورى بوده است .\r\nپس از تغيير محل لشكرگاه ، مسلمانان به سوى « شقّ » رفته‌اند كه خود حصون چندى داشته است . اولين آنها حصن ابىّ بوده است . در آنجا چند نفر از يهوديان مبارز خواستند كه حباب بن منذر و ابودجانه به جنگ آنان رفته به هلاكتشان رساندند . پس از آن سپاه اسلام بر قلعهء مزبور هجوم برد و يهوديان به سمت حصن نزار كه در ناحيهء ديگر از « شق » بود گريخته و در را محكم بستند . « 2 »\r\nاز اينان به عنوان « اشد اهل الشقّ » ياد شده كه مقاومت سختى مىكردند و بالاخره پس از نبردى سخت شكست خوردند . اين آخرين حصنى بود كه با جنگ به دست مسلمانان افتاد .\r\nصفيه دختر حيى بن اخطب كه پس از اسارت آزاد شده و سپس به همسرى پيامبر صلى الله عليه و آله و سلم درآمد ، در اين قلعه به اسارت گرفته شد . دليل آنكه صفيه و چند نفر ديگر تنها اسيران در حصن نزار بودند ، آن بود كه يهوديان زن و فرزندان را از نطات بيرون كرده ، آنجا را تنها براى جنگ اختصاص دادند . پس از تخليهء كامل نطات ، زنان و فرزندان را به كتيبه منتقل كردند . در اين ميان بنى الحقيق چند زن و بچه را كه از جملهء آنان صفيه بود به نزار منتقل كردند ، زيرا گمان مىكردند آنجا بسيار مستحكم است . به همين دليل ، تنها آنان به اسارت درآمدند . « 3 »\r\nپس از سقوط نزار ، سپاه اسلام به سراغ كتيبه ، وطيح و سلالم رفتند . دو قلعهء اخير از آن بنى الحقيق و به همراه قلعهء قموص در شمار قلعه‌هاى كتيبه بوده است . « 4 » زمانى كه سپاه اسلام آمادهء حمله به قلعه‌هاى مزبور شد و ساكنان مطمئن به شكست شدند ، درخواست صلح كردند . آنان همه چيز خويش را تسليم كرده و امنيت يافتند . دو فرزند ابى الحقيق كه بسيارى از اموال خويش را پنهان كرده و على رغم چند بار درخواست پيامبر صلى الله عليه و آله و سلم و اظهار رفع امنيت از آنها در صورت يافتن اموالشان ، قسم ياد كرده بودند كه چيزى ندارند ، وقتى\r\n\r\n\r\n","description":"","footnote":"\r\n( 1 ) . المغازى ، ج 2 ، ص 667 ؛ سبل الهدى والرشاد ، ج 5 ، ص 193 - 191\r\n( 2 ) . المغازى ، ج 2 ، ص 668\r\n( 3 ) . همان ، ج 2 ، ص 669\r\n( 4 ) . طبقات الكبرى ، ج 2 ، ص 106 ، [ و حصون الكتيبه منها : القموص ، و الوطيح والسلالم . 
  ]\r\n","page_name":" 606 ","page_number":606},
  {"content":"\r\n\r\nاموال آنها - شامل پوستى از شتر مملو از جواهرات - يافته شد كشته شدند . در اصل اينان از سران يهود بودند كه سالها در كار تحريك اعراب و يهود بر ضد اسلام فعاليت كرده بودند .\r\nكنانة بن ابى الحقيق به دست محمد بن مَسْلمه داده شد ، تا در برابر برادرش كه در يكى از حملات به قلعه‌ها شهيد شده بود ، كشته شود . « 1 »\r\nغزوهء خيبر صحنه‌اى ديگر از دليرىهاى امام على عليه السلام است . اين بار ابراز اين دليرى به گونه‌اى بود تا در قياس با ديگر صحابه ، فضيلت و برترى امام و سهم بالاى او در تحولات صدر اسلام در اذهان باقى بماند . در فتح يكى از قلعه‌ها كه به دليل اشارهء خبر مزبور به اسارت صفيه دختر حيى بن اخطب « 2 » بايد قلعهء نزار باشد - رسول خدا صلى الله عليه و آله و سلم صبحگاهان فرماندهى را به ابوبكر سپرد . اما حصن مزبور تا شب گشوده نشد . فرداى آن روز ، رايت در دستان عمر قرار گرفت و باز گشوده نشد . شب روز سوم رسول خدا صلى الله عليه و آله و سلم فرمود : لَاعْطِيَنَّ الرآيةَ غداً رَجُلًا يُحبُّ اللَّهَ و رَسُولَهُ و يُحِبُّه اللّه و رَسُوله . « 3 » صبح روز سوم امام على عليه السلام با سپاه حركت كرده و قلعهء يهوديان گشوده شد . « 4 »\r\nابن اسحاق از ابورافع نقل مىكند كه من در كنار على عليه السلام بودم كه با يك يهودى درگير شد و سپر از دستش افتاد . آن حضرت درِ حِصن برداشت و تا پايان نبرد ، به عنوان سپر از آن بهره گرفت . ابورافع مىگويد : پس از جنگ ، ما هشت نفر كوشيديم تا در را برگردانيم نتوانستيم . « 5 » يكى ديگر از رشادتهاى امام در اين جنگ ، كشتن مَرحب يهودى است كه از شجاع‌ترين خيبريان بوده است . وى كه در جريان سقوط قلعهء سلالم و وطيح بيرون آمد ، « 6 » به دست امام كشته شد و گرچه دربرخى از نقلها آمده است كه محمد بن مسلمه وى را به قتل آورده ، در روايت كسانى چون مسلم ، احمد بن حنبل و ديگران و نيز به تصريح\r\n\r\n\r\n","description":"","footnote":"\r\n( 1 ) - المغازى ، ج 2 ، ص 672\r\n( 2 ) . انساب الاشرف ، ج 2 ، ص 94\r\n( 3 ) . اين سخن پيامبر صلى الله عليه و آله و سلم دربارهء آن حضرت حتى مورد انكار ناصبىترين افراد قرار نگرفته و از صدهاطريق روايى ، گزارش شده است . به نقل طبقات ( ج 2 ، ص 110 ) عمر پس از شنيدن اين سخن گفت : تا آن زمان امارت را دوست نداشتم ! اما با اين سخن علاقمند شدم تا فرماندهى به من واگذار شود . درنقل ابن ابى شبيه آمده كه رسول خدا صلى الله عليه و آله و سلم فرمود : كسى را خواهم فرستاد كه : حتى يفتح الله له ، ليس بفرّار ؛ نك : المصنف ، ج 7 ، ص 396 ؛ شايد كنايه از فرار ديگران باشد .\r\n( 4 ) . المصنف ، ابن ابى شيبه ، ج 7 ، صص 394 - 393 ؛ سبل الهدى والرشاد ، ج 5 ، صص 194 - 193 ؛ السيرة الحلبيه ، ج 3 ، ص 43 ؛ السيرة النبويه ، ابن هشام ، ج 3 ، ص 334 ؛ اين خبر به همين كيفيت در مآخذ متعددى آمده است . در نقل واقدى به جاى ذكر نام ابوبكر و عمر آمده است كه رسول خدا صلى الله عليه و آله و سلم پرچم را به « رجل من اصحابه المهاجر » داد ؛ اما از نام او ياد نشده است ؛ نك : المغازى ، ج 2 ، ص 653 ؛ او در ادامه از امام على عليه السلام وفتح خيبر ياد كرده است .\r\n( 5 ) - السيرة النبويه ، ابن هشام ، ج 3 ، ص 335 ؛ سبل الهدى ، ج 5 ، ص 200 ؛ عيون التواريخ ، ج 1 ، ص 267\r\n( 6 ) . سبل الهدى والرشاد ، ج 5 ، صص 196 - 195\r\n","page_name":" 607 ","page_number":607},
  {"content":"\r\n\r\nابن شاكر خبر درست آن است كه امام على عليه السلام او را كشته است . « 1 » حارث برادر مرحب نيز به دست امام به هلاكت رسيد ، پس از او ، عامر يهودى به مبارزه آمد كه امام او را نيز كشت . « 2 » در اين جنگ پانزده نفر از مسلمانان به شهادت رسيدند . « 3 »\r\nتوجه به دو رخداد كوچك ، اما با ارزش در طى فتح خيبر مناسب مىنمايد . در جريان حملهء به قلعهء ناعم كه در حصن نطاة بوده ، آمده است كه رسول خدا صلى الله عليه و آله و سلم فرمود : تا پيش از دستور او كسى جنگ را آغاز نكند . على رغم اين دستور ، مردى از قبيلهء اشجع بر يك يهودى حمله كرد و در نهايت به دست مرحب يهودى كشته شد . به رسول خدا صلى الله عليه و آله و سلم خبر دادند كه فلان شخص شهيد شد . حضرت فرمود : آيا پس از آن كه من از جنگ نهى كردم ؟\r\nگفتند : آرى ، فرمود : بهشت بر گناهكار روا نيست . « 4 »\r\nدر نقلى ديگر آمده كه در جريان حصار ، غلامى حبشى از يهوديان به رسول خدا صلى الله عليه و آله و سلم ملحق شده ، اسلام را پذيرفت . او چوپان گوسفندانى بود و پس از مسلمان شدن گفت كه اين گوسفندان امانت در دست من بوده‌اند ، حضرت فرمود تا آنها را به سوى صاحبش براند و باز گردد . « 5 »\r\nپس از خاتمهء جنگ غنايم به دست آمده از جنگ ميان مسلمانان تقسيم شده و خُمْس آن براى پيامبر صلى الله عليه و آله و سلم باقى ماند . يهوديان خيبر بر اساس قراردادى پذيرفتند تا بر روى زمين كار كرده به نخلها برسند . بدين ترتيب منطقهء مزبور در دست خيبريان باقى مانده و سالانه موظف شدند تا مقدارى از محصول خود را به مدينه بفرستد . پس از آن كه طبق قرارداد مزبور نيمى از محصول در اختيار يهود قرار گرفت ، برخى از مسلمانان به زراعت و سبزى كارى آنان تجاوز مىكردند ، يهوديان به حضرت شكايت كردند ، آن حضرت مردم را جمع كرده فرمودند : ما به جان و مال اينان پناه داده و معاهده بسته‌ايم ، همينطور در مورد زمينها نيز با آنان معاهده داريم و نمىتوانيم بيش از حقى كه داريم از آنان بگيريم ، به دنبال آن مسلمانان مجبور شدند تا براى گرفتن هر چيزى پول پرداخت كنند . « 6 »\r\nحصن كتيبه در تخميس اموال بر جاى مانده ، در سهم « الله » قرار گرفت و بدين ترتيب\r\n\r\n\r\n","description":"","footnote":"\r\n( 1 ) . عيون التواريخ ، ج 2 ، صص 267 - 266 ؛ سبل الهدى والرشاد ، ج 5 ، صص 198 - 197 ؛ روايت مسلم واحمدحنبل نيز چنين است كه امام على عليه السلام مرحب را كشته است نك : سبل الهدى ، ج 5 ، صص 200 - 197 ؛ و نيز نك : طبقات الكبرى ، ج 2 ، ص 112 ؛ المصنف ، ابن ابى شيبه ، ج 7 ، ص 393\r\n( 2 ) . عيون التواريخ ، ص 165\r\n( 3 ) . طبقات الكبرى ، ج 2 ، ص 107 ؛ المغازى ، ج 2 ، ص 669\r\n( 4 ) . المغازى ، ج 2 ، ص 649\r\n( 5 ) . همان\r\n( 6 ) . المغازى ، ج 2 ، ص 691\r\n","page_name":" 608 ","page_number":608},
  {"content":"\r\n\r\nمصرف اموال آن در اختيار رسول خدا صلى الله عليه و آله و سلم بود . « 1 » آن حضرت سهم قابل توجهى از غنايم كتيبه را در اختيار فرزندان عبد المطلب قرار داد . « 2 » به نقل واقدى ، جُبَير بن مطعم و عثمان نزد آن حضرت آمدند و از اين كه به فرزندان عبد المطلب اين اندازه داده شده ، گله كردند .\r\nحضرت فرمود : فرزندان عبد المطلب نه در جاهليت و نه در اسلام از من جدا نشدند ، آنان در شعب [ ابى طالب 
  ] همراه من بودند . « 3 »\r\nاموال كتيبه بنابه تقسيم رسول خدا صلى الله عليه و آله و سلم در اختيار بنى هاشم بوده و بعدها ، عمر حاضر شد تا از درآمد آن به يتيمان آنان بدهد . ابن عباس مىگويد : ما نپذيرفتيم و گفتيم : تنها در صورتى كه همهء آن به ما واگذار شود قبول خواهيم كرد . « 4 » در اصل بنى هاشم اين اموال را سهم قطعى خويش مىدانستند . زمانى كه نجدهء خارجى از ابن عباس دربارهء خمس سؤال كرد او گفت : ما اين اموال را حق خود مىدانيم ، اما قوم ما از دادن آن به ما ابا كردند و ما صبر كرديم . « 5 »\r\n« فدك » يكى از مراكز يهوديان بود كه با منطقهء خيبر اندكى فاصله داشت . منطقهء مزبور كه اكنون سرزمينى آباد و « حائط » ناميده مىشود ، « 6 » در سمت جنوبى منطقهء خيبر قرار دارد .\r\nرسول خدا صلى الله عليه و آله و سلم همزمان جنگ با خيبريان ، كسانى را به فدك فرستاد تا آنها را به اسلام دعوت كند . آنان قدرى صبر كردند تا سرنوشت خيبر را بدانند و پس از آن بود كه بدون هيچگونه درگيرى با رسول خدا صلى الله عليه و آله و سلم مصالحه كردند . از آنجا كه منطقهء فدك بدون جنگ در اختيار رسول خدا صلى الله عليه و آله و سلم قرار گرفت ، همانند ديگر غنايم ميان مسلمانان تقسيم نشد و « خالصهء » رسول خدا صلى الله عليه و آله و سلم گرديد . « 7 »\r\nپس از رحلت پيامبر صلى الله عليه و آله و سلم فاطمه عليها السلام به استناد شهادت‌ام ايمن ، على بن ابى طالب عليهما السلام و فرزندانش بر اين كه فدك به آن حضرت واگذار شده از ابوبكر خواست تا آن را به وى باز پس دهد ، اما ابوبكر نپذيرفت . اين مشكل تا قرنها ميان خلفا و علويان وجود داشت و مأمون با استناد به شهادت افراد مذكور ، فقيهان عصر خويش را به دادن رأى به ملكيت فدك از سوى علويان تحريض كرد . « 8 » گرچه پس از مدتى متوكل آن را باز پس گرفت .\r\n\r\n\r\n","description":"","footnote":"\r\n( 1 ) . مكاتيب الرسول ، ج 2 ، ص 537\r\n( 2 ) . طبقات الكبرى ، ج 2 ، ص 108\r\n( 3 ) . المصنف ، ابن ابى شيبه ، ج 7 ، ص 393 ؛ المغازى ، ج 2 ، ص 696 ؛ البداية والنهايه ، ج 4 ، ص 200\r\n( 4 ) . المغازى ، ج 2 ، ص 697\r\n( 5 ) . احكام القرآن ، جصاص ، ج 3 ، ص 78\r\n( 6 ) . المعالم الاثيره ، ص 215\r\n( 7 ) . السيرة النبويه ، ابن هشام ، ج 3 ، ص 353\r\n( 8 ) . تاريخ اليعقوبى ، ج 2 ، ص 469 ؛ ياقوت حى از آنچه بر فدك رفته آورده و اشاره به دستور مأمون براى بازگرداندن آن به اولاد فاطمه عليها السلام كرده است . نك : معجم البلدان ، ج 4 ، ص 240 ؛ براى آگاهىهاى بيشتر به كتاب شهيد صدر تحت عنوان « فدك در تاريخ » مراجعه فرماييد . و نيز نك : الاجهاد والنص ، ص 35 ؛ مكاتيب الرسول ، ج 2 ، صص 580 - 578\r\n","page_name":" 609 ","page_number":609},
  {"content":"\r\n\r\nپس از پايان اين غزوه ، مهاجران حبشه به رهبرى جعفربن ابى طالب عليهما السلام ، پس از پانزده سال به مدينه بازگشتند . بازگشت آنان به مدينه ، در پى نامه‌اى بود كه رسول خدا صلى الله عليه و آله و سلم به نجاشى فرستاده و از او خواسته بود تا وسايل بازگشت مهاجران را فراهم كند . پيامبر صلى الله عليه و آله و سلم با ديدن جعفر فرمود : نمىدانم به فتح خيبر خوشنود باشم يا به قدوم جعفر . آنگاه پيشانى جعفر را بوسيد . « 1 »\r\nمدتى بعد در مدينه ، عمر به خانهء دخترش حفصه آمد ، و در آنجا به اسماء همسر جعفر گفت : سبقناكم بالهجره ، ما با هجرت از شما پيشى گرفتيم ، پس ما به پيامبر صلى الله عليه و آله و سلم سزاوارتريم .\r\nاسماء بر او خشم گرفت و گفت : شما در نزد پيامبر صلى الله عليه و آله و سلم بوديد ، گرسنگانتان را سير مىكرد و جاهلان شما را تعليم مىداد ، اما ما ، در سرزمينى دور بوديم ، و براى خدا و رسول تحمل كرديم ، به خدا سوگند چيزى نمىخورم و نمىآشامم تا سخن تو را به پيامبر صلى الله عليه و آله و سلم بگويم .\r\nرسول خدا صلى الله عليه و آله و سلم با شنيدن سخنان آنها فرمود : او نسبت به من سزاوارتر از شما نيست . او و اصحابش فقط يك هجرت كردند و شما دو هجرت داشتيد . « 2 »\r\n\r\nرخدادهاى پس از فتح خيبر تا فتح مكه\r\nپيمان حديبيه فرصت مبارزهء مسلمانان را بر ضد قبايل حجاز فراهم كرد ، همانگونه كه راه را براى توسعه دعوت اسلامى آماده ساخت . سيره نگاران از چندين سريه ياد كرده‌اند كه در فاصله فتح خيبر تا فتح مكه رخ داده است . يكى از سرايا ، سريه بشير بن سعد بود كه همراه سى تن به سوى بنى مرّه رفت . اين طايفه در نزديكى فدك زندگى مىكردند . مسلمانان در آغاز موفق شدند تا گوسفندان و شترانى را به غنيمت گيرند ، اما در راه بازگشت مورد حمله قرار گرفته و جز بشير بن سعد همه گريختند . او خود را به فدك رساند و پس از چند روز به مدينه بازگشت . رسول خدا صلى الله عليه و آله و سلم غالب بن عبد الله را همراه دويست نفر بدان سوى گسيل داشت . آنها موفق به شكست دشمن شدند .\r\nدر اين سريه اسامة بن زيد مردى را تعقيب كرد و زمانى كه به او رسيد ، با آن كه آن مرد اظهاراسلام كرد وى را به قتل رساند . پس از آن كه رسول خدا صلى الله عليه و آله و سلم اين خبر را شنيد ، وى را سخت نكوهش كرد . اسامه گفت : او از ترس اظهار اسلام كرد . حضرت فرمودند : مگر تو\r\n\r\n\r\n","description":"","footnote":"\r\n( 1 ) - المغازى ، ج 2 ، ص 683 ؛ تاريخ اليعقوبى ، ج 2 ، ص 56 ؛ طبقات الكبرى ، ج 2 ، ص 108\r\n( 2 ) . اسدالغابه ، ج 5 ، ص 396 ؛ سبل الهدى والرشاد ، ج 5 ، ص 211 ؛ المعجم الكبير ، ج 24 ، ص 140 و در صفحهء 153 آمده : اسماء به رسول خدا صلى الله عليه و آله و سلم فرمود : كسانى مىپندارند كه ما از مهاجران نيستيم ؛ رسول خدا صلى الله عليه و آله و سلم فرمود : كذب ذاك ، لكم هجرتان ، هاجرتم الى النجاشى و هاجرتم الىّ .\r\n","page_name":" 610 ","page_number":610},
  {"content":"\r\n\r\nقلب او را شكافتى و دانستى صادق بود يا دروغگو ؟ « 1 »\r\nدر اينجا توجه به دو نكته مهم است . يكى آن كه هر كافرى تنها با اظهار شهادتين جان و مالش در امان قرار مىگيرد و هيچ كس حق ندارد تا به او آسيبى برساند . به عبارت ديگر ، هر كافرى با اظهار شهادتين از تمام حقوق يك مسلمان برخوردار مىشود . نكته دوم استفادهء نامطلوبى است كه اسامه بعدها از اين تجربه كرد . او گفت : هيچ گاه با كسى كه شهادت به توحيد و رسالت دهد ، جنگ نخواهد كرد . وى اين مسأله را به عنوان توجيه عدم شركت در غزوات اميرمؤمنان عليه السلام با مخالفانش مطرح مىكرد . چنين نتيجه‌اى روا نيست ، زيرا خداوند در سورهء حجرات دستور مىدهد كه بايد در برابر باغى از دو گروه مسلمان ايستاد و جنگ كرد تا حكم خدا را بپذيرد . استدلال اسامه را ديگر « قاعدين » نيز مطرح مىكردند . « 2 »\r\nغالب بن عبد الله سريه ديگر را شامل يك صد و سى نفر براى حمله به بنى عبد بن ثعلبه رهبرى كرد . در اين سريه نيز شمارى از دشمنان به هلاكت رسيده و غنايمى به دست مسلمانان افتاد . اينان در نجد سكونت داشتند . « 3 » ابن سعد گويد : واقعهء مربوط به اسامه در اين غزوه بوده است . سريهء ديگر با فرماندهى بشيربن سعد به سوى منطقهء خباب در نزديكى خيبر و وادى القرى بود . اين سريه در پى گزارشى كه فردى از قبيلهء اشجع براى رسول خدا صلى الله عليه و آله و سلم آورد فرستاده شد . وى گفت : گروهى از غطفانىها به تحريك عيينه با همراهى برخى ديگر قصد حمله به مدينه را دارند . رسول خدا صلى الله عليه و آله و سلم اين سپاه سيصد نفرى را با يك راهنما بدان سوى فرستاد . آنان موفق به شكست شمارى از دشمن و گرفتن غنايم آنان شدند ، اما وقتى به محل اصلى دشمن رسيدند آنان به كوهها پناه برده و متفرق شده بودند . « 4 »\r\nعمرة القضا رسول خدا صلى الله عليه و آله و سلم در ذى قعدهء سال هفتم ، به دليل ممانعت قريش از عمرهء مسلمانان در سال ششم ، عازم « عمرة القضا » شد . آن حضرت دستور داد تا يكصد اسب و نيز سلاح فراوان آماده و حركت كنند . حضرت دربارهء علت حمل سلاح با وجود معاهدهء حديبيه فرمود : ما سلاحها را به داخل حرم نمىبريم و البته براى خطرات احتمالى بايد سلاحها در دسترس\r\n\r\n\r\n","description":"","footnote":"\r\n( 1 ) . المغازى ، ج 2 ، 725 - 723\r\n( 2 ) . نك : تاريخ تحولات دولت و خلافت ، صص 146 - 143\r\n( 3 ) . طبقات الكبرى ، ج 2 ، ص 119\r\n( 4 ) . طبقات الكبرى ، ج 2 ، ص 120 ؛ المغازى ، ج 2 ، صص 728 - 729\r\n","page_name":" 611 ","page_number":611},
  {"content":"\r\n\r\nما باشد . « 1 » آن حضرت سلاحها را تا نزديكى محلى كه علائم حرم نصب شده بود بردند . در آنجا دويست نفر را به نگاهبانى سلاحها گماشت و وارد حرم شد . « 2 » مشركان مكه با شنيدن خبر آمدن مسلمانان مصمم شدند تا برفراز كوههاى مكه بروند و اظهار كردند كه حتى به مسلمانان نگاه نيز نخواهند كرد . « 3 » با اين حال ، كسانى از آنها در كنار دارالندوه صف كشيدند تا آن حضرت را ببينند . « 4 » رسول خدا صلى الله عليه و آله و سلم در جمع ياران خويش و در حالى كه سخت مراقب آن حضرت بودند ، « 5 » وارد مكه شد . عبد الله بن رواحه كه لگام شتر رسول خدا صلى الله عليه و آله و سلم را در دست داشت چنين مىخواند :\r\n خلوا بنى الكفّار عن سبيله * انّى شهدت انّه رسوله \r\n حقاً و كل الخير فى سبيله * نحن قتلناكم على تأويله \r\n كما ضرناكم على تنزيله * ضرباً يزيل الهام عن مقيله \r\nو يذهل الخليل عن خليله « 6 »\r\nابن اسحاق نيز اشعار مزبور را با اندك اختلافى نقل كرده و ابن هشام افزوده است : تعبير « نحن قتلناكم على تأويله » تا آخر ابيات از عمارياسر است كه در روزى جز اين روز گفته ؛ [ مىدانيم كه عمار اين اشعار را در صفين مىخواند و ابن هشام نخواسته از آن ياد كند 
  ] ابن هشام مىافزايد : دليلش آن است كه مقصود ابن رواحه مشركان بوده و آنان « تنزيل » را قبول نداشتند ؛ طبعأ با كسى بر « تأويل » مىجنگند كه تنزيل را پذيرفته باشد ! « 7 » اشعار مزبور در آثار ديگر نيز آمده « 8 » و محقق « طبقات فحول الشعراء » گفته است : مقصود از تأويل ، يعنى « ما يؤول اليه نبأ الله » نه تأويل قرآن . در اين صورت اشكال ابن هشام وارد نيست . اين نكته\r\n\r\n\r\n","description":"","footnote":"\r\n( 1 ) . المغازى ، ج 2 ، ص 733 ؛ سبل الهدى والرشاد ، ج 5 ، ص 289\r\n( 2 ) . پس از آنكه مسلمانان عمره را انجام دادند ، دويست نفر به جاى اين افراد براى نگاهبانى از سلاحهااعزام شدند . نك : المغازى ، ج 2 ، ص 740 ؛ سبل الهدى ، ج 5 ، ص 294\r\n( 3 ) . المغازى ، ج 2 ، ص 734\r\n( 4 ) . السيرة النبويه ، ابن هشام ، ج 3 ، ص 369\r\n( 5 ) . طبقات الكبرى ، ج 2 ، ص 121 ، [ والمسلمون متوحشون السيوف محدقون برسول الله 
  ]\r\n( 6 ) . اى فرزندان كافران از راه محمد كنار رويد كه من شهادت مىدهم كه او رسول خداست . رسول بر حق خدا ، و تمام خوبيها در راه اوست . ما بر تأويل با شما مىجنگيم همانگونه كه بر تنزيل با شما جنگيديم ، ضربه‌هايى كه سرها را از هم جدا مىكند و دوست را از دوست باز مىدارد ؛ المغازى ، ج 2 ، ص 736 ؛ طبقات الكبرى ، ج 2 ، صص 122 - 121 . واقدى و ابن سعد مىگويند : عمر به خواندن اشعار در حرم اعتراض كرد و رسول خدا صلى الله عليه و آله و سلم فرمود : عمر ، من خود اشعار را مىشنوم ! ترمذى نيز اشتباه ديگرى كرده گفته است : قصه مربوط به كعب بن مالك است چون عبد الله بن رواحه در موته شهيد شده بود ؛ غافل از آن كه موته بعد از « عمرة القضاء » است ؛ نك : سبل الهدى و الرشاد ، ج 2 ، ص 299\r\n( 7 ) . السيرة النبويه ، ابن هشام ، ج 3 ، صص 372 - 371\r\n( 8 ) . طبقات فحول الشعراء ، ج 1 ، ص 224 ؛ مختصر تاريخ دمشق ، ج 12 ، ص 154\r\n","page_name":" 612 ","page_number":612},
  {"content":"\r\n\r\nمسلم است كه عمار نيز اشعار مزبور را در صفين در برابر سپاه معاويه مىخوانده است . « 1 »\r\nمشركان مىگفتند : قومى به مكه مىآيند كه گرماى يثرب آنان را سست كرده ؛ لذا رسول خدا صلى الله عليه و آله و سلم به اصحابش دستور داد تا در سه شوط طواف آهسته بدوند ( هروله ) تا مشركين قدرت آنها را ببينند . « 2 »\r\nرسول خدا صلى الله عليه و آله و سلم پس از طواف و سعى ، وارد كعبه شد تا آنگاه كه بلال بر بام كعبه اذان گفت . در آن لحظه عكرمه فرزند ابوجهل گفت : خداوند با كشته شدن پدرم ، اين كرامت را نصيب او كرد تا طنين صداى اين بنده را در بالاى كعبه نشنود . سهيل بن عمرو و چند نفر ديگر از رجال قريش كه اين صحنه را ديدند از خشم يا خجلت صورتشان را پوشاندند . « 3 » پس از خاتمهء مهلت ، سهيل نزد حضرت آمد و از ايشان خواست تا مكه را ترك كند . پس از آن رسول خدا صلى الله عليه و آله و سلم به ابورافع فرمود تا فرمان كوچ از مكه اعلام كرده بگويد كه هيچ كس در مكه نماند . « 4 »\r\nرسول خدا صلى الله عليه و آله و سلم پيش از خروج از مدينه ، ابورافع را به مكه فرستاده بود تا « ميمونه » « 5 » را به عقد وى درآورد . آن حضرت پس از خاتمهء اعمال ، از مشركان خواست تا اجازه دهند به اين مناسبت وليمه‌اى به آنان بدهد ، اما آنان نپذيرفتند و از وى خواستند تا هرچه زودتر از مكه بيرون برود . ابن هشام از عبيده نقل مىكند كه آيهء 24 سورهء فتح دربارهء اين عمرهء حضرت نازل شد . « 6 » اين عمره تحقق خواب رسول خدا صلى الله عليه و آله و سلم بود كه آن حضرت پيش از حركت ازمدينه به حديبيه ديده بود .\r\nپس از عمرة القضا نيز چند سريهء ديگر به سوى مناطق مختلفى فرستاده شدند . از جمله پانزده نفر از مسلمانان به فرماندهى كعب بن عمير غِفارى به سوى منطقهء « ذات اطلاح » رفتند . گفته شده كه ذات اطلاح در آن سوى وادى القرى يعنى منطقهء شمال حجاز در حوالى خيبر بود . كسانى با توجه به وجود منطقه‌اى به همين نام در فلسطين ، محل سريهء\r\n\r\n\r\n","description":"","footnote":"\r\n( 1 ) . وقعة صفين ، ص 341\r\n( 2 ) . طبقات الكبرى ، ج 2 ، ص 123 ؛ سبل الهدى والرشاد ، ج 5 ، ص 292 ؛ السيرة النبويه ، ابن هشام ، ج 3 ، ص 371 ؛ حضرت فرمود : خداوند رحمت كند كسى را كه از خود قوت نشان دهد .\r\n( 3 ) . المغازى ، ج 2 ، ص 738 ؛ سبل الهدى والرشاد ، ج 5 ، ص 294 ؛ در برخى از نقلها آمده كه آنان اجازه ورودبه كعبه را ندادند گرچه بلال يك بار بر بام كعبه اذان گفت .\r\n( 4 ) . به بلال نيز فرمود تا بگويد قبل از غروب آفتاب حتى يك نفر از مسلمانان در مكه نماند ؛ المنتخب من ذيل المذيل ، ص 517\r\n( 5 ) . وى يكى از همسران رسول خدا صلى الله عليه و آله و سلم بود كه تا سال 61 هجرى زنده ماند .\r\n( 6 ) . السيرة النبويه ، ابن هشام ، ج 3 ، صص 273 - 272\r\n","page_name":" 613 ","page_number":613},
  {"content":"\r\n\r\nمزبور را در آنجا دانسته‌اند . « 1 » آنان به جز يك نفر ، طى درگيرى با دشمن كه به ماهيت آنان در كتب سيره اشاره نشده به شهادت رسيدند . « 2 » اينان بايد پيشقراولان جنگ موته در منطقهء شام باشند .\r\nقبيلهء هوازن نيز از جمله قبايل سركش و توطئه‌گر بر ضد اسلام بود . عناد آنها تا آن اندازه بود كه حتى پس از فتح مكه به مقاومت خويش ادامه دادند . رسول خدا صلى الله عليه و آله و سلم در ربيع الاول سال هشتم يك گروه بيست و پنج نفرى را به فرماندهى شجاع بن وهب اسدى به سوى طايفهء بنى عامر فرستاد تا بر آنان ضربتى زده بازگردند و آنان چنين كردند . « 3 » شجاع بن وهب يكى از رسولان پيامبر صلى الله عليه و آله و سلم به سوى جبلة بن أيهم از شاهان غسّانى بوده است .\r\n\r\nسريهء موته\r\nواقدى از اين رخداد با عنوان « سريّه موته » ياد كرده ، اما عنوانى كه در طبقات آمده غزوه است . از آنجا كه اين اقدام نظامى توسط يك نيروى سه هزار نفرى انجام شده ، از حالت « سريه » كه عمدتاً يك اقدام نظامى چريكى و محدود بوده ، خارج شده است . موته اكنون به صورت شهرى آباد در شرق كشور اردن هاشمى بوده و در يازده كيلومترى شهرك كرك مىباشد . اين منطقه در حوزهء شامات قرار داشته و عمليات مزبور پس از آنچه دربارهء ذات اطلاح گفته شد ، نخستين اقدام نظامى قاطع در آن نواحى بوده است . رسول خدا صلى الله عليه و آله و سلم تا پيش از حديبيه ، جز در يكى دو مورد محدود ، نمىتوانست مدينه را از نيروى نظامى تخليه كرده و نيروهاى خود رابه مناطق دور دست اعزام كند . اما پس از حديبيه ، به سمت شمال حركت كرد تا خيبر و وادى القرى كه در فاصله 160 كيلومترى بود آمد .\r\nآن حضرت پس از غزوهء خيبر بر آن بود تا به نقاط شمالىتر رفته و اسلام را در ميان قبايل عربى آن نواحى منتشر كند . شام براى آن حضرت اهميت فراوانى داشت و نه تنها در موته كه بعد از آن در جريان تبوك نيز براى نفوذ اسلام در شامات تلاش كرد . البته دلايل محدودى دربارهء اعزام سپاه موته نقل شده كه نمىتواند دليل اصلى فرستادن چنين سپاهى باشد . در اين باره گفته شده است كه شرحبيل بن عمرو غسانى در منطقهء موته راه را بر\r\n\r\n\r\n","description":"","footnote":"\r\n( 1 ) . المعالم الاثيره ، ص 30\r\n( 2 ) . طبقات الكبرى ، ج 2 ، ص 127 ؛ المغازى ، ج 2 ، صص 753 - 752 ؛ و نك : السيرة النبوية ، ابن هشام ، ج 4 ، ص 621\r\n( 3 ) . طبقات الكبرى ، ج 2 ، ص 127 ؛ المغازى ، ج 2 ، ص 753 ؛ امتاع الاسماع ، ج 1 ، ص 344\r\n","page_name":" 614 ","page_number":614},
  {"content":"\r\n\r\nيكى از رسولان پيامبر صلى الله عليه و آله و سلم بست . او حارث بن عميرازدى بود كه نامهء پيامبر را براى حاكم بصرى مىبرد . شرحبيل دستور داد تا وى را بند كرده و گردنش را زدند . اين تنها رسول پيامبر صلى الله عليه و آله و سلم بود كه به شهادت رسيد . پس از آن رسول خدا صلى الله عليه و آله و سلم فرمان داد تا سپاهى فراهم آمده بدان سوى حركت كند . به دنبال اين اقدام ، سه هزار نفر از مسلمانان در « جرف » مدينه ، لشكرگاه زده آمادهء اعزام شدند . « 1 »\r\nابن اسحاق سخنى دربارهء علت برپايى غزوهء موته نياورده ، والبته در « مغازى » ، كتاب واقدى در همه جا جزئيات بيشترى به دست داده است . رسول خدا صلى الله عليه و آله و سلم سه تن را به اميرى سپاه گماشت ، بطورى كه اگر هر كدام به شهادت رسيدند ديگرى به جاى او عهده‌دار فرماندهى شود . اين سه تن عبارت بودند از : جعفربن ابى طالب عليه السلام ، زيد بن حارثه و عبد الله بن رواحه . در اين كه آيا فرماندهء اول جعفر بود يا زيد اختلاف شده است . كتب سيرهء اهل سنت زيد بن حارثه را مقدم داشته‌اند ، اما شيعه بر اين باور بوده است كه جعفر فرماندهى نخست سپاه مزبور بر عهده داشته است . « 2 » ابن ابى الحديد با اشاره به عقيدهء شيعه مىگويد : او در اشعارى كه ابن اسحاق آورده شواهدى بر عقيدهء شيعه يافته است . « 3 » يعقوبى نيز ابتدا گفته است كه جعفر فرمانده اول بوده ، پس از آن به قول ديگر نيز اشاره كرده است . « 4 » استاد ما علامهء مرتضى ضمن مقالى كوتاه شواهدى كه دربارهء تقدم جعفر بر زيد بوده آورده‌اند . از جمله آنها روايت امام صادق عليه السلام است . « 5 » در نقلى از كتاب ابن سعد ، يكى از شاهدان گفته است كه نخست جعفر سلاح برگرفته و جنگيد تا به شهادت رسيد ، پس از آن زيد . « 6 » از نظر تاريخى شعر حسان بن ثابت كه ابن ابى الحديد به آن اشاره كرده ، شاهد اين نظريه است :\r\n فلا يبعدن الله قتلى تتابعوا * منهم ذوالجناحين جعفر \r\n و زيد و عبد الله حيث تتابعوا * جميعاً و اصحاب المنيّة تخطر « 7 » \r\nدر اشعار كعب بن مالك و شاعر ديگرى كه خود در موته بوده ، از جعفر پيش از زيد ياد شده است . « 8 » سپاه موته در جمادى الاولى سال هشتم هجرى با بدرقهء رسول خدا صلى الله عليه و آله و سلم از\r\n\r\n\r\n","description":"","footnote":"\r\n( 1 ) . المغازى ، ج 2 ، ص 756 - 755 ، طبقات الكبرى ، ج 2 ، 128 ؛ امتاع الاسماع ، ج 1 ، ص 345\r\n( 2 ) . المبعث و المغازى ، ابان بن عثمان احمر ، صص 92 - 94\r\n( 3 ) . شرح نهج البلاغه ، ابن ابى الحديد ، ج 15 ، ص 62\r\n( 4 ) . تاريخ اليعقوبى ، ج 2 ، ص 65\r\n( 5 ) . بحارالانوار ، ج 21 ، ص 55 ؛ دراسات و بحوث فى التاريخ و الاسلام ، ج 2 ، ص 240 ، ( طبع جديد )\r\n( 6 ) . طبقات الكبرى ، ج 2 ، ص 130\r\n( 7 ) . السيرة النبوية ، ابن هشام ، ج 4 ، ص 384\r\n( 8 ) . همان ، ص 388 ، و نك : دراسات ، ج 2 ، ص 242\r\n","page_name":" 615 ","page_number":615},
  {"content":"\r\n\r\nثنية الوداع مدينه خارج شد و به سوى مقصد روانه گرديد . رسول خدا صلى الله عليه و آله و سلم ضمن توصيهء آنان به تقواى الهى ، از ايشان خواست تا در برخورد با مشركان ، ابتدا آنها را به پذيرش اسلام فرا خوانند . اگر پذيرفتند از آنان بخواهند تا به مدينه هجرت كنند تا همانند ساير مهاجرين باشند ، در غير اين صورت همچون « اعراب مسلمانند » كه اسلام را پذيرفتند ، اما در سرزمين خود مانده‌اند . براى اين قبيل افراد از فىء و غنايم سهمى نخواهد بود مگر آن كه در جهاد همراه مسلمانان باشند . اگر اسلام را نپذيرفتند ، به قبول جزيه دعوتشان كنيد و اگر آن را نپذيرفتند ، با استعانت از خدا ، با آنها بجنگيد . اگر به كسى « امان » داديد از ناحيهء شخص خود ، نه خدا و رسول ، امان دهيد ، چرا كه در صورت نقض امان كه ذمّه خود را كوچك كنيد ، و اين بهتر از آن است كه ذمّه خدا و رسول را تحقير كنيد . به افرادى كه در صومعه‌ها زندگى مىكنند آسيبى نرسانيد ، متعرض زنان ، كودكان و پيران نشده به قطع هيچ گونه درخت و هدم هيچ خانه‌اى نپردازيد . « 1 »\r\nدشمن از حركت سپاه اسلام كه در مقياس نسبتاً وسيعى ، يعنى سه هزار نفر صورت گرفت ، آگاهى يافت . مسلمانان چندى در وادى القرى ماندند و پس از آن « معان » « 2 » پيش رفتند . مسلمانان آگاهى يافتند كه هِرَقْل يك سپاه صدهزار نفرى مركب از قبايل عربى شام و رومىها « 3 » فراهم آورده با فرماندهى شخصى به نام مالك به سوى آنان اعزام كرده است .\r\nاين كه خبر مزبور به ويژه آمار سپاه دشمن تا چه اندازه واقعيت دارد روشن نيست ، اما به هر روى مسلمانان در جنگ مردد شدند . آنان تصميم بر مكاتبه با پيامبر صلى الله عليه و آله و سلم داشتند كه عبد الله بن رواحه يكى از سه فرماندهء سپاه كه شاعر و خطيبى بليغ بود آنان را به نبرد با دشمن تشجيع كرد . « 4 » جنگ آغاز شد و سه فرمانده مسلمانان در همان روز نخست جنگ با دشمن به شهادت رسيدند . مسلمانان كه پس از شهادت عبد الله بن رواحه ، احساس شكست كردند ، روى به گريز نهادند . « 5 » شبانگاه در حالى كه خالد بن وليد - كه چندى قبل\r\n\r\n\r\n","description":"","footnote":"\r\n( 1 ) . المغازى ، ج 2 ، صص 758 - 757 ؛ امتاع الاسماع ، ج 1 ، صص 346 - 345\r\n( 2 ) . شهرى است در فاصله 212 كيلومترى جنوب عَمّان در مسير مدينه به عَمّان ؛ نك : المعالم الاثيره ، ص 275\r\n( 3 ) . در رجزى كه جعفر در موته خوانده از سپاه دشمن به رومى تعبير شده :\r\n و الروم روم قد دنا عذابها * كافرة بعيدة أنسابها \r\n( 4 ) . السيرة النبويه ، ابن هشام ، ج 4 ، ص 375 ؛ المغازى ، ج 2 ، ص 760 ؛ طبقات الكبرى ، ج 2 ، ص 129 ؛ امتاع الاسماع ، ج 1 ، ص 348\r\n( 5 ) . المغازى ، ج 2 ، ص 763 ؛ وقتى به مدينه آمدند مردم خاك بر روى آنان پاشيده آنان را فرارى خواندنداما رسول خدا صلى الله عليه و آله و سلم فرمود : لكنهم كراراً ان شاء الله ! طبقات الكبرى ، ج 2 ، ص 129 ؛ امتاع الاسماع ، ج 1 ، ص 349\r\n","page_name":" 616 ","page_number":616},
  {"content":"\r\n\r\nمسلمان شده بود فرماندهى را در دست گرفته و مسلمانان به مدينه بازگشتند .\r\nتمام اخبار حكايت از آن دارد كه رسول خدا صلى الله عليه و آله و سلم بىاندازه براى جعفر كه پس از پانزده سال تلاش و دورى به تازگى به مدينه آمده بود ، به شدت ناراحت شدند « 1 » و فرمودند : بجاى دستانش كه در اين جنگ از دست داده ، چونان فرشته‌اى در بهشت ، با دو بال پرواز خواهد كرد ، به همين دليل جعفر را ذوالجناحين ناميدند . « 2 » روشن نيست كه چرا در اين جنگ تنها هشت نفر - يا ده نفر - به شهادت رسيده و ديگران راه بازگشت در پيش گرفته به سوى مدينه آمدند . البته اگر آمار مربوط به سپاه دشمن صحيح باشد ، آنان چاره‌اى جز بازگشت نداشته‌اند ، گرچه بايد گفت : اگر در آن روز جنگ تمام عيارى رخ داده و طى آن شكست نصيب مسلمانان شده ، تعداد شهداى مسلمانان بايد بسيار زيادتر باشد .\r\nشهادت سه تن از چهره‌هاى برجستهء اسلام داغى سخت بر قلب مسلمانان نهاد ، صحابيان شاعر همچون حسّان و كعب بن مالك ، اشعار فراوانى در ستايش آنان به ويژه جعفر سرودند . « 3 » بعدها نيز كه مسلمانان شام را به تصرف خويش درآوردند ، قبور شهداى موته را آباد كرده و تاكنون به صورت يك زيارتگاه مورد علاقهء مردم آن سامان برجاى مانده است .\r\n\r\n\r\n","description":"","footnote":"\r\n( 1 ) . زمانى كه رسول خدا صلى الله عليه و آله و سلم گريه حضرت فاطمه زهرا سلام الله عليها را بر جعفر ديد فرمود : گريستن براى جعفر سزاوار است ؛ امتاع الاسماع ، ج 1 ، ص 351\r\n( 2 ) . المبعث و المغازى ، ابان بن عثمان ، ص 94 ؛ طبقات الكبرى ، ج 2 ، 130 ؛ امتاع الاسماع ، ج 1 ، ص 350 .\r\n( 3 ) . حسّان از شاعرانى است كه بسيارى از خاطرات صدر اسلام را به زبان شعر بيان كرده است . او بعدهاجانبدار عثمان شد گرچه نمىتوانست اشعار خويش را محو كند و واقع گرايى خود را در زمان رسول خدا صلى الله عليه و آله و سلم انكار ؛ وى در اشعارى كه دربارهء جعفر گفته اين چنين از بنى هاشم و نقش والاى آنان در برآمدن خورشيد اسلام ياد مىكند ، ( السيرة النبويه ، ابن هشام ، ج 4 ، صص 385 - 384 ) :\r\n و كنّا نرى فى جعفر من محمد * وفاءً و أمراً حازماً حين يَأمُر \r\n فما زال فى الاسلام من آل هاشم * دعائم عزّ لايزلن و مَفْخر \r\n هم جبل الاسلام و النّاس حولهم * رضامٌ الى طَوْدٍ يروق و يقهر \r\n بهاليل منهم جعفر و ابن امّه * علىّ و منهم احمد المتخيَّر \r\n و حمزة و العباس منهم و منهم * عقيل و ماء العود من حيث يُعصَر \r\n هم اولياء اللّه انزل حكمَه * عليهم و فيهم ذاالكتاب المطهَّر \r\nدر بيت سوم موقعيت مردم را همچون سنگهاى متراكم ( رضام ) در كنار كوه ( طَود ) ياد كرده است ، بهاليل نيز جمع بهلول به معناى سيد روشن چهره ،\r\nاشعار كعب بن مالك نيز در ستايش بنى هاشم در ادامه آمده ( ابن هشام ، ج 4 ، ص 386 ) :\r\n قومٌ بهم عَصَم الاله عباده * و عليهم نزّل الكتاب المنزَّل \r\n و بهديهم رضى الاله لخلقه * و بجدِّهم نُصِر النّبى محمد \r\n","page_name":" 617 ","page_number":617},
  {"content":"\r\n\r\nپس از جنگ موته ، سپاهى به فرماندهى عمرو بن عاص به سوى ذات السلاسل اعزام شد . دربارهء اين منطقه آگاهى دقيقى در دست نيست ، « 1 » جز آن كه گفته شده درنواحى تبوك و در حدود شامات بوده است . حملهء مزبور براى دفع حملهء قبيله قضاعه و بلىّ بود ؛ على رغم خبر مربوط به اجتماع آنها كه سبب شد سپاه ديگرى به عنوان امداد به سپاه عمرو بن عاص ملحق شود ، جز يك درگيرى مختصر ، حادثهء مهمى روى نداد . « 2 »\r\nسريهء ديگرى به فرماندهى ابوقتاده انصارى به سوى منطقهء حَضِره در نجد حركت كرد .\r\nاين سپاه پس از زدن ضربتى بر غطفانىها و بدست آوردن غنايمى چند بازگشت . « 3 »\r\nسريهء ديگرى به فرماندهى همان ابوقتاده به منطقه « بطن إضَم » اعزام شد . ابن سعد مىگويد : اين حادثه پيش ازآماده شدن براى فتح مكه بود و رسول خدا صلى الله عليه و آله و سلم قصدش آن بود تا چنين وانمود كند كه قصد آن ناحيه را دارد . « 4 » حادثهء مهم اين رويداد آن بود كه عامر بن اضبط اشجعى از كنار مسلمانان رد شد و در شكل تحيّت گفتن مسلمانان ، بر آنان سلام داد .\r\nسپاه از حمله به وى خوددارى كرد ، جز آن كه يكى از مسلمانان به قصد غنيمت به بهانهء نامسلمانى او ، بر وى حمله كرد و او را كشت . پس از آن اين آيه نازل شد : « 5 »  « يا أَيُّهَا الَّذِينَ آمَنُوا إِذا ضَرَبْتُمْ فِي سَبِيلِ اللَّهِ فَتَبَيَّنُوا وَ لا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً تَبْتَغُونَ عَرَضَ الْحَياةِ الدُّنْيا فَعِنْدَ اللَّهِ   مَغانِمُ كَثِيرَةٌ كَذلِكَ كُنْتُمْ مِنْ قَبْلُ فَمَنَّ اللَّهُ عَلَيْكُمْ فَتَبَيَّنُوا إِنَّ اللَّهَ كانَ بِما تَعْمَلُونَ خَبِيراً ،  اى كسانى كه ايمان آورده‌ايد ، چون براى جهاد رهسپار شويد ، نيك تفحص كنيد . و به آن كس كه بر شما سلام گويد ، مگوييد كه مؤمن نيستى . شما برخورددارى از زندگى دنيا را مىجوييد و حال آن كه غنيمتهاى بسيار نزد خداست ، شما پيش از اين چنان بوديد ، ولى خدا بر شما منّت نهاد . پس تفحص كنيد كه خدا بر اعمالتان آگاه است . » « 6 »\r\nشخصيت عرب جاهلى ، شخصيتى غارتگر بود ، خداوند بر آنان منت نهاد و به اسلام هدايتشان كرد . در اين نگاه جديد رسالت آنان جهاد در راه خدا و اعتقاد به اين اصل است كه غنايم فراوان نزد خداست . با وجود اين آيه ، دور از انصاف است كه كسى - مانند برخى مستشرقان - جنگهاى صدر اسلام را به مانند غارتگريهاى اعراب جاهلى تصوير كند .\r\n\r\n\r\n","description":"","footnote":"\r\n( 1 ) . المعالم الاثيره ، ص 142\r\n( 2 ) . المغازى ، ج 2 ، صص 771 - 769 ؛ طبقات الكبرى ، ج 2 ، ص 131\r\n( 3 ) . المغازى ، ج 2 ، صص 779 - 777 ؛ طبقات الكبرى ، ج 2 ، ص 132\r\n( 4 ) . طبقات الكبرى ، ج 2 ، ص 133\r\n( 5 ) . همان\r\n( 6 ) . نساء ، 94\r\n","page_name":" 618 ","page_number":618},
  {"content":"\r\n\r\n\r\nفتح مكه پايان قدرت سياسى مشركان در حجاز\r\nپس از گذشت بيست و دو ماه از پيمان حديبيه ، با نقض عهدى كه از سوى قريشيان صورت گرفت ، رسول خدا صلى الله عليه و آله و سلم مصمم شد تا كار مكه را يكسره كرده به حاكميت سياسى شرك پايان دهد . از پيش از اسلام ، قبيلهء خزاعه پيمانى با عبد المطلب داشت كه پيوند آنان را با بنى هاشم مستحكم كرده « 1 » و همانطور كه گذشت ، به همان دليل ، خزاعيان چشمان رسول خدا صلى الله عليه و آله و سلم در مكه و اطراف آن بودند . از سوى ديگر قبيلهء خزاعه با قبيلهء بنوبكر بن عبدمنات دشمنى داشت و پيش از آمدن اسلام نزاعهايى ميان آنان برپا بود . مطرح شدن مسألهء اسلام ، آنان را از توجه به درگيريهايشان بازداشت تا آن كه پيمان حديبيه پيش آمد . گذشت كه از جمله اصول معاهدهء مزبور ، يكى آن بود كه قبايل در بستن پيمان با هر يك از دو طرف يعنى قريش و رسول خدا صلى الله عليه و آله و سلم آزاد هستند . از آنجا كه خزاعه سالهاى متمادى همپيمان بنى هاشم بود ، پس از حديبيه ، پيمان سابق خويش را تجديد كرد . بنوبكر نيز پيمانى با قريش بست .\r\nمفهوم روشن معاهدهء حديبيه آن بود كه اگر همپيمانان دو طرف با يكديگر درگير شدند ، نبايد قريش يا رسول خدا صلى الله عليه و آله و سلم به همپيمان خود كمك برساند ، زيرا مفهوم آن اين است كه خود آنان با يكديگر سرجنگ دارند . رسم جنگهاى بين القبايلى چنين بود كه همپيمانان در يك جبهه قرار مىگرفتند . طبعاً در صورتى كه قريش يا رسول خدا صلى الله عليه و آله و سلم در نزاع خزاعه و بنوبكر مداخله مىكردند ، اين به معناى نقض معاهدهء صلح بود .\r\nبا آرام شدن اوضاع ، طوايفى از بنوبكر بر آن شدند تا بر گروهى از خزاعه حمله برند .\r\nبرخى قريشيان نيز علاوه بر فرستادن سلاح ، به‌طور مخفيانه در شب و در حالى كه نقاب بر چهره زده بودند در صحنهء جنگ نيز حضور يافتند . « 2 » گفته‌اند يكى از دلايل بروز فتنه آن بود كه انَس بن زُنَيم از بنوبكر ، در شعرى رسول خدا صلى الله عليه و آله و سلم را هجو كرد و نوجوانى از خزاعه به وى اعتراض كرد و انس نيز سر وى را شكست . « 3 »\r\nجنگ بنوبكر با خزاعه زمانى روى داد كه خزاعه به هيچ وجه از آن آگاهى نداشت .\r\n\r\n\r\n","description":"","footnote":"\r\n( 1 ) . واقدى متن آن معاهده را آورده است ؛ ج 2 ، ص 781 ؛ او مىنويسد : رسول خدا صلى الله عليه و آله و سلم همان متن را تأييدكرده و آن را مبناى حلف جديد خود با خزاعه قرار دارد .\r\n( 2 ) . السيرة النبويه ، ابن هشام ، ج 4 ، ص 390 ؛ المغازى ، ج 2 ، ص 783\r\n( 3 ) . المغازى ، ج 2 ، ص 782 ؛ زمانى كه خبر هجو رسول خدا صلى الله عليه و آله و سلم توسط انس به آن حضرت رسيد ، رسول خدا صلى الله عليه و آله و سلم خون او را هدر اعلام كردند ؛ انس مخفيانه به مدينه آمد و اشعارى در ستايش رسول خدا صلى الله عليه و آله و سلم خواند . او در اشعار خود ، هجو آن حضرت را تكذيب كرد ؛ المغازى ، ج 2 ، صص 790 - 789\r\n","page_name":" 619 ","page_number":619},
  {"content":"\r\n\r\nپس از حملهء دشمن ، خزاعه روى به حرم نهاد ، اما بنوبكر حرمت حرم را نيز رعايت نكردند و آنها را دنبال كردند . خزاعه تا شهر مكه گريختند و به خانهء بديل بن ورقاء خُزاعى رفتند . « 1 » در اين جنگ بيست و سه تن از خزاعه كشته شدند . « 2 »\r\nتبعات حادثهء پيش آمده ، براى سفيهان قريش قابل درك نبود ، اما ابوسفيان كه عقل قريش به حساب مىآمد ، دريافت كه رسول خدا صلى الله عليه و آله و سلم از اين حادثه نخواهد گذشت . به يقين رسول خدا صلى الله عليه و آله و سلم در پى چنين فرصتى بوده و پس از گذشت حدود دو سال از معاهده ، گروش شمار كثيرى از مردم به اسلام - كه نمونه آن خالدبن وليد و عمرو بن عاص دو تن از چهره‌هاى برجستهء قريش بودند - و از بين رفتن قدرت يهوديان ، به راحتى مىتوانست مكه را در تصرف خويش در آورد . ابوسفيان مصمم شد تا پيش از رفتن خزاعه به مدينه ، عازم آن شهر شده با رسول خدا صلى الله عليه و آله و سلم تجديد پيمان كرده ، پيشاپيش آن حضرت را براى حركت به سوى مكه منصرف سازد . قريش احتمال آن را مىداد تا رسول خدا صلى الله عليه و آله و سلم يا خون بهاى خزاعه را بگيرد يا آن كه از قريش بخواهد تا دست از حمايت بنى نفاثه - طايفه‌اى از بنوبكر كه جنگ با خزاعه را به راه انداخت - بردارد ، ( در آن صورت خزاعه و محمد صلى الله عليه و آله و سلم به جنگ بنى نفاثه خواهند رفت ) ، يا آن كه قريش اعلام كند پيمان حديبيه را بر هم زده است . هر يك از پيشنهادات مخالفانى داشت ، ابوسفيان بر آن شد تا از اساس همكاريهاى قريش را انكار كرده و نهايت آن كه با عذرخواهى پيمان حديبيه را تجديد كند . « 3 »\r\nپيش از آن كه ابوسفيان به مدينه برود ، عمرو بن سالم خزاعى با يك گروه چهل نفرى از سواران خزاعه به مدينه رفتند و از قريش شكايت كردند . عمرو در مسجد ، در ميان مسلمانان برخاست و با اجازهء رسول خدا صلى الله عليه و آله و سلم اشعارى خواند كه مضمون آن استغاثه از همپيمان ديرين خود و اشاره به وقايع شبيخون بنوبكر و قريش به خزاعه بود :\r\n إنّ قريشاً اخلفوك مَوْعدا * و نقضوا ميثاقك المؤكّدا \r\nقريشيان در قرار خويش با تو تخلف كرده و ميثاق تو را شكستند . او افزود : آنها شبانگاه در منطقهء وتير ( چاه آب خزاعه ) بر ما شبيخون زدند ، در حالى كه شب زنده‌دار بوديم و در\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 4 ، صص 391 - 390 ؛ المغازى ، ج 2 ، ص 783\r\n( 2 ) . المغازى ، ج 2 ، ص 787\r\n( 3 ) . المغازى ، ج 2 ، صص 788 - 787 ؛ واقدى در نقلى كه به اعتراف خودش كسى آن را از او قبول نكرده است آورده كه رسول خدا صلى الله عليه و آله و سلم كسى را به مكه فرستاد تا اين پيشنهادات را با مكيان در ميان گذارد ؛ گويا - همانطور كه واقدى خود آورده - اين پيشنهادات حدسهايى بوده كه قريش براى خود داشتند و گمان مىكردند كه محمد صلى الله عليه و آله و سلم آنها را مطرح كند .\r\n","page_name":" 620 ","page_number":620},
  {"content":"\r\n\r\nركوع و سجود قرآن مىخوانديم . « 1 » رسول خدا صلى الله عليه و آله و سلم در حالى كه گوشهء لباده‌شان را جمع مىكردند - و عايشه گويد : حضرت را غضبناك‌تر از آن روز نديده بودم - فرمودند : خداوند مرا يارى نكند ، اگر بنى كعب ( از خزاعيان ) را يارى ندهم . « 2 » بدين ترتيب تصميم خويش را براى جنگ با قريش گرفتند . رسول خدا صلى الله عليه و آله و سلم اين نقض عهد قريش را خواست خداوند براى آنچه خودش مقرر فرموده دانست . مقصود آن حضرت چيزى جز فتح مكه نبود .\r\nابوسفيان در راه ، شمارى از خزاعيان را ديد و دريافت كه خبر نقض عهد به رسول خدا صلى الله عليه و آله و سلم رسيده است . او به مدينه آمد و از رسول خدا صلى الله عليه و آله و سلم خواست تا پيمان را تجديد كرده واستوار سازد . حضرت فرمود : مگر حادثه‌اى رخ داده ؟ ابوسفيان انكار كرد .\r\nپيامبر صلى الله عليه و آله و سلم فرمود : ما بر پيمان خويش هستيم . در واقع رسول خدا صلى الله عليه و آله و سلم حاضر به تجديد پيمان نشد .\r\nدر اين ميان آنچه جالب بود اين كه ، ابوسفيان به خانهء دخترش‌ام حبيبه كه همسر رسول خدا صلى الله عليه و آله و سلم بود رفت . ام حبيبه با اظهار اين كه ، تو مشرك و نجس هستى اجازه نداد تا او بر فرش رسول خدا صلى الله عليه و آله و سلم بنشيند . پس از آن‌ام حبيبه او را بخاطر بت پرستى نكوهش كرد . و ابوسفيان هنوز همان استدلال كهنه را داشت كه آيا از دين پدرانم روى گردانم و دين محمد صلى الله عليه و آله و سلم را بپذيرم ؟ « 3 »\r\nابوسفيان نزد فاطمه عليها السلام رفت و از وى خواست تا او را پناه دهد . حضرت فرمود : اين كار تنها در اختيار رسول خدا صلى الله عليه و آله و سلم است . ابوسفيان گفت : يكى از پسرانت را بگو تا مرا در پناه خود گيرند . فاطمه عليها السلام فرمود : آنها كودكند و نمىتوانند چنين كنند . آنگاه نزد على عليه السلام آمد و گفت : مرا ميان مردم در حمايت خود گرفته و با رسول خدا صلى الله عليه و آله و سلم سخن بگو تا بر مدت پيمان بيفزايد . امام فرمود : وقتى رسول خدا صلى الله عليه و آله و سلم بر كارى مصمم شد ، هيچ كس نمىتواند دربارهء آن ، سخنى با وى بگويد . چاره تو در آن است كه خودت در جمع مردم برخيزى و درخواست حمايت كنى ، گرچه مىدانم اين اقدام نيز سودمند نخواهد بود .\r\nابوسفيان ميان مردم برخاست و گفت : من درخواست حمايت كرده و تصور نمىكنم محمد صلى الله عليه و آله و سلم مرا زبون سازد . او سپس به نزد سعد بن عباده آمده روابط خود و آنها را در پيش از اسلام يادآور شد و از او خواست تا به عنوان نماينده مردم مدينه و از طرف آنها بر\r\n\r\n\r\n","description":"","footnote":"\r\n( 1 ) . المصنف ، ابن ابى شيبه ، ج 7 ، ص 401 ؛ المغازى ، ج 2 ، ص 789 ؛ السيرة النبويه ، ابن هشام ، ج 4 ، صص 395 - 394\r\n( 2 ) . مجمع الزوائد ، ج 6 ، ص 161 ؛ سبل الهدى والرشاد ، ج 5 ، ص 309\r\n( 3 ) . المغازى ، ج 2 ، صص 793 - 792 ؛ ابن ابى شيبه ، ج 7 ، ص 401 ؛ السيرة النبويه ، ابن هشام ، ج 4 ، ص 396 ؛ سبل الهدى والرشاد ، ج 5 ، ص 313\r\n","page_name":" 621 ","page_number":621},
  {"content":"\r\n\r\nمدت پيمان بيفزايد . سعد گفت : با حضور پيامبر صلى الله عليه و آله و سلم هيچ كس حمايت تو را عهده‌دار نخواهد شد . « 1 » ابوسفيان بدون نتيجه به مكه بازگشت و قريش بدون آن كه توان هر تصميمى را داشته باشد ، منتظر اخبار جديد كه چيزى جز هجوم سپاه اسلام بود ، ماند .\r\nرسول خدا صلى الله عليه و آله و سلم دستور داد تا مردم آماده حركت شوند ، اما مقصد خويش را آشكار نكرد . در ظاهر چند هدف براى اين سفر قابل تصور بود : سفر به شام ، طائف ، هوازن و مكه ! آن حضرت دستور داد تا راههاى خروجى به مكه را نيز كنترل كرده ، مانع رفتن افراد مشكوك شوند و علاوه ، همان گونه كه گذشت ، سرّيه‌اى به سوى « بطن إضَم » فرستاد تا چنين تصور شود كه مقصد آن حضرت جايى جز مكه است .\r\nحاطب بن ابى بَلْتعَه كه از قضا از بدريان بود ، نامه‌اى براى قريش نوشت و خبر آمدن سپاه اسلام را به آنان گزارش داد . نامهء مزبور كه قرار بود توسط يك زن به مكه برده شود به دست مسلمانان افتاد . حاطب در برابر سؤال رسول خدا صلى الله عليه و آله و سلم كه چرا چنين كرده ، گفت كه هنوز بر ايمان خويش باقى است و اين كار را از روى ارتداد انجام نداده ، جز آن كه اهل و عيالش در مكه‌اند و او بدين وسيله خواسته است تا براى آنها كارى كرده باشد . عمر طبق معمول اين موارد ، از رسول خدا صلى الله عليه و آله و سلم خواست تا اجازه دهد گردنش را بزند ! اما آن حضرت نپذيرفت . گفته‌اند كه خداوند اين آيات را دربارهء او نازل كرد : « 2 »\r\n« اى كسانى كه ايمان آورده‌ايد ، دشمن من و دشمن خود را به دوستى اختيار مكنيد .\r\nشما با آنان طرح دوستى مىافكنيد و حال آن كه ايشان به سخن حقى كه بر شما آمده است ايمان ندارند و بدان سبب كه به خدا ، پروردگار خويش ايمان آورده بوديد ، پيامبر و شما را بيرون راندند . اگر براى جهاد در راه من و طلب رضاى من بيرون آمده‌ايد ، در نهان با آنها دوستى مكنيد و من به هرچه پنهان مىداريد ، يا آشكار مىسازيد آگاه ترم و هركه چنين كند از راه راست منحرف گشته است . اگر بر شما دست يابند ، دشمنى مىكنند و به آزارتان ،\r\n\r\n\r\n","description":"","footnote":"\r\n( 1 ) . المغازى ، ج 2 ، صص 795 - 794 و دربارهء رفتن نزد على عليه السلام و فاطمه عليها السلام ؛ نك : السيرة النبوية ، ابن هشام ، ج 4 ، ص 396 ؛ ج 5 ، ص 314\r\n( 2 ) . مجمع البيان ، ج 10 ، ص 269 ؛ السيرة النبويه ، ابن هشام ، ج 4 ، ص 399 ؛ سبل الهدى والرشاد ، ج 5 ، ص 319 - 318 ؛ رسول خدا صلى الله عليه و آله و سلم عمار ، على عليه السلام ، عمر و مقداد را در پى آن زن فرستاد ؛ هرچه او را كاوش كردند نامه‌اى نيافتند . آنها قصد بازگشت كردند اما على عليه السلام فرمود : به خدا سوگند تا به حال دروغى از آن حضرت نشنيده‌ايم و شمشير از نيام بركشيده و به زن گفت : نامه را بيرون‌آور . در اينجا بود كه زن از ترس نامه را به آنان داد . اين زن ساره نامى بود كه به خاطر فقر و بىكسى در مكه ، به مدينه آمده و رسول خدا صلى الله عليه و آله و سلم دستور داده بودند تا زندگيش تأمين شود . متن نامه اين بود : پيامبر صلى الله عليه و آله و سلم به مردم اعلان آماده باش جنگى كرده ، تصور نمىكنم جز شما هدف ديگرى داشته باشد . دوست دارم ، حق اين نامه را براى من محفوظ داريد ؛ المغازى ، ج 2 ، ص 798\r\n","page_name":" 622 ","page_number":622},
  {"content":"\r\n\r\nدست و زبان مىگشايند و دوست دارند كه شما نيز كافر گرديد . » شايد دربارهء توجيه حاطب براى اهل و عيالش آيه بعدى آمده باشد كه : « در روز قيامت نه خويشاوندان برايتان سود كنند نه فرزندانتان ؛ جدايى مىافكند و اعمالتان را مىبيند . » « 1 »\r\nرسول خدا صلى الله عليه و آله و سلم به اعراب مسلمان باديه نشين پيام دادند كه اگر كسى به خدا و روز قيامت ايمان دارد ماه رمضان در مدينه باشد . آنها حضرت نمايندگانى به قبايل مختلف فرستاد تا آنان را بسيج كنند . واقدى فهرست اين افراد را به دست داده است . « 2 » شمار مسلمانان كه براى شناخت تركيب اجتماعى جمعيت مدينه و ديگر امور مفيد است ، بدين ترتيب بود : مهاجرين هفتصد نفر ؛ انصار چهار هزار نفر ؛ مُزَينه هزار نفر ؛ أسْلم چهارصد نفر ، جُهَينه هشتصد نفر ؛ بنو كعب بن عمرو پانصد نفر ، و شمارى ديگر .\r\nمجموع سپاه مسلمانان شامل ده هزار نفر بود . « 3 » زمانى مشركان در احزاب ده هزار نفر را به جنگ مدينه آوردند و پس از رفتن آنان رسول خدا صلى الله عليه و آله و سلم فرمود : از اين پس ما به سراغ آنان خواهيم رفت . در فتح مكه ، سپاه مسلمانان به همان اندازه بود جز آن كه ، مكه توان هيچ گونه مقاومتى را نداشت .\r\nسپاه اسلام تا منطقهء مرّ الظهران در چند ده كيلومترى مكه پيش رفت در حالى كه هنوز بر كسى ، روشن نبود مقصد اصلى سپاه كجاست ، « 4 » هوازن ، ثقيف يا قريش ! كعب بن مالك در برابر رسول خدا صلى الله عليه و آله و سلم اشعارى خواند و ضمن آنها با ياد از آن كه با شمشير از تهامه و خيبر تمام شكّها را زدوده و پس از آن شمشيرها را آسوده گذاشته افزود : اكنون آماده‌ايم تا خيمه‌ها و سقفهاى ثقيف را از بن بر كنيم . او با اين اشعار خواست تا از زبان پيامبر صلى الله عليه و آله و سلم چيزى بشنود ، اما رسول خدا صلى الله عليه و آله و سلم تنها لبخند زد و كعب چيزى به دست نياورد . « 5 » عُيَيْنة بن حصن فزارى از رؤساى عَظَفان كه تا آن زمان بارها در برابر رسول خدا صلى الله عليه و آله و سلم قرار گرفته بود ، با شنيدن خبر حركت رسول خدا صلى الله عليه و آله و سلم به مدينه آمد ، اما وقتى به مدينه رسيد ، حضرت حركت كرده بود . در راه به سپاه اسلام رسيد و خواست تا مقصد حركت پيامبر صلى الله عليه و آله و سلم را بداند ، اما آن حضرت چيزى نفرمود . « 6 »\r\n\r\n\r\n","description":"","footnote":"\r\n( 1 ) . ممتحنه ، 3 - 1\r\n( 2 ) . المغازى ، ج 2 ، ص 799\r\n( 3 ) . المغازى ، ج 2 ، صص 801 - 799 ؛ بنوسليم شامل نهصد نفر در قُديد به رسول خدا صلى الله عليه و آله و سلم ملحق شدند ، همان ، ص 812\r\n( 4 ) . السيرة البنويه ، ابن هشام ، ج 4 ، ص 400 .\r\n( 5 ) . المغازى ، ج 2 ، ص 802 :\r\n قضينا من تهامة كلَّ رَيْب * و خَيْبر ثم أجْمَمْنا السيّوفا \r\n( 6 ) . المغازى ، ج 2 ، ص 804 - 803 ؛ عيينه از اعراب بدوى جرّار بىادب بود . او پس رحلت رسول خدا صلى الله عليه و آله و سلم مرتد شد ، و دوباره مسلمان شد دربارهء او نك : اسدالغابه ، ج 4 ، صص 167 - 166 .\r\n","page_name":" 623 ","page_number":623},
  {"content":"\r\n\r\nسپاهيان اسلام تا منطقهء قُدَيد در 120 كيلومترى مكه هيچ گونه پرچمى در دست نداشتند و اساساً سپاه اسلام چهرهء يك ارتش را نداشت . از آنجا به بعد پرچمها برافراشته شد و پرچم مهاجرين در دستان على بن ابى طالب عليهما السلام قرار گرفت . « 1 » ابهام در مقصد سبب شد تا هوازن و ثقيف آمادهء دفاع از خويش شوند . آنان با يكديگر در تماس بودند . « 2 » در واقع ، سه گروه قريش ، ثقيف و هوازن تنها گروههاى مشرك قابل توجهى بودند كه در حجاز وجود داشتند . ضعيف‌ترين آنها در آن شرايط قريش بود كه جنگ بدر آنان را ساقط كرده و على رغم پيروزىشان در احد ، هرگز كمر راست نكردند . اكنون سران آنان و مشركانى كه سالها با آن حضرت دشمنى كرده بودند ، توان و انگيزه‌اى براى جنگ نداشتند .\r\nابوسفيان بن حارث نوادهء عبد المطلب در كنار ابولهب ، سخت با رسول خدا صلى الله عليه و آله و سلم دشمنى كرده و به هجو اسلام و مسلمانان پرداخته بود . او در دشمنى خود تا آنجا پيش رفته بود كه رسول خدا صلى الله عليه و آله و سلم خونش را هدر اعلام كرد . اينك كه سپاه اسلام به مكه نزديك مىشد ، نزد رسول خدا صلى الله عليه و آله و سلم رفت و على رغم بىتوجهى آن حضرت به او تا جنگ حُنَين ، مجبور شد تا وضع را تحمل كند تا آن كه در نهايت رسول خدا صلى الله عليه و آله و سلم از او راضى شد . « 3 » عباس بن عبد المطلب گرچه دشمنى با رسول خدا صلى الله عليه و آله و سلم نكرده و در روزهاى سخت شِعب همراه ساير بنى هاشم با پيامبر بود ، تا اين زمان در مكه ماند و در مسير حركت پيامبر صلى الله عليه و آله و سلم در جُحْفَه به او ملحق شد . « 4 » اين خبر كه او پيش از آن ، پنهانى اسلام آورده قابل قبول نيست ؛ زيرا هيچ مؤرخى نقلى در اين باره كه او به دستور رسول خدا صلى الله عليه و آله و سلم در آنجا مانده باشد نياورده است .\r\nتا زمانى كه رسول خدا صلى الله عليه و آله و سلم به مرالظهران رسيد ، قريش از مقصد سپاه اسلام كه فتح مكه بود ، آگاهى نداشت . « 5 » رسول خدا صلى الله عليه و آله و سلم در آنجا دستور داد تا در نقاط بسيار زيادى آتش روشن كردند . ابوسفيان ، حكيم بن حِزام و بُدَيل بن ورقاء كه براى به دست آوردن خبر آمده بودند از دور با ديدن آتش وحشت كرده گمان كردند كه قبيله هوازن قصد يورش به آنان را دارد . زمانى كه ابوسفيان نزديك‌تر شد ، سپاه اسلام را ديد و با عباس بن عبد المطلب برخورد كرد ( يا در پى او فرستاد ، يا اسيرش كردند و بعداً عباس به فريادش رسيد . ) در آن هنگام عباس از او خواست تا اسلام را بپذيرد . عمر كه در آنجا ايستاد بود ،\r\n\r\n\r\n","description":"","footnote":"\r\n( 1 ) . مجمع الزوائد ، ج 6 ، ص 171\r\n( 2 ) . اين مطلب را جاسوسى از هوازن كه به اسارت مسلمانان در آمد بازگو كرد . نك : المغازى ، ج 2 ، ص 805\r\n( 3 ) . داستان اسلام آوردن او به دو صورت نقل شده است ؛ نك : المغازى ، ج 2 ، صص 810 - 807\r\n( 4 ) . السيرة النبويه ، ابن هشام ، ج 4 ، ص 400\r\n( 5 ) . سبل الهدى والرشاد ، ج 4 ، ص 324\r\n","page_name":" 624 ","page_number":624},
  {"content":"\r\n\r\nطبق معمول ، به پيامبر صلى الله عليه و آله و سلم گفت : گردن اين دشمن خدا را بزنيد . عباس به عمر گفت : اگر اين شخص از بنى عدى بود چنين نمىگفتى ! « 1 »\r\nابوسفيان ابتدا شهادت به توحيد داد ، اما وقتى قرار شد تا به نبوّت شهادت دهد ، قدرى تأمل كرد و گفت : هنوز در دلم چيزى وجود دارد ، تا فردا صبح مهلت دهيد . صبح آن شب ، صداى اذان برخاست ، ابوسفيان پرسيد : اين چيست ؟ گفتند : وقت نماز است . پرسيد : در شبانه روز چه قدر بايد نماز خواند ، گفتند : پنج مرتبه ، گفت : به خدا سوگند كه زياد است ! پس از آن نزد رسول خدا صلى الله عليه و آله و سلم آمد و به نبوّت آن حضرت شهادت داد .\r\nابوسفيان كه هنوز سراسر وجودش فرهنگ جاهلى بود ، زبان به اعتراض گشود و گفت :\r\nچرا با مشتى اوباش به جنگ قوم و قبيلهء خود آمده‌اى ؟ رسول خدا صلى الله عليه و آله و سلم فرمود : شما ستمكارتر و فاجرتريد ، پيمانتان را شكستيد و خزاعه را در حرم خدا كشتيد . ابوسفيان گفت :\r\nبهتر نيست با هوازن كه در خويشى دورترند بجنگى ؟ حضرت فرمود : اميد آن دارم كه همه اين امور با فتح مكه برايم حاصل شود . « 2 » همانگونه كه رسول خدا صلى الله عليه و آله و سلم انتظار داشت ، فتح مكه مىتوانست حجاز را در تصرف اسلام درآورد حتى اگر مقاومتهاى مختصرى از ناحيهء برخى قبايل صورت گيرد .\r\nرسول خدا صلى الله عليه و آله و سلم از عباس خواست تا ابوسفيان را در جايى نگاه دارد تا عظمت سپاه اسلام را ببيند ، آنگاه تك تك قبايل از جلوى آنها مىگذشتند ، عباس آنان را معرفى مىكرد و ابوسفيان دربارهء هر يك چيزى مىگفت : در نهايت رسول خدا صلى الله عليه و آله و سلم با گروهى زيادى مهاجر و انصار از جلوى ابوسفيان گذشت و ابوسفيان گفت : تاكنون چنين سپاهى را نديده و هيچ كس طاقت نبرد با اين سپاه را ندارد ؛ آنگاه به عباس گفت : سلطنت ( ملوكيت ) برادرزاده‌ات چه بزرگ شده است ؛ عباس گفت : اين « سلطنت » نيست ، « نبوت » است . « 3 » پيش از اين در برخورد مشركان با اسلام اشاره كرديم كه تحليل سران قريش آن بود كه بنى هاشم با ادعاى نبوّت قصد ايجاد سلطنت دارند . ابوسفيان تا اين لحظه و شايد بعد از آن تا پايان عمر ، هنوز همين نظر را داشت . به هر روى وى اظهار اسلام كرد و اشعارى در اين باره سرود و از جمله گفت : كسى مرا هدايت كرد كه من او را بدين سوى و آن سوى\r\n\r\n\r\n","description":"","footnote":"\r\n( 1 ) . مجمع الزوائد ، ج 6 ، ص 166\r\n( 2 ) . المغازى ، ج 2 ، صص 816 - 815 ، 518 ؛ به روايت ابن ابى شيبه ( المصنف ، ج 7 ، ص 402 ) ابوسفيان كه در نماز شركت كرده و شاهد ركوع و سجود منظم مسلمانان بود گفت : ما رأيت كاليوم طاعة قوم جَمَعَهم من ههنا وههنا ولافارس ولاروم . . . بأطوع منهم له .\r\n( 3 ) . المصنف ، ابن ابى شيبه ، ج 7 ، ص 399 ؛ المغازى ، ج 2 ، ص 822 ؛ السيرة النبويه ، ابن هشام ، ج 4 ، ص 404\r\n","page_name":" 625 ","page_number":625},
  {"content":"\r\n\r\nطرد كردم . « 1 » مقصودش آن بود كه من با او چه كردم و او با من چه كرد .\r\nهمانگونه كه گذشت اسلام ابوسفيان پيش از ورود به مكه ، به اصرار عباس صورت گرفت . عباس علاقمند بود تا ابوسفيان و ساير قريش به سرعت ايمان آوردند ، چرا كه تصور مىكرد اگر رسول خدا صلى الله عليه و آله و سلم به جنگ وارد مكه شود ، قريش براى هميشه هلاك خواهد شد ، « 2 » به علاوه كه تجارت مكه و از جمله عباس هم از بين خواهد رفت .\r\nاز سوى ديگر ، سهيل بن عمرو و عكرمة بن ابى جهل مردم را به جنگ بر ضد رسول خدا صلى الله عليه و آله و سلم فرا خواندند . عده‌اى از قريش ، بنى بكر و بنى هذيل دعوت آنان را اجابت كرده قسم ياد كردند كه اجازه ندهند رسول خدا صلى الله عليه و آله و سلم به زور وارد مكه شود .\r\nرسول خدا صلى الله عليه و آله و سلم در ذى طوى كه اكنون در محدودهء مكه قرار دارد توقف كردند ، آنگاه سپاه خويش را تقسيم كرده هر كدام را از ناحيه‌اى به درون مكه فرستادند . ورود سپاه تنها از ناحيه‌اى كه فرماندهى آن را خالد بن وليد عهده‌دار بود با مقاومت روبرو شد . حاصل درگيرى مسلمانان با مشركان بيست و چهار كشته از قريش و يك تن از هذيل بود ، « 3 » بقاياى آنان گريختند . رسول خدا صلى الله عليه و آله و سلم فرمود تا اعلام كنند ، هركس در خانهء خويش مانده يا به مسجد رفته و يا به خانهء ابوسفيان برود در امان باشد . اين اقدام براى آن بود كه جماعت مشركان متلاشى شده و مقاومتى صورت نگيرد . ابوسفيان نيز با فريادهاى خود مردم را به رفتن به خانه هاشان تحريك كرده و از آنان مىخواست تا سلاح خويش را رها كنند . توان گفت كه شكسته شدن مقاومت و شخصيت ابوسفيان پيش از فتح مكه ، بيش از نيمى از قواى باقى ماندهء قريش را بر باد داد .\r\nرسول خدا صلى الله عليه و آله و سلم تنها خون چند زن و مرد مشرك را هدر اعلام كرد و از مسلمانان خواست كه هر كجا آنان را ديدند - و لو چسبيده به پردهء كعبه بود - بكشند . اين افراد عبارت از چند زن و مرد بودند : ( از مردان ) عكرمة بن ابى جهل ( بخشوده شد ) ، هبّار بن أسود ( بخشوده شد ) ، عبد الله بن سعد بن ابى سرح ( بخشوده شد ) كه زمانى مسلمان و بعداً مرتد شده بود ، مقيس بن صبابهء ليثى ( در فتح مكه كشته شد ) ، حويرث بن نُقَيذ ، « 4 » عبد الله بن هلال ادرمى ؛ و وحشى قاتل حمزه ( بخشوده شد ) ، حويرث بن الطلال خزاعى ( به دست\r\n\r\n\r\n","description":"","footnote":"\r\n( 1 ) . السيرة النبوية ، ابن هشام ، ج 4 ، ص 401\r\n( 2 ) . السيرة النبويه ، ابن هشام ، ج 4 ، ص 402 ؛ مجمع الزوائد ، ج 6 ، ص 165\r\n( 3 ) . المغازى ، ج 2 ، صص 826 - 825 ؛ در فتح مكه تنها دو تن از مسلمانان كه راه را اشتباه آمده بودند كشته شدند ، همان ، ص 828\r\n( 4 ) . امام على عليه السلام پس از چندى جستجو وى را به قتل رساند ، نك : المغازى ، ج 2 ، ص 857\r\n","page_name":" 626 ","page_number":626},
  {"content":"\r\n\r\nامام على عليه السلام كشته شد ) . « 1 » از زنان : هند دختر عَتَبة بن ربيعه و همسر ابوسفيان ( بخشوده شد ) ، ساره مولاى عمرو بن هاشم ، دو كنيز آوازه خوان با نام قُرَيبه و قرينا ( يكى كشته شد ، دومى گريخت و بعد تأمين گرفت ) « 2 » كه متعلق به ابواخطل نامى بودند . « 3 » عبد الله بن اخطل نيز در شمار اينان بود . او در حالى كه بر پرده‌هاى كعبه آويزان بود ، كشته شد . او از مرتدان بود اشعارى در هجو اسلام مىسرود و به كنيزانش مىداد تا آن اشعار را به غنا بخوانند . در تمام سيره پيامبر مىتوان شاهد بود كه حضرت از نقش تبليغاتچيان دشمن غفلت نكرده و در هر فرصتى كه به دست آورده آنان را از ميان برداشته است . بازى با احساسات مردم در تحريك آنها بر ضد حق ، از نظر آن حضرت ، امرى خطير و غير قابل بخشايش بوده است .\r\nدر فتح مكه فاطمه عليها السلام نيز حضور داشتند . وقتىام هانى خواهر امام على عليه السلام دو تن از مشركان پليد را پناه داد ، امام در خانهء او قصد كشتن آن دو را كرد ، اماام هانى مانع شد . پس از آن براى گرفتن پناه نزد رسول خدا صلى الله عليه و آله و سلم مىآمد كه فاطمه زهرا عليها السلام را ديد و از برخورد برادرش گله كرد . ام هانى مىگويد : فاطمه عليها السلام از برادرم بر من سخت گيرتر بود و به من گفت :\r\nآيا تو هم مشركان را پناه مىدهى ؟ رسول خدا صلى الله عليه و آله و سلم درخواست‌ام هانى را پذيرفت و به احترام او فرمود : كسى را كه تو پناه دهى من نيز پناه مىدهم . « 4 »\r\nزمانى كه رسول خدا صلى الله عليه و آله و سلم براى نخستين بار به مسجد وارد شد ، تكبير مىگفت و مسلمانان همراه آن حضرت تكبير مىگفتند . شمارى از مشركان نيز بر فراز كوهها اين صحنه را نظاره مىكردند . آن حضرت طواف كرد ، پس از آن به سراغ بتها رفت . در آن زمان سيصد و شصت بت در كعبه بود كه بزرگترين آنها هُبَل بود . حضرت يك يك با چوبدستى خود بر آنها زد و با خواندن آيهء  « جاءَ الْحَقُّ وَ زَهَقَ الْباطِلُ  « 5 » » آنان را بر زمين انداخت . « 6 » آن حضرت پس از ورود به كعبه تصويرهايى كه از ابراهيم عليه السلام و ملائكه و مريم بر ديواره‌هاى درون كعبه بود محو كردند . « 7 »\r\nبه گزارش ابن ابى شيبه و حاكم نيشابورى ، از امام على عليه السلام نقل شده است كه فرمود : [ در آن روز 
  ] رسول خدا صلى الله عليه و آله و سلم مرا برداشت تا كنار كعبه برد ، آنگاه فرمود : بنشين ؛ من نشستم ؛ آن\r\n\r\n\r\n","description":"","footnote":"\r\n( 1 ) . سبل الهدى و الرشاد ، ج 5 ، 340\r\n( 2 ) . السيرة النبويه ، ابن هشام ، ج 4 ، ص 411 ؛ اسم يكى از آنها قريبه و ديگرى « فَرَتْنى » بوده و اين دومى زنده مانده و مسلمان شده است ؛ نك : سبل الهدى والرشاد ، ج 5 ، ص 341\r\n( 3 ) . نك : المصنف ، ابن ابى شيبه ، ج 7 ، ص 404\r\n( 4 ) . المغازى ، ج 2 ، ص 830 ؛ در نقل ابن ابى شيبه ( المصنف ، ج 7 ، ص 407 ) اشاره به موضع فاطمه زهرا عليها السلام نشده اما از حضور وى در فتح مكه ياد شده است ؛ و نك : السيرة النبويه ، ابن هشام ، ج 4 ، ص 411\r\n( 5 ) . اسراء ، 81\r\n( 6 ) . المصنف ، ابن ابى شيبه ، ج 7 ، صص 403 ، 397\r\n( 7 ) . المغازى ، ج 2 ، ص 834\r\n","page_name":" 627 ","page_number":627},
  {"content":"\r\n\r\nحضرت بر شانهء من قرار گرفت و فرمود : برخيز ؛ زمانى كه ضعف مرا در برخاستن ديد فرمود : بنشين ، من نشستم ، آن حضرت از شانهء من پايين آمد ، خود نشست و فرمود : بر شانهء من بالا برو ؛ بر شانهء آن حضرت قرار گرفتم و آن حضرت برخاست فرمود : بت بزرگ قريش را بينداز . آن بت از مس ساخته شده و اطراف آن به ميخهايى در زمين بسته شده بود .\r\nآن حضرت فرمود تا آن را تكان داده و بر زمين اندازم ، و من چنين كردم ! « 1 » در نقلى آمده است كه هر اثرى كه از شرك در مسجد بود آن را شسته و يا محو كردند . « 2 » آن حضرت پس از طواف سر خويش را با آب زمزم شست . مسلمانانى كه اطراف آن حضرت بودند ، قطرات آبى كه از سر آن حضرت مىريخت به قصد تبرّك برداشته به خود مىماليدند . « 3 »\r\nرسول خدا صلى الله عليه و آله و سلم خطبه‌اى در مكه ايراد كرد و ضمن بيان نصايح اخلاقى چند ، به ضميمهء برخى از احكام شرعى ، بخش اصلى سخنان خود را به بيان تفاوت حقوق ميان مردم پيش از اسلام و پس از آن اختصاص داد . آن حضرت يادآور شد كه مردم بايد گذشته را فراموش كرده و زندگى نوينى را آغاز كنند : « هر رِبايى كه در جاهليت معمول بوده [ طلبهايى كه ثروتمندان ربا خوار داشته‌اند 
  ] و هر خون و مالى كه برعهدهء داشتيد ، و همه افتخارات گذشته را زير پايم گذاشتم ، مگر مسأله پرده دارى كعبه و سقايت حجاج . در برابر قتل خطايى بايد ديه - كه عبارت از صد ماده شتر كه چهل عددش باردار باشد - پرداخته شود . خداوند كبر و نخوت جاهلى و تكبر به پدران را از بين برده است ؛ همه شما فرزندان آدم هستيد و آدم از خاك بود و برترين شما ، باتقواترين شماست . حرمت مكه براى هميشه محفوظ است و جز يك ساعت براى من ، براى هيچ كس حلال نشده و نخواهد شد . آنگاه پس از بيان چند حكم خانوادگى فرمودند : مسلمان برادر مسلمان است و مسلمانان در برابر ديگران يد واحده هستند ، خونشان بايد محفوظ بماند . دور و نزديك آنان برابرند و نيرومند و ناتوان در جنگ به تساوى غنيمت مىگيرند . « 4 » سپس شمار ديگرى از احكام خانوادگى را نيز بيان كردند .\r\nزمانى كه رسول خدا صلى الله عليه و آله و سلم خطبه را خواند ، مسلمانى با نام ابوشاة از آن حضرت خواست تا آنچه را فرموده براى او بنويسد . حضرت فرمودند تا براى او نوشته شود . « 5 » اين\r\n\r\n\r\n","description":"","footnote":"\r\n( 1 ) . المصنف ، ابن ابى شيبه ، ج 7 ، صص 404 - 403 ، ش 36907 ؛ سبل الهدى والرشاد ، ج 5 ، صص 357 - 356 ، به نقل از حاكم نيشابورى و ابن ابى شيبه\r\n( 2 ) . المصنف ، ابن ابى شيبه ، ج 7 ، ص 406\r\n( 3 ) . همان ، ج 7 ، ص 405\r\n( 4 ) . سبل الهدى والرشاد ، ج 5 ، ص 365 - 364 ( به تفصيل و از مآخذ مختلف ) ؛ المغازى ، ج 2 ، ص 836 ؛ المصنف ، ابن ابى شيبه ، ج 7 ، ص 398 و نك : السيرة النبويه ، ابن هشام ، ج 4 ، ص 412\r\n( 5 ) . المصنف ، ابن ابى شيبه ، ج 7 ، ص 406 ؛ براى ديدن متن آنچه به‌طور كوتاه براى وى نوشته شد نك : مكاتيب الرسول ، ج 1 ، ص 521 ؛ از مصادر مختلف ؛ سبل الهدى ، ج 5 ، ص 366\r\n","page_name":" 628 ","page_number":628},
  {"content":"\r\n\r\nخبر يكى از دلايل جواز نوشتن حديث است كه در صدر اسلام كسانى از نگاشتن آن منع كردند و اندكى بعد ، ديگران ، به نمايندگى آنها ، احاديث مجعولى ارائه كردند كه خود پيامبر صلى الله عليه و آله و سلم اجازهء نوشتن حديث را نداده است !\r\nهنگامى كه بلال بر بام كعبه اذان گفت ، قريش بر روى كوهها و اندرون خانه‌ها صداى او را شنيدند و هر كدام با سخنى اظهار تأسف كردند . جويريه دختر ابوجهل گفت : به جانم سوگند ! خدا نام محمد را برافراشت . ما به هر حال نماز مىگزاريم ، اما به هيچ روى كسانى كه عزيزان ما را كشته‌اند دوست نداريم . حارث بن هشام گفت : اى كاش مرده بودم و چنين روزى را نديده بودم ! ابوسفيان نيز نزد آنان بود . او گفت : من چيزى نمىگويم ، زيرا اگر سخنى بگويم همين ريگها محمد صلى الله عليه و آله و سلم را خبر خواهند كرد . « 1 » تجربه ثابت كرده بود كه بسيارى از سخنان پنهانى منافقان و مشركان در آيات قرآنى منعكس شده و افشا شده بود .\r\nدر آن روز ، رسول خدا صلى الله عليه و آله و سلم جز مواردى كه پيشتر برشمرديم - و كسانى از همانها نيز بخشوده شدند - از همهء مشركان درگذشت . وحشى قاتل حمزه ، هند ، مثله كننده حمزه و عبد الله بن سعد بن ابى سرح مرتد ( و اين آخرى به اصرار عثمان ) « 2 » نيز بخشوده شدند .\r\nكسانى چون سهيل بن عمرو كه در همهء جنگهاى قريش بر ضد مسلمانان حضور داشت و در حديبيه بدترين برخوردها را با رسول خدا صلى الله عليه و آله و سلم كرد ، مورد عفو قرار گرفت . شعار پيامبر صلى الله عليه و آله و سلم در برابر مردم مكه آن بود كه « الاسلام يَجُبُّ ما قبله « 3 » » به محض اين كه كسى اسلام را پذيرفت ، از گذشته‌اش چشم پوشى مىشود .\r\nعنوان « طلقا » يا آزاد شدگان ، كه اشاره به قريشيانى بود كه در اصل اسير پيامبر بودند ، اشاره به منت رسول خدا صلى الله عليه و آله و سلم بر آنها در آزاد كردنشان داشت . اين نام « سوء پيشينه‌اى » بود كه هميشه در پروندهء مشركان لجوج مكه كه در فتح اين شهر يا سال بعد از آن مسلمان\r\n\r\n\r\n","description":"","footnote":"\r\n( 1 ) . المغازى ، ج 2 ، صص 847 - 846\r\n( 2 ) . المغازى ، ج 2 ، ص 855 ؛ رسول خدا صلى الله عليه و آله و سلم مايل بود او كشته شود ؛ وقتى عثمان براى امان گرفتن او رانزد رسول خدا صلى الله عليه و آله و سلم آورده بود ، سه بار درخواست كرد تا اجازه بيعت دهد آن حضرت دو بار نخست درخواست او را رد كرد و براى سومين بار پذيرفت . پس از آن رو به اصحاب كرد و فرمود يك مرد عاقل در ميان شما نبود كه در طى دو بار رد كردن من او را بكشد ؟ آنها گفتند : شما اگر به گوشهء چشم اشاره مىفرموديد چنين مىكرديم . حضرت فرمودند : براى پيامبر سزاوار نيست كه اين چنين با چشم اشاره كند . ونك : المغازى ، ج 2 ، صص 857 - 756 ، ابن هشام ( السيره ، ج 4 ، ص 409 ) مىگويد : بعدها عمر او را به كار گماشت و عثمان نيز .\r\n( 3 ) . رسول خدا صلى الله عليه و آله و سلم اين سخن را در برابر اظهار اسلام ابن زِبَعْرى شاعر قريش و محرك مردم بر ضدمسلمانان فرمودند ؛ نك : المغازى ، ج 2 ، ص 849\r\n","page_name":" 629 ","page_number":629},
  {"content":"\r\n\r\nشدند باقى ماند . « 1 » عنوان ديگر تعبير « مؤلّفةُ قلوبهم » بود ، كسانى كه رسول خدا صلى الله عليه و آله و سلم براى جلب دوستىشان ، كمك مالى به آنها كرد . اين تعبير نيز معرّف شخصيت آنان بود .\r\nهند همسر ابوسفيان از جمله كسانى بود كه رسول خدا صلى الله عليه و آله و سلم ابتدا فرمان كشتنش را دادند ، اما به هر روى ، همراه زنان ديگر ، نزد رسول خدا صلى الله عليه و آله و سلم آمد و اظهار اسلام كرد .\r\nبسيارى از مشركان نيز به يمن ، نجران و نقاط ديگر گريختند كه به تدريج بازگشتند و اظهار اسلام كردند . يكى از فراريان مىگويد : ما از ترس جان خويش گريختيم تا آن كه به ما خبر دادند ، تنها گفتن شهادتين باعث امنيت جانى و مالى شما مىشود . آنگاه ما بازگشتيم و اسلام آورديم . « 2 » يكى از فراريان عكرمة بن ابى جهل بود كه به يمن گريخت و پس از مدتى مسلمان شد . زمانى كه عكرمه نزد رسول خدا صلى الله عليه و آله و سلم آمد پرسيد : به چه چيزى دعوت مىكنى ؟ حضرت فرمود : نماز ، زكات و . . . عكرمه گفت : ما دعَوْتَ الّا إلى الْحق وامرٍ حسنٍ جميل ؛ حضرت فرمودند : خدايا ! همهء دشمنيهايى كه بر ضد من كرده ببخشاى . « 3 » در اين ميان حتى هبّار بن اسود نيز كه هر بار رسول خدا صلى الله عليه و آله و سلم نامش را مىشنيد خشمگين مىشد ، و حتى در فتح مكه نيز از بخشودگان مستثنى شده بود ، بخشوده شد . « 4 »\r\nرسول خدا صلى الله عليه و آله و سلم پس از فتح مكه گروههايى را به اطراف فرستاد تا بتهاى بر جاى ماندهء قبايل را از بين ببرند . عمرو بن عاص با گروهى براى شكستن بت « سواع » كه متعلق به هذيل بود ، عازم آن ديار شد . پرده‌دار بت گفت : تو قادر به هدم بت نيستى ! اما او بت و « بيت خزائنه » ( محلى كه ثروت بخشوده شده به بت در آن بوده ) را خراب كرد . پرده‌دار كه شاهد خورد شدن بت بوده و حادثه غير منتظره‌اى را نديد گفت : أسْلَمت لِلّه . « 5 » بتهاى ديگر كه به وسيلهء گروههاى اعزامى خراب شدند ، عبارت بودند از : ذى الكفين بت طائفهء عمرو بن حُمَمَه ؛ بت منات در منطقهء مُشلَّل . در تمام خانه‌هاى مكه نيز بتهايى وجود داشت و رسول خدا صلى الله عليه و آله و سلم اعلام كرد : هركس به خدا و رسول ايمان آورده ، اگر بتى در خانه دارد ، آن را بشكند يا بسوزاند . « 6 »\r\nبدين ترتيب قدرت سياسى شرك شكسته شد و مكه پس از بيست سال مقاومت در\r\n\r\n\r\n","description":"","footnote":"\r\n( 1 ) . نك : تاريخ تحول دولت و خلافت ، صص 193 ، 136 ، 116 ؛ در همان فتح مكه حسان بن ثابت ضمن شعرى اشاره كرد كه شمشيرهاى انصار ، ابوسفيان را در مكه به صورت يك برده و بنى عبد الدار را به صورت كنيزان در آورده است . السيرة النبويه ، ابن هشام ، ج 4 ، ص 426\r\n( 2 ) . طبقات الكبرى ، ج 7 ، صص 139 - 138\r\n( 3 ) . المغازى ، ج 2 ، ص 852 ؛ سبل الهدى ، ج 5 ، ص 379\r\n( 4 ) . المغازى ، ج 2 ، ص 858\r\n( 5 ) . المغازى ، ج 2 ، ص 870\r\n( 6 ) . المغازى ، ج 2 ، ص 871 - 870\r\n","page_name":" 630 ","page_number":630},
  {"content":"\r\n\r\nبرابر اسلام با سرپنجهء تدبير رسول خدا صلى الله عليه و آله و سلم تحت حاكميت اسلام در آمد ، مصداق بارز اين تدبير در فتح بدون خونريزى بود ، آن هم در حادثه‌اى بزرگ چون فتح مكه و ميان دو دشمن كه دشمنىشان بسيار كهنه و پرجراحت بود و حوادثى چون بدر و احد را پشت سر نهاده بود ، و اين آيت قرآن كه گفته شده ، « 1 » در اين باره نازل گشته اين چنين به اين ماجرا مىپردازد :  « وَ هُوَ الَّذِي كَفَّ أَيْدِيَهُمْ عَنْكُمْ وَ أَيْدِيَكُمْ عَنْهُمْ بِبَطْنِ مَكَّةَ مِنْ بَعْدِ أَنْ أَظْفَرَكُمْ عَلَيْهِمْ وَ كانَ اللَّهُ بِما تَعْمَلُونَ بَصِيراً ،  اوست كه چون در بطن مكه پيروزيتان داد ، دست آنها را از شما و دست شما را از آنها بازداشت و خدا به كارهايى كه مىكرديد آگاه بود . » « 2 » خداوند با وجود دشمنيهاى مردم مكه ، دليل بازداشتن دست مسلمانان را از آنها ، اين مىداند كه در ميان مردم مكه ، مسلمانانى بودند كه ايمان خويش را كتمان مىكردند و در صورت بروز جنگ ممكن بود آنان نيز از بين بروند و مسلمانان نادانسته مرتكب خطا شوند : « ايشان همانهايند كه كفر ورزيدند و شما را از مسجد الحرام بازداشتند و نگذاشتند كه قربانى به قربانگاهش برسد . اگر مردان مسلمان و زنان مسلمانى كه آنها را نمىشناسيد در ميان آنها نبودند ، و بيم آن نبود كه آنها را زير پاى در نورديد و نادانسته مرتكب خطايى شويد ، خدا دست شما را از آنان باز نمىداشت . و خدا هر كه را بخواهد مشمول رحمت خود گرداند .\r\nاگر از يكديگر جدا بودند ، كافرانشان را به عذابى دردآور عذاب مىكرديم . » « 3 »\r\nرسول خدا صلى الله عليه و آله و سلم در فتح مكه كسى را بر پذيرش اسلام مجبور نكرد و هركس مسلمان شد به انتخاب خودش ، آن را پذيرفت ، گرچه بسيارى از مشركان بدسابقه ، براى بخشوده شدن گذشته‌شان و گرفتن امنيت مسلمان شدند . اما كسان زيادى تا سال نهم و اندكى پس از آن بر شرك خويش باقى بودند . رسول خدا صلى الله عليه و آله و سلم در مدتى كه در مكه بود در خانه‌اى سكنى نكرد و در خيمه سر برد . آن حضرت خيمه‌اش را در منطقهء حجون زده و براى اقامهء هر نماز عازم مسجد الحرام مىشد . « 4 » گويا خانهء آن حضرت را عقيل ، پس از هجرت پيامبر صلى الله عليه و آله و سلم تصاحب كرده بود و لذا وقتى از حضرت خواستند تا در خانه‌اش سكنا گيرد ، فرمود مگر عقيل براى ما خانه‌اى گذاشته است ؟\r\nشايد يكى از دلايل عدم توقف آن حضرت در مكه و حتى سكونت در خانه‌اى از خانه‌هاى مكه ، اين بود كه نمىخواست انصار توهم كنند كه او آنان را ترك كرده است .\r\nيك بار نيز به آنان فرمود : من به سوى خدا و شما هجرت كرده‌ام ، حيات و مماتم ، حيات و\r\n\r\n\r\n","description":"","footnote":"\r\n( 1 ) . المصنف ، ابن ابى شيبه ، ج 7 ، ص 405\r\n( 2 ) . فتح ، 24\r\n( 3 ) . فتح ، 25\r\n( 4 ) . سبل الهدى والرشاد ، ج 5 ، ص 349\r\n","page_name":" 631 ","page_number":631},
  {"content":"\r\n\r\nممات شماست . « 1 » در فتح مكه حدود دو هزار تن از مردم اين شهر به لشكر اسلام پيوستند ، گو اين كه همهء آنان مسلمان نبودند ؛ اما روشن بود كه به زودى مسلمان خواهند شد . اما به هر روى اين اسلام ارزش اسلام آوردن پيش از فتح مكه را نداشت . خداوند اين مطلب را به صراحت بيان كرد :  « وَ ما لَكُمْ أَلَّا تُنْفِقُوا فِي سَبِيلِ اللَّهِ وَ لِلَّهِ مِيراثُ السَّماواتِ وَ الْأَرْضِ ، لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَ قاتَلَ ، أُولئِكَ أَعْظَمُ دَرَجَةً مِنَ الَّذِينَ أَنْفَقُوا مِنْ بَعْدُ وَ قاتَلُوا ، وَ كُلًّا وَعَدَ اللَّهُ الْحُسْنى وَ اللَّهُ بِما تَعْمَلُونَ خَبِيرٌ ،  چرا در راه خدا انفاق نمىكنيد و حال آن كه از آن خداست ميراث آسمانها و زمين ؟ از ميان شما آنان كه پيش از فتح [ مكه 
  ] انفاق كرده و به جنگ رفته ، با آنان كه بعد از فتح انفاق كرده‌اند و به جنگ رفته‌اند ، برابر نيستند ؛ مرتبهء آنان فراتر است و خدا به همه وعدهء نيك مىدهد و به هر كارى كه مىكنيد آگاه است . » « 2 »\r\nدليل اين برترى نيز روشن است . فتح مكه سبب شد تا نو مسلمانان از يك امتياز ديگر نيز بىبهره شوند و آن « هجرت » بود . پيش از اين به تفصيل دربارهء اين سخن رسول خدا صلى الله عليه و آله و سلم كه فرمود : « لاهجرة بعد الفتح » « 3 » سخن گفته‌ايم .\r\nفتح مكه آغاز رشد تصاعدى اسلام در جزيرة العرب بود . تصور تسلّط رسول خدا صلى الله عليه و آله و سلم بر مكه ، براى اعراب ناممكن بود . قريش با قدرت آنچنانى كه حمايت قبايل زيادى را به همراه داشت شكست ناپذير مىنمود ، بويژه كه عنوان « قداست » را نيز يدك كشيده خود را صاحب حرم مىديد . پس خدا و خدايان بايد از او دفاع كنند و البته نكردند . گفته شده است كه اعراب در زمان فتح مكه مىگرفتند : ببينيد ! اگر محمد صلى الله عليه و آله و سلم بر قريش غلبه يافت ،\r\n\r\n\r\n","description":"","footnote":"\r\n( 1 ) . المصنف ، ابن ابى شيبه ، ج 7 ، ص 397 ؛ سبل الهدى والرشاد ، ج 5 ، ص 369 ؛ السيرة النبويه ، ابن هشام ، ج 4 ، ص 416 ؛ در اينجا به اجمال اشاره كنيم كه رسول خدا صلى الله عليه و آله و سلم براى تقويت موقعيت انصار در برابر قريش تلاش فراوانى كرد اما حيله‌گرى قريش - همانگونه كه انتظار مىرفت - اوضاع را دگرگون كرد . در اينجا تنها اشاره كنيم كه ضمن اخبار حوادث فتح مكه در دو مورد كوشيده شده تا چهرهء سعد بن عباده ، ضايع شود . اين هم ، به دليل نمايندگى او از انصار است و هم مواضع او در سقيفه ، به عنوان مثال گفته‌اند كه رسول خدا صلى الله عليه و آله و سلم بخاطر سخنى از او خشمگين شده پرچم را از وى گرفت و به پسرش داد ( المغازى ، ج 2 ، ص 822 - 821 ) در حالى كه در نقلى ديگر آمده است كه او خود پرچم را به دست فرزندش داد ( المصنف ، ابن ابى شيبه ، ج 7 ، ص 399 ) ؛ ابن اسحاق ( السيره النبويه ، ج 4 ، صص 407 - 406 ) روايت مزبور را از قول برخى نقل كرده و مىگويد : رسول خدا صلى الله عليه و آله و سلم على عليه السلام را فرستاد تا پرچم را از او بگيرد و در نقلهاى ديگر آمده كه پرچم را از سعد گرفتند و به زبير دادند ( سبل الهدى ، ج 5 ، ص 337 ) . پيداست كه روايت مشكل دارد عجيب‌تر از همه اينها جمع اين روايات متناقض است ! نك : سبل الهدى ، ج 5 ، ص 337 دربارهء مورد دوم نيز نك : المغازى ، ج 2 ، صص 867 - 866\r\n( 2 ) . الحديد ، 10\r\n( 3 ) . نك : المصنف ، ابن ابى شيبه ، ج 7 ، صص 408 - 407 ، 409 ؛ سبل الهدى والرشاد ، ج 5 ، ص 389\r\n","page_name":" 632 ","page_number":632},
  {"content":"\r\n\r\nراستگوست . راوى اين سخن مىگويد : زمانى كه خبر فتح مكه به ما رسيد همهء قبايل اقدام به پذيرش اسلام كردند . « 1 » زمانى كه رسول خدا صلى الله عليه و آله و سلم از ذى الجوشن ضبابى خواست تا اسلام را بپذيرد . گفت : وقتى اسلام را خواهد پذيرفت كه او بر كعبه پيروز شود . « 2 » زمانى پيش از فتح مكه ، طايفهء بنى عبد بن عدى براى پذيرش اسلام نزد رسول خدا صلى الله عليه و آله و سلم آمدند .\r\nآنان گفتند : اگر با گروهى غيرقريش جنگ كنى همراهيت مىكنيم ، اما با قريش جنگ نخواهيم كرد . « 3 » مسعودى اين واقعيت را با اين عبارت روشن مىگويد : زمانى كه مكه فتح شد ، عرب تسليم اسلام شد . « 4 » و در جاى ديگر گفته شده است كه : لا تذلُّ العرب حتى يذل اهل مكه . « 5 » فضاله نيز كه در روز فتح مسلمان شد آن روز را روز نابودى شرك دانست و در شعرى گفت ! اگر در اين روز بودى مىديدى كه :\r\n لرأيت دين اللّه أضحى و بَيّنا * والشّرك يَغشى وَجْهه الاظلام « 6 » \r\nابن اسحاق نيز در اين باره توضيحاتى آورده است . « 7 »\r\nزمانى كه رسول خدا صلى الله عليه و آله و سلم در مكه بود ، - بين پانزده تا بيست روز - خالدبن وليد را همراه گروهى به سوى قبيلهء بنى جذيمة فرستاد تا به اسلام دعوتشان كند . اين قبيله در ناحيهء يَلَمْلم سكونت داشتند . زمانى كه آنان خالد را با جمعى از مسلمانان - سيصد و پنجاه نفر - ديدند به اتكاى اسلام و اذان و مسجد خود آسوده خاطر بودند . خالد در برابر آنان ايستاد و پرسيد : چرا سلاح در دست داريد ؟ گفتند : براى دفاع از دين اسلام در برابر مخالفان و در نقلى ديگر : براى دفاع در برابر دشمنان خود . « 8 » پس از آن به دستور خالد سلاح را زمين گذاشتند ، اما خالد آنان را اسير كرد و برخى را به برخى ديگر بست . در آن لحظه ميان مسلمانان اختلاف شد تا آن كه در نيمه‌هاى شب منادى خالد فرياد زد : هركس اسيرخويش رابكشد ! كسانى از بنوسليم كه همراه خالد بودند اسيرانشان را گشتند ، اما مهاجرين و انصار از فرمان او سرپيچى كردند . « 9 » پس از آن كه به مكه آمدند ، عمر وعبد الرحمان بن عوف به خالد گفتند : تو به خاطر عمويت فاكه ، كه در جاهليت به دست\r\n\r\n\r\n","description":"","footnote":"\r\n( 1 ) . طبقات الكبرى ، ج 1 ، ص 336\r\n( 2 ) . مجمع الزوائد ، ج 6 ، ص 162 ؛ سبل الهدى والرشاد ، ج 5 ، ص 39\r\n( 3 ) . طبقات الكبرى ، ج 1 ، ص 306\r\n( 4 ) . التنبيه والاشراف ، ص 239 [ فلما فتح مكه انقادت العرب للاسلام 
  ] .\r\n( 5 ) . المصنف ، ابن ابى شيبه ، ج 7 ، ص 410\r\n( 6 ) . السيرة النبويه ، ابن هشام ، ج 4 ، ص 417 ؛ ابن اسحاق اشعار فراوانى دربارهء فتح مكه آورده كه برخى بسيارجالب است .\r\n( 7 ) . همان ، ج 4 ، ص 560\r\n( 8 ) . نك : طبقات الكبرى ، ج 1 ، ص 147\r\n( 9 ) . المغازى ، ج 3 ، ص 876\r\n","page_name":" 633 ","page_number":633},
  {"content":"\r\n\r\nبنى جذيمه كشته شده ، چنين كردى . « 1 »\r\nرسول خدا صلى الله عليه و آله و سلم نيز با شنيدن خبر ، بر خالد خشم گرفت و صورتش را از او برگرداند .\r\nخالد مىگفت : رسول خدا صلى الله عليه و آله و سلم او را براى جنگ فرستاده بود ، در حالى كه دروغ مىگفت ، زيرا رسول خدا صلى الله عليه و آله و سلم خود فرمود : من خالد را براى دعوت فرستادم نه جنگ . « 2 » به علاوه افراد سريّه همگى مسجد و اذان بنى جذيمه را ديده و شنيده بودند . رسول خدا فرمودند :\r\nخدايا ! من از آنچه خالد انجام داده به تو تبرّى مىجويم . « 3 »\r\nدر آن مجلس عمار به خالد تندى كرد و پس از آن خالد به عمار . حضرت فرمود :\r\nساكت باش خالد ! چيزى به عمار مگو ، كسى كه با او دشمن باشد با خدا دشمنى كرده و هر كسى كه بر او غضب كند بر خدا غضب كرده است . پس از آن پولى تسليم امام على عليه السلام كردند تا نزد بنى جذيمه رفته فديهء كشتگان آنها را بپردازد « 4 » و آنان را تسلّى دهد . اصولًا خالد روحيهء نظامىگرى داشت و فاقد شخصيت فكرى و اخلاقى لازم بود . چهرهء واقعى او را بايد در تحولات پس از رحلت پيامبر صلى الله عليه و آله و سلم جستجوكرد . اما پيش از آن ياد از اين نكته هم بى ثمر نيست كه خالد در جنگ حنين هم ، پيرزنى را به قتل رساند كه مورد اعتراض پيامبر صلى الله عليه و آله و سلم واقع شد . « 5 »\r\n\r\nبه سوى حنين\r\nبا فتح مكه از سه دشمن جدى پيامبر صلى الله عليه و آله و سلم قريش كه اصلىترين آنها بود ، شكست خورد . دو گروه ديگر ، يكى طايفهء هوازن بود كه همزمان با شنيدن خبر حركت رسول خدا صلى الله عليه و آله و سلم از مدينه خود را آماده كرده بود و ديگر طايفهء ثقيف كه در شهر طائف مستقربود . اين دو گروه پس از فتح مكه بناى سركشى نهادند . بنابراين ، قبل از آن كه رسول خدا صلى الله عليه و آله و سلم مكه را ترك كند ، مىبايست شورش اينان را آرام مىكرد .\r\nرهبرى هوازن در دست مالك بن عوف نصرى بود كه سى سال بيشترنداشت و فردى متكبر بود . « 6 » او بر خلاف توصيهء پيران قبيله و على رغم تخلف برخى طوايف هوازن ، اقدام\r\n\r\n\r\n","description":"","footnote":"\r\n( 1 ) . السيرة النبوية ، ابن هشام ، ج 4 ، ص 341 ؛ در آنجا شرح درگيرى قريش يا بنى جذيمه آمده است .\r\n( 2 ) . المغازى ، ج 3 ، ص 883 ؛ و نك : طبقات الكبرى ، ج 2 ، ص 147\r\n( 3 ) . السيرة النبويه ، ابن هشام ، ج 4 ، ص 430 - 429\r\n( 4 ) . المغازى ، ج 3 ، صص 882 - 881 ؛ السيرة النبويه ، ابن هشام ، ج 4 ، ص 430\r\n( 5 ) . المغازى ، ج 3 ، ص 912\r\n( 6 ) . دربارهء او گفته شده : كان مسبلًا ؛ يعنى كسى كه لباسهاى بلندى مىپوشيد بطورى كه لبايش بر زمين مىكشيد . او اين كار را بخاطر تكبرى كه داشت انجام مىداد .\r\n","page_name":" 634 ","page_number":634},
  {"content":"\r\n\r\nبه تشكيل سپاهى در منطقهء اوطاس كرد . « 1 » وى دستور داد تا همهء سپاهيان ، زنان و كودكان و نيز شتران و گاوان و گوسفند خود را به همراه بياورند . دليل او براى اين اقدام آن بود تا همه بدانند كه از جان و ناموس و مال خود دفاع مىكنند . « 2 » دراين جنگ ، قبيلهء ثقيف ، نَصْر ، جُشَم ، سعدبن بكر و گروهى از بنى هلال حضور داشتند . « 3 » رسول خدا صلى الله عليه و آله و سلم پس از نصب عتّاب بن أسيد به عنوان حاكم مكه « 4 » به همراه دوازده هزار نفر عازم حنين شد .\r\nنخستين چيزى كه جلب توجه كرد ، كثرت سپاهيان اسلام بود . به نقل واقدى ، ابن سعد وبلاذرى ، ابوبكر با نگاهى به فزونى جمعيت مسلمانان به پيامبر صلى الله عليه و آله و سلم گفت : امروز از ناحيهء قلت جمعيت شكست نمىخوريم . بلافاصله اين آيه نازل شد : « خدا شمارا در بسيارى از جايها كمك كرد و نيز در روز حنين ، آنگاه كه انبوهى لشگر شمارا به شگفت آورده بود . » « 5 » قاعدتاً آيهء مزبور پس از جنگ نازل شده ، اما ناظر به همان سخن ابوبكر و امثال اوست . « 6 » شمار فراوانى از اين مسلمانان ، نومسلمانانى بودند كه طى دو سال پس از حديبيه ايمان آورده بودند و طبعاً آشنايى با معارف دينى و عمق نگرش توحيدى نداشته و از لحاظ روحى نيز آمادگى كافى براى انجام رسالت دينى خود نداشتند . شاهد آن ، واقعه‌اى است كه در مسير حُنَين پيش آمد .\r\nيكى از مقدسات مشركان در جاهليت ، درختى بود كه آن را « ذات انواط » مىناميدند .\r\nدليل نامگذارى آن به « انواط » اين بود كه مشركان به دليل قداستى كه داشت ، اسلحهء خود را بر آن مىآويختند و در اطراف آن اعتكاف مىكردند . « 7 » در روايت واقدى آمده است كه\r\n\r\n\r\n","description":"","footnote":"\r\n( 1 ) . عاتق در معجم المعالم الجغرافيه ( ص 34 ) مىگويد : اوطاس منطقه مسطحى است كه در شرق مكه درفاصلهء يكصد و نود كيلومترى قرار دارد . بنابراين اين محل نبايد به حنين كه در فاصله سى كيلومترى مكه - در راه طائف قرار دارد ارتباطى داشته باشد و ضرورتاً نمىتواند « اوطاسى » باشد كه مكرر در اخبار جنگ حنين از آن ياد شده است .\r\n( 2 ) . المغازى ، ج 3 ، ص 888 - 887\r\n( 3 ) . السيرة النبويه ، ابن هشام ، ج 4 ، ص 437\r\n( 4 ) . وى در آن وقت فقط بيست سال داشت .\r\n( 5 ) . توبه ، 25 ؛ المغازى ، ج 3 ، ص 89 ؛ طبقات الكبرى ، ج 2 ، ص 150 ؛ انساب الاشراف ، ج 1 ، ص 365 ؛ شرح نهج البلاغه ، ابن ابى الحديد ، ج 15 ، ص 106\r\n( 6 ) . در برخى نقلها كه محتواى آن قدرى تند است نام قائل سخن را نياورده‌اند . از يونس بن بُكير نقل شده است كه مردى در حنين گفت : ما از قلت شكست نمىخوريم . اين بر رسول خدا گران آمد و سبب هزيمت شد ( سبل الهدى ، ج 5 ، ص 469 ) ، گاهى سخن مزبور را به يك نوجوان انصارى نسبت داده‌اند و گاهى به خود پيغمبر ( همان ) . شامى مىگويد : صحيح آن است كه قائل آن غيررسول خدا ( ص ) بوده و از ابن اسحاق نقل مىكند كه : برخى گفته‌اند يكى از بنى بكر چنين گفته است . و البته ابن عبد البر همان نقل واقدى را پذيرفته كه ابوبكر قائل اين سخن بوده است ( نك : سبل الهدى ، ج 5 صص 470 - 469 ) و نك : شرح نهج البلاغه ، ابن ابى الحديد ، ج 15 ، ص 106\r\n( 7 ) . تاج العروس ذيل مورد « نوط : ينوطون بها سلاحهم - اى يُعقلون - و يعكفون حولها » .\r\n","page_name":" 635 ","page_number":635},
  {"content":"\r\n\r\nمشركان كنار اين درخت قربانى مىكردند و يك روز به اعتكاف مىماندند . در وقت حضور نزد آن ، عبايشان را به كنار مىنهادند و بدون عبا نزد آن مىرفتند . « 1 »\r\nزمانى كه مسلمانان در راه حنين بودند ، درخت بزرگى پديدارشد . راوى ماجرا گويد : ما به رسول خدا صلى الله عليه و آله و سلم عرض كرديم : همان‌طور كه براى مشركان ذات انواط بود ، براى ما نيز ذات انواطى قرار ده . رسول خدا صلى الله عليه و آله و سلم در برابر اين درخواست دو بار تكبير گفتند و فرمودند : سوگند به كسى كه جانم دركف اختيار اوست ، چيزى گفتيد كه قوم موسى به او گفتند ؛ آنگاه اين آيه را تلاوت كردند : « و بنى اسرائيل را از دريا گذرانيديم . آنگاه بر قومى گذشتند كه به پرستش بتهاى خود دلبسته بودند : گفتند : اى موسى همان‌طور كه آنهارا خدايانى است براى ما هم خدايى قرار ده [  اجْعَلْ لَنا إِلهاً كَما لَهُمْ آلِهَةٌ  
  ] گفت : شما مردمى بى خرد هستيد » . « 2 » اين واقعه ، جهالت مردم را نسبت به حقيقت توحيد كه پايه و اساس دعوت رسول خدا صلى الله عليه و آله و سلم بوده ، درميان اصحاب نشان مىدهد . ما على رغم تأكيدات گذشته بر تبرّك ، تأكيد داريم كه از تبرّكِ به آنچه همانند مسأله ذات انواط است ، انسان مسلمان به شرك نزديك شده و از حقيقت توحيد باز مىماند .\r\nدر غزوهء حنين مردم مكه نيز همراه رسول خدا صلى الله عليه و آله و سلم بودند . آنان چندان علاقمند به پيروزى آن حضرت نبودند بلكه براى ديدن نتيجهء اين جنگ و بهره مندى از غنايم ، سپاه را همراهى مىكردند . « 3 » اين مسأله مشكل مهمى براى سپاه بود . كافى بود تا شمارى از اينان از صحنهء نبرد بگريزند ، در آن صورت تمام سپاه از هم متلاشى مىشد .\r\nسپاه هوازن به فرماندهى مالك بن عوف در وادى حنين - در فاصلهء سى كيلومترى مكه - مستقر شد . انس بن مالك يكى از روايان اخبار حنين گويد : مردان هوازان جلو ، و پشت سر آنان شتران و گوسفندان و زنان نيز سوار بر شتران بودند و از اين طريق سياهى لشكر بزرگى را تدارك ديده بودند . او مىگويد : وادى حنين ، منطقهء پر شِعب بود و تنگه‌هاى فراوانى داشت . گروههاى مختلفى از هوازن در اين شعب‌ها و تنگه‌ها پنهان شده بودند .\r\nسپاه اسلام نيز مرتب و منظم حركت مىكردند . ناگهان از ميان شعب‌هاى مزبور ، حملهء متحدى آغاز شد . طايفهء بنى سليم كه لشكر مقدّم بود و خالد فرماندهى آنان را داشت ، « 4 »\r\n\r\n\r\n","description":"","footnote":"\r\n( 1 ) . المغازى ، ج 3 ، صص 891 - 890\r\n( 2 ) . اعراف ، 138 ؛ المغازى ، ج 3 ، صص 891 - 890 ؛ سبل الهدى والرشاد ، ج 5 ، ص 465 ؛ السيرة النبويه ، ابن هشام ، ج 4 ، ص 442\r\n( 3 ) . المغازى ، ج 3 ، ص 895 - 894\r\n( 4 ) . خالد در اين جنگ نيز زنى را كشت كه مورد اعتراض رسول خدا صلى الله عليه و آله و سلم قرار گرفت . المغازى ، ج 2 ، ص 912 ؛ سبل الهدى ، ج 5 ، ص 493 ؛ فرار بنى سليم كه گويا تا اندازه‌اى به عمد نيز بوده - به دليل خويشى آنها با هوازن - يكى از مشكلات اصلى فرار مردم در اين جنگ بوده است . نك : المغازى ، ج 3 ، ص 897\r\n","page_name":" 636 ","page_number":636},
  {"content":"\r\n\r\nروى به فرار نهاد و ديگران به دنبال آنان گريختند . حملهء مشركان پيش از طلوع آفتاب در آخرين ساعات شب بوده است .\r\nعباس بن عبد المطلب مىگويد : در آن لحظه تنها كسى را كه من در كنار رسول خدا صلى الله عليه و آله و سلم ديدم ابوسفيان بن حارث بود كه افسار قاطر رسول خدا صلى الله عليه و آله و سلم را در دست داشت . او مىگويد : زمانى كه رسول خدا صلى الله عليه و آله و سلم ديد همه در حال گريزند به من دستور داد تا آنها را صدا بزنم آنگاه فرمود بگو : اى گروه انصار ، اى « اصحاب سمره » . « 1 » در اين لحظه آنان به سرعت بازگشتند ، همانگونه كه ماده شتران به سوى بچه خود مىآيند . « 2 » اميد رسول خدا صلى الله عليه و آله و سلم نه به نومسلمانانِ پس از حديبيه بلكه به اصحاب شجره و انصار بود . در نقل فوق ، عباس از درستى و راستى انصار و مقاومتشان در جنگ ستايش مىكند . رسول خدا صلى الله عليه و آله و سلم خود نيز فرياد مىزد : اى مردم ! به سوى من آييد ، من رسول خدا هستم ، من محمد بن عبد اللّه صلى الله عليه و آله و سلم هستم . اما كسى بر جاى نماند . « 3 » در نقل ديگرى آمده است كه همگى مسلمانان بجز اندكى شامل چند تن از مهاجر و انصار به هزيمت رفتند . بر جاى ماندگان تنى چند از خاندان خود پيامبر همچون على عليه السلام ، عباس ، « 4 » ابوسفيان بن حارث و يكى دو سه نفر ديگر بودند .\r\nابن ابى شيبه از حكم بن عتيبه نقل مىكند : زمانى كه مردم در حنين گريختند جز چهار نفر ، كسى با پيامبر صلى الله عليه و آله و سلم نماند ، سه نفر از بنى هاشم و يك نفر جز آنها . « 5 » در شعر عباس بن عبد المطلب نيز آمده است كه ما تنها نُه نفر بوديم كه در كنار رسول خدا صلى الله عليه و آله و سلم مانديم و ديگران گريختند . « 6 » حارثة بن نعمان به دستور رسول خدا صلى الله عليه و آله و سلم به شمارش افرادى كه گريخته بودند پرداخت ! او مىگويد به زحمت تخمين زدم كه حدود يكصد نفر هستند ؛ گفته‌اند كه سى و سه تن از مهاجران و شصت و هفت نفر از مهاجران بوده‌اند . « 7 » در اينجا زمينهء جعل اخبار وجود داشته است ، چه همهء دو طايفه كوشيده‌اند تا خود را از فراريان ندانند .\r\nبه هر روى پايدارى تنى چند و بازگشت شمارى از مهاجران و انصار و مقاومتشان ،\r\n\r\n\r\n","description":"","footnote":"\r\n( 1 ) . درختى كه بيعت رضوان در زيرآن انجام شد .\r\n( 2 ) . المغازى ، ج 3 ، ص 899 - 898 ؛ سبل الهدى والرشاد ، ج 5 ، صص 477 - 476 ؛ السيرة النبويه ، ابن هشام ، ج 4 ، ص 445\r\n( 3 ) . السيرة النبويه ، ابن هشام ، ج 4 ، ص 443\r\n( 4 ) . انس مىگويد : و كان علىّ يومئذ اشدّالناس قتالًا بين يديه ، سبل الهدى والرشاد ، ج 5 : ص 478 ؛ به نقل از طبرانى و ابويعلى .\r\n( 5 ) . سبل الهدى والرشاد ، ج 5 ، ص 485\r\n( 6 ) . سبل الهدى والرشاد ، ج 5 ، ص 511\r\n( 7 ) . المغازى ، ج 3 ، ص 901 - 900 ؛ سبل الهدى والرشاد ، ج 5 ، ص 485\r\n","page_name":" 637 ","page_number":637},
  {"content":"\r\n\r\nهوازن را به شكست كشانده ، شمارى از آنان به اسارت در آمدند . ام حارث كه با شويش آمده بود ، لجام شتر شوهر را سخت گرفته و به او مىگفت : چرا از رسول خدا صلى الله عليه و آله و سلم مىگريزى ؟ ام حارث مىگويد : ديدم عمر از كنار ما در حال گريز است . گفتم : اى عمر ! اين چه حال است ؟ عمر گفت : قضاى الهى است ! « 1 »\r\nپس از غلبهء دشمن ، برخى مسلمانان به قتل كودكان دست زدند . رسول خدا صلى الله عليه و آله و سلم از اين اقدام سخت نگران شدند . برخى مسلمانان گفتند : مگراينان فرزندان مشركين نيستند ؟\r\nرسول خدا صلى الله عليه و آله و سلم فرمود : حتى بهترين شما نيز اولاد مشركين هستيد ( كه اكنون مسلمان شده‌ايد ) آنگاه افزودند : هر كودكى بر فطرت تولد مىيابد تا به تدريج زبان عربى فرا مىگيرد و اين پدر و مادر اويند كه وى را مسيحى يا يهودى مىكنند . « 2 »\r\nپيروزى آنها در حنين پس از گريز مسلمانان ، تنها با حمايت الهى صورت گرفت . اين نكته‌اى است كه خداوند آن را تأكيد كرده و در اخبار تاريخى نيز آمده است . عامل عمدهء فرار حضور منافقان و كفار مكه بود كه همراه سپاه آمده و مردم را تحريك به فرار مىكردند .\r\nابوسفيان در حال گريز مردم مىگفت : فرار اينان تا كنار دريا ادامه خواهد داشت . برادر مادرى صفوان بن اميه نيز گفت : اكنون سحرباطل شد . اما صفوان او را توبيخ كرد با اين دليل كه اگر بناست كسى ارباب او باشد ترجيح مىدهد كه او اربابى قريشى باشد نه از هوازن . « 3 » به هر روى سپاه اسلام پيروز شد و زنى مسلمان ضمن شعرى گفت :\r\n غَلبَت خَيلُ الله خيْلَ اللّات * واللّه احَقُّ بالثّبات « 4 » \r\nگذشت كه زنى نيز به دست خالد بن وليد كشته شد و به دنبال رسول خدا صلى الله عليه و آله و سلم از كشتن كودكان ، زنان و بردگان نهى فرمود . « 5 » يك شاعر هوازنى بعد از آن كه مسلمان شد . اين اشعار را سرود : در روز حنين سپاه هوازن به گونه‌اى جنگيد كه هيچ كس اطراف رسول خدا صلى الله عليه و آله و سلم نماند ؛ پس از آن جبرئيل به كمك مسلمانان آمد و به دنبال آن عده‌اى از ما اسير شد . اگر جبرئيل نيامده بود ، شمشيرهاى ما از ما دفاع مىكردند . « 6 » از طايفهء ثقيف كه همراه\r\n\r\n\r\n","description":"","footnote":"\r\n( 1 ) . المغازى ، ج 3 ، ص 904 ؛ ابوقتاده نيز در برخورد با عمر ، از او دليل گريز مردم را پرسيد ، و او گفت : قضاى الهى است . نك : همان ، ص 908 ؛ سبل الهدى والرشاد ، ج 5 ، ص 487 ؛ با وجود اين اخبار ، ابن اسحاق ، عمر را در شمار كسانى كه ثابت مانده‌اند ذكر كرده است ؛ نك : السيرة النبويه ، ابن هشام ، ج 4 ، ص 443\r\n( 2 ) . المغازى ، ج 3 ، ص 905 ؛ سبل الهدى والرشاد ، ج 5 ، ص 488\r\n( 3 ) . السيرة النبويه ، ابن هشام ، ج 4 ، صص 444 - 443 ؛ المغازى ، ج 3 ، ص 910 ؛ سبل الهدى والرشاد ، ج 5 ، ص 472 ؛ و نك : ص 473\r\n( 4 ) . السيرة النبويه ، ابن هشام ، المغازى ، ج 3 ، ص 912 ؛ سبل الهدى والرشاد ، ج 5 ، ص 489\r\n( 5 ) . السيرة النبويه ، ابن هشام ، ج 4 ، ص 458\r\n( 6 ) . السيرة النبويه ، ابن هشام ، ج 4 ، ص 475\r\n","page_name":" 638 ","page_number":638},
  {"content":"\r\n\r\nهوازى بودند هفتاد نفر كشته شدند ، « 1 » و ديگران به سوى طائف گريختند .\r\nخداوند دربارهء نصرت خود به مسلمانان در آن روز ، مىفرمايد : « خدا شما را در بسيارى از جاها يارى كرد ، و در روز حُنَين ، آنگاه كه انبوهى لشكرتان شمارا به شگفت آورده بود ولى براى شما سودى نداشت و زمين باهمهء فراخيش بر شما تنگ شد و بازگشتيد و به دشمن پشت كرديد . آنگاه خدا آرامش خويش را بر پيامبرش و برمؤمنان نازل كرد و لشكريانى كه آنها را نمىديدند فرو فرستاد و كافران را عذاب كرد ، و اين است كيفر كافران . » « 2 » بحيربن زهير در شعرى گفت : اگر حمايت الهى نبود مسلمانان شكست خورده بودند . « 3 » بهترين اشعار در اين غزوه اشعار عباس بن مرداس است كه ابن اسحاق به تفصيل آنها را آورده است . « 4 »\r\nاز آنجا كه مشركان هوازن زنان و فرزندان و اموالشان را به همراه آورده بودند ، پس از گريزشان ، همه به تصاحب مسلمانان درآمد . غنايم مزبور و اسيران به جِعرانه فرستاده شد .\r\nتا بعدا ميان مسلمانان تقسيم شود .\r\n\r\nمحاصره طائف\r\nپس از آن كه مشركان شكست خوردند در چند دسته به سوى چند نقطه گريختند . كسانى و از جمله مالك بن عوف رئيس هوازن به درون طائف رفته و اينان بيشتر ثَقَفيانى بودند كه در اين جنگ شركت كردند . گروهى به « نخله » گريختند و كسانى نيز به اوطاس - جايى كه لشكرگاه نخست آنان بود - رفتند . « 5 » رسول خدا صلى الله عليه و آله و سلم گروههايى را در تعقيب آنان فرستاد و شمار زيادى از دشمن را به اسارت درآورد . خود آن حضرت نيز راهى طائف شد .\r\nطائف از لحاظ آب و هوايى يكى از بهترين نقاط حجاز بوده و محل سكونت قبيلهء ثقيف بود . آنان پيوندهايى با قريشيان داشتند و از جمله قبايل شناخته شدهء حجاز بوده‌اند .\r\nبعد از اسلام دو چهرهء ثقفى مهم داريم ، يكى مختار شيعى و ديگر حجاج اموى . اين سنگر آخرين سنگرى بود كه مشركان بر آن تسلط داشتند گرچه پس از فتح مكه ، مردم طائف دير يا زود مىبايست تصميم خود را مىگرفتند .\r\n\r\n\r\n","description":"","footnote":"\r\n( 1 ) . سبل الهدى والرشاد ، ج 5 ، ص 492 .\r\n( 2 ) . توبه ، 26 - 25 .\r\n( 3 ) . السيرة النبويه ، ابن هشام ، ج 4 ، ص 459 ؛ سبل الهدى والرشاد ، ج 5 ، ص 502\r\n لولا الاله وَ عَبْدُهُ ولّيْتُمُ * حين استخفّ الرُّعبُ كلّ جبان \r\n( 4 ) . السيرة النبويه ، ابن هشام ، ج 4 ، صص 470 - 460 ؛ سبل الهدى والرشاد ، ج 5 ، ص 507 - 503 ؛ در اين اشعار بيشتر از همه بر نقش بنوسليم تأكيد شده كه از قضا اولين گروهى بودند كه گريختند .\r\n( 5 ) . السيرة النبويه ، ابن هشام ، ج 4 ، ص 453 .\r\n","page_name":" 639 ","page_number":639},
  {"content":"\r\n\r\nسپاه اسلام حركت كرد و رسول خدا صلى الله عليه و آله و سلم در محلى كه نماز ظهر را اقامه كردند مسجدى بنا نمودند . « 1 » پس از آن با همان سپاه به سوى طائف رفته و آن را در محاصره گرفتند . حركت آن حضرت به سوى طائف در شوال سال هشتم هجرى بوده است . از چهره‌هاى شاخص ثقيف عروة بن مسعود بود كه زمانى مشركانِ مكه ، با اشاره به او ، از خدا گله مىكردند كه چرا قرآن بر مردى از يكى از دو قريهء بزرگ نازل نگرديد . او به همراه غَيْدن بن سلمه به يمن رفته بودند تا استفاده از منجنيق و دبابات را فراگيرند . « 2 »\r\nطائفيان حصار خويش را اصلاح كرده و آذوقهء يكسال خود را ذخيره كرده بودند . عباس بن مرداس در شعرى كه دربارهء جنگ هوازن و ثقيف سروده از ثقيف با عنوان « هُمْ راس العَدُو من اهل نجد » ياد كرده است . « 3 »\r\nرسول خدا صلى الله عليه و آله و سلم در منطقهء مرتفعى خارج از طائف مستقر شد ، جايى كه بعدها ثقفيان مسجد طائف را در آنجا بنا كردند . « 4 » شهر مزبور براى چندين روز - پانزدهم يا هيجده يا نوزده - در محاصرهء مسلمانان بود . يك بار شمارى از مسلمانان با دو زره پوش و تحت حفاظت آن به حصار طائف حلمه بردند . اين زره‌ها كه از پوست گاو بود ، با قطعات آهن داغ شده مشركان آتش گرفت و مسلمانان بازگشتند . رسول خدا صلى الله عليه و آله و سلم براى تحت فشار گذاشتن ثقيف دستور دادند تا شمارى از درختان تاك آنها را قطع كنند . « 5 » از سوى ديگر رسول خدا صلى الله عليه و آله و سلم فرمود تا با صداى بلند اعلام كنند : هر برده‌اى كه پيش از سرور خود به سوى ما آيد آزاد است . به دنبال آن ده پانزده نفر از بردگان بدين سوى آمدند . « 6 » صرف نظر از آمدن اينان ، مردم طائف در درون شهر با مشكل تازه‌اى روبرو شدند ، زيرا ديگر اطمينان به بردگان خود نداشتند .\r\nپس از گذشت پانزده روز ، از اوضاع چنين بر مىآمد كه ماندن سپاه در اينجا ، سود چندانى ندارد ، زيرا به هرروى ، آنچنان كه نوفل بن معاويه خدمت رسول خدا صلى الله عليه و آله و سلم گفت :\r\nثقيف چون روباهى در لانه‌اند كه اگر رسول خدا صلى الله عليه و آله و سلم بماند بهر روى او را مىگيرد و اگر رهايش كند ، زيانى براى او ندارد . « 7 » ثقفيان نمىتوانستند در حجاز كه همه جاى آن تحت\r\n\r\n\r\n","description":"","footnote":"\r\n( 1 ) . المغازى ، ج 3 ، ص 924\r\n( 2 ) . السيرة النبويه ، ابن هشام ، ج 4 ، ص 478 ؛ « دبابات » همان زره پوش فعلى است . وسيله‌اى كه مردانى زير آن رفته به حصار نزديك مىشدند ، تا آن را خراب كنند .\r\n( 3 ) . السيرة النبويه ، ابن هشام ، ج 4 ، ص 460 ؛ سبل الهدى والرشاد ، ج 5 ، ص 503\r\n( 4 ) . سبل الهدى والرشاد ، ج 5 ، ص 558\r\n( 5 ) . المغازى ، ج 3 ، ص 928\r\n( 6 ) . مستدرك الوسائل ، ج 11 ، ص 97 ؛ المغازى ، ج 3 ، ص 931\r\n( 7 ) . المغازى ، ج 3 ، ص 937\r\n","page_name":" 640 ","page_number":640},
  {"content":"\r\n\r\nسلطهء اسلام در آمده بود ، به عنوان يك نيروى نظامى حضور داشته و به مكه يا مدينه لشكركشى كنند . آنان بايد دير يا زود خود را تسليم شرايط جديد مىكردند . زمانى كه صحبت بازگشت شد ، عده‌اى اظهار مخالفت كردند و كسانى نزد عمر رفتند ، اما او كه تجربه حديبيه را داشت گفت : من آن روز را ديدم ، روزى كه چنان شكّى كردم و با رسول خدا صلى الله عليه و آله و سلم آن گونه سخن گفتم كه‌اى كاش چنين نمىكردم . « 1 » به هر روى رسول خدا صلى الله عليه و آله و سلم طائف را رها كرده و پس از چندى وفد طائف در مدينه به حضور رسول خدا صلى الله عليه و آله و سلم رسيد و اسلام در ثقيف رواج يافت .\r\nدر طى محاصرهء طائف ، چند حادثهء قابل ذكر وجود دارد . از جمله آن كه اولين بار حكم قصاص در آنجا اجرا درآمد . مردى ازبنى ليث ، شخصى از هُذَيل را به عمد كشته بود و رسول خدا صلى الله عليه و آله و سلم حكم قصاص را اجرا كرد . اگر اين سخن « فكان اوّل دم اقيد به فى الاسلام » « 2 » درست باشد ، معلوم مىشود كه پيش آن حكم قصاص در مدينه اجرا نمىشده است .\r\nحادثهء ديگر مربوط به شخصى به نام ماتع است كه از موالى خالهء پيامبر صلى الله عليه و آله و سلم بوده است .\r\nحضرت شنيد كه او به خالد بن وليد گفته است : زمانى كه رسول خدا صلى الله عليه و آله و سلم طائف را گشود از « باديه دختر غيلان » غفلت نكن كه از زيبايى چنين است و چنان ، و آن گونه كه شاعر گفته است كه « نگاه ديگران را بر خود ثابت مىدارد و چهره‌اش گوشت آلود نيست و سپيديى آن گلگونه است » . حضرت كه چنين روحيه‌اى را در او ديد ، دستور داد تا به نقطه‌اى دور از مدينه در اطراف آن تبعيد شود . بعدهاكه براى نيازهايشان شكايت كردند حضرت اجازه داد تا هر جمعه به مدينه آيند . پس از آن تا پايان خلافت عمر نيز در آنجا بودند و زمانى كه عثمان به خلافت رسيد بازگشتند . « 3 »\r\nنكتهء ديگر در اينجا خبرى است كه فَسَوى نقل كرده است ؛ او از عبد الرحمن بن عوف نقل مىكند كه پس از فتح مكه رسول خدا صلى الله عليه و آله و سلم بسوى طائف رفته آن را هيجده يا نوزده روز در محاصره گرفت اما گشوده نشد ؛ پس از آن در ميان مردم برخاسته فرمود : مردم ! رفتن من از ميان شما نزديك شده است ، من شما را به عترت خودم توصيهء مىكنم ، وعدهء من و شما حوض كوثر خواهد بود . به خدا كه جانم در اختيار اوست سوگند كه مىبايست نماز را اقامه كرده زكات را بپردازيد ، در غير اين صورت ، كسى را از خودم يا چونان خودم\r\n\r\n\r\n","description":"","footnote":"\r\n( 1 ) . المغازى ، ج 3 ، ص 936\r\n( 2 ) . السيرة النبوية ، ابن هشام ، ج 4 ، ص 482 ؛ المغازى ، ج 3 ، ص 927 ؛ سبل الهدى والرشاد ، ج 5 ، ص 557\r\n( 3 ) . المغازى ، ج 3 ، صص 934 - 33\r\n","page_name":" 641 ","page_number":641},
  {"content":"\r\n\r\nخواهم فرستاد كه گردن جنگجويان شما را خواهد زد و خانوادهء شما را به اسارت خواهد گرفت . مردم تصور كردند كه مقصود او ابوبكر يا عمر است ! ! اما رسول خدا صلى الله عليه و آله و سلم دست على را گرفته و فرمود : مقصودم اين است . « 1 »\r\nرسول خدا صلى الله عليه و آله و سلم پس از رها كردن حصار طائف به جِعِرّانه رفتند ، جايى كه غنايم و اسراى جنگى حنين ، در آنجا نگهدارى مىشدند . قريب شش هزار اسير زن و كودك و بزرگ به علاوه 24 هزار شتر و تعداد بىشمارى گوسفند « 2 » كه هوازن همراه خود به صحنهء جنگ آورده بودند . رؤساى فرارى هوازن كه وضع را چنين ديدند ، به صورت هيئتى نزد رسول خدا صلى الله عليه و آله و سلم آمدند و از آن حضرت درخواست عفو و بخشش و آزادى اسرايشان را كردند . رسول خدا صلى الله عليه و آله و سلم آنان را ميان بازگرداندن اموال يا اسرايشان مخيّر كرد و آنها به‌طور طبيعى اسرا را انتخاب كردند . آنگاه حضرت فرمود : دربارهء اسرا آنچه حق من و فرزندان عبد المطلب است بر شما بخشودم ، پس از نماز ظهر برخيزيد و اعلام كنيد : ما دربارهء زنان و فرزندانمان رسول خدا را نزد مردم شفيع قرار مىدهيم و مسلمين را نزد پيامبر . پس از نماز ظهر چنين كردند و رسول خدا صلى الله عليه و آله و سلم بخشودگى سهم خويش را اعلام كرد ، به دنبال آن مهاجران و انصار نيز سهم خود را بخشودند . « 3 »\r\nافرادى نومسلمان چون عيينه رئيس بنى فزاره با اقرع بن حابس از بنى تميم و عباس بن مرداس از بنى سليم قصد بخشودن نداشتند ، اما مردمان قبايل مذكور على رغم آنها و بخاطر رسول خدا صلى الله عليه و آله و سلم سهم خويش را بخشودند و خود آنها نيز به هر روى راضى شدند . رسول خدا صلى الله عليه و آله و سلم از رؤساى هوازن سراغ مالك بن عوف را گرفتند . وقتى شنيدند در طائف است فرمودند : بگوييد اگر مسلمان شود اهلش را به ضميمهء يكصد شتر به او باز پس مىدهم .\r\nپس از آن كه مالك مسلمان شد در شعرى گفت كه تاكنون همانند محمد صلى الله عليه و آله و سلم كسى را در ميان مردم نديده است . رسول خدا صلى الله عليه و آله و سلم او را رئيس كسانى از قومش قرار داد كه مسلمان شده بودند . « 4 »\r\nپس از آن كه اسراى حنين به قبيله‌شان ملحق شدند ، رسول خدا صلى الله عليه و آله و سلم حركت كرد ، اما مردم مكرر از او خواستند تا آنچه شتر و گوسفند مانده ميان آنان تقسيم كند . اين اصرار تا اندازه‌اى بود كه رداى رسول خدا صلى الله عليه و آله و سلم از دوشش برداشته شد . به هر روى حضرت ايستاد و فرمود : او مالك چيزى جز خمس نيست و هر كسى چيزى برداشته ، هر چند كوچك ، آن\r\n\r\n\r\n","description":"","footnote":"\r\n( 1 ) . المعرفة و التاريخ ، ج 1 ، ص 283\r\n( 2 ) . المغازى ، ج 3 ، ص 943\r\n( 3 ) . السيرة النبوية ، ابن هشام ، ج 4 ، ص 489 ؛ المغازى ، ج 3 ، ص 951\r\n( 4 ) . السيرة النبويه ، ابن هشام ، ج 4 ، ص 491\r\n","page_name":" 642 ","page_number":642},
  {"content":"\r\n\r\nرا سر جايش بگذارد . « 1 » آن حضرت اموال را ميان مردم تقسيم كرد و براى كسانى از مشركان يا نو مسلمانانى كه درونشان شرك حكومت مىكرد ، سهمى خاص قرار داد ، اينان به عنوان « مؤلفة قلوبهم » شناخته شده و ابن اسحاق و ابن سعد فهرستى از آنها را از طوايف مختلف به دست داده‌اند . ابوسفيان ، و دو فرزندش يزيد و معاويه ، حُوَيْطب بن عبد العزى ، عيينة بن حصن ، حكيم بن حزام و صفوان بن اميه ، در شمار مؤلفة قلوبهم مىباشند . « 2 » سهم هر يك از اين افراد يك صد شتر با مقدارى طلا بوده است .\r\nزمانى كه به عباس بن مرداس چهار شتر دادند با شعرى پيامبر خدا صلى الله عليه و آله و سلم را مورد سرزنش قرار داد . حضرت فرمود : زبانش را از من قطع كنيد ، پس صد شتر به او دادند . « 3 » در مورد ديگرى به رسول خدا صلى الله عليه و آله و سلم اعتراض شد كه چرا به افرادى مثل عيينه چنين سهمى داده شده اما به جُعَيل بن سُراقه تعلق نگرفته است . حضرت فرمود : من اين كار را براى مسلمان شدن آنها كردم ، اما جعيل را به اسلامش واگذاشتم . « 4 » همان گونه كه گذشت ، عنوان مؤلفة قلوبهم از قرآن گرفته شده و بعدها ، سابقه خوبى براى افراد مزبور نبوده است .\r\nقاعده‌اش آن است كه حضرت پس از تقسيم سهم مبارزان ، از آنچه به عنوان خمس باقى مانده و در اختيار آن حضرت بوده به افراد مزبور داده باشد ، گرچه در آنچه ديده شد كسى به اين امر تصريح نكرده است . واقدى مىگويد كه پس از شمارش مردم چنان شد كه به هر يك چهار شتر يا چهل گوسفند رسيد . « 5 » گفته‌اند ذوالخويصره نامى كه بعدها رهبرى خوارج را داشت در برابر رسول خدا صلى الله عليه و آله و سلم برخاست و گفت : مىبينم كه به عدالت رفتاركنى ؟ حضرت فرمود : واى بر تو اگر من به عدالت عمل نمىكنم پس چه كسى چنين مىكند ؟ « 6 »\r\nمشكل ديگرانصار بودند . آنان احساس كردند كه پس از ده سال نبرد ، اكنون رسول خدا صلى الله عليه و آله و سلم به قريش اعتناى بيشترى دارد و آنان را رها كرده است . حتى حسان بن ثابت در شعرى اين احساس انصار را بيان كرد . اعتراض او اين بود كه چگونه بنى سُلَيم با سوابق آنچنانى بايد بر كسانى كه پيامبر صلى الله عليه و آله و سلم را پناه داده و حمايت كرده‌اند مقدّم باشند ، گروهى كه خداوند انصارشان ناميده ، زيرا دين او را با جنگهايى مكرر حمايت كردند . « 7 » كار تا به آنجا\r\n\r\n\r\n","description":"","footnote":"\r\n( 1 ) . المغازى ، ج 3 ، ص 943\r\n( 2 ) . نك : طبقات الكبرى ، ج 2 ، صص 153 - 152\r\n( 3 ) . المغازى ، ج 3 ، ص 947\r\n( 4 ) . السيرة النبوية ، ابن هشام ، ج 4 ، ص 496 - 495 ؛ المغازى ، ج 3 ، ص 948\r\n( 5 ) . المغازى ، ج 3 ، ص 949\r\n( 6 ) . السيرة النبويه ، ابن هشام ، ج 4 ، صص 497 - 496 ؛ ابن اسحاق ، همين نقل را از امام باقر عليه السلام روايت كرده است . و نك : المغازى ، ج 3 ، ص 948\r\n( 7 ) . السيرة النبويه ، ابن هشام ، ج 4 ، صص 498 - 497\r\n","page_name":" 643 ","page_number":643},
  {"content":"\r\n\r\nبالا گرفت كه سعد بن عباده از طرف انصار نزد رسول خدا صلى الله عليه و آله و سلم آمد و اين اعتراض را بازگو كرده افزود كه خود او نيز يكى از قومش مىباشد ! حضرت دستور داد تا انصار فراهم آيند ، آنگاه فرمود : اى گروه انصار ! اين چه سخنى است كه از شما مىشنوم ، آيا شما گمراه نبوديد و خداوند هدايتتان كرد ، آيا فقير نبوديد و خداوند بىنيازتان كرد ، آيا با يكديگر دشمن نبوديد و خداوند متحدتان كرد . آيا پاسخ نمىدهيد ؟ گفتند : چه بگوييم ؟ حضرت فرمود : مى توانيد بگوييد : در حالى نزد ما آمدى كه تكذيب مىشدى ، تصديقت كرديم ، خوار بودى حمايتت كرديم ، آواره بودى پناهت داديم ! اى گروه انصار ! آيا چشم دلتان را به دنيا دوخته‌ايد كه من آن را وسيله اسلام آوردن اينان كردم ، و شما را به اسلامتان واگذاشتم ؟ آيا خشنود نيستند كه مردم با شتر و گوسفند بروند و شما با رسول خدا ؟ سوگند به كسى كه جان محمد در اختيار اوست ، اگر هجرت نبود من مردى از انصار بودم ، اگر مردم در راهى روند و انصار در راهى ، من همراه آنان خواهم بود . خدايا انصار و فرزندان انصار را رحمت كن . در آن حال انصار گريستند و خشنودى خود را از رسول خدا صلى الله عليه و آله و سلم ابراز كردند . « 1 » اين سخنان انصار را سخت تحت تأثير قرار داد و آرامشان كرد . پس از آن رسول خدا صلى الله عليه و آله و سلم براى انجام عمره راهى مكه شد و آنگاه به مدينه بازگشت .\r\n\r\nغزوهء تبوك ( رجب سال نهم ) [ منافقان مدينه در آينه سوره توبه 
  ]\r\nسرزمين شام در شمال جزيره العرب بود و قريش در قياس با سايرين به دليل رفت و آمد به آن آشنايى كافى با آن داشت . به همين دليل اگر قرار بود تا اسلام گسترش يابد ، اولين منطقه مورد نظر همان شامات و حداقل مناطقى از آن بود كه در شمال حجاز قرار داشت . مىدانيم كه اصطلاح شامات ، شامل منطقهء وسيعى است كه اكنون كشورهاى چون سوريه ، اردن ، فلسطين ، و لبنان را در برگرفته است . پيش از تبوك ، در جريان موته ، يك اقدام نسبتاً محدود صورت گرفت كه حاصلى در برنداشت . اكنون پس از فتح مكه لازم بود تا سپاهى عظيم بدان سوى حركت كرده و حضور قاطع حجاز اسلامى را در شامات به نمايش بگذارد ، بويژه كه اخبار شام كه توسط برخى نبطيان تاجر - كه آرد سپيد و روغن به مدينه مىآوردند - به مدينه رسيد ، حكايت از تلاش هِرَقْل شام در جمع آورى لشكرى از قبايل عربى بود ، لشكرى كه مىبايست براى جنگ با حجاز آماده مىگرديد .\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 4 ، صص 500 - 499 ؛ المغازى ، ج 3 ، صص 958 - 957 ؛ طبقات الكبرى ، ج 2 ، ص 154\r\n","page_name":" 644 ","page_number":644},
  {"content":"\r\n\r\nنبايد غفلت كرد كه شام منطقه‌اى عربى تحت سلطهء روميان بود و اميد مىرفت كه با يك حركت عربى روى موافق نشان دهند . مهمترين قبايل عرب در شام عبارت بودند از : لخم ، جذام ، غسّان وعامله « 1 » با اين وجود در ميان مسلمانان چنين شهرت داشت كه اين جنگ با « بنى الاصفر » است « 2 » و مقصود از بنى الاصفر روميان بودند .\r\nچنين خبرى براى مسلمانان كه در برابر سپاهيان شام ، نيروى اندكى داشتند تا اندازه‌اى نگران كننده بود . آنان مىبايست به تناسب ، سپاه بزرگى فراهم آوردند و طبعا چنين اقدامى نمىتوانست در پنهانى صورت گيرد . « 3 » رسول خدا صلى الله عليه و آله و سلم نمايندگانى را به مناطق مختلف و از جمله مكه فرستادند تا مردم را براى اين سفر آماده كنند . آن حضرت مقصد را بيان كرد و به عنوان يك تكليف شرعى از مسلمانان خواست تا در آن شركت كنند .\r\nصرف نظر از آنچه مربوط به جنگ با روميان مىشد ، غزوهء تبوك از جهاتى يك آزمايش براى مسلمانان و آشكار كردن منويات باطنى آنان بود . دليلش نيز آن بود كه سفر مزبور در فصلى بسيار گرم ، در راهى بسيار طولانى و با وجود مشتقات فراوان ، و درست در زمان رسيدن محصولات و وقتى بود كه مردم علاقه‌مند بودند تا زير سايهء درختانشان بنشينند . « 4 » مشكل سفر تا به آنجا بود كه ، به حق آن را « جيش العسره » ناميدند .\r\nزمانى كه بسيج عمومى اعلام گرديد ، اعتراض برخى از مسلمانان ضعيف الايمان آغاز شد . در آن ميان ، منافقان كه اكنون بيش از هر زمان ديگر بودند فعال شدند . بهانه جويان براى رفع مسئوليت از خويش ، انواع بهانه‌ها را مطرح كردند و كوشيدند تا به نحوى از رسول خدا صلى الله عليه و آله و سلم اجازه ماندن در مدينه را بگيرند . قرآن در سورهء توبه به بيان اين تلاش‌ها پرداخته و به تفصيل از گروههايى كه همدلى با پيامبر صلى الله عليه و آله و سلم داشته يا در صدد يافتن گريز گاهى براى خلاصى از مسئوليت اين سفر بودند ، سخن گفته است . نقل آيات بهتر از نقل هر گونه اشارهء تاريخى است .\r\nمطالب مربوط به تبوك و بسيج عمومى از آيهء 38 سورهء توبه آغاز مىشود : « اى كسانى كه ايمان آورديد ، چيست كه چون به شما مىگويند كه براى جنگ در راه خدا بسيج شويد ،\r\n\r\n\r\n","description":"","footnote":"\r\n( 1 ) . المغازى ، ج 3 ، ص 990\r\n( 2 ) . المصنف ، ابن ابى شيبه ، ج 7 ، ص 423 ؛ دربارهء نامگذارى آنها وجوه مختلفى گفته شده از جمله آن كه اينان اولاد صفربن روم بن يعصو هستند . نك : تاج العروس ، ج 12 ، ص 336\r\n( 3 ) . كعب بن مالك مىگويد : رسول خدا صلى الله عليه و آله و سلم در غزوات گذشته خبر مربوط به مقصد را پنهان نگاه مىداشت اما اين بار چنين نكرد زيرا سفرى دشوار بود و مردم مىبايست خود را آماده مىكردند . طبقات الكبرى ، ج 2 ، ص 167 ؛ المنصف ، ابن ابى شيبه ، ج 7 ، ص 422 ؛ المغازى ، ج 3 ، ص 990\r\n( 4 ) . السيرة النبويه ، ابن هشام ، ج 4 ، ص 516\r\n","page_name":" 645 ","page_number":645},
  {"content":"\r\n\r\nگويى به زمين مىچسبيد آيا به جاى زندگى اخروى به زندگى دنيا راضى شده‌ايد ؟ متاع اين دنيا در برابر متاع آخرت جز اندكى هيچ نيست . اگر به جنگ بسيج نشويد ، شما را به شكنجه‌اى دردناك عذاب مىكند و قوم ديگرى را به جاى شما برمىگزيند و به خدا نيز زيانى نمىرسانيد كه خدا بر هر كارى تواناست . . . به جنگ برويد ، خواه بر شما آسان باشد خواه دشوار ، و با مال جان خويش در راه خدا جهاد كنيد . اگر بدانيد ، خير شما در اين است .\r\nاگر متاعى دست يافتنى بود يا سفرى بود نه چندان دراز ، از پى تو مىآمدند ، ولى اكنون كه راه دراز شده است پيمودنش را دشوار مىانگارند . و به خدا قسم مىخورند كه اگر مىتوانستيم همراه شما بيرون مىآمديم . اينان تن به هلاكت مىسپارند . خدا مىداند كه دروغ مىگويند . »\r\nاين آيات روحيهء حاكم بر مسلمانان را در اين دوره كه سالهاى آخر حيات پيامبر صلى الله عليه و آله و سلم است نشان مىدهد . رسول خدا صلى الله عليه و آله و سلم از روى دلسوزى به آنان اجازهء ماندن داد و خداوند وى را به دليل اجازه دادن به آنان چنين مورد خطاب قرار داد : « خدايت عفو كند . چرا به آنان اذن ماندن دادى ؟ مىبايست آنها كه راست مىگفتند آشكار شوند و تو دروغگويان را هم بشناسى . آنان كه به خدا و روز قيامت ايمان دارند هرگز براى جهاد كردن با مال و جانشان از تو رخصت نمىخواهند و خدا پرهيزگاران را مىشناسند . كسانى كه به خدا و روز قيامت ايمان ندارند و دلهايشان را شك فرا گرفته است و اين شك آنها را به ترديد افكنده است ، از تو رخصت مىخواهند . »\r\nخداوند مصلحت را در اين دانسته تا اين قبيل افراد ضعيف الايمان در خانه بنشينند ، زيرا اگر به جنگ هم بروند اسباب تضعيف روحيهء مسلمانان هستند . خداوند در آيهء 46 مىفرماييد : « اگر مىخواستند كه به جنگ بيرون شوند براى خويش ساز برگى آماده كرده بودند ، ولى خدا بسيج آنان را ، ناخوش داشت و از جنگ بازشان داشت و بديشان گفته شد كه همراه كسانى كه بايد در خانه بنشينند در خانه بنشينند . پيش از اين هم فتنه‌گرى مىكردند و كارها را براى تو واژگونه جلوه مىدادند تا آنگاه كه حق فراز آمد و فرمان خداوند آشكار شد ، در حالى كه از آن كراهت داشتند . »\r\nبهانه‌هاى برخى از آنها جالب بود . جدّ بن قيس كه فردى ثروتمند بود ، از آمدن خوددارى كرد و بهانهء خود را چنين عنوان كرد كه به سرعت شيفتهء زنان زيباروى رومى شده و گرفتار فتنه مىشود : « 1 »  « وَ مِنْهُمْ مَنْ يَقُولُ ائْذَنْ لِي وَ لا تَفْتِنِّي ، أَلا فِي الْفِتْنَةِ سَقَطُوا وَ إِنَّ جَهَنَّمَ لَمُحِيطَةٌ بِالْكافِرِينَ ،  بعضى از آنان مىگويند : مرا رخصت ده و به گناه\r\n\r\n\r\n","description":"","footnote":"\r\n( 1 ) . المغازى ، ج 3 ، ص 992 ؛ الاستيعاب ، ج 1 ، ص 251 ؛ السيرة النبويه ، ابن هشام ، ج 4 ، ص 516\r\n","page_name":" 646 ","page_number":646},
  {"content":"\r\n\r\nمينداز ؛ آگاه باش كه اينان خود در گناه افتاده‌اند و جهنم بر كافران احاطه دارد . » اين قبيل افراد از منافقان مدينه بودند كه شمارشان فراوان بود . در آيهء 50 آمده است : « اگر خيرى به تو رسد اندوهگينشان سازد ، و اگر به تو مصيبتى رسد مىگويند : ما چارهء كار خويش پيش از اين انديشيديم . آنگاه شادمان باز مىگردند . »\r\nخداوند اعلام كرد اگر اينان انفاق نيز كنند ، از آنان پذيرفته نيست ، آنان در عمق دل به خداوند كافرند : « هيچ چيز مانع انفاقهايشان نشده مگر آن كه به خدا و پيامبرش ايمان نياورده‌اند و جز با بىميلى به نماز حاضر نمىشوند و جز به كراهت انفاق نمىكنند . » اين افراد نوعا از طبقهء مرفّه مدينه بودند و لذا خداوند به پيامبرش مىفرمايد : « دارايى فرزندانشان تو را به اعجاب نيفكند . جز اين نيست كه خدا مىخواهد به آنها در اين دنيا عذابشان كند و در حالى كه هنوز كافرند جانشان برآيد . » و باز دربارهء منافقان مدينه گويد : « به خدا سوگند مىخورند كه از شمايند و حال آن كه از شما نيستند ، اينان از شما بيمناكند . اگر پناهگاه يا غار يا نهانگاهى مىيافتند شتابان بدان جا روى مىآوردند . بعضى از ايشان تو را در تقسيم صدقات به بيداد متهم مىكنند ، اگر به آنها عطا كنند خشنود مىشوند و اگر عطا نكنند خشم مىگيرند » .\r\nخداوند در آيهء 60 توبه اعتراض اين مرفّهان كه خواستار آنند تا صدقات و زكوات به آنها نيز داده شود ، مصرف آن را براى  « لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ »  مىداند . پس از آن نيز شرحى از آزار رسول خدا صلى الله عليه و آله و سلم توسط منافقان و نيز آياتى در روحياتشان آمده است .\r\nمنافقان در عين حال كه سخنانى در خفا با يكديگر مىگفتند ، هراس از آن داشتند تا آياتى دربارهء آنان نازل شده وسبب خجلت آنان گردد . برخى از آنان در « عقبه » در ميانهء راه تبوك ، مترصد فرصتى بودند تا در راه بازگشت رسول خدا صلى الله عليه و آله و سلم ، آن حضرت را به فتك بكشند . جبرئيل رسول خدا صلى الله عليه و آله و سلم را آگاه كرد . آن حضرت كسانى را فرستاد تا آنان را از آنجا برانند . حذيفه كه در كنار رسول خدا صلى الله عليه و آله و سلم بود كسانى را شناخت و آن حضرت ديگران را نيز معرفى كردند . حذيفه پرسيد : آيا آنان را به قتل نمىآورى ؟ رسول خدا صلى الله عليه و آله و سلم فرمود :\r\nنمىخواهم عرب بگويند : چون به كمك اصحابش پيروزى يافت به كشتن آنها پرداخت .\r\nطبرسى مىافزايد : از امام باقر عليه السلام نيز همين روايت نقل شده ، جز آن كه آمده است كه آنان در سپاه خود از كشتن رسول خدا صلى الله عليه و آله و سلم سخن مىگفتند .\r\nآيه 60 توبه ، اشاره به آن سخنان دارد « 1 » : « منافقان مىترسند كه مبادا از آسمان دربارهء\r\n\r\n\r\n","description":"","footnote":"\r\n( 1 ) . مجمع البيان ، ج 5 ، ص 46 ؛ ودربارهء اقوال ديگر نك : المغازى ، ج 3 ، ص 1004 ؛ و نك : صص 1044 - 1043\r\n","page_name":" 647 ","page_number":647},
  {"content":"\r\n\r\nآنها سوره‌اى نازل شود و از آنچه در دل نهفته‌اند با خبرشان سازد . بگو مسخره كنيد كه خدا آنچه را از آن مىترسيد آشكار خواهد ساخت . اگر از آنها بپرسى كه چه مىكرديد ؟\r\nمىگويند : ما با هم حرف مىزديم و بازى مىكرديم . بگو : آيا خدا و آيات او و پيامبرش را مسخره مىكرديد ؟ . . . مردان منافق و زنان منافق همه همانند يكديگرند ، به كارهاى زشت فرمان مىدهند و از كارهاى نيك جلو مىگيرند و مشت خود را از انفاق در راه خدا مىبندند . خدا را فراموش كرده‌اند و خدا نيز ايشان را فراموش كرده است ، زيرا منافقان نافرمانند » . منافقان كسانى را كه انفاق مىكردند به تمسخر مىگرفتند . « 1 » لذا خداوند مىفرمايد كه حتى اگر رسول خدا هفتاد بار براى آنان استغفار كند ، او آنان را نخواهد آمرزيد .\r\nدر آيهء هشتاد و يكم بار ديگر به كسانى كه از جنگ تبوك تخلف كرده‌اند پرداخته و به يكى از بهانه‌هاى آنان كه گرمى هوا بوده اشارت رفته است : « آنان كه در خانه نشسته‌اند و از همراهى با رسول خدا تخلف ورزيده‌اند ، خوشحالند . جهاد با مال و جان خويش را در راه خدا ، ناخوش شمردند و گفتند : در هواى گرم به جنگ نرويد . و اگر مىفهمند بگو : گرماى آتش جهنّم بيشتر است . به سزاى اعمالى كه انجام داده‌اند بايد كه اندك بخندند و فراوان بگريند » . آنگاه در آيهء 82 مىفرمايد : « چون بميرند ، بر هيچ يك از آنان نماز مكن و بر قبرشان مايست . اينان به خدا و رسولش كافر شده‌اند و نافرمان مرده‌اند . چون سوره‌اى نازل شد كه به خدا ايمان بياوريد و با پيامبرش به جنگ برويد ، توانگرانشان از تو رخصت خواستند و گفتند : ما را بگذار ، تا با آنهايى كه در خانه نشينند در خانه بنشينيم . بدان راضى شده‌اند كه قرين خانه نشينان باشند ، بردلهايشان مُهر نهاده شد ، و نمىفهمند . . . گروهى از عربهاى باديه نشين آمدند و عذر آوردند تا آنها را رخصت دهند كه به جنگ نروند و آنهايى كه به خدا و پيامبرش دروغ گفته بودند ، در خانه نشستند ، زودا كه به كافرانشان عذابى دردآور خواهد رسيد . »\r\nكسانى مجاز به ماندن بودند ، اينان عبارت بودند از ناتوانان ، مريضان و نيز كسانى كه نمىتوانستند هزينهء سفر خويش را تأمين كنند . گروهى از اين افراد ، از اين كه توان رفتن نداشتند به شدت ناراحت بودند . خداوند در آيهء 92 توبه ، دربارهء ايشان مىفرمايد : « و نيز آنان كه نزد تو آمدند تا ساز و برگ نبردشان دهى ، و تو گفتى كه سازو برگى ندارم ، و آنها براى خرج كردن هيچ نيافتند و اشك ريزان و محزون بازگشتند ، گناهى نيست . خشم و عذاب خدا بر كسانى است كه در عين توانگرى از تو رخصت مىخواهند و بدان\r\n\r\n\r\n","description":"","footnote":"\r\n( 1 ) . توبه ، 79\r\n","page_name":" 648 ","page_number":648},
  {"content":"\r\n\r\nخشنودند كه با خانه نشينان در خانه بمانند . خدا دلهايشان را مُهر بر نهاده است كه نمىدانند .\r\nچون شما به نزدشان بازگرديد ، مىآيند و عذر مىآورند . بگو : « عذر مياوريد ، گفتارتان را باور نداريم كه خدا ما را از اخبار شما آگاه كرده است . . . چون به نزدشان بازگرديد ، برايتان سوگند مىخورند تا از خطايشان در گذريد . از ايشان اعراض كنيد كه مردمى پليدند و به خاطر اعمالشان جاى در جهنّم دارند . برايتان سوگند مىخورند تا از آنان خوشنود شويد .\r\nاگر شما هم خشنود شويد ، خدا از اين مردم نافرمان خوشنود نخواهد شد . عربهاى باديه نشين كافرتر و منافق‌تر از ديگرانند و به بىخبرى از احكامى كه خدا بر پيامبرش نازل كرده است سزاوارترند . و خدا دانا و حكيم است . پاره‌اى از عربهاى باديه نشين آنچه را كه خرج مىكنند [ در راه جهاد با دشمنان 
  ] چون غرامتى مىپندارند و منتظرند تا به شما حوادثى برسد . حوادث بد بر خودشان باد و خدا شنوا و داناست . و پاره‌اى از عربهاى باديه نشين به خدا و روز قيامت ايمان دارند و آنچه را خرج مىكنند براى نزديك شدن به خدا و به خاطر دعاى پيامبر [ به خير و بركت 
  ] خرج مىكنند . بدانيد كه همين سبب نزديكيشان به خدا خواهد شد و خدا به رحمت خويش داخلشان خواهد كرد ، زيرا آمرزنده و مهربان است . از آن گروه نخستين از مهاجران و انصار كه پيش قدم شدند و آنان كه به نيكى از پىشان رفتند ، خدا خشنود است و ايشان نيز از خدا خشنودند . برايشان بهشتهايى است كه در آنها نهرها جارى است و هميشه در آنجا خواهند بود ، آماده كرده است . اين است كاميابى بزرگ .\r\nگروهى از عربهاى باديه نشين كه گرد شما را گرفته‌اند منافقند و گروهى از مردم مدينه نيز در نفاق اصرار مىورزند . تو آنها را نمىشناسى ، ما مىشناسيمشان و دوبار عذابشان خواهيم كرد و به عذاب بزرگ گرفتار مىشوند . و گروهى ديگر كه به گناه خود اعتراف كردند كه اعمال نيكو را با كارهاى زشت آميخته‌اند ، شايد خدا توبه‌شان را بپذيرد ، زيرا خدا آمرزنده و مهربان است . »\r\nو در آيهء 117 آمده است : « خدا توبهء پيامبر و مهاجرين و انصار را كه در آن ساعت عسرت همراه او بودند ، از آن پس كه نزديك بود كه گروهى را دل از جنگ بگردد ، پذيرفت .\r\nتوبه‌شان را بپذيرفت ، زيرا به ايشان رئوف و مهربان است . »\r\nآيه 118 اشاره به سه نفر از اصحاب رسول خدا صلى الله عليه و آله و سلم دارد كه به هيچ روى انتظار تخلّف از آنان نبود . يكى از آنان كعب بن مالك شاعر رسول خدا صلى الله عليه و آله و سلم در جنگها بود كه بارها به اطاعت محض از دستورات رسول خدا صلى الله عليه و آله و سلم افتخار كرده بود و ما يكى از آن اشعار را در جاى ديگرى آورده‌ايم . دو نفر ديگر مرارة بن ربيع و هلال بن اميه بودند . اينان حتى پس از اصرار رسول خدا صلى الله عليه و آله و سلم راضى به رفتن نشدند و رسول خدا صلى الله عليه و آله و سلم طبق دستور\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nخداوند كه فرموده بود تا از آنان اعراض شود ، در بازگشت ، به هيچ روى با آنان هم سخن نشدند . به ديگر مؤمنان نيز دستور داده شد تا از آنها دورى كنند . اينان در شمار منافقان نبودند بلكه تنها از روى بىتوجهى به فرمان رسول خدا صلى الله عليه و آله و سلم و دنيا طلبى چنين كردند .\r\nپس از بازگشت رسول خدا صلى الله عليه و آله و سلم و مسلمانان ، آنان به اجبار به كوهها پناه بردند . خانوادهء ايشان ، غذا برايشان مىبردند ، اما با آنها سخن نمىگفتند تا آن كه خداوند توبهء آنان را پذيرفت : « 1 » « و نيز خدا پذيرفت توبهء آن سه تن را كه از جنگ تخلّف كرده بودند تا آنگاه كه زمين با همهء گشاديش بر آنها تنگ شد و جان در تنشان نمىگنجيد و خود دانستند كه جز خداوند هيچ پناهگاهى كه بدان روى آورند ندارند . پس خداوند توبهء آنان را بپذيرفت تا به او باز آيند ، كه توبه پذير و مهربان است . »\r\nآيات ديگرى از اين سوره دربارهء « مسجد ضرار » است . زمانى كه مسجد قبا به دست اصحاب پيامبر صلى الله عليه و آله و سلم و بنى عمرو بن عوف ساخته شد و رسول خدا صلى الله عليه و آله و سلم هر از چندى در آن نماز مىگزارد ، بنى غنم بن عوف نيز از روى نفاق و حسادت مسجدى در كنار مسجد قبا ساختند و از آن حضرت خواستند تا در آن نماز بخواند . رسول خدا صلى الله عليه و آله و سلم كه آمادهء حركت به سوى تبوك بود ، فرمود : پس از بازگشت چنين خواهد كرد . اما خداوند آن حضرت را از نماز خواندن در مسجد مزبور كه نامش را « ضرار » گذاشت نهى كرده و فرمود :  وَ الَّذِينَ اتَّخَذُوا مَسْجِداً ضِراراً وَ كُفْراً وَ تَفْرِيقاً بَيْنَ الْمُؤْمِنِينَ وَ إِرْصاداً لِمَنْ حارَبَ اللَّهَ وَ رَسُولَهُ مِنْ قَبْلُ وَ لَيَحْلِفُنَّ إِنْ أَرَدْنا إِلَّا الْحُسْنى وَ اللَّهُ يَشْهَدُ إِنَّهُمْ لَكاذِبُونَ ،  خدا شهادت دهد ، آنهاكه مسجدى مىسازند تا به مؤمنان زيان رسانند و ميانشان كفر و تفرقه اندازند و تا براى كسانى كه مىخواهند با خدا و پيامبرش جنگ كنند كمينگاهى باشد ، آنگاه سوگند مىخورند كه ما را قصدى جز نيكوكارى نبوده است ، دروغ مىگويند . هرگز در آن مسجد نماز مگزار ، مسجدى كه از روز نخست بر پرهيزگارى بنيان شده [ مسجد قبا 
  ] شايسته‌تر است كه در آنجا نماز كنى . در آنجا مردانى هستند كه دوست دارند پاكيزه باشند ، زيرا خدا پاكيزگان را دوست دارد . » رسول خدا صلى الله عليه و آله و سلم در بازگشت دستور داد تا آن مسجد را به آتش كشيدند . « 2 »\r\nابن اسحاق مىگويد : پيش از رفتن به تبوك ، خانهء يك يهودى با نان سُويلم كه پايگاهى\r\n\r\n\r\n","description":"","footnote":"\r\n( 1 ) . مجمع البيان ، ج 5 ، ص 79 ؛ المغازى ، ج 3 ، صص 1053 - 1052 ؛ المصنف ، ابن ابى شبيه ، ج 7 ، ص 423 ؛ كعب مىگويد : رسول خدا صلى الله عليه و آله و سلم دستور داده بود كه « لايكلمنا احد و لا يسلم علينا احد و لايرد علينا سلام » اين وضعيت چهل روز به طول انجاميد .\r\n( 2 ) . المغازى ، ج 3 ، ص 1046 ؛ السيرة النبويه ، ابن هشام ، ج 4 ، ص 530\r\n","page_name":" 650 ","page_number":650},
  {"content":"\r\n\r\nبراى منافقان شده بود ، به دستور رسول خدا صلى الله عليه و آله و سلم به آتش كشيده شد . « 1 »\r\nبه هر روى پس از تبليغ فراوان ، حدود سى هزار نفر كه به همراهشان ده هزار اسب بود آمادهء حركت سمت تبوك شدند . « 2 » آن حضرت امام على عليه السلام را بر جاى خود نهاد و از مدينه خارج شد . روشن بود كه از سويى سفر به تبوك سفرى طولانى است . و از سوى ديگر ، منافقان فراوانى در مدينه مانده‌اند . بنابراين لازم بود تا كسى چون امام براى حفظ شهرباقى بماند . اما منافقان شايع كردند كه چون رسول خدا صلى الله عليه و آله و سلم نمىخواست كه على عليه السلام مصاحب باشد او را در مدينه باقى گذاشت . اين مسأله سبب شد تا امام خود را به رسول خدا صلى الله عليه و آله و سلم برساند و از آن حضرت درخواست كند تا او را همراه ببرد . رسول خدا صلى الله عليه و آله و سلم در برابر فرمودند : « أنْتَ مِنّى بِمَنْزِلَةِ هارُونَ مِنْ مُوسى الّا أنّه لا نَبِىّ بَعْدى » ، « 3 » « موقعيت تو نسبت به من همچون موقعيت هارون نسبت به موسى است جز آن كه پس از من رسولى نخواهد بود . » اين حديث متواتر و مسلم بوده و حتى يك منكر در ميان تمامى سيره نويسان و محدثان و مورخان ندارد . شيعيان حديث مزبور را يكى از دلايل اثبات امامت على عليه السلام مىدانند .\r\nدر طول راه تبوك هرجا كه رسول خدا نماز گزارد مسجدى بنا گرديد . پيش از اين دربارهء تبرك صحابه به محل نماز خواندن آن حضرت و بناى مسجد سخن گفتيم .\r\nابن اسحاق و واقدى از هفده مسجد با اسامى آنها كه نام مناطق مربوطه است ياد كرده‌اند . « 4 »\r\nدر ميانهء راه ابوذر بخاطر ضعف شترش از راه ماند و پس از چند روز با پاى پياده خود را به رسول خدا صلى الله عليه و آله و سلم رساند . برخى گفته بودند كه ابوذر از سپاه تخلّف كرده است . با رسيدن او رسول خدا صلى الله عليه و آله و سلم فرمودند : ابوذر تنها راه مىرود ، تنها مىميرد و تنها مبعوث مىشود . « 5 »\r\nدر يكى از منازل شتر رسول خدا صلى الله عليه و آله و سلم كه نامش « قصواء » بود گم شد . منافقان گفتند : آيا او گمان مىكند رسول خداست و از آسمان خبر مىدهد و نمىداند شترش كجاست ؟\r\nاندكى بعد رسول خدا صلى الله عليه و آله و سلم فرمودند : يكى از منافقان چنين گفته ؛ آنچه من مىدانم همان است كه خداوند به من تعليم داده ، اكنون شتر من در فلان شِعْب است و افسارش بر\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 4 ، ص 517\r\n( 2 ) . المغازى ، ج 3 ، ص 1002\r\n( 3 ) . السيرة النبويه ، ابن هشام ، ج 4 ، ص 520 - 519\r\n( 4 ) . المغازى ، ج 3 ، ص 999 ؛ السيرة النبويه ، ابن هشام ، ج 4 ، ص 531 ؛ واقدى پانزده و ابن اسحاق از هفده مسجد ياد كرده است .\r\n( 5 ) . المغازى ، ج 3 ، ص 1001 ؛ السيرة النبويه ، ابن هشام ، ج 4 ، ص 524 ؛ ابن اسحاق روايت در گذشت ابوذر را در ربذه آورده است .\r\n","page_name":" 651 ","page_number":651},
  {"content":"\r\n\r\nدرختى در آنجا مانده . « 1 » اين حكايت نشانگر آنست كه رسول خدا صلى الله عليه و آله و سلم زندگى عادى خويش را بر پايهء علم غيب بنا نمىكرده است . غيب ندانستن رسول خدا صلى الله عليه و آله و سلم نيز بدان معناست كه آن حضرت مستقل از خداوند چيزى را نمىدانست ، اما ممكن بود و محقّق كه خداوند چيزى از غيوب به دو تعليم دهد .\r\nرسول خدا صلى الله عليه و آله و سلم به مدت بيست روز در منطقه تبوك ماند و پس از آن بدون آن كه برخوردى با دشمن روى دهد به مدينه بازگشت . در مدتى كه آن حضرت در تبوك بود ، سريه‌اى را به سوى منطقهء دومة الجندل « 2 » اعزام كردند . حاكم آن ناحيه اكَيْدِر بن عبد الملك از قبيله كنده ، وابسته به شاهان غسّانى شام و نصرانى مذهب بود . خالد موفق شد اكيدر را نزد رسول خدا صلى الله عليه و آله و سلم بياورد ، « 3 » پس از آن نامه‌اى از رسول خدا صلى الله عليه و آله و سلم براى مردمان دومة الجندل نوشته شد . نامهء مزبور همانند نامه‌هايى است كه براى هيئتهاى نمايندگى ( وفد ) قبايل نوشته مىشد ؛ احكام زكات ، شموليّت ذمهء خدا و رسول براى آن مردم - كه به معناى دفاع آن حضرت از آنها و حفظ حرمت جان و مالشان بود - اقامهء نماز و پرداخت زكات از نكات اصلى نامه بود . « 4 »\r\nظاهرنامه نشان مىدهد كه اكيدر مسلمان شده است ، گرچه منابع در اين باره اختلاف نظر دارند . اگر متن نامه دقيق باشد ترديدى در اسلام اكيدر نيست . با اين حال ، اشارتى كه در روايت واقدى آمده ، بر آن است كه آن حضرت در پرداخت جزيه با او توافق كرد . « 5 » محتمل آن است كه دو نامه‌اى كه در مكاتيب آمد ، مربوط به زمانى باشد كه اهل دومة الجندل همراه قبايل ديگراسلام را پذيرفته‌اند . عجيب آن است كه واقدى نيز خود نامه‌اى را آورده كه اسلام او ، به صراحت در آن آمده است . « 6 »\r\nدر همين سفر حاكم أيله - امروزه آن را با نام عقبه مىشناسند و در اردن هاشمى واقع است - كه نامش يُحَنّة بن رُؤبه و مسيحى بود ، پس از آن كه رسول خدا صلى الله عليه و آله و سلم به وى نامه‌اى تهديدآميز نوشت ، نزد آن حضرت آمد و پيمان صلحى را بر اساس پرداخت جزيه با آن حضرت منعقد كرد . « 7 » متن اين معاهده را واقدى نقل كرده است . مهمترين مسأله مورد\r\n\r\n\r\n","description":"","footnote":"\r\n( 1 ) . المغازى ، ج 3 ، ص 1010 ؛ السيرة النبويه ، ابن هشام ، ج 4 ، ص 523\r\n( 2 ) . منطقه‌اى است در شمال كشور سعودى با فاصله 450 كيلومترى از تمياء\r\n( 3 ) . المغازى ، ج 3 ، ص 1027 ؛ طبقات الكبرى ، ج 2 ، ص 166 ؛ اين نقل مىگويد كه خالد اكيدر را در مدينه نزد آن حضرت آورد .\r\n( 4 ) . دربارهء نامه و مصادر آن نك : مكاتيب الرسول ، ج 2 ، صص 393 - 387 ؛ در آنجا دو نامه آورده شده است .\r\n( 5 ) . المغازى ، ج 3 ، ص 1027\r\n( 6 ) . المغازى ، ج 3 ، ص 1030\r\n( 7 ) . مكاتيب الرسول ، ج 1 ، صص 164 - 161\r\n","page_name":" 652 ","page_number":652},
  {"content":"\r\n\r\nدرخواست آنان تأمين امنيت كشتىها و كاروانهاى تجارتىشان بود . در آن معاهده تصريح شد كه هر كسى فتنه‌انگيزى كند گرفتن مالش حلال است . « 1 »\r\nاز سوى رسول خدا صلى الله عليه و آله و سلم براى مردمان « جرباء » و « أذرُح » نيز معاهده‌اى نوشته و قرار بر آن شد تا در برابر گرفتن تأمين از رسول خدا صلى الله عليه و آله و سلم در رجب هر سال ، يكصد دينار به آن حضرت بپردازند . « 2 » مانند اين نامه براى مردم « مقنا » نيز كه در نزديكى أيله ساكن بودند ، نوشته شد . يك نكته جالب در اين نامه آن بود كه والى شما از ميان خودتان يا « اهل رسول الله » خواهد بود . « 3 » بنا به نقل برخى منابع ، رسول خدا صلى الله عليه و آله و سلم از تبوك نامه‌اى به قيصر - و محتملًا حاكم شامات - نوشتند و او را دعوت به پذيرش اسلام يا پرداخت جزيه كردند . « 4 » بدين ترتيب رسول خدا صلى الله عليه و آله و سلم ضمن غزوهء تبوك توانست تا با قبايل عرب مسيحى نواحى جنوبى شامات ارتباط برقرار كرده و معاهداتى را از موضع برتر با آنان امضا كند . امكان نفوذ اسلام در قبايل عرب آن نواحى زمينهء فراوانى داشت ، زيرا على رغم نيرومندى مسيحيت براى قرنها در آن نواحى ، اعراب به صورت طبيعى خود را تحت سلطهء روميان مىديدند .\r\nاين مىتوانست واكنش مثبتى را در آن ديار به نفع اسلام بوجود آورد . مىدانيم كه بعدها نيز ، صرف نظر از قدرت نظامى روميان بر اعراب ، آن نواحى در برابر دين اسلام و پذيرش آن ، مقاومت بسيار محدودى داشتند . « 5 »\r\n\r\nگسترش اسلام در جزيرة العرب در سال نهم و دهم\r\nپس از فتح مكه ، اسلام به سرعت در قبايل عربى و اعرابى گسترش يافت . اكنون قريش كليددار حرم ، مسلمان شده و مكه تحت سلطهء اسلام در آمده بود . بنابر اين ، ديگر مشكل چندانى بر سر راه اسلام قبايل عرب وجود نداشت . رسول خدا صلى الله عليه و آله و سلم به بسيارى از سران قبايل مهم نامه نوشت و از آنان خواست تا اسلام را بپذيرند . بسيارى ديگر نيز تسليم شرايط جديد شده و عجالتاً اسلام را پذيرفتند . از برخى از آنها نقل شده كه وقتى ديديم همهء « وفود عرب » مسلمان مىشوند ، ما نيز براى اين كه به عنوان « شرّالعرب » شناخته\r\n\r\n\r\n","description":"","footnote":"\r\n( 1 ) . المغازى ، ج 3 ، ص 1031 ؛ السيرة النبويه ، ابن هشام ، ج 4 ، ص 526\r\n( 2 ) . المغازى ، ج 3 ، ص 1032\r\n( 3 ) . دربارهء آن نك : مكاتيب الرسول ، ج 1 ، ص 291 - 288 ؛ يك نامه مجعول نيز دربارهء اهل مقنا به رسول خدا صلى الله عليه و آله و سلم منسوب شده كه استاد احمدى - دامت افاضاته العاليه - در صص 294 - 292 ؛ مكاتيب ، دربارهء علائم جعلى بودن آن بحث كرده‌اند .\r\n( 4 ) . الاموال ، ابوعبيد ، ص 22 ؛ به نقل از : مكاتيب الرسول ، ج 1 ، ص 116\r\n( 5 ) . توجه بدين نكته نيز مفيد است كه همان‌طور كه گذشت حجم عمدهء نامه‌هاى دعوت رسول خدا صلى الله عليه و آله و سلم به مسيحيان شامات ، مصر ، حبشه و روم بوده است .\r\n","page_name":" 653 ","page_number":653},
  {"content":"\r\n\r\nنشويم مسلمان شديم . « 1 »\r\nروشن بود كه اين اظهار اسلام به هيچ روى ، و به تمام معنا ، صادقانه نبود بلكه بيشتر قبايل با ملاحظهء اوضاع جديد ، چاره‌اى جز پذيرش اسلام نداشتند . از سوى ديگر ، رسول خدا صلى الله عليه و آله و سلم نيز « اسلام » آنان را متفاوت از « ايمان » دانست . آنها فقط « تسليم » شده بودند اما هنوز اسلام را از عمق « عقل » نشناخته ، و طبعا از عمق « قلب » نپذيرفته بودند . « 2 » ارتداد بسيارى از قبايل پس از رحلت رسول خدا صلى الله عليه و آله و سلم ، شاهد عدم ايمان اعرابِ نومسلمان بود .\r\nسال نهم ، سال « اسلام قبايل » يا سال « وفود » ؛ يعنى حضور نمايندگان قبايل در حضور پيامبر صلى الله عليه و آله و سلم براى اظهار اسلام بوده است . سيره نويسان فهرستى از اين « وفدها » يا « هيئتهاى نمايندگى » را نوشته‌اند . مناسب است كه از برخى از آنها و برخورد اجمالىشان آنان با پيامبر صلى الله عليه و آله و سلم داشته باشيم .\r\nيكى از مهمترين وفدها ، وفد ثقيف است . ثقيف ساكنان شهر طائف بودند كه در برابر حملهء رسول خدا صلى الله عليه و آله و سلم به شهرشان مقاومت كردند . اكنون پس از گذشت چند ماه ، چاره‌اى جز پذيرش اسلام نداشتند . آنان احساس مىكردند تا وقتى اسلام را نپذيرند يك قدم از حصن خود نمىتوانند خارج شوند « 3 » ، بنابراين بايد هرچه زودتر در اين باره فكرى بكنند .\r\nپيش از آن كه سران ثقيف تصميمى بگيرند ، عروة بن مسعود مسلمان شد و به طائف بازگشت ، اما چون هنوز جوّ بر ضد او بود ، بدست ثقيفان كشته شد . با عوض شدن شرايط ، هيئتى از ثقيف راهى مدينه شد كه مسوؤليت آن به عهده عبدياليل بن عمرو بود . آنان ابتدا به سراغ مغيرة بن شعبه كه از ثقيف بود رفتند و او آنان را نزد رسول خدا صلى الله عليه و آله و سلم برد . حضرت از آمدن آنها اظهار مسرّت كرده از ايشان به گرمى استقبال كرد . براى آنها چند خيمه در كنار مسجد زدند و آنها ، چند روزى شاهد اقامهء نماز توسط اصحاب رسول خدا صلى الله عليه و آله و سلم و تهجد شبانهء آنان بودند .\r\nپس از آن ، وفد ثقيف چند شرط براى پذيرش اسلام مطرح كرد . « 4 » يكى حلال شمردن « زنا » بود كه رسول خدا صلى الله عليه و آله و سلم سخت با آن مخالفت كرده آيهء  « وَ لا تَقْرَبُوا الزِّنى إِنَّهُ كانَ فاحِشَةً \r\n\r\n\r\n","description":"","footnote":"\r\n( 1 ) . طبقات الكبرى ، ج 1 ، ص 338\r\n( 2 ) . خداوند در آيه 14 در سورهء حجرات دربارهء اعراب نو مسلمان فرمود : « اعراب باديه نشين گفتند : ايمان آورديم . بگو : ايمان نياورده‌اند ، بگوييد كه تسليم شده‌ايم ، و هنوز ايمان در دلهايتان داخل نشده است . و اگر خدا و پيامبرش را اطاعت كنيد از ثواب اعمال شما كاسته نمىشود ، زيرا خدا آمرزنده مهربان است . مؤمنان كسانى هستند كه به خدا و پيامبر او ايمان آورده‌اند و شك نكرده‌اند و با مال و جان خويش در راه خدا جهاد كرده‌اند . اينان راستگويانند »\r\n( 3 ) . المغازى ، ج 3 ، ص 962\r\n( 4 ) . و اين همان است كه خداوند در سورهء حجرات از آن ياد مىكند كه با اسلام آوردن بر سر رسول خدا صلى الله عليه و آله و سلم منت مىگذارند ، در حالى كه خدا بخاطر هدايتشان ، بايد برايشان منت بگذارد .\r\n","page_name":" 654 ","page_number":654},
  {"content":"\r\n\r\n وَ ساءَ سَبِيلًا »  « 1 » را تلاوت فرمودند . پس از آن درخواست حلال شمردن « ربا » را كردند كه حضرت با خواندن آيه 278 بقره فرمودند كه خداوند آن را تحريم كرده و راهى براى حلال شمردن آن وجود ندارد . دربارهء « شراب » همين درخواست را مطرح كردند كه آيهء 90 سورهء مائده تلاوت شد . پس از آن اجازه خواستند تا بت آنان كه نامش « الربّه » بود برجاى بماند .\r\nحضرت فرمود : بايد منهدم شود . آنان گفتند : دست كم تا سه سال يا دو سال باقى باشد ، اما رسول خدا صلى الله عليه و آله و سلم نپذيرفت . آنها گفتند : مشكل زنان و كودكان و عوام مردمند ، اگر بناست منهدم شود اين كار نبايد به دست ما باشد . رسول خدا صلى الله عليه و آله و سلم پذيرفت تا كسانى را براى هدم « الربّه » به طائف بفرستند . « 2 » بدين ترتيب طائف يكى ديگر از شهرهاى حجاز ، اسلام را پذيرفت .\r\nرسول خدا صلى الله عليه و آله و سلم به رؤساى قبايل كه متنفذان قوم و قبيله خويش بوده و در خصلتهاى انسانى برگزيدگان قبيله بودند ، احترام مىگذاشتند . اين هيئتها معمولًا شامل همين رؤساى قبيله مىشد . آنان چند روزى را كه در مدينه مىماندند ميهمان رسول خدا صلى الله عليه و آله و سلم بودند ، هنگام رفتن نيز ، رسول خدا صلى الله عليه و آله و سلم هدايايى كه گاه عبارت از طلا و فضّه « 3 » بود به آنان تقديم مىكرد . اين احترام سبب مىشد تا به رسول خدا صلى الله عليه و آله و سلم علاقمند شوند . كافى بود رئيس يك قبيله اسلام را بپذيرد ، به دنبال آن ، گاه تمام افراد قبيله اسلام را مىپذيرفتند . « 4 » برخى از قبايل چندان مورد لطف رسول خدا صلى الله عليه و آله و سلم قرار مىگرفتند كه مرتعى به آنان واگذار مىگرديد طبيعى بود كه پس از آن هيچ كس حق تجاوز به مرتع آنان را نداشت . به عنوان مثال آن حضرت منطقهء عقيق را به طايفهء بنى عقيل داده و سند آن را چنين نوشتند :\r\n« به نام خداوند بخشندهء مهربان . اين آن چيزى است كه محمد رسول خدا ، به سه تن به نامهاى ربيعه ، مطرَّف و انس بخشيدند . عقيق را به آنان دادند تا آنگاه كه نماز بگذارند ، زكات بپردازند و مطيع باشند . « 5 » در متنى كه براى وائل بن حجر از وفد حَضْرموت نوشته شد آمده است كه من آنچه را از اراضى و حصون در دست توست ، براى تو قرار دادم . . . « 6 » اقطاع يا بخشيدن زمين به رؤساى طوايف دربارهء بسيارى از وفدها مطرح شده و نامه‌هايى به عنوان سند نوشته شد كه تا قرنها نزد خاندان آنان باقى ماند . در وفد بنى البكّاء ، معاوية بن ثور از رسول خدا صلى الله عليه و آله و سلم خواست تا دست تبرك خويش را بر سر فرزند او بگذارد و\r\n\r\n\r\n","description":"","footnote":"\r\n( 1 ) . اسراء ، 32\r\n( 2 ) . المغازى ، ج 1 صص 968 - 963 ؛ امتاع الاسماع ، ج 1 ، صص 493 - 490 ؛ طبقات الكبرى ، ج 1 ، صص 313 - 312\r\n( 3 ) . طبقات الكبرى ، ج 1 ، ص 298 ( وفد ثعلبه )\r\n( 4 ) . همان ، ج 1 ، ص 299 ( وفد سعد بن بكر )\r\n( 5 ) . همان ، ج 1 ، ص 302 ، و نك : صص 317 ، 319 ، 324\r\n( 6 ) . همان ج 1 ، ص 349\r\n","page_name":" 655 ","page_number":655},
  {"content":"\r\n\r\nرسول خدا صلى الله عليه و آله و سلم چنين كرد . بعدها نوادهء او در شعرى گفت :\r\n و أبِىَ الّذى مَسَحَ الرّسولُ برأسه * و دعا لَه بالخَير و البَرَكات « 1 » \r\nدر همين وفد ، شخصى با نام « عبدعمرو » بود كه رسول خدا صلى الله عليه و آله و سلم نامش را « عبد الرحمن » گذاشت . « 2 » آنها جداى از گرفتن زمين و هدايا ، « امانى » از رسول خدا صلى الله عليه و آله و سلم مىگرفتند . اين « امان » بدان معنا بود كه قبيلهء مذكور مسلمان شده و از حقوق مسلمانى برخوردار است .\r\nجامعهء مسلمان نبايد به آنان حمله كرده ، بلكه بايد در برابر تجاوز ديگران از آنها دفاع كنند .\r\nرسول خدا صلى الله عليه و آله و سلم براى شمارى از اين وفدها احكام و شرايع اسلام را مىنگاشتند . « 3 »\r\nوفد خَثْعَم از آن حضرت خواستند تا كتابى براى ايشان بنويسد تا از آنچه در آن آمده ، پيروى كنند . « 4 » يكى از وفدها وفد عامر بن صعصعه بود . عامر بن طفيل رئيس مزبور در همان آغاز گفت : اى محمد ! اگر من مسلمان شوم چه چيز در برابر مىگيرم . حضرت فرمود :\r\n« لك ما للمسلمين و عليك ما على المسلمين » شما از حقوق يك مسلمان برخوردارى .\r\nعامر گفت : آيا رهبرى پس از خود را به من واگذار مىكنى ؟ حضرت فرمود : « الامْر لِلّه يَضَعُهُ حَيْثُ يَشاء » . عامر بازگشت و ايمان نياورد ، اما پس از هلاكت عامر قبيلهء بنى عامر اسلام آوردند .\r\nيك بار نيز وفد بنى تغلب مشتمل بر شمارى مسلمان و مسيحى آمد كه قرار شد مسيحيان بر نصرانيت خود بمانند ، اما از مسيحى كردن فرزندانشان اجتناب كنند . « 5 » در مدتى كه رؤساى وفود در مدينه مىماندند به دستور رسول خدا صلى الله عليه و آله و سلم برخى از اصحاب به آنان قرآن و احكام شريعت تعليم مىكردند . « 6 » آن حضرت هركس كه بهتر قرآن مىخواند به امامت جماعت آنان مىگماشت . زمانى وفد جعفى به مدينه آمد ؛ اين طايفه خوردن « قلب » را جايز نمىدانستند حضرت فرمودند : اسلام شما جز به خوردن قلب كامل نمىشود ، آنگاه قلب بريان شده‌اى را براى آنان آوردند . سلمة بن يزيد ، رئيس طايفهء مزبور در خوردن اولين لقمه ، دستش لرزيد ، حضرت فرمودند : بخور و او خورد و البته در شعرى گفت : در حالى كه انگشتان دستم مىلرزيد از روى كراهت قلب را خوردم :\r\n\r\n\r\n","description":"","footnote":"\r\n( 1 ) . همان ، ج 1 ، ص 304 ؛ و نمونهء ديگر ص 310 ونمونهء ديگر 350 ؛ بدين ترتيب معلوم مىشود كه مسح كردن و تبرك به رسول خدا ( ص ) جستن سنت مرسوم بوده است .\r\n( 2 ) . يكى ديگر نيز نامش « غاوى بن عبد العزى » بود كه رسول خدا صلى الله عليه و آله و سلم او را « راشد بن عبد الله » ناميدند ؛ طبقات ، ج 1 ، ص 308 كمااين كه طايفهء « بنوغيان » را « بنورَشْدان » خواندند ؛ طبقات ، ج 1 ، ص 333\r\n( 3 ) . طبقات الكبرى ، ج 1 ، ص 307\r\n( 4 ) . همان ، ج 1 ، ص 348\r\n( 5 ) . طبقات الكبرى ، ج 1 ، ص 316\r\n( 6 ) . طبقات الكبرى ، ج 1 ، ص 324\r\n","page_name":" 656 ","page_number":656},
  {"content":"\r\n\r\n على أنى أكلتُ القلب كَرْهَا * و تُرْعَدُ حين مسَّتْهُ بنانى « 1 » \r\nيكى از اقدامات رسول خدا صلى الله عليه و آله و سلم نصب رئيس براى قبيله بود كه البته از ميان همان متنفدان انتخاب مىشد . بدين ترتيب رسول خدا صلى الله عليه و آله و سلم حاكميت سياسى مدينه را بر قبايل تحكيم مىكردند . در نامه‌اى كه براى وفد جعفى نوشته شده به صراحت تعبير « انى استعملك على مُرّان و . . . » دربارهء قيس بن سلمه آمده است . « 2 » دربارهء صُرَد بن عبد الله ازْدى نيز آمده كه رسول خدا صلى الله عليه و آله و سلم او را حاكم مسلمانان طايفهء خود كرد . « 3 » قيس بن حُصَين نيز از طرف رسول خدا صلى الله عليه و آله و سلم حاكم قبيله بنى حارث بن كعب شدند . « 4 »\r\nمسألهء امنيت قبايل كه پيش از اين بدان اشاره كرديم ، براى آنها بسيار مهم بود ، آنان طالب « امان الله و امان رسوله » و « ذمّة الله و ذمّة رسوله » بودند . در نامه‌هايى كه براى قبايل نوشته شده معمولًا به اين مسأله توجه شده است . تعبير ديگرى كه در نامه‌اى جهت « وفد مَهره » نوشته شده آمده است كه « هذا كتابٌ من محمد و رسول اللهِ لمَهْرى بن الابيض على من آمَنَ به من مَهْرة ألّا يُؤْ كَلوُا . . . و من آمن به فله ذمّة الله و ذمّة رسوله » . « 5 » دربارهء « لا يؤكلوا » آمده است كه : « اى لايغار عليهم » ؛ يعنى نبايد مورد غارت قرار گيرند . اين همان امنيتّى است كه قبايل نومسلمان خواستار آن بودند .\r\n\r\nاعلام برائت از مشركان\r\nبا فرا رسيدن مراسم حج سال نهم ، مكه شاهد حضور مسلمانان و مشركان فراوانى بود كه هر كدام بر آئين خويش حج را بجاى مىآوردند . لازم به يادآورى است كه هنوز آداب فقهى حج به اسلوب فقه اسلامى مشخص نبود ، زيرا عمدهء احكام حج برگرفته از اعمالى است كه رسول خدا صلى الله عليه و آله و سلم در سال دهم هجرت در موسم حج انجام داد . در آن زمان رسم تعيين « اميرالحاج » نيز وجود نداشت و قبايل هر كدام به مكه مىآمدند و اعمال خويش را انجام مىدادند جز آن كه بتها جمع آورى شده و طبعاً مشركان در انجام مربوط به بتها مشكل داشتند . در عين حال برخى رسوم جاهلى مثل طواف عريان هنوز برقرار بود .\r\nرسول خدا صلى الله عليه و آله و سلم به امر خداوند مصمم شد تا شرك را از جزيرة العرب محو نمايد . مكه و فصل حج ، براى اعلام و اجراى اين تصميم ، محل و موقعيت مناسبى بود . بنابر اين قرار\r\n\r\n\r\n","description":"","footnote":"\r\n( 1 ) . طبفات الكبرى ، ج 1 ، صص 325 - 324 ؛ اينان نتوانستند طاقت بياورند مخصوصاً وقتى در مورد مادرشان از حضرت سؤال كردند كه على رغم خيرات فراوان دخترانش را زنده بگور كرده جايگاهش كجاست ؟ ، حضرت فرمودند : جهنم است ؛ آنها در بازگشت مرتد شدند .\r\n( 2 ) . همان ، ص 325 ونيزنك : ص 327\r\n( 3 ) . همان ، ج 1 ، ص 338\r\n( 4 ) . همان ، ج 1 ، ص 340\r\n( 5 ) . همان ، ج 1 ، ص 355\r\n","page_name":" 657 ","page_number":657},
  {"content":"\r\n\r\nشد تا مضمون آيات نخست سورهء برائت ( يا سوره توبه ) به صورت چند اصل ، به تمامى اعراب اعلام شود .\r\nابتدا قرار شد تا ابوبكر از طرف رسول خدا صلى الله عليه و آله و سلم اين اصول را در مكه اعلام نمايد . پس از حركت ابوبكر ، رسول خدا صلى الله عليه و آله و سلم ، امام على عليه السلام را در پى او فرستاد تا اعلان مزبور را از او گرفته خود در مكه بر مردم بخواند . اين مسأله سبب شده است تا بحثهايى دربارهء اين خبر در كتابهاى كلامى و مباحث مربوط به امامت مطرح شود . اهل سنت در برابر نقل مزبور گفته‌اند : آن سال ابوبكر مسؤوليت مراسم حج و اعلان مزبور را عهده‌دار بود ، اما پس از دستور رسول خدا صلى الله عليه و آله و سلم قرار شد على عليه السلام مسأله برائت را اعلان كند ، در حالى كه مسؤوليت حج بر عهدهء ابوبكر باقى ماند . پيش از اين اشاره كرديم كه در آن سالها هنوز چيزى به نام مسؤوليت حج در كار نبوده و اين امر مربوط به پس از درگذشت رسول خداست . دربارهء ابوبكر نيز گويا براى آن كه صورت مسأله چندان نامطلوب نماند ، « اميرى حاج » مطرح شده است . در نقل ابن اسحاق آمده است كه در آن سال مشركان به همان ترتيب جاهلى ، جايگاههاى خويش را دانستند . « 1 » طبعاً جز مسأله تلبيه و اصل توحيد هنوز مناسك جديدى در كار نبود كه كسى بخواهد براى مردم مناسك بيان كند . گذشت كه مناسك حج اسلامى ، برگرفته از حج رسول خدا صلى الله عليه و آله و سلم در سال دهم هجرت است .\r\nاز امام على عليه السلام نقل شده است كه فرمود : زمانى كه ده آيهء نخست سورهء برائت نازل شد رسول خدا صلى الله عليه و آله و سلم ابوبكر را براى خواندن آن در مكه مأمور كرد . سپس مرا فرستاد و من در جُحْفَه « 2 » نامه را از او گرفتم . ابوبكر از آنجا بازگشت و خدمت رسول خدا صلى الله عليه و آله و سلم رسيد و گفت : آيا آيه‌اى دربارهء من نازل شده است ؟ حضرت فرمود : نه ، اما جبرئيل نزد من آمد و گفت : اين ابلاغ ادا نمىشود مگر آن كه خودت يا كسى كه از خودت باشد آن را ابلاغ كند . « 3 » اين حديث از طرق بسيار فراوانى نقل شده كه بخش عمدهء آنها را علامهء امينى فراهم آورده است . « 4 » تقريباً در همهء نقلها ، گرفتن اين اعلاميه از ابوبكر و سپردن آن به دست امام عليه السلام به دستور جبرئيل دانسته شده است ، گرچه مخالفان اين فضيلت براى امام ، گفته‌اند كه چنين اعلاميه‌اى طبق سنن قبيله‌اى بايد از طرف خود پيامبر صلى الله عليه و آله و سلم يا يكى از خويشان آن حضرت خوانده مىشده است . اشاره شد كه جملهء : امِرتُ أنْ ابلّغها أنا أو رَجلٌ مِن أهل\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 4 ، ص 543 ، 546\r\n( 2 ) . در امتاع الاسماع ، ج 1 ، ص 499 ، آمده است كه در منطقه « ضجنان » به او رسيد .\r\n( 3 ) . الغدير ، ج 6 ، ص 341 ، از : درالمنثور ، ج 3 ، ص 209 ؛ كنزالعمال ، ج 1 ، ص 247 ؛ البداية والنهايه ، ج 5 ، ص 38 ، ج 7 ، ص 357 ؛ تفسير ابن كثير ، ج 2 ، ص 333 ؛ مجمع الزوائد ، ج 7 ، ص 29\r\n( 4 ) . الغدير ، ج 6 ، صص 350 - 341\r\n","page_name":" 658 ","page_number":658},
  {"content":"\r\n\r\nبَيْتى ، مسأله را به وحى مربوط دانسته است . « 1 »\r\nاصولى كه اعلام شد يكى آن بود كه از سال آينده هيچ مشركى حق شركت در اعمال حج را ندارد . دوم آن كه هيچ كس حق ندارد تا در مسجد بطور عريان طواف كند . هركس عهدى با پيامبر صلى الله عليه و آله و سلم دارد عهدنامه‌اش تا پايان مدت آن اعتبار دارد . همچنين تأكيد شد كه تنها مؤمن داخل بهشت مىشود . بدين ترتيب زمينهء برچيده شدن شرك در حجاز و به تدريج جزيرة العرب فراهم شد . در آيات سورهء برائت آمده بود كه مشركين چهار ماه فرصت دارند تا دربارهء جنگ با مسلمانان يا پذيرش اسلام تصميم بگيرند ، پس از آن شرك مىبايد از بين رفته و بطور كامل نابود شود . اسلام براى اهل كتاب اين حق را قائل است كه در جامعهء اسلامى و در كنار امت اسلامى با يكديگر زندگى كنند ، اما براى مشركينِ بت پرست ، چنين حقى را نمىپذيرد .\r\nدر نخستين آيات سورهء توبه به صراحت از شرك اعلام بيزارى شده است : « خدا و پيامبرش بيزارند از مشركانى كه با آنها پيمان بسته‌ايد . پس چهار ماه به شما « 2 » مهلت داده شد كه در اين سرزمين سير كنيد ، وبدانيد كه از خدا نتوانيد گريخت ، و اوست كه كافران را رسوا مىكند . و در روز حج بزرگ از جانب خدا و پيامبرش به مردم اعلام مىشود كه خدا و پيامبرش از مشركان بيزارند . پس اگر توبه كنيد برايتان بهتر است ، ولى اگر سرپيچى كنيد بدانيد كه از خدا نتوانيد گريخت ، و كافران را به عذابى دردآور بشارت ده . مگر آن گروه از مشركان كه با ايشان پيمان بسته‌ايد و در پيمان خود كاستى نياورده‌اند و با هيچ كس ، بر ضد شما همدست نشده‌اند . با اينان به پيمان خويش تا پايان مدتش وفا كنيد ، زيرا خدا پرهيزگاران را دوست دارد . و چون ماه‌هاى حرام [ رجب ، ذى قعده ، ذى حجه و محرم 
  ] به پايان رسيد ، هر جا كه مشركان را يافتيد بكشيد و بگيريد و به حبس افكنيد و در همه جا به كمينشان نشينيد . اما اگر توبه كردند و نماز خواندند و زكات دادند ، از آنها دست برداريد ، زيرا خدا آمرزنده و مهربان است . و هر گاه يكى از مشركان به تو پناه آورد ، پناهش ده تا كلام خدا را بشنود ، سپس به مكان امنش برسان ، زيرا اينان مردمى نادانند . » « 3 »\r\nدر ادامه ، خداوند مسلمانان را به شدت بر ضد مشركانى كه پيمان خود را نقض\r\n\r\n\r\n","description":"","footnote":"\r\n( 1 ) . بحثهاى كلامى و رد و ايرادهاى مربوط به « حديث البراءة » را ابن ابى الحديد در شرح نهج البلاغه ، ج 17 ، صص 201 - 195 ، از قول موافقان و مخالفان آورده است .\r\n( 2 ) . از ادامهء آيات روشن مىشود كه مقصود مشركانى است كه پيمان بسته و نقض عهد كرده‌اند .\r\n( 3 ) . زمانى ديگر رسول خدا صلى الله عليه و آله و سلم براى وفد جذام نوشتند : هركس مسلمان شود در حزب خداوند است و اگر از پذيرش اسلام سرباز زند ، دو ماه امنيت دارد ( طبقات الكبرى ، ج 1 ، ص 354 ) ؛ قاعدتاً اين فرصتى براى تأمل بيشتر بوده است .\r\n","page_name":" 659 ","page_number":659},
  {"content":"\r\n\r\nكرده‌اند ، برانگيخته و از آنان مىخواهد تا با ائمه كفر بجنگند . دربارهء اين امر كه تنها مؤمن داخل بهشت مىشود بايد گفت : مقصود كسانى بود كه در حال شرك و كفر به تعمير مسجد وآبادى آن مىپرداختند ؛ خداوند اعلام كرد كه اين كار هيچ ثمرى براى آنان ندارد : « مشركان را نرسد كه در حالى كه به كفر خود اقرار مىكنند ، مسجدهاى خدا را عمارت كنند . اعمال آنها ناچيز شده و در آتش جاودانند . » « 1 »\r\nارزش يك مسلمان جهادگر در راه خدا برتر از كسى است كه كليددار كعبه است و حاجيان را سيراب مىسازد ؛ عباس بن عبد المطلب و طلحة بن شيبه در كنار امام على عليه السلام نشسته بودند . طلحه گفت : من كليددار كعبه هستم و حتى اگر بخواهم مىتوانم در آن بيتوته كنم . عباس گفت : من صاحب سقايت حجاج هستم . على عليه السلام فرمود : من نمىدانم شما چه مىگوييد ، اما من شش ماه پيش از همه مسلمانان نماز گزاردم و « صاحب جهاد » هستم . « 2 » آنگاه اين آيت نازل شد كه : « آيا آب دادن حاجيان و عمارت مسجد الحرام را با كردهء كسى كه به خدا و روز قيامت ايمان آورده و در راه خدا جهاد كرده ، برابر مىدانيد ؟ نه ، نزد خدا برابر نيستند و خدا ستمكاران را هدايت نمىكند . آنان كه ايمان آوردند و مهاجرت كردند و در راه خدا به مال و جانشان جهاد كردند ، در نزد خدا درجتى عظيم‌تر دارند و كام يافتگانند . » « 3 »\r\nاعلام برائت در حالى صورت گرفت كه بسيارى از قبايل ، طىّ سال نهم هجرى كه آن را سال وفودش ناميده‌اند ، اظهار اسلام كردند . پس از برائت ، در سال دهم نيز مكرر قبايل تازه‌اى از دور و نزديك ، اسلام خويش را در حضور پيامبر صلى الله عليه و آله و سلم اعلام كردند .\r\n\r\nآخرين سرايا\r\nپس از فتح مكه و از بين بردن شمارى از بتها ، هنوز قبايلى در نقاط دوردست بر بت پرستى بوده و برخى از آنان ، بتهاى مشهورى داشتند . يكى از اين قبايل ، قبيلهء طىّ بود كه شهرت آن ، از آن روست كه حاتم طائى منسوب به آن است . منطقهء آنان در شمال مدينه و در حدود دومة الجندل ، تيماء و شهر سكاكه بوده است . « 4 »\r\nبت معروف قبيلهء طىّ « فُلْس » بود و رئيس طايفه در آن زمان عدى بن حاتم طائى بوده\r\n\r\n\r\n","description":"","footnote":"\r\n( 1 ) .\r\n( 2 ) . مجمع البيان ، ج 5 ، ص 15 - 14 ؛ در نقل ديگرى در برخورد كسانى با امام على ( ع ) نقل شده است . به هر روى اين آيت يكى از فضايل بيشمار حضرت على ( ع ) است .\r\n( 3 ) . توبه ، 19 - 18\r\n( 4 ) . معالم الاثيره ، صص 177 - 176\r\n","page_name":" 660 ","page_number":660},
  {"content":"\r\n\r\nاست . رسول خدا صلى الله عليه و آله و سلم در ربيع الثانى سال نهم ، سريه‌اى را به فرماندهى امام على عليه السلام همراه يكصد و پنجاه نفر از انصار بدان سوى گسيل كرد . « 1 » در ميان اين افراد حتى يك تن از مهاجران نبود . اين سپاه تا نزديكى محل استقرار آنان رفت . در آنجا غلام سياهى را ديدند كه پس از تحقيق ، روشن شد كه براى آگاهى از حملهء احتمالى اصحاب محمد صلى الله عليه و آله و سلم مشغول گشت بوده است . او ابتدا آنان را به بيراهه برد ، اما پس از تهديد به سوى قبيله طى راهنمايى كرد . حملهء ناگهانى و غافلگير كننده سپاه امام عليه السلام سبب شد كه شمار زيادى از افراد قبيله به اسارت در آمده و شتران و گوسفندان فراوانى به غنيمت مسلمانان در آيند . از جمله اسيران ، خواهر عدى بن حاتم بود كه او را به مدينه آوردند . پس از غلبه بر قبيله ، امام به بتخانه رفته ، بت فُلْس را شكست و سه شمشير گرانبها به غنيمت گرفت . خواهر عدى ، در خانهء رمله دختر حارث « 2 » نگهدارى مىشد .\r\nهر بار كه رسول خدا صلى الله عليه و آله و سلم براى نماز از آنجا مىگذشت ، او به اشاره امام على عليه السلام از رسول خدا صلى الله عليه و آله و سلم درخواست گذشت مىكرد ، تا آن كه آن حضرت ، او را مورد لطف خود قرار دادند . بعد از مدتى عدى بن حاتم كه در زمان حمله به شام گريخته بود ، به درخواست و تبليغ خواهرش ، به مدينه آمده و اظهار اسلام كرد . « 3 » در نقل ابن اسحاق آمده است كه عدى گفته بود : من پيش از اسلام نصرانى بودم . « 4 » بعدها عدى بن حاتم به صورت يكى از نزديكترين ياران امام على عليه السلام در آمد . او دو فرزندش را با يك چشم خويش در صفين به دفاع از آرمان امام از دست داد .\r\nزمانى كه عدى به مدينه آمد ، نزد رسول خدا صلى الله عليه و آله و سلم رفت و خود را معرفى كرد . حضرت او را همراه خود به خانه برد . عدى مىگويد : در راه پيرزنى با آن حضرت برخورد كه كارى با آن حضرت داشت رسول خدا صلى الله عليه و آله و سلم مدتى طولانى با او سخن مىگفت . من پيش خود گفتم : اين پادشاه نيست . در خانه نيز ، من را بر جاى مفروشى نشانده و خود روى زمين نشست .\r\n\r\n\r\n","description":"","footnote":"\r\n( 1 ) . با وجود صراحت منابع در فرماندهى امام ، يك قول آن است كه خالدبن وليد فرمانده اين سريه بوده ! نك : طبقات الكبرى ، ج 1 ، ص 322\r\n( 2 ) . خانهء رمله كه در نزديكى مسجد بوده مورد استفاده براى نگهدارى مجروحين جنگ و گاه اسيران و حتى ميهمانان بوده است . دربارهء ميهمانان نك : طبقات الكبرى ، ج 1 ، ص 315 ؛ وفد عبد القيس در آنجا پذيرايى شدند . و همچنين وفد تغلب نك : ص 316 و خولان ، ص 324\r\n( 3 ) . المغازى ، ج 3 ، صص 989 - 984\r\n( 4 ) . السيرة النبويه ، ابن هشام ، ج 4 ، صص 581 - 578 ؛ در ص 580 آمده است كه رسول خدا صلى الله عليه و آله و سلم از او پرسيد : آيا تو از « ركوسيه » نيستى ؟ عدى گفت : آرى ؛ محقق سيره در پاورقى مىگويد : اينان قومى هستند كه دينى ميانه دين نصارا و صابئين دارند . به هر روى محتمل آن است كه صرفنظر از آن كه تودهء مردم قبيلهء طى بت پرست بوده‌اند كسانى به مسيحيت يا برخى فِرَق ديگر گرايش يافته‌اند .\r\n","page_name":" 661 ","page_number":661},
  {"content":"\r\n\r\nيكى ديگر از سرايا سريه علقمة بن مجزِّز مُدْلجى است . واقدى مىگويد : خبرى به رسول خدا صلى الله عليه و آله و سلم رسيد كه مردم شعيبيه ( در فاصلهء 68 كيلومترى جنوب جده در ساحل دريا ) كشتىهايى را ديده‌اند كه گروهى حَبَشىها بر آنها سوار بوده‌اند . حضرت علقمه را به همراه سيصد نفر بدان سوى فرستاد . او تا جزيره‌اى ميانهء دريا رفت ، اما كسى را نديد .\r\nگروهى از سپاه وى قصد بازگشت داشتند . او اجازه داد تا به مدينه بازگردند و عبد الله بن حذافه را فرماندهء آنان كرد .\r\nاين گروه براى پخت و پز غذا آتشى روشن كرده اطراف آن نشستند . عبد الله بن حذافه گفت : مگر من فرماندهء شما نيستم و مگر نه اين است كه بايد از من اطاعت كنيد ؟ من دستور مىدهم در اين آتش برويد . برخى ارادهء رفتن در آتش را كردند . عبد الله كه وضع را چنان ديد گفت : بنشينيد ، من مزاح كردم . وقتى به مدينه بازگشتند و رسول خدا صلى الله عليه و آله و سلم خبر اين ماجرا شنيد ، فرمود : « مَنْ أمَرَكم بِمَعْصيةٍ لا تُطيعُوه ، كسى كه شما را به معصيتى فرمان دهد او را اطاعت نكنيد . « 1 » » گويا منشأاين كلام رسول خدا صلى الله عليه و آله و سلم كه فرمود : « لا طاعة لِمخلوق فى معصية الخالق » همين رخداد بوده است .\r\nيكى ديگر از سرايا ، سريه عُيَيْنة بن حِصْن به سوى طايفهء بنى تميم بود . اين قبيله از قبايل حجاز و بعدها عراق بوده و در تحولات دورهء خلفا نقش شناخته شده‌اى دارد . ماجرا از اين قرار بود كه رسول خدا صلى الله عليه و آله و سلم پس از فتح مكه ، براى نخستين بار گروهى را براى جمع آورى زكات به سوى قبايل مسلمان فرستادند . از جمله سه نفر براى جمع آورى زكاتِ بنى كعب كه از خزاعيان بودند ، بدان سوى حركت كردند . در آن زمان طوايفى از بنى تميم در نزديكى سرزمين آنها سكونت داشتند ، در حالى كه هنوز بر شرك خويش باقى بودند .\r\nزمانى كه خزاعه زكات خود را جمع كردند و خواستند تا به نمايندگان رسول خدا صلى الله عليه و آله و سلم بدهند ، بنى تميم مانع شدند . آنان آمادهء جنگ شده ، شمشير كشيده و گفتند : اجازه نخواهند داد حتى يك شتر به عنوان زكات برده شود . مأمور اخذ زكات كه بُسْر بن سفيان بود ، احساس كرد كه ماندن در آنجا نتيجه‌اى جز كشته شدنش ندارد ، لذا به سرعت به مدينه بازگشت . رسول خدا صلى الله عليه و آله و سلم عيينة بن حصن را همراه پنجاه سوار به سراغ آنان فرستاد . آن‌ها وضع را چنين ديدند ، به درست خزاعه منطقه را ترك كردند . عيينه به تعقيب بنى تميم رفته و در يك لحظه به آنان حمله كرد . بسيارى از مردان گريختند اما شمارى زن و كودك و چند\r\n\r\n\r\n","description":"","footnote":"\r\n( 1 ) . المغازى ، ج 3 ، صص 984 - 983 ؛ السيرة النبويه ، ابن هشام ، ج 4 ، ص 640 ، در نقل ابن اسحاق اشاره به آمدن حبشى هانشده است .\r\n","page_name":" 662 ","page_number":662},
  {"content":"\r\n\r\nمرد به اسارت در آمده و به مدينه آورده شدند .\r\nپس از آن رؤساى بنى تميم كه از جملهء آنها قيس بن عاصم و اقرع بن حابس بودند به مدينه آمدند . آنان پس از نماز ظهر در مسجد با آن حضرت ديدار كردند . ابتدا خطيب آنان برخاست و از افتخارات قبيلهء خود سخن گفت . رسول خدا صلى الله عليه و آله و سلم به ثابت بن قيس فرمود سخنرانى كند . او از بعثت رسول خدا صلى الله عليه و آله و سلم و هدايت مردم توسط او و توحيد سخن گفت .\r\nشاعر بنى تميم نيز برخاست و گفت : « ما فرماندهان و پادشاهانيم ، هيچ قبيله‌اى با ما برابر نيست ، پادشاهان ميان مايند و پرستشگاهها در سرزمين ماست . به هنگام غارت چه بسا قبايل را كه مغلوب ساختيم . » پس از آن حسان اشعارى نيكو دربارهء رسول خدا صلى الله عليه و آله و سلم و اصحاب و جهاد آنان در راه خدا و حمايت انصار از آن حضرت سخن گفت . پس از آن كه آنها اسلام آوردند ، رسول خدا صلى الله عليه و آله و سلم اسراى ايشان را به آنان بازگرداند و هدايايى هم به آنان داد . « 1 »\r\nبنى تميم قومى بدوى بودند ، كسانى كه روحيه‌اى تندخو ، لجوج و متكبّر دارند . قبيلهء خويش را برتر از هر چيز و هركس دانسته و حاضر به پذيرش هيچ نوع حكومتى بر خود نبودند . بنى تميم بعد از رحلت رسول خدا صلى الله عليه و آله و سلم نيز در شمار مرتدين در آمدند و تنها به زور از ارتداد دست برداشته بار ديگر اسلام را پذيرفتند . زمانى كه در مدينه بودند ، از پشت در خانهء پيامبر صلى الله عليه و آله و سلم او را صدا زدند و در اين باره اصرار كردند . گفته‌اند كه آياتى از سورهء حجرات دربارهء آنان نازل شده است : « 2 »   « إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ وَ لَوْ أَنَّهُمْ صَبَرُوا حَتَّى تَخْرُجَ إِلَيْهِمْ لَكانَ خَيْراً لَهُمْ وَ اللَّهُ غَفُورٌ رَحِيمٌ ،   آنها كه از آن سوى حجره‌ها ندايت مىدهند بيشتر بىخردانند . اگر صبر مىكردند تا تو خود بيرون مىآمدى و نزد آنها مىرفتى ، برايشان بهتر بود ، و خدا آمرزندهء مهربان است . « 3 » »\r\nمسألهء پرداخت زكات براى قبايل بدوى ، امرى دشوار بود . اما از سوى ديگر رسول خدا صلى الله عليه و آله و سلم شرط پرداخت زكات را در كنار نماز ، از اصولىترين شرايط ايمان و اسلام دانست . آيات قرآن از همان زمان مكه ، دربارهء « اقامهء نماز و ايتاء زكات » سخن گفته و اين مفهومى آشنا براى مسلمانان بود . زمان عمل ، تا پس از فتح مكه به تأخير افتاده و از آن سال به تدريج كسانى براى جمع آورى صدقات - كه مقصود همان زكات است - به قبايل اعزام شدند . دستور آن حضرت به اين افراد چنان بود كه در جمع آورى زكات ، بهترين‌ها را براى\r\n\r\n\r\n","description":"","footnote":"\r\n( 1 ) . المغازى ، ج 1 ، صص 970 - 973 ؛ السيرة النبويه ، ابن هشام ، ج 4 ، صص 567 - 560\r\n( 2 ) . السيرة النبويه ، ابن هشام ، ج 3 ، ص 560 ؛ طبقات الكبرى ، ج 1 ، ص 294\r\n( 3 ) . حجرات ، 5 - 4\r\n","page_name":" 663 ","page_number":663},
  {"content":"\r\n\r\nخود افراد قبيله بگذراند ، همان آمار و ارقامى كه افراد دربارهء تعداد گوسفندان و شتران مىدهند بپذيرند و با نرمى با مردم رفتار كنند . در مواردى نيز زكات از اغنيا گرفته شده و ميان فقرا تقسيم مىشد « 1 » و اين خود نكتهء مهمى براى تبليغ اسلام بود . بعدها نيز كه قبايل مختلف براى پذيرش اسلام به مدينه آمدند شرط پرداخت زكات به همهء آنان تفهيم شد .\r\nبدين ترتيب پس از نفوذ اسلام در قبايل ، درآمد ثابتى براى دولت جديد مطرح شد . تا پيش از آن تنها غنايمِ جنگها بخشى از نيازهاى مالى دولت و مهاجران و انصار را برآورده مىكرد ، اما اكنون صدقات آن نقش را بطور دائم بر عهده گرفت . قبايل و مناطق مهمى كه نمايندگى به آنها اعزام شدند عبارت بودند از : صنعا ، حَضْرَمَوْت ، بحرين ، نجران ، قبيلهء طى ، بنى اسد و بنى حنظله . امام على عليه السلام براى جمع آورى صدقات عازم نجران شد . « 2 »\r\nيكى از نكات جالب در جمع آورى صدقات كه مورد توجه قرآن نيز قرار گرفته اعزام وليدبن عُقْيه بن ابى مُعَيط براى جمع آورى زكات قبيلهء بنى المُصْطَلَق بود . زمانى كه او تا نزديكى قبيله رفت ، كسانى از مردم با شتر و گوسفند به استقبال وى آمدند . اما او از آنجا گريخت و در مدينه به رسول خدا صلى الله عليه و آله و سلم گفت : آنان براى جنگ با من آمده بودند .\r\nبنى المصطلق كه از اين ماجرا شگفت زده شده بودند ، خود كسانى را به مدينه فرستادند تا ماجرا را براى رسول خدا صلى الله عليه و آله و سلم شرح دهند . در اين باره خداوند با فاسق خواندن وليد ، از رسول خود خواست تا به اخبار اشخاص فاسق اعتماد نكند : « 3 » « اى كسانى كه ايمان آورده‌ايد ، اگر فاسقى برايتان خبرى آورد ، تحقيق كنيد ، مبادا از روى نادانى به مردم آسيبى برسانيد آنگاه از كارى كه كرده‌ايد پشيمان شويد « 4 » » .\r\nمسأله پرداخت زكات ، بعد از رحلت رسول خدا صلى الله عليه و آله و سلم و حتى پيش از آن به صورت يك مشكل در آمده و سبب ارتداد برخى از قبايل گرديد ، بطورى كه تنها پس از مدتى درگيرى با قبايل مجدداً آنان حاضر به پرداخت زكات به دولت جديد شدند .\r\n\r\nاعزام امام علىعليه السلام به يمن\r\nيكى ديگر از سرايا اعزام امام على عليه السلام به « يمن » براى دعوت مردم آن سامان به اسلام بود .\r\nابن سعد مىگويد كه اعزام على عليه السلام به يمن دوبار بوده است . در ادامه يك بار آن را در رمضان\r\n\r\n\r\n","description":"","footnote":"\r\n( 1 ) . طبقات الكبرى ، ج 1 ، ص 300\r\n( 2 ) . السيرة النبويه ، ابن هشام ، ج 3 ، ص 600\r\n( 3 ) . المغازى ، ج 3 ، صص 981 - 980 ؛ كمترين ترديدى در كتب حديث و تاريخ وجود ندارد كه آيهء مزبور در شأن وليدبن عقبه نازل شده است .\r\n( 4 ) . حجرات ، 5\r\n","page_name":" 664 ","page_number":664},
  {"content":"\r\n\r\nسال دهم دانسته ، اما از بار دوم آن يادى نكرده است . « 1 » بنا به نقل بيهقى ، به نقل از براء بن عازب ، رسول خدا صلى الله عليه و آله و سلم خالد بن وليد را براى دعوت مردم يمن بدان سوى اعزام كرد . براء مىگويد : ما شش ماه در آنجا اقامت كرديم ، اما كسى اسلام را نپذيرفت . پس از آن رسول خدا صلى الله عليه و آله و سلم على بن ابى طالب عليهما السلام را فرستاد . زمانى كه امام به يمن رسيد و نامهء رسول خدا صلى الله عليه و آله و سلم را براى قبيلهء هَمْدان « 2 » خواند ، همگى مسلمان شدند . امام ضمن نامه‌اى ، خبر اسلام هَمْدانيان را به رسول خدا صلى الله عليه و آله و سلم نوشت و آن حضرت دوبار فرمودند : السلام على هَمْدان . « 3 »\r\nسريه ديگر كه واقدى و ابن سعد و ديگران آن را روايت كرده‌اند - و اين در رمضان سال دهم بوده است - اعزام امام على عليه السلام همراه سپاهى به يمن است . رسول خدا صلى الله عليه و آله و سلم عمامه‌اى بر سر آن حضرت بست و به او فرمان داد تا بدون توجه به چيزى به يمن بشتابد . درنصايح رسول خدا صلى الله عليه و آله و سلم به امام آمده است كه ابتدا با دشمن نجنگ ، بگذار تا آنها جنگ را آغاز كنند .\r\nحتى زمانى كه يكى از شما نيز كشته شد باز صبورى به خرج داده به آنان بگو : آيا موافقيد و مايليد تا « لااله الاالله » بگوييد ؟ اگر پاسخ مثبت دادند ؛ بگو : آيا نماز مىگذاريد ؟ پس اگر پذيرفتند بگو : آيا صدقه‌اى از اموالتان كه براى فقراى شماست مىپردازيد ؟ اگر پذيرفتند چيز ديگرى از ايشان مخواه . امام همراه سيصد نفر بدان سوى رفت . آن حضرت در برخورد با قبيلهء مِذْحج آنان را به اسلام فرا خواندند ، اما نپذيرفتند . پس از يك حمله بيست تن از آنان كشته شدند . آنگاه حضرت تأملى كرد و بار ديگر آنان را به اسلام فرا خواند . اين بار پذيرفتند . امام غنايم را جمع آورى كرده خمس آن را جدا كردند و بقيه را به جنگجويان دادند . پس از آن ضمن نامه‌اى شرح واقعه را براى رسول خدا صلى الله عليه و آله و سلم نوشتند و حضرت از او خواستند تا در سفر حج - حجة الوداع - به او ملحق شود و امام نيز چنين كرد . « 4 »\r\nكيفيت دقيق اين دو سفر چندان روشن نيست . دو نقل دربارهء مسألهء خمس در هر يك از اين دو سريه نقل شده كه نقل آنها مناسب است . گفته شده است كه در سفر اول امام غنائم موجود را تخميس كرد . از جمله كنيزى در سهم خُمْس ؛ يعنى سهم « الله » قرار گرفت . حضرت به استناد آن كه خمس از اهل بيت پيامبر است ، آن كنيز را براى خود\r\n\r\n\r\n","description":"","footnote":"\r\n( 1 ) . طبقات الكبرى ، ج 2 ، ص 169\r\n( 2 ) . قبيلهء مزبور از قبايل يمنى است و هيچ ارتباطى با شهر همدان ايران ندارد .\r\n( 3 ) . كتاب بخارى ، باب الجهاد ، باب بعث على بن ابى طالب و خالد الى اليمن ؛ سبل الهدى و الرشاد ، ج 6 ، ص 358 ؛ السيرة النبويه ، ابن كثير ، ج 4 ، ص 203\r\n( 4 ) . المغازى ، ج 3 ، صص 1082 - 1080 ؛ طبقات الكبرى ، ج 1 ، صص 170 - 169\r\n","page_name":" 665 ","page_number":665},
  {"content":"\r\n\r\nبرداشت . خالدبن وليد نامهء گله آميزى به رسول خدا صلى الله عليه و آله و سلم نوشت . در نقلى آمده كه بُرَيدة بن حُصْيب - و در نقلى ديگر از براء - مىگويد : من سخت نسبت به على عليه السلام خشمگين بودم .\r\nوقتى نامه را خدمت رسول خدا صلى الله عليه و آله و سلم بردم آن حضرت بر خالد غضب كرده ، چهره‌اش برافروخته شد و فرمود : « مَنْ كنْتُ وَلِيُّهُ فَعَلِىٌّ وليه » ؛ آنگاه رسول خدا صلى الله عليه و آله و سلم به من فرمود :\r\nعلى عليه السلام سهمى بيشتر از اين در خمس دارد . « 1 » در برخى نقلهاى مربوط به سفر اول تصريح شده كه حضرت براى گرفتن خمس اعزام شدند . « 2 » اما همانگونه كه گذشت مسألهء دعوت اسلامى مطرح بوده و ضمن دعوت امام ، قبيلهء همدان همه مسلمان شدند .\r\nنقل ديگر مربوط به سفر دوم است . گفته شده است كه آن حضرت پس از جنگ با دشمن غنايم بدست آمده را تخميس كردند . آنگاه خمس را به كنارى گذاشته ، سهم جنگجويان را داد . در اين نقل آمده ، پيش از آن فرماندهان ، گاهى قسمتى از خمس را نيز به آنان مىبخشيدند ، اما امام در برابر درخواست مسلمانان فرمود : خمس سهم رسول خدا صلى الله عليه و آله و سلم است و جز با نظر آن حضرت چيزى به آنها نخواهند داد . به علاوه آن حضرت فرمود كه هيچ كسى حق سوار شدن بر شترانى را كه به عنوان زكات گرفته شده‌اند ندارد ، چون همهء مسلمانان در آن سهيم‌اند . در بازگشت به مكه ، امام جلوتر از ديگران به رسول خدا صلى الله عليه و آله و سلم ملحق شد و خمس را به ابورافع سپرد . مردم با اصرار از وى حوله‌هايى از خمس گرفتند . وقتى امام متوجه شد او را ملامت كرده و حوله‌ها از تن برخى از آنان كه با آن حوله‌ها مُحْرم شده بودند بيرون آورد و اين سبب گلايه آنان نزد رسول خدا صلى الله عليه و آله و سلم شد . « 3 »\r\nابوسعيد خُدْرى از گله مردم از شدّت غلظت امام ياد كرده مىگويد : در مدينه ، سعد بن مالك نزد آن حضرت از على عليه السلام گله كرد ، اما رسول خدا صلى الله عليه و آله و سلم فرمود : به خدا سوگند كه على در راه خدا خشونت دارد . « 4 »\r\nمىدانيم كه خمس در اصل تعلق به رسول خدا صلى الله عليه و آله و سلم داشته و اهل بيت آن حضرت در برابر عدم حق استفاده از صدقات و زكوات ، از خُمْس استفاده مىكنند . اختيار خمس در دست آن حضرت بوده و مىتوانستند به كسانى كه نيازمند بوده و يا مصلحت در بخشش به آنان بوده ، چيزى اعطا كنند .\r\nآنچه كه دربارهء دو سفر امام به يمن قابل توجه است اين است كه مردم يمن بويژه قبيلهء\r\n\r\n\r\n","description":"","footnote":"\r\n( 1 ) . اين نقل با جزئيات بيشتر - والبته به‌طور متفاوت - در سنن نسائى ، سنن ترمذى ، مسند احمد و مستدرك حاكم نقل شده است ؛ نك : سبل الهدى والرشاد ، ج 6 ، صص 358 - 359\r\n( 2 ) . السيرة النبويه ، ابن كثير ، ج 4 ، ص 201\r\n( 3 ) . نك : المغازى ، ج 3 ، ص 1081 ؛ سبل الهدى والرشاد ، ج 6 ، صص 363 - 362\r\n( 4 ) . السيرة النبويه ، ابن كثير ، ج 4 ، صص 205 - 204\r\n","page_name":" 666 ","page_number":666},
  {"content":"\r\n\r\nهَمْدان و مِذْحَج از همان زمان به آن حضرت علاقمند شدند و بعدها در كوفه ، در شمار نزديكترين ياران آن امام بودند . « 1 » در بسيارى از نقلها نيز آمده كه رسول خدا صلى الله عليه و آله و سلم امام را به عنوان « قاضى » به يمن فرستاد كه محتملًا مقصود در يكى از آن دو سفر است . در نقلى آمده است كه رسول خدا صلى الله عليه و آله و سلم آن حضرت را به يمن فرستاد و فرمود : خدايا ! قلب او را هدايت كن و زبانش را استوار ساز . « 2 » پس از آن توصيه‌هايى براى نحوهء قضاوت ميان مردم به او فرمودند . « 3 » چند نمونه از قضاوت امام در يمن كه مورد تأييد رسول خدا صلى الله عليه و آله و سلم قرار گرفته نقل شده است . « 4 »\r\n\r\nمشكلات دولت اسلامى در سال دهم هجرى\r\nيكى از مقاطع مهم در دورهء رسول خدا صلى الله عليه و آله و سلم ، فتح مكه است . با وارد شدن مكه در حوزهء دارالاسلام ، قريش اسلام را پذيرفت ، گرچه اين پذيرفتن در برخى موارد به هيچ روى از روى صميميت و اعتقاد قلبى نبود . از آن پس فرمان هجرت به مدينه لغو شد و مسلمانان ، در خارج از مدينه نيز مىتوانستند زندگى كنند . به دنبال شكست قطعى قريش ، بسيارى از قبايل اطراف ، اسلام را پذيرفتند و مىتوان گفت كه در هنگام نزديكى رحلت رسول خدا صلى الله عليه و آله و سلم كمتر قبيلهء قابل ذكرى در جزيرة العرب يافت مىشد كه اسلام را نپذيرفته باشد .\r\nاكنون جمعيت زيادى با حفظ ساختارهاى قبيله‌اى ، عرفيات عربى جاهلى و با انگيزه‌هايى كه عمدتا نااستوار و غير صميمى بود به حوزهء اسلام وارد شده و مدينه مىبايست بر آنان فرمانروايى كند . مهمترين نكته براى آنان اين بود كه دولت قدرتمند مدينه آنان را به رسميت شناخته و اسلام آنان را بپذيرد و بدين ترتيب ، آنان از خطر تصاحب اراضى و اموالشان مصون بمانند . اين تعهد از سوى رسول خدا صلى الله عليه و آله و سلم داده مىشد اما در عوض ، قبايل نيز تعهداتى را مىپذيرفتند .\r\nآنان علاوه بر پذيرش اسلام و پاى بندى بدان ، مىبايست « زكات » اموال خويش را به مدينه مىفرستادند گرچه در مواردى رسول خدا صلى الله عليه و آله و سلم دستور مىداد تا ابتدا فقراى خود\r\n\r\n\r\n","description":"","footnote":"\r\n( 1 ) . نك : تاريخ تشيع در ايران ، صص 80 - 79 . لذا امام على عليه السلام در شعرى دربارهء هَمْدان فرمودند ؛ اگر من دربان باب بهشت بودم ، به هَمْدان مىگفتم : به سلامت داخل بهشت شويد . شرح نهج البلاغه ، ابن ابى الحديد ، ج 2 ، ص 239 . استاد احمدى ميانجى فرمودند كه در كتاب فتوح الشام واقدى ديده‌اند كه زمانى مالك اشتر از يمن به مدينه آمد ، در خانهء امام على عليه السلام وارد شد . اين نشانگر آنست كه آشنايى مالك با امام از همان يمن بوده است .\r\n( 2 ) . شرح نهج البلاغه ، ابن ابى الحديد ، ج 1 ، ص 16\r\n( 3 ) . السيرة النبويه ، ابن كثير ، ج 4 ، ص 208\r\n( 4 ) . سبل الهدى والرشاد ، ج 6 ، ص 364 ؛ البداية و النهايه ، ج 5 ، صص 108 - 107 . السيرة النبويه ، ابن كثير ، ج 4 ، صص 209 ، 210 ؛ المغازى ، ج 3 ، ص 1086\r\n","page_name":" 667 ","page_number":667},
  {"content":"\r\n\r\nقبيله از صدقات بهره‌مند شوند . رسول خدا صلى الله عليه و آله و سلم در سال نهم و دهم ، كسانى را براى جمع آورى صدقات به سوى قبايل گسيل كرد . « 1 » به علاوه ، رسول خدا صلى الله عليه و آله و سلم افرادى را براى تعليم قرآن و احكام نزد آنان مىفرستاد و عاملانى كه بيشتر از ميان رؤساى پيشين خود قبيله بودند براى آنان معين مىكرد . بدين ترتيب ، مدينه از اين طريق ، تسلط خود را به عنوان يك دولت بر آنان اعمال مىكرد و به عنوان مدافع و حامى آنان در برابر تجاوزات ديگر قبايل ، عمل مىنمود .\r\nيكى از مشكلات اين دولت ، حسادت برخى از قبايل متنفذى بود كه اساساً تصورشان از اسلام ، پيروزى قبيله‌اى خاص بر قبايل ديگر بود ؛ درست به همان صورت كه زمانى برخى از قريشيان ، مطرح شدن اسلام را بهانه‌اى از سوى بنى هاشم براى غلبه بر ديگر خاندانهاى قريشى تلقى مىكردند . « 2 » در سال آخر ، مخالفتهايى از سوى برخى از اين قبايل صورت گرفت كه مهمترين آنها شورش اسْود عَنسى و مُسَيلمه بود . اشاره به نامه‌هاى آنها ، نشانگر مشكلاتى است كه رسول خدا صلى الله عليه و آله و سلم در ارتباط با قدرت متمركز دولت خود داشت .\r\nمسيلمه در نامهء خود خطاب به رسول خدا صلى الله عليه و آله و سلم نوشت : اما بعد ، من با تو در « امر » شريك شده‌ام ؛ نصف « ارض » از آن ماست ، اما قريش قومى نيستند كه به عدالت رفتار كنند . رسول خدا صلى الله عليه و آله و سلم در پاسخ نامهء وى چنين نوشتند : « اما بعد : « ارض » از آن خداست و به هر آن كس كه بخواهد واگذار مىكند و « عاقبت » از آن پرهيزكاران است . « 3 » » از اين نامه روشن مىشود كه آنان ، غلبهء اسلام را غلبهء قريش تلقى مىكردند ، حال آن كه در واقع قريش تا آن زمان در برابر اسلام بود . آنان نمايندهء دورهء جاهلى بودند و در برابر اسلام كه نفى كنندهء نظام جاهلى بود ، قرار داشتند .\r\nمشكل اسود عَنَسى نيز در امر زكات بود . او ضمن نامه‌اى به عمال دولت مدينه كه براى جمع آورى زكات رفته بودند چنين نوشت : « آنچه از ما گرفته‌ايد آن را به ما بازگردانيد ، ما خود به آن اولى هستيم و شما نيز بدانچه از آن شماست . « 4 » » مسألهء زكات ، مشكلات فراوانى را براى قبايلى كه روحيه استقلالى داشته و آماده فرمانبرى از ديگر قبايل نبودند ، به وجود آورد . در واقع ، با آشكار شدن بيمارى رسول خدا صلى الله عليه و آله و سلم پس از بازگشت از حجة الوداع ، اين مخالفتها آغاز شد ؛ « 5 » و بعد از رحلت ، در شورشهايى\r\n\r\n\r\n","description":"","footnote":"\r\n( 1 ) . دربارهء فهرست نام آنان نك : الكامل فى التاريخ ، ج 2 ، ص 301\r\n( 2 ) . الدرالمنثور ، ج 4 ، ص 187 ؛ مصنف ابن ابى شيبه ، ج 14 ، صص 91 - 92\r\n( 3 ) . الكامل فى التاريخ ، ج 2 ، ص 300 ؛ طبقات الكبرى ، ج 2 ، صص 37 - 38\r\n( 4 ) . تاريخ الطبرى ، ج 3 ، ص 229\r\n( 5 ) . تاريخ الطبرى ، ج 3 ، صص 184 - 185\r\n","page_name":" 668 ","page_number":668},
  {"content":"\r\n\r\nكه به عنوان ارتداد شناخته شده ظاهر گشت . در اين باره پس از اين توضيحاتى خواهيم داد .\r\nاينها مشكلاتى بود كه از ناحيهء قبايل اطراف مدينه و اعراب باديه نشين وجود داشت . از سوى ديگر ، در داخل مدينه و مكه مشكلاتى در ارتباط با وضعيت آتى دولت به چشم مىخورد . اكنون روايات اهل سنت - آن مقدار كه در جهت عقايد خاص اين فرقه است - به گونه‌اى به حكايت از وضعيت سياسى سالهاى آخر حيات رسول خدا صلى الله عليه و آله و سلم مىپردازد كه گويى هيچ كس ، اعم از رسول خدا صلى الله عليه و آله و سلم ، خاندان او ، صحابه و تمامى كسانى كه به نحوى درگير اين تحول بوده‌اند كمترين سخنى دربارهء آينده اين دولت و امر جانشينى نگفته‌اند . « 1 » فقط حكايت كرده‌اند كه ابوبكر در وقت مرگ گفت : اى كاش در اين باره از رسول خدا صلى الله عليه و آله و سلم سؤال كرده بودم ؟ ! « 2 » بعيد مىنمايد كه كسى جانشينى را ، مطرح نكرده باشد . فرض ديگر ، سخن شيعه است كه مسأله كاملًا روشن بوده و بنا به نقل ابن اسحاق : عامهء مهاجران و تمامى انصار هيچ ترديدى نداشته‌اند كه پس از رحلت رسول خدا صلى الله عليه و آله و سلم ، على عليه السلام صاحب « امر » خواهد بود . « 3 » آنچه مسلم است اين كه رقابتهاى آشكار و پنهانى در جريان بوده و از قضا ، چهره‌هاى شاخص صحابه ، همه در انديشهء اين امر بوده‌اند .\r\nپيش از اشاره به برخى از مسائل اين دوره ، مناسب است برخورد يكى از قبايل را با رسول خدا صلى الله عليه و آله و سلم ، در سالهاى دوران مكه بيان كنيم . رسول خدا صلى الله عليه و آله و سلم نزد بنى عامربن صعصعه آمد و آنان را به اسلام فراخواند . يكى از آنان به آن حضرت عرض كرد : اگر ما از تو پيروى كرديم و آنگاه خداوند تو را بر مخالفانت پيروز كرد ، آيا اين « امر » پس از تو ، از آن ما خواهد بود ؟ ( أيكون لنا الامر من بعدك ؟ ) آن حضرت پاسخ داد : الأمر الى اللَّه يضعه حيث يشاء ؛ اين امر در دست خداوند است آن را هرجا كه بخواهد قرار خواهد داد . « 4 » بدين ترتيب بايد گفت برخى قبايل مانند بنى عامر از همان دوران بعثت در انديشهء جانشينى رسول خدا صلى الله عليه و آله و سلم بوده‌اند . در اين صورت چگونه ممكن است در طول دورهء ده ساله هجرت ، هيچ كس در اين باره سؤالى نكرده و يا آن حضرت چيزى نفرموده باشد . اين امر\r\n\r\n\r\n","description":"","footnote":"\r\n( 1 ) . بگذريم از آن كه بعدهاجاعلان حديث كه على رغم همه نقلهاى تاريخى داير بر امامت اهل بيت ، كه منكر نص از رسول خدا ( ص ) دربارهء امامت بودند ، احاديثى دربارهء خلافت ابوبكر و ديگران ساختند و پرداختند نك : الغدير ، ج 5 بحث : سلسلة الموضوعات فى الخلافه ، صص 333 - 356 ؛ دربارهء ادله نفى صحت اين احاديث نك : صص 357 - 375\r\n( 2 ) . تاريخ الطبرى ، ج 3 ، ص 431\r\n( 3 ) . الموفقيات ، ص 580 ؛ شرح نهج البلاغهء ابن ابى الحديد ، ج 2 ، ص 273\r\n( 4 ) . تاريخ الطبرى ، ج 2 ، ص 350\r\n","page_name":" 669 ","page_number":669},
  {"content":"\r\n\r\nدر صورتى كه رسول خدا صلى الله عليه و آله و سلم ، تنها در نقش يك دعوتگر باقى مىماند ، معقول مىنمود اما با توضيحاتى كه گذشت ، روشن شد كه آن حضرت دولتى پديد آورد و خود در رأس اين دولت به ايجاد تشكيلاتى در جهت ادارهء امور عمومى مردم پرداخت ؛ در اين صورت نمىتوان چنان امرى را پذيرفت .\r\nآنچه كه دربارهء مسائل سال آخر حيات رسول اكرم صلى الله عليه و آله و سلم گفته شده است ، شامل مباحثى در دو قسمت مىشود . يك قسمت مطالبى است دربارهء آنچه بايد صورت مىگرفت و مورد نظر رسول خدا صلى الله عليه و آله و سلم بود ، قسمت دوم مطالبى است دربارهء آنچه در واقعيت صورت گرفته است . نقطهء مشترك اين مباحث ، اقداماتى است كه براى تبديل حقيقت به واقعيت صورت گرفته است . طبعاً بخشى از مباحث قسمت اول مربوط به مباحث كلامى و احياناً تاريخى امامت است كه در اينجا نمىآوريم - هر چند در مباحث آتى برخى ديدگاهها را توضيح خواهيم داد - اما آن مقدار از مباحث كه روشنگر وضعيت شكل گيرى دولت مىشود در اينجا خواهد آمد . تركيب سياسى جامعهء مؤمنين در مدينهء سال آخر حيات رسول خدا صلى الله عليه و آله و سلم ، از اين قرار بود : اكثريت از آن « انصار » بود كه ساكنان بومى مدينه به شمار مىآمدند ؛ گروه اقليت اما متنفذ ، « مهاجران » بودند كه برخى از مكه و تعدادى از نقاط ديگر به مدينه مهاجرت كرده و در آن سكونت گزيده بودند . در سالهاى نخست هجرت و تا زمان فتح مكه ، ضرورت مبارزه برضد كفار ، آنان را با يكديگر پيوند داده بود ، اما پس از فتح مكه و گسترش اسلام در ميان قبايل و طبعاً رفع خطر از سوى كفار ، جامعهء جديد متوجه مسائل درونى خود گرديد ، اين مسائل تا اندازه‌اى مربوط به رقابت ساكنان قديمى شهر با مهاجران از راه رسيده بود .\r\nزمانى كه غنايم حنين تقسيم مىشد و رسول خدا صلى الله عليه و آله و سلم آن را به « تازه مسلمانانِ » غير مدنى داد ، صداى اعتراض انصار بلند شد و فقط با سخنان دلنشين رسول خدا صلى الله عليه و آله و سلم كه خود را متعلق به انصار دانست ، آرام گرفتند . « 1 » به‌طور قطع ، هم گروه انصار و هم مهاجران ، نگران وضعيت خود ، پس از رحلت رسول خدا صلى الله عليه و آله و سلم بوده‌اند . اين نگرانى تا بدانجا بود كه انصار بلافاصله پس از شنيدن خبر رحلت ، دست به تشكيل سقيفه زدند . اين دستپاچگى بر زمينه‌اى پيشين مبتنى بوده است . انصار خود نيز مسائلى داشتند كه عمده‌ترين آنها ، رقابتهاى سنتى اوس و خزرج بود . حتى در ميان خود خزرجيان ، در بين عموزاده‌ها ، رقابتهايى وجود داشت كه مانع از اتحاد و يكپارچگى آنان مىشد .\r\nدر اين سوى ، مهاجران و يا به عبارت بهتر ساكنان غير مدنى مدينه ، عبارت از قريش و\r\n\r\n\r\n","description":"","footnote":"\r\n( 1 ) . السيرة النبويه ، ابن هشام ، ج 4 ، صص 498 - 499\r\n","page_name":" 670 ","page_number":670},
  {"content":"\r\n\r\nجمعيت زيادى از ساير قبايل عرب بود . در اين ميان ، قريش به لحاظ سوابق تسلط و بستگى با رسول خدا صلى الله عليه و آله و سلم موقعيتى برتر داشت جز آن كه قريش در طول سالهاى بعثت و هجرت ، دچار تشتت شده بود . حتى پيش از آن كه اسلام در ميان قريش سبب اختلاف و چندگانگى شود ، ميان بنى هاشم و بنى اميه رقابتهايى وجود داشت . پيدايى نبوت در ميان بنى هاشم ، نه تنها بنى اميه بلكه ساير تيره‌هاى مهم قريشى مكه را نيز به حسادت واداشت .\r\nاين حسادت تا به حدى بود كه رسماً به نبوت رسول خدا صلى الله عليه و آله و سلم اعتراض كرده و كسان ديگرى را مستحق نبوت مىدانستند . « 1 » اينها مسائل پيشين بود كه قريش ، يا به تعبيرى اكثريت قريش ، و يا حتى به تعبير بهتر بنى اميه و برخى از همپيمانان آن مثل بنى مخزوم را ، در برابر اسلام قرار داد . اينان كه نماينده‌شان - پس از كشته شدن سران آنها در بدر - ابوسفيان بود ، هنگام فتح مكه ايمان آوردند و روشن بود كه فقط مصالح وقت بود كه آنان را به پذيرش اسلام وادار كرده بود . اين دسته را « طلقا » مىناميدند ؛ اين نامى بود كه رسول خدا صلى الله عليه و آله و سلم براى آنان برگزيده بود .\r\nاين بخشى از نيروى قريش بود كه موقعيتى در سال آخر حيات رسول اكرم صلى الله عليه و آله و سلم نداشت . اما جز آنان ، بسيارى از قريش ايمان آورده بودند ، كه عثمان بن عفان اموى نيز در شمار آنان بود ، آنها از مسلمانان عهد بعثت به شمار مىآمدند . در شمار اين افراد بايد از ابوبكر و عمر ، از دو تيرهء قريشى بنى تيم و بنى عدى ، ياد كرد . در جمع مهاجران ، بنى هاشم هنوز مغضوب همه جناحهاى قريش بودند . دليل اين امر افزون بر سوابق تاريخى پيش از اسلام ، آن بود كه در طى بدر و احد ، شمار فراوانى از افراد خاندانهاى مزبور به دست على بن ابى طالب عليهما السلام و حمزه به قتل رسيده بودند . اين ممكن نيست كه بپذيريم اين امر ، واكنشى در افراد وابسته به آنها با توجه به پيوندهاى مستحكم قبيله‌اى و خاندانى - ايجاد نكرده باشد . زمانى در عهد خلافت عثمان ، وى به امام على عليه السلام مىگفت : اگر قريش تو را دوست نمىدارند گناه من چيست ؟ تو كسان زيادى از آنان را به قتل رسانده‌اى كه چهره‌شان چونان طلا مىدرخشيد . « 2 » فاطمه - سلام الله عليها - نيز مشكل را در شمشير على عليه السلام جستجو كرده و دليل نگرانى قريش را رفتار امام در برخورد با كفار ، در جنگهاى دوران پيامبر صلى الله عليه و آله و سلم مىديد . « 3 »\r\n\r\n\r\n","description":"","footnote":"\r\n( 1 ) . زخرف ( 43 ) آيه 32 ؛ احقاف ( 46 ) آيه 11 ، 53 ؛ و نك : انساب الاشراف ، ج 1 ، صص 184 ، 196 ، 197\r\n( 2 ) . نثرالدر ، ج 2 ، ص 68 ؛ معرفة الصحابه ، ابونعيم اصبهانى ، ج 1 ، ص 301 ؛ مسائل الامامة ص 56 ؛ الوافدات من النساء على معاويه ، ص 30\r\n( 3 ) . نثرالدر ، ج 4 ، ص 14 . ابن ابى الحديد نيز مىنويسد كه قريش ، على عليه السلام را قاتل عزيزان خود مىدانستند ، و اين خونها گرچه براى اسلام ريخته شده بود اما از شمشير على عليه السلام چكيده بود ؛ نك : شرح نهج البلاغه ، ج 13 ، ص 300 .\r\n","page_name":" 671 ","page_number":671},
  {"content":"\r\n\r\nخشم قريش از بنى هاشم در سال آخر حيات رسول اكرم صلى الله عليه و آله و سلم در روايتى از عباس بن عبد المطلب نيز نمايان است . او به پيامبر صلى الله عليه و آله و سلم گفت : قريش وقتى به هم مىرسند با بشاشت با يكديگر برخورد مىكنند اما وقتى با ما برخورد مىكنند ، چهره‌هايى را مىبينيم كه آنها را نمىشناسيم ! رسول خدا صلى الله عليه و آله و سلم فرمود : به خدايى كه جان محمد در دست اوست ، ايمان در دل شخصى وارد نمىشود مگرآن كه شما را به خاطر خدا و رسول دوست بدارد . « 1 » شرايط چنان بود كه بنى هاشم به دلايل مذكور مشكلاتى داشتند ، آن مقدار كه رسول خدا صلى الله عليه و آله و سلم ترس اظهار فرمان الهى را دربارهء امامت على عليه السلام داشت . قريشِ مخالف رسول خدا صلى الله عليه و آله و سلم يعنى بنى اميه و همپيمانانش ، به دليل مخالفتهاى چند ساله زمينه‌اى نداشتند . بدين ترتيب جناح ميانه رو قريش ، با استفاده از مجموع رقابتها و اختلافات ، و با زمينه سازيهاى خاص خود ، قدرت سياسى را به دست آورد .\r\nمناسب مىنمايد تا بر چند رخداد مهم كه در ماه‌هاى آخر حيات رسول خدا صلى الله عليه و آله و سلم اتفاق افتاده مرورى داشته باشيم : نخستين رخداد واقعهء غدير است كه تاكنون مطالب فراوانى دربارهء آن گفته شده است . متن واقعه ، مورد قبول اكثريت محدثان و مورخان اسلامى است . حتى مورخى چون طبرى كه در تاريخ كبير خود يادى از اين رخداد نكرده ، بعدها كتابى مستقل تحت عنوان طرق حديث ولايت نوشته كه متأسفانه اكنون در دسترس ماقرار ندارد ، گرچه تا قرن هشتم هجرى در دست برخى از عالمان بوده است . « 2 » بايد گفت تعصبات برخى از اهل حديث سبب عدم ذكراين حديث در كتبى شده كه صحيح بخارى و مسلم نام گرفته ، اين در حالى است كه در اين دو كتاب ، دهها حديث وجود دارد كه فقط يك صحابى آنها را نقل كرده است با آن كه دهها صحابى حديث غدير را نقل كرده‌اند « 3 » يادى از آن در اين دو كتاب نشده است . براساس آنچه درشأن نزول آيهء  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . . »  در آيه 67 سوره مائده آمده ، خداوند دستور داد كه رسول خدا صلى الله عليه و آله و سلم امام على عليه السلام را جانشين خود گرداند . « 4 » از لحن آيه بر مىآيد كه رسول خدا صلى الله عليه و آله و سلم از اعلام آن هراس داشته است  : وَ اللَّهُ يَعْصِمُكَ مِنَ النَّاسِ  . اين هراس ، در مراحل بعدى در\r\n\r\n\r\n","description":"","footnote":"\r\n( 1 ) . المعرفة والتاريخ ، ج 1 ، ص 295 ؛ البداية والنهايه ، ج 2 ، ص 257\r\n( 2 ) . دربارهء اين كتاب نك : رجال النجاشى ، ص 225 ؛ الفهرست شيخ طوسى ، ص 150 ؛ تذكرة الحفاظ ، ذهبى ، ج 2 ، ص 713 ؛ معجم الادباء ، ج 17 ، ص 81 ؛ مجله تراشنا ، ش 21 مقاله : الغدير فى التراث الاسلامى ، صص 172 - 173\r\n( 3 ) . نك : الغدير ، ج 1 بحث : رواة حديث الغدير من الصحابه ، صص 14 - 61\r\n( 4 ) . دربارهء اين كه شأن نزول آيهء مزبور دربارهء حديث غدير است نك : الغدير ، ج 1 بحث : الغدير فى الكتاب : آية التبليغ صص 214 - 229\r\n","page_name":" 672 ","page_number":672},
  {"content":"\r\n\r\nقالب آنچه رخ داد خود را نشان داد . پس از آن كه رسول خدا صلى الله عليه و آله و سلم ولايت على عليه السلام را اعلام كرد ، تمامى حاضران با آن حضرت بيعت كردند . جالب است كه طبرى در كتاب خود ، حديث غدير را از عمربن خطاب نيز روايت كرده و ابن كثير نقل مذكور را از كتاب طبرى ( به نقل از جزء اول كتاب الولايه او ) آورده است . « 1 »\r\nدومين حادثه‌اى كه در دو ماه پايانى زندگى پيامبر صلى الله عليه و آله و سلم رخ داد روايت معروف به واقعهء « يوم الخميس » ؛ يعنى رخداد روز پنجشنبه است . اين رخداد را همه مؤرخان و محدثان روايت كرده‌اند و از جمله بخارى در چند جاى كتاب صحيح خود از جمله در « كتاب العلم » و « باب قول المريض : قوموا عنى . . . » آوره است . « 2 » روايت از اين قرار است كه رسول خدا صلى الله عليه و آله و سلم فرمود : كتاب و دواتى برايم بياوريد تا چيزى بنگارم كه پس از من گمراه نشويد .\r\nدر اين ميان عمر برخاست و گفت : « آن مرد گرفتار تب شده [ و هذيان مىگويد 
  ] ؛ كتاب خدا ما را كفايت مىكند . « 3 » » با توجه به نقش حساس خليفه در رخدادهاى آغاز خلافت ، چنين مخالفتى نبايد مورد بىتوجهى قرار گيرد . پس از اين مخالفت ، رسول خدا صلى الله عليه و آله و سلم فرمود : « برخيزيد و برويد كه نبايد در حضور پيامبرى نداى اختلاف برخيزد . » بنا به نقل بخارى و ابن سعد ، ابن عباس در حالى كه اشك چونان سيل برگونه هايش جارى بود ، مىگفت : « تمامى مصيبت و بدبختى همان است كه با اختلاف و شلوغ كارى خود مانع از نوشتن كتاب ، توسط رسول خدا صلى الله عليه و آله و سلم شدند و گفتند كه رسول خدا صلى الله عليه و آله و سلم هذيان مىگويد . « 4 » » ابن ابى الحديد به نقل از كتاب « تاريخ بغداد » اثر احمدبن ابى طاهرطيفور به‌طور مسند چنين نقل مىكند كه ابن عباس گفت : زمانى در آغاز خلافت عمر بر وى وارد شدم . او به خوردن خرما مشغول بود و مرا دعوت به خوردن كرد و من خرمايى برداشته خوردم . از من پرسيد : عبد اللَّه ! از كجا مىآيى ؟ گفتم : از مسجد . گفت : پسر عمت را چگونه ترك كردى ؟ من گمان كردم مقصودش عبد اللَّه بن جعفر است . اما او گفت كه مقصودش « عظيم اهل البيت » است . من گفتم كه مشغول آبيارى نخلهاى بنى فلان بود و در همان حال قرآن مىخواند . پرسيد : آيا در سر او هنوز دربارهء خلافت انديشه‌اى هست ؟ گفتم : آرى . گفت :\r\n\r\n\r\n","description":"","footnote":"\r\n( 1 ) . البداية و النهاية ، ج 5 ، ص 213\r\n( 2 ) . بخارى ، كتاب العلم ، باب كتابة العلم ، ج 1 ، صص 22 - 23 ، باب جوائز الوفد من كتاب الجهاد ، ج 2 ص 120\r\n( 3 ) . طبقات الكبرى ، ج 2 ، صص 242 - 245 ؛ مسند احمد ، ج 1 ، ص 325 ؛ الامالى فى آثار الصحابه ، ص 38 ؛ براى مصادر بيشتر نك : مكاتيب الرسول ، ج 2 ، صص 618 - 626\r\n( 4 ) . نك : تاريخ الطبرى ج 3 ص 193 ؛ بى شرمى در اين است كه گفته‌اند پيامبر صلى الله عليه و آله و سلم مىخواسته نام ابوبكر رابنويسد نك : تاريخ الاسلام ، عهدالخلفاء الراشدين ص 111 .\r\n","page_name":" 673 ","page_number":673},
  {"content":"\r\n\r\nآيا بر اين باور است كه رسول خدا صلى الله عليه و آله و سلم او را منصوب كرده ؟ گفتم : آرى ، به علاوه من از پدرم [ عباس 
  ] در اين باره پرسيدم ، او نيز تأييد كرد . عمر گفت : آرى از رسول خدا صلى الله عليه و آله و سلم دربارهء وى مطلبى بود كه حجت نتواند بود . آن حضرت در هنگام بيمارى ، سر آن داشت تا به اسم او تصريح كند ، اما من به خاطر اسلام از اين كار ممانعت كردم . زيرا هيچ گاه قريش بر او « اجتماع » نمىكردند و اگر او بر سر كار مىآمد عرب از سراسر نقاط به مخالفت با او مىپرداخت . رسول خدا صلى الله عليه و آله و سلم از تصميم درونى من آگاه شد و از اين كار خوددارى كرد . « 1 »\r\nبطور قطع ، عمر از همان واقعهء يوم الخميس حكايت مىكند . مىدانيم كه رسول خدا صلى الله عليه و آله و سلم به دليل آن كه نمىخواست در حضور او « نزاعى » واقع شود از تصريح به نام على عليه السلام خوددارى كرد . در مورد خواست قريش ، بايد گفت مخالفت با امام فراوان بوده اما اين ، دليل بر انكار نص رسول خدا صلى الله عليه و آله و سلم نبود بلكه با حمايت از امام ، ممكن بود كه مخالفتها را از بين برد . از اين نقل برمىآيد كه خليفه ، دستور رسول خدا صلى الله عليه و آله و سلم را تصميمى خلاف مصلحت و طبعاً غير قابل اطاعت تلقى مىكرده است . اين امر با بسيارى از مطالبى كه دربارهء خليفه گفته شده سازگارى دارد . در واقع نشانى است بر درستى اين امر كه او در موارد متعدد ، اوامر رسول خدا صلى الله عليه و آله و سلم را واجب الاطاعه تلقى نمىكرده است . خليفه در جاى ديگرى نيز در برابر اين سؤال كه چرا با على عليه السلام چنين برخوردى شده ، مسأله كم سنى و دوستى على نسبت به بنى عبد المطلب را بهانه كرد . « 2 » بعدها توضيحات بيشترى در اين باره خواهيم داشت .\r\nابوجعفر نقيب ، استاد ابن ابى الحديد ، براين باور است كه صحابه [ به نظر ما بايد گفت در رأس آنان عمر و ابوبكر 
  ] خلافت را همچون نماز و روزه از معارف دينى نمىدانسته و پيروى از « نص رسول اللَّه » را در اين موارد در صورت تشخيص عدم مصلحت در اطاعت از آنها لازم نمىديدند . او مىافزايد كه صحابه متفقاً بسيارى از « نصوص » رسول خدا صلى الله عليه و آله و سلم را با توجه به مصلحتى كه تشخيص مىدادند ترك كردند . « 3 » بايد توجه داشت كه رسول خدا صلى الله عليه و آله و سلم در ماه‌هاى آخر ، چندين بار نسبت به حفظ اهل بيت در كنار قرآن توصيه كرده\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 12 ، ص 21 ؛ حسادت تيره‌هاى مختلف قريش نسبت به بنى هاشم غير قابل اغماض است و پيشينهء تاريخى تيرگى روابط ، اين امر را نشان مىدهد . زمانى همين عمر به ابن عباس گفت : قوم شما نمىخواستند نبوت و خلافت در يك خاندان باشد ، چه در آن صورت ، كبر شما را تا به آسمان بالا مىبرد . نك : نثرالدر ، ج 2 ، ص 28 ؛ بدين ترتيب اين امر ربطى به مخالفت « عرب » نداشت بلكه « قريش » تصميم مىگرفت .\r\n( 2 ) . شرح نهج البلاغه ، ابن ابى الحديد ، ج 12 ، ص 82\r\n( 3 ) . همان ، صص 82 - 83\r\n","page_name":" 674 ","page_number":674},
  {"content":"\r\n\r\nبودند [ حديث ثقلين 
  ] كه ابن سعد آن را روايت كرده است . « 1 » رسول خدا صلى الله عليه و آله و سلم پس از بازگشت از غزوهء طائف نيز مردم را جمع كرد و دربارهء اهل بيت خود سفارشات لازم را نمود . « 2 » سومين رخداد ، تصميم رسول خدا صلى الله عليه و آله و سلم به اعزام سپاه اسامه به سمت موته در بازگشت از حجة الوداع در سال دهم هجرت ، است . اعزام اين سپاه درست در هنگام آغاز بيمارى رسول خدا صلى الله عليه و آله و سلم ، و آغاز مخالفتهاى مدعيان نبوت همچو طليحه در ميان قوم بنى اسد ، مسليمه در بنى حنيفه و اسودعَنَسى در يمن و سجاح در بنى تميم بود .\r\nدر اينجا ما صرفاً اشارتى به اين رخداد خواهيم داشت . فرماندهء سپاه ، جوانى بود كه هفده تا بيست سال سن داشت در حالى كه سپاه او مركب از قديمىترين صحابه تا جديدترين آنان بود . به روايت ابن سعد ، تمامى صحابهء نخستين و انصار ، آماده براى اعزام شدند كه در ميان آنان ابوبكر ، عمر و ابوعبيده جراح بودند [ او هيچ نامى از امام على عليه السلام به ميان نياورده و ديگر مورخان نيز 
  ] . وى مىافزايد گروهى به كمى سن اسامه اعتراض كردند و رسول خدا صلى الله عليه و آله و سلم خشمگين شد و فرمود كه او لياقت اميرى لشكر را دارد . تجهيز اين سپاه در 26 صفر يعنى چند روز قبل از وفات رسول خدا صلى الله عليه و آله و سلم بود . پيامبر در حالى كه در شدت بيمارى بود مىفرمود : « انفذوا جيش اسامه . « 3 » » با اين حال آنان از رفتن سستى كردند تا رسول خدا صلى الله عليه و آله و سلم رحلت كرد . در اين كه سران صحابه از جمله دو خليفهء نخست در سپاه بوده‌اند هيچ ترديدى وجود ندارد . « 4 » معترض به سن اسامه ، كسى جز عمر نمىتوانست باشد زيرا حتى پس از آن كه ابوبكر خليفه شد و سپاه اسامه را اعزام كرد ، عمر نسبت به سن اسامه و فرماندهى او معترض بود ؛ « 5 » گرچه او اين مطلب را از قول انصار نقل مىكرد . در كلمات اميرمؤمنان عليه السلام آمده است كه ، هدف از اعزام اين سپاه ، تثبيت ولايت آن حضرت بوده است . « 6 »\r\nرخداد ديگر اين ايام ، درست در لحظهء درگذشت رسول خدا صلى الله عليه و آله و سلم ، انكار رحلت آن بزرگوار از سوى خليفهء دوم بود . وقتى خبر رحلت منتشر شد ، او شمشير از نيام بركشيده و گفت : اگر كسى ادعاى مرگ او را داشته باشد ، او را خواهد كشت . « 7 » توجيه ابن ابى الحديد\r\n\r\n\r\n","description":"","footnote":"\r\n( 1 ) . طبقات الكبرى ، ج 2 ، ص 194\r\n( 2 ) . المعرفة و التاريخ ، ج 1 ، ص 283\r\n( 3 ) . طبقات الكبرى ، ج 2 ، صص 189 - 190\r\n( 4 ) . مسائل الامامه ، ص 53 ؛ انساب الاشراف ، ج 2 ، ص 384 ؛ طبقات الكبرى ، ج 2 ، ص 249 .\r\n( 5 ) . الكامل فى التاريخ ، ج 2 ، ص 335\r\n( 6 ) . بحارالانوار ، ج 38 ، ص 173 [ نقل از خصال صدوق 
  ] .\r\n( 7 ) . نك : طبقات الكبرى ، ج 2 ، صص 266 - 267 ؛ انساب الاشراف ، ج 1 ، صص 565 ، 567\r\n","page_name":" 675 ","page_number":675},
  {"content":"\r\n\r\nكه يك سنى معتزلى است ، اين است كه او قصد جلوگيرى از آشوب را داشته است . « 1 » اما نوعاً اهل سنت بر اين باورند كه او معتقد بوده كه رسول خدا صلى الله عليه و آله و سلم فقط پس از مرگ تمامى اصحابش خواهد مرد . « 2 » البته وقتى ابوبكر از راه رسيد و آيه  « إِنَّكَ مَيِّتٌ وَ إِنَّهُمْ مَيِّتُونَ »  را براى او خواند قانع شد ! « 3 »\r\nدر اينجا نقل ديگرى نيز مناسب مىنمايد كه مربوط به نقش زنان پيامبر صلى الله عليه و آله و سلم در تحولات سياسى خلافت است . ابن عباس نقل مىكند كه رسول خدا صلى الله عليه و آله و سلم [ در بستر بيمارى 
  ] فرمود كه به دنبال على عليه السلام بفرستند . عايشه گفت چه مىشد اگر ابوبكر را مىخواستى ؟\r\nحفصه گفت : چه مىشد اگر عمر را طلب مىكردى ؟ همه جمع شدند . رسول خدا صلى الله عليه و آله و سلم فرمود : مطلبى نيست ، برويد ، اگر خواستم در پى شما خواهم فرستاد . « 4 » ماجراى ديگر روايت نماز خواندن ابوبكر به جاى رسول خدا صلى الله عليه و آله و سلم در مسجد است ؛ روايتى كه اهل سنت فراوان نقل كرده‌اند و ما در جاى ديگر بررسى كوتاهى دربارهء آن كرده‌ايم . « 5 » همين اندازه اشاره كنيم كه اميرمؤمنان عليه السلام براين باور بود كه عايشه به ظاهر از طرف رسول خدا صلى الله عليه و آله و سلم گفته بود كه ابوبكر به جاى او نماز بخواند ، اين نكته‌اى است كه امام على عليه السلام بارها به دوستان خود گفته بود . « 6 » به علاوه مىدانيم كه پيامبر صلى الله عليه و آله و سلم با حال ناتوان به مسجد آمد و جلوتر از ابوبكر ايستاد . براى توجيه اين امر گفتند : ابوبكر به رسول خدا صلى الله عليه و آله و سلم اقتداء كرد و مردم به ابوبكر ! شافعى نيز براين باور بود كه فقط يك نماز چنين بوده « 7 » و با توضيحات فوق آشكار است كه مسأله به كجا مىانجامد . دكتر احمدمحمودصبحى تصريح مىكند كه قصهء نماز خواندن ابوبكر و استناد به آن براى خلافت وى ، ساختهء دوره‌اى متأخر است كه كسانى از طرفداران ابوبكر ، خواسته‌اند نصى براى خلافت ابوبكر دست و پا كنند . « 8 »\r\nمجموع اين رخدادها ، آشفتگى اوضاع سياسى را در ارتباط با مسأله جانشينى نشان مىدهد . ترديدى وجود ندارد كه رسول خدا صلى الله عليه و آله و سلم ، على عليه السلام را در غدير تعيين كرد و « نص » بر امامت او را از سوى خداى تبارك و تعالى اعلام نمود جزآن كه تلاش آن حضرت به\r\n\r\n\r\n","description":"","footnote":"\r\n( 1 ) . شرح نهج البلاغه ، ج 2 ، صص 42 - 43\r\n( 2 ) . الفائق فى غريب الحديث ، ج 1 ، صص 408 - 409\r\n( 3 ) . طبقات الكبرى ، ج 2 ، ص 267 ؛ تاريخ الطبرى ، ج 3 ، صص 200 - 201\r\n( 4 ) . تاريخ الطبرى ، ج 3 ، ص 196\r\n( 5 ) . تاريخ سياسى اسلام تا سال چهلم هجرى ، صص 234 - 238\r\n( 6 ) . شرح نهج البلاغه ، ابن ابى الحديد ، ج 9 ، صص 197 - 198\r\n( 7 ) . ارشاد السارى ، ج 2 ، ص 49\r\n( 8 ) . نظرية الامامة عند الاثنى عشريه ص 22\r\n","page_name":" 676 ","page_number":676},
  {"content":"\r\n\r\nثمر نرسيد و فعاليت ديگران مانع از اجراى « نص » شد . « 1 » از مجموع آنچه از مباحث گذشته ، از آغاز تاكنون ، به دست مىآيد مىتوان چند نكته را به اختصار مورد توجه قرار داد : رسول خدا صلى الله عليه و آله و سلم در درجهء نخست وظيفهء رسالت داشته و پس از آن كه كار رسالت را سروسامان داده ، تمامى مسلمانان را در مدينه مجتمع كرد و يك دولت اسلامى پديد آورد . اين دولت اسلامى با يك معاهدهء عمومى كه بر پايهء مفهوم امت بنا شده و برگرفته از تعاليم فكرى و فقهى دين اسلام بود ، به صورت منسجم كارش را آغاز كرد .\r\nهجرت و جهاد پايه‌هاى حكومت رسول خدا صلى الله عليه و آله و سلم را در جامعه مستحكم كرده و به تدريج با نزول آيات فقهى كه ضوابط رفتارهاى فردى و اجتماعى بود ، چارچوبه « نظام سياسى و اجتماعى » مدينه مشخص گرديد . ركن اصلى اين دولت ، رسول خدا صلى الله عليه و آله و سلم بوده و آن حضرت در جنگ ، صلح ، مسائل مالى و حل و فصل دعاوى ، مطاع امت اسلامى بود . پايه اصلى اين مطاع بودن ، آيات متعددى بود كه از مردم خواسته بود تا از آن حضرت متابعت كنند . در اين آيات هيچ قيدى - جزآن كه از رسول خدا صلى الله عليه و آله و سلم خواسته شده بود تا بر وفق آيات الهى حكم كند مطرح نشده بود . از مردم به دليل بيعت با رسول خدا صلى الله عليه و آله و سلم ستايش شده و به آنان گوشزد شده بود تا در برابر بيعت و عهد و پيمان خود ، خود را مسئول بشناسند و بدانند كه در برابر خدا بايد پاسخگو باشند .\r\nسؤال مهم اين است كه دولت رسول خدا صلى الله عليه و آله و سلم چگونه دولتى بود ؟ و آيا اين الگو قابل تكرار است يا نه ؟ پاسخ اين سؤالها البته ساده نيست . اگر حكومت رسول خدا صلى الله عليه و آله و سلم تركيبى از « نص » و « بيعت » باشد - گرچه در اصل ، « نص » مشروعيت‌آور است و « بيعت » ، تضمين مردم براى فرمانبرى ؛ كه اگر چنين تضمينى ندهند مشكل اجرايى و به اصطلاح كارآمدى دارد - مىتوان آن را همان نظريه « امامت شيعى » دانست كه مهمترين تكيه گاهش « نص الهى » است . شيعهء امامى چنين باور دارد و بدين ترتيب آن را دربارهء امامان اثناعشر عليهم السلام الگوى قابل تكرار مىداند . اعتقاد به نص در مشروعيت حاكم ، به صورت خاص ، در هيچ يك از نظريه‌هاى معمول و شناخته شده در تفكر سياسى غرب مطرح نشده است ، گرچه به صورت عام تحت عنوان تئوكراسى ، حكومت خدا برمردم ، از آن بحث شده است .\r\nبا اين حال بايد توجه داشت كه خلافت مورد نظر اهل سنت نيز به نام حكومت خدا بر\r\n\r\n\r\n","description":"","footnote":"\r\n( 1 ) . سُد آبادى تقسيم بندى جالبى دربارهء گروههاى مختلف مردم در اين باره دارد : 1 - گروهى كه على عليه السلام پدران و برادران و خويشان آنان را كشته بود 2 - گروهى از عرب كه مرتد شد ؛ 3 - گروهى كه نسبت به بنى هاشم حسادت كردند ؛ 4 - گروهى كه دنياگرا بوده احساس مسئوليت در برابر خدا نمىكردند 5 - عده‌اى همج الرعاع كه چون چهارپايان به هر راهى مىروند ؛ 6 - گروهى مستضعف كه حق را مىشناختند اما نمىتوانستند اقدامى بكنند ؛ نك : المقنع ، ص 112\r\n","page_name":" 677 ","page_number":677},
  {"content":"\r\n\r\nمردم شناخته مىشود . به واقع ، حكومت تئوكراسى ، حكومتى است كه طالب اجراى احكام الهى بر مردم بوده و بطور عام خود را برگزيده خدا در حكومت بر مردم مىداند . قيد دوم ( اجراى احكام الهى ) ، مرحلهء دوم در تئوكراسى ( پس از اصل حاكميت قانون خدا بر مردم ) به شمار آمده و مرحله سوم آن اعتقاد به نص صريح در مشروعيت حاكم است . مردم تنها به دليل آيه  « أَطِيعُوا اللَّهَ وَ أَطِيعُوا الرَّسُولَ »  از رسول خدا صلى الله عليه و آله و سلم متابعت مىكردند . خلفا نيز خود را مصداق اولى الامر مىدانستند ، اما در اين ميان ، تفاوت آشكارى وجود داشت و آن اين كه مصداق « رسول » ، تنها محمدبن عبد اللَّه صلى الله عليه و آله و سلم بود ، اما مصداق اولى الامر مىتوانست هر كسى باشد كه زمام خلافت را در دست گرفته است ، اما چگونه و از چه طريق ؟ شيعه مصداق منحصر اولى الامر را كه « صاحبان امر » از طرف خدا هستند ، امامان اثناعشر عليهم السلام مىداند و بس . در اين صورت از ديد نظرى ، فقط اعتقادى كه الگوى حكومت دينى رسول خدا صلى الله عليه و آله و سلم را قابل تكرار مىداند ، شيعهء اماميه است .\r\nتلاش برخى از انديشمندان سنى براى تقويت اين ديدگاه كه مشروعيت خلفا و رسول خدا صلى الله عليه و آله و سلم يك خاستگاه ( يعنى بيعت ) داشته ، قابل قبول به نظر نمىرسد . بيعت دربارهء رسول خدا صلى الله عليه و آله و سلم باتوجه به كاربرد آن در دورهء آن حضرت ، به هيچ روى ابزار مشروعيت بخش نيست ، بلكه وسيله ابراز وفادارى مردم به اسلام و اطاعت از رسول خدا صلى الله عليه و آله و سلم است .\r\nجداى از اصل مشروعيت الهىِ دولت رسول خدا صلى الله عليه و آله و سلم ، يك مسأله نيز مربوط به روش حكومتى پيامبر صلى الله عليه و آله و سلم است .\r\nمتأسفانه اين دو جنبه در مواردى با يكديگر خلط مىشود . اين كه رسول خدا صلى الله عليه و آله و سلم مردم‌دار بود و از نظرات و آراى مردم ، در امر حكومت دارى بهره مىبرد ، به هيچ روى ربطى به جنبهء نخست بحث كه مسأله نص و مشروعيت حاصله از آن است ، ندارد . اصولًا حكومت براى مردم است و ضرورت حفظ آنان در صحنه ، شريك ساختن آنان در ادارهء امور است . همان گونه كه كسانى به عنوان مديران جامعه از ميان مردم انتخاب شده و از قدرت آنها براى سازماندهى نظام زندگى مردم استفاده مىشود ، بايد از تعقل مردم نيز براى چنين كارى بهره بردارى شود ؛ اين يك اصل قرآنى است كه  « وَ أَمْرُهُمْ شُورى بَيْنَهُمْ » ،  اما ربطى به مشروعيت ندارد زيرا به يقين مىدانيم كه مشروعيت آن حضرت در گرو نصوص قرآنى است . در اين قسمت مىتوان به شكلهاى مختلف ، از قدرت فكرى و اجرايى مردم بهره گرفت و در هر دوره ، به تناسب محدودهء زندگى اقتصادى و اجتماعى مردم ، كارشان را به مشورت و رايزنى اداره كرد .\r\n\r\n","description":"","footnote":"","page_name":" 678 ","page_number":678},
  {"content":"\r\n\r\n\r\nآخرين روزها\r\nبى شبهه آخرين روزهاى پيامبر صلى الله عليه و آله و سلم ، همراه با نگرانى نسبت به وضعيت آينده مسلمانان بوده است . در عين حال ، بخشى از مسائل آن حضرت نيز جنبهء شخصى داشته و حتى به نوعى جنبهء آموزشى براى مسلمانان براى رويارويى با مرگ و تبعات آن در رودر رو شدن با خداوند بود .\r\nاز نكاتى كه دربارهء روزهاى پايانى عمر حضرت نقل شده ، رفتن ايشان ، طبعا بيش از پيش ، براى زيارت بقيع بوده است . بسيارى از اصحاب وى كه در طى اين دورهء ده ساله شهيد شده و يا درگذشته بودند ، در بقيع مدفون بودند و حضرت مرتب براى زيارت قبور آنها به بقيع مىرفتند . افزون بر آن ، نزديكى به مرگ ، بيش از گذشته ، آن حضرت را به سوى بقيع مىكشاند . خطاب آن حضرت به قبور اصحاب اين بود : السّلام عليكم‌دار قومٍ مؤمنين ، انتم لنا فَرَط و انّا بِكُم لاحقون . « 1 »\r\nاندك اندك پيامبر ، بيمار شد و آثار بيمارى به صورت تب شديد در وى ظاهر گرديد . تب پيامبر تا اندازه‌اى شديد بود كه كسانى كه دست به آن حضرت مىگذاشتند ، گرفتن بدن آن حضرت از شدت تب ، قابل تحمل نبود . « 2 » آن حضرت مىفرمود كه بيمارى مؤمن ، سبب بخشش گناهانش مىشود . با اين حال ، نماز جماعت را ترك نمىكرد . زمانى هم كه ابوبكر بدون اجازه براى نماز خواندن جلو ايستاد ، رسول خدا پردهء حجره را كنار زده و وقتى وضع را چنين ديد ، خود به مسجد آمد ، جلو ايستاد و نماز جماعت را خواند . « 3 » آخرين دعاى حضرت در روزهاى آخر اين بود : اللهم اغْفِرْ لى و ارْحَمْنى والْحِقْنى بالرّفيق .\r\nدر يكى از آخرين روزها ، قدرى دينار به دست حضرت رسيد . مقدارى را ميان مردم تقسيم كرد . شش دينار برجاى مانده را به يكى از زنانش سپرد . اما خواب به چشمانش نيامد تا آن كه از وى پرسيد شش دينار كجاست . آن زن آورد و حضرت پنج دينار آن را ميان پنج خانوار انصارى تقسيم كرد و از اطرافيان خواست دينار برجاى مانده را هم انفاق كنند . آنگاه فرمود : الان اسْتَرَحْتُ . « 4 » يك بار نيز ديدند كه حضرت به سرعت به منزل مىرود ؛ دربارهء عجلهء حضرت پرسيدند . حضرت فرمود : طلايى نزد من بود ، نخواستم\r\n\r\n\r\n","description":"","footnote":"\r\n( 1 ) . طبقات الكبرى ، ج 2 ، ص 203\r\n( 2 ) . طبقات الكبرى ، ج 2 ، ص 208\r\n( 3 ) . طبقات الكبرى ، ج 2 ، ص 215 ( در اين عبارت آمده كه حضرت او را براى نماز فرستادند اما بعد خودآمدند و جلو ايستاده نماز خواندند ! )\r\n( 4 ) . طبقات الكبرى ، ج 2 ، ص 237\r\n","page_name":" 679 ","page_number":679},
  {"content":"\r\n\r\nبخوابم و نزدم بماند . دستور دادم تا آن را تقسيم كردند . « 1 »\r\nيكى ديگر از اين مسائل ، آن بود كه كمترين بدهى ، به تمام معانى آن ، به كسى نداشته باشند . در اين باره روايتى نيكو برجاى مانده است :\r\nجابر بن عبد الله مىگويد : وقتى سورهء نصر نازل شد ، رسول خدا به جبرئيل فرمود : در وجودم نداى مرگ مىآيد . جبرئيل گفت :   وَ لَلْآخِرَةُ خَيْرٌ لَكَ مِنَ الْأُولى وَ لَسَوْفَ يُعْطِيكَ رَبُّكَ فَتَرْضى .   « 2 » در اين وقت رسول خدا صلى الله عليه و آله و سلم به بلال دستور داد تا مردم را جمع كند . همهء مهاجر و انصار اجتماع كردند . آن حضرت خطبه‌اى خواند كه دلها را لرزاند و اشك مردم را جارى كرد . آن حضرت فرمود : من چگونه پيامبرى بودم ؟ گفتند : خداوند بهترين پاداش پيامبرى را به تو بدهد . تو مانند پدر مهربان و برادر ناصح و مشفق بودى ، رسالت الهى خود را ادا كردى و وحى او را ابلاغ نمودى و ما را با حكمت و موعظهء نيكو به راه خدا دعوت كردى . خداوند بهترين پاداشى كه به پيامبرى مىدهد ، به تو بدهد . آنگاه حضرت روى به مردم كردند و فرمودند : شما را به خداى سوگند مىدهم ، هركس از ناحيهء من بر او ظلمى شده ، برخيزد و تقاص كند . هيچ كس برنخاست . حضرت دوباره فرمود . باز كسى برنخاست . مرتبهء سوم حضرت آنها را سوگند داد . در اين وقت پيرى عكاشه نام از ميان جمعيت برخاست ، از مسلمانان گذشت تا برابر آن حضرت رسيد و گفت : پدر و مادرم فداى تو باد . اگر نبود كه يكى بعد از ديگرى سوگند دادى من از جاى برنمى خاستم .\r\nروزى من و تو در جنگى بوديم . وقتى خداوند پيروزمان كرد و پيامبرش را يارى داد ، خواستى بازگردى . در اين وقت شترت در كنار شتر من قرار گرفت . من از شترم پياده شدم تا نزد تو آيم و رانت را ببوسم . شما شلاق را بلند كرديد كه بر پايم اصابت كرد . نمىدانم از روى عمد بود يا خواستى بر شترت بزنى ! حضرت فرمود : اين عكاشه ! به خدا پناه مىبرم از اين كه از روى عمد چنين كرده باشم . آنگاه بلال را صدا زدند و فرمودند : به منزل فاطمه برو و همان شلاق را بياور . بلال در حالى كه دستش را روى سر گذاشته و از مسجد بيرون مىرفت ، مىگفت : اين رسول خداست كه مىخواهد از نفسش تقاص كند . آنگاه در خانهء فاطمه را زد و شلاق را خواست . فاطمه فرمود : پدرم امروز به شلاق چه كار دارد ، امروز كه روز حج و . . . نيست . بلال گفت : از كار پدرت خبر ندارى . او مىخواهد با دين و دنيا وداع كند و اكنون بر آن است تا از نفس خويش تقاص كشد . فاطمه گفت : اى بلال ! چه كسى مىخواهد تا از پدرم انتقام گيرد ؟ بلال ! حسن و حسين را بردار و آنها را نزد آن مرد ببر تا از آنها انتقام گيرد و اجازه نده كه از رسول انتقام گيرد . بلال به مسجد درآمد و شلاق را به\r\n\r\n\r\n","description":"","footnote":"\r\n( 1 ) . طبقات الكبرى ، ج 2 ، ص 238\r\n( 2 ) . ضحى ، 4 ، 5\r\n","page_name":" 680 ","page_number":680},
  {"content":"\r\n\r\nعكاشه داد . . . . در اين وقت حسن و حسين برخاستند و گفتند : اى عكاشه ! مىدانى كه ما سبط رسول خدا هستيم و قصاص ما مانند قصاص رسول خداست . حضرت رو به آن‌ها كرده فرمودند : اى نورچشمانم بنشينيد . بعد روى به پيرمرد كردند و فرمودند : بزن . عكاشه گفت : اما وقتى شما زديد ، لباس من بالا بود . حضرت لباس خود را بالا گرفتند . در اين وقت فرياد همهء مسلمانان به آسمان رفت . عكاشه كه شاهد بدن سفيد پيامبر بود ، نتوانست خود را نگاه دارد ، خود را به شكم حضرت چسبانيد و شروع به بوسه زدن كرد و گفت : پدر و مادرم فداى شما باد ، چه كسى مىتواند شما را قصاص كند . حضرت فرمودند : نه ، يا مىزنى يا عفو مىكنى . او گفت : به اميد بخشش خدا در قيامت عفو كردم . حضرت فرمودند : هر كس مىخواهد رفيق مرا در بهشت ببيند ، به اين پير بنگرد . مردم برخاستند و پيشانى عكاشه را بوسيدند و گفتند : مرحبا بر تو كه به بالاترين درجات كه همانا رفاقت با پيامبر است رسيدى . « 1 »\r\nاز وقايع دردناك ديگر اين روزها ، يكى هم ماجراى نوشته‌اى بود كه آن حضرت بناى نوشتن آن را داشت ، اما كسانى اجازهء نوشتن آن را ندادند . ما در جاى ديگرى از اين رخداد ياد كرده‌ايم . در رديف همين ماجرا ، مسأله فرستادن اسامه بود كه سخت پيامبر را آزار داد ، چرا كه هرچه اصرار كردند كه مهاجران و انصار همراه اسامه بروند ، كسانى نرفتند و از رفتن ديگران هم ممانعت كردند .\r\nنزديكترين فرد در اين روزها به پيامبر صلى الله عليه و آله و سلم فاطمه و على عليهماالسلام بودند . حضرت شاهد گريه‌هاى سخت فاطمه بود . دخترش را صدا كرد . ابتداى چيزى در گوشش گفت كه آن حضرت بر گريه‌اش افزود . پس از آن مطلبى گفت كه خنديد . وقتى در اين باره پرسش كردند ، گفت : بار نخست از مرگش در اين بيمارى سخن گفت و مرتبهء دوم از اين كه من نخستين كسى هستم كه از خانواده به او ملحق مىشوم .\r\nاز ديگر تأكيدهاى حضرت در اين روزها ، سفارش انصار به مهاجران بود . طبيعى بود كه مهاجران بر امور مسلط خواهند شد و انصار در شهر خود مظلوم خواهند ماند . حضرت در يكى از اين روزها كه قدرى حالشان بهتر بود ، غسل كرده ، نماز خواندند و سپس خطبه‌اى خواندند و ضمن آن براى شهداى احد استغفار كردند . بعد از آن توصيه انصار را كرده و خطاب به مهاجران فرمودند : شما رو به رشد داريد ، اما انصار در وضعى كه هستند باقى خواهند ماند . امروز اينان پشتوانهء من هستند كه به آن تكيه كرده‌ام . كريمشان را اكرام كنيد و از خطاكارشان بگذريد . روايت ابوسعيد خدرى آن است كه حضرت ابتدا سفارش\r\n\r\n\r\n","description":"","footnote":"\r\n( 1 ) . التذكرة الحمدونيه ، تصحيح احسان عباس ، ج 9 ، صص 153 - 154\r\n","page_name":" 681 ","page_number":681},
  {"content":"\r\n\r\nاهل بيتش را كرد و سپس انصار را . « 1 » با اين حال ، بيشترين وصيت حضرت در اين روزها نسبت به نماز بود ، نيز توصيه در حق كنيزان كه در معرض انواع و اقسام ستمها قرار داشتند .\r\nاز اميرمؤمنان عليه السلام نقل شده است كه آن حضرت آخرين لحظاتشان را در حالى كه سرشان در دامن من بود سپرى كردند و مرتب مىفرمودند : الصّلاة الصّلاة . « 2 »\r\nدر اين كه وفات رسول خدا صلى الله عليه و آله و سلم در روز دوشنبه بوده ، تمامى مصادر اتفاق نظر دارند .\r\nنيز گفته شده كه آن حضرت را در سه شنبه يا چهارشنبه دفن كردند . « 3 » بر اساس استقصاى يكى از محققان دربارهء روز رحلت چند نظر وجود دارد . نخست آن بيست و هشتم صفر است كه در ميان شيعيان شايع است ، اما هيچ روايتى - ولو روايت ضعيف - براى اين تاريخ وجود ندارد . البته شيخ مفيد و شيخ طوسى اين باور را دارند و پس از آنها به پيروى از آنها ، اين تاريخ پذيرفته شده است . دوم ، دوم ربيع الثانى كه برخى از فقهاى حجاز و مورخينى چون ابومخنف و زهرى « 4 » آن را مطرح كرده‌اند . احاديثى از امام باقر ، صادق و رضا عليهم السلام دربارهء عقيدهء سوم در دست است . سوم دوازدهم ربيع الاول كه مشهورترين نظر ميان اهل سنت است و ابن اسحاق و واقدى و كلينى آن را روايت كرده‌اند . محقق مزبور بر اين باور است كه تاريخ بيست و هشتم صفر قابل قبول نبوده و سخن درست آن است كه روز رحلت حضرت ، دوم ربيع الاول سال يازدهم هجرى است . « 5 » اگر تاريخ دوازدهم ربيع الاول را براى ورود حضرت به مدينه در هنگام هجرت بپذيريم ، آن حضرت ، ده سال ، ده روز كم ، در مدينه بودند .\r\nبه هر روى رسول خدا صلى الله عليه و آله و سلم رحلت كرد . بعد از آن كه كسانى در سقيفه جمع شدند ، به نقل ابن سعد على بن ابى طالب ، فضل بن عباس و اسامه بن زيد آن حضرت را شستشو داده و على بن ابى طالب حضرتش را در لباسش غسل داد ، در حالى كه زير لب زمزمه مىكرد : فداك ابِى و امّى ، طِبْتَ مَيّتا و حَيًّا . « 6 » ابن سعد تصريح كرده است كه رسول خدا صلى الله عليه و آله و سلم خود از على خواسته بود تا او غسلش دهد . « 7 » پس از آن حضرت را روى تختى نهادند و مردم دسته دسته مىآمدند و بر آن حضرت نماز مىخواندند . گفته شده كه هيچ امامى براى خواندن نماز در كار نبوده است . ابتدا بنى هاشم و سپس مهاجران و انصار و ساير مردم آمدند و نماز گزاردند .\r\n\r\n\r\n","description":"","footnote":"\r\n( 1 ) . طبقات الكبرى ، ج 2 ، صص 251 - 252\r\n( 2 ) . طبقات الكبرى ، ج 2 ، ص 262\r\n( 3 ) . طبقات الكبرى ، ج 2 ، ص 273\r\n( 4 ) . طبقات الكبرى ، ج 2 ، ص 273\r\n( 5 ) . مجلة تراثنا ، شمارهء 21 ، صص 43 - 57\r\n( 6 ) . طبقات الكبرى ، ج 2 ، ص 277\r\n( 7 ) . همان ، ص 281\r\n","page_name":" 682 ","page_number":682},
  {"content":"\r\n\r\nدربارهء محل دفن حضرت اختلاف نظر پيش آمد . قرار شد تا آن حضرت را در خانهء خودش دفن كنند ، خانه‌اى كه بعدها عايشه مدعى آن شد و با استفاده از اقتدارى كه در دولت و دوست پدرش به دست آورد ، ادعاى ملكيت آن را كرد . به نظر مىرسد كه آن حضرت را در خانهء خودش ، بخشى كه در ميانهء خانهء حضرت زهرا و حجره‌اى كه عايشه در آن ساكن بوده ، دفن كرده‌اند .\r\n\r\n","description":"","footnote":"","page_name":" 683 ","page_number":683},
  {"content":"\r\n . \r\n","description":"","footnote":"","page_name":" 684 ","page_number":684},
  {"content":"\r\n . \r\n","description":"","footnote":"","page_name":" 685 ","page_number":685},
  {"content":"\r\n . \r\n","description":"","footnote":"","page_name":" 686 ","page_number":686},
  {"content":"\r\n . \r\n","description":"","footnote":"","page_name":" 687 ","page_number":687},
  {"content":"\r\n . \r\n","description":"","footnote":"","page_name":" 688 ","page_number":688},
  {"content":"\r\n . \r\n","description":"","footnote":"","page_name":" 689 ","page_number":689},
  {"content":"\r\n . \r\n","description":"","footnote":"","page_name":" 690 ","page_number":690},
  {"content":"\r\n . \r\n","description":"","footnote":"","page_name":" 691 ","page_number":691},
  {"content":"\r\n . \r\n\r\n","description":"","footnote":"","page_name":" 692 ","page_number":692}
  ]