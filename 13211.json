[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسخنوران نامى معاصر ايران\r\nتأليف سيد محمد باقر برقعى\r\nجلد دوازدهم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمؤسسه انتشارات دار العلم\r\nسخنوران نامى معاصر ايران ( جلد دوازدهم )\r\nمؤلف : سيد محمد باقر برقعى\r\nتيراژ / 2000 جلد\r\nنوبت چاپ / اول ، 1386\r\nقيمت / 12000 تومان\r\nناشر / مؤسسه انتشارات دار العلم\r\nقطع و صفحه / وزيرى 824 صفحه\r\nدفتر مركزى / قم خيابان ارم ، مقابل كوچه 20 ، پلاك 357\r\nتلفن / 9 - 7744298 فاكس / 7741798 تلفن انبار / 2910177\r\nدفتر تهران / خيابان انقلاب ، 12 فروردين ، ساختمان تجارى ناشران طبقه همكف شماره 18 / 16 تلفن : 66955405 - 66973809\r\nچاپ / شركت چاپ قدس قم ، تلفن 7731354 فاكس 7743443\r\nحق چاپ محفوظ و مخصوص ناشر است\r\nدوره 2 - 73 - 9972 - 964 - 978\r\nشابك 0 - 42 - 9972 - 964 - 978\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد دهم 
  ]\r\nمؤلف كتاب : سيد محمد باقر برقعى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ جلد دوازدهم 
  ]\r\n\r\nفهرست مطالب\r\nمژگان / مژگان خوش‌طبع / 13\r\nمسافر / على محمّديان / 20\r\nمسجدى / ميرزا مهدى مسجدى قمى / 27\r\nمستان / سيد حميد شريفيان / 32\r\nمستوفى / حميد رضا مستوفى / 35\r\nمسرور / ابو القاسم مسرور / 43\r\nمسكين / حسين نعمتى / 49\r\nمشتاق / ميرزا حسينعلى مشتاق / 52\r\nمصباح / عليرضا سامعى / 57\r\nمصدّق / امير على مصدّق / 63\r\nمصلح / ابو القاسم نورى / 69\r\nمظاهرى / على مظاهرى / 76\r\nمظفّريان / منوچهر مظفّريان / 80\r\nمظلوم / شادروان ميرزا محمّد على / 87\r\nمظلوم / محمّد مهدى مظلوم‌زاده / 91\r\nمظهر / حيدر مظهر / 99\r\nمعزّى / مير سيد على خان معزّى / 105\r\nمعلّم / محمّد معلّم / 110\r\nمعلّم / على معلّم / 114\r\nمغان / مظفّر خداوندگار / 121\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nمفرّح / ناصر مفرّح ذات / 127\r\nملّا محمّدى / مجيد ملّا محمّدى / 132\r\nملّا محمّدى / معصومه ملّا محمّدى / 138\r\nملكى / بيوك ملكى / 144\r\nممينى / حفيظ اللّه ممينى / 149\r\nمنزوى / آيت‌اللّه حاج شيخ عبّاس تهرانى / 155\r\nمنصور / منصور رضاوندى / 162\r\nمنصور / منصور دولتى / 170\r\nمنو / شادروان منوچهرى اسكندرى / 176\r\nمنوچهرى / مهندس حسين منوچهرى / 181\r\nمنوّرى / دكتر هادى منوّرى / 188\r\nمنير / خانم ماه منير نسترنى / 194\r\nمنير / منيره درخشنده / 202\r\nمنيژه / منيژه حميدى / 209\r\nموسوى / سيّد على اصغر موسوى / 215\r\nموسويان / انسيّه موسويان / 218\r\nمهاجر / زين العابدين مهاجر / 223\r\nمهدى / مهدى فرشچى / 227\r\nمهديان / على مهديان / 233\r\nمهدىزاده / محمّد رضا مهدىزاده / 239\r\nمهر / محمّد شهريارى / 244\r\nمهر / محمّد رئوفى / 250\r\nمهران / مهندس مهران نمازى / 256\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nمهران / محمّد مسلمىفر / 263\r\nمهر پاك / خانم مليحه مهر پاك / 268\r\nمهريار / دكتر محمود طاوسى / 274\r\nمهرى / مهرى حسينى / 282\r\nميثم / غلامرضا سازگار / 287\r\nمير / سيّد حسين ميرزاده / 294\r\nميرزائى / سيّد جعفر ميرزايى / 301\r\nميرشكّاك / يوسفعلى ميرشكّاك / 308\r\nميرى / بهمن ميرى / 315\r\nنادر / دكتر نادر بختيارى / 320\r\nنادرپور / نادر نادرپور / 327\r\nناصر / سيّد محمّد اجتهادى / 338\r\nناصرى / ميرزا حسن ناصرى / 347\r\nناظر / سيّد محمود مرتضوى نايينى / 354\r\nناظم / شيخ موسى فقيهى / 358\r\nنافذ / اسماعيل صفريان / 364\r\nنامى / رحمان بهنام / 370\r\nنبوى / معصومة السادات نبوى / 377\r\nنحوى / سيّد محمّد نحوى / 381\r\nندا / زهرا اكّافان / 387\r\nنسرين / خانم دكتر نسرين محتشم / 392\r\nنسرين / خانم احترام طالبى / 399\r\nنسيم / خانم اكرم على محمّدى مراغى / 405\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنسيم / عباسعلى اخوان ارمكى / 411\r\nنسيم / فاطمه ناظرى / 417\r\nنصر / محمّد باقر نصر / 424\r\nنصر / سيّد نصر اللّه نقوى / 431\r\nنظمى / على نظمى / 438\r\nنعمت / ميرزا محمود خان حسينى فارسى / 443\r\nنعمت / نعمت اللّه جمشيدى / 450\r\nنعمتى / خانم رزيتا نعمتى / 454\r\nنعمتى / عليرضا نعمتى / 462\r\nنقّاش / سيد محمود نقّاش زرگر / 466\r\nنقّاش / عزّت اللّه ابراهيمى / 469\r\nنقىپور / دكتر على اكبر نقىپور / 475\r\nنكونام / عبد اللّه نكونام / 485\r\nنگار / خانم صديقه سقّازاده آرانى / 490\r\nنوا / محمّد حسين عطّار / 497\r\nنورايى / خداداد نورايى / 502\r\nنوربخش / دكتر جواد نوربخش / 507\r\nنوروزى / حسين حاج نوروزى / 516\r\nنوروزى پناه / على اصغر نوروزى پناه / 521\r\nنوشين / نوشين كديور / 526\r\nنويرى / محمّد نويرى / 532\r\nنيازى / فاطمه نيازى / 539\r\nنى داود / آليانس پرويز نى داود / 544\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nنيّره / خانم نيّره سعيدى ميرفخرائى / 549\r\nنيك‌پور / خانم ميترا نيك‌پور / 557\r\nنيك‌دل / محمّد على نيك‌دل / 563\r\nنيكو / على اصغر نيكو / 569\r\nواله / سيّد ولى اللّه معينى فرد / 576\r\nواله / سيّد مرتضى معراجى / 581\r\nواله / مجيد آخته / 588\r\nوثاق / على اكبر محمودى / 594\r\nوحدت / طهماسب قلى خان / 598\r\nوحيدا / دكتر فريدون وحيدا / 606\r\nو داد / محمّد حسين و داد / 614\r\nو داد / حسن و داد / 620\r\nوسمقى / دكتر صديقه وسمقى / 627\r\nوصال / ميرزا شفيع وصال / 634\r\nوطن / حسين وطن / 641\r\nوفا / حاج رضا اكبرى / 644\r\nوقار / ميرزا احمد / 647\r\nهاتف / عبّاسعلى صفرزاده نوبريان / 655\r\nهادى / حاج محمّد هادى اعتمادى / 660\r\nهاشمىنژاد / معصومه هاشمىنژاد / 664\r\nهجران / ابو الحسن قنبرى نسب / 670\r\nهجران / هدا ديلمى / 676\r\nهدا / ماشاءالله هداوند / 680\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nهدايتى / على اصغر هدايتى / 688\r\nهما / ميرزا محمّد رضا قلى / 693\r\nهما / منوچهر توحيدى / 700\r\nهما / هما مير افشار / 707\r\nهما / خانم زهره آل ياسين / 715\r\nهمايون / شادروان سيد رضا آل ياسين / 721\r\nهنر / حشمت اللّه كم‌گويان / 728\r\nهومن / محمّد ذكايى / 735\r\nهومن / هومن عزيزى / 744\r\nياور / احمد نيك طلب / 749\r\nيزدانى / ميرزا عبد الوهّاب / 755\r\nيسنا / دكتر رحيم چاووش اكبرى / 760\r\nيعقوبى / زهرا يعقوبى / 768\r\nيغما / حيدر يغما / 773\r\nيغمائى / رضا يغمائى / 782\r\nيگانه / شادروان بهادر يگانه / 789\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ م 
  ]\r\n\r\nمژگان ( 1351 )\r\nمژگان خوش‌طبع ، فرزند محمّد حسين ، در نهم ارديبهشت‌ماه 1351 شمسى در شهرستان قصرشيرين از مادر زاد ، تحصيلات ابتدايى را در زادگاهش به انجام رسانيد ، در سال 1359 به كرمانشاه عزيمت كرد و دوره متوسّطه را در اين شهر به پاى برد .\r\nمژگان دربارهء آغاز شاعرى خود مىگويد : « درست به خاطر ندارم از چه زمانى به شعر روى آوردم ، امّا مىدانم كه از همان دوران نوجوانى شعر سايه‌وار دنبالم بوده و به لحظه‌هاى زندگىام مفهومى لطيف مىبخشيده است . در دوران دبيرستان دبير و مشوّقم آقاى يد اللّه عاطفى ، يكى از شاعران به نام شهرم ، بوده‌اند . »\r\nمژگان شاعرى غزل‌سراست و در ساختن رباعى و دوبيتى شعر نو نيز از توانايى و مهارت برخوردار ، زبانش در سرودن غزل رسا و تركيب كلماتش دلنشين و در اين رهگذر از استعداد كافى برخوردار مىباشد .\r\nمژگان در ميان شعراى متقدّم بيش از ديگر اساتيد شعر با حافظ مأنوس بوده و از شعر او الهام گرفته است و از معاصرين ، غير از شعراى نامور شهرش ، به آثار محمّد على بهمنى ، سيمين بهبهانى و سهراب سپهرى دلبستگى بيشترى نشان مىدهد .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\nگم‌گشته\r\n ديگر اكنون خلوت آيينه را گم كرده‌ام * خويش را در اجتماع سنگ‌ها گم كرده‌ام\r\nازدحام كينه و قهر و نفاق و دشمنيست * در ميان اين تراكم ، عشق را گم كرده‌ام\r\nلاى شب‌بوها خدايم پيش از اين نزديك بود * اينك او را لاى اين سجّاده‌ها گم كرده‌ام\r\nمات و مبهوت از فريب آدمك‌ها مانده‌ام * باورم را باز مىپرسى چرا گم كرده‌ام ؟\r\nمن ميان لحظه‌هاى تلخ و بىفرجام عمر * آرزوهاى لطيفم را ، خدا ، گم كرده‌ام\r\nپيش از اين جاى محبّت در درون سينه بود * اينك آن را بين انبوه ريا گم كرده‌ام\r\nجُست‌وجوى من در اينجا ديگر از بيهودگيست * خويش را حتّى نمىدانم كجا گم كرده‌ام\r\nپشت پرچين دعايم آشنايى خانه داشت * آشنايم را در اين ماتم‌سرا گم كرده‌ام\r\nيك نفر از جمعتان بايد بگويد او كجاست * آخر آن گم‌گشته را بين شما گم كرده‌ام \r\n\r\nرؤيا\r\n كاش مثل آسمان يا مثل دريا مىشدم * تا كه با چشمان تو غرق تماشا مىشدم\r\nروز و شب با غنچه‌هاى باغچه همصحبتى * كاش من هم در ميان غنچه‌ها وا مىشدم\r\nگرچه من مىترسم از دنياى تنهايى ، ولى * كاشكى در قلب تو تنهاى تنها مىشدم \r\n\r\n","description":"","footnote":"","page_name":" 14 ","page_number":14},
  {"content":"\r\n\r\n شايد اين قهر تو يعنى ، از سكوتم عاجزى * دل به دريا مىزدم اى كاش ، گويا مىشدم\r\nتازه فهميدم چه مىگويد نگاهت با غضب * بايد از اين زودتر بىتاب و شيدا مىشدم\r\nتازه‌اى ، نو ، خوب من ، مانند مضمونى جديد * تا كه توصيف كنم ، اى كاش « نيما » مىشدم\r\nكاش تو رؤيا نبودى ، واقعيّت داشتى * يا كه من مثل تو بودم ، كاش رؤيا مىشدم \r\n\r\nمزد آب\r\n خسته از شرم سكوتم ، دل فريادم كو ؟ * آه ! آن حنجرهء باز خدادادم كو ؟\r\nكوچه بن‌بست ، در بسته ، شبح پشت سر است * دلهره مىكُشدم ، قدرت فريادم كو ؟\r\nكاش مىشد كه نهان در دل يك جمع شوم * تا كه فرياد زند درد كه : همزادم كو ؟\r\nديگر از پيكر هر سرو قفس مىسازند * باغبان نيز نپرسيد كه شمشادم كو ؟\r\nآسمان گفت شقايق ز عطش مىسوزد * ابرها ! محض خدا ، بارش امدادم كو ؟\r\nمردى از باغچهء تشنهء خود مىپرسيد * مُزد آبى كه به گُل‌هاى تو مىدادم كو ؟\r\nآسمان ! يخ زده در دل همهء عاطفه‌ها * پاسخ آن‌همه آهى كه فرستادم كو ؟\r\nتا كه بستش بزنم بار دگر ، سنگدلان ! * خرده‌هاى دل بشكستهء ناشادم كو ؟ \r\n\r\nاميد\r\n ديگر به دوش خستهء شب مىسپارم * اين كُوله‌بار نااميدىها كه دارم\r\nبا دفتر قلبم نشينم رو به خورشيد * امّيد را در روشنايى مىنگارم\r\nاحساسِ بودن در درونم مىشكوفد * وقتى كه دست سبزه‌اى را مىفشارم\r\nدر كوچه‌باغ سبز آهنگ قنارى * همواره چون قلب شقايق بىقرارم\r\nمن تا هميشه بىقرار عطر ياسم * پيوسته در ابهام درك لاله‌زارم\r\nمن با بهار و با طنين گام‌هايش * نبض ظريف غنچه‌ها را مىشمارم\r\nبايد كه چون پيچك ز بُن‌بستِ نيازم * دستى به بام آرزوهايم برآرم\r\nاز غربت پاييز مىآيم در اين شهر * در جُست‌وجوى كوچهء سبز بهارم \r\n\r\n","description":"","footnote":"","page_name":" 15 ","page_number":15},
  {"content":"\r\n\r\n يك روز آخر لابه‌لاى نسترن‌ها * اين قلب پراحساس را جا مىگذارم \r\n\r\nدفتر ناگفته‌ها\r\n تا خاك دل‌ها را به سرسبزى كشانم * با هر نگاهى بذر الفت مىنشانم\r\nيك شب اگر دل‌تنگىام تا آسمان رفت * فرياد باغ تشنه را هم مىرسانم\r\nهم اضطراب تشنگىهاى كويرم * هم در ضيافت‌هاى باران ميهمانم\r\nحسّ مىكنم همشيرهء باران و آبم * كاين قدر من با اطلسىها مهربانم\r\nشب‌تاب هم فهميد از بىتابى من * در انتظار معجزى از آسمانم\r\nمن داغ‌هاى لاله‌ها را مىشمارم * تا روزهاى انتظارم را بدانم\r\nبا لهجهء قلبم شقايق آشنا شد * تنها به او مىگويم اين ورد نهانم\r\nاز دفتر ناگفته‌هاى قلبم اى كاش ! * يك جمله‌اش مىآمد از دل بر زبانم \r\n\r\nقصّهء عشق\r\n از تو چه پنهان ، دل من ديدنىست * جاى عجيبيست كه ناگفتنيست\r\nكى نسروده‌ست به گوش دلم * قصّه‌اى از عشق كه بشنيدنىست\r\nاز تو چه پنهان ، كه دل تنگ من * غنچهء نشكفتهء پژمردنيست\r\nسقف دلم چكّهء غم مىكند * كلبهء مخروبهء دل ديدنىست\r\nيك طرفش نعش وفا ، يك طرف * عاطفه در بستر غم ، مُردنيست\r\nبر درِ دروازه دلدادگى * تابلوى نصب‌شده ، خواندنيست\r\nداخل اين شهر كسى نيست كه * عشق ندارد به دل و بودنيست \r\n\r\nسفر\r\n بيا پيچك سبز را بو كنيم * به پرواز در آسمان خو كنيم\r\nنمانيم اينجا ، هوايش كم است * براى پريدن فضايش كم است \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n نمانيم در فصل دل‌هاى سرد * ببين فصل سرما چه با ياس كرد\r\nنمانيم اينجا ، پرستو شويم * پر از كوچ و شور و هياهو شويم\r\nنمانيم اينجا ، سفر بهتر است * از اين دور تر ، دور تر بهتر است\r\nنگوييم بىتوشه مقدور نيست * ديار دل و عاطفه دور نيست\r\nكسى آن‌طرف‌تر از اين كينه‌ها * رسيدن به سرحدّ آينه‌ها\r\nهمان‌جا ، بغل دست بابونه‌ها * بساط صميمانهء پونه‌ها\r\nدر آن سمت روييدن ياس‌ها * همان‌جا كه آبىست احساس‌ها\r\nنمانيم اينجا ، محبّت كم است * و ابراز احساس‌ها مبهم است\r\nبيا پيچك سبز را بو كنيم * به خوشرنگى آسمان رو كنيم\r\nبيا بار آخر تو اين را بگو : * من آماده‌ام ، كفش‌هاى تو كو ؟ \r\n\r\nاميد\r\n بر پاى تو من سر بنهم يا دل خويش * يا اينكه نهم سر و تنم ، با دل خويش\r\nتا عشق تو آيد به دلم ، از دل تو * مفروشِ اميد كرده‌ام تا دل خويش \r\n\r\nپاييز\r\n نه باغ گُل از شكوفه لبريز خوش است * نه شهر بهار و كوى گل‌خيز خوش است\r\nدل - عابر لحظه‌هاى هستى - گويد : * دلتنگى كوچه باغ پاييز خوش است \r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nثانيه‌ها\r\n رفته‌ست دلم صبور با ثانيه‌ها * گريد به شكوه و شور با ثانيه‌ها\r\nاين‌ها همه لحظه‌هاى امّيد من‌اند * رفتند غمين به گور با ثانيه‌ها \r\n\r\nبخت\r\n مىگفت كسى : چرا زنم افسرده‌ست ؟ * گل‌چهرهء دخترم چرا پژمرده‌ست ؟\r\nدر دست ترك‌خوردهء من چيزى نيست * همسايه مگر بخت مرا هم برده‌ست ؟ ! \r\n\r\nهمراز\r\n دلى همراه خود مىآرم امروز * شكسته بغض من ، مىبارم امروز\r\nبراى اينكه همرازى بيابم * گُلى در باغچه مىكارم امروز \r\n\r\nحرمت عشق\r\n در خاك دلم بذر وفا كاشته‌ام * در سينه به‌جز عاطفه نگذاشته‌ام\r\nسوگند به پاكى و محبّت كه هنوز * من حرمت عشق را نگه داشته‌ام \r\n\r\nاميد\r\n رها كن ، شكّ و ترديد را * بيا و ببين در من امّيد را\r\nببين آرزومند ديدار تو * گره مىزند سبزهء عيد را \r\n\r\nحرم دل‌بسته‌ام\r\n قفل محبّت ، * به ضريح دل تو ، و نشسته‌ست دلم\r\nگوشهء صحن حرم ، با تب‌وتاب * بر سر قفل نياز ، \r\n\r\n","description":"","footnote":"","page_name":" 18 ","page_number":18},
  {"content":"\r\n\r\n ديده را دوخته‌ام ، * با گهر اشك دعا\r\nبه اميدى شيرين ، و هراسى دلگير * و لبانِ حاجت ، همچنان گرم\r\nدعا * لحظه‌ها مىگذرد\r\nلحظه‌اى چند به بىتابى دل * عطش گريه شوق\r\nبعد آن سجدهء شكر * چشم دل منتظر است\r\nو چه شورانگيز است * اگر از معجزهء عشق تو ،\r\nقفل دل من ، باز شود . \r\n\r\nاگر بيايى . . .\r\n اگر بيايى ، مشت‌هايم را برايت مىگشايم * و\r\nهرآنچه در آن است به پايت مىريزم * تكّه‌پاره‌هاى\r\nاشكم * خرده‌هاى\r\nدلم را . \r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nمسافر ( 1313 )\r\nعلى محمّديان ، كه در شعر خود تخلّص « مسافر » را برگزيده است ، فرزند رضا ، در سال 1313 هجرى شمسى در همدان از مادر زاد . تحصيلات ابتدايى را در دبستان ملّى فرهنگ و دبستان دولتى حافظ به انجام رسانيد و دورهء متوسّطه را در دبيرستان ابن سيناى زادگاهش تا كلاس دوّم متوسّطه به پاى برد ، امّا ديگر به علّت مشكلات زندگى از ادامهء تحصيل بازماند و ناگزير به ترك تحصيل شد . ازآن‌پس به شغل آزاد روى آورد و هم‌اكنون در اروميه به شغل كاشىكارى اشتغال دارد .\r\nمحمّديان مىگويد : « از هنگامى كه به تحصيل در دبيرستان اشتغال داشتم ، علاقه و دلبستگى وافرى به مطالعهء كتب عرفانى و اشعار شعراى نامور داشتم و از غزل‌هاى عرفانى شعراى بزرگى چون : مولوى ، سعدى ، حافظ و عراقى لذّت مىبردم و از شعراى معاصر به استاد شهريار بيشتر علاقه داشتم و اشعارش را حفظ مىكردم و براى دوستانم گهگاهى با آواز مىخواندم ؛ تا اينكه در سال 1355 شبى او را در خواب ديدم و كتابى به من داد . باز كردم ، ديدم كتاب شعر است . گفت : آن را بخوان . فرداى آن شب احساس كردم كه قادر به سرودن شعر هستم . نخست از طريق مكاتبه اشعارم را براى دوستى مىفرستادم ، آن‌گاه نزد شاعر نامور همدان شعبان فرزانه ( مجرّد ) با فنون شعر و رموز آن تا حدودى آشنايى پيدا كردم و در سال 1362 به انجمن ادبى اروميه راه يافتم و هم‌اكنون نيز عضويّت آن انجمن را دارم و با چند انجمن ادبى در استان‌هاى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nديگر در مكاتبه مىباشم . »\r\nمسافر ، شاعرى غزل‌سرا است و در سرودن غزل نيز از استعداد و قريحهء كافى برخوردار مىباشد و غزل را نيكو مىسرايد . نمونه‌هاى زير از نظم اوست :\r\n\r\nغرور شب\r\n اخترى كو ؟ كه غرور شب يلدا شكند * يوسفى كو ؟ كه تمنّاى زليخا شكند\r\nكو نوايى كه غم از اين دل بيدل ببرد ؟ * كو شرابى كه خمار من شيدا شكند ؟\r\nروزگاريست كه شيرين دهنى نتوان يافت * كز كليد سخنش ، قفل لب ما شكند\r\nچه شرابيست به ميخانهء چشمت ساقى ؟ ! * كه به هر غمزه به جوش آيد و مينا شكند\r\nتوسن عشق كشد ديو هوا را در بند * ور نه با سنگ هوس شيشهء تقوا شكند\r\nخضر بايد كه به سرچشمهء حيوان بَرَدَت * چون در اين راه به هر حادثه صد پا شكند\r\nسخن از بهر تمنّا ببرد حرمت مَرد * سخن آن است كه ديوار تمنّا شكند\r\nشيشهء عمر در اين دايرهء مينايى * چون حبابيست كه در پهنهء دريا شكند\r\nديده بر راه « مسافر » همگان منتظرند * تا كه خورشيد ، غرور شب يلدا شكند \r\n\r\nالّا هو\r\n مرا جز ذات الّا هو نباشد يار ، الّا هو * نباشد هيچ مهرويى مرا دلدار ، الّا هو\r\nمدارِ نُه فلك سرّيست پنهانى و حيرت‌زا * به دست كس نباشد گردش پرگار ، الّا هو\r\nتل آتش گلستان شد به راه عاشق شيدا * كسى آنجا نبود آگه ز نور نار ، الّا هو\r\nبه بازار طريقت اين سخن بشنيدم از رندى * كه نبود هيچ صرّافى در اين بازار ، الّا هو\r\nبه خطّ زر نوشته بر درِ ميخانهء وحدت * كسى نبود حبيب احمد مختار ، الّا هو\r\nسروش غيب آوايى بداد از بام گلزارى * كه ذىروحى نباشد روز و شب بيدار ، الّا هو\r\nسپاه و حشمت و اولاد و ديگر نعمت دنيا * به روز واپسين نايد تو را در كار ، الّا هو\r\nاناالحق‌گو به روى دار رندانه سخن مىگفت * نشد آگه كسى از رمز آن گفتار ، الّا هو \r\n\r\n","description":"","footnote":"","page_name":" 21 ","page_number":21},
  {"content":"\r\n\r\n صلايى زن « مسافر » در سراى عشق ياران را * نمىزيبد جهاندارى به هر سردار ، الّا هو \r\n\r\nلنگر بريده\r\n ديگر درون تركش ما تير هم كه نيست * دشت صفا فسرده و نخجير هم كه نيست\r\nبر سرنوشت خويش كس آگه نگشته است * تفسير ره ز بازى تقدير هم كه نيست\r\nسنگ زمانه ، شيشهء آمال ما شكست « 1 » * بشكسته شيشه درخور تعمير هم كه نيست\r\nداس اجل هميشه به فكر درو بود * دردا ! مجال چاره و تدبير هم كه نيست\r\nخطّ شكسته‌اى كه به تقدير ما نوشت * خوانا كه نيست ، قابل تفسير هم كه نيست\r\nنيش قلم به تيشهء دوران شكسته شد * از بهر شِكوه رخصت تحرير هم كه نيست\r\nكشتى دچار موج شد و ناخدا به خواب * لنگر بريد و رشتهء هم كه نيست\r\nاى آشنا ! ز طبع « مسافر » شنو ، كه گفت * در ناى دل صداى بم و زير هم كه نيست \r\n\r\nزورقى در گرداب موج\r\n زورق مه مانده در گرداب موج * مىخورد سيلى ز پيچ‌وتاب موج\r\nدست توفان با خروش بىامان * مىزند برهم دمادم خواب موج\r\nاى خوشا ديدن به ساحل شامگاه * جلوه‌هاى گيسوى پُرتاب موج\r\nساقى دريا كه بود امشب ؟ كه شد * ماهيان ، مست از شراب ناب موج\r\nماهيان را جمله در رقص آورد * نغمه‌هاى دلكش مضراب موج\r\nموج سركش تا به دريا حاكم است * عكس مه هم بشكند در قاب موج\r\nچيست چندين جلوه يا ربّ ؟ گوييا * آفتاب افتاده در قلّاب موج\r\nكشتى بىلنگر و بىناخدا * مىخورد بر صخره با پَرتاب موج\r\nرهروى گفتا « مسافر » سال‌هاست * زورق مه مانده در گرداب موج \r\n\r\n\r\n","description":"","footnote":"\r\n( 1 ) - اشاره به جنگ تحميلى است .\r\n","page_name":" 22 ","page_number":22},
  {"content":"\r\n\r\n\r\nعنوانى كه من دارم\r\n به خون دل بود آلوده اين نانى كه من دارم * فلك پيچد به خود از چشم گريانى كه من دارم\r\nبه مهمانخانهء قلبم كسى جز غم نمىآيد * بپرس اى دوست حالم را ، ز مهمانى كه من دارم\r\nتحيّر داغ نسيان را به جانم مىكند افزون * ز بس مرموز ديدم درد پنهانى كه من دارم\r\nشكسته شد سبوى عيش من با سنگ غفلت‌ها * صبا ! يك‌دم نظر بر حال بحرانى كه من دارم\r\nفلك با تيشه بر جانم زند ، امّا نمىداند * كه خارا هم ندارد سختى جانى كه من دارم\r\nبدين آشفته‌حالى از دم يارى فرشته‌خو * شكفته واژه‌ها در متن ديوانى كه من دارم\r\nعلىرغم رقيب و حسن ظنّ پير نورانى * ز سرحدّ عجم بگذشته عنوانى كه من دارم\r\n« مسافر » مىرسد روزى كه يارى از ديار عشق * بريزد زلف افشان را به دامانى كه من دارم \r\n\r\nبه مناسبت بزرگداشت مرحوم استاد سيد محمّد حسين شهريار پير غزل\r\n خيز اى پير غزل ! راز ز اعجاز بخوان * غزل دلكشى از حافظ شيراز بخوان\r\nسوز ساز نى محزونت و افسانهء شب * همره ساقى ايّام به صد ناز بخوان\r\nبهر عشّاق جگر سوخته از خامىها * غزل نالهء روح و نى دمساز بخوان\r\nاشك شوق و گلهء عاشق و ناكامىها * با همان سينهء پرسوز پر از راز بخوان\r\nآن غزل‌ها كه ز اخلاص سرودى دل شب * بر سر تربت دُردىكش شيراز بخوان\r\nخواهى آن مرغ بهشتى رهد از كنج قفس * بال بگشا به برش ، نغمهء پرواز بخوان\r\n« شهريارا » ! تو كه خود شاعر شيرين سخنى * جان مولا ، غزل شاه ولا ، باز بخوان\r\nكس نيارست چنين درّ بلاغت سفتن * جام جم ، جلوهء جانانه ، از آغاز بخوان\r\nبارى ، اى پير ! ز منظومهء حيدر بابا * چون سهنديّه ، يكى شعر سرافراز بخوان\r\nرفتى ، امّا نرود ياد تو از خاطر ما * همّت اى پير ! مرا در حرم راز بخوان \r\n\r\n","description":"","footnote":"","page_name":" 23 ","page_number":23},
  {"content":"\r\n\r\n چون سعادت به تو يار است « مسافر » همه‌شب * سورهء حمد بر آن مظهر اعجاز بخوان « 1 » \r\n\r\nموج\r\n آن دم كه غم به ساحل دل شد عيان چو موج * خون جگر ز ديده به رخ شد روان چو موج\r\nبختم چو زورقى به دل بحر بىكران * با غم رود به هر طرفى بىامان چون موج\r\nدر بحر پرتلاطم بىانتهاى عشق * « دادم ز كف اراده و عزم و عنان چو موج »\r\nتوفان ، مرا به ساحل امّيد برده ، ليك * در جان نمانده قدرت تاب‌وتوان چو موج\r\nرند ز جان گذشتهء كوى طريقتم * آيد نفس به سينه به شور و فغان چو موج\r\nباد غرور و نخوت و غوغا ز هرچه هست * گردد نگون به ساحل غم ، ناگهان چو موج\r\nاز جور دهر و درد غريبى « مسافرى » * دارد به چهره چشمِ ترى بىگمان چو موج \r\n\r\nبانگ جرس\r\n مرغ روحم به سراپردهء دل در قفس است * نازنينا ! ستمت بر من ديوانه بس است\r\nساقيا ! جام مىام ده كه ز غم در ديده * سيل اشكم به خروشانىِ رود ارس است\r\nجرأتى بر دل خود دادم و گفتم صنما ! * خوردن مى ز لب لعل تو ما را هوس است\r\n« فرصتى نيست كه از خم به سبو مىريزى * لب خود بر لب من نهْ كه همين يك‌نفس است »\r\nمست افتاده و مدهوش كف ميكده را * چه غم ار پشت درِ ميكده صدها عسس است \r\n\r\n\r\n","description":"","footnote":"\r\n( 1 ) - عبارت‌هايى كه با خط مايل نوشته شده است ، عنوان غزل‌هاى استاد محمّد حسين شهريار مىباشد .\r\n","page_name":" 24 ","page_number":24},
  {"content":"\r\n\r\n باده‌نوشى كه بود پير مغان همره او * عارضش چون رخ مريم گل بىخار و خس است\r\nمن غبار ره آن باده‌فروشم كه به حشر * بر لب آن بقا بر همه‌كس دادرس است\r\nكاروان رفت « مسافر » قدمى پيش بنه * توشه برگير كه اين زمزمه بانگ جرس است \r\n\r\nاسير ميكده\r\n خوش آن كسى كه همى نيمه‌شب وضو مىكرد * به دل تجلّى دلدار آرزو مىكرد\r\nچو عاشقان ره حقّ به روى سجّاده * به آب ديده رخ خويش شُست‌وشو مىكرد\r\nبه كوى ميكده ديدم كه پير ميخانه * غبار زلف بتان را ز شانه بو مىكرد\r\nغلام همّت آن عارفم كه با مژگان * گليم پارهء ايمان خود رفو مىكرد\r\nچو آفتاب ز مشرق به گلستان تابيد * به باغ بلبل شوريده ، هاىوهو مىكرد\r\nسحر به باغ بديدم كه قمرى شيدا * رموز عشق ز هر برگ جُست‌وجو مىكرد\r\nبيا به گوشهء ميخانه ، بين « مسافر » را * چگونه با بت ميخانه گفت‌وگو مىكرد \r\n\r\nمادر\r\n تو از سلالهء عشقى ، چو آبشار زلال * شكوه جلوهء فيضى به جويبار زلال\r\nتو بر زلال چه مانى ؟ ز بس لطيف‌ترى * به پيشت آينه‌دار است آبشار زلال\r\nز چشم مست تو چشم زلال روشن شد * كه داد چشم تو رونق به كار و بار زلال \r\n\r\n","description":"","footnote":"","page_name":" 25 ","page_number":25},
  {"content":"\r\n\r\n به طرف جوى ندانم چه جلوه سر دادى * كه ديدن تو صفا داده روزگار زلال\r\nبه چشمه‌سار طبيعت نگه به ناز مكن * زلال چشم تو برهم زند قرار زلال\r\nنهد به پاى تو زمزم چو بيد مجنون سر * به امتحان بنشين لحظه‌اى كنار زلال\r\nبه جاى آينه ، گاهى نگاه كن بر آب * فزايد عكس رخ تو به اعتبار زلال\r\nدلا ! چو غنچه در اين باغ تنگدل منشين * گشايشى طلب از آفريدگار زلال\r\nهزار شكر « مسافر ! » كه نوبهار آمد * تو همچو سبزه نشستى به رهگذار زلال \r\n\r\nاشك\r\n تا نميرد شعله شمع شبستانم ز اشك * لاله‌گون سوزد چراغ چشم گريانم ز اشك\r\nهم‌سفر گشتم چو شبنم با نسيم صبحدم * دم‌به‌دم سيراب كردم گلشن جانم ز اشك\r\nدل به ياد نرگس شهلاى جانانم گرفت * ابر آمد خيمه زد بر روى چشمانم ز اشك\r\nدر فراق روى او رنگم به زردى شد قرين * عاقبت درمان نمودم درد هجرانم ز اشك\r\nبا دلى افسرده رفتم نزد پير مىفروش * ديد من دل‌خسته و زار پريشانم ز اشك\r\nاز كرم جامى عطا فرمود و گفتا نوش كن * كرد با پيمانه‌اى تجديد پيمانم ز اشك\r\nدر صف عشّاقِ او ، حيران‌ترين عاشق منم * گاه مجنون ، گاه دلخون ، گاه نالانم ز اشك\r\nقطرهء باران اثر اندر دل خارا نكرد * نرم كى گردد « مسافر » قلب جانانم ز اشك \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nمسجدى ( 1348 - 1275 )\r\nميرزا مهدى مسجدى قمى فرزند محمد در سال 1275 هجرى شمسى در شهر قم پا به عرصهء حيات گذاشت . در كودكى به مكتب آخوند ملا غلامحسين معروف به آخوند يزدى رفت و خواندن و نوشتن و قرآن آموخت ازآن‌پس به تحصيل علوم قديمه پرداخت و در مدرسهء جهانگير خان نزد اساتيد فن صرف و نحو معانى و بيان را فراگرفت آنگاه به كسب و كار در دكان عطّارى پدر خود مشغول شد و پس از هفت سال در تجارتخانهء حاج شيخ حسن توتونچى به شغل حسابدارى اشتغال ورزيد و در ضمن به انجمن ادبى قم كه به رياست استاد محمود تندرى متخلص به شيوا تشكيل مىشد راه يافت و با فنون شعر و رموز آن آشنائى يافت .\r\nشادروان مسجدى پس از سالى چند به تهران عزيمت كرد و به استخدام اداره دخانيات درآمد و آخرين سمتش رياست كارپردازى بود و در سال 1330 از آن اداره بازنشسته شد و هنگامى كه در تهران اقامت داشت در انجمن‌هاى ادبى شركت مىكرد و با اساتيد شعر و ادب آشنائى يافت و از محضرشان كسب فيض كرد .\r\nمسجدى در سال 1335 به زادگاه خود بازگشت و در انجمن ادبى مسعود كه با سرپرستى حسين حسينى شاعر خوش‌ذوق تشكيل مىشد شركت مىكرد و همواره مطروحه‌هاى انجمن را با توانائى كامل مىسرود و سرانجام در يازدهم تيرماه 1348 در هفتاد و سه‌سالگى براثر سكتهء مغزى چشم از جهان فروبست و در صحن امامزاده\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nسيد على به خاك سپرده شد .\r\nميرزا مهدى مسجدى كه نام خانوادگى خود را تخلّص شعر قرار داده بود از شعراى توانا و خوش‌قريحه بود وى تا پايان عمر مجرد زيست و در سالهاى پايانى عمر در منزل پدر شاعر نامور سيّد عليرضا شمس اقامت داشت و مرحوم شمس همواره موفقيت‌هاى خود را به مناسبت چهلمين روز درگذشت دائىاش طىّ غزلى مادهء تاريخ او را ساخت بدين مصراع :\r\n « شد جاودانى مسجدى در كوى فردوس برين » \r\n\r\nزلف سيه\r\n گر يار دهد يك ، دو ، سه پيمانه‌ام امشب * پيچد به فلك نعرهء مستانه‌ام امشب\r\nگفتم كه كنم خانهء چشم از مژه جاروب * كآيد مگر آن دلبر جانانه‌ام امشب\r\nتابيد به دل پرتوى از عكس رخ دوست * چونان كه چراغان شده كاشانه‌ام امشب\r\nتا سلسلهء موى تو در پاى دل افتاد * افتاد سروكار به ديوانه‌ام امشب\r\nدر چهره اگر طاق دو ابروى تو بينم * از كعبه بُود ره سوى بتخانه‌ام امشب\r\nدر كنج قفس زير پروبال برم سر * چون دست غمت ريخت بهم لانه‌ام امشب\r\nزد يار چو بر زلف سيه ، شانه ، جدالى * درگير بود بين دل و شانه‌ام امشب\r\nخال لب و زلف سيهش ديدم وز آن روى * در دام خود آورد به يك‌دانه‌ام امشب\r\nخوناب جگر از خُم دل در قدح چشم * پر ريخت كه خالى شده ميخانه‌ام امشب\r\nسرى است نهان « مسجدى » ار گنج غمت را * بنهفت درون دل ويرانه‌ام امشب \r\n\r\n« مصلحت‌انديش »\r\n تا توانى غم‌زداى خاطر درويش باش * نى نمك‌پاش درون خستهء دل‌ريش باش\r\nيا زدم يا از درم يا از قدم يا از قلم * كارساز مستمند و مفلس و درويش باش\r\nقرصهء نانى كه دارى لقمهء انفاق كن * نى به كام خويش سر در پيش همچون ميش باش\r\nهمچو زنبور عسل از نوش خود بر كام خلق * فيض‌بخشى كنِ نه چون كژدم سراپا نيش باش \r\n\r\n","description":"","footnote":"","page_name":" 28 ","page_number":28},
  {"content":"\r\n\r\n رحم را آئين خود ساز از طريق مردمى * بر كنار از ظلم و جور مردم بدكيش باش\r\nنيستى راغب اگر بر دفع شر از غير خويش * لاجرم طالب به كار خير قوم و خويش باش\r\nبا قناعت بىنيازى پيشه كن تا خوشدلى * يا بى اندر دهر نى غمگين ز كم يا بيش باش\r\nكسب فيض از محضر هر آدمى صاحب‌نظر * پيشهء خود ساز و زين ره مصلحت‌انديش باش\r\n« مسجدى » گر شد مشوش خاطرى از دست تو * بهر پاداش عمل هر لحظه در تشويش باش \r\n\r\n« گاهى »\r\n رهزن دين و دلى گشته نگاهى گاهى * دام راهى شده گيسوى سياهى گاهى\r\nاى بسا مردم هشيار كه با ديدهء باز * ذقنى ديده و افتاده به چاهى گاهى\r\nمرغ دل صيد ره خال و خطت گشته از آن * كه شدش دانه و دام سرراهى گاهى\r\nترك چشمت صفى آرسته ز مژگان و دهد * حكم تسخير دلم را به سپاهى گاهى\r\nمىكشم كوه غمت را به كمر گرچه شدم * بىتحمّل ز فشار بر كاهى گاهى\r\nخوش بود گر دل سنگ تو برآيد سر مهر * كز دل سنگ سيه رُسته گياهى گاهى\r\nتو ثوابى كن و منعم مكن از بوسه كه من * عاصىام گردم اگر گرد گناهى گاهى\r\nتو كه همواره موفق به نشاطى چه شود * پرسشى گر كنى ، از حال تباهى گاهى\r\nچه زيان ، گر به پيامى دل من شاد كنى * از ره دوستى خواه نخواهى گاهى\r\nشب هجرم كه چو ساليست فراموش شود * روز وصلت شود ار هفته و ماهى گاهى\r\nحذر از سوز دل سوختگان كن كه ز جور * عالمى سوخته از شعلهء آهى گاهى\r\nآه بشكسته‌دلان يكسره درهم شكند * بُنگه و بارگه و درگه شاهى گاهى\r\nبس ذليلى كه لواى مهى افراشت به مه * بس عزيزى كه درافتاد ز گاهى گاهى\r\nعجب از بازى دوران نه كه بسيار شه است * تاج شَه افسر پشمينه كلاهى گاهى\r\nنه شگفت ار كه جگر سوخته‌اى چيره شود * به جفاجو كه بود صاحب‌جاهى گاهى\r\n« مسجدى » غم مخور از بىسروسامانى خويش * شود آخر ، دهدت يار پناهى گاهى \r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\n« راستى و درستى »\r\n با صداقت در بر روباه طبعان شير باش * نى براى كژدلان از كژدلى شمشير باش\r\nرستگارى گر تو خواهى راستى را پيشه كن * در كمان بدگمانان راست‌رو چون تير باش\r\nدر طريق زندگى كژرو مشو ، مانند مار * راست در سوراخ رو ، بيزار از تزوير باش\r\nاز دورنگى و سيه‌رويى مشو ديگ مسين * روسپيدى برگزين ، يكرنگ چون اكسير باش\r\nدر قفاى گمرهان افتان‌وخيزان تا به كى * كاروان راستى را پيشرو چون تير باش\r\nخوى نيكت چون مؤثر باشد اندر همگنان * تا اثرها از تو ماند موجد تأثير باش\r\nدر رَه جهل و هوس نقد جوانى را مَده * خام طبعى را رها كن پخته همچون پير باش\r\nخير را بر شر تو رُجحان ده چو دارى اختيار * نى كه پابند قضا و بستهء تقدير باش\r\nخانهء دل را تو گر آباد خواهى تا ابد * هر دل ويرانه‌اى را در پى تعمير باش\r\n« مسجدى » خواهى اگر جويى طريق اعتدال * زين عبارت در مقام جستن تعبير باش\r\nدام راه كس مشو ، در دام كس هم پا منه * باش نى صيّاد كس ، نى بهر كس نخجير باش \r\n\r\n« نرد محبّت »\r\n اندر رَه ميخانه من از عشق تا گامى زدم * بر ياد چشم مست تو لب بر لب جامى زدم\r\nمست از مى كافى شدم سرشار از صافى شدم * بس جام مهر و دوستى با دُردآشامى زدم\r\nراه فرارم تنگ شد بر باد نام و ننگ شد * در راه عشقت تا قدم در كوى بدنامى زدم\r\nدين و دل از كف شد برون وز دست شد صبر و سكون * در بند گيسوى تو چون پا در ره دامى زدم\r\nتا چشم دل شد سوى تو ، روز و شب اندر كوى تو * از عشق روى و موى تو بر هر در و بامى زدم \r\n\r\n","description":"","footnote":"","page_name":" 30 ","page_number":30},
  {"content":"\r\n\r\n در كويت اى مه تاختم ، دين و دلم را باختم * هى سوختم هى ساختم دم از دلارامى زدم\r\nشب تا سحر در بسترم كامد خيالت در سرم * صد نقش خوش در خاطرم هردم ز اوهامى زدم\r\nزلف سياهت سنبلم رُخسار ماهت چون گلم * وز رسم و راهت در دلم بس نقش پدرامى زدم\r\nز آغاز عشقت دادها بنمودم از بيدادها * بس ناله و فريادها كز بيم فرجامى زدم\r\nشد « مسجدى » را از جفا قامت ز بار غم دوتا * نرد محبّت چونكه با يار گل‌اندامى زدم \r\n\r\n« ورطه‌ى عشق »\r\n باز شب گشت و غم آمد به سُراغ دل من * واى بر روزم از اين رنج كه شد حاصل من\r\nزين دل تنگ غم و درد تو مشكل برود * آه از اين دل من ، آوخ از اين مشكل من\r\nگشته شيدايىام آن‌گونه كه مجنون باشد * در ره دشت جنون هم‌سفر عاقل من\r\nترسم از گريه شود پايگه دل ويران * چه كنم در ره سيلى است كنون منزل من\r\nنيست زين ورطه‌ى عشقم رهى از بهر نجات * جز كنارت كه گر از لطف شود ساحل من\r\nديده جز ديدن روى تو ندارد ميلى * گرچه يك‌لحظه نشد ديدهء تو مايل من\r\nسَر بَرم زير پر از غم جو يكى بوتيمار * گويى آميخته با غم بود آب و گل من\r\nدر رَه دوست بسى رنج كشيدم ليكن * حاصلى نيست ز سعى و عمل باطل من\r\n« مسجدى » چشم‌به‌راه قلم تقدير است * تا مگر زودتر آيد اجَل عاجِل من \r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nمستان ( 1349 )\r\nسيد حميد شريفيان فرزند سيد عبد اللّه در سال 1349 هجرى شمسى در آران از توابع كاشان پا به عرصهء حيات گذاشت . دوره تحصيلات ابتدائى را در زادگاهش و دورهء راهنمائى و دبيرستان را در شهر كاشان به پايان رسانيد و در سال 1368 در رشتهء مهندسى تكنولوژى نسّاجى به دانشگاه آزاد اسلامى راه يافت و در سال 1373 فارغ التحصيل شد .\r\nشريفيان درباره قريحهء شعرى خود چنين مىگويد : « از اوان كودكى ذوق ادبى را در خود احساس مىكرده و گهگاه چند بيتى مىسرودم امّا در دوران تحصيل به خصوص در مقطع دبيرستان اين ذوق را در نوشتن مقاله و انشاء به كار مىبردم در سال 1367 اولين غزل‌هاى خود را سرودم و سپس در سال 1368 به‌وسيله دوستان به انجمن ادبى سخن كاشان معرفى شدم و به عضويت رسمى آن انجمن درآمدم و از محضر اساتيد آن بزم عارفانه چون استاد صائم و استاد شريف و استاد فهيمى بهره‌مند شدم و تخلّص شعرىام را استاد صائم برايم برگزيد . »\r\nمستان در شعر بيشتر در قالب غزل كار مىكند و اين قالب را براى شعر مىپسندد .\r\n\r\n« تن تب‌دار عشق »\r\n چون مرور آبى ابرى تو بر رخسار عشق * بارش صبح بهارى بر تن تب‌دار عشق \r\n\r\n","description":"","footnote":"","page_name":" 32 ","page_number":32},
  {"content":"\r\n\r\n آسمان چشم تو از آسمان آبىتر است * مىزند طعنه به خورشيد فلك ، رخسار عشق\r\nشاد از آن بودم كه خواب غفلتم ، خوابى خوش است * تا كه ديدم هستىام را جملگى بر دار عشق\r\nآه از اين لطف خزان بر برگ‌برگ هستىام * آه از اين زردى كه جانم را كند بيمار عشق\r\nيك‌نفس آهسته بر دهليز قلبم پا گذار * تا ببينى بر دلم مجروح من آثار عشق\r\nبارش باران مستى در رخ « مستان » ببين * تا شوى با شور مستى از دل‌وجان يار عشق \r\n\r\n« پيچك »\r\n آرزو دارم شبى با آرزويت سر كنم * دست رؤياى تو را بر شانه‌ام باور كنم\r\nخواهم از چشمان تو شعرى بسازم آتشين * تا كه آن را همچو شعرى عاشقى از بَر كنم\r\nخواهم از زلفت ببافم پيچكى از آرزو * بر تن خود پيچم آن را ، با صفايت سر كنم\r\nخواهم از لالاى مهرت خواب باشم تا ابد * تا كه در خوابت ببينم ، ديده‌ها را تر كنم\r\nقطره شعرى مىچكد از سقف ذهنم بر زبان * كو مجالى تا كه آن را وارد دفتر كنم\r\nبا تو امّا عاشقى هم آزمونى ديگر است * فرصتى ده تا كه درس عشق را از بَر كنم\r\nتا گل رويت صفابخش دل « مستان » بُود * ناخلف باشم اگر فكر گلى ديگر كنم \r\n\r\n« ياس سپيد »\r\n ديدمت در گذر دل به خريد آمده‌اى * به دكان دل ما ، با چه اميد آمده‌اى\r\nگفته بودم كه دگر دل ندهم نسيه به كس * با چه‌رو ، باز به اينجا به خريد آمده‌اى\r\nبسته بودم درِ دل را كه كسى دل نَبَرد * در شگفتم كه تو با چند كليد آمده‌اى\r\nشام تار است همه زندگى و هستى من * همچو خورشيد كه با عشق دميد ، آمده‌اى\r\nتو خود از باغ بهشتى ، به خريدارى دل * زچه‌رو با سبد ياس سپيد آمده‌اى\r\nخبر عشق تو را باد صبا داد به من * آفرين بر تو كه خود بهر نويد آمده‌اى\r\nآرزوى دل « مستان » شب ديدار تو بود * گو كه شب از سفر نُقل و نبيد آمده‌اى \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\n« اشك خاطره »\r\n از خانهء ويران دل اى ماه‌پيكر مىروى ؟ * عهد و وفا بشكستى و با يار ديگر مىروى ؟\r\nگوئى كه مِى ، نوشيده‌اى از دست يار تازه‌اى * چون از نظرگاه دلم ، مستانه از دى مىروى\r\nشب تا سحر همراه دل نوشم شراب بىكسى * رحمى نكردى بر دلم ، بشكسته ساغر مىروى\r\nگفتم نگاه آرزو در چشمهايم بىتو مُرد * كردى ز اشك خاطره اين ديده را تر مىروى\r\nگفتم كه راه دلبرى از كوچهء ما مىرود * اين گفته را بشنيدى و از راه ديگر مىروى ؟\r\nگفتم نگار نازنين ، نازت كشم آهسته رو * امّا ز دشت ديده‌ام چون باد و تُندر مىروى\r\n« مستان » چه كوشى دگر ، رفت آن نگار سيم‌بر * ديدى كه آخر زين چمن چون غنچه پرپر مىروى ؟ \r\n\r\n« شكار آرزو »\r\n در چشمه‌سار ذهن من عكس تو پيدا بود و بس * وز روز اول ديده‌ام محو تماشا بود و بس\r\nوقتى عطش در كام جان مىسوخت ياد رفته را * در داغدشت خاطرم سوز تو تنها بود و بس\r\nوقتى شكار آرزو رفت از نظرگاه دلم * ديدم كه دشت باورم ، دام معمّا بود و بس\r\nآن دم كه مجنون بودم از بوى شراب خاطره * ديدم كه در قاب دلم عكس تو ليلا بود و بس\r\nوقتى دل « مستان » كُشم در عاشقى آتش گرفت * ديدم كه در ميخانه‌ات اشكم به مينا بود و بس \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nمستوفى ( 1361 )\r\nحميد رضا مستوفى فرزند محمد در اسفند ماه سال 1361 شمسى در شهر اردكان ديده به جهان گشود ، تحصيلات ابتدائى و راهنمائى و دوره دبيرستان را در زادگاه خود سپرى ساخت ازآن‌پس در رشته هنر پذيرفته شد و پيش‌دانشگاهى را در يزد گذراند آنگاه به دانشگاه شهركرد راه يافت و در رشتهء فيلم‌سازى به تحصيل ادامه داد و فارغ التحصيل شد .\r\nحميد رضا مىگويد : « در دوران طفوليت كودكى تندخو و پرخاشگر بودم با اندك حرفى خانه را ترك مىكردم ديرى نمىگذشت كه به خانه بازمىگشتم و به شيطنت ادامه مىدادم به علت شغل پدرم كه حسابدارى در يكى از ارگانهاى فرهنگى بود و با كتاب و مجله الفتى داشت من نيز با كتاب انسى يافتم و مادرم نيز مرا به خواندن كتاب تشويق مىكرد . »\r\nمستوفى درباره آغاز شاعرى خود مىگويد : « در اواخر دورهء راهنمائى با برادرم كه دستى در شعر داشت به شب شعر هفتگى رفتم ، آرام و ساكت در گوشه‌اى نشستم منتظر نقطه‌ضعفى از شعرا بودم كه بعد در خانه حركات آنان را بنمايش درآورم در يكى از شبها شاعرى سالخورده و شوخ‌طبع ( على اخوتيان ) به من گفت اگر مىخواهى هفته آينده به انجمن بيائى بايد شعرى بگوئى ، اين گفته چنان در من تأثير گذاشت كه براى هفته آينده اوّلين شعر خود را سرودم كه مورد توجه هم قرار گرفت و كسى باور نداشت\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nكه اولين شعر من باشد بدين‌گونه حيات شاعرىام آغاز شد . »\r\nمستوفى از سال 1374 به‌طور جدى به شعر و شاعرى پرداخت و در سال 1379 رتبه اول را در شعر دانش‌آموزى استان را كسب كرد و در سال 1381 نخستين مجموعه شعر خود را با عنوان « اتاق تلخ » به اتفاق اسماعيل ثقفى چاپ و منتشر كرد .\r\nمستوفى مىگويد : « اگر در رهگذر شعر توفيقى نصيبم شده آن را مديون مهربانيهاى مادر و تلاش دلسوزانهء پدر و راهنمائى استادانم مىدانم . »\r\n\r\nدرخت ، كوير\r\n درختى لخت در صحن كوير آهسته مىرقصد * درخت از هاىوهوى بادها پيوسته مىرقصد\r\nتمام خارهاى بىدوام دشت مىدانند * كه او تا سالها ، پيوسته و آرام مىرقصد\r\nتماشائى است تصوير درخت لخت هنگامى * كه مثل دخترى با چشمهاى بسته مىرقصد\r\nهرازگاهى كلاغى روى دستش مىنشيند * و او با قارقار يك كلاغ خسته مىرقصد\r\nتمام اين كوير خسته بىترديد مىدانند * كه او با شاخه‌هاى اصليش نشكسته مىرقصد \r\n\r\nاز بغض تا فرياد\r\n كاشكى نام مرا از ياد مىبردند * بغض را تا مرزى از فرياد مىبردند\r\nخواب مىديدم كه در طوفانى از پائيز * پيكرم را بر خلاف باد مىبردند\r\nخواب مىديدم كه در شيرين‌ترين ساعات * عشق را از سينهء فرهاد مىبردند\r\nباز ديشب با تمام خاطرات تلخ * عاشقى را در مه بيداد مىبردند \r\n* * *\r\n كاش مىشد بر زبان اين شعرهايم را * يا مىآوردند يا از ياد مىبردند \r\n\r\nاتاق تلخ\r\n ناگهان در لحظه‌هايى از اتاق تلخ * اتفاق افتادم امّا اتّفاقى تلخ \r\n\r\n","description":"","footnote":"","page_name":" 36 ","page_number":36},
  {"content":"\r\n\r\n من به روى خاطراتم خط كشيدم خط * روى باورهاى شيرين در اتاقى تلخ\r\nخواب مىديدم كه يك ميخانه مىخندد * باده‌نوشان تلخ ، ساغر تلخ ساقى تلخ \r\n* * *\r\n اين كلاغان از صداى باد دلگيرند ؟ * يا خبر آورده‌اند از اتّفاقى تلخ ؟\r\nبيستون فرهاد را ديدم به خود مىگفت : * عشق تنها عشق ، شيرين بود باقى تلخ \r\n\r\nحال ديگر ، هواى ديگر\r\n يك نفر عوض كند هواى شهر را * بشكند سكوت ديرپاى شهر را\r\nكاش نغمه‌اى ، ترانه‌اى ، حكايتى * حال ديگرى دهد ، هواى شهر را\r\nكاش يك نفر نشان دهد به من * ابتداى نور و انتهاى شهر را \r\n* * *\r\n كاش او كه از تبار نور و روشنى است * استجابتى كند دعاى شهر را \r\n\r\nروزها ، ثانيه‌ها\r\n ديگر امروز كسى منتظر فردا نيست * هيچ‌كس مضطرب از خستگى دريا نيست\r\nمن همان عاشق شبهاى خيالى هستم * اين مگر از دل ديوانهء من پيدا نيست\r\nروزها ، ثانيه‌هايى كه چنين مىگذرند * روزگاريست كه بر وفق مراد ما نيست\r\nدر دلم مختصرى عشق نمانده است بجا * زندگى فرصت اين مسخره‌بازىها نيست\r\nخسته‌ام ، خسته ! از اين زندگى تكرارى * باورى همنفسى ، خسته‌دلى آيا نيست \r\n\r\nسيب‌هاى كامل\r\n تا سيب‌هاى عشقمان بىرنگ و كال است * اين دست‌هاى ناتوان دور از وصال است\r\nمن هرچه حالا مىكشم از عاشقى نيست * از اين دل پرمدّعاى بىخيال است\r\nگفتم : مىآئى تا كه چشمت را ببوسم ؟ * گفتى : نمىخواهم ، جواب اين سؤال است ! \r\n\r\n","description":"","footnote":"","page_name":" 37 ","page_number":37},
  {"content":"\r\n\r\n بر جاى پاى دوست خون ما بريزند * از ديدگاه عشق خون ما حلال است\r\nاز ما نپرس از گردش اين روزگاران * تقويم ما بىاطّلاع از ماه و سال است \r\n* * *\r\n بس مىكنم اين شعر را در ناتمامى * امروز طبع سركشم آشفته‌حال است \r\n\r\nاز تبار آفتاب\r\n به هر دردى كه مىزنم دوباره بسته مىشود * بلور ناز و زخمى دلم شكسته مىشود\r\nمن از تبار آفتاب و آتش حرارتم * كجا دل هوائىام به خاك بسته مىشود ؟\r\nنمىتوان به سرزمين آفتاب پر كشيد * در اين زمان كه چشم روز ، زود خسته مىشود\r\nحضور سبز تو مرا اميد زنده ماندن است * و نامم از كلام گرم تو خجسته مىشود\r\nچه خوب درك مىكنى كه ريشه‌هاى جان من * بدون دستهاى عاشقت گسسته مىشود\r\nاگر تو لحظه‌اى به دشت عشق روى آورى * هزار لاله در مسير دسته‌دسته مىشود \r\n\r\nحالتى از صبحدم\r\n بىتو اينجا بوى غربت ، بوى غم دارد * بىتو اينجا راستى يك چيز كم دارد\r\nعشق ديگر واژه‌اى گنگ است و تكرارى * عشق ، حسّى از سكوت و درد و غم دارد\r\nمثنوىهاى بلندم را مكن تكرار * دفتر من شعرهاى تازه هم دارد\r\nعشق را هر شب گواهى مىدهد ، اى خوب * چشمها ، اين چشمهائى كه ورم دارد\r\nبوى مريم مىدهد دستان اعجازت * چشمهايت حالتى از صبحدم دارد\r\nاز همه دارائى دنيا مرا بس بود * او اگر مىگفت قدرى باورم دارد \r\n\r\nبالهاى خيبرى\r\n پشت سنگر ، سنگرى افتاده خون‌آلود * هر طرف دست و سرى افتاده خون‌آلود\r\nشيون از هر سو به گوش دشت مىپيچد * جا نماز ، انگشترى افتاده خون‌آلود \r\n\r\n","description":"","footnote":"","page_name":" 38 ","page_number":38},
  {"content":"\r\n\r\n دشت مىبالد از آواز كبوترها * تا به هر سو باورى افتاده خون‌آلود\r\nكفتر زخمى نگاهش را نمىبندد * تا نگاه ديگرى افتاده خون‌آلود\r\nآسمان ! ديگر نخواهى ديد اوجش را * بالهاى خيبرى افتاده خون‌آلود\r\nآه ! امشب بغض دارد چشمهاى دشت * هر طرف بال‌وپرى افتاده خون‌آلود \r\n\r\nدو پاى تشنه\r\n و دستهاى هميشه كه عاقبت خاليست * هميشه از جريان ملاطفت خاليست\r\nدو پاى تشنهء من زخم زخم مىگويد : * زبان جادهء عشق از ملايمت خاليست\r\nنشسته‌ايد كنار غزل . . . و اين پائين * فرشته ! چشم من از درك معرفت خاليست\r\nهنوز مانده كه با كوچ خود كنار آيم * رگ غرور من از نبض آخرت خاليست\r\nنشسته‌ايم كنار بلوغ و تنهائى * كنار سفره كه جاى غزل فقط . . . خاليست\r\nدوباره دختر كولى ! به ايل خود برگرد * كه جيب عاطفه با عرض معذرت خاليست ! \r\n\r\nسلام شب‌پره\r\n شب با صداى شب‌پره بيدار مىشويم * در لحظه‌هاى باكره بيدار مىشويم\r\nكابوس‌هايمان همه از جنس وحشت است * تا با سلام شب‌پره بيدار مىشويم\r\nصبح از ركود ثانيه‌ها خواب مىرويم * شب با هزار خاطره بيدار مىشويم\r\nما در حصار سنگى ديوارهاى سرد * با احتمال پنجره بيدار مىشويم\r\nدرد است ، نفرت است ، سكوت است ، وحشت است * وقتى كه در مخاطره بيدار مىشويم \r\n* * *\r\n خواب است از تبسّم و عرفان نگاهمان * تا پشت پرده كركره بيدار مىشويم \r\n\r\nجرأت خنجر\r\n اينجا كسى حرف مرا باور ندارد * وقتى شراب عشق من ساغر ندارد \r\n\r\n","description":"","footnote":"","page_name":" 39 ","page_number":39},
  {"content":"\r\n\r\n در سايه‌هاى مبهم ظلمت اسيريم * هرچند اين را هيچ‌كس باور ندارد\r\nدر دشتهاى دور مردى ساده مىزيست * گوئى در آنجا خانه‌اى ديگر ندارد\r\nجز انتظار لحظه‌هاى شرجى مرگ * دل آرزوى ديگرى در سر ندارد\r\nبايد به پشت تيرگى خنجر زد امّا * اين دستهايم جرأت خنجر ندارد \r\n\r\nقصه يك زخم\r\n اين جاده را بگير و برو زود مىرسى * تا كلبهء هميشه فراموش بىكسى\r\nاين شعر نيست قصّهء يك زخم كهنه است * يك روز عاشقانه به اين حرف مىرسى\r\nاين روزها اگرچه به آخر رسيده‌ام * مىخواندم ز دور صداى مقدّسى\r\nوقتش رسيده است كبوتر شوم شبى * پايان دهم به زندگى شوم كركسى\r\nشبهاى سرد ، بوى زمستان ، صداى رعد * اخطار مىدهند به گلهاى اطلسى\r\nدست مرا بگير كه راهى نمانده است * تا كلبهء هميشه فراموش بىكسى \r\n\r\nچراغى به رنگ زرد\r\n با كفش پاره ، صورت زخمى ، دو پاى زرد * يك شب تو هم بيا و به دنبال من بگرد\r\nمن در ميان قريه چراغم نشانه است ! * آن سوتر از هميشه ، چراغى به رنگ زرد\r\nقدرى تو هم براى نگاهم غزل ببار * تا حس كنى كه كوچ تو با چشم من چه كرد ؟\r\nاين روزها به سادگىام خنده مىكند * عكس تو سرد ، پنجره سرد ، آفتاب سرد\r\nروزى علاج‌هاى دروغين هزار بار * بستند دست و پاى مرا در ميان درد\r\nمن با طلوع حادثه‌اى جان سپرده‌ام * ديگر غروب عشق ! به دنبال من نگرد \r\n\r\nيك مثنوى\r\n هيچ اصلى مستقيمى در صراطم نيست * جز دو مصرع شعر ، آهى در بساطم نيست\r\nشاعرى از قوم دريائىترين‌هايم * عاشقى از خيل صحرائىترين‌هايم \r\n\r\n","description":"","footnote":"","page_name":" 40 ","page_number":40},
  {"content":"\r\n\r\n بىقرار لحظه‌هاى عاشقى هستم * وام‌دار نغمه‌هاى مشرقى هستم\r\nلهجه‌اى مىخواهم از ايجاز آكنده * روحى از بال‌وپر پرواز آكنده\r\nبىتو حتّى ماندنم يك روز دشوار است * از چه گويم ؟ وقت تنگ و حرف بسيار است\r\nجرأتى والاتر از پرواز مىخواهم * بنده‌ام امّا ز تو اعجاز مىخواهم\r\nشهر از آواز باد و برف سرشار است * چشمهاى شرجىام از حرف سرشار است\r\nفرصت ناليدنم از غصه و غم نيست * از چه گويم اى خدا اين حرفها كم نيست\r\nگرچه غافل ، گرچه كافر ، گرچه گمراهم * سينه‌اى روشن‌تر از آئينه مىخواهم\r\nصد هزاران راز دارد سينه ، محرم كو ؟ * زخمها بىطاقتم كرده است مرهم كو ؟\r\nباد از موسيقى پرواز لبريز است * دشت ! چوپان و نى و آواز لبريز است\r\nهيچ اصل مستقيمى در صراطم نيست * جز دو مصرع شعر آهى در بساطم نيست \r\n\r\nرباعى خرداد ( 1 )\r\n اى دوست ! پر از طراوتم كن امشب * در باغ دلت روايتم كن امشب\r\nاز عشق ، دلى شكسته دارم تنها * آن هم تو بگير و راحتم كن امشب \r\n\r\nرباعى شهريور ( 2 )\r\n برخيز دوباره آفتاب آوردم * يك‌مشت پر از دروغ ناب آوردم\r\nاز عشق اگر دلى پر از غم دارم * نه كوزه شكستم و نه آب آوردم \r\n\r\nرباعى شهريور ( 2 )\r\n بىفايده عمر خويش را فرسوديم * كس باورمان نبود امّا بوديم\r\nبىتابم و آهسته كلامى دارم : * ما يك‌شبه راه عشق را پيموديم \r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nرباعى شهريور ( 3 )\r\n در سينه غمى جز غم آن زيبا نيست * زيباتر از اين حادثه در دنيا نيست\r\nچشم و سر و دست و پا به دنبال تواند * دل نيز از اين قاعده مستثنى نيست \r\n\r\nبدون شرح\r\n خوابيده است ، روى مقوا و هيچ‌كس * در بىرمق‌ترين شب دنيا و هيچ‌كس\r\nمىآيد از كنار خيابان بدون شرح * مردى به‌سوى دختر زيبا و هيچ‌كس . . .\r\nخانم ! سلام مىشود آيا ببينمت ؟ * دور از نگاه مردم ، تنها و هيچ‌كس\r\nمنظورتان از اين سخن چرت‌وپرت چيست ؟ * آقا ! نشو مزاحم آقا ! و هيچ‌كس \r\n* * *\r\n فردا توقّف دوسه ماشين و دخترك * خانم : پياده ؟ ! آه بفرما ! و هيچ‌كس\r\nيك روز بعد صورت دختر كبود و زرد * آثار جرم بىسروپاها و هيچ‌كس\r\nشب ، پارك ، چند مست ، دو افغان و دخترى * دارد فقط خداى خودش را و هيچ‌كس \r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nمسرور ( 1366 - 1301 )\r\nابو القاسم مسرور ، فرزند حسن ، در سال 1301 هجرى شمسى در شهر همدان چشم به جهان گشود . تحصيلات ابتدايى را در دبستان شرافت زادگاهش به پايان رسانيد ، آن‌گاه به آموختن صرف و نحو و قواعد عروض نزد مرحوم حاج شيخ احمد نجومى ، نياى خود ، كه از اساتيد فقه و اصول بود و در علم نجوم دستى داشت ، پرداخت و چندى نيز در حوزهء علميّهء همدان به تحصيل علوم قديمه مشغول شد . ازآن‌پس به شغل آزاد روى آورد و پس از چند سال به استخدام جمعيّت شير و خورشيد سرخ ( هلال احمر ) درآمد و مشغول كار شد و سرانجام در دىماه سال 1366 چشم از جهان فروبست و در زادگاه خود مدفون گرديد .\r\nمسرور از نوجوانى به شعر و شاعرى پرداخت و اشعارش در مطبوعات تهران و همدان به چاپ مىرسيد و در ضمن سال‌ها عضويّت انجمن ادبى همدان را داشت و از محضر شاعر توانا و عارف وارسته ، مفتون همدانى ، كه داماد وى نيز بود ، كسب فيض كرد و با فنون شعر و رموز آن آشنايى يافت .\r\nمسرور شاعرى غزل‌سرا بود و در شعر طبعش بيشتر مايل به سبك هندى بود .\r\nنمونه‌هاى زير از نظم اوست :\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nدامن الوند\r\n در دامن الوند نگه كن همدان را * بين در همدان قدرت دادار جهان را\r\nخواهى نگرى تالى فردوس به عالم * در موسم خرداد وطن كن همدان را\r\nبر قلّهء الوند نظر كن كه چگونه * بگرفته در آغوش زمين را و زمان را\r\nآن كوه گرانى كه عيان كرده به گيتى * بر اهل خرد معنى اسرار نهان را\r\nاز قدمت آن هرچه ستاييم بسى نيست * يا آنكه بگوييم بوَد مام ، جهان را\r\nآن منظرهء رود كه از كوه روان است * يادآور « اصطخر » كند طبع روان را\r\nآن جلگهء سرسبز كه در دامن شهر است * از خاطره‌ها محو كند ياد جنان را\r\nآرى ، همدان است نه تبريز و صفاهان * شيراز كجا شوكت پاتخت مدان را\r\nصد حيف ! در اين شهر كهنسال نمودند * پابند محن ، مردم پاك همه‌دان را\r\nافسوس ! كه از مركزيان نيست يكى كاو * تشويق كند مردم دانشور آن را\r\nزين‌روست كه از حبس لحد عارف قزوين * نفرين كند و لعن همه دولتيان را\r\nمانند همان رند الف قَد ، كه به طغرل * افسانه نمودى به جهان تاج كيان را\r\nآن خالق اشعار دوبيتى كه نبيند * تا ختم جهان دهر چنين سوخته جان را\r\nدردا ! اسفا ! چون سَنَد « 1 » و چاهِ وصالش * بيند دگر اين ملك چنين سحر بيان را ؟\r\nافسوس ! كه اين شهر به‌جز مظهر و مفتون « 2 » * در خاك نموده‌ست بسى درّ گران را\r\nتا بر سر ما نيز چه آرند در اين ملك * اين قوم كه دادند ز كف گوهر و كان را\r\n« مسرور » اگر دهر نظرتنگ نمىبود * بر تارك افلاك نشاندى همدان را \r\n\r\nگرفتار دل\r\n هست عمرى كه منِ خسته در آزار دلم * عمر آخر شد و من باز گرفتار دلم \r\n\r\n\r\n","description":"","footnote":"\r\n( 1 ) - سند همدانى ، صاحب مثنوى « چاه وصال » و آثار ديگر ، جهت مزيد اطّلاع رجوع شود به كتاب « بزرگان و سخن‌سرايان همدان » تأليف مرحوم دكتر مهدى درخشان .\r\n( 2 ) - مظهر و مفتون دو تن از شاعران نامدار همدان بودند .\r\n","page_name":" 44 ","page_number":44},
  {"content":"\r\n\r\n به خدا نيست مرا شكوه كه داده‌ست جنون * دست در دست طبيعت پى آزار دلم\r\nدر همه عمر نديدم ، به خدا ، روز خوشى * آسمان گريه كند بر دل خونبار دلم\r\nيا همه كون و مكان رشتهء الفت دارد * نازنينى كه بود در پى آزار دلم\r\nگر تو اى دولت بيدار نيايى ، برسد * تا به سرحدّ جنون كار من و كار دلم\r\nنيست از كار جهانم هوس سود و زيان * تا نگاه تو بود گرمى بازار دلم\r\nگر به خاك قدمت گريه‌ام آسوده كند * لاله‌ها سر زند از گلشن و گلزار دلم\r\nنيست در جام جهان بادهء عشرت « مسرور » * منِ ديوانه ، عبث ، پيرو افكار دلم \r\n\r\nسال نكو\r\n طراوت از رخ آن گل‌عذار معلوم است * صفاى لاله و گل در بهار معلوم است\r\nبراى غارت دل‌هاى زار مىآيد * ز تركتازى آن شهسوار معلوم است\r\nمن و متاع محبّت رقيب و بوالهوسى * در اين ميانه خريدار يار معلوم است\r\nفريب شادى اين چند روز عمر مخور ! * از آنكه گردش ليل و نهار معلوم است\r\nبه غير سلطنت فقر آرزويم نيست * كه اين دوروزهء بىاعتبار معلوم است\r\nخداى ، خانهء عاشق ز بُن خراب كند * كه يار بر سر جور است و كار معلوم است\r\nمسلّم است به جانان نمىرسد « مسرور » * چرا كه سال نكو از بهار معلوم است \r\n\r\nفرياد از جهان\r\n رفتم ، ولى به خاطر ناشاد از جهان * جانم به لب رسيد ، كه فرياد از جهان\r\nبااين‌همه جفا كه از احباب ديده‌ام * ديگر دلم چگونه شود شاد از جهان\r\nرفتيم و در قلمرو هستى نديده‌ايم * آزادگى ز مردم آزاد از جهان\r\nتنها نه خاك غم به سرم كرد سرنوشت * عمرم تباه كرد و فرستاد از جهان\r\nچون كشتى شكسته به تاراج موج رفت * بود و نبودِ من همه بر باد از جهان\r\nشيرينى جهان ز جهان دست شستن است * خسرو نبرده لذّت فرهاد از جهان \r\n\r\n","description":"","footnote":"","page_name":" 45 ","page_number":45},
  {"content":"\r\n\r\n « مسرور » بلبلان همه از تنگى قفس * فرياد مىكنند كه فرياد از جهان \r\n\r\nافسانهء وجود\r\n با اشك چشم و خون دل ما نوشته‌اند * هرجا كه نام آن مه زيبا نوشته‌اند\r\nتاريخ عشق و شرح دل دردمند ما * با خطّ خوش به سينهء صحرا نوشته‌اند\r\nبا كار نيك زنده‌دلان نام خويش را * بر پيش طاق گنبد مينا نوشته‌اند\r\nدنيا به كس وفا نكند ، فكر باده كن * كاين نسخه از كتاب مسيحا نوشته‌اند\r\nمحنت‌كشان عشق به خلوت‌سراى خويش * تاريخ روزگار سراپا نوشته‌اند\r\n« مسرور » عارفان همه در راه زندگى * افسانهء وجود به دنيا نوشته‌اند \r\n\r\nدل غم‌ديده\r\n دل غم‌ديدهء من نيست كه تنها تنگ است * پيش صاحب‌نظران عرصهء دنيا تنگ است\r\nخاطرم هيچ‌گه از گردش و صحرا نگشود * دل كه آرام نشد ، دامن صحرا تنگ است\r\nطبع آزاده به من همّت ديگر داده‌ست * ور نه پهناى فلك بهر تماشا تنگ است \r\n\r\n","description":"","footnote":"","page_name":" 46 ","page_number":46},
  {"content":"\r\n\r\n فكر ميناى طرب كن كه به دوران حيات * ديدهء شور فلك چون لب مينا تنگ است\r\nهيچ‌كس در همهء عمر مرا شاد نديد * چون بيابان جنون بر دل بينا تنگ است\r\nگله از كج‌رَوى چرخ ندارم ، ور نه * چشم‌انداز دلم تا به ثريّا تنگ است\r\nفكر ديهيم شهى هيچ ندارد « مسرور » * كاين كلاهيست كه بهر سر دانا تنگ است \r\n\r\nزبان‌باز\r\n تو را كه چشم به اعمال اين و آن باز است * به هوش باش ، كه چشم جهانيان باز است\r\nمبند بر رخ عشاق خويشتن ، خوش نيست * درى كه بر رخِ از پير تا جوان باز است\r\nدر اين دوروزه پا در ركاب گل اى دل * به عيش كوش ، كه راه دى و خزان باز است\r\nغم جهان به دل من هجوم مىآرد * مدام سفرهء من بهر ميهمان باز است\r\nدلم به عشق تو و ، پند ناصحان در گوش * همان حكايت شاگرد ريسمان‌باز « 1 » است\r\nگره مزن به جبين ، درهم از زمانه مشو ! * كه راه آهِ سحر تا به آسمان باز است\r\nخداى ، كور كند چشم مردم ناپاك * در اين زمانه كه اندام گل‌رخان باز است\r\nچو غنچه مُهر خموشى به لب زند « مسرور » * ز بس‌كه آن بت نامهربان زبان‌باز است \r\n\r\nبه مناسبت ميلاد مسعود ( ولى عصر عج ) واسطهء فيض\r\n تا جلوه كند طلعت زيباى تو هر صبح * خورشيد درآيد به تماشاى تو هر صبح\r\nانجم همه گردندت چو خورشيد فروزان * بوسند اگر خاك كف پاى تو هر صبح \r\n\r\n\r\n","description":"","footnote":"\r\n( 1 ) - بندباز\r\n","page_name":" 47 ","page_number":47},
  {"content":"\r\n\r\n در باغ شود سرو گرفتار خجالت * گر جلوه كند قامت رعناى تو هر صبح\r\nاز خون شفق سرخ شود طلعت گيتى * چون سرخ كند چهره ز صهباى تو هر صبح\r\nبيدار شود بخت من از خواب سحرگاه * چون باز شود نرگس شهلاى تو هر صبح\r\nجان ، فرش ره خاك‌نشينان تو سازم * جايى كه بوَد منزل و مأواى تو هر صبح\r\nآنجا كه كند مظهر توحيد تجلّى * خورشيد بود قطره ز درياى تو هر صبح\r\nاى مهدى قائم ! كه قيام همه عالم * بسته به اشارات و به ايماى تو هر صبح\r\nاى خلق جهان ريزه‌خور خوان تو هر شب * صبحانه‌خور از منّ و ز سلواى تو هر صبح\r\nميكال بوَد خادم و دربان تو هر شب * جبريل بود بنده و لالاى تو هر صبح\r\nخوبان همگى مات سر و پاى تو هر شب * عشّاق همه مست تمنّاى تو هر صبح\r\nصد موسى دل در ره سيناى تو هر شب * صد عيسى جان تحت مداواى تو هر صبح\r\nبازآى ! كه عشّاق جهان منتظرانند * بر موكب و بر مقدم والاى تو هر صبح\r\nحقّ از سر زلف تو قسم خورده به « و اللّيل » * « و الشّمس » بوَد چهر مصفّاى تو هر صبح\r\nتو واسطهء فيضى ، ازآن‌رو شود آگاه * ز اعمال خلايق ، دل داناى تو هر صبح\r\nاى مهدى دجّال‌كُش ! از پرده برون آى * باز است به تو ديدهء بيناى تو هر صبح\r\nهر شب ز براى تو بود ليلة الأسرى * تنها نبوَد عرش مصلّاى تو هر صبح\r\nچشم همه عشّاق تو چون ديدهء « مسرور » * باز است ز رحمت به تولّاى تو هر صبح \r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nمسكين ( 1333 )\r\nحسين نعمتى در سال 1333 هجرى شمسى در اراك ديده به جهان گشود .\r\nهفت‌ساله بود كه پدر خود را از دست داد و سرپرستى او را پدربزرگش كه مردى مذهبى و پرهيزكار بود به عهده گرفت . ازاين‌روى از همان كودكى به فراگيرى قرآن و خواندن و نوشتن پرداخت و چون از هوش سرشارى برخوردار بود ، به فراگرفتن صرف و نحو همّت گماشت و مدّت پنج سال به تحصيل پرداخت و از اين رهگذر بر دانش خود افزود .\r\nنعمتى چون محيط اراك را براى شكوفايى استعداد خود كوچك مىديد ، به تهران رهسپار گرديد و به فراگيرى هنرهاى مستظرفه و يادگيرى صنايع دستى پرداخت ؛ به‌طورىكه امروز يكى از استادكاران صنايع دستى و ظريفه به شمار مىرود .\r\nنعمتى كه در شعر « مسكين » تخلّص مىكند ، از همان كودكى به شعر و ادب علاقه نشان داد و اوقاتش مصروف مطالعه و خواندن دواوين شعرا مىشد ؛ به‌خصوص به مطالعهء ديوان حافظ شوق وافرى از خود نشان مىداد . به تدريج قريحه سرودن شعر در او بيدار گشت و از هجده‌سالگى به سرودن شعر پرداخت ، امّا از سال 1357 به نظم شعر اهتمام ورزيد و به غزل‌سرايى رغبت بيشترى نشان داد .\r\nمسكين در تهران سكونت دارد و در انجمن ادبى ايران و انجمن ادبى خواجوى كرمانى و حوزهء هنرى سازمان تبليغات اسلامى عضويّت دارد .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nبىجواب\r\n امشب به بزم باده‌گساران شراب نيست * آواى چنگ زمزمه‌هاى رباب نيست\r\nباد خزان به سينهء گلزار مىوزد * بر پيكر لطيف شقايق گلاب نيست\r\nچشمان منتظر مژه برهم نمىزنند * در بارگاه عشق و جنون جاى خواب نيست\r\nما از خدا به غير وصالت نخواستيم * گويى دعاى خسته‌دلان مستجاب نيست\r\nسوسو نزد به شام دل ما ستاره‌اى * در بحر آرميدهء ما يك حباب نيست\r\nآسودگى دل از غم دنيا بريدن است * آيينه شد دلى كه در او اضطراب نيست\r\nامشب عبث به سوز و گدازيم همچو شمع * درديست درد عشق كز او اجتناب نيست\r\nما را ز عشق روى تو سرمست كرده‌اند * نَقلِ لب پياله و صهباى ناب نيست\r\n« مسكين » ز دشمنان خبرِ دوستان مپرس * جايى مكن سؤال كه هرگز جواب نيست \r\n\r\nتاراج عقل\r\n در كوى عشق عقل به تاراج مىبرند * از خسروان ملك جهان تاج مىبرند\r\nواماندگان و تشنه‌لبان كوير را * تا بىكران آبى امواج مىبرند\r\nبر دل‌شكستگان به حقارت نظر مكن * اينجا دل‌شكسته به معراج مىبرند\r\nعريان بدن به گوشهء عزلت نشسته‌ايم * تا بر قد رساى كه ديباج مىبرند\r\nما با طناب عادت خود تاب مىخوريم * وقتى ز دار ، پيكر حلّاج مىبرند\r\nتنها اميد ما به شفيعان محشر است * كاين راه را به كوثر موّاج مىبرند \r\n\r\nلاله به دوش\r\n مِهر تو باز مىكند ، مُهر لبان بسته را * عشق تو اوج مىدهد ، كبوتران خسته را\r\nپا ز من و بهانه‌اى ، شوق كبوترانه‌اى * با تو به عرش مىبرم ، بال‌وپر شكسته را \r\n\r\n","description":"","footnote":"","page_name":" 50 ","page_number":50},
  {"content":"\r\n\r\n مثل بهار بىغشم ، لاله به دوش مىكشم * تا تو به شانه مىبرى ، سنبل دسته‌دسته را\r\nبا تو مگر رها كنم ، زمزمه‌هاى كهنه را * ساز دل شكسته را ، تار ز هم گسسته را\r\nمصطبهء كلام تو ، واژهء التيام تو * شور شباب مىدهد ، شاعر پير و خسته را\r\nدر شب غربت دعا ، بارقه‌اى ز رحمتى * هم تو به خلسه مىبرى ، شاهد شب نشسته را\r\nبا تو تمام غنچه‌ها ، رنگ غزل گرفته‌اند * مِهر تو باز مىكند ، مُهر لبان بسته را \r\n\r\nمحبّت مادر\r\n صفاى سينه‌ات را دوست دارم * غم ديرينه‌ات را دوست دارم\r\nتو اى روشن‌ترين فصل محبّت ! * دل آينه‌ات را دوست دارم\r\nبه چشمان تو صد راز است پنهان * من اين گنجينه را دوست دارم\r\nاز آن شب‌هاى پرراز و نيازت * شب آدينه‌ات را دوست دارم\r\nبه آن پژمرده سيماى تو سوگند * به دستان ، پينه‌ات را دوست دارم\r\nحديث سادگىهاى تو زيباست * دل بىكينه‌ات را دوست دارم\r\nصفاى سينه‌ات را مىپرستم * غم ديرينه‌ات را دوست دارم \r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nمشتاق ( 1271 )\r\nميرزا حسينعلى مشتاق در سال 1271 هجرى شمسى در شهر سمنان از مادر زاد و در اين شهر دانش‌هاى مقدماتى متداوله زمان فراگرفت ، ازآن‌پس به كار آزاد پرداخت و به شغل علّافى اشتغال ورزيد امّا در اين پيشه نپائيد چون در هنر خط و خوشنويسى مهارت داشت به دستگاه حكومتى سمنان راه يافت و به عنوان منشى در ديوان‌خانه مشغول كار شد .\r\nمشتاق علاوه بر هنر خوشنويسى كه به سرحد كمال رسانده بود و در نوشتن خطوط نستعليق و نسخ و شكسته مهارت و استادى كامل داشت در شعر و شاعرى نيز از استعداد و قريحهء سرشارى برخوردار بود و با اينكه ديوان شعر مستقلى از او بجا نمانده امّا همين مقدار كه موجود است نمايانگر توانائى او بر نظم شعر مىباشد .\r\nنوح شاعر نيكوپرداز و فاضل پژوهشگر دربارهء مشتاق مىگويد : « هرگز در فكر اين نبود كه ديوانى از اشعار خود ترتيب دهد به همين دليل بعد از مرگ او اشعارش به غارت رفت و حتى يكى از شاعرنمايان مقدارى از آنها را با عوض كردن تخلّص به نام خود انتشار داد بااين‌همه آن مقدار از اشعار كه نزد فرزندش باقى مانده براى معرفى او كافى است . »\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nنيروى قرب\r\n تارها شد از كفم گيسوى تو * شد تنم چون تارهاى موى تو\r\nروزم از حسرت ، سيه مويم سپيد * كرد مشكين موى و سيمين روى تو\r\nقبلهء مسجود عامى كعبه است * كعبهء مقصود عارف كوى تو\r\nماه را با صورتت نسبت خطاست * مهر را با طلعت نيكوى تو\r\nكى بدخشان چو لبت پرورده لعل * يا صدف چون رشتهء لؤلوى تو\r\nبدر ، هم از شرم رويت در سپهر * شد هلال امّا نشد ابروى تو\r\nخلد و فردوس و ارم بىقدر ماند * با همايون روضهء مينوى تو\r\nهمچو گل صد چاك سازم پيرهن * هر نفس كز باد يابم بوى تو\r\nچشم مستت خون عشاقان بريخت « 1 » * لوحش للَّه نرگس جادوى تو\r\nاى خوش آن ساعت كه از نيروى قرب * بود جايم همچو گل پهلوى تو \r\n\r\nگريه و خنده\r\n مدام چشم من و لعل يار گريد و خندد * چو ابر و رعد كه در نوبهار گريد و خندد\r\nسبو به ميكده و جام باده در كف ساقى * به روزگار من و عيش يار گريد و خندد\r\nز سوز عشق شكر خنده شاهدان پريوش * روان به پيكر من ، شمع‌وار گريد و خندد\r\nز من بجو غم مجنون و شادمانى ليلى * چو سيب و نار كه بر شاخسار گريد و خندد\r\nصبا ز يوسف مصرى شميم وصل بياور * كه پير كنعان بىاختيار گريد و خندد\r\nسپند خال ، به طرف جمال يار ، تو گوئى * همان خجسته خليل است و نار ، گريد و خندد\r\nز نامرادى فرهاد و كامرانى خسرو * هزار قرن دگر روزگار گريد و خندد\r\nشب فراق به ويران و صبح وصل ، بگلشن * چو جغد و بلبل ، دل زار ، زار گريد و خندد\r\nهميشه ديده « مشتاق » و نوك غمزه خوبان * چنان كه رستم و اسفنديار گريد و خندد \r\n\r\n\r\n","description":"","footnote":"\r\n( 1 ) - عشاق خود جمع است . عشاقان صحيح نيست شايد از جهت ضرورت شعر باشد .\r\n","page_name":" 53 ","page_number":53},
  {"content":"\r\n\r\n\r\nتوشه و زاد\r\n نگار پرده‌درم تا ز چهره پرده گشاد * هزار جان مقدس به خاك چهره نهاد\r\nيقين كه خاك وى از آب رحمتست عجين * كه از شمايل وى جان مستمندان شاد\r\nچو شانه مشك‌فشان شد ز جعد گيسويش * صبا ز شرم به پيراست طرّهء شمشاد\r\nمن آن ستم كه كشيدم ز تيغ ابرويش * خداى را نكشيدم ز خنجر فولاد\r\nبگفتمش به رخ آتشت فروزد ؟ گفت : * همان‌كه در جگرت صد هزار داغ نهاد\r\nهوس نبود مرا پيشه عاشقى ، گيرم * ولى چه چاره ، كند عارض تو عشق ايجاب\r\nبه صبح روى تو سوگند و شام گيسويت * كه شد ز هجر تو بنياد صبر بىبنياد\r\nز جاى خيز و قيامت نما از آن قامت * كه برده جلوهء سرو و صنوبرم از ياد\r\nمن از تو جور ندانم گرم كشى در خون * من از تو دور نگردم گرم كنى آزاد\r\nدل مرا هوس بوسه‌ايست از لب تو * كه بوسهء لب تو روح راست توشه و زاد \r\n\r\nنغمه‌ساز « 1 »\r\n يارم طراز بزم ، به ناز از حجاز كرد * معجون جان ز حقهء ياقوت ساز كرد\r\nدل از مخالفان مجاز ، از نوا ، ربود * جان عراقيان همه ، سوز و گداز كرد\r\nچون پرده از قرائى محمود بركشيد * محمود را دوباره اسير اياز كرد\r\nآشوب كرد شهرى و پرفتنه روزگار * تا يك گره ز طرّه ماهور باز كرد\r\nز آهنگ شور ، شور نشد او فكند باز * شيرين مذاق عالمى از شاه‌باز كرد\r\nبر بارهء حصار همايون چو ، برپريد * با مرغ دل حكايت چنگال باز كرد\r\nبيدادگر ز كابل و كشمير چون گذشت * بهمن‌صفت به زابل جان تركتاز كرد\r\nدر چارگاه طبع من ، از شش‌جهت نشاط * افزوده تا لبش ز حسين كشف راز كرد\r\nاز دشت هول‌خيز خيالم به راه راست * كرد از جدى هدايت و باز احتراز كرد \r\n\r\n\r\n","description":"","footnote":"\r\n( 1 ) - در اين غزل از تمام دستگاههاى موسيقى ايرانى ياد كرده است .\r\n","page_name":" 54 ","page_number":54},
  {"content":"\r\n\r\n گه دست زد به گنج فريدون به غنج و ناز * گه ز التذاد شير و شكر امتياز كرد\r\nغزّال را چو برد بخارا ز بو سليك * عشاق را حقيقت هستى مجاز كرد\r\nارواح را افاضهء روح جديد شد * بر مثنوى چو باز لب دلنواز كرد\r\nراك آن‌چنان سرود ، كه ارباب ذوق را * گفتى نسيم طوبى و خلد ، اهتزاز كرد\r\nهر شعرى از مقامى و هر بيتى از بيات * تا بامداد از اول شامم نياز كرد\r\nدر زير و بم به گوشه و نيش هزار نوش * بر كام اهل دل ، ز لب نغمه‌ساز كرد\r\nدستان‌سراى شد چو به گلزار شوشترى * « مشتاق » را به شش‌در غم پاكباز كرد \r\n\r\nدر طريق عشق\r\n ماه من اگر ، از محاق زلف ، فرق مهر را ، افسرى كند * مهر و ماه از او ، معجرى شود ، تير و زهره‌اش ، چاكرى كند\r\nبا جمال حور ، با رخ پرى ، از پرى ، و حور ، كرده دلبرى * حاش للّه از ، سحر سامرى ، پيش چشم او ساحرى كند\r\nديده از رخش ، شد بلا بدل ، دل ز نرگسش مانده پا به گل * غمزه‌اش بپاداش اين عمل ، كاش هر دو را ، خنجرى كند\r\nابرويش برد ، از كف آبرو ، طرّه‌اش عبير ، غنچه مشك‌بو * از تبسّمى كام آرزو ، شيخ و شاب را شكرى كند\r\nسرو كشمرى ، از قدش خجل ، سنبلش بلا ، نرگسش اجل * ز آتشين عذار ، آن بت چگل ، بس خليل خويش ، آذرى كند\r\nلاله از رخش ، داغ دل بباغ ، بزم انس را ، چهره‌اش چراغ * چون به كف نهد ، از صفا اياغ ، قطب ذوق را محورى كند\r\nزد چو تاب مى بر ، رخش عرق ، گوهرى نمود ، گلبنى ورق * از جمال آن نازنين وثق ، خوى در آفتاب اخترى كند \r\n\r\n","description":"","footnote":"","page_name":" 55 ","page_number":55},
  {"content":"\r\n\r\n از جفاى آن ، شاه شاهدان ، ناخداى صبر ، گشته ناتوان * كشتى غمش ، در محيط جان ، تا صبح حشر ، لنگرى كند\r\nتو نديده‌اى تركتاز عشق ، تو نگشته‌اى ، جانگداز عشق * هركجا نشست ، شاه‌باز عشق ، جبرئيل عقل ، شهپرى كند\r\nمن برى ز خويشتن ، گشتمى و كيش ، مايل صنم طالب كشش * گو ، بشيخ شهر ، آن به چهره بيش ، قصهء مرا مشترى كند\r\nدر جهاد نفس هركه پايدار ، در طريق عشق هركه بردبار * وانكه بهر يار سر نهد بدار ، بر سران عشق سرورى كند\r\nگو تخلّصم زين غزل ميا ، بزم شه كجا درخور گدا * مويش ار شود ، در كفم رها ، طبع من مدام شاعرى كند \r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nمصباح ( 1352 )\r\nعليرضا سامعى كه در شعر از تخلّص مصباح استفاده مىكند در سال 1352 در شهر خور از توابع استان سمنان تولّد يافت . پدرش حاج حسن سامعى متخلّص به « حقير » نيز از قريحهء شاعرى برخوردار است .\r\nعليرضا سامعى تحصيلات خود را قسمتى در زادگاهش و بخشى را در اردكان به پايان رسانيد و از دانشگاه پيام نور مدرك كارشناسى حسابدارى دريافت كرد .\r\nسامعى از سال 1342 از زادگاهش به اردكان مهاجرت كرد و در اين شهر رحل اقامت افكند و در حال حاضر در بانك ملّى اين شهر به كار اشتغال دارد .\r\nسامعى از آغاز 1370 به سرودن شعر پرداخت و در انجمن‌هاى ادبى شهر اردكان شركت جست و از اعضاى برجسته انجمن‌ها بهره‌مند گرديد در سال 1381 دو مجموعهء شعر به نام « عاشقانه‌ها » چند نمونه از اشعارش به چاپ رسيد .\r\n\r\nآفتاب مهربانى\r\n در اين شبهاى تنهائى نمىگيرى سراغم را * چرا مهتاب من ديگر نيفروزى چراغم را\r\nبهار خاطراتم بودى و رفتى از اين بستان * بيا اكنون تماشا كن خزان زرد باغم را\r\nچه شبها تا سحر با ياد چشمان تو بيدارم * و با رؤياى خود هر شب نمائى تازه داغم را\r\nبتاب اى آفتاب مهربانى بر دل سردم * كه طوفانى به هم پيچيده امشب باغ و راغم را \r\n\r\n","description":"","footnote":"","page_name":" 57 ","page_number":57},
  {"content":"\r\n\r\n مرا سرخوش نمىدارى غمم افزون مكن ديگر * به جامم مى نمىريزى دگر مشكن اياغم را\r\nتو كه با چشم شهلايت جهانى شاد مىدارى * پسنديدى براى اين دل تنها چرا ، غم را\r\nچنين شد نغمهء « مصباح » هر شب با دل غمگين * در اين شبهاى تنهايى نمىگيرى سراغم را \r\n\r\nقنارى غمگين\r\n شايد دگر ترانهء من شاعرانه نيست * حرفم براى صحبت دل عاشقانه نيست\r\nعمريست يك قنارى غمگين و خسته‌ام * ما را به غير كنج قفس آشيانه نيست\r\nدستم بگير و ميوهء جانى دوباره بخش * نخل اميد زندگيم را جوانه نيست\r\nخواهم غزل سرود به آئين عاشقى * امّا دريغ شمع دلم را زبانه نيست\r\nاندوه و درد ، تُنگ دلم را شكسته است * آه از درون سينهء من بىبهانه نيست \r\n\r\nسوداهاى رؤيائى\r\n من امشب گوشهء ميخانه‌ام امّا پريشانم * كنار باده و پيمانه‌ام امّا پريشانم\r\nسرم بر شانهء يار است و دل در تاب‌وتب پيچد * چو گيسو زيردست شانه‌ام امّا پريشانم\r\nدلم از حسرت ديدار او آرام كى گيرد * به گرد شمع او پروانه‌ام امّا پريشانم \r\n\r\n","description":"","footnote":"","page_name":" 58 ","page_number":58},
  {"content":"\r\n\r\n چه جاى شادى و وجد است چون تن خسته‌جانى را * به درياى غمت دردانه‌ام امّا پريشانم\r\nپرستو با همه آوارگى پر مىكشد هردم * و من در شه‌نشين خانه‌ام امّا پريشانم\r\nنباشد خلوتم خالى ز سوداهاى رؤيائى * چو بلبل ساكن گلخانه‌ام امّا پريشانم\r\nچو مرغ بسملى « مصباح » بنگر حال و روزم را * كه خود فارغ ز آب و دانه‌ام امّا پريشانم \r\n\r\nبوسه به نارنگ\r\n « امشب يكى به خانهء من زنگ مىزند « 1 » » * او زنگ خانه را به صد آهنگ مىزند\r\nتا دست يأس و دلهره كوتاه سازد او * چنگ اميد را به دل تنگ مىزند\r\nهمچون سحر سياهى شبهاى غصّه را * با نقش سبز خاطره‌ها رنگ مىزند\r\nدر انتظار خندهء لبهاى مرده است * كاين دل چو برف بوسه به نارنگ مىزند\r\nفرزند بىمروت ياران بىوفاست * طفلى كه بر قنارى من سنگ مىزند\r\nاز جمله شعرهاى تر عاشقانه است * « مصباح » اين غزل به دلم چنگ مىزند\r\nفصل شكوفه يا كه غزلهاى تازه است * كامشب يكى به خانهء من زنگ مىزند \r\n\r\nغنچه‌هاى پژمرده\r\n يك شبى بودم بسى افسرده‌دل * غنچه‌هاى باغ جان پژمرده بود\r\nكوچه‌ها تاريك ، سرما همچو شب * دامنش را بر جهان گسترده بود\r\nپيرمردى زار و غمگين گوشه‌اى * خامش و پژمرده و افسرده بود\r\nبا خودم گفتم كه او بىخانه است * همنشين و ياورى سرخورده بود \r\n\r\n\r\n","description":"","footnote":"\r\n( 1 ) - وامى از مسعود سلاجقه .\r\n","page_name":" 59 ","page_number":59},
  {"content":"\r\n\r\n خواستم تا دست او گيرم به دست * پيرمرد امّا ز سرما مرده بود \r\n\r\nپيراهنى از سپيده‌دم\r\n يك دسته‌گلى ز صبحدم داشت * گلهاى بهار در قدم داشت\r\nمىآمد و در دل سياهى * پيراهنى از سپيده‌دم داشت\r\nدل سوخت به شعله‌هاى سودا * در سر چو هواى بيش و كم داشت\r\nمنعم ز لقاى خويش مىكرد * هرچند عطاى دم‌به‌دم داشت\r\nدر منظر خلق بس جفا كرد * پنهانى اگرچه او كرم داشت\r\nآن ابر سياه دردافزا * از مرگ ستاره‌اى چه غم داشت\r\nاين طبع لطيف و ذوق سرشار * « مصباح » ز يار محترم داشت \r\n\r\nمادر\r\n اى مادر اى ترانهء زيباى زندگى * اى بهترين ستارهء شبهاى زندگى\r\nدر پاى گاهوارهء طفلت نشسته‌اى * بيدار مانده در شب يلداى زندگى\r\nبودى تو در بهار دل‌انگيز خاطرات * عنوان سبز دفتر انشاى زندگى\r\nدستت گره‌گشاى همه مشكلات بود * سربسته ماند بىتو معماى زندگى\r\nبودى انيس و همدم تنهائىام ولى * شد تيره بعد مرگ تو فرداى زندگى\r\n« مصباح » در فراق تو از ديده خون دل * افشاند بس به ياد تو در پاى زندگى\r\nبعد از تو شعرها و غزلها نثار توست * اى مادر اى ترانهء زيباى زندگى \r\n\r\nعصر انتظار\r\n مهدى فاطمه اى مهر فروزان زمان * اى بسوى تو همه ديدهء عالم نگران\r\nتا به كى حسرت ديدار تو را بايد خورد * تا به كى مصلحت اينست بمانى پنهان\r\nاز پس پردهء غيبت به درآ ، اى مه حق * تا كه از پرده درآيند ز نورت دگران \r\n\r\n","description":"","footnote":"","page_name":" 60 ","page_number":60},
  {"content":"\r\n\r\n پسر فاطمه اين لحظهء مرگ است و وداع * به اميدم كه شوى بلكه تو يك روز عيان\r\nاى تو خورشيد امامت ز ره لطف بگير * دست اين ذرّه كه گرديده بسوى تو روان\r\nورد « مصباح » به يادت سخن حافظ بود * « يا رب آن آهوى مشكين به ختن باز رسان » \r\n\r\nحضور عاطفه\r\n كاش مىشد در كمند يار بود * نقطه‌سان در گردش پرگار بود\r\nكاش دل‌هاى پريشان از خيال * از حضور عاطفه سرشار بود\r\nكاش مىشد از ره صدق و خلوص * آشناى عالم اسرار بود\r\nدل ز غربت خسته گشته كاشكى * لحظه‌هامان لحظهء ديدار بود\r\nياد باد آن ياورى كز روى لطف * بر دل غمگين ما غمخوار بود\r\nدل ز كف داد و سرش بر دار رفت * هركه چون ما عاشق دلدار بود\r\nكاشكى « مصباح » با بار گناه * در جنان محشور با ابرار بود \r\n\r\nشمع دل‌افروز\r\n دبيران همچو كوه استوارند * ز آگاهى حليم و بردبارند\r\nز فضل و دانش و درك و فتوت * تو گوئى مظهر پروردگارند\r\nز قيد جهل و بدبختى و ظلمت * رهائى بشر اميدوارند\r\nنهاده در طبق اعمال خود را * خليل‌آسا مهيا سوى نارند\r\nهمىسوزند چون شمع دل‌افروز * چراغ پرفروغ شمع تارند\r\nبه ملك فضل آنها ناخدايند * به بحر علم درّ شاهوارند\r\nپى تأييد آنها سامعى گفت * كه آنان بلبلان شاخسارند \r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nبه همسرم من تو را دارم دوست\r\n مىرود دهكده‌اى امّا دور * جاى سرسبز مكانى پرشور\r\nكلبه‌اى خشت و گلى مىسازم * پيش يك صخره يك جوى روان\r\nكه پر از ماهى قرمز باشد * توش يك باغ گل سرخ قشنگ\r\nدورتادور درختان بلند * نخل خرما و يكى سرو بلند\r\nگل ابريشم و گلهاى دگر * مهر باشد و عطوفت آنجا\r\nشاخهء سبز رفاقت رقصد * غزل و شعر و نجابت جوشد\r\nگل خوشبوى صداقت خندد * محفل شعر و يكى طبع روان\r\nغزلى را همگى بسرايند * اوّلين بيت\r\nغزل اين باشد * من تو را مىخواهم\r\nمن تو را دارم * دوست \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nمصدّق ( 1335 )\r\nامير على مصدّق ملقّب به « لسان آفتاب » ، فرزند احمد ، در دوم فروردين سال 1335 شمسى در تهران از مادر زاد . هفت‌ساله بود كه به اتّفاق خانواده به تبريز رفت و مدّت هشت سال در اين شهر اقامت گزيد و تحصيلات ابتدايى و بخشى از دورهء متوسّطه را در آنجا به پايان رسانيد . در سال 1350 به تهران مهاجرت كرد و تحصيل دبيرستان را هم‌زمان با كتاب جامع المقدمات پى گرفت و در رشتهء رياضى ديپلم اخذ كرد و در رشتهء كارشناسى مديريّت از دانشگاه آزاد فارغ التّحصيل شد .\r\nمصدّق از ده‌سالگى به سرودن شعر پرداخت و در آغاز مثنوى مىسرود و در چهارده‌سالگى با رباعيّات خيّام آشنا شد و رباعىسرا گرديد و در هفده‌سالگى به سرودن غزل طبع‌آزمايى كرد و در ميان اساتيد شعر متقدّم به آثار سعدى و حافظ دلبستگى يافت و از ميان شعراى معاصر به استاد شهريار و هوشنگ ابتهاج علاقهء خاصّى پيدا كرد .\r\nمصدّق چندين سال عضو شوراى شعر حوزهء هنرى سازمان تبليغات اسلامى بود ، امّا در سال 1374 به عللى از آن سازمان بريد و در سال 1377 به جمع شوراى شعر جوان مركز صدا و سيما پيوست و در ضمن مسئوليّت صفحهء ادب و هنر كيهان را عهده‌دار گرديد .\r\nمصدّق در بيست و هفت‌سالگى مدير كاروان حج شد و دوازده حج بجاى آورد و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nعمره و سفرهايى به سوريّه و نيز يك سفر به جمهورى آذربايجان داشت و با شاعران و موسيقىدانان و نويسندگان آن ديار آشنايى يافت .\r\nمصدّق ديدگاه خود را دربارهء بعضى از قالبهاى شعر پارسى چنين مىگويد :\r\n « قصيده » مقصدش دنيا و آزه * « غزل » در بند گيسوى درازه\r\n« دوبيتى » را بنازم با « رباعى » * حديث كوته سوز و گدازه \r\nنمونه‌هاى زير از نظم اوست :\r\n\r\nحسن عمل\r\n اين غزالان كه ز من قول و غزل مىخواهند * سينه را شعله‌ور از لطف ازل مىخواهند\r\nاز من خاكى ناچيز ، خدايا چه كنم ؟ * رندى « خواجه » و يا « شيخ اجل » مىخواهند\r\nهرچه مىگويمشان : دست ز من برداريد ! * باز با اين‌همه با جنگ و جدل مىخواهند\r\nسينه را صاف چو از لطف ازل مىيابند * روسياهى به دغل‌باز و دغل مىخواهند\r\nشعرهاى همه ناب است ، نمىدانم ، ليك * از چه از دفتر من قول و غزل مىخواهند\r\nگفت از آن گوشه يكى شوخ « مصدّق » چه كند ؟ * سير گشتند ز دوشاب و ، عسل مىخواهند\r\nگفتمش : ساكت و خاموش ! كه در روز شمار * زين همه قول و غزل ، حُسن عمل مىخواهند \r\n\r\nحرف و عمل\r\n ما حرف مىزنيم و عمل نيز مىكنيم * دورى ز دور و اهل دغل نيز مىكنيم\r\nبر ما بگو كه جُرم نويسند باك نيست * گُل را كه بو كنيم ، بغل نيز مىكنيم\r\nطبعم ترانه‌ساز و رباعىسُراست ، ليك * صيد غزال‌ها به غزل نيز مىكنيم\r\nگفتا : « مصدّق » از لب شيرين سخن بگو * گفتم : حديث قند و عسل نيز مىكنيم\r\nهرچند ارادتيست مرا با تو « حافظا » * كُرنش به پيش « شيخ اجل » نيز مىكنيم\r\nگلگشت با تو باشد اگر « شهريار » شعر * سير و سفر به كوه و كُتل نيز مىكنيم \r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nبه ياد تو\r\n هرآنچه كه دارم ، به پاى تو ريزم * به ياد تو خوابم ، به ياد تو خيزم\r\nنه فرصت امروز نه مهلت فردا * نه مانده گريزم ، نه پاى گريزم\r\nنه طاقت دورى ، نه بىتو صبورى * نه با دل مسكين ، توانِ ستيزم\r\nرضا برضائك ، رضا بقضائك * اگرچه بسوزى ، به آتش تيزم\r\nچو غرق گناهم ، چو نامه سياهم * چرا به نگاهم ، ستاره نبيزم\r\nز خواهش نفسم ، ز طالع نحسم * چنين‌كه به حبسم ، كجا بگريزم ؟ !\r\nز لطف تو باشد به مصر غزل‌ها * چو يوسف كنعان ، اگر كه عزيزم \r\n\r\nعرضهء مختصر\r\n سينه پُردرد و ملال است ، چه پنهان از تو * دولتم رو به زوال است ، چه پنهان از تو\r\nخوردن باده حرام است ، ولى خوردن خون * سخت در سوق حلال است ، چه پنهان از تو\r\nخون مَردم سر بازار بريزند و كسى * نيست پُرسد چه قتال است ؟ چه پنهان از تو\r\nقامت از بار گرانى شده خم مردم را * قدّ ما نيز هلال است ، چه پنهان از تو\r\nبين مسكين و غنى فاصله بىحدّ شده است * جان ما جاى سؤال است ، چه پنهان از تو\r\nاين نه قيل است و نه قال است ، خدا مىداند * مختصر عرضهء حال است ، چه پنهان از تو\r\nقفل بر لب مزنيدم ، كه كليد در صبح * بانگ تكبير بلال است ، چه پنهان از تو \r\n\r\nبعد برو !\r\n باش لبخند تو تكثير شود ، بعد برو ! * آيهء چشم تو تفسير شود ، بعد برو !\r\nتو كه دير آمده‌اى - زود مرو - صبر بكن * دلم از ديدن تو سير شود ، بعد برو !\r\nباز كن سلسلهء زلف خم اندر خم را * دل ديوانه به زنجير شود ، بعد برو !\r\nعشق ما گرچه مجازيست ، ولى صبر بكن * اين حقيقت چو اساطير شود ، بعد برو !\r\nعقل در محكمهء عشق چه بىتدبير است * بگذاريد كه تعزير شود ، بعد برو ! \r\n\r\n","description":"","footnote":"","page_name":" 65 ","page_number":65},
  {"content":"\r\n\r\n اى « مصدّق » بنشين ، تازه ز راه آمده‌اى * شعلهء شعر تو شمشير شود ، بعد برو ! \r\n\r\nچشم تو\r\n چشم تو آفتاب را زير سؤال مىبرد * نرگس مست خواب را زير سؤال مىبرد\r\nروى تو را نگويمش ماه ، از آنكه روى تو * جلوهء ماهتاب را زير سؤال مىبرد\r\nناله نمىكنم چو نى ، يا نكنم هواى مى * ز آنكه لبت شراب را زير سؤال مىبرد\r\nگردش چشم مست تو ، باده‌خور الَست تو * فرقهء انشعاب را زير سؤال مىبرد\r\nبيهُده روسيه مكن ، روى سپيد نامه را * ز آنكه قلم كتاب را زير سؤال مىبرد\r\nحرف تو آسمانى ار نيست « مصدّق » ازچه‌رو ؟ * نظم تو شعر ناب را زير سؤال مىبرد\r\nشهد و شكر به جاى خود شعر و ترانه‌هاى تو * شاعر خشكناب را زير سؤال مىبرد \r\n\r\nسر كوى محبّت\r\n سر كوى محبت مِىفروشم * غم عشق تو را لاجرعه نوشم\r\nمرا با كينه و نفرت چه كارى ؟ * محبّت مىخرم ، دل مىفروشم\r\nاگر دشمن به آزارم بكوشد * به عشق دوست از وى چشم پوشم\r\nمن آنم ريشه دارم در فضائل * به نفى غير و اثباتم نكوشم\r\nنه از دشمن به سينه كينه دارم * نه از ياران جانى در خروشم\r\nچو شمعم شعله بر سر ديده گريان * زبانه بر زبان ، امّا خموشم \r\n\r\nخريدار بلا\r\n دل عاشق خريدار بلايه * گرفتار و اسير و مبتلايه\r\nخوشا روزى ببينم كربلايت * اگرچه هر زمينى كربلايه \r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nسرود خونين\r\n بشنو ز لبم سرود خونين حسين * در خون بنگر فرود خونين حسين\r\nهرچند فروديست ، فرازيست ، ولى * بر چوبهء نى صعود خونين حسين \r\n\r\nسخن كوتاه\r\n عمرى بگذشت لفظبازى كرديم * در شرح غمش قافيه‌سازى كرديم\r\nشد لاله شد ، ما ولى چون سوسن * كوتاه سخن ، زبان‌درازى كرديم \r\n\r\nعاقلان مجنون\r\n در كوى نگار عاقلان مجنونند * در مسلخ عشق عاشقان در خونند\r\nچون وصف كنم عاشقانش چونند ؟ * از دايرهء عقل همه بيرونند \r\n\r\nخونبها\r\n در راه تو پا نمىشود هرگز سست * عهديست كه بسته‌ايم از روز نخست\r\nگفتى كه هرآن‌كه عاشقم شد بكُشم * اينك تو بكش ، كه خون‌بهايم با توست \r\n\r\nفارسان و الفجر\r\n بر سينهء شب تيغ فلق خواهد خورد * بر حنجر كفر ، تير حقّ خواهد خورد\r\nسوگند به فارسان و الفجر ، آخر * تاريخ به دست ما ورق خواهد خورد \r\n\r\nدر خلوت انس\r\n در خلوت انس ، گوشه‌اى ما را بس * از خرمن عشق ، خوشه‌اى ما را بس\r\nروزى كه همه بار سفر مىبندند * از لطف تو ، راه‌توشه‌اى ما را بس \r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nبىفاصله\r\n آيا چه شود كه اين‌چنين فرض كنيم * بال‌وپرى از فرشته‌ها قرض كنيم\r\nآهسته به خلوتت درآييم ، آن‌گاه * بىفاصله حرف خويش را عرض كنيم \r\n\r\nباشد ، باشد\r\n خواهى در وصل بسته باشد ، باشد * يا اين دل خفته ، خفته باشد ، باشد\r\nگفتى كه دل‌شكسته را دارى دوست * خواهى دل من شكسته باشد ، باشد \r\n\r\nدُردنوشان درد\r\n ماييم ز دَرد ، دُردنوشانى چند * در حلقهء تو حلقه‌به‌گوشانى چند\r\nما را سر كوى عشق ، سامانى ده * ماييم و تنى خانه به دوشانى چند \r\n\r\nقربانى\r\n در موج حوادث زمان گم شده‌ايم * محتاج به يك غنچه تبسّم شده‌ايم\r\nدرماندگى ما بنگر تا به كجاست * قربانى يك خوشهء گندم شده‌ايم \r\n\r\nاى مايهء شور\r\n اى مايهء شور و طرب‌انگيزى من * تا كى بندى كمر به خونريزى من\r\nمىگويم و فاش تا بدانند همه * من مولوىام ، تو شمس تبريزى من \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nمصلح ( 1153 - 1273 )\r\nابو القاسم نورى ، فرزند مصلح ، كه نام پدر خود را تخلّص شعرى قرار داده است ، در سال 1273 هجرى شمسى در شهرستان تويسركان از مادر زاد . جدّ اعلاى او از علماى معروف اواخر دوران صفويّه بوده است .\r\nنورى علوم ادبيّه و عربيّه را از افاضل تويسركان فراگرفت ؛ صرف و نحو را نزد حاج شيخ قاسم رفيعى و حجت الاسلام شيخ محمّد سبزوارى ، فقه و اصول را از محضر سيّد على آقا بالجه و رياضى را نزد فريدون خان كرمانشاهى آموخت .\r\nحاج ابو القاسم نورى همواره در كارهاى خير پيشگام بود و در تعمير مدرسهء علميّه معروف به مدرسهء شيخ عليخانى همّت گماشت و با اجازه آيت‌اللّه بروجردى و كمك‌هاى مردمى نسبت به تعمير مدرسه اقدام كرد و در تأسيس و تشكيل كتابخانهء همان مدرسه گام برداشت و در تأسيس و تعمير حمّام و مسجد و غسّالخانه نيز همّت گماشت .\r\nمصلح از قريحه و استعداد شاعرى برخوردار بود و در ساختن مادّه تاريخ نيز توانايى كامل داشت . آثارش در سال‌هاى قبل در برخى از مجلّات دينى به چاپ رسيده است . ديوان اشعارش هنوز طبع و نشر نگرديده و سرانجام در سال 1353 در هشتاد و دوسالگى چشم از جهان فروبست و در زادگاهش مدفون گرديد .\r\nنمونه‌هاى زير از نظم اوست :\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nتضمين غزلى از محيط قمى مولوديّه در مدح حضرت ولى عصر ( عج )\r\n اى حق‌ّطلبان گوش نماييد به گفتار * اى نيك‌دلان مىرسدم رايح دلدار\r\nصاحب‌نظران گشته ظهور شه غمخوار * « اى منتظران مژده كه آمد گه ديدار\r\nبر بام برآييد شده ماه پديدار » * جان بر تن و قوّت به دل و باصره آمد\r\nاز پرده برآييد كه امروز شه آمد * نغمه بسراييد ، مهِ چهارده آمد\r\n« از خانه درآييد كه جانان ز ره آمد * جان پيشكش آريد كه زر نيست سزاوار »\r\nآن مقصد كلّ ، نيّر مسعود ، كه باشد ؟ * سرحلقهء دين ، بندهء معبود ، كه باشد ؟\r\nآن منبع فيض و نعم و جود كه باشد ؟ * « شاهنشه دين ، حجّت موعود ، كه باشد ؟\r\nبر قافلهء كون و مكان قافله‌سالار » * آن مير جهان ، حجّت حق ، صاحب صمصام\r\nخوان نعمش سال و مه و هفته و ايّام * گسترده و افشانده به هر خاص و به هر عام\r\n« بابش ز عرب باشد و هستش ز عجم مام * آن فخر عرب ، ذخر عجم ، نخبهء ابرار »\r\nامروز خدا كرده عطا تحفهء ناياب * گرديده گلستان نبىّ خرّم و شاداب\r\nمولود شه كون و مكان فاتح ابواب * « عيد است نگاران پى شيرينى احباب\r\nبگشا به شكرخنده لب لعل شكربار » * عيد است و پسنديده بود جام مسلسل\r\nعيد است و مكن ساقى ميخانه تعلّل * عيد است و به دل نيست مرا هيچ تزلزل\r\n« عيد است و بود مولد مسعود شه گل * همنام شهنشاه رسل ، احمد مختار »\r\nخواجه ! به دل انديشه مكن صحبت حوران * زاهد ! تو مزن طعنه به افكار خموران\r\nمفتى ! مكن اعراض تو از قافيه‌گويان * « اى شيخ ! مكن منع من از عشق نكويان\r\nكز منع توام حرص فزون گردد و اصرار » \r\n\r\n","description":"","footnote":"","page_name":" 70 ","page_number":70},
  {"content":"\r\n\r\n گاهى كنى از مىخور و ميخانه شكايت * اين آب عنب نيست ، مكن حمل جهالت\r\nبر عاشق دلخون چه دهى حكم سفاهت ؟ * « با ما مكن از سبحه و دستار حكايت\r\nرندانه سخن گوى ز زلف و رخ دلدار » * اى آنكه كنى معجزهء باهره را سحر\r\nديده منه برهم ، مفكن مقنعه بر چهر * پنجه زده بر قلب من اين دوستى و مهر\r\n« آن شمس ولايت كه فروغيست از او مهر * شد در مه شعبان به گهِ نيمه نمودار »\r\nكردند ز يمن قدمش حلّ مسائل * بر خلق شدى سهل هرآن غامض و مشكل\r\nيك نكته بگويم به تو سربسته و مجمل * « ناديده جمالش همه دادند به دو دل\r\nكردند به نيكويى رويش همه اقرار » * آن كوردلانند كه گيرند نديده\r\nچون جان به تن و عقل به سر نور به ديده * هرآن‌كه عنايات به ذرّات رسيده\r\n« با آنكه به گوش خرد از عقل شنيده * پيداست برِ عقل و نهان است ز انظار »\r\nمخلوق ، همه ريزه‌خور سفرهء عامش * ز آن ختم ولايت كه زده سكّه به نامش\r\nهر مشرك و مؤمن بشود يكسره رامش * « از شهد لب و شور دل آشوب كلامش\r\nعالم شكرستان شد و آفاق نمكزار » * غير از تو كسى حجّت دادار نباشد\r\nبر دين نبىّ يار و مددكار نباشد * جز تو دگرى قاتل كفّار نباشد\r\n« در گلشن عالم گل بىخار نباشد * غير از رخ خوب تو كه باشد گل بىخار »\r\n« مصلح » تو كجا ، مدح چنين قادر باللّه * نقص است كه تعبير كنى روى ورا ، ماه\r\nمىساى رخ عجز و تعذّر درِ درگاه * « ديوان محيط از شرف و منقبت شاه\r\nشد حرز تن و جان و دل و ديدهء احرار » \r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nسوگندنامه\r\n يا ربّ ! به قدر و فاتحه و و الضّحى قسم * بر عصر و كوثر و نبأ و هَل اتى قسم\r\nبر مرسلات و واقعه و روم و عنكبوت * بر قاف و صاد و مؤمن و نور و صفا قسم\r\nيا ربّ ! به هود و يونس و طاها و فصّلت * بر نوح و يوسف و قصص و كاف و ها قسم\r\nبر فاطر و دخان و به اخلاص و مائده * بر فتح و نصر و جمعه و كهف و سبا قسم\r\nبر سوره‌ها جدا قسم و آيه‌ها جدا * بر باء بسمله ، الف انّما قسم\r\nيا ربّ ! به حرف و نقطه و تشديد و مدّ و جزم * بر گفته‌هاى حقّ ، وسط سين و با قسم\r\nيا رب ! تو را به مرتبهء ذوالجلالىات * بر ختم انبيا ، پدر اوصيا قسم\r\nبگذر ، ز جرم و معصيت و گفته‌هاى من * يا ربّ ! به قرب و سلسلهء انبيا قسم\r\nخواهم گناه خويش يكايك كنم شمار * شرمنده‌ام ، به پرسش روز جزا قسم\r\nوا خجلتا . . . ! چگونه تذكّر دهم گناه * ذكرش معاصى است ، به سعى و صفا قسم\r\nيا ربّ ! ز كرده بگذر و ناكرده عفو كن * بر زمزم و به كعبه و خيف و منا قسم\r\nيا ساتر العيوب و يا غافر الذّنوب * يا سامع الدّعا به صبح و مسا قسم\r\nيا ربّ ! تو واقفى ز گناهان مخفىام * بخشا مرا به مرتبهء مصطفى قسم\r\nيا ربّ ! تويى دليل و منم بندهء ذليل * بگذر به قدر جاه شه لافَتى قسم\r\nيا ربّ ! تو معطى و منم از سائلين تو * كن عفو حقّ عفّت خير النّسا قسم\r\nيا ربّ ! تويى قوىّ و منم عاجز و ضعيف * بر خون پاك خامس آل عبا قسم\r\nيا ربّ ! تويى كريم به ذات و منم لئيم * بگذر به حقّ درد دل مجتبى قسم\r\nيا عالم الغيوب و يا كاشف الكروب * يا مالك الملوك به لطف خفا قسم\r\nيا ربّ ! مرا مبند به غُل‌هاى آتشين * بر عابدين و آن غُل و زنجيرها قسم\r\nيا ربّ ! تو عالمى و منم جاهل بسيط * بر باقر و به صادق وعد و وفا قسم\r\nيا ربّ ! تويى معافى و من مبتلاى دهر * بر كاظم و به شاه خراسان رضا قسم\r\nيا ربّ ! تويى جواد و منم ممسك و بخيل * حقّ جواد ، هادىام آن رهنما قسم \r\n\r\n","description":"","footnote":"","page_name":" 72 ","page_number":72},
  {"content":"\r\n\r\n يا ربّ ! بقا براى تو ، ما جمله هالكيم * بر عسكرى و حجّت صاحب لوا قسم\r\nزين بيش واگذار خودم را به خود مكن * بر عرش و لوح و كرسى و ارض و سما قسم\r\nچشم رجا كه چشم بپوشى ز كرده‌ها * بر صاحب لواى شه كربلا قسم\r\n« مصلح » گرفته دست به قنداقهء رضيع * گويد به خون حنجر اين مه‌لقا قسم \r\n\r\nهوالباقى « 1 »\r\n غفورا ! دلى پر ز بيم آمدم * به‌سوى خداى رحيم آمدم\r\nمرا نيست گر زادى و راحله * به گستردهء خوان كريم آمدم\r\nز اعمال سوء و به اميد فضل * به خوف و رجا ، دل دونيم آمدم\r\nبه تقديم ديوان « مصلح » كنون * در اين فيض عظمى سهيم آمدم\r\nز اشك عزاخانه اندوختم * براى خريد نعيم آمدم\r\nاگر عاصىام ليك مشرك نىام * گواهى به قلب سليم آمدم\r\nسجّل نورى و نامه ظلمانى است * به كوى شهيدان مقيم آمدم\r\nبگو « مصلحا » بهر تاريخ خويش * « به احسان و فضل كريم آمدم » \r\n( 1394 - ق )\r\n\r\nقطعه « 2 »\r\n « بلبلى برگ گلى خوش‌رنگ در منقار داشت * و اندر آن برگ نوا خوش ناله‌هاى زار داشت »\r\n« گفتمش در عين وصل اين ناله و فرياد چيست ؟ * گفت ما را عشوهء معشوقه در اين كار داشت » \r\n*\r\n وقعهء طف سربه‌سر از مكّه تا پايان شام * اين لسان الغيب گويى جمله در افكار داشت\r\nمقصدش از بلبل و گل آشيان و زندگىست * ور نه حجّت بر زمين و از مَلك دربار داشت \r\n\r\n\r\n","description":"","footnote":"\r\n( 1 ) - اشعار فوق در تابلويى نوشته شده و بر بالاى مزارش نصب گرديده و در مصراع آخر ماه ده تاريخ فوت است .\r\n( 2 ) - شاعر دو بيت از غزل حافظ را به حساب ابجد استخراج كرده و وقايع كربلا را از حروف آن بيرون آورده و معتقد است كه حافظ به وقايع كربلا نظر داشته است .\r\n","page_name":" 73 ","page_number":73},
  {"content":"\r\n\r\n كار حجّت حفظ دين است و امور مسلمين * مانعى همچون يزيد فاسق خونخوار داشت\r\nشاه دين بگذشت از جان جوانان و كسان * دوست از خود شاد كرد و دشمنان را خوار داشت\r\nدرس آزادى به عالم داد با حُسن عمل * غم‌خور از همزيستى با لاشه‌خواران عار داشت\r\nشعر حافظ ديدم از هر بيت درها باز شد * هر درى بر يك جهانى ، شهرها بسيار داشت\r\nكشف سازم گنج مخفى را به دقّت كن نظر * جمله‌هاى مختلف را يك عدد معيار داشت\r\n« بلبلى برگ گلى » شد سيصد و پنجاه و شش * « با جلاى و با لواى كربلا » گفتار داشت\r\nبا « بكا » شد سيصد و هفتاد و نه گردد عطش * بنگرى « از اشك كودك » سوز دل اظهار داشت\r\nنقض عهد كوفيان و قتل مسلم شد سبب * خامس آل عبا هفتاد و دو انصار داشت\r\nيك‌به‌يك اصحاب شاه دين شهيد و در خيام * اصغر شش‌ماهه ماند و عابد بيمار داشت\r\nداد اصغر گلپر خوش‌رنگ را بر نوك تير * با حساب ابجدى دانى چه « در منقار داشت »\r\n« ناله و فرياد » او شد سيصد و هشتاد و يك * « با اسير بانوان » اين منطبق اسرار داشت\r\nخطبه‌هاى زينب و سجّاد و اسرار اسير * نطق آتشبار ، شعله بر دل كفّار داشت\r\nجمع تفسيرات و مصرع خودبه‌خود تعديل بود * دو هزار و چهارصد ، با شانزده آمار داشت\r\nديدمى از كربلا وز آن عطش طفل و اسير * معجزى شد آشكارا قابل تذكار داشت\r\nمعجزش گر خواستى بر مصرع آتى نگر * لمعه‌لمعه در زمين نينوا انوار داشت\r\n« مذهب اسلام احيا گشت از خون حسين » * بين كرامت را كه با نصّ خبر اشعار داشت\r\nجلوهء معشوق فضل لايزال منعم است * ( رزق رحمى ) مركز آمد خلق را پرگار داشت\r\nروح حافظ ز ابتكار اين تفاسير بديع * شاد گشت از شعر نغزش كاين‌چنين چنين آثار داشت\r\nگر به تعديلات و جمع و بر نتيجه بنگرى * دانى اين نبود ز من روح القدس همكار داشت \r\n\r\nمولوديّه در مدح حضرت حسين عليه السّلام\r\n « شيعهء با معرفت ! سوّم شعبان رسيد * ز قلزم مغفرت ، گوهر غلتان رسيد » \r\n*\r\n ز روى جود و عطا ، نعمت بىانتها * ز مخزن كبريا ، از ره احسان رسيد \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n باغ نبى سبز شد ، ز فضل و لطف خفا * شاخهء نخل ولا ، به مهر رخشان رسيد\r\nبلبل آن بوستان ، به جُست‌وجو ، هر زمان * بهر چمن نغمه‌خوان ، تا به گلستان رسيد\r\nقمرى و طوطى و سار ، جلوه‌گر از هر كنار * ز عشق گل بىقرار ، هزاردستان رسيد\r\nشيعهء با معرفت ! سوم شعبان رسيد * چو وعدهء عاشقان ، به وصل آمد قرين\r\nنوبت احياى دين ، به خون پاكان رسيد * رحمت حقّ بر غضب ، گرفت سبقت چنان\r\nكه دفتر عاصيان ، بشُست و غفران رسيد * موحّدى بىنظير ، آمده نامش حسين\r\nشهنشه عالمين ، ز خير نسوان رسيد * حورى لعيا لقب ، به همره بانوان\r\nز قصرهاى جنان ، خرّم و خندان رسيد * ز قلزم مغفرت ، گوهر غلتان رسيد\r\nقدم به دنيا نهاد ، خامس آل عبا * قلم به امر خدا ، به برگ عصيان رسيد\r\nخبر به فطرس رسيد ، آمده وقت نجات * دادرس ممكنات ، ز فضل سبحان رسيد\r\nنمود تحصيل اذن ، فطرس بىبال‌وپر * به پاى قنداقه سر نهاد و درمان رسيد\r\nبه قدسيان فخر كرد ، منم ز آزادگان * مژده به هر دوجهان ، خسرو خوبان رسيد\r\nشيعهء با معرفت ! سوم شعبان رسيد * طريق نه‌ماهه را ، چنان به سرعت دوان\r\nكه شد به شش مَه عيان ، ناجى قرآن رسيد * تحيّت و تهنيت ، ز مصدر كبريا\r\nبه خاتم انبيا ، به وحى فرمان رسيد * خلاصه ، اى شيعيان ! پرده ز مطلب كشم\r\nپى نجات امم ، شاه شهيدان رسيد * به نزد اهل ولا ، مگوى از ابتلا\r\nختم نما « مصلحا » اشك به مژگان رسيد * ز قلزم مغفرت ، گوهر غلتان رسيد \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nمظاهرى ( 1303 )\r\nعلى مظاهرى فرزند عباسقلى در سال 1303 هجرى شمسى در تيران‌كرون در نه فرسنگى مغرب اصفهان قدم به عالم حيات گذاشت ، پيش از آنكه به دبستان رود چندى در مكتب خواندن و نوشتن آموخت ، هشت‌ساله بود كه به اتفاق خانواده از زادگاهش به اصفهان مهاجرت كرد و در اين شهر سكونت گزيد .\r\nمظاهرى تحصيلات ابتدائى را به پايان رسانيد ، در سال 1331 به استخدام وزارت فرهنگ درآمد و مأمور تدريس در دبستان روستاى نهضت‌آباد ( شاهدان ) شد و ضمن كار آموزشى به تحصيل ادامه داد و به اخذ مدرك ديپلم ادبى توفيق يافت ، از آنجا به همايونشهر ( خمينىشهر ) و سپس به اصفهان انتقال يافت و در سمت معاونت دبيرستان فارابى به خدمت اشتغال ورزيد .\r\nمظاهرى در سال 1343 به عنوان مأمور به تحصيل در دانشسراى عالى تهران اعزام و دورهء چهارده‌ماهه كلاسهاى مديريت راهنمايى تعليماتى را نيز گذرانيد و سرانجام در سال 1348 به اخذ مدرك ليسانس در رشتهء ادبيات فارسى از دانشكده ادبيات اصفهان نايل آمد و پس از سالها تدريس در سال 1363 بازنشسته شد و اكنون نيز در مراكز تربيت معلّم و دانشگاه آزاد اسلامى نجف‌آباد و واحد خوراسگان و دانشسراهاى مقدماتى تيران و فلاورجان و رهنان و همايونشهر انجام‌وظيفه مىكند .\r\nمظاهرى از نوجوانى قريحهء شاعرى در او بيدار گشت و به سرودن شعر پرداخت\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nبه منظور استفاده از اساتيد شعر و ادب به انجمن‌هاى ادبى راه يافت و از استادانى چون ميرزا عباس شيدا ، صغير ، بصير ، شكيب ، متين و نوا كسب فيض كرد و در سال 1329 مجموعه‌اى از اشعارش به نام « اين لحظه‌ها . . . » طبع و نشر شد .\r\n\r\nزيور\r\n اگر گل شوم پرپرم مىكنند * اگر خار خاكسترم مىكنند\r\nمن افسانهء صبح بيدارىام * كجا خفتگان باورم مىكنند\r\nبه صحراىِ ناكامى آن لاله‌ام * كه با داغِ خود زيورم مىكنند\r\nگرفتاريم از گران‌مايگيست * كه در رشته چون گوهرم مىكنند\r\nبه غمنامهء عمر آن مصرعم * كه سرلوحهء دفترم مىكنند \r\n\r\nگفت‌وشنود\r\n هنوزم بودهائى در نبود است * در اين خشكى هزاران رود رود است\r\nسكوتم مىرسد هردم به فرياد * نگهدارِ فرازِ من فرود است\r\nزبانِ شعله خاموش است امّا * فغانِ شمع در رگهاىِ رود است\r\nلباسى ساز كردم بر تنِ دل * كه تارش نغمه و پودش سرود است\r\nزبان و گوشِ عشق از هم جدا نيست * شنودش گفت او هم شنود است\r\nبه تن كن رخت عريانى چو خورشيد * كه نورِ زرد و سرخش تاروپود است\r\nبه جان و دل بخر درد و غمِ عشق * كه اين سودا زبانش عين سود است\r\nسرود زنده‌ام آبِ حيات است * كه بر تن‌ها روان چون زنده رود است \r\n\r\nنقّاش\r\n به باغ رفتم و نقّاشِ ماهرى ديدم * كه روىِ برگِ گلى نقشِ صد هزار كشيد\r\nبگفتمش كه بكش نقش آبشارى را * به گريه چشمِ يتيمانِ اشكبار كشيد \r\n\r\n","description":"","footnote":"","page_name":" 77 ","page_number":77},
  {"content":"\r\n\r\n بگفتمش كه بكش دوست پيش رقيب * گلى شكفتهء زيبا كنارِ خار كشيد\r\nبگفتمش كه بكش نقشِ مردِ حق‌گوئى * دوباره پيكرِ منصور را به دار كشيد \r\n\r\nعالم معنا\r\n « به نام آنكه گل را رنگ و بو داد * ز شبنم لاله‌ها را آبرو داد » \r\n* * *\r\n آنجا كه دانه ، دانهء انگورها به خُم * روشن‌تر از ستارهء ناهيد مىشود\r\nبرخيز تا به جانب ميخانه رو كنيم * آنجا ستاره‌ها همه خورشيد مىشود \r\n* * *\r\n آنجا كه جمع خاك‌نشينان درگهش * فارغ ز مال و جاه به عالم برابرند\r\nآنجا كه سكّهء زر و سيم از نظر فتاد * خورشيد و ماه حلقهء بيرون اين درند \r\n* * *\r\n آنجا مى و نواى نى و شعر معنوى * دل را برون ز عالم ناسوت مىبرد\r\nجان را سفينهء غزل و ناخداى عشق * تا بحر بىكرانهء لاهوت مىبرد \r\n* * *\r\n آنجا ريا و طاعت مردم فريب نيست * صدق و صفا و مهر و ارادت عبادت است\r\nابروى دوست قبله بُوَد در نماز دوست * آنجا طواف كعبهء دل‌ها زيارت است \r\n* * *\r\n آنجا هنوز بانگ انا الحق رسد به گوش * تنها شراب و شعر و سرود و ترانه نيست\r\nبايد به خون گرفت وضو در نماز عشق * منصوروار و شوق شهادت فسانه نيست \r\n\r\nمناجات\r\n خداى در دلم شورى به پا كن * مرا ويران كن و از نو بنا كن\r\nچنان آتش برافكن در وجودم * كه نه خاكسترم ماند نه دودم \r\n\r\n","description":"","footnote":"","page_name":" 78 ","page_number":78},
  {"content":"\r\n\r\n سراپا شعله از سر تا به پا نور * چنانم كن كه از ظلمت شوم دور\r\nمرا از من بگير و در خود آميز * شراب بيخودى در ساغرم ريز\r\nز سر هوشم ببر تا مست گردم * وجودم نيست كن تا هست گردم\r\nهمه جان و همه انديشه‌ام كن * جدا از تن مى بىشيشه‌ام كن\r\nببر اين شاخ و برگ و رنگ و آبم * گلابم كن ، گلابم كن گلابم\r\nچنانم كن چو بوى گل سبك‌سير * كه هم در كعبه‌ام يابند هم دير\r\nمرا در دام عشقت مبتلا كن * ز قيدوبند كفر و دين رها كن\r\nچنان كن تا تو باشم من نباشم * ز سرتاپا شوم جان تن نباشم \r\n\r\nرهگذر\r\n به هر كوى و به هر برزن سراغ يار مىگيرم * سراغ خانه‌اش را از در و ديوار مىگيرم\r\nبه ناچار از رقيب احوال آن دلدار مىپرسم * سراغ آن گل بىخار را از خار مىگيرم\r\nتو اى فرزانه بى جا بر من ديوانه مىخندى * من آن مستم كه دست مردم هشيار مىگيرم\r\nمن آن مىخوارهء مستم نمىگيرد كسى دستم * اگر افتادم از پا دست بر ديوار مىگيرم\r\nنه باشد با كسى كارم نه كس ديده است آزارم * خمارم من سراغ خانهء خمّار مىگيرم \r\n\r\nستارهء كوچك\r\n ز نى شنيده‌اى امشب شنو شكايت شمع * نه سوزِ ناله كه آتش بُود حكايت شمع\r\nهميشه سوخته است و هنوز مىسوزد * كجا به سر رسد اين راه بىنهايت شمع\r\nز شعله در برِ ظلمت علم برافروزد * درفشِ نورِ ظفرآور است رايت شمع\r\nز روشنانِ فلك مىكند هوادارى * به ماه و زهره رسد پرتوِ حمايت شمع\r\nز شام تا به سحر چون ستاره مىتابد * چراغِ راه بُود كوكبِ هدايت شمع\r\nحديثِ عاشق و معشوق و عشق و جانبازى * حكايتى است كه روشن كند روايت شمع\r\nشرارِ غصه خبر مىدهد ز قصهء نى * زبانِ شعله بيان مىكند حكايتِ شمع \r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nمظفّريان ( 1311 )\r\nمنوچهر مظفّريان در سال 1311 هجرى شمسى در شهرستان كازرون چشم به جهان گشود . تحصيلات ابتدايى و دورهء اوّل متوسّطه را در همان زادگاهش به انجام رسانيد ، ازآن‌پس به شيراز رهسپار شد و در دانشسراى مقدّماتى به تحصيل پرداخت و در سال 1331 فارغ التّحصيل شد و مأمور تدريس در زادگاه خود گرديد و با اوج نهضت ملّى شدن صنعت نفت در فعّاليّت‌هاى سياسى شركت جست و با نوشتن اشعار و مقالات ، مبارزه را پى گرفت و در سال 1332 پس از كودتاى 28 مرداد به زندان افتاد .\r\nمظفّريان در سال 1336 به دانشگاه شيراز راه يافت و در دانشكدهء ادبيّات به تحصيل پرداخت و ضمن تحصيل از پيشقدمان انجمن اسلامى دانشجويان و مؤسّس و مسئول كتابخانهء دانشكده گرديد و پس از آنكه دورهء دانشكده را به پايان رسانيد ، در سال 1345 براى ادامهء تحصيل در رشتهء علوم تربيتى و گذراندن دورهء كارشناسى ارشد رهسپار تهران شد و در سال 1355 ناگزير به مهاجرت شيراز گرديد و همچنان به كار تدريس اشتغال ورزيد و سرانجام در سال 1365 پس از سى و چهار سال خدمت آموزشى بنا به تقاضاى خود بازنشسته گرديد . ازآن‌پس به درخواست دانشگاه‌هاى دولتى و آزاد به تدريس اشتغال ورزيد .\r\nمظفّريان از دورهء تحصيل در دبيرستان به كار نوشتن پرداخت و مقاله‌هاى گوناگونى در زمينه‌هاى اجتماعى و تربيتى و اسلامى در روزنامه‌ها و مجلّه‌ها نگاشت\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nكه تعدادى از آنها به صورت كتاب طبع و نشر گرديد و در ضمن خود مىگويد :\r\n« سرافرازم كه جزء معدود پيشقدمان نهضت جمال‌شناسى در زبان فارسى هستم كه به عقيدهء اهل‌فنّ در رديف قديم‌ترين و جامع‌ترين منابع مربوط به سيّد جمال الدّين اسدآبادى است . »\r\nمظفّريان از دورهء جوانى به علّت استعداد و داشتن قريحهء شاعرى به سرودن شعر پرداخت و آثارش در جرايد و مجلّه‌ها و برخى از تذكره‌ها به چاپ رسيده است . با اين حال مىگويد : « به‌هيچ‌وجه داعيهء شاعرى ندارم ، امّا به كمك علم و فنّ و مختصر طبعى كه دارم ، گاهى منظوماتى مىسازم كه به مذاق بعضى خوش مىآيد . »\r\nآثار و تأليفات مظفّريان كه طبع و نشر گرديده ، به شرح زير است : 1 - امواج خروشان ( 1331 ) ؛ 2 - راهنماى آثار تاريخى كازرون ( 1349 ) ؛ 3 - شيوهء سخن فارسى ؛ 4 - جغرافياى كازرون ( 1352 ) ؛ 5 - دو عارف كازرون ( 1353 ) ؛ 6 - رهبرى و مديريّت در اسلام ( 1362 ) ؛ 7 - فرهنگ واژه‌هاى در كتاب‌هاى فارسى دورهء راهنماى تحصيلى ( 1358 ) ؛ 8 - راهنماى تدريس فارسى در دورهء راهنمايى ( 1364 ) ؛ 9 - فقيهى از ديار سلمان ( 1369 ) ؛ 10 - يادبود و يادوارهء علّامهء طباطبايى ( 1369 ) ؛ 11 - مفتاح الهداية و مصباح العناية از محمود بن عثمان ؛ 12 - كتاب معلّم ( 1373 ) ؛ 13 - كازرون در آيينهء فرهنگ ايران ( 1374 ) .\r\n\r\nخلقت انسان\r\n آن زمان كانسان سخن را پايه‌اى و الا گرفت * آدميّت از خدا تشريف  « كَرَّمْنا »  گرفت\r\nآن زمان كز روح يزدان خاك ، شأنى طرفه يافت * جسم با جان همنشين شد ، چهرهء جوزا گرفت\r\nطرفه معجونى شگفت‌انگيز خَلقى شد پديد * زين دو ذات ضدّ كه در يك زاويه مأوا گرفت\r\nآن زمان كابليس خودبينى سر از فرمان كشيد * ديو بدفرجام زشتى عرصهء دل‌ها گرفت\r\nلاجرم نقّاش هستى از پى ارشاد خلق * نقش « ارسال الرّسل » را پايه‌اى و الا گرفت\r\nآدم و نوح و خليل آورد و موسى و مسيح * تا كه اين منظومه با ختم الرّسل پايا گرفت \r\n\r\n","description":"","footnote":"","page_name":" 81 ","page_number":81},
  {"content":"\r\n\r\n چون نشايد راه را از رهنما خالى گذاشت * نور « اعلام الطّريق » از عترت طاها گرفت\r\nاز امامت طُرفه‌شمعى در شبستان وجود * زد كه روح از نور او ماهيّت اشيا گرفت\r\nجويى از رود امامت زد به ژرفاى قلوب * كز طهارت جلوه ز او ، هور جهان‌آرا گرفت\r\nعطر فيض عام او  « إِنَّا هَدَيْناهُ السَّبِيلَ »  * گرچه جارى شد به جان‌ها ، جاى در ژرفا گرفت\r\nليك چون در شوره سنبل نشكفد ، باران لطف * لاجرم تأثير ديگرگونه بر جان‌ها گرفت\r\nعدّه‌اى غرقاب بحر نكبت  « بَلْ هُمْ أَضَلُّ » *  * جمع ديگر جاى بر معراج  « أَوْ أَدْنى »  گرفت\r\nلايق فيض هدايت نيست بر جان سياه * مىتواند بهره از خور ، ديدهء حربا گرفت\r\nعلم را مشكل‌گشايى داد و عالم را نبوغ * تا به بال عشق جا بر گنبد مينا گرفت\r\nآدميّت هفت گنبد را خط بطلان كشيد * جمله سيّارات گيتى را به زير پا گرفت\r\nراز پرواز بشر تا انتهاى كاينات * سبقت از اسرار   « سُبْحانَ الَّذِي أَسْرى »   گرفت\r\nعلم و دين در بستر اهداف انسانى چو رفت * لاجرم ، نقّاشِ هستى ، تكيهء تقوا گرفت\r\nفرض مىداند اطاعت كردن از خوبان خيل * آنكه بنياد سعادت از  « أَطِيعُوا اللَّهَ » *  گرفت\r\nمرز دين در غيبت كبرى به دانايان سپرد * كآفرينش رونق از انديشهء دانا گرفت\r\nمرجع حق‌ّباوران ، اندر بلنداى زمان * شأن والاييست كز الطاف حقّ منشا گرفت\r\nعلم دين چون عطر تقوا يافت تقواپيشه را * مىبرد تا دامن  « قَوْسَيْنِ أَوْ أَدْنى »  گرفت\r\nپيك جانانش بكوبد در ، به تنعيم حضور * قطره مىكوشد كه تا راهى سوى دريا گرفت\r\nهمچو شيخ مرتضى ، والافقيه فحل فرد * كز فقيهان زمانِ خويشتن ، بالا گرفت\r\nعلم و تقوا ، درك و استنباط و روح اجتهاد * در وجودش سبقت از داناترين دانا گرفت\r\nمرجعيّت يافت بر ابناى دين در عصر خويش * در جهانى كز نصيب كُفر بس پروا گرفت\r\nدست مهدى زير بازويش گرفت و برنشاند * بر همايون مسندى كز فيض يزدان پا گرفت\r\nمرزبان مرز والاى ولايت شد كه او * بر ستيغ دانش و عرفان مذهب جا گرفت\r\nشيخ اعظم در اصول فقه ، اساسى نو نهاد * تازه راهى پيش پا در حلّ مشكل‌ها گرفت\r\nآفرين بر قدرت خلّاق معمارى كه ساخت * كاخ پرنورى كه رشك از گنبد مينا گرفت \r\n\r\n","description":"","footnote":"","page_name":" 82 ","page_number":82},
  {"content":"\r\n\r\n رشتهء منظومهء ارشاد مذهب باقى است * تا كه خورشيد امامت پرده از رخ واگرفت\r\nگرچه در ميراث باورهاى ما اين محرز است * كه عاقبت حقّ بر بسيط خاك خواهد جا گرفت\r\nبرنيايد ليك دست صالحان تا ز آستين * وعدهء حقّ كى تواند صورت ايفا گرفت\r\nچون برآمد دور چرخ از گنبد رأس المائه * آفتاب افتخار از شرق دل بالا گرفت\r\nصيحه‌اى سر بركشيد از سينهء سيناى شرق * كز صلابت ، صولت و سرسختى از خارا گرفت\r\nنوع انسان از مآذن نغمه‌اى ديگر شنيد * كافرستان را فروغ عشق سرتاپا گرفت\r\nنوبهار افراشت قامت ، دل طريقى تازه يافت * مردهء تاريخ ذلّت ، جنبش احيا گرفت\r\nبا هواى كوچه‌ها آميخت عطر ناب مهر * رنگ سبز پونه‌ها سرتاسر دنيا گرفت\r\nشمع دل تا برفروزد راه پرپيچ اميد * ره زد از خورشيد و فيض از زهرهء زهرا گرفت\r\nخرده مىگيرند اگر گويم كه « هذا يومنا » * برترى بر يَومِ « اكملت لكم دينا » گرفت\r\nجان علوى خواست نوشد از لب نوش تو نوش * راه او را كيد آن اهريمن رسوا گرفت\r\nباز ديو آمد كه دل‌ها را بلرزاند ز ترس * ليك كى وحشت ز توفان ، صخرهء صمّا گرفت\r\nخشم خلق خشمگين ما به هنگام خروش * بانگ رعد از آسمان و موج از دريا گرفت\r\nباش تا از لطف يزدان بشكفد آيات فتح * تا ببينى در جهان ، « لا » صورت « الّا » گرفت\r\nباش تا مرغ سحر بينى ، به بيدارى صبح * آرزو را زنده ديد و رؤيت رؤيا گرفت\r\nبنگرى صبح سعادت از گريبان افق * سر برآورد و جهان ، جان از دم عيسا گرفت\r\nبنگرى « جنّات تجرى تحتها الانهار » را * در زمين با دست موعود الهى پا گرفت\r\nخون جارى در تن گل‌بوته هى باغ عشق * عطر عرفانيست كز آن روح حقّ منشا گرفت\r\nالغرض ، انسان برآيد بر سريرى كز نخست * بهر آن از حقّ ، جواز « علّم الاسما » گرفت \r\n\r\nدر بارگاه خاطر حافظ\r\n حافظ هنوز رمز كمال سرودن است * ساقى بزم نادره مردان اين فن است\r\nمشّاطهء جمال جميل حقيقت است * دستان سراى باغ غزل‌هاى روشن است\r\nآهوى نافه‌بوى كلام رزين او * در مرغزار خاطره‌ها ، گرم رفتن است \r\n\r\n","description":"","footnote":"","page_name":" 83 ","page_number":83},
  {"content":"\r\n\r\n آشفتگى زلف عروسان واژه را * دست كدام شانه‌زن چيره رهزن است\r\nاز چهرهء عروس معانىِ عذب عشق * نقش كدام كلك چنين پرده‌افكن است\r\nدُردانه‌هاى طبع كدامين سخن طراز * فرهنگ عشق را سبب زيور تن است\r\nنوباوگان مزرع جان كدام پير * دل‌هاى عارفان زمان را نشيمن است\r\nآواز دل‌نواز كدامين سُروش غيب * بر سينه‌هاى تيره‌دلان پرتوافكن است\r\nروح نسيم خاطر خلدآفرين كيست ؟ * كاين‌سان فضاى سينهء ما زو چو گلشن است\r\nامواج بال‌هاى كدامين فرشته است * كآرام‌بخش وحشت وادىِ ايمن است\r\nرند خراب ميكدهء عشق از چه روى * دردآشناى مردم هر كوى و برزن است\r\nسيمرغ قلّهء هنر شعر ناب كيست ؟ * جز خواجه شمس دين كه به حافظ معنون است\r\nشش قرن اگرچه رفته ز سال حيات او * چون زندگان به قلب احبّاش مكمن است\r\nطول زمان به خرمن بودن زند شرار * جز بود او كه شعله عدم را به خرمن است\r\nلطف كلام خواجه كه رازيست سربه‌مهر * فيض كلام دوست به خاطر سپردن است\r\nكيفيّتى كه در سخن او نهفته روى * نوريست كز كلام خدا پرتوافكن است\r\nنازم به كلك معجزه كارى كه از كلام * سازندهء بهار به سرماى بهمن است\r\nنازم به طبع آنكه تراويده‌هاى آن * در هر غزل ، ستاره به پهناى دامن است\r\nهر لحظه اين ندا رسد از ناى جان به گوش * مام زمان ز زادن چون او سترون است\r\nدر حجلهء قبول كسى را صلا دهند * كز آب هفت بحر نيالوده دامن است\r\nسرّ سعادت اى دل ديوانه بانگ عشق * از قلّهء مآذن عرفان شنودن است\r\nرمز رهايى از لب دستان‌سراى راز * جارى به صد هزار زبان همچو سوسن است\r\nبشنو ز من كه زمزمهء جويبار اصل * در بارگاه خاطر حافظ چميدن است\r\nهمّت طلب ز پير خراباتيان كه دوش * فالى زدم ستاره علىرغم دشمن است\r\nاين سنّت خداست كه در عين افت‌وخيز * حقّ استوار و چهرهء آينده روشن است \r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nكمال عروج\r\n تو روح دلكش باران نوبهارانى * اميد سبز دميدن به جان بارانى\r\nجلال رونق شعرى ، لطافت سحرى * جمال دختر صبحى ، كمال انسانى\r\nشكوه صخره ، روان روح آب در دل رود * سكوت بيشه و فرياد خشم توفانى\r\nشكفتن گُل صبح اندر آستين سحر * طلوع فجر ، به شام سياه هجرانى\r\nمسيح مأذنه را در ديار وحدت عشق * تو تكيه‌گاه كلامى ، ترانهء جانى\r\nنواى بلبل شيداى بوستان وجود * سرود زنجرهء سرخوشِ بيابانى\r\nشهيد باديهء خون به قبله‌گاه اميد * تواش كمال عروجى ، تو اوج عرفانى\r\nتو خضر حيرت‌گرفتگان سلوك * به راه شب‌زدگان ، آفتاب تابانى\r\nمرا اميد حياتى بهانهء رفتن * توان خواستنى ، لحظه‌هاى پايانى \r\n\r\nپيشكش\r\n دوزخ كه شرار قلب بدخواهان است * رضوان كه نعيم رحمت يزدان است\r\nبر دشمن و دوست پيشكش باد كه عشق * بالاتر از اين عوالم دونان است \r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nنقد دل\r\n اوّل سخن حديث دل ، سوختن است * لب از غم او به غير او ، دوختن است\r\nاين ناسَره نقد دل سودايى خويش * بازار هنر بردن و بفروختن است \r\n\r\nچشمهء درد\r\n از خويشتن خويش ، تهى بايد بود * پاكيزه چو ماه خرگهى بايد بود\r\nاز چشمهء درد ، خون دل بايد خورد * بر درگهِ قرب جان ، رهى بايد بود \r\n\r\nنماز\r\n تن خوش‌بو كن به عطر گلريز نماز * جان آينه ، با نور دل‌آويز نماز\r\nپيوند تو استوار سازد با دوست * شب‌خيزى و نغمهء شب‌آويز نماز \r\n\r\nگلشن سبز\r\n زهرا گلِ نور شاخسار ايمان * رخشنده‌ترين زن تراز قرآن\r\nدر گلشن سبز دامن خود پرورد * دو سرو سهى سرآمدِ هر دوجهان \r\n\r\nچه كنم ؟\r\n سرگشتهء سرنوشت خويشم ، چه كنم ؟ * آشفتهء خاطر پريشم ، چه كنم ؟\r\nبار غم دورىات ، كشيدم امروز * فردا رانى اگر ز پيشم ، چه كنم ؟ \r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nمظلوم ( 1307 - 1240 )\r\nشادروان ميرزا محمّد على ، معروف و متخلّص به « مظلوم » در سال 1240 هجرى شمسى در كرمانشاه قدم به عرصهء حيات گذاشت . علوم ادبيّه و عربيّه را از اساتيد هر فنّ فراگرفت و چندى نيز از محضر حاجى آقا بزرگ كرمانشاهى كسب دانش كرد .\r\nمظلوم از وعاظ و گويندگان تواناى شهر خود بود ، مشرب عرفانى داشت ، در موعظه و بيانات خود از چاشنى اشعار مولانا و عرفاى ديگر بهره مىگرفت . وى شاعرى توانا و خوش‌ذوق و عارف‌پيشه بود ، در سرودن شعر به غزل‌سرائى تمايل بيشترى داشت و غزل را هم خوب و دلنشين مىسرود و از خلال اشعارش روح آزادگى و مشرب عارفانه‌اش ديده مىشد .\r\nمظلوم در سال 1287 شمسى به علّت ناسازگارى محيط از كرمانشاه به مشهد مقدّس مهاجرت كرد و در جوار آستان قدس رضوى متوطّن گرديد و رحل اقامت افكند و سرانجام در سال 1307 شمسى چشم از جهان فروبست و به ديار باقى شتافت و در آن شهر به خاك سپرده شد .\r\n\r\nابر رحمت\r\n دل دو صد بارم شكستى چون ز چشمم خون نريزد * شيشه از صد جا شكسته باده چون بيرون نريزد \r\n\r\n","description":"","footnote":"","page_name":" 87 ","page_number":87},
  {"content":"\r\n\r\n تا ميان انجمن ليلى كَشَد مى با حريفان * چون عزيزان خون ز غيرت از دل مجنون نريزد\r\nگل چو يار خار شد عشق و هوس نشناخت از هم * گو به باطل اشك حسرت بلبل محزون نريزد\r\nچون به عشق شمع يك جا خويش را پروانه سوزد * شمع خاكستر به سر در ماتم او چون نريزد\r\nبا دعا گفتم كه دل از دام زلفش بازگيرم * ليك مُهره از دهان مار ، با افسون نريزد\r\nآن سخن ، ريزد ز دندان و لبش يا از صدف دُرّ * از صدف حاشا چنين شيرين دُر مكنون نريزد\r\nزير پايش فرش كردم دل چو مىشد سوى صحرا * تا ز عطفش ريزه‌هاى غمزه در هامون نريزد\r\nجز تو صيّادى به دام از پسته و بادام و شكّر * اين همه در صيد مرغى دانه گوناگون نريزد\r\nآتش عشقت درافكن خاك ما بر باده مىده * تا كه چندين آبرو دل در پى هر دون نريزد\r\nشادى ار بارد به مردم ابر رحمت جاى باران * جز بلا بر عاشقان زين گنبد گردون نريزد\r\nزنده كى گردد دل « مظلوم » تا آن آب حيوان * شبنمى از خوى بر او ز آن خطّ ميناگون نريزد \r\n\r\nمدار عشق\r\n آنان كه طوف كعبهء دل آرزو كنند * بايد ز اشك غسل و پس از خون وضو كنند\r\nز آيات وصل حضرت معشوق در رسيد * عشّاق گو كه خانهء دل رُفت‌ورو كنند\r\nگو ساقيان كه قرعهء همّت به خم نهند * تا چند مى به جام و قدح از سبو كنند\r\nغير از كنار و بوس نيابند طاعتى * در حشر هرچه نامهء ما جُست‌وجو كنند\r\nجز عشق صورتى به هيولاى دل نبست * گر صد هزار بار گِلش زير و رو كنند\r\nباللّه كه عذر مستى تردامنان نهند * زهّاد اگر كه بادهء عشّاق بو كنند\r\nدر كام نيشكر بود از تاب شرم آب * در مصر اگر ز قند لبت گفت‌وگو كنند\r\nگفتم كه ريخت خون دلم ، غمزهء تو گفت * اينجا قياس خون دل از آب جو كنند\r\nاز آبرو مگو ، كه نكويان مدار عشق * چون آسيا هماره روان ز آب رو كنند\r\n« مظلوم » بهر بادهء تلخ شكرلبان * اى كاش كاسهء سر ما را كدو كنند \r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nنيش و نوش\r\n زاهدا ! آخر خدا را ، ديدهء بدبين بپوش * چند روزى هم موجّه شو ، به يكرنگى بكوش\r\nجامهء تلبيس ابليس از برِ جانت بكَن * دلق سلمانى به آيين مسلمانى بپوش\r\nمرد را بر طفل فضل از معرفت باشد تو را * تا نباشد معرفت طفلى ، چه مىدارى خروش\r\nتا بَرَد از سر خُمار و رانَد از چشمت غبار * جام صافىِ صفايى از كف پيرى بنوش\r\nعالمى بينى در آن عالم برون از وهم و فهم * خلق گويا و سميع و بىنياز از چشم و گوش\r\nطفل‌ها بينى ادب‌آموز پيران جهان * پيرها بينى خرداندوز اطفال سروش\r\nخود نشان مرد آنجا ريش و پشم و عانه نيست * مرد را آنجا نشان عشق است و علم و فضل و هوش\r\nچشم بگشا و جوان‌ها بين كه از يك آه گرم * يك جهان سرد را از سوز عشق آرد به جوش\r\nهم ز فرمانش شده گردنده اين گردون سپهر * هم ز قهر نيش‌نيش و هم ز مِهرش نوش‌نوش \r\n\r\nبار فراق\r\n دل ، بار فراق تو كشيدن نتواند * در دست كسان دست تو ديدن نتواند\r\nگر خواهمش آگه كنم از سختى هجران * از نازكى طبع ، شنيدن نتواند\r\nدل گر دل شير است و گر رستم دستان * شك نيست كمان تو كشيدن نتواند\r\nبال‌وپر اين مرغ وفا كيش مكَن ، كاو * جز بر سر بام تو پريدن نتواند\r\nمجروح چنان پاى خرد گشت كه ديگر * در باديهء عشق دويدن نتواند\r\nآميز به بوسى و بده جام بلا را * بىنقل كس اين باده چشيدن نتواند\r\nمنگر به گدايى من ، اى خواجه كه جز من * كس گوهر عشق تو خريدن نتواند\r\nبس درد بود بر دل « مظلوم » و ز شرمت * بر درد ، دوايى طلبيدن نتواند \r\n\r\nغزال غزلخوان\r\n لاله‌سان لخت‌جگر زينت دامان دارم * تا كه داغ غم عشقت به دل‌وجان دارم\r\nناوك غمزه‌ات از سينه به دل دادم جاى * مگرش از نظر غير تو پنهان دارم \r\n\r\n","description":"","footnote":"","page_name":" 89 ","page_number":89},
  {"content":"\r\n\r\n همه‌كس طالب وصل است و من از آن بيزار * بس‌كه وحشت به دل از تلخى هجران دارم\r\nدل به جان آمد و جان خست و بدين خرسندم * كه به جاى دل‌وجان ، دلبر جانان دارم\r\nهيچ در باغ ندارم سر سرو و شمشاد * من كه سر در قدم سرو خرامان دارم\r\nتا ز دير و حرمم كوى تو گرديد مقام * ننگ از مذهب ترسا و مسلمان دارم\r\nپا كشيدند حريفان چو خطش سر زد و من * سر نپيچم ز خطش ، تا كه به تن جان دارم\r\nجان به لب آمد و با او نتوان گفت كه من * بوسه‌اى چند طلب ز آن لب خندان دارم\r\nكار « مظلوم » غزل گفتن و عشق‌اندوزيست * تا غزالى چو تو دلجوى و غزلخوان دارم \r\n\r\nدر ديار زاهدان\r\n در دل زاهد تو در ديار مىخواهى ندارد * شور مستى از سر هشيار مىخواهى ندارد\r\nدر ديار زاهدان باللّه وفا و مهر نبود * جمله اغيارند گر يك يار مىخواهى ندارد\r\nاين چه شهر است اى خدا گر همدمى جوئى نباشد * ور دل سرگشته را دلدار مىخواهى ندارد\r\nنيست ديدار حبيبى بىجفائى از رقيبى * زين چمن گر يك گل بىخار مىخواهى ندارد\r\nدل چنان مستغرق يار است و ذكر دوست كز وى * گر مجال صحبت اغيار مىخواهى ندارد\r\nپرتو مهرش به لوح سينه صيقل آن‌چنان زد * كاندرين آئينه گر زنگار مىخواهى ندارد\r\nاز دم دنياپرستان بوى حق « مظلوم » نايد * روح رحمانى گر از مردار مىخواهى ندارد \r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nمظلوم ( 1325 )\r\nمحمّد مهدى مظلوم‌زاده ، كه در شعر « مظلوم » تخلّص مىكند ، فرزند كربلايى نصر اللّه ، در سال 1325 هجرى شمسى در يكى از روستاهاى كازرون فارس پا به عرصهء حيات گذاشت .\r\nبهتر است آنچه خود دربارهء زندگىاش برايم نگاشته با مختصر تغييرى بياورم :\r\nمظلوم‌زاده مىگويد : « پدرم در روستاى زادگاهم نانوايى داشت ، بعد آن را به بقّالى تبديل كرد . از خردسالى مرا به شهر آورده و در دوسالگى به مكتب فرستادند و تا شش‌سالگى دورهء ابتدايى را در مكتب شيخ على اصغر كوهى و شيخ ماشاءالله طىّ كردم ؛ آنگاه به دبستان رفتم و بار ديگر كلاس ششم ابتدايى را با موفّقيت و نمرات عالى به اتمام رساندم و چون به زبان انگليسى علاقه داشتم ، در همان دورهء ابتدايى با حروف انگليسى آشنا شدم كه در دورهء دبيرستان پيشرفت بيشترى داشتم .\r\nدر سال 1336 پدرم را از دست دادم . ازآن‌پس با ناملايمات و سختىهاى زيادى روبه‌رو شدم همين امر سبب گرديد كه لب به سرودن شعر بگشايم . برادر بزرگم شادروان شكر اللّه مظلوم‌زاده ( متوفّى 1369 شمسى ) كه خود در سرودن شعر و هنر خطّاطى و نقّاشى و خاطره‌نويسى يد طولانى داشت ، مرا تشويق كرد كه بازهم شعر بگويم و نخستين شعرى كه در كلاس ششم ابتدايى سرودم با اين بيت آغاز مىشد :\r\n روزى اندر باغ ديدم بلبل شوريده‌حالى * داشت با گل رازها چون عاشق نيكوخصالى \r\n\r\n","description":"","footnote":"","page_name":" 91 ","page_number":91},
  {"content":"\r\n\r\nو نخستين شعرى كه از من چاپ شد ، در مجلّهء روشنفكر بود با نام « سلام » .\r\nمظلوم‌زاده مىگويد : « از دورهء دبيرستان به كار تحقيقى علاقهء بيشترى پيدا كردم و گاهى هم اشعار طنزآميز مىسرودم ؛ امّا كارم را با قصّه‌نويسى شروع كردم و اوّلين قصّه‌اى كه در يكى از مجلّات هفتگى از من چاپ شد ، « قصّهء صد من زعفران » بود . »\r\nمظلوم‌زاده اضافه مىكند : « در سال 1366 استاد انجوى شيرازى در راديو تهران برنامه‌اى تحت عنوان « فرهنگ عاميانه » اجرا و پخش مىكرد . من از اين برنامه خوشم آمد و همكارى خود را آغاز كردم و مكاتباتى با استاد انجوى نمودم كه مرا در گردآورى فرهنگ عاميانه كازرون تشويق كرد و چون اين كار را با علاقه‌مندى انجام داده و از عهده‌اش به خوبى برآمدم ، پيوسته مرا مورد تشويق قرار داد و من نيز با علاقهء وافرى به جمع‌آورى فرهنگ عاميانه مردم كازرون اقدام مىكردم كه استاد انجوى و دستيارش ، نصر اللّه يگانه ، همواره مرا تشويق مىنمودند و جوايز نقدى و جنسى از قبيل دستگاه ضبط صوت و كتاب برايم مىفرستادند . در سال 1351 كليهء يادداشت‌هايم را با مطالب جديد و تعداد دويست قطعه عكس به صورت مجموعه‌اى درآوردم ، تحت عنوان « فرهنگ مردم كازرون » كه هنوز در مركز فرهنگ مردم خاك مىخورد . »\r\nمظلوم‌زاده مىافزايد : « علاوه بر فرهنگ مردم كازرون ، در زمينه‌هاى ديگر تاريخى و جغرافيايى و مشاهير كازرون تحقيق و بررسى كردم كه به صورت بيش از دويست مقاله در مجلّه‌ها و روزنامه‌هاى تهران و شيراز و كازرون چاپ شده‌ست . پس از پيروزى انقلاب اسلامى با برنامهء جديد فرهنگ مردم به سرپرستى على آذرى همكارى كردم و بارها مورد تشويق قرار گرفتم . »\r\nمظلوم‌زاده در خاتمه مىگويد : « در سال 1366 براثر سقوط در چاهى عميق ، حدود 35 متر ، هر دو پاى خود را از دست داده و گوشه‌گير شدم . با اين وصف از تحقيق و تتبّع غافل نمانده و همواره در ارتباط با شهرستان كازرون تحقيق مىكنم و مطالب فراوانى جمع‌آورى و دسته‌بندى كرده‌ام كه اگر توفيقى دست دهد و اقدام به چاپ كنم ،\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nچندين مجلّد مىشود . »\r\n\r\nستارهء كساء\r\n علىّ ، اى نسيم گلشن ، ز ديار آشنايى ! * كه به آسمان عصمت ، تو ستارهء كسايى !\r\nعلىّ ، اى نويد و امّيد دل اميدواران ! * كه به جسم ما توانى و به چشم ما ضيايى !\r\nتو امير مؤمنانى ، تو شفيع عاصيانى * همه مشكلات عالم ، ز كرم گره‌گشايى\r\nتو ولىّ و حجت اللّه و امام انس و جانى * تو وصىّ و جانشينى و پسر عمّ مصطفايى\r\nهمه نورى و سرورى ، همه عشقى و شعورى * خور روز عارفانى ، مه شام تار مايى\r\nتو نويد صبح پيروزى خيل عاشقانى * چو به جبههء حقيقت بكنى هنرنمايى\r\nبه ميان موج توفان ، چو سفينهء نجاتى * به درون گلشن حقّ ، چو صحيفهء حيايى\r\nتو صفاى چشمهء سبز درون باغزارى * تو شميم و عطر گلزار جنان جان‌فزايى\r\nكه به‌جز تو اى علىّ ، لايقِ خانه‌زاد حقّ بود ؟ * به خدا فقط تو مولود سراى كبريايى\r\nتو ز مقدمت اماما ! شرف حرم فزودى * سر و جان ما فداى تو كه جان ماسوايى\r\nنه خدايى و نه از او ، تو جدايى اى علىّ جان ! * دل من دهد گواهى ، كه تو مظهر خدايى\r\nز زلال كوثر حقّ ، قدحى به كام ما ريز ! * كه تو ساقى محبّان ضعيف و بىنوايى\r\nسخنان تابناكت ، به فصاحت و بلاغت * همه گُمرهان عالم ، بنموده رهنمايى\r\nبه مديح و وصف ذات تو اگر كه عاجزم من * به ثناى من چه حاجت ؟ كه تو چشمهء ثنايى\r\nهمه آيه‌هاى قرآن ، سخن از تو دارد ، آرى * تو مُراد حقّ تعالى ، ز نزول « هل اتى » يى\r\nپى فتح كشور دين ، ز سر و ز جان گذشتى * كه شهيد كوفه ، بابِ شهداى كربلايى\r\nبُوَد آرزوى « مظلوم » چو جميع عاشقانت * كه دمِ سپردن جان ، نكنى ز ما جدايى \r\n\r\nشميم نرگس زار\r\n پيكرت ، شاهكار زيبايىست * چهره‌ات ، ماهتاب دنياييست\r\nديدگان تو ، اختران شب * چين زلف تو ، موج دريايىست \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n بوى تو چون شميم نرگس زار « 1 » * روى تو ، پونه‌هاى صحراييست\r\nگونه‌هايت ، گل انار سرخ * لب تو ، چشمهء گواراييست\r\nتن تو ، باغى از بلور و شعر * عشق تو گرم و پاك و رؤياييست\r\nبا تو باشد خزان من چو بهار * بىتو ، كارم هميشه شيداييست \r\n\r\nخلف ساقى كوثر\r\n اى زادهء زهرا ، خلف ساقى كوثر ! * وى كشتهء بىغسل و كفن ، سبط پيمبر !\r\nاى طلعت نورانى تو مهر فروزان ! * وى قاتل تكريتى تو شمر ستمگر !\r\nدر دشت بلا ، كرب‌وبلا ، از چه بُريدست * لب‌تشنه ز تيغ ستم خويش ، تو را سر ؟\r\nاى گلبن گلزار حق و گلشن توحيد ! * كز جورِ خزان گشته‌اى چون لالهء پرپر\r\nكُو اكبر و كو قاسم و عبّاس رشيدت ؟ * كو نوگل نشكفتهء باغت على اصغر ؟\r\nبرگو كه كجا كشته شده عون و محمّد * كو نور دو چشمان تو عبد اللّه و جعفر ؟\r\nياران و جوانان تو از كينهء عدوان * افتاد يكى سر ، دگرى دست ز پيكر\r\nدر صحنهء پيكار ستم از دم شمشير * گشتند به خون غرقه همه با تن اطهر !\r\nچون گشت حسين بن علىّ بىكس و ياور * زد تكيه به شمشير خود آن ماه منوّر\r\nيك‌سو ز غم و ماتم عبّاس فغان داشت * يك‌سو نظرش بر تن صدپارهء اكبر\r\nيك‌سو به على اصغرش ، آن كودك بىشير * يك‌سو نظرش جانب فرزند برادر\r\nبر فرقهء دون ، حجّت خود كرد چو اتمام * دادند جوابش همه با نيزه و خنجر\r\nزينب كه نظاره‌گر آن صحنهء غم بود * از اين همه نامردمى گرديد مكدّر\r\nگفتا به دل خويش كه : يا ربّ تو نگون ساز * كفر و ستم و مظلمه و فرقهء كافر\r\nدر كرب‌وبلا ، گرچه گرفتار عذابيم * بايد كه شود مذهب اسلام مظفّر\r\nاى سبط رسول دو سرا ، نوگل عصمت ! * اى سيّد و سالار جهان ، زادهء حيدر ! \r\n\r\n\r\n","description":"","footnote":"\r\n( 1 ) - نرگس زار ، دشتى پر از نرگس در نزديكى درياچهء پريشان « كازرون » در دهستان فامور است .\r\n","page_name":" 94 ","page_number":94},
  {"content":"\r\n\r\n اندر عجب از كار وقيحانهء كفرند * ابرار مصيبت‌زده‌ات ، تا صف محشر . . .\r\nما منتظران را همه امّيد چنين است * تا آنكه رسد « مهدى صاحب » مهِ خاور\r\nيا ربّ ! تو بده اذن ظهورش كه جهان را * سازند منزّه همى با تيغ دو پيكر\r\n« مظلوم » عزادار تو گرديد چو ياران * اى زادهء حيدر ، خلفِ ساقى كوثر ! \r\n\r\nبه مناسبت نيمهء شعبان ولادت گل !\r\n دوباره موسم گل است و باغ و راغ و گلسِتان * بهار خرّم دل است و جشن شاد بلبلان\r\nولادت گل است و ديده محو روى او بوَد * ز غم زدوده شد دلم ، چو شاخه‌هاى ارغوان\r\nمن از شميم و عطر گل ، بسى نشيط و سرخوشم * چو عندليب خوش‌نوا ، سرودساز و نغمه‌خوان\r\nدلم چو غنچهء گل از مسرّتش شكفته شد * منوّر از رخ مَه‌اش ، شدم چو مهر آسمان\r\nهميشه عاشق گل شقايق سحر منم * همو بود طليعهء بهار و عمر جاودان\r\nنسيم جان‌فزا وزد ، به باغ و گلشن و چمن * روا بود اگر ز تن ، رود به شوق آن روان\r\nمنم كه سجده مىبرم ، به پاى بارگاه گل * گل محبّت و وفا ، ز بس‌كه گشته دل‌ستان\r\nچو بلبلان نغمه‌خوان ، به قاب گلشن جهان * نثار پاى او كنم ، سر و تن و روان و جان\r\nمرا نموده بيدل و ، به عشق او در آتشم * چو لاله‌هاى داغدار و ديده‌هاى خون‌فشان\r\nمنم كه نام من بوَد چو « ميم و هاء و دال و ياء » * هميشه منتظر منم ، به راه يار عاشقان ! \r\n\r\nسفينهء صبورى\r\n دل من هواى گلگشت بهار و يار دارد * عجبا ! كه يار چون من ، دل بىقرار دارد\r\nز چه بارد اشك حسرت ، ز دو چشم نازنينش * چو منى كه در دوعالم ، صنمى كنار دارد ؟ !\r\nغم هجر يار خوردن ، نبوَد طريق رندى * كه در اين طريق ، خلقى ، غم اين نگار دارد\r\nمنم آن رميده آهو ، ز ديار آشنايى * كه به دام خويش ، صيّاد اجل ، شكار دارد\r\nمنم آن غريق آشفته ، به موج آرزوها * كه سفينهء صبورى ، جسدم به بار دارد \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n بِدَم اى نسيم گلشن ، به گل وجود « مظلوم » * كه خزان عمر ، او را ، به ميانِ خار دارد ! \r\n\r\nبهار عشق !\r\n در فصل گل و بهار زيبا * رقص شجر است و شوق گل‌ها\r\nجاريست ز چشمه‌سار شادى * انهار طرب ، به دشت و صحرا\r\nاز رنگ نشاط سبز بستان * خرّم شده صحنه‌هاى رؤيا\r\nلب باز نموده گل به خنده * چون نرگس و ياس و نسترن‌ها\r\nبر شيفتگان خود ، ستاره * چشمك زند او بدون پروا\r\nپيروز ، سپاهيان يوسف * در عشق و نبرد با زليخا !\r\nتا هست بهارِ عشق ، « مظلوم ! » * باغ و چمنش بوَد فريبا \r\n\r\nچلچراغ زندگى\r\n ماه از پشت سحاب ، خود را نمايان مىكند * پيكر شب را ز رَخت تيره ، عريان مىكند\r\nماه من ، چون سر زند از روزن ابر حجاب * كاخ استبداد را يكباره ويران مىكند\r\nبا سياهىهاى شب ، اندوه سازد هم‌سفر * زنبق پژمرده را شاداب و شادان مىكند\r\nروح مىبخشد به جسم لاله‌هاى داغدار * دشمنان غنچه‌ها را زار و حيران مىكند\r\n« قائم آل محمّد » ماه پنهان من است * آنكه عالم را ز نور خويش تابان مىكند\r\nدر نبرد كفر با اسلاميان جان به كف * همرهى ، پيوسته او با خيل ياران مىكند\r\nليك ، تا انديشمندان ! چلچراغ زندگىست * ماه من ، خود را به پشت ابر ، پنهان مىكند \r\n\r\nگلشن تحقيق\r\n در مزرع سبز ادب ، گر خام خامم * در گلشن تحقيق ، بشكفته‌ست نامم\r\nدر باغ انديشه ، رقيب عندليبم * بر تارُك سُرب فلق ، نقش پيامم\r\nدر كشتى بىلنگرِ درياى هستى * يار سترگِ عشق گرم و بادوامم \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n من نرگس خوشبوى دشت كازرونم * با بُنجه‌هاى « 1 » غصّه در جنگ مدامم\r\nمن يوسف چاه غم و زندان عشقم * دُرناى پَربشكسته در چنگال دامم\r\nچون مرغ شيدا در ميان لانهء غم * در چنگ صيّاد زمان ، پيوسته رامم\r\nبا شمع ، چون پروانهء ايثار و عشقم * در جمع ياران ، طوطى شكّر كلامم\r\nبا عاشقان گل ، هميشه همنشينم * با خيل گلچينان شب ، همچون همامم\r\nمن بىتو اى سردار گل ، چون لاله داغم * در گلشن عشق تو ، من خار تمامم\r\nمن بىحضورت هاله‌اى از آه سردم * با تو ، حضور روشن خورشيد بامم\r\nدر مسلخ عشق تو ، اسماعيل خونم * در مطبخ طبع تو ، چون فرياد عامم\r\nشهد كلامم طعنه گر بر انگبين زد * از بخت حنظل‌گون ، هميشه تلخ‌كامم\r\nگر بر لبم گل‌خنده مىرويد ، پياپى * خون جگر باشد غذاى روز و شامم\r\nاى ساقى گل‌چهره ! از خمخانهء عشق * پُر كن ز لطف بىكران پيوسته جامم\r\nزيرا من اينك هم‌سفر با عاشقانم * در اين سفر ، بر بادهء زرين‌لگامم\r\nسيرابم از شهد كلام خويش كردى * در بوستان دل ، معطّر كن مشامم \r\n\r\nدرناى كازرون\r\n رفتم به سير گلشن زيباى كازرون * ديدم بهشت ، نقشه و سيماى كازرون\r\nلبريز شد مشام من از آن هم شميم * وز عطر ناب گلشن و گل‌هاى كازرون\r\nباغش پُر از شكوفهء نارنج و مرغكان * نغمه‌زنان چو بلبل شيداى كازرون \r\n\r\n\r\n","description":"","footnote":"\r\n( 1 ) - بنجه : نوعى خار است كه در تابستان در بيابان‌هاى اطراف كازرون مىرويد و در سوخت‌وسوز به كار مىرود .\r\n","page_name":" 97 ","page_number":97},
  {"content":"\r\n\r\n مرغ دلم به زمزمهء مهر آشناست * در بركهء صفا شده دُرناى كازرون\r\nدر آسمان عشق و وفا تك ستاره‌ام * سوسو زنان به محفل شب‌هاى كازرون\r\nپروانه‌وار بس‌كه زدم پر به گرد شمع * پَرّم بسوخت ز آتش سوداى كازرون\r\nدر پهن‌دشت وادى حرمان و آرزو * سرگشته‌ام چو آهوى صحراى كازرون\r\n« مظلوم » كه رو به ساحل درياى دل نهاد * چون گوهرى فتاد به درياى كازرون « 1 » \r\n\r\n\r\n","description":"","footnote":"\r\n( 1 ) - درياچهء پريشان كازرون .\r\n","page_name":" 98 ","page_number":98},
  {"content":"\r\n\r\n\r\nمظهر ( 1348 - 1313 )\r\nحيدر مظهر ، فرزند غلامرضا ، در بيست و دوم ربيع الاوّل سال 1313 قمرى ، برابر با 1274 شمسى در كرمانشاه قدم به عرصهء حيات گذاشت . دانش‌هاى مقدّماتى و متداولهء زمان را فراگرفت و از محضر بزرگان و اساتيد شعر و ادب كسب فيض كرد و دانش اندوخت و از رهگذر تجارت روزگار گذرانيد و معيشت كرد .\r\nمظهر در زمرهء فضلا و ادبا به شمار مىرفت . عضو انجمن ادبى فصاحت كرمانشاه بود و با شعرايى چون شباب ، تبرّايى ، باقر شاكرى ، تجلّى ، گويا و حدّاد ، معاصر بود و عضويّت آن انجمن را داشت .\r\nمظهر شاعرى توانا و نامور بود و اهل شعر و ادب را گرامى مىداشت . خود انسانى وارسته بود و در آن زمان كه شعبهء تجارت خود را در كردستان داير كرده بود ، به سير و سلوك و تهذيب و تزكيهء نفس مىپرداخت .\r\nمظهر شاعرى غزل‌سرا بود و غزل را هم خوب و استادانه مىسرود و بعضى از اشعارش چون : امتعهء وطنى ، كارگر ، وصيّت‌نامه و بهاريّه ، شهرت زيادى كسب كرد و زبانزد گرديد و آن‌گونه كه يكى از بستگانش اظهار مىداشت ، در سال 1306 روزنامه‌اى به نام « پروآ » را داير كرد و سرانجام در بيست و نهم خردادماه سال 1348 شمسى چشم از جهان فروبست .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nاشعار زير نمونه‌هايى از شعر اوست :\r\n\r\nندانستم\r\n به عشق دلبرى دل مبتلا كردم ، ندانستم * ز هجرش همچو نى از غم نوا كردم ، ندانستم\r\nشدم بيگانه از خود تا دل افسردهء غمگين * به يار تندخويى آشنا كردم ، ندانستم\r\nبه امّيدى كه بوسم لعل مىگونش به كام دل * سر و جان را فدايش از وفا كردم ، ندانستم\r\nتكبّر را فزون بنمود ز آن روز كه پيش او * حديث عشق خود را برملا كردم ، ندانستم\r\nز من آزرده‌خاطر شد كه من در كارهاى او * همى چون و چرا كردم ، ندانستم\r\nرخش را تالى خلد برين گفتم ، نفهميدم * لبش را همسر آب بقا كردم ، ندانستم\r\nمرا از تيغ ابرو كشت « مظهر » داد از آن دارم * برفت و دامنش از كف رها كردم ، ندانستم \r\n\r\nنكوتر\r\n به نزد شر زه شيرى خسته خفتن * به پيش زاهدى مخمور رفتن\r\nفسرده حال بر خار مغيلان * برهنه پا ، شب ديجور رفتن\r\nبه تن بيمار در دشتى پر از بيم * به هنگام زمستان ، عور رفتن\r\nز كردار رقيب ديو سيرت * به پيش دلبر خود دور رفتن\r\nدر ادوار زمانه خوار بودن * و گر ناكام اندر گور رفتن\r\nبراى ناسپاسى رنج بردن * به راه پربلايى كور رفتن\r\nبه كام جان شرنگ روح‌فرسا * ز نيش عقرب و زنبور رفتن\r\nچنان باريك گشتن جسمت از درد * كه بتوان در دجار مور رفتن\r\nبه پيش من نكوتر هست « مظهر » * كه يك‌دم زير بار زور رفتن \r\n\r\nمنزلگه او\r\n بلبل كه بوَد مرغ گلستان محبّت * چون من نبوَد مست و غزل‌خوان محبّت \r\n\r\n","description":"","footnote":"","page_name":" 100 ","page_number":100},
  {"content":"\r\n\r\n جمعيّت عشّاق به من مىكند آسان * آوارگى كوه و بيابان محبّت\r\nفرعون جفا غرق شد آن دم كه نشان داد * روى تو كف موسى عمران محبّت\r\nخوبان جهان ترك و دلم كشور ايران * حبّ تو بوَد رستم دستان محبّت\r\nعشقش به ضميرم بوَد افسوس كه باشد * منزلگه او خانه ويران محبّت\r\nعاشق ملك عالم قدس است به عالم * كآورده برون سر ز گريبان محبّت\r\nتابيده شود فكر ز تاب سر زلفت * پيچيده شود عقل ز عنوان محبّت\r\n« مظهر » كه لب لعل تو را ديد چو طوطى * جا ساخته اندر شكرستان محبّت \r\n\r\nخائن وطن\r\n هرآنچه محنت و رنج و غم و محن دارم * ز بخت خويشتن و خائن وطن دارم\r\nبه خلد گر برندم نه شادمانم از آن * كه مرغ اين چمنم ميل اين چمن دارم\r\nچگونه مهر وطن مىشود برون از دل * كه مهر دوست روا اينكه در بدن دارم\r\nشهيد ار نشدم از براى حفظ وطن * به گاهِ دادن جان ، شرم از كفن دارم\r\nكنم به نيش قلم بيخ بدسگال وطن * كه سبقتيست ز فرهاد كوه‌كن دارم\r\nبه پيش « مظهر » شوريده فاش مىگويم * ز شعر عارف معروف يك‌سخن دارم\r\n« چو ليدران خطاكار و زاهدان ريا * از اين سپس سر مردم فريفتن دارم » \r\n\r\nدل اميدوار\r\n به سر باشد خيال يارم امشب * نخوابد ديدهء بيدارم امشب\r\nالا اى مونس دل ! ماه محفل * بيا كز دورىات افكارم امشب\r\nبيا اى ماه گردون نكويى * نظر كن چشم اختربارم امشب\r\nدل اميدوارم را اميد است * كه آيد نازنين دلدارم امشب\r\nگل باغ لطافت بازآيد * برآرد تا كه گل از خارم امشب\r\nبه گوش آيد تو گويى هر زمانى * بشارت از در و ديوارم امشب \r\n\r\n","description":"","footnote":"","page_name":" 101 ","page_number":101},
  {"content":"\r\n\r\n ز آب ديده و از آتش دل * هم اندر آب و هم در نارم امشب\r\nگهى شادم به ياد روى آن مه * گهى از هجر در آزارم امشب\r\nشبى تار است دور از يار « مظهر » * دلى آغشته در خون دارم امشب \r\n\r\nبيدارى شب\r\n اى خطّ تو چون مشك خطا ، لعل تو ياقوت * ياقوت لبت داده به كام دل‌وجان قوت\r\nچاه زنخت را به چه ماند ، چَهِ بابل * در ساحرى آن نرگس چشم تو چو هاروت\r\nباروت به آتش كه بسوزد عجبى نيست * خال تو قرين آمده باروت به باروت\r\nبر عُروةِوُثقاى وفاى تو زده دست * روزى كه روان آمده از عالم لاهوت\r\nشد زندهء جاويد پس از عالم مردن * تابوت شنيده تنم از رخنهء تابوت\r\nبيدارى شب را به اميدى بكشم من * تا وقت سحر بشنوم از باد صبا بوت\r\n« مظهر » نكند ديده سوى روضهء رضوان * تا ديد عيان روى بهْ از گلشن مينوت \r\n\r\nآهِ دل\r\n دلم افتاده اندر حلقه زلف گره‌گيرى * شده پابند آن زلف و ندارد هيچ تدبيرى\r\nفتاده در كمندت دل ، ايا صيّاد ! بنوازش * كه بار ديگرت نايد به دست اين‌گونه نخجيرى\r\nشده كاخ دلم ويرانه از هجران و بنمايش * به دست فكر معمار وصال خويش تعميرى\r\nچنان از عشق روى خويشتن ديوانه‌ام بنما * كه بنهندم به گردن عاقلان شهر زنجيرى\r\nاثر بر آهن و فولاد دارد آه دل ما را * ندارد ازچه‌رو اندر دل سخت تو تأثيرى\r\nچسان از جاى اشكم خون نيايد از بصر « مظهر » * كه قدر مدّعى و ما به پيشش نيست توفيرى \r\n\r\nهجر دوست\r\n از هجر تو دل خون شده و خون شدنى بود * وز جور تو محزون شده محزون شدنى بود\r\nگلگون شده از اشك رخ زرد و ضعيفم * اين زردى آن درخور گلگون شدنى بود \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n مجنون شده دل‌سخت ز بيداد محبّت * اين عاشق جان‌باخته مجنون شدنى بود\r\nشد باديهء بخت در اين باديه وارون * اين باديه زين باديه وارون شدنى بود\r\nمفتون و پريشان شده دل در سر زلفت * الحقّ كه ز كردار تو مفتون شدنى بود\r\nآهِ دلم هر لحظه به گردون رود از درد * اين آهِ دل البتّه به گردون شدنى بود\r\nمرهون نكوخويى دلبر شده « مظهر » * هر خوى خوشش مظهر مفتون شدنى بود \r\n\r\nچه شود ؟\r\n اى حبيبا ! ندهم شرح گرفتارى دل * چون طبيبى نبود حاذق بيمارى دل\r\nاى بسا هست در آن حلقهء زلفت دل‌ها * دل ما را نشناسى تو ز بسيارى دل\r\nرخنه در آهن و فولاد كند آه دلم * اثرى چون نكند در دل تو زارى دل\r\nگرچه دل از من مسكين تو به غارت بردى * صنما ! بهر خدا كن تو پرستارى دل\r\nدل من مىرهد از آن خم زلفت ، آرى * شانهء عشق گر آيد به هوادارى دل\r\nناوك چشم تو خون دل من مىريزد * وه ز خون‌ريزى چشم تو و خونبارى دل\r\nگشته ويرانه دل « مظهر » مسكين ز فراق * چه شود وصل تو آيد پى معمارى دل ؟ \r\n\r\nهشدار\r\n اى دل ، جهان به غير رباطى خراب نيست * هشدار ! كاين خرابه تو را جاى خواب نيست\r\nويرانه‌منزليست شبى بيشتر همى * جاى درنگ بهر تو در اين خراب نيست\r\nبشتاب تا به منزل اصلى مگر رسى * چون ره به پيش ، چاره تو را جز شتاب نيست\r\nامروز تن اگر به رياضت دهى ، بدان * بىشكّ پى روان تو فردا عذاب نيست\r\nاحكام دين به روز كتاب مبين بخوان * كز خشك و تر نبينى ، كاندر كتاب نيست\r\nكارى بكن كه سايهء حقّ بر سرت فتد * آن روز را كه سايه به‌جز آفتاب نيست\r\nره را ز پيشوا بطلب همچو ديگران * وقعى مگر به گفتهء نايب مناب نيست\r\n« مظهر » ز كيش احمد مرسل متاب رخ * بىشكّ تو را ندامت روز حساب نيست \r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nاى مردم !\r\n ز بس از جور گردون غصّه خوردم ، مُردم اى مَردم * ز رنج و محنت غم جان سپردم ، مُردم اى مَردم\r\nبه غير از خواب و خور چيزى نفهميدم ، ندانستم * چه مقصد بود از اين خواب و خوردم ، مردم اى مردم\r\nندانستم چه شد دنيا و اوضاع بد و نيكش * همى روز و شب عمرم شمردم ، مردم اى مردم\r\nز خود نگذاشتم نام نكويى در جهان ، رفتم * بسيج و توشه‌اى همره نبردم ، مردم اى مردم\r\nاجل آمد به بالينم كه تا سختم بگيرد جان * وداعش كردم و دستش فشردم ، مردم اى مردم\r\nمراد من نشد حاصل يك از صدها در اين عالم * چو « مظهر واله و دل‌خسته مُردم ، مردم اى مردم \r\n\r\nسوخته كوكب\r\n تا چرخ رود ناله‌ام از هجر تو هر شب * روزم چو شب است از تو جدا اى مهِ نخشب\r\nجانم به لب آمد به اميدى كه همهء عمر * بارى بگذارم به لب لعل تو من لب\r\nبا درد توان ساخت مرا چند ، طبيبا ! * در چارهء من كوش ، يكى سوختم از تب\r\nاى بر فرس ناز چنين تند چه رانى ؟ * افتاده ببين كيست تو را در پى مركب\r\nدرد غم هجران تو را عاشق مهجور * چاره طلبى ، مرگ دواييست مجرّب\r\nامروز كجا ترك نمايى كه به طفلى * آموخته‌اى درس جفا را تو به مكتب\r\nبر زلف مزن آنه ، مشوران به هم او را * بگذار بدين حال كه هستند مرتّب\r\n« مظهر » چو مه محفل اغيار بود يار * يارم به غم و رنج من سوخته كوكب \r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nمعزّى ( 1345 - 1274 )\r\nمير سيد على خان معزّى فرزند مير سيد رضا معروف به حاج ارباب « 1 » در سال 1274 هجرى شمسى در بادرود نطنز قدم به عالم هستى گذاشت ، در زادگاه خود دانش‌هاى مقدماتى زمان را در مكاتب قديمه فراگرفت و در سال 1332 شمسى به علت ابتلا به بيمارى آسم و اگزما خانه و كاشانه و زمين‌هاى كشاورزى را ترك گفت و به شهر كاشان مهاجرت كرد و در اين شهر رحل اقامت افكند .\r\nمير سيد على معزّى در كاشان با شعراى اين شهر درآميخت و در جلسات انجمن ادبى صبا شركت مىكرد و از محضر ادبا و اساتيد انجمن بهره مىگرفت سرانجام در سال 1345 در كاشان بدرود حيات گفت جنازه‌اش به زادگاهش حمل و در بادرود به خاك سپرده شد .\r\nمعزى شاعرى غزل‌سرا بود و به قصيده‌سرائى نيز تمايل داشت و گاهى نيز شعر فكاهى مىسرود كه آثارش در بعضى جرائد زمان به چاپ مىرسيد . ديوان اشعارش حدود چهار هزار بيت است كه هنوز طبع و نشر نگرديده است . « 2 »\r\n\r\n\r\n","description":"","footnote":"\r\n( 1 ) - اجداد ميرزا سيد على معزّى از سادات زواره بوده‌اند كه از ديار خود به بادرود نطنز مهاجرت كرده و ازآن‌پس به كاشان كوچيدند و در اين شهر سكونت گزيدند .\r\n( 2 ) - آثار اين شاعر را فاضل ارجمند افشين عاطفى فرزند برومند شاعر نامور حسن عاطفى براى من ارسال داشته است .\r\n","page_name":" 105 ","page_number":105},
  {"content":"\r\n\r\n\r\nدل‌شكسته\r\n ز ما گسستى و با غير عهد بستى و رفتى * از اين گسستن و بستن دلم شكستى و رفتى\r\nبه ناتوان ز توانائى استفاده نمودى * به اوفتاده نشان داده ضرب دستى و رفتى\r\nز تير غمزه دلم را به خون كشيدى و بردى * گرفتى از من دلداده ناز شستى و رفتى\r\nبه ياد چشم تو ناخورده باده مست و خرابم * كناره از چه نمودى ز مىپرستى و رفتى\r\nبه ما ز مهر خداحافظى نكرده گذشتى * به‌رغم غير ز شفقت نداده دستى و رفتى\r\nاميدوار به مهر تو بود اگرچه « معزّى » * درِ اميد ز هر سو به قهر بستى و رفتى \r\n\r\nبازآى\r\n رفتى ز ره خشم نگفتى گنه‌ام را * بازآى و ببين محنت روز سيه‌ام را\r\nمىخواستم از سر به‌سوى كوى تو آيم * سيلاب سرشك آمد و بربست ره‌ام را\r\nز آه دل و خون جگر و ديدهء گريان * بازآى و در اقليم وفا بين سپه‌ام را\r\nمىرفتى و مىخواستمت سير ببينم * شد گريه مرا مانع و راه نگه‌ام را\r\nاى قرص قمر از قمر من خبرت هست ؟ * چنديست كه گم كرده‌ام اى ماه مه‌ام را\r\nدر راه تو دين و دل و سر داده « معزّى » * بخشاى اگر رفته گناهى ، گنه‌ام را \r\n\r\nگلشن لطف\r\n بردى دل ما را و نشستى به كنارى * گفتى چه حسابى چه كتابى چه قرارى\r\nيك‌عمر تلف كرده و يك‌بار نديدم * از گلشن الطاف تو جز زحمت خارى\r\nتا چند به راهت بنشينم به اميدى * تا چند كشم بار غم عشق تو بارى\r\nز اشك مژه شستيم ز دل گرد علايق * اين خانهء طوفان‌زده گر داشت غبارى\r\nخواهم ز خدا يك شبكى دور ز اغيار * در بزم تو من باشم و دل باشد و يارى\r\nاز ديده و دل گرچه نياسود « معزّى » * ترسم كه زند بار دگر دست ، به كارى \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nآخرين شاعر\r\n در كنج قفس بلبل بشكسته پرم من * وز نغمهء مرغان چمن بىخبرم من\r\nمعروف نگشتم به وفا گرچه ز مجنون * صد بار در اين مرحله ديوانه‌ترم من\r\nآخر فلكم دور ز ياران وطن كرد * و اكنون چو صبا بىهدف و دربه‌درم من\r\nاز گيجى سر قامت من گشته چو پرگار * وز نقطه در آن دايره سرگشته‌ترم من\r\nتنها مرض آسم نه از پاى فكندم * ديريست كه هر شر و بلا را سپرم من\r\nاز جان رمقى باقى و آن هم چو كبوتر * در پنجهء شاهين قضا و قدرم من\r\nبا آه دل و چشم ترى هست « معزّى » * فارغ دگر از منّت هر خشك و ترم من \r\n\r\nآتش عشق\r\n در سر راه تو چون پروانه حيرانم هنوز * همچو شمعى ز آتش عشق تو سوزانم هنوز\r\nتا بدست آرم مگر روزى گريبان تو را * چون تذرو بىپرى سردرگريبانم هنوز\r\nاى گل نشكفته با ما بىوفائى مىكنى * گرچه با ياد رخت اندر گلستانم هنوز\r\nصرف درس عشق كردم عمر را امّا چه سود * آنچه شد معلوم طفل كودكستانم هنوز\r\nعمر بگذشت و به ياد روزگار كودكى * پيرم و در آرزوى شير پستانم هنوز\r\nدرد بىدرمان عشقت گريه از درمان گذشت * با خيالت روز و شب در فكر درمانم هنوز\r\nديده‌ام در خواب تا زلف پريشان تو را * چون « معزّى » زان پريشانى پريشانم هنوز \r\n\r\nغم عشق\r\n رفتى تو و انگار كه جان رفت ز دستم * من در بىتو به‌جز قالب بىروح چه هستم\r\nديشب به طواف حرم كوى تو هرچند * از شوق به پا خاستم از ضعف نشستم\r\nديگر ندهم دل به كسى ، عهد نبندم * زنهار گر اين بار از اين مهلكه جستم\r\nكارى به خرابات و به ميخانه ندارم * با ياد تو و چشم مىآلود تو مستم\r\nمجنونم و دل‌باخته عقل و خردم نيست * با من چه توان كرد همين است كه هستم \r\n\r\n","description":"","footnote":"","page_name":" 107 ","page_number":107},
  {"content":"\r\n\r\n در راه غم عشق تو جان داد « معزّى » * در كشور تن هديه همين بود به دستم \r\n\r\nحديث عشق\r\n شدم نوميد از وصلت به هجران تو خو كردم * خيالت را به جاى وصل در دل آرزو كردم\r\nبه هر پيچ و شكنج تار مويت موبه‌مو گشتم * دل گم‌گشته را در شام ظلمت جستجو كردم\r\nبه عزم سجدهء كوى تو در محراب ابرويت * ز اشك چشم و از خونابه‌هاى دل وضو كردم\r\nچو ديدم رنگ زردى پرده از رازم براندازد * ز سيلى سرخ ، رويم را به حفظ آبرو كردم\r\nنديدم جز حديث عشق طومارى دگر در دل * تمام صفحهء آن را يكايك زير و رو كردم\r\n« معزّى » تا گرفتار تو شد ، شد فارغ از عالم * ز هر لا و نعم يكباره قطع گفتگو كردم \r\n\r\nچكامه\r\n اى دل مكن ز كس طلب يارى * كاندر طلب نيايى جز خوارى\r\nزين خواجگان پست فرومايه * كز آدميت‌اند همه عارى\r\nچون بار منّت است بسى سنگين * خوش‌تر بود طريق سبكبارى\r\nيا كلبه‌اى بساز به درويشى * فارغ ز بار رنج جهاندارى\r\nقارون چه برد بهره ز گنج اى دل * گر ننگرى به ديدهء هشيارى\r\nمرد از قناعت است غنى زين‌رو * قارون توئى قناعت اگر دارى\r\nملك قناعتت كند از غم دور * گر از طريق عقل به دست آرى \r\n\r\n","description":"","footnote":"","page_name":" 108 ","page_number":108},
  {"content":"\r\n\r\n ز اندوختن چه بهره تو را مانا * در اين تجارت است زيانكارى\r\nخوش‌تر بود گرت ز توانائى * گاهى دلى شكسته به دست آرى\r\nدنيا مگر نه دار مكافات است * عزّت نيابد آنكه دهد خوارى\r\nگندم نچيند آنكه در او جو كاشت * بردارى آنچه را كه در او كارى\r\nكوبى اگر درى پى بدنامى * كوبند مر تو را در بدكارى\r\nجاهل نكرد غير بدانديشى * عاقل نگشت گرد خطاكارى\r\nغافل مشو ز گردش اين گردون * كاين گرد ، زائد گرد گنبد زنگارى\r\nهر دست مىدهى ، دهدت آن دست * هر خار مىنهى برى آن خوارى\r\nآسان بگير كار به خلق اى دل * تا وارهى ز زحمت دشوارى\r\nغمخوار خلق باش گرت بايد * در روز غم كنند تو را يارى\r\nعيب كسان بپوش اگر خواهى * پوشند عيبهات ز ستّارى \r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nمعلّم ( 1320 )\r\nمحمّد معلّم ، شاعر خوش‌قريحه و بلندپايه و نويسنده و روزنامه‌نگار توانا و چيره دست در سال 1320 هجرى شمسى در شهر طبس پا به عرصهء حيات گذاشت .\r\nپدرش علّامه فقيد شادروان استاد حسينقلى معلّم ، گذشته از مقام علمى و آشنائى به معارف اسلامى و كلامى خود اديبى فاضل و سخن‌شناسى فرزانه بود و در عين حال يكى از بنيان گذاران فرهنگ نوين ايران به شمار مىرفت . شادروان دكتر على شريعتى در مقدّمهء يكى از كتاب‌هايش از او به عنوان معلّم نمونهء اخلاق و معارف اسلام و قرآن ياد كرده است .\r\nمحمّد معلّم تحصيلات خود را در زادگاه و خور و بيابانك و تهران به انجام رسانيد ، ازآن‌پس به استخدام سازمان تربيت بدنى ايران درآمد و سال‌ها نيز در سمت مديريّت كلّ روابط عمومى و بين الملل انجام‌وظيفه كرد تا بازنشسته گرديد .\r\nمعلّم از اوان نوجوانى هنگامى كه هنوز پا به بيست‌سالگى نگذاشته بود ، همكارى خود را به عنوان نويسنده و شاعر با مطبوعات آغاز كرد . سرانجام به سردبيرى جرايد مهمّ كشور رسيد و هم‌اكنون در تهران چندين نشريّه از همكارى وى برخوردارند .\r\nمعلّم قريحهء شعر و شاعرى را از نياى خود يغماى جندقى به ارث برده است .\r\nهمان گونه كه يغما در غزل‌سرايى در پايه و مرتبت والايى قرار دارد ، غزليّات معلّم نيز از لطف و ظرافت و استحكام خاصى برخوردار مىباشد .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nمهدى برهانى ، شاعر و نويسندهء تواناى معاصر ، دربارهء وى چنين مىگويد :\r\n« محمّد معلّم از استادان مسلّم غزل فارسى است . فروتنى و بىاعتنايى او به نام و آوازه از مقايسهء انسجام و استحكام و زيبايى غزليّاتش در اينجا با حاصل كارهاى منتشرشده‌اش به خوبى پيداست . درحالىكه خود سى سال در جرايد مختلف ، با سمت‌هاى سردبيرى و عضويّت در هيئت تحريريّه بيشترين خدمت را به شعراى معاصر كرده است و كمتر شاعر بلندآوازه‌اى است كه با وى براى درج اشعارش در جرايد تماس نداشته است . اگر بخواهيم در بين غزل‌سرايانى كه به سبك هندى تلطيف شده شعر سروده‌اند ، چند تنى را در شعر فارسى معاصر برگزينيم ، معلّم مسلّما در بين آنان جاى خواهد داشت . »\r\nمعلّم در سال 1345 ازدواج كرد و ثمرهء اين پيوند دو فرزند دختر است كه هر دو ازدواج كرده و از ذوق و قريحهء شاعرى برخوردار مىباشند .\r\n\r\nپيام\r\n شبى ميان من و ماه گفت‌وگويى رفت * به ياد روى تو بوديم و آرزويى رفت\r\nبه خواب ديدهء من آى ، اى خيال تو سبز * زهى به همّت بحرى كه در سبويى رفت\r\nسرى كه در برِ دنيا فرونمىآمد * به پاىبوسى عيّار فتنه‌جويى رفت\r\nچو چشم آهوى چين برنگيرد از سرِ ناز * دلى كه چون دل من در هواى بويى رفت\r\nسفينهء غزلم مىرود به بحر خيال * چنان لطيف ، كه گويى بر آب قويى رفت\r\n« معلّما » دل سرگشته در سرِ پيرى * به تاب طرّهء گيسوى مشك‌مويى رفت \r\n\r\nروز غنيمت\r\n بريز باده ، كه در جام بوى گل ريزد * بخند ، تا به چمن آبروى گل ريزد\r\nصفاى اشك تو را نازم اى بهار ملول * كه همچو قطرهء باران به روى گل ريزد\r\nدماغم از خُم ميخانه تر نمىگردد * بگو كه باده صبا از سبوى گل ريزد \r\n\r\n","description":"","footnote":"","page_name":" 111 ","page_number":111},
  {"content":"\r\n\r\n چنين كه بلبل بيدل نشسته ، مىترسم * كه خون ديدهء او از گلوى گُل ريزد\r\nبهار روز غمينت بود كه دور خزان * چه اشك‌هاست كه در آرزوى گل ريزد\r\nحديث نالهء ما را در اين شبان سياه * مگر نسيمِ پيامى كه به كوى گل ريزد \r\n\r\nحسرت آزادى\r\n بگذار به دست دل من كار قفس را * تا خون كنم از ناله رگ تار قفس را\r\nآن دل كه تو دارى نكند ياد اسيران * كى سنگ كند شاد گرفتار قفس را\r\nجام مى صافى غم دل را كند افزون * آيينه دوچندان كند آزار قفس را\r\nمىگشت مرا حسرت آزادى از آن روى * بستند به گل رخنهء ديوار قفس را\r\nآن‌گونه فتاده‌ست كه درمان نتوان كرد * با داروى ديدار تو بيمار قفس را\r\nحُسن اثر نالهء مرغان چمن بين ! * بر دوش كشد شاخهء گل بار قفس را \r\n\r\nهزار دست ؛ هزار چشم\r\n دوباره شب شد و در من ترانه‌ها روييد * از اين درخت تناور جوانه‌ها روييد\r\nپرندگان همه غمگين و خسته برگشتند * دوباره زمزمه در كنج لانه‌ها روييد\r\nهزار دست ، هزاران هزار دست تهى * پى گشودن درها ز شانه‌ها روييد\r\nهزار چشم ، هزاران هزار چشم اميد * زبانه‌اى شد و بر آستانه‌ها روييد\r\nخزان غم‌زده‌اى باغ سبز را پوشيد * براى شيون بلبل بهانه‌ها روييد\r\nو من گريستم آن‌گونه در قفس غمگين * كه دام صحن چمن گشت و دانه‌ها روييد \r\n\r\nشب\r\n شب از كرانه فرود آمد و بر آب نشست * ستاره بر سر امواج چون حباب نشست\r\nصداى باد ميان درخت‌ها پيچيد * هزار زورق بىبادبان بر آب نشست\r\nزمان چو توده ابر گريزپايى بود * كه در سكون و سكوت شب از شتاب نشست \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n ستاره‌ها همه پرپر شدند و افسردند * غبار شب چو به رخسار ماهتاب نشست\r\nسؤال گمشده‌اى را به خواب مىبردم * زمان درآمد و بر مسند جواب نشست\r\nدرخت نورى از اعماق تيرگى روييد * پرنده‌اى شد و بر قلّه‌هاى خواب نشست \r\n\r\nنفرين خلق\r\n صد ناله سايه‌وار روان در قفاى ماست * نفرين خلق سايهء بال هماى ماست\r\nهرجا كه آشيانه نهادم ، به باد رفت * نفرين و نالهء چه كسى در قفاى ماست\r\nفرياد ما ، ز بام فراتر نمىرود * اين مرغ سربريده ، مقيم سراى ماست\r\nتا ابر و برق و باد چه بازى كند ، كه سيل * در گيرودار معركه ، خشت بناى ماست\r\nجانا شهيد عشق تو تا حشر زنده است * تنها عقيق آن لب ميگون دواى ماست\r\nميل غزل نمىكنم از بيم اين و آن * چشم حسود كورتر از اشتهاى ماست \r\n\r\nخواب آفتاب\r\n خيال روى تو را گل به خواب مىبيند * ستاره خواب هزار آفتاب مىبيند\r\nنسيم سوى تو را آفتاب مىبويد * حريم وصل تو را ماهتاب مىبيند\r\nز باغ آينه بوى بهار مىآيد * كدام غنچهء نشكفته خواب مىبيند ؟\r\nميان شاخه بازوى تو ز تو دورم * پرنده‌ام كه گلى را در آب مىبيند\r\nكسى كه نقش دوعالم ز خطّ ساغر خواند * بقاى عمر مرا در شراب مىبيند\r\nز بال سوختهء عندليب ، دانستم * هرآن‌كه از تو جدا شد ، عذاب مىبيند\r\nستم مكن كه ستمگر هميشه در بيمست * عقوبتيست كه روز حساب مىبيند\r\nچنان خراب تو گشتم ، به هرچه بادا باد * كه دل « عمارت مى » هم خراب مىبيند \r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nمعلّم ( 1330 )\r\nعلى معلّم ، فرزند على اصغر ، از شاعران گرانمايه و پژوهشگران معاصر است كه در سال 1330 هجرى شمسى در شهرستان دامغان پا به عالم هستى گذاشت . تحصيلات ابتدايى و متوسّطه را در زادگاهش به انجام رسانيد ، ازآن‌پس راهى تهران شد . يك‌چند به دانشكدهء ادبيّات و زمانى در دانشكدهء حقوق دانشگاه تهران به تحصيل پرداخت ، امّا نه دانشكدهء ادبيّات را طىّ كرد و نه دانشكدهء حقوق را به پاى برد . سرانجام به دانشكدهء الهيّات راه يافت و از آن دانشكده فارغ التّحصيل گرديد .\r\nمعلّم در آغاز انقلاب به صفوف مردم انقلابى پيوست و همواره در كنار مردم بود و پس از پيروزى انقلاب با نهادهاى انقلابى همكارى كرد و هم‌اكنون در صدا و سيماى جمهورى اسلامى انجام‌وظيفه مىكند و در ضمن از اعضاى برجسته در شوراى شعر حوزهء هنرى سازمان تبليغات اسلامى به شمار مىرود .\r\nاستاد شاهرخى دربارهء على معلّم و شعر او چنين مىگويد : « شاعرى است مفلّق و سخنورى توانا و مبدع ، كه در ميان شاعران و سخن‌سرايان زمان ما سيمايى ممتاز و درخشنده دارد . او را ذوق و قريحه‌اى است سرشار ، و ذهن و ضميرى وقاد و پربار ؛ بىهيچ مبالغه و گزافه‌اى جوهر شعر با طبع و نهاد معلّم آميخته است .\r\nيكى از ابداعات او به كار گرفتن بحور طولانى است در مثنوى كه پيش از معلّم پيشينيان جز در چند بحر كوتاه مثنوى نسروده‌اند . علّت انتخاب اين بحور بدان سبب\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nاست كه مناسب كار معلّم و عرصهء عرضهء هنر و انديشهء او مىباشد .\r\nتوغّل و فرورفتن معلّم در متون ادبى گذشته و تتبّع و ممارست آثار پيشينيان قدرى سخن وى را معقّد و غامض ساخته كه بر ذهن مبتديان گرانى مىكند ، امّا با آشنايى و مأنوس شدن با شيوهء او ، كم‌كم اين غموض و پيچيدگى بر طرف مىگردد . »\r\nمعلّم را آثار و تأليفاتى است كه مورد توجه و استقبال ادب دوستان قرار گرفته و از آن جمله است : « رجعت سرخ ستاره » . . .\r\n\r\nدر مرثيت حسين بن على عليه السّلام\r\n روزى كه در جام شفق مل كرد خورشيد * بر خشك چوب نيزه‌ها گل كرد خورشيد « 1 »\r\nشيد « 2 » و شفق را چون صدف در آب ديدم * خورشيد را بر نيزه گويى خواب ديدم\r\nخورشيد را بر نيزه ؟ آرى اين‌چنين است * خورشيد را بر نيزه ديدن سهمگين است\r\nبر صخره از سيب زنخ بر مىتوان ديد * خورشيد را بر نيزه كمتر مىتوان ديد \r\n*\r\n در جام من مى بيشتر كن ساقى امشب * با من مدارا بيشتر كن ساقى امشب\r\nبر آب‌خور ، آخر ، مقدّم تشنگانند * مى ده ، حريفانم صبورى مىتوانند\r\nاين تازه‌رويان ، كهنه‌رندان زمين‌اند * با ناشكيبايان صبورى را قرين‌اند\r\nمن صحبت شب تا سحورى كى توانم * من زخم دارم ، من صبورى كى توانم\r\nتسكين ظلمت شهر كوران را مبارك * ساقى سلامت اين صبوران را مبارك\r\nمن زخم‌هاى كهنه دارم ، بىشكيبم * من گرچه اينجا آشيان دارم ، غريبم\r\nمن با صبورى كينه‌اى ديرينه دارم * من زخم داغ آدم اندر سينه دارم\r\nمن زخمدار تيغ قابيلم برادر ! * ميراث‌خوار رنج هابيلم برادر !\r\nيوسف مرا فرزند مادر بود در چاه * يحيى ، مرا يحيى ، برادر بود در چاه \r\n\r\n\r\n","description":"","footnote":"\r\n( 1 ) - اشاره به غروب عاشوراى حسين عليه السّلام و تصوير صحنهء خونين سر مبارك بر نيزهء اشقيا .\r\n( 2 ) - آفتاب و نور\r\n","page_name":" 115 ","page_number":115},
  {"content":"\r\n\r\n از نيل با موسى بيابان‌گرد بودم * با دار با عيسى شريك درد بودم\r\nمن با محمّد از يتيمى عهد كردم * با عاشقى ميثاق خون در مهد كردم\r\nبر ثور « 1 » شب با عنكبوتان مىتنيدم * در چاه كوچه واى حيدر مىشنيدم\r\nبا ريگ صحرا با ابا ذر پويه كردم * عمّاروش ، چون ابر و دريا مويه كردم\r\nتاوان مستى همچو اشتر باز راندم * با ميثم از معراج دار آواز خواندم\r\nمن تلخى صبر خدا در جام دارم * صفراى رنج مجتبى در كار دارم\r\nمن زخم خوردم ، صبر كردم ، دير كردم * من با حسين از كربلا شبگير كردم\r\nآن روز در جام شفق مل كرد خورشيد * بر خشك چوب نيزه‌ها گل كرد خورشيد\r\nفريادهاى خسته سر بر اوج مىزد * وادى به وادى خون پاكان موج مىزد \r\n*\r\n بىدرد مردم ما خدا ، بىدرد مردم * نامرد مردم ما خدا ، نامرد مردم\r\nاز پا حسين افتاد و ما بر پاى بوديم * زينب اسيرى رفت و ما بر جاى بوديم\r\nاز دست ما بر ريگ صحرا نطع كردند * دست علمدار خدا را قطع كردند\r\nنوباوگانِ مصطفى را سر بريدند * مرغان بستان خدا را سر بريدند\r\nدر برگ‌ريز باغ زهرا برگ كرديم * زنجير خاييديم و صبر مرگ كرديم\r\nچون بيوگان ننگ سلامت ماند بر ما * تاوان اين خون تا قيامت ماند بر ما \r\n*\r\n روزى كه در جام شفق مل كرد خورشيد * بر خشك چوب نيزه‌ها گل كرد خورشيد \r\n\r\nشرم گل\r\n آسمان محراب ابروى كسيست * شب شكنج طرّهء موى كسيست\r\nمىدرخشد چهر مهر آيينه است * داغدار روى مه‌گوى كسيست \r\n\r\n\r\n","description":"","footnote":"\r\n( 1 ) - ثور : غار . غارى است كه پيامبر اسلام صلّى اللّه عليه و آله به هنگام هجرت با ابو بكر در آن پنهان شدند .\r\n","page_name":" 116 ","page_number":116},
  {"content":"\r\n\r\n نرگسش زهره‌ست و سورى آفتاب * آب اين گلزار از جوى كسيست\r\nهاىوهوى ما و من در سينه سوخت * كاندر اين گنبد هياهوى كسيست\r\nسرمه كو ؟ تا خامشى انشا كنيم * دور با چشم غزل‌گوى كسيست\r\nباده لاف روشنايى مىزند * عذر مُل ، شرم گل از روى كسيست\r\nكو دلم امشب « معلّم » كو دلم ؟ * باز اين ديوانه در كوى كسيست \r\n\r\nبه سوگ لاله\r\n به سوگ لاله گر اين داغ خواهم ديد * به عمر كوته گل مرگ باغ خواهم ديد\r\nكم از دوهفته نه من ديدم عاشقان ديدند * كه رهروان تفرّج هزار گل چيدند\r\nز ناى تار به يك زخمه ناله مىرويد * ز دشت خشك به يك داغ لاله مىرويد\r\nتو را به صحبت يك گل هزار دل بند است * هزار گل تو چه دانى هزار گل چند است\r\nهزار مرغ در اين عرصه زار مىخوانند * از اين هزار يكى را هزار مىخوانند\r\nهزار را دلِ پرمهر و جانِ پُركينه‌ست * هزار را طرب آب و طبع آيينه‌ست\r\nبه لاله داغ بهار از بهار بايد جست * غم عشيرهء باغ از هزار بايد جست\r\nقرينه‌ايست كه مل را خمار مىداند * زمينه‌ايست كه گل را هزار مىداند\r\nتو مرد راه نه‌اى ، گرد را چه مىدانى * تو اهل درد نه‌اى ، درد را چه مىدانى\r\nتو بىهُشانه ملولى تو منگ را مانى * تو خامشى تو صبورى تو سنگ را مانى \r\n*\r\n كسى به طالع مرغان غمگسار مباد * وز اين هزار يكى در چمن هزار مباد\r\nكسى مباد كه ذوق هزار دريابد * بهار بيند و مرگ بهار دريابد\r\nببين به رايت اين لاله‌ها كه در باغند * كه سوره سورهء سوكند و آيهء داغند\r\nببين به خون شقايق كه تازه ريخته‌ست * به غنچه‌اى كه به دامان گل گريخته است\r\nببين به بيد كه زلف از عزا پريشيده‌ست * به سرو ناز كه دامن ز باغ برچيده‌ست\r\nببين به سبزه كه رخت كبود پوشيده‌ست * به صبح برگ كه در مرگ باغ موييده‌ست \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n ببين به هرچه كه در باغ ديدنىست تو را * كه روز تلخ جدايى رسيدنى است تو را\r\nببين و حال هزاران اين چمن درياب * وز آن ميانه يكى حال زار من درياب \r\n*\r\n نگار من ! غم گل‌هاى باغ كشت مرا * جگر دريد به ماتم ، شكست پشت مرا\r\nنگار من ! دلم از درد و داغ افسرده‌ست * كه غنچه‌غنچهء باغ از تموز پژمرده‌ست\r\nهجوم غارت گلچين نديده بودم هيچ * نگار من ! بتر از اين نديده بودم هيچ\r\nلهيب شهوت دشنه ، نگاه تشنهء تيغ * بلا و شور و شهادت ، دريغ و درد و دريغ \r\n*\r\n نگار من ! همه ياران من سفر كردند * به خطّ خون شقايق مرا خبر كردند\r\nشبى كه هم‌نفسانم ز باغ كوچيدند * مرا ز لاله و گل داغ‌ديده پرسيدند\r\nنه خوار واهمه بودم ، نه بىشرف بودم * كه غافلانه گذشتند و اين طرف بودم\r\nبه داغ لاله كه در سوك اهل من روييد * به خون هرچه شقايق كه در چمن روييد\r\nبه خشم كوه كه در گوش آسمان سيليست * به درد باغ كه در مرگ عاشقان نيليست\r\nبه ننگ عشق كه او را نثار خواهم شد * به نام مرگ سحرگه سوار خواهم شد \r\n*\r\n نماز را به اشارت سواره مىخوانيم * مجال نيست كه ما تا ستاره مىرانيم\r\nطلايگان سپه را نويد نيست هنوز * مجال نيست كه منزل پديد نيست هنوز\r\nنماز را كه مجاور نشسته مىخواند * مسافريم و مسافر شكسته مىخواند \r\n*\r\n هلا ! شتاب جلودار كاروان فتواست * به گوش هركه مسافر به هركه در سُكناست\r\nكه چندگانه شب را به پاره بايد خواند * نماز صبح سفر را سواره بايد خواند \r\n*\r\n چه دلنشين ، چه سبكبار مىبرد ما را * به آن كجا كه جلوه‌دار مىبرد ما را \r\n\r\n","description":"","footnote":"","page_name":" 118 ","page_number":118},
  {"content":"\r\n\r\n به آن كجا كه در اين ناكجا نمىگنجد * چو وصف عشق كه در لفظها نمىگنجد\r\nبه آن كجا كه فراسوى تير و ناهيد است * به آن كجا كه مقيمش هميشه جاويد است\r\nبه آن كجا كه كجاها در او گُم‌اند همه * اگر كه جام حقيرند اگر خُم‌اند همه\r\nبه آن كجا كه دل زندگان نمىميرد * به آن كجا كه دل از زندگى نمىگيرد\r\nبه آن كجا كه زمان بىشمار مىگذرد * نه عمر مىرود و نى بهار مىگذرد\r\nمن آن كجا كه نمىگويم و نمىدانى * به گل ، به مل ، به تبسّم ، به مى ، به مهمانى\r\nبه ميهمانى دل ، نه ، ضيافت دلبر * به ميهمانى آن از خيال نازك‌تر\r\nبه ميهمانى لطف و نياز ناز و غرور * به باغ‌هاى شهادت به صخره‌هاى سرور\r\nبه ميهمانى دريا كه بازمىگيرند * به آن كجا كه شهيدان قرار مىگيرند \r\n*\r\n گهى كه صور صلاى سفر رسيد مرا * نگار من به وداع آستين كشيد مرا\r\nگرفته در كف گل چون به رسم ديرينه * به دفع حادثه ، قرآن ، به آب و آيينه\r\nچو سرو ناز بلند و به رنگ ياس سپيد * چو صبح دشت اميد و چو بوى باغ نويد\r\nفروكشيد ز اسب و فرونشاند مرا * همين دعاى سفر خواند و خواند و خواند مرا\r\nملول بود و مشوّش ، ادب نگاه نداشت * نظر به راه نكرد و هواى گاه نداشت\r\nمرا بداشت به جادو مرا بداشت به حرف * كه خام بود و تنك‌دل ، نه پخته بود نه ژرف\r\nنخوانده بود صبورى چه با عجول كند * به مدّعا كه سفر شد ، دعا ملول كند \r\n*\r\n هلا ! هلا ! به هواى از سفر فروماندم * همان ز اهل خبر بىخبر فروماندم\r\nمگو ، مگو كه جلودار مىرود بىما * سبك عنان و سبكبار مىرود بىما\r\nاگر بلندبلند است اگرچه است خوش است * سفر به پاى جلودار كوته است خوش است\r\nيكى به درد عيان حسرت دعا دارد * يكى به سوز نهان شوق مدّعا دارد \r\n*\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n عزيز هم‌سفر روزگار عشق جمال * عجول حادثهء گيرودار عشق جمال\r\nبه بام عرش ، به بال اميد خوش رفتى * جمال پاك ! جمال شهيد ! خوش رفتى\r\nتو عاشقى ، تو رهايى ، تو نيك بىباكى * سفر به خير برادر ! برو كه چالاكى\r\nتو شهسوارترينى ، تو چابكانه بتاز * مجال حادثه تنگ است از اين كرانه بتاز\r\nلهيب عشق برآمد ، سمندرانه برو * ز كوچه‌هاى شهادت قلندرانه برو\r\nتو قطره‌اى ، تو به آغوش رود مىآيى * تو در بلاد شهيدان فرود مىآيى\r\nتو خوش‌عنان و سبكبار مىروى ، تو برو * تو پابه‌پاى جلودار مىروى تو برو\r\nبرو كه عرصهء جولان عشق بايد داد * به روز حادثه تاوان عشق بايد داد\r\nشكستگان تو اجر جزيل خود بردند * ثواب نامهء صبر جميل خود بردند\r\nبرو ، و ليك به مردى و عاشقى سوگند * به صبر و صابرى و صدق و صادقى سوگند\r\nبه خون پاك شهيدان ، به جان مدهوشان * به شور نعرهء مستان ، به شوق خاموشان\r\nكه چون به عرش رسيدى ، پيام ما برسان * به سرخوشان مجاور ، سلام ما برسان \r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nمغان ( 1320 )\r\nمظفّر خداوندگار ، فرزند يحيى ، در سال 1320 هجرى شمسى در روستاى شيشوان از توابع مراغه قدم به عرصهء حيات گذاشت . تحصيلات ابتدايى و متوسّطه را به پايان رسانيد ، ازآن‌پس به استخدام وزارت آموزش و پرورش درآمد و در دبيرستان‌هاى اروميه به تدريس پرداخت و پس از سال‌ها خدمت آموزشى سرانجام بازنشسته شد .\r\nخداوندگار كه در شعر خود تخلّص « مغان » را برگزيده است ، از سال 1337 به شعر و شاعرى پرداخت و از همين زمان به عضويّت انجمن ادبى اروميه درآمد و از پيش‌كسوتان شعر و ادب بهره برگرفت و هم‌اكنون عضويّت انجمن را دارد و به عنوان خزانه‌دار انجمن خدمت مىكند .\r\nمغان در سرودن شعر بيشتر به زبان تركى رغبت نشان داده ، به‌خصوص در زمينهء ادبيّات كودكان اهتمام ورزيده است و با برنامه‌هاى فولكلوريك راديو همكارى نزديك دارد و ديوان اشعار تركى خود را آماده چاپ كرده است . در عين حال از سال 1354 به سرودن شعر فارسى پرداخته و در اين رهگذر نيز موفّق بوده و شعرش به شكوفايى رسيده است .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nمنّت خداى را « 1 »\r\n منّت خداى را ، كه پىافكنده پيكرى * وز نور خويش داده دو چشم منوّرى\r\nوز خاك تيره آينه‌اى روشن و جلىّ * در جسم او به جود و سخا داده جوهرى\r\nبنهاده در نهاد وى از لطف خويشتن * ادراك و فهم و عقل و شعورى و مشعرى\r\nجود و سخا و صدق و صفا و محبّتى * كين و جفا و فكرت زشت و مكدّرى\r\nآنگه تبارك اللّهُ احسن بگفت و خواست * تا او كند چو خالق خود كار بهترى\r\nتا بر جمال وى ننشيند غبار زنگ * پيغام خويش داد به دست پيمبرى\r\nافلاكيان به سجدهء آدم نشسته‌اند * چندان كه چاكران به ملاقات سرورى\r\nگفتا بسيط خاك بساط شما كنم * و آنگه به روز حشر نشينم به داورى\r\nشكرش هزار بار نمايم كه داده است * بر من قناعت و به « مسافر » قلندرى\r\nآزاده‌ايم و زادهء اشكيم و درد و آه * جز اشك و درد و آه نخواهيم و دفترى\r\nجانم به لب رسيد و دلم در ميانه سوخت * زين فتنه‌هاى بىمر و زين جنگ زرگرى\r\nنشنيده نيست گوش پدر واى دخترى * ناديده نيست مرگ برادر برادرى\r\nنشكفته نيست سينهء مردان سنگرى * نفتاده نيست بر كف سنگر دلاورى\r\nبا دست كين ملجميان مىرود هنوز * خون از رگ مطهّر مردان حيدرى\r\nكوبيده مىشود به تدابير كافران * بانگ بلند و دلكش اللّهُ اكبرى\r\nگويا زمانه داده زمام جهان ما * از بخت بد به دست شياطين و كافرى\r\nزين چرخ كج‌مدار و از اين تيره‌روزگار * بر سينه داغ دارم و بر داغ نشترى\r\nبر تو چگونه دل بسپارم تو چرخ دون * با صد هزار كشته هم‌آغوش و همسرى\r\nبعد از هزار و چند هزاران ، هنوز هم * با صد هزار غمزه درآيى كه دخترى ! ؟\r\nمن پير و ناتوانم و تو شوخ و دلربا * از من كناره گير و برانگيز ديگرى \r\n\r\n\r\n","description":"","footnote":"\r\n( 1 ) - اين قصيده را در تابستان 1371 در پاسخ قصيدهء شاعر گرانمايه آقاى شعبان فرزانه مجرّد همدانى سروده است و در آن عدّه‌اى از شعراى همدانى ، چون عشقى ، مفتون ، غبار ، فرّخ ، فرزانه ، دلخون ، شمس ، داور ؛ و از شعراى اروميه مسافر ، شبگرد ، صدرى و على آردى رئيس انجمن ادبى اروميه را نام برده است .\r\n","page_name":" 122 ","page_number":122},
  {"content":"\r\n\r\n من در غبار خويش چنانم كه خار ره * گم گشته در « غبار » غم‌انگيزى معبرى\r\nچون بركه‌اى تكيده و خشكم خداى را * بر من دهيد جرعهء نابى ز كوثرى\r\nاز خويش مىگريزم و از روزگار خويش * چندان‌كه اخگرى بگريزد ز آذرى\r\nاى چرخ فتنه‌گر به خدا كس چنان نكرد * با من تو كردى آنچه به شوخى و دلبرى\r\nبازيچه بود زندگى ، آن‌سان كه عنتران * بازى شوند در كف مردان عنترى\r\nتيرى نشسته بر دل « عشقى » ز چرخ دون * چندان‌كه بر دلم بنشانند خنجرى\r\nمريم كشيده بر سر سنگى نشسته بود * وقت غروب بود و غريبانه منظرى\r\n« مفتون » مريمش شدم و كودكيم رفت * اينك مراست ماتم پيرى و پرپرى\r\nبااين‌همه فسانه و افزون فتنه‌ها * بهتر كه غصّه را بگذارى و بگذرى\r\nاين روز « فرّخ » است و مبارك كه عاشقان * جمع‌اند در حضور اديب سخنورى\r\nفرزند هگمتانه و الوند سرفراز * ماه منوّر شب و خورشيد خاورى\r\nالفاظ در كمند وى ، آن‌سان كه آهوان * در بيشه‌زار تنگ به چنگ غضنفرى\r\nافسانه نيست ، خسته‌دلان را خبر دهيد * كز كوى پاك « بو على » آمد فسونگرى\r\nاينك كنار من بنشين خوب‌روى من * تا برنشانى از دل من شور محشرى\r\nتو خود سرير سلطنت عالم غزل * در زير پاى دارى و از قطعه افسرى\r\nوز گونه‌گون قصيده و ترجيع و مثنوى * زير نگين خويش درآورده كشورى\r\nخورشيد را به سينهء خود جاى داده‌اى * و آنگه نشسته‌اى به تماشاى مشترى\r\nمن از تبار آذرىام ، زاده‌اى خلف * تو كبكى از جبال يخ‌آلود و مرمرى\r\nباشد سرير شعر تو را مقصد آفتاب * من در قصيده با تو نيارم برابرى\r\nدر تنگناى معركه ، شعرت نمىخرند * با آنكه نيست شعر مرا نيز مشترى\r\nشمشير شعر نيز گهى در نيام بهْ * چون عرصه تنگ گشت نشايد تكاورى\r\nبگذار اسب سركش شعرت بخو زنند * هشدار ! تا عليق نيارى به استرى\r\nكم‌كم سپيده مىدمد از دشت خاوران * كم‌كم ستاره مىبرد اين صبح عنبرى \r\n\r\n","description":"","footnote":"","page_name":" 123 ","page_number":123},
  {"content":"\r\n\r\n ديگر در آبى شب چشمان من مجوى * « فرزانه » يار نيمه شبم ماه و اخترى\r\nدل‌خسته ديده خسته و اين خواب بىامان * گوهر نسفته مىكندم باز بسترى\r\nدستم بگير « صدرى » شيرين‌سخن ، كه تو * اندر بحور شعر ، يگانه شناگرى\r\nيادى كنم ز پير سخن‌دان ما كه گفت * « دلخون » و « شمس » بود و جهان‌ديده « داورى »\r\nبعد از « مغان » و « آردى » و « شبگرد » ديگران * گويند بزم شعر و شبى بود و ساغرى\r\nاين چامه را ز لطف خداوندگار خويش * بنوشت در حضور « مجرّد » قلندرى \r\n\r\nپاره‌پاره‌ها\r\n اى ياد تو به گوش دلم گوشواره‌ها * در شام خاطرات منى چون ستاره‌ها\r\nاوّل قدم كه برزدم اندر ولاى تو * با خود نمودم از ته دل استخاره‌ها\r\nتا چشم من به نرگس مستانه‌ات فتاد * بگسست اختيار دلم را نظاره‌ها\r\nآهم ز آتش دلم از آسمان گذشت * تا ديدم از نگاه تو گاهى اشاره‌ها\r\nبا گوش جان صداى تو را گوش مىكنم * از كوى و بام و برزن و برج و مناره‌ها\r\nديگر نه دهر چون تو گهر زايد و نه بحر * نى چون تويى بپرورد اين گاهواره‌ها\r\nخيل خيال تو به دلم حمله مىبرد * چندان‌كه بىخبر رسد از ره سواره‌ها\r\nدودم ز سينه مىرود آن‌سان خداى را * بر خرمن اوفتاده تو گويى شراره‌ها\r\nيادت هميشه در دل ما جاودانه شد * ديگر چه حاجت است بر اين يادواره‌ها\r\nبند از تو درد ما به مداوا نمىرسد * گويا دچار عشق تو را نيست چاره‌ها\r\nبيهوده پينه مىزنم اين قلب پاره را * ديگر به هم نمىرسد اين پاره‌پاره‌ها \r\n\r\nقامت عدل\r\n علىّ آن اسوهء پاكى ، علىّ آن حرف نخست * علىّ آن جوهر عشق و علىّ آن عشق درست\r\nعلىّ آن آيت حقّ و علىّ آن مشعل نور * علىّ آن علم يقين و علىّ آن مرد نخست\r\nعلىّ آن مرد مريدى كه مرادش شب هجر * غير او هيچ نديد و به جزا هيچ نجست \r\n\r\n","description":"","footnote":"","page_name":" 124 ","page_number":124},
  {"content":"\r\n\r\n علىّ آن فاتح خندق كه منادى به ندا * « لا فَتى » گفت و « لا سَيْف » بر آن شرزهء چُست\r\nعلىّ آن صفدر و حيدر ، علىّ آن شير خدا * كه به بازوى بلندش در خيبر شده سست\r\nعلىّ آن سرو سهى قامت و آن سبزى سبز * كه به محراب عبادت سر و تن با خون شست\r\nعلىّ آن قامت عدل و علىّ آن شاخهء داد * كه به گلزار فلك از پس او هيچ نرُست\r\nمن و دريوزگى درگه‌ات اى شاه نجف * كه شفاى دل من خاك در درگه توست \r\n\r\nميلاد گل\r\n امشب از فيض خدا نور به راه افتاده‌ست * دختر صبح به دامان پگاه افتاده‌ست\r\nماه ، شب چهره فروبرده و اين جلوهء كيست * كه چنان هور به درياى نگاه افتاده‌ست\r\nاختر سعد سماويست و يا دختر دهر * كه از او شعشعه بر جبّهء شاه افتاده‌ست\r\nخلق از پرتو اين گوهر جاويد چنان * گشته حيران كه ندانست كلاه افتاده‌ست\r\nمژده بر كون و مكان باد كه اين تخمهء مهر * بر لب مزرعه از مهر گياه افتاده‌ست\r\nجلوه در جلوه چنان هور و قمر در برهم * كه به خورشيدنشين پرتو ماه افتاده‌ست\r\nجارى كوثر عشق است چنين زادهء پاك * كه به هنگامهء صد گونه گناه افتاده‌ست\r\nعجب اين است كه اين آه به گاه آمده ديد * بر رخ آينه‌ها سايهء آه افتاده‌ست\r\nو اندر آن ظلمت بيداد ، هزاران گل سرخ * به اشارات پدر بر ته چاه افتاده‌ست\r\nاسفا ! فصل گل و نكهت باد سحريست * ز چه اين غنچهء نشكفته تباه افتاده‌ست\r\nمژده اى خندهء پژمرده به لب‌هاى كبود * خنده سر كن كه گل خنده به راه افتاده‌ست\r\nحوروش ، ام‌ّابيهاست كه در موسم گل * گل سرخش ز تف باد ، سياه افتاده‌ست\r\nهمسر شير خدا ، ساجد محراب دعاست * كه يتيمان فراقش ز رفاه افتاده‌ست\r\nمادر شيرزنى هست كه در كاخ ستم * همچنان شير به سركوب سپاه افتاده‌ست\r\nروز فرخنده و ميلاد مبارك گهريست * كه مرا فرصت تحرير به گاه افتاده‌ست\r\nور نه اين چامه « مغان » هيچ نيارست سرود * اين همه از كرم و لطف إله افتاده‌ست\r\nمادر ! كوه تويى راست جز اين گفته خطاست * منم آن كاه كه پايت به پناه افتاده‌ست \r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nواى به من !\r\n از غم دل خبر دهيد ، اى رفقا حبيب را * بر سر نعشم آوريد ، خسته شدم طبيب را\r\nبه گل زرد ياس من ، صبحدم اى صبا بگو * غصّهء تلخ و قصّهء زردى عندليب را\r\nتا كه كند زلف او ، سلسله شده به پاى دل * مىكشم از وراى خود ، سلسله و صليب را\r\nقسمت من فغان و غم ، با همه غم چه مخلصم * گر نشوم ، بگو بگو ، تا چه كنم نصيب را\r\nزاهد بىخبر مرا ، وعدهء حور مىدهد * عقل ، نهيب مىزند ، تا نخورم فريب را\r\nوعدهء دور زاهد و ، اين دل بىشكيب من * بر سر گور خويشتن ، دل چه كند شكيب را\r\nباش صلاى او زنم ، هو زنم و زنم ، زنم * تا به صلاى من زند ، گردن نانجيب را\r\nدوش به غمزه‌اى مرا ، گفت كه غير حضرتش * كس نشنُود و نَشنَود ، درد من غريب را\r\nگر تو به ياد حوريان ، ياد رفيق مىكنى * من نكنم ، خبر دهيد ، اى رفقا حبيب را\r\nسرو چمان فكر من ، وه چه فراز مىرود * واى به من كه خيره‌ام ، مىسپرم نشيب را\r\nپير « مغان » ما مگر لطف كند ز فيض خود * بازگشايد اين‌چنين ، مسألهء عجيب را \r\n\r\nخوشا\r\n خوشا با لاله‌رويى لاله چيدن * پس از آلاله چيدن ، آرميدن\r\nسر زلف سياهش را گرفتن * ز لعلش دانه‌دانه ، دانه چيدن \r\n\r\nبر من دهيد\r\n شرابى كه ناب است بر من دهيد * به زلفى كه تاب است بر من دهيد\r\nپس آنگه بگيريد و بندم كنيد * هرآنچه عذاب است بر من دهيد \r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nمفرّح ( 1328 )\r\nناصر مفرّح ذات ، فرزند حسين ، در سال 1328 هجرى شمسى در شهر تاريخى همدان پا به عرصه جهان هستى گذاشت . تحصيلات ابتدايى و متوسّطه را در زادگاه خود به انجام رسانيد ، ازآن‌پس به استخدام دولت درآمد و پس از سال‌ها خدمت سرانجام بازنشسته گرديد .\r\nناصر مفرّح ذات كه در شعر تخلّص « مفرّح » را برگزيده است ، از سال 1342 شمسى به شعر و شاعرى پرداخت و در سرودن انواع شعر طبع‌آزمايى كرد ، امّا بيشتر به غزل‌سرايى رغبت و تمايل نشان مىدهد .\r\nمفرّح به انجمن‌هاى ادبى زادگاه خود راه يافت و از محضر اساتيد شعر ، چون مرحوم سيّد كاظم حسينى ( داور ) ، مرحوم مهدى ديجور ، ذوقى ، شعبان فرزانه ( مجرّد ) و روح القدس كسب فيض كرد و شعرش به شكوفايى رسيد .\r\nمفرّح در شعر از سبك و شيوهء عراقى پيروى مىكند و معتقد است كه از شعر نو هنگامى كه داراى مضامين و محتواى خوب باشد ، لذّت مىبرد و آن را تأييد مىكند .\r\nمفرّح در سال 1375 قسمتى از اشعار خود را تحت عنوان « جلوهء حق » در يك‌صد و شصت صفحه به چاپ رسانيد .\r\nنمونه‌هاى زير از نظم اوست :\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nخنده مىزند\r\n دلبر به عشوه بر رخ ما خنده مىزند * چونان كه مه به روى سما خنده مىزند\r\nآنجا دلم اسير وفا شد كه در خفا * بر روى گل نسيم صبا خنده مىزند\r\nدر كوچه باغ خاطر من مخمل لبت * هر شب به ياد خاطره‌ها خنده مىزند\r\nدر جلوه شباب رُخت در طلوع عشق * همچون سحر به وقت دعا خنده مىزند\r\nتقوا مده ز دست ، كه در نظم زندگى * بر روى خضر آب بقا خنده مىزند\r\nهُش باش ! اگر به سنگ جفا بشكنى دلى * بر آن دل‌شكسته خدا خنده مىزند\r\nاى دل بپوش ديده ز دنيا ، كه محتسب * همچون علىّ به دار فنا خنده مىزند\r\nشام زفاف و عالم ديوانگى يكيست * نوبخت ز آن سبب به قضا خنده مىزند\r\nگاهى شكاف كفش ، ز تدبير كهنگى * بر من به هرزه‌گردى پا خنده مىزند\r\nحسن تو دل‌فريب و « مفرّح » دلش ظريف * بر كار دل لب تو به‌جا خنده مىزند \r\n\r\nديدار صاحب‌خانه\r\n ساقى بيا ، ساقى بيا ، وا كن درِ ميخانه را * ديوانه كن ، ديوانه كن ، امشب من فرزانه را\r\nخواهى اگر مستى كنم ، دل خالى از هستى كُنم * صدگونه تردستى كنم ، ساقى بده پيمانه را\r\nدر سينه دل پر مىزند ، غم حلقه بر در مىزند * گاهى كه جانان مىكشد ، بر خرمن مو شانه را\r\nدل از پى دلدار و من ، دنبال دل افتاده‌ام * يا من ببينم داغ دل ، يا دل رخ جانانه را\r\nتا كه به شهر آرزو ، عمرى بگردم كو به كو * بستم به تار موى او ، پاى دل ديوانه را\r\nهر بت كه باشد هر مكان ، از يار من دارد نشان * من سُرمه زآن‌رو كرده‌ام ، خاك درِ بتخانه را\r\nچون شمع عمرى سوختم ، تا عاشقى آموختم * امّا فلك راضى نشد ، صاحب شوم پروانه را\r\nما كاخ استقلال را ، آن قبلهء آمال را * چون كوفتيم از باب دل ، ديديم صاحب‌خانه را\r\nدر گيرودار عاشقى ، عمرى « مفرّح » سوختم * از طعنه‌هاى آشنا ، قربان روم بيگانه را \r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nقدرت توحيد\r\n سنگ هجران تو را تا دل من ديد شكست * باز پرداختمش ، ليك به تجديد شكست\r\nرفتى و بىگل رُخسار تو در بستر چشم * بس‌كه اشكم ز تب عشق تو لرزيد ، شكست\r\nآن‌چنان مست شد از بادهء فيض تو فلك * كه به فتواى جنون ساغر جمشيد شكست\r\nصورت حادثه تا رجعت مرّيخ نمود * ارغنون لال شد و در كف ناهيد شكست\r\nشجر عشق بود پر ز ثمر نيست غمى * نفس امّاره اگر شاخهء امّيد شكست\r\nهركه در كعبهء دل ديد عيان وجه جميل * در گلستان يقين قامت ترديد شكست\r\nنفس پير مغان گرم ، كه توفيق حضور * كرد پيدا كمر جادوى تبعيد شكست\r\nتا كه گلرنگ شد از بادهء رخ شارب پير * كاسهء سرخ فلق در كف خورشيد شكست\r\nتا كه طاوس ملك كرد « مفرّح » من و ما * حرمتش را به جهان قدرت توحيد شكست \r\n\r\nپروانه\r\n شب است و جلوهء شمع و جمال پروانه * بيار مى ، كه دهم شرح حال پروانه\r\nحضور دولت گل از اريكهء توفيق * نشست باد صبا روى بال پروانه\r\nنهاد چون به كف صدق حال شيرين را * گرفت محور حيرت كمال پروانه\r\nحديث شام وفا مىشد آشكار ، امّا * گرفت شعلهء غيرت مجال پروانه\r\nچو بند حادثه وا شد ز بازوى تقدير * ز شعله بست كمر بر زوال پروانه\r\nبريز اشك ندامت به دامنت اى شمع * كه امر عشق بود امتثال پروانه\r\nبه خطّ رمز عطارد نوشت بىپروا * سياه بختى عاشق به خال پروانه\r\nبه حكم شعله مكن خانه‌اى خراب اى شمع * و گرنه خون تو گردد حلال پروانه\r\nحريم سينهء ما را قُرُق كن اى آتش * چو در وجود تو ديدم جلال پروانه\r\nسخن ز عشق ميان آمد و « مفرّح » ديد * نماى عاطفه را در خيال پروانه \r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nگرمى آغوش\r\n خوش بود گر بكند چشم سياهى ، گاهى * به من عاشق دل‌خسته نگاهى ، گاهى\r\nگفتمش لب بده لب ، گفت گناه است گناه * توبه گفتم بود از بهر گناهى ، گاهى\r\nمنطق عشق چنين گفت ، كه بستان بهشت * دارد از گرمى آغوش تو راهى ، گاهى\r\nپير ميخانه به من داد سحر جامى و گفت * كه در اين آينه‌بين ، سرّ الهى ، گاهى\r\nلرزه بر ركن فلك افتد اگر از ره صدق * بشكفد غنچهء اشكى به پگاهى ، گاهى\r\nگر درآيد ز كمين نالهء مظلوم ، شبى * مىكند زير و زبر مسند شاهى ، گاهى\r\nتكيه بر قسمت دنيا زده‌اى چند ، غنى ؟ * بسته هريك شررى خرمن كاهى ، گاهى\r\nپرده‌دار حرم راز شو ، اى دل اگر * تو نخواهى به جهان ، آنچه كه خواهى ، گاهى\r\nدل مظلوم به دست آر « مفرّح » زيرا * تيغ الماس بود سردى آهى ، گاهى \r\n\r\nمهر دلارام\r\n حيا ز حسن برخيزد ، چو مى در جام بنشيند * جنون از جام برخيزد ، چو با عام بنشيند\r\nاگر از مشرق جام عنايت نور برخيزد * به محراب ولايت مست شيرين‌كام بنشيند\r\nدر عالم يك جهان عالم از اين تفسير برخيزد * اگر بر بام « ميم » عام حرف « لام » بنشيند\r\nهزاران فتنه در جان از مصاف عشق برخيزد * اگر مهر دلارامى به دل آرام بنشيند\r\nنواى چنگ ناهيد از فلك هرگاه برخيزد * به زينت خوشهء پروين به بزم شام بنشيند\r\nپى پاس جنون صيّاد خون‌آشام برخيزد * ز غفلت صيد آزادى اگر در دام بنشيند\r\nپى تاراج گل ، گلچين ز روى حرص برخيزد * به بستان باغبان گر غافل از ايّام بنشيند\r\nشميم سينهء رندان ز دير عشق برخيزد * هماى بخت ما اى كاش بر اين بام بنشيند\r\n« مفرّح » كرده محروم رديف حرف برخيزد * ز بنشيند گله‌مندم ، چو با اين نام بنشيند \r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nجلوهء گل\r\n بر پا شده در باغ چرا انجمن گل ؟ * از بهر چه گرديده برهنه بدن گل ؟\r\nشد باغ صبا عازم دنياى تماشا * تا بند قبا را بگشايد ز تن گل\r\nدرد دل بلبل همه اين است كه در باغ * از بهر چه آخر شده خونين كفن گل ؟\r\nمنشور سحر گفت كه خيّاط ازل دوخت * از خون دل مرغ چمن ، پيرهنِ گل\r\nنقشى بود از جلوهء گل اين همه گلزار * اين است پس پردهء حُرمت سخن گل\r\nمى خوردن رندان دل‌افروخته را ديد * افتاد اگر آب ، سحرگه ، دهن گل\r\nگلچين خبرش نيست كه بوييدن يك گل * از دست تو بهتر بود از صد چمن گل\r\nبين دو لب يار گلى ديدم و گفتم * اينجا حرم غنچه بود ؟ يا وطن گل\r\nدر وادى حيرت شده سرگشته « مفرّح » * زيراكه نه آگاه بود از ثمن گل \r\n\r\nطبع نازك‌بين\r\n كام ما پيوسته آب از جوى زمزم مىخورد * دام ما پيچ‌وخم از گيسوى مريم مىخورد\r\nناز ساقى مىكشد اين طبع نازك‌بين ما * از درون جام گل ، پروانه شبنم مىخورد\r\nزد به هم مژگان و من كردم گمان هنگام شب * بال‌هاى شوق جبرائيل برهم مىخورد\r\nمىتراود از گريبانش شميم باغ انس * هركه مى از هفت خطّ ساغر جم مىخورد\r\nبهره‌اى نبوَد زمان خويشتن بهر لئيم * مرغ بوتيمار ، دريا دارد و غم مىخورد\r\nسفرهء گستردهء حاتم بوَد از خصلتش * گر صدف دُرّ مىفشاند آب از يم مىخورد\r\nكس به خاك فقر ننشيند ز تخت سلطنت * اين شكر را پور باطن‌بين ادهم مىخورد\r\nهيچ حيوانى نريزد خون نوع خويش را * پستى آدم نگه كن ، خون آدم مىخورد\r\nقد علم بنما « مفرّح » پيش بيداد فلك * موج عصيان‌پيشه چون از صخره پس خم مىخورد \r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nملّا محمّدى ( 1347 )\r\nمجيد ملّا محمّدى در مردادماه سال 1347 شمسى در شهر قم از مادر زاد .\r\nپدرش از مردم اشتهارد از توابع شهرستان كرج است كه به قم مهاجرت و در اين شهر سكونت اختيار كرد .\r\nملّا محمّدى تحصيلات ابتدايى و بخشى از دورهء راهنمائى را در زادگاهش به پايان رسانيد و از سال دوم راهنمايى به كار بازيگرى تئاتر گرايش يافت و مدّت دوازده سال در اين زمينه به فعّاليّت پرداخت و پس از آنكه ديپلم خود را در رشتهء فرهنگ و ادب دريافت كرد ، براى ادامهء تحصيل به حوزهء علميّهء قم راه يافت و هم‌اكنون نيز به تحصيل در حوزه اشتغال دارد .\r\nملّا محمّدى از نوجوانى قريحهء شعر و شاعرى در او پديدار گشت و خود دراين‌باره چنين مىگويد : « از همان ابتداى سال‌هاى نوجوانىام بود كه جوهرهء شعر در وجودم خودش را نشان داد و كم‌وبيش شعر مىسرودم و داستان مىنوشتم و با چند مجلّه و همچنين مركز آفرينش‌هاى ادبى كانون پرورش فكرى كودكان و نوجوانان و حضور در جلسات قصّه و شعر و محافل ادبى همكارى داشته و دارم . در سال 1368 در داستان‌نويسى و در سال 1371 در سرودن شعر كودك و نوجوان شروع به كار كردم و اوّلين شعر جدّىام به نام « مترسك و كلاغ » در كيهان بچه‌ها به چاپ رسيد و از آن زمان تاكنون اين روند هنرى ادامه دارد و در حال حاضر عضو هيئت تحريريّهء\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nمجلّه‌هاى سلام بچه‌ها و پوپك مىباشم . »\r\nاز ملّا محمّدى يك كتاب مشترك شعر به نام « حرف‌هاى ناتمام » به اتفاق سه تن از دوستان شاعر كودكان و نوجوانان از طرف كانون پرورش به چاپ رسيده است و نيز يك مجموعه شعر در زمينهء شعر نوجوانان به نام « مثل باران » در دست چاپ دارد .\r\n\r\nمثل ماهى ، مثل آب\r\n مردم ما ساده‌اند * آسمان قلبهاشان آبى است\r\nخنده‌هاشان مثل ياس * باشكوه و تازه و مهتابى است \r\n*\r\n با گل و پروانه‌ها * مهربانند و محبّت مىكنند\r\nدوستى را بين خود * با سلامى گرم قسمت مىكنند \r\n*\r\n از نگاه پاكشان * شاپرك‌هاى صداقت مىچكد\r\nاز تبسّم‌هايشان * شعر شيرين رفاقت مىچكد \r\n*\r\n مثل ماهى ، مثل آب * طعم عشق و زندگانى مىدهند\r\nمثل باران بهار * بوى خوب مهربانى مىدهند \r\n*\r\n دست‌هاى سبزشان * مثل پيچك مىرود پيش خدا\r\nمردم ما ساده‌اند * ساده مثل لحظه‌هاى يك دعا \r\n\r\nنگاه تو و آب\r\n قايق كوچكت آرام‌آرام * مىخزد روى حرير دريا\r\nمىنشيند به دل خستهء تو * بوى احساس ترِ ماهىها \r\n\r\n","description":"","footnote":"","page_name":" 133 ","page_number":133},
  {"content":"\r\n\r\n*\r\n مىرسد باز به همراه نسيم * بوى موسيقى قوهاى سپيد\r\nمىتوان توى نگاه تو و آب * موج موسيقى قوها را ديد \r\n*\r\n ناگهان قايقت آهسته و نرم * بازمىماند بر پهنهء آب\r\nتور شفّاف تو يك‌بار دگر * مىخزد در دل دريا ، به شتاب \r\n*\r\n دست‌هاى تو ولى مىلرزند * لب قايق ، كمرت خم شده است\r\nمىچكد آب از انگشتانت * مىكشد باد به موهايت دست \r\n*\r\n موج در گوش تو مىخواند نرم * كاش دريا به خودش آيد باز\r\nتور تو پُر شود از ماهىها * و تو لبريز شوى از آواز \r\n\r\nمثل باران\r\n كاش مىشد مثل باران مىشديم * مهربان و تازه و بىادّعا\r\nنرم با آوازهاى شاد خود * رقص مىكرديم روى سبزه‌ها \r\n*\r\n كوچه‌ها و بام‌ها پر مىشدند * از صداى پايكوبىهايمان\r\nسبزه مىروييد در هر باغچه * از طراوت‌هاى جاى پايمان \r\n*\r\n پنجره‌هاى غبارآلود را * بوسه مىداديم و مىشستيم زود\r\nاز صداى شُرشُر آوازمان * ناودان‌ها كاشكى لبريز بود \r\n*\r\n كاش مىشد كينه‌اى در ما نبود * بانشاط و پاك و خندان مىشديم \r\n\r\n","description":"","footnote":"","page_name":" 134 ","page_number":134},
  {"content":"\r\n\r\n مهربان و تازه و بىادّعا * كاش مىشد مثل باران مىشديم \r\n\r\nاى خداى اطلسى\r\n ياد تو جوانه زد * باز در دعاى من\r\nغنچهء دلم شكفت * مهربان ! خداى من \r\n*\r\n من تو را صدا زدم * وقت رويش نماز\r\nشد قنوت سبز من * پر ز شبنم نياز \r\n*\r\n باغ جا نماز من * گشت پر ز بوى تو\r\nباز ، قمرى دلم * بال زد به‌سوى تو \r\n*\r\n من تو را صدا زدم * اى خداى اطلسى !\r\nچون نبسته‌ام اميد * من به‌جز تو بر كسى \r\n*\r\n اى خدا ! دل مرا * پاك ، مثل آب كن\r\nقلب كوچك مرا * پر ز آفتاب كن \r\n\r\nبوى مهربانى سيب\r\n دوباره با صداى مهربانت * در اين غروب بىصدا و دلگير\r\nكبوتران آشنا نشستند * ز شوق ، روى اين منارهء پير \r\n*\r\n دوباره كوچه‌هاى خلوت شهر * پر از صداى پاى عابران شد\r\nپر از ستاره‌هاى ريز و خوشحال * تمام كوچه‌هاى آسمان شد \r\n\r\n","description":"","footnote":"","page_name":" 135 ","page_number":135},
  {"content":"\r\n\r\n*\r\n دوباره مسجد صميمى شهر * به چهره‌هاى مثل ياس خنديد\r\nو باز چلچراغ روشن آن * به رويشان گلاب نور پاشيد \r\n*\r\n به روى باغ قالىاش نشستند * پرنده‌هاى ميهمان به ترتيب\r\nو دشت جانمازشان پراكند * دوباره بوى مهربانى سيب \r\n\r\nيك گربهء اخمو\r\n امروز گنجشكى * با جيك‌جيك آمد\r\nهى بال‌هايش را * بر شيشهء در زد \r\n*\r\n از برف و از سرما * انگار مىترسيد\r\nبال‌وپر نرمش * تر بود و مىلرزيد \r\n*\r\n يك گربهء اخمو * بر روى پرچين بود\r\nجَستِ بلندى زد * آمد به‌سويش زود \r\n*\r\n گنجشك خود را باز * بر شيشهء در زد\r\nدر را كه كردم باز * توى اتاق آمد \r\n*\r\n با جيك‌جيك خود * آواز شادى خواند\r\nآن گربهء اخمو * در پشت در جا ماند \r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nبىبى\r\n بىبى من خوابيده اينجا * روى گليمى ، كنج ايوان\r\nاو آمده از يك ده دور * در خانهء ما هست مهمان \r\n*\r\n گنجشك‌ها روى سپيدار * هى مىپرند پايين و بالا\r\nانگار مىسازند باهم * آهنگ شاد و تازه‌اى را \r\n*\r\n با جيك‌جيك تيز آنها * من مىشوم دلگير و بىتاب\r\nمىترسم از آواز آن‌ها * بىبى شود بيدار از خواب \r\n*\r\n سوت بلندى مىكشم زود * من زير چتر آن سپيدار\r\nاى واى ! با سوت بلندم * بىبى پريد از خواب انگار \r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nملّا محمّدى ( 1349 )\r\nمعصومه ملّا محمّدى ، فرزند محمّد ، در شهريورماه سال 1349 شمسى در شهر قم چشم به جهان هستى گشود . تحصيلات ابتدايى و متوسّطه را به انجام رسانيد ، ازآن‌پس در دانشگاه پيام نور به تحصيل پرداخت و بر خلاف رشتهء تحصيلش ، كه علوم تجربى بود ، به زبان و ادبيّات فارسى علاقه و دلبستگى بيشترى نشان داد .\r\nخانم ملّا محمّدى دربارهء قريحه شاعرى خود چنين مىگويد : « در كودكى هميشه چيزى بود كه مرا به خيال‌هاى رنگى مىبرد ، و هركجا مىرفتم مثل سايه مرا تعقيب مىكرد ؛ خصوصا گاهى كه تنها بودم بيشتر وجودم را حس مىكردم ، امّا او را نمىشناختم . يادم مىآيد كه در سال دوم دبيرستان مسابقهء شعرى در شهرمان برگزار شد ، من هم در مسابقه شركت كردم و برنده شدم . هنوز لباس نوجوانى را درنياورده بودم كه او را شناختم و اوّلين شعرى كه به‌طور جدّى سرودم ، عيد نوروزى بود ؛ تنگ كوچكى با يك ماهى سرخ كه براى دختر كوچكم خريدم به خانه آوردم و دخترم آن را از من گرفت و گفت : اين ماهى مامان هست يا بابا ، يا بچه ؟ ! ! در اين لحظه جرقّه‌اى در ذهنم زده شد و اوّلين شعرى را كه مضمون آن تنهايى ماهى كوچولو بود كه دور از پدر و مادر خود افتاده بود ، سرودم . »\r\nملّا محمّدى اضافه مىكند : « از سال 1372 به‌طور جدّى با شعر مأنوس شدم .\r\nاحساس مىكنم كه با تحصيل در رشتهء ادبيّات فارسى دريچه‌اى تازه از شعر به رويم\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nگشوده شده است ، امّا خود را در آغاز راه مىدانم . »\r\nملّا محمّدى در زمينهء كودكان و نوجوانان شعر مىسرايد و در اين رهگذر آثارى چند عرضه داشته كه در مجلّه‌هاى : كيهان بچه‌ها ، سلام بچه‌ها ، سروش نوجوان و كودكان چاپ شده است .\r\n\r\nمشق‌هاى مانده\r\n در سكوت زنجره‌ها ، نيمه‌شب * مىنويسم مشق‌هاى مانده را\r\nمىچكد آرام روى دفترم * مثل باران ، قطره‌قطره واژه‌ها \r\n*\r\n ماه در قاب سياه آسمان * نور مىپاشد زمين خسته را\r\nخفته كاج سبز آن‌سوى حياط * در عبور بىصداى لحظه‌ها \r\n*\r\n در نگاهم سايه‌اى آرام و نرم * در دل تاريك شب گم مىشود\r\nچكه‌چكه خواب باز از دست شب * توى چشم خستهء من مىچكد \r\n*\r\n چشم‌هاى خسته‌ام را همچنان * مىبرم دور از خيال و خواب‌ها\r\nتوى فكرم ، لحظه‌ها باارزش‌اند * « مىنويسم مشق‌هاى مانده را » \r\n\r\nتا نگاه طلوع\r\n روى دوش حصار ، پيچك پير * كمرش خم شده به روى زمين\r\nگردش روزهاى پاييزى * كرده او را خميده و غمگين \r\n*\r\n دست‌هاى بلند و سرسبزش * در بهاران چقدر زيبا بود !\r\nغنچه‌ها لابه‌لاى موهايش * خانهء گرم شاپرك‌ها بود \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n*\r\n تا شب پرستاره و زيبا * ميهمان حياطمان مىشد\r\nچشم هر غنچه را نگاه ما * باز مىكرد و شادمان مىشد \r\n*\r\n شب و مهتاب بود و پيچك بود * غنچه‌ها باز مىشدند تك‌تك\r\nباز با بوسه‌هاى هر شبنم * مىنشست خسته بر لب پيچك \r\n*\r\n زنجره‌ها تمام شب را شاد * در كنارش سرود مىخواندند\r\nشاپرك‌ها كنار گل‌هايش * تا نگاه طلوع مىماندند \r\n*\r\n روزها رفته‌اند و او مانده * گشته بىغنچه ، پير و افسرده\r\nآه ! پروانه هم به يادش نيست * چون‌كه او پيچكيست پژمرده \r\n\r\nقو\r\n باز در شيب تپه‌هاى بنفش * قويى آرام مىكند پرواز\r\nدر سرش فكرهاى دريايىست * در دلش دارد او هزاران راز \r\n*\r\n لحظه‌ى توى قاب آبىرنگ * مىشود مثل تكه ابر سفيد\r\nمىرود تا به اوج با شادى * پيش چشمان روشن خورشيد \r\n*\r\n كوه‌ها رنگشان بنفش و كبود * دشت در زير پاى قو پيداست\r\nپر گشوده در امتداد افق * باز در فكر ديدن درياست \r\n*\r\n مىرسد قو به آبى دريا * سايهء او دوباره در آب است \r\n\r\n","description":"","footnote":"","page_name":" 140 ","page_number":140},
  {"content":"\r\n\r\n موج‌ها روى آب مىرقصند * باز دريا به رنگ مهتاب است \r\n\r\nبوى ماهى\r\n مىرسد باز آوازى از دور * مىخزد قايقى روى دريا\r\nيك نفر توى قايق نشسته * خيره مانده به اين‌سوى دريا \r\n*\r\n موج‌ها مثل قوها سپيدند * رقصشان مثل پرواز زيباست\r\nماهيان بر متكاى جلبك * خوابهاشان پر از بوى درياست \r\n*\r\n پشت ساحل ، ميان درختان * كلبه‌اى هست و روشن اجاقش\r\nيك نفر بىقرار است و خسته * هست تنها ميان اتاقش \r\n*\r\n مىشود ساحل از خواب بيدار * مىرسد قايقى در سياهى\r\nيك نفر توى قايق نشسته * مىدهد دست او بوى ماهى \r\n\r\nاذان\r\n دوباره يك غروب دل‌نشين * دوباره يك صداى سبز\r\nدوباره مىپرد كبوترى * به دور آبى حرم\r\nدوباره چشم‌هاى من * پر از نگاه كاشى و ستاره مىشود .\r\nكنار حوض صحن * دوباره ذهن من \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n پر از صداى بال‌هاى يك فرشته مىشود . * نگاه كن\r\nكه من كبوترم * كبوتر سپيد و چابك حرم\r\nببين * به دور گنبد طلايىاش\r\nچه عاشقانه مىپرم . * نگاه كن\r\nدر اين غروب دل‌نشين * دوباره مثل كاشى حرم\r\nبه رنگ آبىام * و با طراوت صداى سبز\r\nدوباره مثل اين كبوتران * من آفتابىام . \r\n\r\nپشت اين پنجره\r\n بايد اين پنجره را باز كنم * پشت اين پنجره دنيايى هست\r\nجويبارى روشن * باغى از ميخك‌ها\r\nآسمانى كه پر از پرواز است * مىچكد از دلش آواز خوش لك‌لك‌ها \r\n*\r\n بايد اين پنجره را باز كنم \r\n\r\n","description":"","footnote":"","page_name":" 142 ","page_number":142},
  {"content":"\r\n\r\n پشت اين پنجره پيداست كسى * توى آيينهء رود\r\nدارد او مىشويد * اسب زيبايش را\r\nدر دل آبى و بىكينهء رود \r\n*\r\n بايد اين پنجره را باز كنم * پشت اين پنجرهء بسته و سرد\r\nپيچكى مىخندد * با لباسى از تور\r\nپاى ديوار بلندى از باغ * قاصدك مىرقصد \r\n*\r\n پشت اين پنجره دنيايى هست * بايد آنجا باشم\r\nذهن خود را بايد * پر از آواز كنم\r\nدست‌ها را بايد * پَرِ پرواز كنم\r\nبايد اين پنجره را باز كنم . \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nملكى ( 1339 )\r\nبيوك ملكى ، فرزند نور اللّه ، در سال 1339 در روستاى زرجه بستان از توابع شهرستان قزوين چشم به جهان گشود . در سال 1342 به اتّفاق خانواده به شهر كوچيد و رحل اقامت افكند . تحصيلات ابتدايى و متوسّطه را در قزوين به انجام رسانيد .\r\nملكى از سال 1357 قريحهء شعر در او بيدار گشت و به سرودن شعر پرداخت و در سال 1362 به خدمت كانون پرورش فكرى كودكان و نوجوانان درآمد و براى كودكان شعر مىسرود و در سال 1364 به سازمان صدا پيوست و به عنوان سردبير برنامهء بچه‌هاى انقلاب در راديو مشغول كار شد و در سال 1365 مجموعهء شعر مشترك به نام « كلاغ پر » طبع و نشر شد كه نمونه‌هايى چند از او در آن بود و در همين سال با سيروس طاهباز ، احمد رضا احمدى ، جعفر ابراهيمى و اسد اللّه شعبانى در تدوين و جمع‌آورى شعرهاى كتاب « هزار سال شعر فارسى » همكارى كرد .\r\nملكى از اسفندماه 1366 به جرگهء گروه سروش در بخش كودكان پيوست و هم‌اكنون نيز در سروش انجام‌وظيفه مىكند و در همين سال نخستين مجموعهء شعر « ستاره‌باران » او توسّط حوزهء هنرى سازمان تبليغات اسلامى منتشر شد كه با استقبال زياد روبه‌رو گرديد . آثار ديگر او عبارت است از : آب و مهتاب ( 1368 ) ؛ رنگين‌كمان ( 1370 ) ؛ پشت يك لبخند ( 1371 ) ؛ و مجموعهء شعر « كوچهء دريچه‌ها » را آماده چاپ كرده كه به زودى منتشر خواهد شد .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\nپشت يك لبخند « 1 »\r\n آفتاب امروز غوغا مىكند * آتشى در كوچه بر پا مىكند\r\nمادرم مىآيد و از لاى در * بازى ما را تماشا مىكند\r\nخوب مىدانم ، مرا مىخواهد او * چون‌كه هى اين پا و آن پا مىكند\r\nباز شيطان مىرسد ، با شيطنت * توى گوشم ، نرم ، نجوا مىكند\r\nمىروم يك گوشهء دنج و مرا * هركه در كوچه‌ست ، حاشا مىكند\r\nاز ته دل خنده‌اى سر مىدهم * خنده‌ام مشت مرا وا مىكند\r\nعاقبت مادر ، مرا در كُنج در * پشت يك لبخند ، پيدا مىكند\r\nبا نگاه مهربانش ، بازهم * مهر خود را در دلم جا مىكند\r\nچشم‌هاى او براى عشق را * با زبانى ساده ، معنا مىكند . . . \r\n\r\nبراى خستگىهاى پدرم\r\n باز امشب ، مثل هر شب ، انتظار * تا برويى در دل ما چون بهار\r\nتا بيايى ، باغ قالى بشكفد * باز گل‌هاى خيالى بشكفد\r\nخانه از چشمت چراغان مىشود * شب سراسر نورباران مىشود\r\nخواب از چشمان خواهر مىپَرد * خستگى از دست مادر مىپرد\r\nبازهم گل مىكند لبخندها * پرس‌وجوها ، گفت‌وگوها ، پندها\r\nبازهم از هر درى صحبت كنى * خستگى را بين ما قسمت كنى\r\nهرچه در اين خانه پيش روى ماست * قسمتى از خستگىهاى شماست\r\nدانه‌دانه خستگىهاى تو را * ريختم در قلّك خود ، روزها\r\nقلّكم از خستگىهايت پر است * كاش مىشد زودتر آن را شكست \r\n\r\n\r\n","description":"","footnote":"\r\n( 1 ) - پشت لبخندى پنهان ، هر چيز . ( سهراب سپهرى )\r\n","page_name":" 145 ","page_number":145},
  {"content":"\r\n\r\n\r\nصبح و گنجشك و گل‌هاى قالى\r\n با هياهوى پرواز گنجشك * ريخت در خانه آواز گنجشك\r\nچشم‌هايم شد از خواب خالى * پر شد از بوى گل‌هاى قالى\r\nصبح شد ، بازهم مثل هميشه * نور جارى شد از چشم شيشه\r\nمادرم چشم واكرد و خنديد * بوى سجّاده در خانه پيچيد\r\n« تق‌تق ! » آهنگ در گفت با ما * « خسته از كار برگشته بابا » \r\n\r\nسايه‌ها\r\n صبح با آواز گرم آفتاب * سايه‌ها سر مىرسند از كوچه‌ها\r\nسايه‌هاى سربه‌زير و سربه‌راه * سايه‌هاى ساده و بىادّعا \r\n*\r\n كوچه‌ها پر مىشود از جنب‌وجوش * جنب‌وجوش و بىصداى سايه‌ها\r\nمىگذارد پاى خود را باشتاب * هركسى بر جاى پاىِ سايه‌ها \r\n*\r\n سايه‌ها با خويش ما را مىبرند * تا طلوع اوّلين لبخند ماه\r\nتا غروب يك جهان زرد و سپيد * تا غروب يك جهان سرخ و سياه \r\n*\r\n سايه‌ها از يك نژاد ديگرند * يك نژاد خاكى و يكرنگ و خوب\r\nمىرسند از راه پيش از هر طلوع * مىروند آرام بعد از هر غروب \r\n*\r\n كاشكى ما نيز باهم مهربان * مثل اين همسايه‌هامان مىشديم\r\nدر جهانى خالى از نيرنگ و رنگ * هم‌نژاد سايه‌هامان مىشديم \r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nنفس بهار\r\n چون با نفست بهار مىآميزد * گُل گُل ، ز طنين سخنت مىريزد\r\nمىدانم اگر صبح برد نام تو را * خورشيد به احترام برمىخيزد ! \r\n\r\nچهرهء تو\r\n از مهر رخ تو ، گل ، پر از خنده شده‌ست * از قامت تو سرو ، سرافكنده شده‌ست\r\nازبس‌كه رخ تو روشن و نورانيست * خورشيد ز چهرهء تو شرمنده شده‌ست \r\n\r\nياد مادرم بوى سيب سرخ\r\n دست‌هاى تو چه خسته است ! * چهره‌ات\r\nمثل عكس كهنه‌اى شكسته است * دست‌هاى تو مرا به باغ نور مىبرد\r\nدست‌هاى تو را به شهر قصّه‌هاى دور مىبرد * عطر دست‌هاى خويش را به من ببخش\r\nمهربانىات هنوز ، * بوى سيب سرخ مىدهد . \r\n\r\nسلام\r\n سلام من * به غنچه‌اى كه صبحدم\r\nبه خنده باز مىشود . * سلام من\r\nبه آن كبوتر سپيد شادمان * كه در سپيده با نسيم\r\nترانه‌ساز مىشود . \r\n\r\n","description":"","footnote":"","page_name":" 147 ","page_number":147},
  {"content":"\r\n\r\n سلام من * به پيچكى كه صبح دست سبز او\r\nبه‌سوى آسمان بىكرانه دراز مىشود . * سلام من\r\nبه هرچه و به هركسى كه با سحر * تمام جسم و جان او\r\nپر از نماز مىشود . \r\n\r\nمورچه‌ها\r\n صبح كه سر مىكشد از روزنه‌ها آفتاب * مورچه‌هاى سياه\r\nصف به صف از لانه‌ها * قصد سفر مىكنند . \r\n*\r\n مىگذرند از سر هر صخره‌اى * چابك و پرجنب‌وجوش\r\nمىكشند * دانهء سنگين به دوش . \r\n*\r\n مورچه‌ها * از گذرى تنگ ، كنار درخت\r\nنرم گذر مىكنند * مورچه‌ها خسته نخواهند شد از كار سخت\r\nچون‌كه به هم مىرسند * خستگى راه را\r\nبا خبرى تازه و يك بوسه به در مىكنند . \r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nممينى ( 1328 )\r\nحفيظ اللّه ممينى در سال 1328 هجرى خورشيدى در شهر رامهرمز پا به عرصهء حيات گذاشت ، پدرش انكنا ، كشاورزى ساده بود كه با اندك زمينى كه در اختيار داشت ، كشت ديم مىكرد و از اين رهگذر معيشت خود را مىگذرانيد .\r\nحفيظ اللّه تحصيلات ابتدائى و دوره‌ى متوسطه را در زادگاهش به پايان رسانيد و به دريافت مدرك ديپلم توفيق يافت و در زمانى كه محصّل دبيرستان بود سرودن شعر را آغاز كرد و خود در اين‌باره چنين مىگويد : « از سال 1344 به دام شعر افتادم و تقريبا در همهء سبكها شعر مىسرودم و سبك نيمائى را نيز تجربه كردم بخصوص در سرودن اشعار محلّى در قالب نيمائى بيشتر تمايل داشتم . »\r\nممينى در سال 1379 نخستين مجموعه از اشعار خود را با نام « گذرى در شاليزار نيما » چاپ و منتشر ساخت و در سال 1384 دوّمين مجموعه اشعار كلاسيك خود را تحت عنوان « چشمه‌سار غزل » طبع و نشر كرد .\r\nممينى از تيرماه سال 1376 به رياضات نفسانيه پرداخت و مىگويد هر بيست و چهار ساعت يك نوبت غذا مىخورم و از آبانماه 1380 اگر خدا قبول كند تمام سال را روزه گرفته‌ام به‌جز ايامى كه روزه گرفتن اشكال شرعى دارد خود اين‌گونه سروده است :\r\n رياضت‌پيشه‌ام درويش‌خويم * خدا اين‌گونه داده آبرويم \r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاينك چند نمونه از نظم او :\r\n\r\nكيست او ؟\r\n اينكه پنهانست و در جانم نشسته كيست او ؟ * اينكه اندر سينه مهمانم نشسته كيست او ؟\r\nاينكه در خواب شب و اوج مناجات شبم * در بر چشمان گريانم نشسته كيست او ؟\r\nاينكه دم مىبخشد و از ما بگيرد ، بازدم * در حريم ناى و در جانم نشسته كيست او ؟\r\nاينكه بانگ سبز تكبيرش ز گنبدهاى دور * آيد و خود قلب حيرانم نشسته كيست او ؟\r\nاينكه در شوق وصالش انتهاى آرزو * اشك شوقى روى مژگانم نشسته كيست او ؟\r\nاينكه از روز ازل ايمان ما را سبز كرد * كنج دل در باغ ايمانم نشسته كيست او ؟\r\nاينكه معنا مىشوم من در بر آئينه‌اش * در پس آئينه پنهانم نشسته كيست او ؟\r\nمر به آغوش وفا آواى غيبى گويدم * اينكه در ابيات عرفانم نشسته كيست او ؟ \r\n\r\nانتظار\r\n با دلى آكنده از شوق انتظارت مانده‌ام * روز و شب در حال مستى بىقرارت مانده‌ام\r\nمثل برگ تك‌درختى خشك و در آغوش باد * گِرد خار شاخه‌اى بهر بهارت مانده‌ام\r\nچشم در را هم نبستم بهر اميدى كه تو * بگذرى بينى كه من در انتظارت مانده‌ام\r\nشب به اميد دگر بودم كه تا بانگ سحر * مثل مرغ عاشقى آويز دارت مانده‌ام\r\nجاده را بستى كه من در پشت ديوارى بلند * يا سرِ پرچين و يا بر روى خارت مانده‌ام\r\nسال جارى رفت و ما را وصلت رويت نشد * گر نَمُردم در هواى وصل پارت مانده‌ام\r\nگر به سيمين‌خانه ، جانم از بلا محفوظ ماند * زنده جاويد مى چشم خمارت مانده‌ام\r\nمن نهال فصل پائيزم و تو فصل بهار * گر نخشكيدم به رؤيا در بهارت مانده‌ام\r\nبس‌كه از هجرت زبانم ناله و فرياد كرد * با لب خشكم هماره داغ‌دارت مانده‌ام \r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nگم‌گشته\r\n بين ابيات رجز مثل هجايى گم شدم * ابتداى درّه‌ى بىانتهايى گم شدم\r\nكوله‌بار غم چه سنگين است و آوايم حزين * مثل نى در كُنج نيزار جدايى گم شدم\r\nكوره‌راه زندگى بازار عارى از وفا * در تب سرد حزين بىوفايى گم شدم\r\nاز ده خلوت بريدم تا به اين شهر آمدم * كز شلوغى كوچه‌ى ناآشنايى گم شدم\r\nچون سبوى خسته‌اى از دست پير تشنه‌اى * خاره‌ى سختى فتادم در صدايى گم شدم\r\nمبتلاى واژه‌هاى سرد و زردم گر شبى * با دوبيتىهاى دل در بىدوايى گم شدم\r\nسينه‌ام گرم است و رنگم سرخ و شعرم داغ داغ * در پى نان ، در تنور نانوايى گم شدم\r\nخوشه‌چين خلوت تنهايى خويشم ولى * مثل درويش گدايى ، در گدايى گم شدم\r\nسربه‌مُهر غصّه‌هايم مىنهم هر روز و شب * در قنوت و سجده و حمد و ثنايى گم شدم\r\nكس نينديشد دمى از بهر پيدا كردنم * لحظه‌ى زاد و ولد در بىنوايى گم شدم \r\n\r\nمىشود ، ولى\r\n مىشود ساده از اين خانه سفر كرد ، ولى * به سحر يا شبى از كوچه گذر كرد ، ولى\r\nمىشود چلچله‌اى گشت و سَرِ دار بلوط * از بلندا به تهِ درّه نظر كرد ، ولى\r\nمىشود لحظه‌اى دلتنگى و دل‌واپسىات * فارغ از سينه و دل فكر دگر كرد ، ولى\r\nمىشود با دل عاشق به هواى رُخ يار * مست و دلداده شبى عزم سفر كرد ، ولى\r\nمىشود در هوس وصلت ناهيد شكفت * از زمين كنده و كوچى به قمر كرد ، ولى\r\nمىشود در هدف تير كمانگيرى ماند * قيد جان را زده و سينه سپر كرد ، ولى\r\nمىشود حينِ قمارى و خمارِ تبِ عشق * نَرد دل باخت و يك سينه ضرر كرد ، ولى\r\nبه گمانم بتوانى كه دلت دريايى * مىشود با دل ديوانه خطر كرد ، ولى \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nهمزاد\r\n روزگاريست كه از قيد غم آزاد شدم * دل به يار دگرى بستم و دلشاد شدم\r\nبا پرستوى دلم روز و شب اندر پى تو * از سبكبالى خود هم‌سفر باد شدم\r\nتيشه در دست و به كوى دگرى سرگردان * دم شيرين زدم و در تب فرهاد شدم\r\nسرم از كار دلم نى كه شكايت دارد * گر قلم بردم و در بارگه داد شدم\r\nخرّم از طبع خود و كار دل بيمارم * از خرابى دلم اين همه آباد شدم\r\nسيلى از كوى طرب آمد و شب‌هنگامى * دل من برده و خود كَنده ز بنياد شدم\r\nرَستم از كوى دوبيتى ، غزل عرفانى شد * با دم مثنوى معنوى همزاد شدم \r\n\r\nپنجره رو به خدا\r\n دل من پنجره‌اش ، رو به خدا واكرده * غير از اين پنجره هر پنجره حاشا كرده\r\nدل من گرم‌تر از گرم ، شبى مهتابى * با سپيده سفرى در شب يلدا كرده\r\nدل من با من دلداده غريب است غريب * دلبرش را شب آدينه تماشا كرده\r\nدل سودازده كاو طعنه به دريا مىزد * سر به ساحل زد و خود در دل مه جا كرده\r\nآن غروبى كه نفس تنگ شد اندر قفسم * با دم تازه‌ترش كار مسيحا كرده\r\nخود ندانم دل تنگم به چه كس عاشق گشت * كه چنين بهر سفر خويش مهيّا كرده\r\nاى دل اى دل نفست گرم و دمت آبى باد * ربّ تو روح تو را عاشق يكتا كرده \r\n\r\nگفتمت ، گفتى نه\r\n گفتمت در تب ديدار توام گفتى نه * سرخوش از باده‌ى اسرار توام گفتى نه\r\nگفتمت گر ز شبيخون خزان بيمم نيست * ايمن از سبزىِ رخسار توام گفتى نه\r\nگفتمت گر نتوانم بر گل بنشينم * روز و شب در پى ديوار توام گفتى نه\r\nگفتمت ضجّه‌ى دل را نشنيدى كه بگفت * عندليب گل رخسار توام گفتى نه\r\nگفتمت گر ز خود و دار فنا دل كندم * عاشق در طلب دار توام گفتى نه \r\n\r\n","description":"","footnote":"","page_name":" 152 ","page_number":152},
  {"content":"\r\n\r\n گفتمت پر بگشا ميل طوافت دارم * بال‌وپر بسته گرفتار توام گفتى نه\r\nگفتمت بس‌كه به دل نام تو شيرين آمد * عين فرهادم و بيمار توام گفتى نه\r\nگفتمت دربه‌درى حاصل عشق است اگر * شهره‌ى كوچه و بازار توام گفتى نه\r\nگفتمت گر كه غزل‌خوانى من كار تو است * روزگار است و سركار توام گفتى نه\r\nگفتمت گر دل شيدا دل من مجنونست * يار ليلى نشوم يار توام گفتى نه\r\nگفتمت خاك رهت گر كه به جان بفروشى * جان و دل داده خريدار توام گفتى نه\r\nگفتمت نه مگو و اين همه انكار مكن * چونكه در فكرت انكار توام گفتى نه\r\nگفتمت با نه آخر كه حقيقت دارد * گفتى آرى ، كه گرفتار توام گفتى نه \r\n\r\nدوبيتى\r\n گل مريم شميم نوبهار است * گل نسرين حديثى از نگار است\r\nز شوق ار شبنمى دارى به مژگان * ز حُسن گل و لطف كردگار است \r\n* * *\r\n تو شمعى و دلم پروانه‌ى تو * دل ديوانه‌ام ديوانه‌ى تو\r\nگرم ببينى غريب هر ديارم * منم در جستجوى خانه‌ى تو \r\n* * *\r\n دل تنگم ربودى ، دلبر من * ز مهرويان عالم برتر من\r\nاگر جانم بسوزد در وصالت * دگر جانى دهى خاكستر من \r\n* * *\r\n بيا امشب به خوابم تا بخوابم * به دور از تو به شطّ اضطرابم\r\nبمان امشب به خوابم تا سحرگه * مده چون وقت بيدارى عذابم \r\n* * *\r\n بيا بذر محبت را بكاريم * نهال غصّه را از بن درآريم\r\nكنار چشمه‌هاى مهربانى * ز خود تصوير يكرنگى گزاريم \r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nخانه‌مان بود كجا ؟\r\n خانه‌مان بود كجا ؟ * به كجا زاده شدم ؟\r\nكه كنون واماندم ، كنج پتوى زمستانى سرد * خلأيى بين دو فصل\r\nو به دل جوهرى از سردى و غم مىبارد * رامهرمز ، شهرم\r\nسخن از گرمى و گرماى دگر مىگويم * ليك با سينهء سرد\r\nو كلامى پُردرد * به شبى سرد و خموش ، مادرم بار سفر بسته و رفت .\r\nپدر پير كشاورزم ماند * و زمينى مىداشت ،\r\nكه در آن گندم ديمى مىكاشت . * گاهى از بىآبى ،\r\nكشته‌اش مىخشكيد : * گاهى هم مىروئيد ، ملخى مىخوردش ، مالكى مىبردش\r\nو زمانى ديگر * كه نخشكيد و بسى خوشه بداشت .\r\nگردبادى برسيد و همه را از جا كند * و نمىبرد ثمر\r\nپير همسايهء شهر * و شه هم داشت خبر\r\nو چه فرقى مىكرد * خانه‌مان بود كجا\r\nپس آن باغ پر از ميوهء تر * يا به هر جاى دگر . \r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nمنزوى ( 1344 - 1270 )\r\nآيت‌اللّه حاج شيخ عبّاس تهرانى عالمى وارسته و متّقى و مدرّسى متبحّر و شاعرى عارف‌پيشه در سال 1270 هجرى خورشيدى در تهران تولّد يافت . پدرش حاج محمّد سيگارچى در شمار بازرگانان بود و به شغل سيگارپيچى و فروش آن اشتغال داشت و از اين رهگذر معيشت كرد .\r\nحاج شيخ عبّاس تهرانى پس از تحصيلات ابتدائى براثر خوابى كه پدرش ديده بود فرزند را به تحصيل علوم دينيه واداشت بنابراين به مدرسهء مروى رفت و علوم مقدماتى را تا حدّ سطح در تهران نزد بعضى از علما و مدرسين مانند سيّد محمد تنكابنى و شيخ محمد حسن رشتى به انجام رسانيد و براى ادامه تحصيل در سال 1297 رهسپار نجف اشرف گرديد و در حوزهء علميّه آن شهر به تحصيل علوم نقليه و عقليه پرداخت و از علما و مدرسينى چون ميرزاى نائينى و آقا ضياء عراقى و شيخ اسماعيل محلاتى كسب دانش كرد و در سال 1299 به ايران مراجعت نمود و در شهر اراك كه مركزيت علمى داشت و آيت‌اللّه حاج شيخ عبد الكريم حايرى يزدى سرپرستى آن را عهده‌دار بود اقامت گزيد و از محضر اين مرجع روحانى چندى كسب فيض كرد در سال 1300 آيت‌اللّه حايرى يزدى سفرى براى زيارت حضرت معصومه به قم مشرف مىشود بزرگان و علماى شهر از وى مىخواهند كه در اين شهر اقامت گزيند و حوزه علميه را بنيان گذارد او نظر مسئول آنان اجابت مىكند و در اين شهر مىماند و حوزهء\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nعلميّه قم را تأسيس مىنمايد بنابراين حاج شيخ عباس تهرانى و جمعى از علما و فضلاى حوزه علميّه اراك به قم مىآيند و در اين شهر رحل اقامت مىافكنند .\r\nآيت‌اللّه تهرانى از روحانيونى است كه زاهدانه زندگى مىكرد و حتى از اخذ و مصرف سهم امام عليه السّلام خوددارى مىنمود و مصرف آن را براى خود مجاز نمىشمرد . حجة الاسلام حاج شيخ احمد محمدزاده فرزند آن مرحوم مىگويد : « پدرم با اينكه سالها در قم سكونت داشت در خانهء استيجارى زندگى مىكرد بعضى از بازرگانان براى او خانه‌اى خريدند و پدرم به آن خانه منتقل شد امّا در وصيّتى كه قبل فوت خود كرده بود يادآور شده بود كه مالك خانه من نيستم بنابراين وارثان من نيز نبايد از آن خانه سهم الارث ببرند آن را در اختيار آيت‌اللّه سيد احمد خوانسارى در تهران بگذاريد كه به هر شكلى مىخواهد آن را به مالك واقعىاش تحويل دهد .\r\nآيت‌اللّه تهرانى در سال 1329 به درخواست آيت‌اللّه سيّد محمّد حجت كوه كمره‌اى روزهاى جمعه براى طلاب درس اخلاق مىگفت و تا زنده بود درس اخلاق او در مدرسه حجّتيه ادامه داشت . سرانجام در سال 1344 شمسى چشم از جهان فروبست .\r\nآيت‌اللّه تهرانى از ذوق و قريحهء شاعرى نيز برخوردار بود و در شعر منزوى تخلّص مىكرد و شعرش روان و شيوا و دلنشين و از روى اخلاص سروده است ، ديوان اشعارش در سال 1373 در قم چاپ و منتشر شد و اثر ديگر او كتاب « دين و وجدان » است كه طبع و نشر شده است .\r\n\r\nماه عزا\r\n ماه محرم آمد و شام عزا رسيد * از ساكنان عالم غيب اين ندا رسيد\r\nكى عاشقان كوى حسين باخبر شويد * كايام حزن و موسم درد و بلا رسيد\r\nنى ناله سر نمود و همه بلبلان نوا * از عشق گل كه در چمن نينوا رسيد\r\nهردم ز جان خويش برآريد صد خروش * كان جانِ جان به عرصهء كرب‌وبلا رسيد \r\n\r\n","description":"","footnote":"","page_name":" 156 ","page_number":156},
  {"content":"\r\n\r\n برداشت مشت خاكى و بوئيد و بر دلش * او داند و خداى كز آن بو چها رسيد\r\nدانست كان بلى كه به روز الست گفت * امروز نوبت عمل آن بلا رسيد\r\nفرمود بارها بگشائيد ز اشتران * در اين زمان خيال مرا انتها رسيد\r\nاينجا محل ريختن خون پاك ماست * وقت اسيرى حرم مصطفى رسيد\r\nايام عزّت و شرف ظاهرى گذشت * هنگام محنت و غم آل عبا رسيد\r\nكرد او نظر به روى جوانان پس بديد * آن گردِ غربتى كه بر آن روىها رسيد\r\nگفت اى خدا مقابل چشم تو مىشود * اين ظلم و اين ستم كه ز قوم دغا رسيد\r\nما اهل بيت و عترت پيغمبر توايم * يا رب نگر چها كه ز امت به ما رسيد\r\nخاموش « منزوى » و ميفروز بيش از اين * آن آتشى كه شعلهء او بر سما رسيد \r\n\r\nگريهء بىشيون\r\n شمع اين مسأله را بر همگى روشن كرد * كه توان تا به سحر گريهء بىشيون كرد\r\nبه سر تربت زهرا على از سوز جگر * گريه‌ها در دل شب بىخبر از دشمن كرد\r\nداغ پيغمبر و زهرا و همان طفل شهيد * حزن عالم همه در قلب على مسكن كرد\r\nغم آن پهلوى بشكسته و بازوى كبود * رخ نيلى همه در مزرع دل خرمن كرد\r\nتنگ شد سينهء بىكينهء آن شاه چنان * كآرزوى سفر جان ز ديار تن كرد\r\nگفت اى كاش كه جان از بدن آيد بيرون * هجر تو گلشن عالم به على گلخن كرد\r\nخير بعد از تو به دنيا نبود ترسم از آن * كه كشد طول قضائى كه خدا بر من كرد\r\nشعله زد درد چنان از دل آن دريادل * كه ز سوز غمش عالم همه تردامن كرد\r\n« منزوى » گريهء بىشيون آن شمع وجود * چه اثر داشت كه آفاق پر از شيون كرد \r\n\r\nغم حسين عليه السّلام\r\n شد وقت آنكه در غم شه نوحه سر كنم * از سوز آه خويش جهان پرشرر كنم\r\nچون شاه ديد پيكر عبّاس روى خاك * گفت اى خدا چه چاره از اين غم دگر كنم \r\n\r\n","description":"","footnote":"","page_name":" 157 ","page_number":157},
  {"content":"\r\n\r\n من يك‌تن غريبم و دشمن ز حد فزون * آخر چه چاره با سپه بدسير كنم\r\nاز ناله ، اى برادر با جان برابرم * ساكت چگونه خواهر خونين‌جگر كنم\r\nتو بال‌وپر ز تير برآورده‌اى برون * بىتو چه حيله‌اى من بىبال‌وپر كنم\r\nباشد كينه تشنه و در انتظار آب * چون رو كنم به خيمه و او را خبر كنم\r\nخوش گفت آنكه گفت چنين با زبان حال * آن را بگويم و غم دل تازه‌تر كنم\r\nاز من دو دست بر كمر و از تو بر زمين * دست دگر كجاست كه خاكى به سر كنم\r\nبس كن تو « منزوى » كه دگر نيست طاقتى * خوش آنكه زين معامله صرف‌نظر كنم \r\n\r\nدادخواهى\r\n اى دست ما و دامنت اى دست كردگار * دستى به دادخواهى ما ز آستين برآر\r\nدر انتقام خون شهيدان كربلا * چشم اميد ما نبود جز به ذو الفقار\r\nوز موج خون او بنگر فوج كوفيان * نعل ستورشان همه شد لعل آبدار\r\nجز موى دختران تو بر نعش كشتگان * بر روى لاله‌زار كه ديده بنفشه‌زار\r\nجمله سوار ناقهء عريان به حيرتم * كز بختيان چرخ چرا نگسلد مهار\r\nآن يك شكسته خار اسيريش در جگر * و آن يك نشسته گرد يتيمش بر عزار \r\n\r\nدر مدح على عليه السّلام\r\n هر لحظه كند جلوهء ديگر رخ دلدار * پيداست ولى كو به جهان ديده ديدار\r\nتا سرمهء وحدت نكشى بر بصر خويش * بىپرده تجلّى نكند از در و ديوار\r\nتا نار محبّت ز دلت شعله نگيرد * كى سوخته گردد حُجُب ظلمت و انوار\r\nز آئينهء دل تا نبرى زنگ دوئى را * كى مىشود آن قابل عكس رخ دلدار\r\nاين ما و منى را ز سر خويش بدر كن * كاين ما و منى نيست بجز بيهده پندار\r\nفردا كه شود كشف حقيقت ، تو بمانى * با دست تهى ، ديدهء اعمى ، دل افكار\r\nتا با خودى ، از حق خبرت هيچ نباشد * ز اين روست كه حيرانى ، در وادى انكار \r\n\r\n","description":"","footnote":"","page_name":" 158 ","page_number":158},
  {"content":"\r\n\r\n رو ديدهء خود محو كن اندر نظر يار * تا با نظر يار ببينى رخ آن يار\r\nبىپرده چه خواهى نگرى روى خدا را * بنگر به على مظهر حق ، حيدر كرّار\r\nوجه اللّه و عين اللّه و جنب اللّه و ممسوس « 1 » * در ذات خدا گشته على آن شه ابرار\r\nهم دست خدا ، گوش خداى ازلى شد * بشنو به حقيقت ، نه مجاز اين همه گفتار\r\nگر نيست خدا ، نيز جدا هم ز خدا نيست * ور هست بشر ، ليك بود مظهر دادار\r\nيعنى كه خدا جلوه از اندام على كرد * چون خواست كند از افق غيب ، خود اظهار\r\nهم غيب و شهود است هم اسماء و هم افعال * هم ظاهر و هم باطن و هم نقطهء پرگار\r\nهم اوّل و هم آخر و هم حاضر و غايب * هم ساقى و هم شاهد و هم باده و مىخوار\r\nبااين‌همه اوصاف و كمالات كه او راست * شد فخر على بندگى احمد مختار\r\nفرمود نبى هم كه على جان من آمد * از « انفسنا » برخوان اين نكته و هشدار\r\nبس نكتهء باريكتر از مو كه در اينجاست * بس معنى نازك شده پنهان ، به خط يار\r\nدرياى عميقى است كه بس كشتى افكار * شد غرق در اين بحر و كسى نيست خبردار\r\nترسم كه دل‌آزرده شوى ور نه سخن هست * در وصف على در دل من بىحد و بسيار\r\nمن كى بتوانم كه كنم مدح شهى را * كه كرده نبى عجز خود از مدح وى اظهار\r\nفرمود كه گر تنگ نبد حوصلهء خلق * از آنكه نمايند خدائى تو اقرار\r\nدر وصف تو گفتم كلماتى كه نمايند * خاك كف پاى تو شفاى تن بيمار\r\nنشناخت تو را كس به جهان غير من و حق * نشناخت مرا هيچ‌كسى جز تو و دادار\r\nنشناخت خدا را دگرى غير من و تو * ما از شجر واحد و مردم همه ز اشجار \r\n\r\nامام زمان عليه السّلام\r\n درد بىدرمان ما كى قابل درمان شود * كى مبدّل بر وصالت حالت هجران شود \r\n\r\n\r\n","description":"","footnote":"\r\n( 1 ) - ممسوس يعنى على محو و مبهوت خداست و از خود هيچ اراده‌اى ندارد .\r\n","page_name":" 159 ","page_number":159},
  {"content":"\r\n\r\n دوستان را جان به لب آمد شها از انتظار * كى نمايان آن رخ همچون مه تابان شود\r\nمنهدم گرديده دين حق ز جور ناكسان * تا به كى دارى روا عالم پر از عصيان شود\r\nاى ولى عصر يكدم كن نظر در كربلا * بين حسينت غرقه خون از خنجر و پيكان شود\r\nقامت رعنا جوانانش شده صد چاك‌چاك * از غم مرگ برادر خسته و نالان شود\r\nاهل بيتش را نظر كن جملگى با حال زار * رو سوى شام بلا با ناقهء عريان شود\r\nعابد بيمار بين بر اشتران بىجهاز * غل به گردن دست و پا زنجير بىدينان شود\r\nرأس شاه تشنه‌لب نزد يزيد بىحيا * بين كه در طشت طلا در خواندن قرآن شود\r\nاز جفا چوب خزيران بر لب‌ودندان شاه * پيش چشم خواهرش آن زينب نالان شود\r\n« منزوى » زين قصّهء پرشور و شيون درگذر * مصطفى چون زين مصيبت خسته و حيران شود \r\n\r\nيا رب\r\n يا رب رخ زرد و دل آگاهم ده * از لطف ، نشان راه خود از چاهم ده\r\nبر منم منگر بر كرم خويش نگر * در بزم مقرّبان خود را هم ده \r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nمحبّت دلدار\r\n آنان كه ره عشق و وفا پيشه كنند * از حرف بد خلق كى انديشه كنند\r\nچون مست مى محبّت دلدار * كى مى طلب از سبوى و از شيشه كنند \r\n\r\nآخرين منزل\r\n نيك و بد اين جهان گذر خواهد كرد * زين منزل پرخوف ، سفر بايد كرد\r\nصدسال اگر خوش گذرد روى زمين * آخر به تهِ خاك مقر بايد كرد \r\n\r\nبا كه توان گفت ؟\r\n يك جهان دشمن و يك دوست در او پيدا نيست * غير الطاف خدا لطف كسى با ما نيست\r\nراز دل با كه توان گفت كه همرازى نيست * دم مزن اى دل بيچاره كه دمسازى نيست \r\n\r\nبيدارى\r\n خفته بودم به عدم لطف تو بيدارم كرد * بىخبر بودم و موى تو خبردارم كرد\r\nديده بگشودم و آن زلف پريشان ديدم * حلقه‌هاى سر آن زلف گرفتارم كرد \r\n\r\nناد على\r\n دانى كه چرا نام على گشته على * وين نام به او داده خداى ازلى\r\nچون مرتبهء عُلوّ خود در او ديد * فرمود به پيغمبر خود ناد على \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nمنصور ( 1317 )\r\nمنصور رضاوندى در سال 1317 هجرى شمسى در كرمانشاه از مادر زاد و در زادگاهش به تحصيل دانش پرداخت و در رشتهء طبيعى ديپلم گرفت ، ازآن‌پس به استخدام شركت نفت درآمد و هم‌اكنون نيز در پالايشگاه كرمانشاه انجام‌وظيفه مىكند .\r\nرضاوندى ، كه در شعر تخلّص به اسم مىكند ، از شاعران پركار و بااستعداد خوش‌قريحهء كرمانشاه است كه با تأسيس انجمن ادبى سخن ، به عضويّت آن درآمد و از محضر گردانندهء آن ، شاعر گرانمايه و عاليقدر جليل قريشىزاده ( وفا ) و ساير اساتيد انجمن كسب فيض كرد .\r\nولىّ رضايى ، همشهرى رضاوندى ، دربارهء او چنين مىگويد : « از سال 1348 همكارىاش در زمينهء شعر با مطبوعات آغاز شد و در شب‌هاى شعر و محافل ادبى شركت جست و در بيشتر قالب‌هاى شعر فارسى طبع‌آزمايى كرد ، امّا هيچ‌گاه بر روى قالب خاصّى توقّف نكرد . باريك‌انديشى و پيوند ظريف كلمات در شعر ، او را تالى سبك هندى نشان مىدهد . حجاب عشق در شعر او چنان شفّاف است كه حتّى شعر سپيد و نيمايى او نيز در خدمت عواطف و احساسات خود به كار مىگيرد . كلمات آهنگين و موزون و تركيبات تازه و خوش‌تراش پيچيده در هاله‌اى از ايماژهاى عاشقانه ، مشخّصهء بارز شعر اوست . »\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nپويا ، شاعر گرانمايه ديگر كرمانشاهى ، دربارهء او مىگويد : « جاى خوشحالى است كه رضاوندى دربه‌در دنبال شفافيّت واژهء ابريشم كلام ، هواى تازهء شعر به هر سو سر مىكشد و خوب و دقيق ، مثل يك عكّاس ماهر ، تصاويرى هنرى را براى قالب و فرم شعرش شكار مىكند . از كهنه بودن شعر ، شعرى كه به امروز تعلّق ندارد ، بيزار است . »\r\n\r\nتفسير\r\n من به عشق تو ، چو پروانهء پر سوخته‌ام * شمع خود سوزم و از شوق تو افروخته‌ام\r\nدرس اين گريه و خنديدن و بىخويشتنى * از دبستان غم عشق تو آموخته‌ام\r\nاينكه ثبت است به ديوان دلم آيت لطف * همه از واژهء تفسير تو اندوخته‌ام\r\nتا ندانند حريفان دورو ، نام تو را * پيش اين هرزه‌سرايان لب خود دوخته‌ام\r\nبر فراز غم عشق تو ، به دارم زده‌اند * همچو « منصور » من از سوز دل افروخته‌ام \r\n\r\nراز و نياز\r\n تا سحرگاه كه بشكفت گل از شاخهء راز * شب و بيدارى و غم خاطره و سوز و گداز\r\nريزش اشك به داغى چكد از حلقهء چشم * دُرّ و آويزه ، برآويخته بر شاخهء ناز\r\nتا كه آسوده شوم از غم اين دير كهن * با مى امشب بنشينم به پى راز و نياز\r\nشب تلخى بنشينم به پى خندهء صبح * بر لبان دل من حلقه زند شور نماز\r\nباز بگشاى تو اين پنجره را ، تا بينى * ره بيراههء شب با همهء شيب و فراز\r\nعاقبت راه نبرديم به جايى و هنوز * بار سنگين غم و راه بسى دور و دراز\r\nاين همه درد و تألّم خوش و ناخوش بينى * باشد از كج‌روى اين فلك شعبده‌باز\r\nسجدهء عجز به درگاه تو داريم و كنون * ما در اين دايره سرگشته و تو بنده‌نواز\r\nما چو « منصور » كه دلباختهء ساز توييم * گوش دل را بنهاديم بر اين نغمهء ساز \r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nشنگرف\r\n شانه‌هاى باور شب ، خسته‌اند * چشم شنگرف سحر را بسته‌اند\r\nشاهد تمثيل بغضم ، در گلو * قبض و بسط لحظه‌هاى خسته‌اند\r\nدر خموش‌آباد شب‌بيدار من * كوله‌بار گريه را بگسسته‌اند\r\nهم ، به شهر ظلمت‌آباد غمم * شب ، عبور ناله‌ها پيوسته‌اند\r\nقطره‌هاى اشك غم در چشم من * معنى آيينه را بشكسته‌اند\r\nذهن « منصور » و زبان شعر او * نغز بر كلك سخن بنشسته‌اند \r\n\r\nگلايه\r\n فراق و رنج هجرانت كشيدم * شدم رسوا و سودايت نديدم\r\nره‌آورد نگاه باغ سبزت * سفر آغاز موهاى سپيدم\r\nو شب در كوچهء مهتابى عشق * مسير لحظه‌هاى هر نويدم\r\nزمانى تكيه‌گاهت شانه‌ام بود * حضورت جارى صبح اميدم\r\nاگر گيسوى شب را شانه كردى * حرير بوسه از هر شانه چيدم\r\nنگاهت جان دهد آيينه‌ها را * به هرآيينه تصويرت كشيدم\r\nغمم از غربت تلخ جداييست * كه زهرش را ز جام دل چشيدم\r\nز فصل شرط آيينه گذشتى * رهايم كردى و گفتى : نديدم\r\nبسى شب با خيالت گريه كردم * ملامت از فضاى شب شنيدم\r\nدر اين وحشت‌سراى شهر آهن * فروزان آتشى در سينه ديدم\r\nنفس از غنچهء عطر سحرگاه * به فصل حوصله از جان خريدم\r\nفروغ ناز چشمان تو مىگفت : * دل از « منصور » ديوانه بريدم\r\nبه ياد چشم شهلايت گل انداخت * غزل‌هاى تر و شعر سپيدم \r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nتقويم\r\n فرياد ! ز فرياد ، كه فريادرسى نيست * در عالمِ حيرت همه مشغول و كسى نيست\r\nپيچيده به انگشتِ وفا زمزمهء عشق * در منقبت از حُسن تو گفتن هوسى نيست\r\nپابستهء رنجيم و در اين حرمتِ خاموش * لب‌بستهء درديم و ره پيش و پسى نيست\r\nزندانى عريانى بختم شده هرچند * سررشته ز كف رفته و در ، دسترسى نيست\r\nكفّارهء مىخوارگىام خالِ تو بوسيد * رسوايى اين شيوه ز بانگِ جرسى نيست\r\nدر باغِ دل خصم دغل ، خار و خسى هست * در بيشهء انديشهء ما خار و خسى نيست\r\nدر چشم دل شب كه حيا نيست ، مجوييد * انديشهء صبحى كه هوايش نفسى نيست\r\nاز خجلتِ آن دفتر تقويم كه بستيم * هشدار به ذهن دل غم جز تو كسى نيست\r\nپروردهء دامان غروريم و از آن روى * در چشم دل ما نگهِ ملتمسى نيست\r\nديروز سخن گفته و امروز نگوييم * اين سكّه ضريبِ ظفرِ هر عسسى نيست\r\nاز شامگه دشت خزان ، صبح بهارت * « منصور » تو بيند همه‌شب باز بسى نيست\r\nمطلب همه شهلايى چشمان تو باشد * اى سبز ! گرفتار تو بودن قفسى نيست\r\nفريادِ سياهيست بر اين موى سپيدم * افسوس ! در اين سلسله فريادرسى نيست \r\n\r\nچگونه ؟ چون برايت گريه مىكرد ؟\r\n به چشم علقمه خواندى سرودى * فرات خشم را خونين درودى\r\nز اشك آهوان پرسيدى و گفت : * كه هم دريادل و لب‌تشنه بودى \r\n*\r\n فرات غم به پايت گريه مىكرد * به دشت نينوايت گريه مىكرد\r\nچه گويم علقمه با مشك خالى * چگونه ؟ چون برايت گريه مىكرد \r\n*\r\n عطش بود و لب خشكيدهء تو * علمدار به خون‌غلتيدهء تو\r\nدو بازوى ابو فاضل قلم گشت * فرازش ، آن دل غم‌ديدهء تو \r\n\r\n","description":"","footnote":"","page_name":" 165 ","page_number":165},
  {"content":"\r\n\r\n*\r\n شقى بودند و هم نامردمى مرد * تنور خولى و خاكستر سرد\r\nبه ياد ساربان افتادم آنگه * نگين از ناز انگشتش جدا كرد \r\n*\r\n تو بوسيدى گلوى اصغرت را * لب خشك علىّ اكبرت را\r\nبميرم از براى زينب تو * كه بوسيد آن گلوى بىسرت را \r\n*\r\n سروش شهسواران بانگ مىزد * هلا . . . چابك‌سوارى حيدرى مرد\r\nعطش را مىزند شلّاق غيرت * براى باغ دين آيينه آورد \r\n*\r\n تن مجروح و زنجير و رخ زرد * به شام و نينوا هم حوصله كرد\r\nحضورش چون نماز عاشقان بود * به زنجيرش كشيدند از سرِ درد \r\n\r\nبهارانه\r\n به زلف اطلسى عطر تو پيچيد * شكوفه از حرير سبزه روييد\r\nبه گلبرگ بنفشه شبنم اشك * فروغ جلوهء چشم تو مىديد \r\n*\r\n دل دردآشنايم بىقراره * پرستارى به‌جز ماتم نداره\r\nبه امّيدى كه برگردى پرستو * تمام هستىام در انتظاره \r\n*\r\n لبانت با دوبيتى آشنا شد * بنفشه از كلاف سبزه وا شد\r\nزمين سرسبز و خرّم عطيه‌اش عشق * غزل‌خوان نگاه غنچه‌ها شد \r\n*\r\n دو چشمت حالتى مستانه دارد * نگاهى گرم چون پيمانه دارد \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n به ظاهر آشنايى گرم جوش است * ولى كيفيّتى بيگانه دارد \r\n*\r\n شبم غمگين و چشمم اشك‌باره * چو شب‌هاى دگر ، دل بىقراره\r\nاجاق سينه‌ام از آتش عشق * به يُمن آرزوها ، پرشراره \r\n*\r\n تو چو گل‌هاى زيباى بهارى * به پاكى پاك‌تر از چشمه‌سارى\r\nكوير هستىام سرسبز گردد * چنان باران ، اگر بر من ببارى \r\n\r\nسفينهء نجات\r\n سرچشمهء زمزم و حيات است حُسين * سرجوش خُم عشق و ثبات است حُسين\r\nدر روز جزاء و عرصهء رستاخيز * حقّا ، كه سفينة النّجاة است حُسين \r\n\r\nتحقير گريه مىكند\r\n چگونه نام تو را در قفس انكار كنم ؟ * آن‌چنان مىسوزم\r\nكه تو : * گريستى به وقت رفتنت\r\nباران * رگبار اشك بود به دامان چهره‌ات\r\nو در بارورى كلامت * اصالتى\r\nدر ژرفناى شرم و نگاه * عطش\r\nآهنگ نبض شهوت بود به مرزى بىقانون \r\n\r\n","description":"","footnote":"","page_name":" 167 ","page_number":167},
  {"content":"\r\n\r\n و گفتم : * چگونه نام تو را در قفس انكار كنم !\r\nببين : * در نگاه من تحقير گريه مىكند . \r\n\r\nسفر عاطفه‌ها\r\n همه‌اش ماتم و غم * سوز دل بود مرا . . .\r\nگرهِ اشك . . . * به شيار دشت ذهنم ،\r\nشبنم غم مىكاشت . * به نظر ،\r\nگل اشك و نگه‌اش ، * چيدن داشت . \r\n*\r\n سفرِ عاطفه‌ها . . . * نقطه‌اى بود تلاقىِ دو خط ،\r\nگذرش ، * سايهء مطبوع مسيحاى بهار . \r\n*\r\n و چه زيبا ! * نگه‌اش\r\nسوخت مرا . . . \r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nمسلخ\r\n باز در كوچه باران‌زده * شب\r\nعابرى * در گلو بغض فروهشته ، وليك\r\nبا قدم‌هاى بلندش * گويى\r\nگل خورشيد بهاران مىكاشت * كولى\r\nبىرمق چشمهء صبح * ميزبان مه سنگينى بود\r\nدست تقدير چنانش * گويى\r\nبىبهانه * بىترحّم\r\nدر پيش * تا به مسلخ‌گه\r\nپرپر شدن گل مىبرد . \r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nمنصور ( 1339 )\r\nمنصور دولتى در سال 1339 هجرى شمسى در شهرستان قروه كردستان چشم به جهان گشود . تحصيلات ابتدايى و متوسّطه را در زادگاهش به پايان رسانيد ، پس از دريافت ديپلم جنگ ايران و عراق آغاز گرديد و ناگزير در سال 1359 به خدمت سربازى رفت و مدّت دو سال در جبهه‌هاى جنگ جنوب كشور خدمت كرد و در عمليّات آزادسازى بستان از ناحيهء دست راست مجروح و منجر به قطع انگشتانش شد .\r\nدولتى مىگويد : « در جبهه بودم كه براى اوّلين بار سرودن شعر را تجربه كردم . با پايان گرفتن دورهء سربازى ازدواج كردم و بيش از ده سال است كه به عنوان كارگر در يكى از شعبه‌هاى فروشندگى نفت قروه مشغول كار مىباشم . »\r\nمنصور دولتى مدّتى در همدان عضو انجمن ادبى ابن سينا بود و از محضر شاعران و اديبان كسب فيض كرد و به شكوفايى شعرش رونق بخشيد . آن‌گاه به قروه رفت و با كمك ادارهء ارشاد اسلامى و با همكارى دوستانش انجمن ادبى را در قروه پايه‌گذارى كرد .\r\nدولتى كه در شعر « منصور » تخلّص مىكند ، شاعرى غزل‌سرا است و در سرودن شعر تركى نيز طبع‌آزمايى مىكند و مجموعه‌اى از سروده‌هاى تركى خود را جمع‌آورى كرده و قصد دارد آن را چاپ نمايد .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nباغ مهر\r\n خريده‌ام ز دوعالم به جان بلاى تو را * ز كف نمىدهم اين درّ پربهاى تو را\r\nبه كيمياى غم عشق تو بنازم من * كه پادشاه دوعالم كند گداى تو را\r\nتوان به جسم فناديده بازمىآيد * چو حسّ كند نفس روح جان‌فزاى تو را\r\nز ابتداى ره عشق تا كه پايانش * به ذهن من نتوان ديد انتهاى تو را\r\nهزار مرتبه چون « نون و القلم » بايد * ببوى آنكه كند ثبت ماجراى تو را\r\nبه ديده نور تولّايى از تو خواهد ديد * چو تجربت كند از چشم جان ولاى تو را\r\nرسد به ساحل امّيد ، ناخداى دلم * چو متّكى شود او رحمت خداى تو را\r\nمقيم كوى تو گشتم ز صدق تا كه مگر * به آب ديده دهم شست‌وشو سراى تو را\r\nز باغ مهر تو برخورده‌ام خوشا دل من * كه هم عطاى تو را ديد و هم لقاى تو را\r\nبه ضرب دشنه شكافم حرير سينهء خود * اگر ز سر به در آرد دلم هواى تو را\r\nدگر ز وادى بيگانگى برون آمد * شناخت هركه در پاى آشناى تو را\r\nنبود مشكلى اى دل كه سهل نتوان كرد * به كار ديد چو فكر گره‌گشاى تو را\r\nبه بىقرارى زلف تو اى فروغ اميد * كه تا قيام قيامت كشم جفاى تو را\r\nز نوك خامهء « منصور » برنمىآيد * به عمر كوته خود تا كند ثناى تو را \r\n\r\nگل مىريخت\r\n دو چشم من به رهت ز انتظار گل مىريخت * ستاره بهر تو در شام تار گل مىريخت\r\nكوير جان من از شدّت عطش مىسوخت * به پاى سرو تو هر جويبار گل مىريخت\r\nز هر دو پاى من زخم خار خون مىرفت * صبا به راه تو در هر گذار گل مىريخت\r\nبه روى گونهء من اشك بُغض مىخنديد * به عارض تو لب گرم يار گل مىريخت\r\nگل اميد من از سوز يأس مىپژمرد * به شاخسار تو دست بهار گل مىريخت\r\nوجود گرم من از تاب درد يخ مىبست * به عارض تو لب گرم يار گل مىريخت\r\nسكوت تلخ مرا بانگ مرگ مىآشفت * ز بهر خواب تو ناى هزار گل مىريخت \r\n\r\n","description":"","footnote":"","page_name":" 171 ","page_number":171},
  {"content":"\r\n\r\n به گور سرد شهيدان بىكفن « منصور » * ز موج‌موج تب لاله‌زار گل مىريخت \r\n\r\nشهيد غريب\r\n مرا به زمزمهء جويبار بسپاريد * دل مرا به سر زلف يار بسپاريد\r\nمن آن شهيد غريب حماسهء عشقم * مرا به كوى وفا بر مزار بسپاريد\r\nهرآنچه داغ به دل داشتم سراسر عمر * به موج‌موج تب لاله‌زار بسپاريد\r\nفغان و ناله و آوا و نغمه و فرياد * به پرده‌پردهء ناى هزار بسپاريد\r\nسر مرا كه در آن شور جذبه مىجوشد * بَريد از من و بر اوج دار بسپاريد\r\nبه باده‌هاى جهان هرچه نشئه مىجوشد * بدان دو چشم سياه و خمار بسپاريد\r\nمن از سلالهء آتش ، من از تبار تبم * مرا خليل‌صفت بر شرار بسپاريد\r\nجنان و هرچه در آن سبزه و گل و حور است * به دست زاهد شب‌زنده‌دار بسپاريد\r\nدو چشم منتظرم را به راه آمدنش * به لحظه‌هاى شب انتظار بسپاريد\r\nغم زمين و زمان را به خاطر « منصور » * به قلب ملتهب و بىقرار بسپاريد \r\n\r\nزادهء درد\r\n مرا كه زادهء دردم ، دوا چه سود كند ؟ * مرا وفاى تو بايد ، جفا چه سود كند ؟\r\nاگر وصال نبخشى مرا ز عمر ، چه سود ؟ * لقاى تو چو نباشد ، بقا چه سود كند ؟\r\nز آفتاب جمالت هرآن‌كه نور نيافت * درون تيرهء او را ضيا چه سود كند ؟\r\nسرى كه مست تو نَبوَد ، سلامتش به چه كار ؟ * اگر تو يار نباشى مرا ، چه سود كند ؟\r\nتويى كه پادشه مُلك خوب‌رويانى * تو گر كرم ننمايى ، گدا چه سود كند ؟\r\nمراد بندگى ما ز بهر خدمت توست * فقير عشق تو بايد ، غنا چه سود كند ؟\r\nچو مستجاب نگردد ، چه حاصلى ز دعا * چو لطف يار نباشد ، دعا چه سود كند ؟\r\nچو برگ و بار نبخشد درخت را ، چه ثمر ؟ * خزان چو تاخت به گلشن صبا چه سود كند ؟\r\nدلم ز داغ چو لاله نشست در هوست * ميان ورطهء خونم ، تو را چه سود كند ؟ \r\n\r\n","description":"","footnote":"","page_name":" 172 ","page_number":172},
  {"content":"\r\n\r\n هزار ناله برآمد چو نى ز ناى دلم * ولى به گوش تو اى مه ، نوا چه سود كند ؟\r\nدلا ! به رسم فقيران برهنگى بطلب * تو را كلاه و سلاح و قبا چه سود كند ؟\r\nبه سوز و ساز مدامم ز بخت بد « منصور » * چو بخت يار نباشد ، هما چه سود كند ؟ \r\n\r\nباغ فردا\r\n دلم از فروغ روى تو چراغ ماه دارد * سرم از خيال عشقت ، چو شهان كُلاه دارد\r\nشب اگر كشيده خنجر ، كه دل سحر شكافد * چه غمى كه صبح ما هم ، سپر و سپاه دارد\r\nدل من به شوق وصلت ، نهراسد از چنين شب * كه اسير دام زلف تو دليل راه دارد\r\nچو چراغ روشنت هست دگر اى عزيز برخيز * كه چراغ با تو گويد ، ز رهى كه چاه دارد\r\nتو طراوت بهارى و سرود ابر و باران * تو نشاط سبزه‌زارى ، كه گُل و گياه دارد\r\nتو دريچه‌هاى چشمم ، بگشا به باغ فردا * كه شنيدم از لبان تو صفا پگاه دارد\r\nبه هرآن صفت خرامى ، دل و دين من ربايى * تو بگو كه جان ز دستت ، به كجا پناه دارد ؟\r\nز دو چشم مىفشانت ، نظرى به ما بيفكن * كه دل نيازمندم ، عطش نگاه دارد\r\nتو اگر غبار غم را ، نزدايى از دل من * همه روزهاى عمرم ، چو شبى سياه دارد\r\nسر بىپناه ما را ، تو دمى به دامنت نِه * نگذار تا بميرم ، به تبى ، گناه دارد\r\nمن از آن سياه بختم ، كه زبان سرخ دارم * چه كنم كه اندرونم ، شررى ز آه دارد \r\n\r\nغوّاص محبّت\r\n مىسوزم و مىسازم ، پروانه چنين بايد * باور نكنى ما را ، افسانه چنين بايد\r\nدر حلقهء زلف تو ، چنگى بزنم يك شب * در عين پريشانى ، گو شانه چنين بايد\r\nمن سلسله‌جنبانِ ، مجموع مجانينم * از جذبهء روى تو ، ديوانه چنين بايد\r\nگنج غم عشقت را ، در سينه نهان كردم * از بهر چنان گنجى ، ويرانه چنين بايد\r\nعاقل ننهد هرگز ، در كوى محبّت پا * در مذهب دلداران ، فرزانه چنين بايد\r\nياد نگه‌ات ما را ، سرمست كند هردم * نازم به دو چشمانت ، پيمانه چنين بايد \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n در بحر زمان او را ، اى دل به كف آوردم * غوّاص محبّت را ، دُردانه چنين بايد\r\nهم گيجم و هم منگم ، افسرده و دلتنگم * از عالم صدرنگى ، بيگانه چنين بايد\r\nاز پرتو روى تو ، روشن دل مسكين شد * روشن ز جمال تو ، كاشانه چنين بايد\r\nيك جا همه هستى را در پاى تو افكندم * جانبازى و ايثارِ ، مردانه چنين بايد\r\nمىگريد و مىنالد از دست غمت « منصور » * در عشق شكيبايى ، طفلانه چنين بايد \r\n\r\nدلتنگى\r\n دل سرگشته را بستم به گيسوى گره‌گيرش * كه اين ديوانه آرام است در آغوش زنجيرش\r\nبه تاراج نگاه پرفسونش داده‌ام هستى * هنوزم سينه آماده‌ست كز دل بگذرد تيرش\r\nشبستان سيه‌بختى در اين غربت كه من دارم * به صد خورشيد نتوان شد حريف شام دلگيرش\r\nنگاهم مىكند ، چون بيد سرتاپاى مىلرزم * كه صيّاد اين‌چنين دوزد نظر بر چشم نخجيرش\r\nبه لوح ديدگانم از خيالش بسته‌ام نقشى * كه در ارژنگ نتوان يافتن مانند تصويرش\r\nز دلتنگى به‌سويش تير آهى كرده‌ام راهى * پشيمانم چو مىدانم كه خون‌ريز است تأثيرش\r\nبه تيغ ابروى پيوسته‌اش گر خون من ريزد * به محشر مىشود خونم شفاعت‌خواه تقصيرش\r\nبه آسانى توان پيدا نمودن قاتل ما را * هنوز از خون من دارد نشانى تيغ شمشيرش \r\n\r\n","description":"","footnote":"","page_name":" 174 ","page_number":174},
  {"content":"\r\n\r\n ندارد طاقت تفسير مضمون بلند ما * كه شعر خوب را « منصور » نتوان كرد تفسيرش \r\n\r\nسحر\r\n به كوى شب‌زدگان گر فتد گذار سحر * سزد كه جان و سر خود كنم نثار سحر\r\nمرا اميد رهايى ز چاه اين شب نيست * مگر ز ره برسد آشنا سوار سحر\r\nوجود رهرو راه وفا سلامت باد ! * گر عمر ما به سر آمد به انتظار سحر\r\nشبانگهى كه صبا آورد پيام بهار * چه غنچه‌ها كه زند سر ز شاخسار سحر\r\nز پشت پردهء ظلمت برون شو اى خورشيد * كه خيل شب‌زدگانيم و بىقرار سحر\r\nبيا كه پيكرهء شام تيره را بكشيم * به نام عشق و به حكم زمان به دار سحر\r\nچگونه قدرت فرعونيان فرومىريخت * به پيش خلق نبودى گر اعتبار سحر\r\nبه شمع چهرهء خوب تو چشم بد مرساد ! * كه بردَرَد دل شب را طلايه‌دار سحر\r\nگره ز كار من خسته‌دل چو بگشايند * به بام چرخ زنم لوح افتخار سحر\r\nبه پاس عشق و محبّت مگر كه ساقى بزم * به ساغرى ز وفا بشكند خمار سحر\r\nبسوخت خامهء « منصور » را شرارهء داغ * چو عزم كرد به تصوير لاله‌زار سحر \r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nمنو ( 1360 - 1298 )\r\nشادروان منوچهرى اسكندرى ، كه در شعر « منو » تخلّص مىكند ، در سال 1298 هجرى شمسى در تهران در خانواده‌اى معروف و سرشناس قدم به عرصه حيات گذاشت . ازآن‌پس كه تحصيلات ابتدايى و متوسّطه را به انجام رسانيد ، وارد دانشكدهء افسرى شد و سال‌ها در سمت‌هاى مختلف در ارتش خدمت كرد و سرانجام بازنشسته گرديد .\r\nاسكندرى پس از آنكه بازنشسته شد ، مسافرتى به كشور اتريش كرد و در رشتهء پرورش گل و گياه آموزش ديد و تجربيّاتى كسب كرد و پس از مراجعت به ايران ، در شركت ملّى نفت به كار اشتغال ورزيد و سرانجام در سال 1360 چشم از جهان فروبست و در بهشت زهراى تهران به خاك سپرده شد .\r\nاسكندرى مردى آزاده و فروتن بود و در نوشتن خطّ مهارت داشت و خطّ را خوش مىنوشت و در سرودن شعر از استعداد و قريحهء كافى برخوردار بود . در خردادماه سال 1366 مجموعه‌اى از اشعارش تحت عنوان « سى ترانه » به اهتمام عبّاس يوسفى معظّم ، طبع و نشر گرديد . آثار ديگر او عبارت است از : سه قطره اشك ( چاپ شده ) ؛ قربانىها ؛ ماهيگير . نمونه‌هاى زير از نظم اوست :\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nپيمانه عرفان\r\n تا دلم رشتهء الفت به سر زلف تو بست * رشتهء مهر و وفا از همه عالم بگسست\r\nدل بريد از همه امّيد ، چو امّيد تو داشت * دگرى را چه كند آنكه دل‌وجان به تو بست\r\nرستم از عالم هستى چو شدم بندهء عشق * شد دل آسوده چو ما ، هركه از اين هستى رست\r\nاجر آن طاعت عاشق كه نگاهيست ز دوست * زاهد اندر همهء عمر نياورد به دست\r\nشيخ اگر مست فسون است ز پيمانهء زهد * عاشقانند ز پيمانهء عرفان سرمست\r\nدام دل‌هاى پريش است مگر طرّهء دوست * كه پريشان دل ما گشت به دامش پابست\r\nگرچه بشكست به خوارى دلم آن قبلهء دل * تو وفا بين ، كه دلم عهد وفايش نشكست\r\nخار گشتم كه نشيند بَرَم آن شاخهء گل * خوارىام ديد و يكى لحظه كنارم ننشست\r\nگل بىخار جهان بود ، نبودم آگاه * كه به گلزار جهان هم گل بىخارى هست\r\nگر بسوزد دل تو ز آتش آهم ، چه عجب * كاين شراريست كه از سينهء پرسوزى جَست\r\nقبله‌گاه دل‌وجان تو ثريّاست « منو » * جان فداى ره عشقش كن و جز او نپرست \r\n\r\nاخگر سوزنده\r\n عشقت چو به دل آمد ، شد عشق وجود من * عشق است سراپايم ، تار من و پود من\r\nاز سود و زيان هرگز ، بر ما مكن انديشه * دلخواه تو گر جان است ، آن است به سود من\r\nتو قبلهء دل‌هايى ، من سجده تو را آرم * ابرو بنما ، كاينجاست جاست ، محراب سجود من\r\nوصل تو و دل را من ، خود رشته بُريدستم * تا كور شود آخر ، اين چشم حسود من\r\nعشق است اگر آتش ، من بر دل‌وجان دارم * وين لحظه كه مىسوزم ، بشنو تو سرود من\r\nاى اخگر سوزنده ! جاويد بمان زنده * كز توست مرا هستى ، هر بود و نبود من\r\nآن‌قدر بسوزانم ، تا پاك شود جانم * كن خاك و به بادم ده ، كاين است خلود من\r\nساقى مى آتشگون ، امشب بدهم افزون * تا بلكه بيفزايى ، آه من و دود من\r\nاو گشت « منو » من او ، گشتيم چو رودررو * ديدم كه ثريّا شد ، هر ذرّه وجود من \r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nشعار من\r\n امشب از دولت مى بر سر غم تاخته‌ايم * من و ساقى پى اين كار به هم ساخته‌ايم\r\nبود چون جايگه عشق رُخش خانهء دل * زين سبب خانه ز بيگانه بپرداخته‌ايم\r\nهمه از تير گريزند ز انديشهء جان * ما به تير نگه‌اش جان به ره انداخته‌ايم\r\nعمر ما گشت به هجران و غم دربه‌درى * گنه ما همه اين است كه دلباخته‌ايم\r\nجنگ با كهنه‌پرستيست شعار من و دوست * اين قماريست كه ما بر سر جان باخته‌ايم\r\nترس از جان نكند مرد مبارز هرگز * دل ز جان كنده و بر دشمن خود تاخته‌ايم\r\nفتح با ماست ، توانى ز هم‌اكنون ديدن * پرچم فتح و ظفر را كه برافروخته‌ايم\r\nساقيا بادهء گلگون به « منو » افزون ده * كامشب از دولت مى خوش غزلى ساخته‌ايم \r\n\r\nعشق و محبّت\r\n چون بهْ از عاشقى و عشق دگر كارى نيست * دل سپرديم به عشق تو و انكارى نيست\r\nگل و گلزار و هزارند همه بسته به عشق * ور نه بىعشق جهان را گل و گلزارى نيست\r\nاى خوش آن دل كه در او سوز محبّت باشد * آه از آن دل كه در او آه شرربارى نيست\r\nتو گل گلشن عشقىّ و منم خار تو گل * خود تو دانى به زمانه گل بىخارى نيست\r\nمىسپارم به كجا دل به‌جز از درگه تو * تا تويى دلبر من ، غير تو دلدارى نيست\r\nتا مرا گشت بدان نرگس مستت سروكار * دگرم با خُم و پيمانه سروكارى نيست\r\nببرم راز دل خويش ، كجا سازم فاش * كه مرا جز تو دگر محرم اسرارى نيست\r\nگرچه در خمّ كمند تو گرفتار بسيست * همچو من در خم زلف تو گرفتارى نيست\r\nدلنوازى كن از اين خستهء در بند فراق * كه در اين غمكده‌ام مونس و غمخوارى نيست\r\nاى خوش ار جان به فداى تو كنم روز وصال * گرچه جان را به ره وصل تو مقدارى نيست\r\nاهل دل را سخنى خوش به زبان است « منو » * كه بهْ از عشق و محبّت به جهان كارى نيست \r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nچشم حقيقت‌بين\r\n خرّم آن چشمى كه بر رويت تماشا مىكند * نازم آن دستى كه از زلفت گره وا مىكند\r\nهركه با چشم حقيقت ، ديده بر رويت گشاد * بر بهشتى نور يزدانى تماشا مىكند\r\nحلقهء گيسوى خود از گردن دل بر مدار ! * ز آنكه اين ديوانه بىزنجير غوغا مىكند\r\nگر كه عيسى مردگان را با نفس مىداد جان * چشم تو با يك نظر كار مسيحا مىكند\r\nاين همه تأثير چشم توست كاو با يك نظر * صد قيامت در دل شوريده بر پا مىكند\r\nآنكه امروزش به وصل روى جانان سرخوش است * كى به سر انديشه‌اى از كار فردا مىكند\r\nخصم اگر همّت گمارد بر سر قتلم ، چه باك * آنكه دارد عشق رويت ، از چه پروا مىكند\r\nپيروى از پير دانا كردن ، اولىتر ز شيخ * كاين نمايد راه حقّ ، و آن ديگرى اغوا مىكند\r\nهيچ دشمن در حقِ دشمن نكرد از دشمنى * آنچه را با دوستى دلدار با ما مىكند\r\nدشمن جان منىّ و دارمت من همچو جان * عاقل است آن‌كس كه با دشمن مدارا مىكند\r\nكو « منو » اهل دلى ؟ تا من حكايت‌ها كنم * ز آنچه با جان و دلم عشق ثريّا مىكند \r\n\r\nناز و نياز\r\n پيش شمع عارضش تا سوختن آموختيم * وه ! چه آتش‌ها كه در كانون دل افروختيم\r\nعشق او رخشنده مهرى بود و ما از فيض او * لحظه‌اى روشن شديم ، آنگه سراپا سوختيم\r\nتا خريدار غمش گشتيم در بازار عشق * جان و دل در راه اين سوداگرى بفروختيم\r\nبىهنر بُد دل خبر از لذّت سوزش نداشت * اين قبايى بُد كه ما بر قامت او دوختيم\r\nكار او بود از ازل ناز و ، دل ما در نياز * آنچه ناز افزون نمود او ، ما نياز اندوختيم\r\nتا دلى در سينه دارى خوش بسوز از عشق دوست * زندگى را ما « منو » ! زين سوختن آموختيم \r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nسوگند « 1 »\r\n سوگند به خونين كفن و خون شهيدان * سوگند به ناكامى دل‌هاى پريشان\r\nسوگند به آن مادر جان‌باخته فرزند * در راه شرف در ره پامردى و ايمان\r\nسوگند به آن زن كه پس از باختن شوى * گيسوى فروهشته ، سرافكنده به دامان\r\nسوگند به آن ناله جان‌سوز يتيمى * كز جور ستم كيش ، شده بىسروسامان\r\nسوگند به آن خواهر گم‌كرده‌برادر * كز ماتم گم‌گشته كند شيون و افغان\r\nسوگند به اشكى كه چكد نيمه شبى تار * از چشم اسيران ستم ، گوشهء زندان\r\nسوگند به پامردى مردان مبارز * كز صولت دژخيم نترسند به ميدان\r\nسوگند به آيين وفادارى عشّاق * كز راه وفا جان بسپارند به جانان\r\nسوگند به آن نعرهء مستانهء مشتاق * كز هيبت آن ، لرزه درافتاد به كيهان\r\nسوگند به فرزند علىّ ، سرور احرار * آن راهبر راه حقّ و شاه شهيدان\r\nسوگند به راهى كه حسين بن علىّ رفت * راهى كه به سر برد و فدا كرد سر و جان\r\nسوگند به آن دخت علىّ ، زينب كبرى * كز خطبهء او جلوهء حقّ گشت نمايان\r\nسوگند به هفتاد و دو تن يار هماهنگ * كز جان بگذشتند به ميثاق و به پيمان\r\nسوگند به آنان كه سپردند ره خويش * مردانه و تسليم نگشتند به عدوان\r\nسوگند به عزّ و شرف و عدل و فضيلت * سوگند به هرآنچه تفاخر كند انسان\r\nكز پا ننشينيم به حفظ حقِ مظلوم * وز جان نهراسيم به آزادى ايران \r\n\r\n\r\n","description":"","footnote":"\r\n( 1 ) - شعر فوق در سال 1342 به مناسبت واقعهء عاشوراى حسينى سروده و شاعر قيام حسين بن علىّ عليه السّلام را به تمام انسان‌هايى كه به خاطر آزادى مبارزه مىكنند ، سوگند مىدهد كه در برابر خودكامگان و ظالمان به پا خيزند و قيام حسينى سرمشقى براى همه آزادگان از حريّت و آزادى مىباشد .\r\n","page_name":" 180 ","page_number":180},
  {"content":"\r\n\r\n\r\nمنوچهرى ( 1317 )\r\nمهندس حسين منوچهرى فرزند قلى در ششم شهريورماه 1317 خورشيدى در شهر سمنان ديده به جهان هستى گشود ، تحصيلات مقدماتى و دورهء متوسطه را تا سال پنجم در زادگاهش به انجام رسانيد ازآن‌پس براى دريافت مدرك ديپلم راهى تهران شد و در دبيرستان مروى به تحصيل پرداخت و در رشته طبيعى ديپلم گرفت .\r\nمنوچهرى براى ادامه تحصيل راهى كشور آلمان شد و در رشته‌ى زمين‌شناسى به تحصيل پرداخت و فارغ التحصيل گرديد و پس از بازگشت به ايران چندى به شغل آزاد روى آورد ، سرانجام به استخدام شركت ملى ذوب آهن ايران درآمد و مأمور خدمت در معادن زغال‌سنگ البرز مركزى شد و پس از سالها خدمت صادقانه بازنشسته گرديد .\r\nمنوچهرى از آغاز جوانى به ادبيات فارسى دلبستگى داشت و با ديوان حافظ انس گرفت و با رمز و راز شعر لسان الغيب آشنايى يافت و حاصل اين ممارست و بررسى وى را به عنوان يكى از حافظشناسان و پژوهشگران اين رشته درآورد و از وى مقالاتى در همين زمينه طبع و نشر كرد .\r\nمنوچهرى شعر و شاعرى را از دوران جوانى و هنگامى كه در دبيرستان به تحصيل اشتغال داشت آغاز كرد و آثارش در برخى از مجلّه‌ها به چاپ مىرسيد وى علاوه بر شعر با موسيقى نيز آشنايى دارد و آن را مىشناسد و هنگام فراغت با ويلن خود آهنگهاى مورد علاقه خود را مىنوازد و نيز از سرگرمىهاى وى خوشنويسى است\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nو در اين رهگذر آثارى از خود بجا گذاشته است .\r\nمنوچهرى شاعرى غزل‌سراست و از انواع شعر قالب غزل را برگزيده است در عين حال در سرودن شعر نو طبع‌آزمائى مىكند . تأليفات زير از آثار اوست : 1 - غزليات حافظ را روان و درست بخوانيم 2 - در ضيافت حافظ با خيام 3 - ديوان ترنم ترانه‌ها 4 - عرفان حافظ .\r\n\r\nشراب خنده\r\n به انجمن دسته‌دسته اختران را * به شب در پاى گيسوى تو ديديم\r\nبه دنيا هرچه گل در باغ گل رُست * به سجده بر سر كوى تو ديدم\r\nبجانم تير از آن چشمان جادو * روان از قوس ابروى تو ديدم\r\nشميم رازقى يا نرگس و ياس * رهين منت از بوى تو ديدم\r\nشراب خنده‌ات مستم اگر كرد * بدستم ساغر موى تو ديدم\r\nببوسم گونه و پا سرت را * سرورم را فقط در جان دلجوى تو ديدم \r\n\r\nگلهاى مينو\r\n گل رويت ، سمن بويت ، سيه‌مويت * به آتش مىكشد ما را ز حسرت بر سر كويت\r\nكدامين سرو آزاده بآزادى سر افرازد * در اين بستان اگر آبى ننوشد از لب جويت\r\nبمژگان آتش‌افروزى بچشمان جان و تن سوزى * چرا زلف پريشان حلقه كردى تا بيفتم در چه مويت\r\nمگر گردى ، يلى زين فتنه بگذشته‌ست ؟ * كه تا باور كنم من بگذرم از خط جادويت \r\n\r\n","description":"","footnote":"","page_name":" 182 ","page_number":182},
  {"content":"\r\n\r\n مكن عيبم بعيارى ، برندى يا نظربازى * من شوريده مقدورم نباشد بگذرم از بند گيسويت\r\nنماز عشق را در قبله رويت بهر سوئى بگردانى بگردانم * كه مسحورم درين كعبه نظر دارم فقط بر طاق ابرويت\r\nبه زير زلف اگر خالى نهان كردى خسوفى را عيان كردى * نمىدانى چه آشوبى به پا كردى تو با اين خال هندويت\r\nتو مهتابى ، تو خورشيدى ، تو رؤيائى ، تو اميدى * كه گرما مىستاند گلخن سينه از اين گلهاى مينويت\r\nاگر روزى ز دلسوزى چراغ مرده دل را برافروزى * نمىدانم به پايت سر نهم يا كه ببوسم روى نيكويت \r\n\r\nجبر و اختيار\r\n نوشته‌اند آنچه بر ما بگذرد با خط تقدير * نشايد خط كشيد بر خط آن با خط تدبير\r\nاگر بر جان خويش خط كژى را سر بريدى * بدان بر پيكرت باز آن كژى كژ آفريدى\r\nچو دانستيم در اين سير تكامل بىپناهيم * بمى دامن زديم با جام مى در طى راهيم\r\nگمانى باطل است از جبرِ او همواره رستن * مدارا كردن ما بهتر از غداره بستن\r\nاگر در آينه تَرسيم كُند او خَطِ رُو را * بدست شانه افشان مىكنم ما تارِ مُو را\r\nو گر با وسمِه ما در خط رو ابرو شكستم * شكستيم خط ابرو تا بگوئيم زنده هستيم \r\n\r\n","description":"","footnote":"","page_name":" 183 ","page_number":183},
  {"content":"\r\n\r\n توان ما بدست اختيار اينست كه گفته‌اند * بده ساقى مى باقى كه بَس دردانه سفته‌اند \r\n\r\nرقص آتش\r\n صحبت ما * صحبت از آن عاشق فرزانه است\r\nگوش نامحرم * بر اين گفتار ما بيگانه است\r\nشمع كه مىسوزد * ز آتش جان بگيرد\r\nگر نسوزد شمع نيست * آنكه مستى\r\nهستيش بر باد داد * بىشك دل ديوانه است\r\nرقص آتش * رقص عشاق است و\r\nدر آن فرق نيست * شعله شمع است اين\r\nيا سوز آن پروانه است * ما چو نيلوفر\r\nبساق عشاق خود پيچيده‌ايم * جاى ما با گنج عشق\r\nدر كنج اين ويرانه است * ساقيا جامى بياور \r\n\r\n","description":"","footnote":"","page_name":" 184 ","page_number":184},
  {"content":"\r\n\r\n برفروز ويانه را * رقص ما\r\nدر بزم ما * با سوز اين پيمانه است \r\n\r\nارغوان\r\n اى شاخ ارغوان ! * كه بر طرف جويبار ،\r\nبرنشسته‌اى در مقدم بهار ، * اى شكوفه‌هاى شاد ارغوانى رنگ\r\nاى پروانه‌هاى رنگين پر قشنگ ! * اى آنكه لعل صبوحى سركشيده‌اى ،\r\nدر سفره سحر ، از شراب ناب . * اى آنكه زودتر از همرهان خود ،\r\nرخت عافيت كرده‌اى بتن ، * پيشى گرفته‌اى از همه خفتگان همرهت ،\r\nدر سراى خواب ، * اى آنكه دختران تو ،\r\nبر شاخه‌ها برنشسته‌اند ، * تا دلبرى كنند ، با خنده‌هاى شاد ،\r\nيا كه بردرند پرده حجاب * لخت ، لخت ،\r\nلخت پايتى * به پائين شاخه برجهند \r\n\r\n","description":"","footnote":"","page_name":" 185 ","page_number":185},
  {"content":"\r\n\r\n سرسره‌بازى كنند ، در نشيبِ نَهر ، * رقص پا كُنند ، روىِ موجِ آب .\r\nاى شاخ ارغَوان ! * با زورق خيال ، در بَحرِ باوَرَت ، من شناورَم\r\nاى مدعى مگو مَستِ ساغرم ! * من مَستِ او شدم\r\nدر خط باوَرَم * راستى !\r\nاگر ديده‌ام نبود ! * اى مدّعى بگو !\r\nشاخِ ارغَوان ، مَعشوقه كه بود ؟ * آن رقص پرشُكوه را ،\r\nبا ساز آن نسيم ، * در مقدم بهار ،\r\nدر كوچه باغ باغ ، يا كه روى آب ، * از چه مىنمود ؟\r\nبىهيچ گفتگو ، * خنده‌هاى او ، بر باد مىرفت .\r\nدر يل اشك ابر ، در ضجه‌هاى باد * راستى ! آن شاخ ارغوان ،\r\nگر خبر نداشت ، از روح و باطنم * اى مدعى بگو !\r\nپس چرا به من جلوه مىفروخت ؟ \r\n\r\n","description":"","footnote":"","page_name":" 186 ","page_number":186},
  {"content":"\r\n\r\n پس چرا به چشم سرمه مىكشيد ؟ * پس چرا بتن جامه مىدريد ؟\r\nپس چرا دل شرحه‌شرحه‌ام ، * پينه مىنمود ؟\r\nبرگ مرهمى ، بر دل شكسته‌ام ، * از چه مىنهاد ؟ از چه مىنمود ؟\r\nتا كه گم شود ، درد دل بدِل ، * يا كه بَردَهَم ، جُمله را بباد .\r\nهَم‌قَرين شَوَم با جوانه‌اش ، * غُنچه‌هاى او ،\r\nياد من دهند خنده‌هاى شاد . * پس چرا مَرا مستِ خويش خواست ؟\r\nپس چرا مَرا چنته بيش خواست ؟ * تا كه پر كند ، گَنجه‌اى زِ عشق ،\r\nدَر خاطرم به ياد . * اى شاخ ارغَوان !\r\nبا زورَق خيال ، در بَحرِ باوَرَت ، من شناوَرَم * اى مدّعى مگو مستِ ساغرم !\r\nمن مَستِ او شدم * در خط باورم . \r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nمنوّرى ( 1344 )\r\nدكتر هادى منوّرى ، فرزند محمّد ، در سال 1344 هجرى شمسى در شهر مشهد ديده به جهان گشود . پدر و مادرش اصالتا يزدى هستند كه از يزد به مشهد مهاجرت كرده و در اين شهر رحل اقامت افكنده‌اند .\r\nهادى منوّرى تحصيلات ابتدايى و دورهء متوسّطه را در زادگاهش به انجام رسانيد ، ازآن‌پس به دانشگاه راه يافت و در رشتهء داروسازى به تحصيل ادامه داد و فارغ التّحصيل شد .\r\nمنوّرى از دوران كودكى با شعر انس و الفتى خاصّ داشت و در مطالعه و حفظ اشعار شعرا دلبستگى نشان مىداد و از سال 1367 آغاز شاعرى كرد و اشعارش به‌طور پراكنده در مجلّه‌ها و روزنامه‌ها منتشر شد .\r\nدكتر منوّرى در شعر بيشتر در قالب غزل و شعر نو ، هر دو ، طبع‌آزمايى مىكند و مجموعه‌اى از اشعار خود را در اين زمينه تدوين كرده و در دست طبع و نشر دارد .\r\nنمونه‌هاى زير از شعر اوست :\r\n\r\nگلوى گندم\r\n دل من اشتباه كرد و نگفت * ذرّه‌ذرّه نگاه كرد و نگفت\r\nدر زمانى كه شور مىباريد * روى خود را سياه كرد و نگفت \r\n\r\n","description":"","footnote":"","page_name":" 188 ","page_number":188},
  {"content":"\r\n\r\n داس را بر گلوى گندم ديد * زير چشمى نگاه كرد و نگفت\r\nو برادر ، برادر خود را * از حسادت به چاه كرد و نگفت\r\nعوض اينكه گل كند لب من * دشمنى با گياه كرد و نگفت\r\nدر مسير پرنده‌ها به خدا * بارها سدّ راه كرد و نگفت\r\nبازهم مثل روزهاى دگر * دل من اشتباه كرد و نگفت \r\n\r\nحجم خالى\r\n روح من ، اسبِ شلّاق خورده‌ست * كهكشانِ مرا ، باد برده‌ست\r\nمادرِ شعر ، امروز از درد * هرچه زاييده ، فرزند مرده‌ست\r\nاشك تمساح اين گريه‌پوشان * مصلحت يا ريايى ، فشرده‌ست\r\nبوسهء تيغ‌ها تيز تيز است * عشق در دستتان جان سپرده‌ست\r\nكوچه خالىتر از حجم خويش است * مرگ مردان ما را شمرده‌ست \r\n\r\nاعتماد\r\n تو آن حسن سرخوردهء اعتمادى * كه بعد از شكستن دلم را ندادى\r\nپس از اين خودم را به شكّ مىسپارم * نمانده دگر در دلم اعتقادى\r\nتو اى شوق ، بعد از رسيدن چگونه * سرت را روى سينهء من نهادى\r\nو من قصّه‌هاى تو را گريه كردم * كه تا پادشاهى كند شهرزادى\r\nتو چون سنگ ، بر باور من نشستى * در انديشهء من شدى گردبادى\r\nاز آن شب كه تو باورم را شكستى * به ايمان رسيدم ز بىاعتقادى \r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nتقديم به كودكان تشنهء ابا عبد اللّه عليه السّلام عكس يك عطش\r\n به آب مىزند * اميد كودكان تشنه را\r\nو مشك سير مىشود * و مرد سوى خيمه\r\nبال مىزند . \r\n*\r\n فرات شيهه مىكشد * و عكس يك عطش\r\nبه روى آب * موج مىخورد . \r\n*\r\n ترك ، ترك * لبى دهان گشود و گفت\r\nمىرسم * ولى . . . \r\n*\r\n چكيده دست‌هاى آسمان * به خاك و\r\nمَشك گريه مىكند . \r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nمادر\r\n زخم‌هايم را پينه مىكند * و دردهايم را مىبوسد . \r\n*\r\n ديروز كه * كوچك‌تر بودم\r\nبزرگىاش را ديدم ؛ * و امروز كه\r\nبزرگ‌تر شده‌ام * كوچكىام را . \r\n*\r\n دست‌هايش * صداقت يك عروج بود\r\nوقتى نماز را به خانه مىآورد * و سجّاده‌اش\r\nپر از دارو * هنگامى كه\r\nصلوات را تكرار مىكرد . \r\n\r\nخانه شكسته\r\n دردهاى بزرگ * كلمات را مىشكند\r\nو شاعر * با كلمات شكسته \r\n\r\n","description":"","footnote":"","page_name":" 191 ","page_number":191},
  {"content":"\r\n\r\n خانه مىسازد . \r\n*\r\n ما سنگ‌هاى ساييده‌اى شكيل * انسانى ؟ ! شايد ؟ . . .\r\nكه زندگى را نشخوار مىكنيم . \r\n*\r\n درد داروى ماست * زيرا\r\nبا درد زاده مىشويم * و بىدرد\r\nمىميريم . \r\n\r\nخروس‌هاى شمّاطه‌دار\r\n در شهر ، * خروس‌هاى شمّاطه‌دار هم\r\nوقت نماز صبح * به خواب مىروند . \r\n\r\nهاشور\r\n جنازه‌ام بر دوش * مردهاى بىپا\r\nو دست‌هايم آويزان . * و از لابه‌لاى لب‌ها فرار مىكنم\r\nمردهاى بىآرنج \r\n\r\n","description":"","footnote":"","page_name":" 192 ","page_number":192},
  {"content":"\r\n\r\n جنازه‌ام را مىگيرند . * سرم را بلند مىكنم\r\nآسمان از سياهى * هاشور خورده است\r\nو خورشيد التهابى * كه از دست مىرود .\r\nمىدانم * مردهاى بىصورت\r\nبا كلاه فكر مىكنند * و با دندان مصنوعى مىخندند .\r\nبوى جنازه‌هاى تازه * بيدارم كرد\r\nمردهاى كوتاه * با گردن‌هاى كلفت\r\nدهان باز كرده * و تابوت مرا مىجويدند . \r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nمنير ( 1327 )\r\nخانم ماه منير نسترنى در مرداد ماه سال 1327 شمسى در شميران تهران پا به عرصهء حيات گذاشت و تحصيلات ابتدائى و دورهء متوسّطه را در مدرسهء بو على سيناى دزاشيب و دبيرستان شاهدخت تهران به پايان رسانيد . ازآن‌پس به فراگيرى دوره‌هاى هنرهاى دستى و خياطى و آرايشگرى پرداخت و در اين رهگذر نيز مدارك تخصّصى كسب كرد و در يادگيرى قرآن و تجويد آن اهتمام ورزيد .\r\nماه منير نسترنى كه در سرودن شعر از تخلّص منير استفاده مىكند از دوران كودكى به شعر و حفظ آن دلبستگى داشت و قبل از ورود به دبستان اشعار كتاب درسى خواهر بزرگتر خود را حفظ مىكرد و در نوجوانى به حفظ اشعار بزرگانى چون سعدى و حافظ و نظامى مىپرداخت .\r\nمنير آغاز شاعرى خود را بدين‌گونه مىنويسد : « آرزو داشتم روزى بتوانم خود نيز شعر بسرايم ولى موفق نمىشدم تا زمانى كه به‌طور ناخودآگاه در يك موقعيت خاص كه هنگام نوشتن و تمرين خط با قلم نى ، شعرهائى از شاعران بزرگ را مىنوشتم ناگهان احساس كردم كه ديگر شعرى به خاطرم نمىآيد يكباره شروع به سرودن شعر كردم كه براى خودم باورنكردنى بود از اين زمان سرودن شعر را آغاز كردم و براى اينكه با قواعد و فنون شعر آشنا شوم به انجمن ادبى حكيم ناصر خسرو كه رياست آن با استاد ابراهيم ناعم بود راه يافتم و از محضر ايشان كمال بهره را بردم و سالهاست كه\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nافتخار عضويت اين انجمن را دارم . »\r\nخانم نسترنى در انواع شعر از غزل و مثنوى و رباعى و شعر نو نيمائى طبع‌آزمائى مىكند و آثارش نيز در انجمن ادبى حكيم ناصر خسرو به چاپ مىرسد .\r\nخانم نسترنى در سال 1344 ازدواج كرد و ثمرهء آن يك دختر و دو پسر است و پسر بزرگش پوريا نوازندهء ساز مىباشد و در ساخت ساز تبحر دارد و در سال 1380 در هفدهمين جشنواره فجر مقام اول كشور را در ساخت سه‌تار و مقام دوم را در ساخت عود بدست آورد و در ضمن صداى گرم و دلنشينى دارد و دوره‌هاى رديف سازوآواز موسيقى ايرانى را نزد استادان برجسته مىگذراند و گاهى در شعر طبع‌آزمائى نيز مىكند .\r\n\r\nديدار « 1 »\r\n تو را ديدم و در تنهائىام با تو سخن گفتم * حجاب و پرده بركندم ، ز غم با تو سخن گفتم\r\nتو با آن روح زيباى فرح‌افزاى والايت * پذيرفتى مرا و من چه كم ، با تو سخن گفتم\r\nپس از ديدار تو در آن شب تاريك وحشت‌زا * به يكباره به بهت آمدم با تو سخن گفتم\r\nسراسر هستىام آغشته با عطر وجودت شد * و من در هستى خود ، از عدم با تو سخن گفتم\r\nتمام غصّه‌ها پوچ و سرم خالى شد از سودا * به هنگامى كه از بيش و ز كم ، با تو سخن گفتم\r\nدرون سينهء تنگ « منير » و در شب يلدا * ز عشقى سبز و زيبا دم‌به‌دم با تو سخن گفتم\r\nكنون غم‌هاى من بيرون شده از سينهء محزون * چو از اندوه دهر پيچ‌وخم با تو سخن گفتم \r\nكسى كه مردى از جوانمردى آموخت . دكتر شريعتى\r\n\r\nزبان على در كام\r\n زينب اى دخت گرانقدر على * اى به پهنه آسمان بدر على \r\n\r\n\r\n","description":"","footnote":"\r\n( 1 ) - زمانهائى هست كه رؤياها به اندازه‌اى قدرتمند و پايدار مىشوند كه مىتوان آنها را با چشم بازهم ديد و من خداوندگار را در چنين لحظاتى ديده‌ام و ادبيات فوق بدين مناسبت سروده است .\r\n","page_name":" 195 ","page_number":195},
  {"content":"\r\n\r\n تو ، نه زن ، بلكه زنان را جوهرى * زن ، ولى از خيل مردان برترى\r\nجامع مردان به تأييد تو شير * آفرين گويند از عمق ضمير\r\nزينب اى يار وفادار حسين * قدرت بازوى سردار حسين\r\nاى كه دين از نطق تو پايا شده * خصم از افشاى تو رسوا شده\r\nتو ابرمردى به تاريخ زنان * تو كه زن نه ، شيرمردى در جهان\r\nنطق تو شمشيرها دارد به دوش * دشمنت را نطق تو سازد خموش\r\nبارگاه ظلم جباران به ننگ * از مقامت گشته چون يك پارسنگ\r\nتو چگونه خلقتى ، دارى بگو * بر مصيبت سنگ مىبارى بگو\r\nگفته‌ات بنياد پستى بركند * ظلم و جور و خودپرستى بركند\r\nتو سخن گفتى ولى روح خدا * كرد جارى بر لبت آن گفته‌ها\r\nبا زبانى از على در كام تو * در جهان شد جاودان‌تر نام تو \r\n\r\nرودكى شاعر بيناى دل\r\n رودكى ، آن شاعر بيناى دل * خوش سخن مىگفت از معناى دل\r\nچشم دنياىبين او روشن نشد * ليك خوش مىگفت از دنياى دل\r\nخشم و جبر زندگى نورش زدود * ماند در خود عرق با ضوضاى دل\r\nمرد خوش‌انديش مرز و بوم ما * هر زمان مىگفت از غوغاى دل\r\nنغمه‌ها مىخواند از آواى « رود » * مىسرود آواز از غم‌هاى دل\r\nيك‌زمان خالى نبود از كام جان * داشت در كان سرش سوداى دل\r\nاو ، مرا بر شعر خود دعوت نمود * تا روم زى دفترش با پاى دل\r\nچون كليله دمنه را منظوم كرد * گشت پيدا شيوهء شيواى دل\r\nبوى جوى موليانش همچنين * هست يك انگيزه از هيهاى دل\r\nكاش مىبودى چراغ ديده‌اش * پرفروغ از پرتو ميناى دل\r\nكاش مىبودى شب چشمش « منير » * تا كه پا مىزد در اين سيناى دل \r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nانتظار\r\n خورشيدوش از پردهء غيبت بدر آيد * اى منتظران جان جهان از سفر آيد\r\nآن مهدى موعود كه چشمم به رهش بود * از جانب مغرب ز سفر مفتخر آيد\r\nبا عيسى معجزگر مريم شده همراه * با موسى عمران به وطن با ظفر آيد\r\nتا خصم دنى را بنشاند به سر جايش * با سيف على آن مَهِ خرّم اثر آيد\r\nطغراى عدالت بزند بر در و ديوار * وقتى كه ز ره رايت آن دادگر آيد\r\nداد دل مظلوم ستاند به عدالت * آن راهبرى كاو ز ستم بر حذر آيد\r\nويران كند آن كعبهء آمال اميران * آن‌كس كه پى يارى نوع بشر آيد\r\nخواهم كه ببينم رخ همچون قمرش را * آن ماه دلارا كه به بار دگر آيد \r\n\r\nهواى كعبه\r\n از مى ميخانه‌ات جامم بده * ناخوشم يك‌لحظه آرامم بده\r\nاشك ريزم روز و شب از سوز دل * اى وفاپرور دمى كامم بده\r\nدر هواى كعبه هستم بىقرار * زين سفر توفيق پيغامم بده\r\nپر كشد روحم به‌سوى خانه‌ات * چون كبوتر جاى در بامم بده\r\nيوسف گمگشتهء كويت نىام * مذبحى هم در سرانجامم بده\r\nآتشى بفروز در حال « منير » * پختگىها بر دل خامم بده \r\n\r\nتولّد و مرگ\r\n از تولد تا به مردن يك‌دم است * قامت از به دو تولّد هم خم است\r\nده چهار و سه يكى بر من گذشت * ليك بر پا مانده‌ام در سرگذشت\r\nنيمه‌اى از فصل گرما و تموز * روز ميلادم بُد آن ديرينه روز\r\nكوكب منظومهء راهش شدم * در ميان اختران ماهش شدم\r\nمه « منير » م كرد چون رويم بديد * واله‌ام گرديد تا مويم بديد \r\n\r\n","description":"","footnote":"","page_name":" 197 ","page_number":197},
  {"content":"\r\n\r\n زندگى زيبا ، ولى بسيار سخت * سختىاش بگذار اى بيداربخت\r\nنيمهء نوشين آن را نوش كن * پند من بشنو ورا در گوش كن\r\nسالهاى زندگى چون يك‌دم است * چشم تا برهم نهى پشتت خم است\r\nكاش مىشد در همين ساعات كم * مىزدودى از دلى آفات غم\r\nگر توانى نام نيكى وانهى * به ز ميراثى كه از خود جا نهى \r\n\r\nپهلوان سخن « 1 »\r\n رعد و برقى زد و برخاست صداى استاد * تندر و صاعقه‌اى داشت نداى استاد\r\nابر طوفان‌زدهء غرّش خوش هنگامش * آتشى كرد به پا در سر و پاى استاد\r\nلب كه بگشود همى لرزه بينداخت به دل * گشت غوغا همه در صحن و سراى استاد\r\nكس نديدم به زمان مرد سخن همچون او * گردبادى ز سخن داشت نواى استاد\r\nمادر دهر چنو كى پسر آرد زين پس * تا كه شاگرد شود زير لواى استاد\r\nعمر او عمرهء مقبول به درگاه حق است * كاش تكرار شود مرو و صفاى استاد\r\nچو براهيم گلستان شود آتش بر او * تاج غرور بيفتاده به پاى استاد\r\nپهلوان سخن و شعر و ادب چون او كيست * لنگ انداخت ميان‌دار براى استاد\r\nهركه چون او بتواند به جهان شعر سرود * مىتوان گفت كه او هست به جاى استاد\r\nكاروانى به ره و قافله‌سالارش او * نيست بانگى به‌جز اين زنگ و دراى استاد\r\nچون ازين مهر كند مدح بجا ماهِ « منير » * مدح او سهل نباشد ، به خداى استاد\r\nشعر را گفتم و ديدم كه به رقص آمده است * واژه در وصف سزاوارى رأى استاد \r\n\r\nدل ديوانه\r\n از دست غمت ساغر و پيمانه گرفتم * يك جام مى از ساقى ميخانه گرفتم\r\nپيمانهء دل گشت لبالب ز غم دوست * زين روست كه جا در دل ديوانه گرفتم \r\n\r\n\r\n","description":"","footnote":"\r\n( 1 ) - به پاس خدمات استاد ابراهيم ناعم رئيس انجمن ادبى حكيم ناصر خسرو سروده است .\r\n","page_name":" 198 ","page_number":198},
  {"content":"\r\n\r\n دل ، جام شراب است و خودم لولى و خمّار * داد دلم از ساغر و پيمانه گرفتم\r\nچون شمع شدم تا بگذارم به ره عشق * اين شيوهء مردانه ، ز پروانه گرفتم\r\nبس واله و شيدا شدم آن دم كه يكى جام * در بزم صفا ، از بت جانانه گرفتم\r\nديوانه منم ، من كه به جاى دل سرمست * يك‌عمر رهِ مردم فرزانه گرفتم\r\nاز درگه خود باز مرانم به تغيّر * آنم كه سر كوى تو كاشانه گرفتم\r\nاز ماه « منيرى » كه نموده به خلايق * با روى تو ، رخساره ز بيگانه گرفتم \r\n\r\nمولاى درويشان\r\n مىسرايم شعر ترا ز عمق تنهاى وجود * لرزه مىافتد به جانم گاه شبهاى سجود\r\nمىزنم دم از على مولاى درويشان كه من * مانده‌ام مبهوت و حيران پشت درهاى ورود \r\n\r\nترانه‌ساز\r\n امشب دلم گرفته و خوابم نمىبرد * بر موج غم اسيرم و آبم نمىبرد\r\nبيدار مىنشينم و سازم ترانه‌اى * شعرى كه سوى مستى نابم نمىبرد \r\n\r\nحريربافى\r\n دل را ز ره سجود صافى كردم * با روزهء خود حريربافى كردم\r\nدر شعر و سخن عشق خدا را همه دم * آميخته با حُسنِ قوافى كردم \r\n\r\nتقديم به پيشگاه فاطمهء زهرا عليها السّلام « مهربان بانوى آب »\r\n نازنين خاتونِ من بانوىِ آب * روح مىبخشى مرا چون آفتاب\r\nماه و خورشيد زمينِ من توئى * نوربخشِ نازنينِ من توئى\r\nهستىِ روحانىِ من از تو است * مستىِ عرفانى من از تو است\r\nاسوهء صبر و شكيبائى توئى * معنى زيباى زيبائى توئى \r\n\r\n","description":"","footnote":"","page_name":" 199 ","page_number":199},
  {"content":"\r\n\r\n هرچه زيبائى كه بينم در جهان * خوشه‌اى از عشق تو باشد در آن\r\nزيور عرش خدا نام تو شد * چشمهء كوثر همه كام تو شد\r\nهمسر والامقام حيدرى * دختِ پيغمبر ، تمامِ كوثرى\r\nدامنِ پُرمِهر تو گُل مىكند * جلوه‌ها در لحن بلبل مىكند\r\nمادر سبطِ رسول اكرمى * رازدار و پرده‌پوشِ مَحرمى\r\nمادرِ آن شيردختِ نينوا * زينبِ بىهمدم و بىهم‌نوا\r\nخون رگهاى تو در دشتِ بَلا * ريخته از حَنجرى در كربلا\r\nفاطمه ، مَهريه‌ات تا آب شد * آن علمدار عرب بىتاب شد\r\nآبها سرمايه‌هاى هستىاند * در كفِ نامردمان پَستىاند\r\nآب از مِهرِ تو يابد آبرو * تشنه چون با خصم گردد روبرو ،\r\nبا تَوَلّاى دل دريائىاش * كشته شد اندر طَفِ شيدائىاش\r\nچهره‌ها ، چون سكّهء خورشيد شد * قلبشان چون چشمهء ناهيد شد\r\nدستهاشان همچنان بالِ مَلك * پَر گرفته بر بُلنداى فَلك\r\nافتخار عرشيان گرديده‌ايد * روح و جان فرشيان گرديده‌ايد\r\nعشقتان در قلب ما گُل مىكند * بوى ياس و عطر سنبل مىكند\r\nمن ندانم آينه از بَهرِ چيست ؟ * تا تو هستى ، هيچ‌كس بىبهره نيست\r\nپيشِ تو آئينه را بايد شكست * اين زُلالىها ز تو آيد بدست\r\nآيِنِه الماسهاى چشمِ توست * مىتوان خود را در آن درياچه شُست\r\nعطر خوب رازقى از كوى توست * آبشار معرفت از جوى توست\r\nمعرفت ، ما را سوى عرفان بَرَد * بر فراز قُلّهء ايمان بَرَد \r\n\r\n« موشح براى يگانه دختر عزيزم »\r\n تاب موى پرشكنجت آخِرم بىتاب كرد * بوى ياس زلفت امشب چشم من در خواب كرد\r\nآفتاب حُسنِ رويت در دلم افروخت باز * بازتاب نور چشمت ديده‌ام پُرتاب كرد \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n بحرِ چشمِ جادويت در ساحل مژگان خزيد * از فروغش كار با آئينه چون سيماب كرد\r\nابرِ پُرباران گريه سويم آمد زارزار * خانهء بختِ مرا آشفته از سيلاب كرد\r\nنااميدى را زدوده از دلم درياى اشك * سنگ غمها را به عمق درّه‌ها پرتاب كرد \r\n\r\n« در جستجوى خدا »\r\n در زمانى كه فقط طفلكِ خُردى بودم و تو را مىجُستم و به دنبال تو ، * سر به آسمان مىكردم\r\nمادرم در گوشم گاه نجوا مىكرد : * كه تو مثلِ نورى ، تو در آن بالائى ، آسمانى هستى\r\nاو فريبم مىداد * تو نبودى آنجا ، من نمىدانستم\r\nهرچه از پنجرهء خانهء خود وَز پَسِ پردهء آويخته‌اش ، با وجودى كه * همه چشم شده هستىِ من\r\nبا سَرى رو به هوا ، در پَسِ پردهء ابر من به دنبال تو كاوش كردم * اثرى از تو نديدم در آن .\r\nگردنم خسته شد و چشمانم ، هيچ‌چيزى به جُز از رنگ نديد * هاتفى گفت به مَن :\r\nتو برو در جلوى آئينه * گر كه خواهى چو بيابى او را به خودت خوب نِگر\r\nتو در آن آئينه ، يك خدا خواهى يافت ، چون * تو خود روى زمين ، يك خدا مىباشى\r\nپس خدا ، من و توايم * پس به تعداد همه آدمها ، مىتوانى كه بيابى او را\r\nتو ، خودت او هستى * پس به خود خوب نِگَر\r\nپس خودت را درياب \r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nمنير ( 1353 )\r\nمنيره درخشنده ، فرزند زين العابدين ، در ششم شهريورماه 1353 شمسى در كرمانشاه چشم به جهان هستى گشود . كودكى يك‌ساله و نيمه بود كه پدر خود را از دست داد و تحت سرپرستى مادر قرار گرفت . از همان سنين كودكى رنج بىپدرى را احساس كرد و همين تأثّرات در آينده بر شعرش سايه افكند و از خلال اشعارش درد و رنج و يأس و نااميدى احساس مىشود .\r\nدرخشنده تحصيلات ابتدايى و متوسّطه را در زادگاهش به انجام رسانيد و در رشتهء علوم تجربى ديپلم گرفت .\r\nدرخشنده كه در شعر « منير » و گاه « منيره » تخلّص مىكند ، از سال 1370 به سرودن شعر پرداخت و دربارهء شعرش چنين اظهارنظر مىكند : « شعر زاييدهء احساس من است ؛ هروقت شعرى مىسرايم ، احساس آرامش مىكنم ؛ گويى شعر مشفقانه دست غمم را مىگيرد و با خود مىبرد . »\r\nمنير نسبت به آثار شعراى خوب هم‌وطنش علاقه و دلبستگى زيادى دارد و به اشعار سيمين بهبهانى ، زنده‌ياد اسد اللّه عاطفى ، محمّد على بهمنى و رهى معيّرى علاقه‌اى خاصّ دارد و از خواندن آثارشان لذّت مىبرد ، و خود نيز شاعرى غزل‌سراست و غزل را خوب و نيكو مىسرايد .\r\nاشعار زير از نظم اوست :\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nباد\r\n اى كولى آوارهء بىخانمان ، باد ! * سركش‌ترين پاكوب جمع كوليان ، باد\r\nاز كوچه‌ها و شهر نفرت‌زا گريزان * از قحطى احساس هستى دل‌گران ، باد\r\nديگر گرفته عشق هم رنگ تعلّق * تنها تو ماندى پاك و ساده همچنان ، باد\r\nآغوش صحراها پناه هر شب توست * تنهاترين آغوش پاك اين زمان ، باد\r\nبنما ره صحرا بر اين زار پريشان * اى آه سوزان دلم را ترجمان ، باد\r\nهم خار و هم گل را نوازشگر تويى تو * اى خالى از نيرنگ ، پاك مهربان ، باد !\r\nچون دل به دريا مىزنى ، دريا خروشد * بر صخره‌ها سر مىزند شيون‌كنان ، باد\r\nاز درد مىپيچى به خود ، غمگين‌ترينى * قسمت كن اين اندوه را با ديگران ، باد\r\nمن خود نى دردم ، دلى بشكسته دارم * در من بِوَز از درد و غم با من بخوان ، باد\r\nمن دوستت دارم ، تو هم مثل من استى * خسته ، غريب ، اندوهگين ، بىآشيان ، باد \r\n\r\nدست تقدير\r\n اسير فتنهء دست سياه تقديريم * به‌سان قاب شكسته ، بدون تصويريم\r\nبه جاى غنچه به دست زمانه شمشير است * صبور زخمى و مات نگاه شمشيريم\r\nدر اين زمانهء غربت ، در اين هجوم ريا * براى عشق و صداقت ، بهانه مىگيريم\r\nغروب و گريه و شعر و دل شكستهء ما * چقدر خسته‌دليم و چقدر دلگيريم\r\nهميشه سهم دل ما شكست بود و شكست * براى عشق اگرچه هماره مىميريم\r\nدر اين كرانهء وحشت ، در اين غروب دعا * از اين مكرّر بىرنگ زندگى سيريم\r\nبه كوه و غار دوباره پناه مىآريم * پريش‌هاى گريزان قرن زنجيريم\r\nكسى به فكر وفادارى و محبّت نيست * به درد خويش اسير و به كينه درگيريم\r\nبه آرزوى دل خود نمىرسيم « منير » * اسير فتنهء دست سياه تقديريم ! \r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nباورت نيست !\r\n ماييم و سرماى زمستان ، باورت نيست ؟ * با سفره‌هاى خالى از نان ، باورت نيست ؟\r\nپاى برهنه ، دست خالى ، دل شكسته * عارى ز امّيديم و ايمان ، باورت نيست ؟\r\nبر معجزه دلبسته ماندم بىتكاپو * در انتظار روز باران ، باورت نيست ؟\r\nبيهوده مىگرديم دنبال محبّت * ديريست مانده زير پامان ، باورت نيست ؟\r\nما با گنه ناآشنا بوديم يك‌عمر * آلوده‌ايم اينك به عصيان ، باورت نيست ؟\r\nديگر عطش را آب نه ، خون مىنشاند * انسانيت مانده‌ست حيران ، باورت نيست ؟\r\nديريست كم گشته صفا و مهربانى * نيرنگ و غم گشته فراوان ، باورت نيست ؟\r\nاينجا همان پس‌كوچهء خوب قديميست * ما گشته‌ايم از هم گريزان ، باورت نيست ؟\r\nما اشتباه خويش را جبران نكرديم * بوديم بااين‌كه پشيمان ، باورت نيست ؟\r\nديروز بوديم و بهاريم سبز و خرّم * امروز ماييم و زمستان ، باورت نيست ؟ \r\n\r\nاعتراف\r\n زندگى ! دست از سرم بردار ، ديگر خسته‌ام * از تو و اين مردم نيرنگ باور خسته‌ام\r\nفصل قحط عاطفه ، آغاز فصل دشمنيست * ديگر از اين سينه‌هاى كينه‌پرور خسته‌ام\r\nزين دروغين خنده‌ها بر چهره‌هاى پرفريب * من دگر از خويش و از اين ديدهء تر خسته‌ام\r\nعصر قحط عشق با خوبى و پاكى عصر ماست * من ز عاشق‌ها و اين دل‌هاى بىدر خسته‌ام\r\nتير صيّادان ، شكسته مرغ دل را بال‌وپر * ديگر از پرواز بىحال كبوتر خسته‌ام\r\nمن ز نقّاشى و موسيقى و از شعر و غزل * از هنر ، اين باغ پاييزى بىبر خسته‌ام\r\nبس گنهكاريد و ايمان را تظاهر مىكنيد * از شما هم مثل غم‌هاى مكرّر خسته‌ام\r\nمرده احساس و شكوفا گشته گل‌هاى حسد * من « منيرم » فاش مىگويم كه ديگر خسته‌ام \r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nمىخواهم و نيست\r\n يك سينه لبريز صفا مىخواهم و نيست * يك قلب با عشق آشنا مىخواهم و نيست\r\nاز جمعتان اى با من و قلبم غريبه * يك آشناى باوفا مىخواهم و نيست\r\nيك آسمان احساس ، ارزانى شما را * من يك نگاه بىريا مىخواهم و نيست\r\nيك دل كه خالى از گنه باشد پر از مهر * اين‌سان دلى را از شما مىخواهم و نيست\r\nپرواز مىخواهد دلم مثل پرستو * از بهر پروازم هوا مىخواهم و نيست\r\nاز سينه‌ها چون پر كشيده مرغ ايمان * يك سينه نزديك خدا مىخواهم و نيست\r\nبهر كوير تشنهء اين قلب خسته * بارانى از مهر و صفا مىخواهم و نيست\r\nاينجا فضا لبريز درد است و تألّم * يك دل به دور از اين فضا مىخواهم و نيست\r\nمن راهىِ شهر سپيده ، شهر نورم * با رفتن از اينجا دعا مىخواهم و نيست\r\nدلگيرم اينك با تمام هستى خويش * آن خوب خوب خوب را مىخواهم و نيست \r\n\r\nكفش‌هاى سايه\r\n ما از هجوم حادثه پروا نمىكنيم * دل را براى كينه مهيّا نمىكنيم\r\nما آن قبيله‌ايم كه شب‌هاى درد را * از بيم مرگ آينه حاشا نمىكنيم\r\nخورشيد شاهد است كه ما پا برهنه‌ها * در كفش‌هاى سايهء خود پا نمىكنيم\r\nجز در ديار پاك خدايى نمىرويم * جز در هواى عاطفه پر ، وا نمىكنيم\r\nديديم زير ضربهء شلّاق سرنوشت * آدم سكوت كرد ، ولى ما نمىكنيم\r\nدر حجره‌هاى پست حقارت به حقّ عشق * هرچند كوچكيم ، ولى جا نمىكنيم\r\nما دست ردّ به سينهء بيداد مىزنيم * اندوه مىكشيم و كمر تا نمىكنيم\r\nموجيم و پرتلاطم و پيچان و پرخروش * وحشت ز باد و صخره و دريا نمىكنيم\r\nما را اگر به خويش بخواند ستيغ كوه * از درّه‌هاى حادثه پروا نمىكنيم\r\nحتّى در آخرين نفس و آخرين قدم * تكيه به چون و شايد و امّا نمىكنيم \r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nعشق‌هاى امروزى\r\n عشق هم مُد شده ، اينجا همه عاشق هستند * ظاهرا سوخته‌دل همچو شقايق هستند\r\nگرچه ديريست در اين جمع صداقت مرده‌ست * به گمان خودشان عاشق صادق هستند\r\nچه كسى بود نگه كرد ، دلم را دزديد * واى ! انگار در اينجا همه سارق هستند\r\nخنده‌دار است كه اين ساده‌دلان حسّ كردند * خوب‌تر ، پاك‌تر از مردم سابق هستند\r\nمَهَراس اى دل من ! « داد بزن » ، « راحت باش » * دل سياهند و به دشنام تو لايق هستند « 1 » \r\n\r\nبه حال خود گذاريدم\r\n شكسته‌دل ، پريشانم ، به حال خود گذاريدم * چه مىخواهيد از جانم ! به حال خود گذاريدم\r\nاز اين زخم زبان‌هاتان به تنگ آمد دل محزون * منم بىچاره ، مىدانم ، به حال خود گذاريدم\r\nبه جمع سردتان كمتر من سرگشته را خوانيد * من از خود هم گريزانم ، به حال خود گذاريدم\r\nهمين دلسوزى بىجا و دست دل نمىگيريد * من از اين درد نالانم ، به حال خود گذاريدم \r\n\r\n\r\n","description":"","footnote":"\r\n( 1 ) - ثابت محمودى ( سهيل ) در كتاب « فصلى از عاشقانه‌ها » در غزلى با عنوان « شيشهء طاقت من » مىگويد :\r\n بىتكلّف بنشين ، داد بزن ، راحت باش * كه برآنم پس از اين سخت شكيبا باشم \r\n","page_name":" 206 ","page_number":206},
  {"content":"\r\n\r\n منم عاصىترين عاصى ، منم شيداترين شيدا * ز كف رفته‌ست ايمانم ، به حال خود گذاريدم\r\n« منيره » بودم ، امّا سرد و تاريك و سيه گشتم * خودم هم مات و حيرانم ، به حال خود گذاريدم \r\n\r\nزاغ\r\n تنهاترين پرندهء چشم انتظار ، زاغ ! * بىكس‌ترين پرندهء دل بىقرار ، زاغ !\r\nسر كن براى حال دل من ترانه‌اى * من مثل تو غمينم و چشم انتظار ، زاغ !\r\nاى سادهء صميمىِ بىقهر و مهربان * روشندل غمين سيه‌روزگار ، زاغ !\r\nدست قضا بهار تو را هم ربوده است * چون من به بخت خويش شدى سوگوار ، زاغ !\r\nنفرين به سرنوشت تو و سرنوشت من * اى خستهء شكسته‌دل ، اى غمگسار ، زاغ !\r\nاين رسم زندگىست كه تبعيض قايل است * فرق از چه روست بين تو و كبك و سار ؟ زاغ !\r\nروزى كه ميهمانى گل باشد و نسيم * در سايه‌سار ياس سهيم است خار ، زاغ !\r\nآن روز فصل رويش و فصل شكفتن است * سبز است آن زمانه خزان چون بهار ، زاغ !\r\nآن روز سينه‌ها همه چون سينهء « منير » * خالى ز كينه ، پاك‌تر از چشمه‌سار ، زاغ ! \r\n\r\nشب و فرياد\r\n ديشب كسى در كوچه‌ها فرياد مىزد * بغضى شكسته در گلو را داد مىزد\r\nديشب كسى در كوچه از بىرحمى سنگ * آهِ دلِ آيينه را فرياد مىزد\r\nبيدى كه سيلى خورده بود از باد يك‌عمر * با دست خود سيلى به گوش باد مىزد\r\nمردى براى رويش يك‌دانه گندم * آهنگ زيباى « مبارك باد » مىزد\r\nداسى ز جنس عاطفه در بيشهء دل * هرزه گياه كينه از بنياد مىزد\r\nدستان لرزان زمستان ديدهء عشق * مهر وفا را پاى هر ميعاد مىزد\r\nوجدان در خوابت « منيره » هيچ پرسيد * ديشب كسى در كوچه‌ها فرياد مىزد ؟ ! \r\n\r\n","description":"","footnote":"","page_name":" 207 ","page_number":207},
  {"content":"\r\n\r\n گرچه صفا و مهر من همتا ندارد * اندوه قلبم را دل دريا ندارد\r\nديگر مگو با من سخن از قصّهء عشق * آخر برايم عشق هم معنا ندارد\r\nتو دل كويرى و دل من مثل درياست * بين من و تو فاصله حاشا ندارد\r\nآغوش تاريك تو جاى چون منى نيست * خورشيد در آغوش شب مأوا ندارد\r\nهرجا كه مىخواهى برو با هركه خواهى * ديگر دلم از رفتنت پروا ندارد\r\nتو لايق احساس پاك من نبودى * ديگر برو ، عشقت به قلبم جا ندارد \r\n\r\nنخواهد بخشيد\r\n كس جز تو به دل صفا نخواهد بخشيد * بر آينه‌ام جلا نخواهد بخشيد\r\nگفتى بگذر ز من ، گذشتم ، امّا * هرگز دل من تو را نخواهد بخشيد ! \r\n\r\nدل تو\r\n اى كاش مرا ز خود بداند دل تو * از درگه تو مرا نراند دل تو\r\nعاشق شده‌ام ، كاش كه از چشم ترم * اين راز بزرگ را بخواند دل تو ! \r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nمنيژه ( 1317 )\r\nمنيژه حميدى ، فرزند عبّاس ، در سال 1317 هجرى شمسى در تهران از مادر زاد .\r\nتحصيلات ابتدايى و دورهء متوسّطه را به انجام رسانيد و تا فوق ليسانس پيش رفت . ازآن‌پس به استخدام آموزش و پرورش درآمد و به تدريس در دبيرستان‌هاى تهران اشتغال ورزيد .\r\nخانم حميدى كه در شعر تخلّص به اسم مىكند ، از سال اوّل دبيرستان به سرايش شعر پرداخت و در سرودن شعر به سبك كلاسيك و نو ، هر دو ، شعر مىسرايد ، امّا به سبك كلاسيك بيشتر تمايل نشان مىدهد و از مطالعهء آثار بزرگان و شاعران متقدّم لذّت مىبرد و عقيده دارد كه : « وزن و قافيه به شعر نظم خوشايندى مىبخشد ، به شرط اينكه حرف و پيامى براى گفتن داشته باشد ؛ با اين وصف شعر خوب در هر قالبى زيباست و ملاك آن ذوق سليم مىباشد . »\r\nمنيژه مىگويد : « هميشه معلم و متعلّم بوده‌ام . دورهء نمايشنامه‌نويسى را در چند سال اخير گذرانده‌ام و گاه‌گاهى نمايشنامه مىنويسم . در سه زبان انگليسى و فرانسه و آلمانى مطالعاتى دارم و سه دوره نمايندهء دبيران ادبيّات فارسى در انجمن زبان و ادبيّات فارسى بوده‌ام . »\r\nمنيژه حميدى در انجمن‌هاى ادبى خواجو ، سخنوران ، صائب ، زمان ، گلستان ، سعدى و ناصر خسرو عضويّت دارد و در دو انجمن غزل و دانشوران نيز شركت مىكند .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nنسل برزخ\r\n من ماندم و كوير دل و آرزوى آب * يك كوه بار مشكل و يك پاى لنگ خواب\r\nدر پشت سر جنازهء صد آرزوى سبز * در پيش رو كتاب سؤالات بىجواب\r\nتنديس عقده‌هاى شكسته درون خويش * چشمان اشتياق فتاده ز پيچ‌وتاب\r\nآواره‌اى به برزخ حيرانى دو نسل * نسلى درنگ‌پيشه و نسل دگر شتاب\r\nنسلى گرفته شكل ز اضداد و ، اى دريغ ! * بنيان نهاده خانهء خود را به روى آب\r\nدر باورش نشسته سياهى به جاى نور * در جُست‌وجوى آب قدم سوده بر سراب\r\nدر بستر سياه چنين زادهء شگفت * نه پاى آفتاب رسيده ، نه ماهتاب\r\nيك معجزه مگر برهاند مرا ز خويش * يك پنجره مگر برهاند مرا ز خواب\r\nبا عقل كى توان ز چنين برزخى گذشت * بايد ز عشق خواست مدد بر ره صواب\r\nكو ؟ بال‌وپر « منيژه » ، كه مستانه پر كشيم * از شام بىستاره به دامان آفتاب \r\n\r\nچشم شاعر\r\n چشم تو شاعر است و نگاه تو شعر آن * با يك نگاه صد غزل جاودان بخوان\r\nخورشيد در نگاه تو ، گل كرده كاين‌چنين چنين * گرم است و پرفروغ و صميمى و مهربان\r\nباران رحمت است كه از آسمان دل * بر شوره‌زار تشنهء چشمم ، بود روان\r\nگل‌بوسهء بهار بوَد كز لب نسيم * بخشد دوباره جان ، به تن باغ و بوستان\r\nچون بحر ، پرخروشى و چون كوه ساكتى * عشقى كه وصف تو ، نتوان كرد با زبان\r\nپيغام روز هستى و بگشوده‌اى درى * بر شام بىستاره و يلداى بىكسان\r\nاز موج‌خيز طبع تو خيزد بسى گهر * چون چشمهء ستاره به دامان كهكشان\r\nدر كوچه باغ خاطره آن‌سان شكفته‌اى * كز تو معطّر است هميشه مشام جان\r\nبازم بخوان تو شعر و بنوشان مرا تو عشق * تا قاب تن بسوزم و بينى مرا عيان\r\nاز بارش ترانه « منيژه » ز چشم دوست * رنگين‌كمان عشق ، مرا گشت سايبان \r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nگل‌هاى پژمان\r\n به باغ آرزو گل‌هاى پژمان ماند و من ماندم * گلى بىرنگ و بو در باغ و بستان ماند و من ماندم\r\nكى آمد نوبهار و عمر كى شد ؟ من نمىدانم * خزان چون باد بگذشت و زمستان ماند و من ماندم\r\nپرستوهاى عاشق جملگى رفتند با شادى * در اين ويران‌سرا يك جغد نالان ماند و من ماندم\r\nنه مهرى ماند در روزم ، نه ماهى ماند در شامم * به دور زندگى حالى پريشان ماند و من ماندم\r\nره فرياد را بسته‌ست ابر بغض بىباران * دلم صد نكته مىدانست ، پنهان ماند و من ماندم\r\nز باغ هستىام ، توفان به يغما برد رويش را * به دشت خاطرم ، سيلى خروشان ماند و من ماندم\r\nبه امّيد وصالش راندم از خود آرزوها را * در آخر ، ليك ، روحى نابسامان ماند و من ماندم\r\nسبوى آرزوهايم ، شكست از سنگ ناكامى * شراب كام در جام رقيبان ماند و من ماندم\r\nنكردى بر من مسكين ، نظر از گوشهء چشمى * « منيژه » زين تغافل ، چشم حيران ماند و من ماندم \r\n\r\nفاصله\r\n عجب حصار بلنديست بين ما و بهار * اسير دست خزان را كجاست راه فرار ؟\r\nرخم به رنگ خزان و دلم به رنگ بهار * از اين دو رنگِ مخالف شده‌ست حالم زار\r\nچو بخت من ز كنارم رميده صبح سپيد * چو موى تو به كنارم نشسته شامى تار\r\nطلوع خاطره‌هاى گذشته ، در گوشم * سرود عالم ارواح را كند تكرار\r\nدريغ و درد ! كه گل‌واژهء غزل نگشود * درى به‌سوى رهايى از اين غريب حصار\r\nدلم ز شهر بهار است ، مست مىخواند * سرود سبز شكفتن ، ترانهء ديدار\r\nمگر به خواب ، تو را بينم اى نسيم سرشت * كه با طلوع شكوفه مرا برى به بهار\r\n« منيژه » فاصله تا حاكم است بر دل‌ها * جز اختلاف از اين گيرودار ، چشم مدار ! \r\n\r\nجناب عشق\r\n من زنده‌ام به عشق و تب عشق و تاب عشق * خالى مباد سينه‌ام از التهاب عشق\r\nبا ما سخن ز ساحل امن و امان مگو * ماييم و موج پُرتنش و اضطراب عشق \r\n\r\n","description":"","footnote":"","page_name":" 211 ","page_number":211},
  {"content":"\r\n\r\n بگرفته عقل و هوش ز دست پياله‌ها * كيفيّتى كه گشته نهان در شراب عشق\r\nبا دردبارگان سخن از دار ، سادگيست * منصور را چه باك بوَد از طناب عشق\r\nخورشيد را نگاه چنين آتشين نبود * در چشمش اين فروغ بود بازتاب عشق\r\nاى عشق صادقانه و بىرنگ كودكى * يابم مگر نشان تو را در كتاب عشق\r\nچون گل شكفته‌اى همه در كوچه باغ ياد * بويم شميم روى تو زين پس به خواب عشق\r\nبازآى و شوى گرد ملال از رخ بشر * بر چهره‌هاى خسته بيفشان گلاب عشق\r\nدنياى ما ز كينه شده دوزخى بزرگ * رو بر كه آوريم به غير از جناب عشق ؟\r\nبر شيخ و شاب چون به تساوى نظر كنى * شاب است همچو شيخ و بوَد شيخ شاب عشق\r\nآيينه‌ها چو زنگ پذيرد شگفت نيست * تن را چو جان گرفته و جان را حجاب عشق\r\nسوداى تن « منيژه » ز سوداى جان جداست * فرق است بين مست هواى تا خراب عشق \r\n\r\nبيهودگى\r\n چشم اميد را به در بسته دوختيم * ساغر ز غم گرفته و مستانه سوختيم\r\nدر جشن نور و آينه دعوت نداشتيم * پيراهن خيال براى چه دوختيم ؟\r\nقطر شكم فزوده و از روح كاستيم * اكسير عشق را به پشيزى فروختيم\r\nآنجا كه آشيانهء مرغان عشق بود * آتش چرا به جور و جفا برفروختيم ؟\r\nدر دكّهء دوروزهء هستى بسى شگفت * كالاى حقّ به سكّهء باطل فروختيم\r\nشكوه مكن « منيژه » كه جام طرب شكست * يك‌بار لب به مى زده ، يك‌عمر سوختيم \r\n\r\nهمراه باد\r\n گيسوپريش با نفس سرد بادها * آواره مانده‌ايم در اين دشت ناكجا\r\nپيوسته در فراز و نشيب است پشت ما * چون افت‌وخيز موج ، به درياى موج‌زا\r\nبا ساز هر نسيم ، به رقص آمدن چو بيد * چون قاصدك به جنبش آهى شدن رها\r\nدنباله‌پوى هركس و ناكس به عشق اوج * چون بادبادكيم ، كه در دست بچه‌ها \r\n\r\n","description":"","footnote":"","page_name":" 212 ","page_number":212},
  {"content":"\r\n\r\n پا در مسير باد چه پويد به‌جز عدم ؟ * سر در مسيل سيل چه جويد به‌جز بلا ؟\r\nگوياست آينه كه به دنبال هر تَنش * توفان چه كرده با گل سرخ و اقاقيا\r\nدر سوگ رحم و شفقت و احسان و مردمى * گر خون ز چشم عاطفه بارد ، بوَد روا\r\nلرزان « منيژه » با نفس باد تا به كى ؟ * زورق به دست باد سپردن ، چرا ؟ چرا ؟ \r\n\r\nاعتراض گل به گلچين\r\n مرا ز بوتهء سبزم مكن جدا ، اى دوست * كه مىشوم به رخ زرد ، مبتلا ، اى دوست\r\nبراى لذّت يك روزه مىكُشى ما را * قسم به دوست خطا مىكنى خطا ، اى دوست\r\nخزان نيامده تاراج مىكنى ما را ؟ * چه نارواست به نازك‌دلان جفا ، اى دوست\r\nنه هيچ هست تو را پاس حرمت خوبان * نه هيچ مىكنى از باغبان حيا ، اى دوست\r\nجهان نكرد تبسّم به روى محرومان * تبسّمى بكن آخر به روى ما ، اى دوست\r\nشكفتگى و لطافت سبب شده‌ست كه ما * به همنشينى خاريم مبتلا ، اى دوست\r\nچنان‌كه آدم دانا اسير نادان است * بلاى دار بود ز آن اوليا ، اى دوست\r\nبه جرم اين همه سنگين‌دلى تو را ايزد * به طول عمر دهد كيفر و جزا ، اى دوست\r\nگذار تا كه ببوسد مرا نسيم سحر * ز لطف شانه كشد بر سرم صبا ، اى دوست\r\nگذار تا كه برقصم دمى دگر با باد * به هر سماع نمايم تو را دعا ، اى دوست\r\nپرندگان همه بر گرد روى من جمع‌اند * فضا پر است ز مرغان خوش‌نوا ، اى دوست\r\nز عشق من به چمن شور و حال و غوغاييست * ز هر طرف كُنَدم مرغكى صدا ، اى دوست\r\nجواب اين همه عشّاق را كه خواهد داد ؟ * چه پاسخ است تو را نزد كبريا ؟ ، اى دوست\r\nكنون كه دست تو از بهر چيدنم برخاست * فكند وحشت مردن مرا ز پا ، اى دوست\r\nبه خوارى افكنيم در زباله روز دگر * چو زرد و خشك بيابى رخ مرا ، اى دوست\r\nنكرد هيچ دل تو به حرف‌هايم گوش * نشد نصيب من از دوست جز بلا ، اى دوست\r\n« منيژه » اشك فشاند به حالم اى گلچين * چه بود گر كه تو را بود اعتنا ، اى دوست \r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nخير مقدم\r\n وقت ماندن نيست ، در را باز كن * در فضاى تازه‌اى پرواز كن\r\nماندن اينجا روى غم بوسيدن است * مردن و گنديدن و پوسيدن است\r\nبال بگشا در دل دشت و دمن * همره مرغان آزاد چمن\r\nعطر هر سنبل كه مىبويى ، ببو * راز با هر گل كه مىگويى ، بگو\r\nجامهء سبز بهاران را بپوش * ساغر دست اناران را بنوش\r\nگاه با مريم بخند و ياسمن * گاه با نرگس برقص و نسترن\r\nهركجا ياسى به رويت خنده كرد * خاطر لبخند ما را زنده كرد\r\nمريم از دامان ما پاكى گرفت * سبقت از خوبان افلاكى گرفت\r\nآسمان آيينه‌دار روى تو * چشم مهر و ماه روشن سوى تو\r\nبا مى و ساز و طرب دمساز باش * روز و شب در نغمه و آواز باش\r\nگاه‌گاهى هم ز ما يادى بكن * بهر ما هم شاد فريادى بكن\r\nما كجا و باغ‌هاى كوى دوست ؟ * ما كجا و آفتاب روى دوست ؟\r\nاز جوين نان خود خوردن خوش است * در كوير درد خود مردن خوش است\r\nاشك پاك عاشقان همراه تو * آبشار روشنى در راه تو\r\nديدگانم بىتو غوغا مىكند * قيد فرمان را ز تن وا مىكند\r\nتا بگويد مقدمت را شادباش * بىمن اى جان ، در چمن آزاد باش \r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nموسوى ( 1345 )\r\nسيّد على اصغر موسوى ، فرزند سيّد على اكبر ، در سال 1345 هجرى شمسى در روستاى چهاردر ، از توابع شهرستان ساوه ، چشم به جهان گشود . تحصيلات خود را تا دوم متوسّطه به اتمام رسانيد ، ازآن‌پس به خدمت نظام‌وظيفه درآمد و چندى در ارتش به خدمت پرداخت و به جزيرهء خارك اعزام شد ، در سال 1373 از خدمت ارتش كناره گرفت و به قم آمد و در اين شهر مسكن گزيد و به كسب و كار پرداخت .\r\nموسوى مىگويد : « اوّلين نشانهء شروع شاعرىام با جنگ ايران و عراق آغاز شد و از شرر آن شراره‌اى در دل نيز نشست و به سرودن شعر پرداختم و با مطالعهء اشعار بزرگان شعر متقدّم ، همچون سعدى و حافظ و مولوى و ناصر خسرو ، و اشعار متأخرين مانند شهريار و پروين اعتصامى مأنوس شدم . در شهر قم با انجمن ادبى حرم شوراى شعر ادارهء كل ارشاد و انجمن ادبى محيط ، كه هر دو زير نظر استاد مجاهدى اداره مىشد ، آشنا شدم و از جلسات نقد شاعر ارجمند آقاى مهدى حسينى بهره‌مند گرديدم و از انواع شعر به غزل و رباعى و دوبيتى بيشتر علاقه‌مندم و در سرودن مثنوى و شعر آزاد طبع‌آزمايى مىكنم . »\r\n\r\nغربت آدينه\r\n بىتو در شكيبايى ، هر غروب آدينه * مىشود چه رؤيايى ، هر غروب آدينه\r\nروى موج اندوهم ، انتظار مىميرد * مثل مرغ دريايى ، هر غروب آدينه \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n رفته‌اى و جا مانده در كنار من تنها * خاطرات تنهايى ، هر غروب آدينه\r\nسينه‌سينه مىسوزد حنجرم از اين غربت * دفترم كه بگشايى ، هر غروب آدينه\r\nقطعه‌قطعه مىآيد ، بر لبم غزل‌هايم * بازهم نمىآيى ، هر غروب آدينه \r\n\r\nشرط تبسّم\r\n گفتى : بخوان ، كه فصل ترنّم هميشگيست * عاشق شدن به شرط تبسّم هميشگيست\r\nگفتى : بخوان ، كه با غزلت زندگى كنم * اينك بگو كه قطعه چندم هميشگيست\r\nمن دست از فريب دلم واكشيده‌ام * امّا فريب حسرت گندم ، هميشگيست\r\nكى مىشود كوير ، به نوعى وضو كند ؟ * وقتى به جاى آب ، تيمّم هميشگيست\r\nهستى بدون عشق ندارد ضيافتى * مستى بدون فاصله با خُم ، هميشگيست\r\nوقتى كه چشم مدّعى ترك عادت است * آتش براى درك تكلّم ، هميشگيست \r\n*\r\n هرگاه مىروى ، به خدا خسته مىشوم * از اين سخن كه با تو تفاهم هميشگيست\r\nگفتى : بخوان سرود تو پژواك لحظه‌هاست * گفتم : ولى به شرط تبسّم هميشگيست \r\n\r\nكوچهء انديشه\r\n هر شعر ترى دارم ، در وصف تو موزون نيست * آهنگ جنون دارد ، پيچيدهء مضمون نيست\r\nدر حسرت سرسبزى ، همواره نمىسوزد * وقتى كه خزان ، رنگى در حيطهء قانون نيست\r\nبا رِدف و رَوى هرگز از عشق نمىگويد * چو نبض غزل ، دائم در قافيه موزون نيست\r\nاز چادر ليلىها ، فانوس نمىگيرد * وقتى كه در اين صحرا يك لالهء مجنون نيست\r\nآشفته‌تر از بيدل ، پيوسته جنون دارد * در كوچهء انديشه ، از آينه ممنون نيست\r\nبىنظم‌ترين شعرم ، ممنون نگاهت باد * وقتى كه قلم‌ها را ، يك جرأت افسون نيست \r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nتقديم به حضرت امير المؤمنين على عليه السّلام به نام گل\r\n به نام گل ، كه هميشه به لب سلام تو دارد * به نام دل ، كه هماره به دل پيام تو دارد !\r\nبه نام آينه ، وقتى اسير حيرت خويش است * به دل نگاه تو امّا ، به لب مرام تو دارد !\r\nبه نام خاطره ، وقتى مرور مىشود ، امّا * ميان بُغض و تماشا ، شميم نام تو دارد !\r\nبه نام زمزمه ، وقتى نشسته بر دل هامون * به جان نواى غريبى ، به لب كلام تو دارد !\r\nبه نام عاطفه ، وقتى شبيه باد بهارى * ميان سير چمن‌ها ، طنين گام تو دارد !\r\nبه نام غنچه ، كه وقتى شكفته مىشود ، اوّل * براى نافله خواندن ، به لب سلام تو دارد !\r\nبه نام خُم ، كه هميشه پُر است از عطش عشق * و در نگاه ضميرش ، غم مدامِ تو دارد !\r\nبه نام ساغر و باده ، كه هر دو وحدت محض‌اند * به نام آنكه هميشه ، به دست جام تو دارد !\r\nمرا ببخش ، به نامت ، كه نام نامى حقّ است * چو بر شرافت عالم شرف غلام تو دارد ! \r\n\r\nنگاه سرد\r\n برگى به درخت خشك و بىجان مانده است * همواره ز چشم باد ، پنهان مانده‌ست\r\nگويى به نگاه سرد با خون گويد : * بادى ز بهار در زمستان مانده‌ست \r\n\r\nنذر آقا حضرت ابو الفضل العباس عليه السّلام لب‌هاى فرات\r\n وقتى كه تمام آسمان مستت بود * در ژرف‌ترين نگاه پابستت بود\r\nدر عمق زلال لحظه‌ها مىشد ديد * لب‌هاى فرات ، تشنهء دستت بود \r\n\r\nنذر حضرت علىّ اصغر عليه السّلام پرواز خون\r\n از دشمن خود اگر تقاضا مىكرد * اسرار خداى خود هويدا مىكرد\r\nپرواز قشنگ خود تماشايى بود * پاشيده به آسمان ، تماشا مىكرد \r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\nموسويان ( 1355 )\r\nانسيّه موسويان در سال 1355 هجرى شمسى در شهر مقدّس مشهد پا به عرصهء حيات گذاشت . تحصيلات ابتدايى و متوسّطه را در همان شهر به انجام رسانيد ، ازآن‌پس به دانشگاه فردوسى زادگاه خود راه يافت و در رشتهء علوم انسانى در دانشكدهء ادبيّات به تحصيل پرداخت و فارغ التّحصيل شد و به اخذ درجهء ليسانس توفيق يافت .\r\nموسويان از سال 1370 ، هنگامى كه در دبيرستان به تحصيل اشتغال داشت ، كار شعر و شاعرى را آغاز كرد و در مسابقات شعر كانون شعراى آموزش و پرورش شركت مىكرد و دو سال در سطح كشور مقام سوم و يك سال هم مقام اوّل را در سطح كشور كسب كرد .\r\nموسويان در جلسات نقد و بررسى شعر كودكان و حوزهء هنرى سازمان تبليغات اسلامى و جلسات دانش‌آموزى شركت فعّال دارد و در حال حاضر با مركز آفرينش‌هاى ادبى كانون پرورشى فكرى كودكان و نوجوانان در زمينهء پاسخ‌گويى به نامه‌هاى شعر و قصّه بچه فعّاليّت دارد .\r\nنمونه‌هاى زير از شعر اوست :\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nآهنگ سفر\r\n اى فرصت هماره پر از ابهام ! اى يأس ناگزير زمستانى * من مىروم به سمت بهارى نو ، در انتهاى يك شب بارانى\r\nدر برگ‌ريز آن شب پرتشويش ، در فصل دردناك فراموشى * من ديدم آن شكوه تناور را ، از پشت چشم‌هاى تو پنهانى\r\nچون شعر ناسرودهء يك شاعر ، من مانده در اسارت يك ترديد * او با تمام حنجره‌اش فرياد ، او با تمام يك دل توفانى\r\nمىگفت : « جاى ماندن مردان نيست ، بايد به سمت سرخ‌ترين گل رفت * بايد شكست خواب زمستان را ، اى شهر سرد و ساكت سيمانى ! »\r\nآن شب كه كوچه حسّ غريبى داشت ، گويا دوباره گام مرا مىخواند * من ماندم و جنون خطر كردن ، در جاده‌هاى كور پريشانى\r\nاين شهر جاى ماندن مردان نيست ، بايد دوباره بار سفر بندم * فرياد مىزنم كه : خداحافظ ! اى يأس ناگزير زمستانى \r\n\r\nآوازهاى سبز\r\n من آفتاب تو بودم ، مرا به سايه چه‌كار ؟ * شكست پشت غرورم ، شكسته‌ام ناچار\r\nمرور مىكنم آوازهاى سبزم را . . . * هنوز روشنم ، آرى ، هنوز مثل بهار\r\nبيا دوباره ، بزرگ هميشه نورانى ! * و حجم خالى قلب مرا ستاره به كار\r\nبرايم از تپش واژه‌هاى زنده بگو * براق حلق من آوازهاى تازه بيار\r\nاگرچه ابر شدم تار و تيره و سنگين * اگرچه سنگ شدم سرد و بىبر و بىبار\r\nاگرچه با غزلى چند مثل بركه خموشم * قسم به رود ، كه ديگر نمىشوم تكرار ! \r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nغزل سبز\r\n وسيع بىتكلّف ! هميشه تا ابد سبز ! * بخوان دوباره شعرى ، كه آسمان شود سبز\r\nشكوفه مىدهد عشق ، دوباره روى لبهات * غزل كه مىسرايى ، سبد سبد سبد سبز\r\nتمام كوچه‌هامان ، ز عطر پونه پر شد * ز بس‌كه واژه‌هايت ، جوانه مىزند سبز\r\nمباد سبزىات را ، به بركه‌ها سپارى ! * ز خواب بركه ، جنگ چگونه مىشود سبز\r\nتو را به سبز مطلق ، به عشق مىسپارم * كه جاودان بمانى ، هميشه تا ابد سبز \r\n\r\nدوباره تازه مىشود\r\n دوباره تازه مىشود ، گذشته‌هاى دورمان * پر از ترانه مىشود ، كوير سوت و كورمان\r\nگذشته‌هاى پرتنش ، و كوچه‌هاى پرغزل * و جاده‌ها در انتظار لحظهء عبورمان\r\nحماسه در حماسه خون ، ميان نيزه‌هاى خشم * سپيده در سپيده نور ، اگر كنى مرورمان\r\nچه فكر مىكنى تو اى هميشه در خزان بگو ! * كه سنگ طعنه مىزنى ، به شيشهء غرورمان ؟\r\nشبى شكفته مىشود ، تمام بغض‌هاى تلخ * شبى ستاره مىچكد ، ز گريهء صبورمان\r\nتو باورت نمىشود ، ولى قسم به آفتاب * دوباره تازه مىشود ، گذشته‌هاى دورمان ؟ \r\n\r\nشب بىستاره\r\n ردّ پاى خستگى ، مانده روى جاده‌ها * جاده‌اى كه مىرسيد ، از حماسه تا خدا\r\nبىصداتر از نسيم ، شعر گريه مىكند * بغض غم نشسته است ، در گلوى واژه‌ها\r\nدر عبور دشنه‌ها ، از صف كبوتران * ما به يك غزل فقط ، كرده‌ايم اكتفا\r\nمن در اوج اين شبِ بىستاره گم شدم * مادرم ولى هنوز ، مىكند مرا دعا\r\nپشت كوچه‌هاى شب ، يك نفر پر از سَحر * يك نفر پر از چراغ ، مىزند مرا صدا ! \r\n\r\nردّ پا\r\n در فصل سرخ حادثه ، هان ! اى صداى سبز * ما را ببر به وسعت آن ماجراى سبز \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n از مشرق حماسى قرآن طلوع كرد * مردى به وسعت همهء جاده‌هاى سبز\r\nدر دست‌هاى پرتپشش آيه‌هاى صبح * بر شانه‌هاى روشن او يك رداى سبز\r\nهرچند زرد و خسته ، ولى آن بزرگ بُرد * ما را به پيشواز همان پيشواى سبز\r\nاو رفت و بازمانده به‌جا يادگار از او * در كوچه‌هاى خاطر يك ، ردّ پاى سبز\r\nاى بادها هرزه ! چه بيهوده مىوزيد * وقتى درخت مانده و يك مقتداى سبز\r\nنيلوفرانه باز به خورشيد مىرسيم * با دست‌هاى پرشده از يك دعاى سبز\r\nفردا بهار فصل بزرگيست بىگمان * فردا كه مىرسيم به يك انتهاى سبز \r\n\r\nكوران شعر و درد\r\n ابرى شدم و گريه سرازير مىشود * توفان به پا كنيم ، غزل ! دير مىشود\r\nباور نمىكنم كه صميمىترين صدا * قربانى خيانت و تزوير مىشود\r\nاين دست‌هاى سبز بهارآور شماست * دارد به سمت سينهء من تير مىشود ؟\r\nهرچند آن حريق عطشناك در گلو * اينجا اسير وحشت زنجير مىشود\r\nهرچند در هجوم نفس‌گير واژه‌ها * دارد دلم غزل به غزل پير مىشود\r\nزخمى عميق مانده به‌جا ، روى شانه‌ام * زخمى كه با نگاه تو تطهير مىشود\r\nكوران شعر و درد . . . دگر چاره نيست ، آه ! * توفان به پا كنيم ، غزل ! دير مىشود \r\n\r\nبا من بمان\r\n اى دشت سرشار از آواز ! اى وسعت بىكرانه * مدهوش آوازهاتم ، مىخواهمت عاشقانه\r\nآيينهء بىقراريست ، اشراق چشمان مستت * يك آسمان مرغ عاشق ، مىخواند آنجا ترانه\r\nهرگز نخواهى شكست ، اى تنهاترين سرو اين باغ ! * با آنكه زخمى نشانده‌ست ، بر گرده‌ات تازيانه\r\nمردان اين كوچه غرق‌اند ، در عمق كابوس‌هاشان * تنها تو لبريز دردى ، تنها تو در اين ميانه\r\nمن مانده‌ام غرق پاييز ، آه اى بهار غزل‌خيز ! * تا لحظه‌هاى شكفتن ، با من بمان جاودانه \r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nبه پيشگاه حضرت زهرا عليها السّلام تازيانهء باد\r\n هنوز ايستاده‌اى ، وسيع مثل آسمان * چنان بلند و پرغرور ، كه ديدنت نمىتوان\r\nتو آن درخت روشنى ، شكوهمند و بارور * كه تازيانه‌هاى باد نمىكند تو را خزان\r\nحديث ايستادنت ، به كوه طعنه مىزند * شكوه شاخه‌هاى تو ، به بادهاى بىامان\r\nهلا ! تمام آسمان ، چكيده در زلالىات * به چشم‌هاى روشنت ، دخيل بسته كهكشان\r\nتو بركه‌هاى خسته را ، به سمت رود مىبرى * تو دشت‌هاى تشنه را ، به ابر مىدهى نشان ! \r\n\r\nمرهم نگاه\r\n اينجا كه شعر در كف نامردمان رهاست * موعود من ! صداى تو عاشق‌ترين صداست\r\nاين جغدهاى خفته كه آواز شومشان * در ژرفناى تيره و خاموش شب رهاست\r\nباور نمىكنند كه چشمان روشنت * ديريست قبله‌گاه تمام ستاره‌هاست\r\nمن مىشناسمت دل غمگين و خسته‌ات * با درد ، با غرور ترك‌خورده آشناست\r\nآرى ! تو آن درخت كريمى كه دست‌هات * ديريست آشيانه گرم پرنده‌هاست\r\nآخر چگونه در گذر بادهاى تند * استاده‌اى ، كه قامت سبز تو تا خداست ؟\r\nمن از هجوم دشنهء شب زخم خورده‌ام * پس مرهم نگاه اهورايىات كجاست ؟ \r\n\r\nعاشق قديمى\r\n مىرسد ، پر از ترانه ، مىرسد پر از تبسّم * ذرّه‌ذرّه در نگاهش ، مىشود نگاه من گم\r\nعاشق قديمى من ، كز طراوت صدايش * عطر سبزه مىتراود ، عطر بىرياى گندم\r\nمثل من غريب و خسته‌ست بال نازكش شكسته‌ست * چشم‌هاى مهربانش ، خسته از نگاه مردم\r\nچشمه‌ها به من بگوييد ، مىرسم به چشم‌هايش ؟ * من اسير رخوت خويش ، او هميشه در تلاطم . . .\r\nمىروم كه گم شوم باز در زلال خنده‌هايش * عاشق قديمى من ، مىرسد پر از تبسّم \r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nمهاجر ( 1304 )\r\nزين العابدين مهاجر ، فرزند محمّد رضا ، در سال 1304 هجرى شمسى در خانواده‌اى مذهبى در شهرستان داراب قدم به عالم حيات گذاشت . در كودكى به مكتب رفت و قرآن و كمى خواندن و نوشتن آموخت . ازآن‌پس كه مدارس جديد در زادگاهش تأسيس يافت ، رهسپار دبستان شد و دورهء ابتدايى را به اتمام رسانيد و در سال 1330 به استخدام بهدارى درآمد و با سمت بايگان و مدير دفتر مشغول خدمت گرديد و پس از سال‌ها خدمت سرانجام در سال 1357 بازنشسته شد .\r\nمهاجر كه تخلّص شعرى خود را از نام خانوادگى برگزيده است ، از آغاز جوانى به علّت دلبستگى كه به شعر و ادب داشت و از قريحهء شاعرى نيز برخوردار بود ، به سرودن شعر پرداخت و در آغاز بيشتر در قالب غزل و رباعى شعر مىسرود و چون در خانوادهء مذهبى پرورش يافته بود ، به سرودن اشعار مديحه و مرثيهء اهل بيت عصمت و طهارت عليهم السّلام گرايش يافت و از اين رهگذر اخلاص و علاقهء خود را به ائمّهء اطهار ابراز داشت .\r\n\r\nشام سيه\r\n بگو به شام سيه گر نسيم باد صبا * رسيد مژده كه آن صبح زرنگار آمد\r\nبه بلبلان دل‌افسرده از فراق نگار * بگو كه عشق نو همراه نوبهار آمد \r\n\r\n","description":"","footnote":"","page_name":" 223 ","page_number":223},
  {"content":"\r\n\r\n به پير ميكده برگو مباركت باشد * كه رند مىزده سرمست بىقرار آمد\r\nبساط عيش مهيّا كن اى جهان‌ديده * كه دسته‌دسته گل از دست مىگسار آمد\r\nبگو به عاشق مجنون و مست خواب‌آلود * كه بوى گيسوى دلدار مُشك‌بار آمد\r\nدهيد مژده به صحرا و باغ و دشت و دمن * كه رفت فصل خزان موسم بهار آمد\r\nدلم گرفته ز بىمهرى رفيق شفيق * كه شرح حال آن ندهم چون‌كه بىشمار آمد \r\n\r\nدر ستايش امام حسين عليه السّلام\r\n مظهر آزادى و آزادگى باشد حسين * معتبر در قول و در مردانگى باشد حسين\r\nدر مقام حق‌ّپرستى مادر گيتى نزاد * مفتخر از بنده و از بندگى باشد حسين\r\nاو به زير بار ظالم تا به پاى جان نرفت * آنكه بهر دين گذشت از زندگى ، باشد حسين\r\nاين حسين چون با خدايش عهد و پيمان بسته بود * دارد از عهدش چنان آمادگى ، باشد حسين \r\n\r\nميلاد امام مجتبى عليه السّلام\r\n تبريك ، كه رحمت خدا مىآيد * نعمت به فضاى مرتضى مىآيد\r\nدر خانهء فاطمه گذر كن امروز * بوى گل نرگس از هوا مىآيد\r\nبر اهل محمّدى مبارك باشد * به‌به ! كه صداى مجتبى مىآيد\r\nدر بيت علىّ براى عرض تبريك * خيل ملك از سوى خدا مىآيد\r\nزين عيد سعيد ، اختر علم و ادب * تبريك ز سوى انبيا مىآيد\r\nمولود گل گلشن باغ مهدى * ماه رمضان چه باصفا مىآيد\r\nاين مژده دهيد بر بنى هاشم ها * رهبر ز مقام كبريا مىآيد\r\nاين نور خدا به حكم حىّ داور * از بهر وفا صلح و صفا مىآيد\r\nداراب پر از نرگس و نام نرگس * هر گوشه شميم آشنا مىآيد\r\nهفت رهرو زعفرانى و نرگس ناز * روييده به نام مجتبى مىآيد\r\nهرجا كه رَوى ، گلى درون گلدان * بويش ز مقام مجتبى مىآيد \r\n\r\n","description":"","footnote":"","page_name":" 224 ","page_number":224},
  {"content":"\r\n\r\n تقديم كند « مهاجرا » اين تبريك * اين گل ز صفوف انبيا مىآيد \r\n\r\nمقام امام رضا عليه السّلام\r\n اگر كه طالع بختم مدد كند روزى * شوم گداى جوان‌بخت آستان رضا\r\nز راه دور رسد بوى عطر او به مشام * شميم تربت پاكش بود نشان رضا\r\nرضا كه تربت او كيمياى جان و دل است * حقيقتيست به مولا علىّ و جان رضا\r\nجماعتى كه به شوق زيارتش آيند * خوشا به حال دل شاد زائران رضا\r\nمحبّت تو چنان در دلم عجين باشد * به افتخار گدايى خاندان رضا\r\nامام هشتم و آل علىّ ، ولىّ خدا * سخاوت از پدرش برده احتسان رضا\r\nشعار ضامن آهو بنام نامى اوست * كجا شوند دل‌آزرده دوستان رضا ؟\r\nضريح پر ز مراد و طلاى ايوانش * شفا دِه دل بيمار راهيان رضا\r\nابّهت حرم و كعبه‌وار معجزه‌گر * شده‌ست خار ره قوم بىعنان رضا\r\nغبار بارگه معجر مطهّر او * دواى درد دل زار مخلصان رضا\r\nغريب خسته‌دل ارض اقدس رضوى * شوم فداى ره غربت و مكان رضا\r\nبگو به ساقى كوثر ، بيا ببين كه خراسان * شده‌ست كعبهء مستضعفان مكان رضا\r\n« مهاجر » از ره عجز از تو دارد اين امّيد * كه در لحد شنود بانگ دُرفشان رضا \r\n\r\nبهاران\r\n در فصل نوبهاران ، شايسته لذّتى بر * تا دل شود پذيرا ، گفتار پارسا را\r\nاز كف مده جوانى ، در دامن طبيعت * ايّام نوجوانى ، اين رحمت خدا را\r\nفصل بهار و مستى ، در باغ و كوهساران * زيبايى طبيعت ، دل مىدهد صفا را\r\nبرخيز صبحگاهان ، كن ترك خوابگاهت * تا بشنوى تو اى گل ، گلبانگ آشنا را\r\nخوش مىوزد نسيمى در فجر و صبح صادق * چون مىكند نوازش ، آهسته گونه‌ها را\r\nاز شاعرى « مهاجر » ، اين ادّعا ندارد * پروردگار عالم ، كرده‌ست اين عطا را \r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nدر رثاى فاطمه زهرا عليها السّلام\r\n باز شد شهر مدينه ز غم دخت رسول * همه جا ماتم و افسرده و حيران و ملول\r\nهمه جا پرغم و اندوه ز مرگ زهرا * سوگوارى ز مساجد و تكايا بر پا\r\nهركه بينم ، ز غم فاطمه بس گريان است * زين مصيبت دل هر پير و جوان بريان است\r\nروح زهرا به‌سوى عرش چو پرواز نمود * آسمان درب تكامل به رويش باز نمود\r\nزينب آن شيرزن كرب‌وبلا در تب‌وتاب * مرگ مادر ز حسين و ز حسن برده حساب\r\nچون‌كه مولا جسد فاطمه در قبر نهاد * پهلوى فاطمه چون ديد ، سيه زد فرياد\r\nگفت : رحمت به تو اى فاطمه اى بنت رسول * اين همه رنج و تعب نزد خدا هست قبول\r\nمحسنت سقط شد و بر همه كردى پنهان * هيچ نشناخت تو را غير خداوند جهان\r\nبه فداى دل پرخون تو زهراى بتول * جان مولا علىّ اين مرثيه فرماى قبول\r\nهمسر خود علىّ ، افضل بانوى جهان * ركن اسلام و نخستين زن اعلاى زنان\r\nابر ماتم به سر اهل مدينه پر زد * غم و اندوه شرر بر مه و بر اختر زد\r\nگر بود نام تو در خانه‌اى ، اى نور خدا * مايهء خير و كرم هست ز اين خانه به پا\r\nفاطمه اسوهء تقوا و صفاى اسلام * به حسين و به حسن مادر و بانوى امام\r\nبعد تو خانه‌نشين گشت علىّ نور خدا * كرد آن عهد و وصاياى تو مردانه وفا\r\nدخترت ، زينب كبرى ، ز شب عاشورا * داد پيغام تو بر شاه شهيد دو سرا\r\nبوسه زد زير گلوى پسر شير خدا * زينب آورد وصاياى تو جانانه به‌جا\r\nچون‌كه مردان حسين جمله نمودند شهيد * نوبت حفظ زن و بچه به زينب برسيد\r\nاى « مهاجر » بده سوگند به حقّ زهرا * كه ببخشند گناه همگى در دو سرا\r\nبار الها ! به حق خطبهء آن دخت علىّ * ده شفايى به مريضان وفادار علىّ\r\nاى « مهاجر » بده سوگند به زهراى بتول * تا عزادارى اين جمع نمايند قبول \r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nمهدى ( 1349 )\r\nمهدى فرشچى فرزند رضا در سال 1349 هجرى شمسى در تهران چشم به جهان گشود ، تحصيلات ابتدائى را در دبستان بو على و دورهء متوسّطه را در دبيرستان آزادگان و عمار ياسر به انجام رسانيد .\r\nفرشچى از پانزده‌سالگى به شعر و ادب و داستان دلبستگى يافت و به درس انشاء علاقه بسيار داشت ، سرودن و نگارش را از همان سنين تجربه مىكرد ازاين‌رو پس از دبيرستان به دانشگاه آزاد اسلامى راه يافت و در رشتهء ادبيّات فارسى به تحصيل ادامه داد و در سال 1374 با مدرك كارشناسى ادبيات فارسى فارغ التحصيل شد و هم‌زمان با تحصيل در دانشكدهء ادبيّات به مدّت سه سال در مدارس منطقهء هفت و سيزده تهران به تدريس پرداخت .\r\nفرشچى از سال 1370 با بخش هيئت تحريريهء شبكه راديو پيام و همچنين با برنامهء تهران در شب راديو تهران همكارى كرد و بيشتر قطعات ادبى و مطالب اجتماعى و اخلاقى را نوشت و نيز براى روزنامهء خبر و هفته‌نامهء البرز قطعهء ادبى يا داستان كوتاه مىنگاشت .\r\nمهدى در ميان شعراى متقدم ايران به حافظ شيرازى ( لسان الغيب ) و از معاصرين به اشعار احمد شاملو ، فروغ فرخزاد و سيّد على صالحى علاقهء خاصّى دارد .\r\nاز مهدى فرشچى در سال 1377 مجموعهء شعرى تحت عنوان « از رهائى تا\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nشكفتن » توسط نشر قصيده طبع و نشر گرديد .\r\n\r\nراه آبادى\r\n بارِ تنهايى من حاصل هجران تو بود * راز رسوايى من هديه پيمان تو بود\r\nاز حديث من و تو قصهء ما ساز گرفت * عطش حيرت من سينهء سوزان تو بود\r\nعمرِ خود در پىِ پيدايشِ تو گم كردم * غافل از آينهء سينه كه ميدانِ تو بود\r\nشرحِ شك تا به يقين شيوهء بيدارىِ عقل * گفتم و بىخبر از عشق كه ايمان تو بود\r\nهرمِ حيرانى و آزارِ زمانهاىِ دراز * سايه‌گاهِ دلِ من ظاهر پنهان تو بود\r\n« مهدى » از خاطر خود ياد نكو يار مبر * راهِ آبادىِ من خاطرِ ويران تو بود \r\n\r\n« هواى غزل »\r\n مرا تازه كن آب كن * مرا ساده كن ناب كن\r\nمرا شستشو ده به آبِ صفا * مرا جام ده از شرابِ وفا\r\nمرا مبتلا كن به دلدادگى * رهايم كن از عادتِ ماندگى\r\nمرا بشكن اى شب‌شكن * به دامانِ خورشيدِ عاشق فكن\r\nتو اى آشنا با صداى ازل * مرا زنده كن با هواى غزل\r\nغزل‌سازِ عاشق تويى * غزل‌بازِ صادق تويى\r\nمرا بىريا كن چو خاك * مرا صاف كن پاكِ پاك\r\nمرا درسِ گفتن بده * مرا كيمياى شكفتن بده\r\nمرا هُرم حيرت چشان * مرا داغِ آتش نشان\r\nبسوزان همه زنگِ من * بريزان همه رنگِ من\r\nمرا از منِ من بگير * مرا زنده كن گو بمير\r\nمرا تشنه كن تاب ده * مرا دشنه كن آب ده\r\nخلاصم كن از قيد تكرارها * رهايم كن از بندِ پيكارها \r\n\r\n","description":"","footnote":"","page_name":" 228 ","page_number":228},
  {"content":"\r\n\r\n من از سايه‌ها رسته‌ام * من از ناله‌ها خسته‌ام\r\nمرا تازه كن آب كن * مرا ساده كن ناب كن \r\n\r\n« خون روح »\r\n اى غزل اى ماهِ رؤيايى * گريه بس كن اى اهورايى\r\nايى غزل لبخندِ نورى تو * تا به كى در ديرِ دورى تو\r\nنغمه كن اى شورِ بيدارى * بلبلى ، بوى گلى دارى\r\nاى غزل احساسِ نابى تو * خونِ روح امّا چو آبى تو\r\nگريه بس كن اشكِ سيرابم * خنده زن بر قلب بىتابم\r\nرويشِ باغِ بهارى تو * دانهء سرخ انارى تو\r\nتشنه‌اى امّا خودِ آبى * شب‌شكن هر شب به مهتابى\r\nحاصلِ حسرت غيابِ تو * آبِ آبادى سرابِ تو\r\nقندِ قنديلِ قديمى تو * رسمِ تصميم صميمى تو\r\nقلّه‌اى امّا به كوه دل * شوكتى امّا شكوهِ دل\r\nاى غزل شولاى روحى تو * كشتىِ طوفانِ نوحى تو\r\nعطرِ سيبِ اوّلِ باغى * يادگارِ تاولِ داغى ! \r\n\r\n« تنهاترين »\r\n هجرتِ تو اى هميشه گريزان : * از اين ديارِ تن‌سالار\r\nفراخ رفتنيست تا بىكرانگى * اى صلابتِ تصميمت صميمىترين صداقتِ نسلها\r\nو گريزت از ابتذالِ روزمرگى - اصالتِ قرنها - * اى جاده‌پيماىِ اعصار ! \r\n\r\n","description":"","footnote":"","page_name":" 229 ","page_number":229},
  {"content":"\r\n\r\n تويى حاصلِ بارش خويش در خاكِ تفكر و احساس - * آن‌چنان‌كه مىتابى -\r\nشعورِ شعرِ صبحى به صداقتِ آفتاب * مسافر بخشش !\r\nتنهاترين تويى ! \r\n\r\n« سبد آسمان »\r\n تو از تبارِ آتشى همزاده با خورشيد * و لهيبِ هر نگاهِ تو تلاطمى سترگ است\r\n- كه احساس را محكوم مىكند به انفجار * و از خود ظهور كن با لحظه‌لحظه‌ها\r\nباران درياست از سبدى به وسعتِ آسمان * تكه‌تكه شو امّا باش\r\nفردايت را پيوند ده با جاودانگى * آخرين دريچه را ، اولين بدان ! \r\n\r\n« رهگذر »\r\n رهگذر ؛ تنها كلامش يك نگاهِ خسته بود * وَ افق ، باغِ خزانْ سوخته‌اى\r\nبلبلان رفته به سوگِ گُل و سرو * و بهار خفته در خوابِ ابد\r\nرهگذر تنها بود * و سفر بىحاصل\r\nپيرو خوابِ بهار ؛ به اميدِ رويش \r\n\r\n","description":"","footnote":"","page_name":" 230 ","page_number":230},
  {"content":"\r\n\r\n رهگذر رفت به مهمانى خواب * و بهار خفته در خواب ابد در غم باغ ! \r\n\r\n« روستاى رؤيا »\r\n روستاى رؤيا را قحط آب و نسيم لبخند آمده است * وَ چتر شاخساران همه پژمرده در تَف خشم خورشيد !\r\nهجرت ، ديگر ميسر نيست * - به ديارى كه هوايش روستايى رؤيا باشد -\r\nآسمان را سيمان خشك خشونت ريخته‌اند * و خفّاشان به خوفناك‌ترين پيام‌آوران\r\nخودخواهىاند * واى از شبى كه خورشيد خودكشى كرده باشد ! \r\n\r\n« اعداميان بىزمان »\r\n انداخته‌ام اين آويخته را به قعر سايه‌هاى خويش * - اى همره بىسايه‌ى من !\r\nعشق را تاوان كدامين گناه آدمى فرمان دادند ؟ ! * و قفس ، كيفر كدام پرواز در آسمان خطا\r\nبود ؟ ! * ناقوسها بىفرجام‌ترين اعداميان بىزمانند ؛\r\nهرچند مرا ريسمانى از جنس * خويش بر گردن آويزند\r\nو امّا عشق را در پس هزاره‌هاى هميشه هنوز \r\n\r\n","description":"","footnote":"","page_name":" 231 ","page_number":231},
  {"content":"\r\n\r\n - حلق‌آويز كرده‌اند * بااين‌همه مدارا كن :\r\nكه دار هم همهء دارايى ما نبوده است ! \r\n\r\n« خاك بىشبح »\r\n بىتو در سكوت بىتغزّل شب * - اعدام مىشوم\r\nبىشباهت نيست صداى رفتنت * به ضجّه‌هاى صامت احتضار من\r\nو هر طپش ، گلوله‌اى خواهد شد * يا گره كور حلقه دارى\r\nو راز همچنان در خاك بىشبح بيتوته مىكند * و تو روزگارى خواهى آمد :\r\nكه هر نَفَس بندى خواهد بود * يا هر نفس بندى خواهد گشود\r\nروزگارى كه آسمان ، پرواز را از ياد برده باشد * و من در مرز شب و سحر\r\nاز ياد رفته باشم ! \r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nمهديان ( 1311 )\r\nعلى مهديان فرزند حاج آقاجان در بهمن‌ماه سال 1311 شمسى در شهرستان بهشهر از استان مازندران پا به عرصهء حيات گذاشت ، تحصيلات كلاسيك خود را در زادگاهش فراگرفت ازآن‌پس به تحصيل علوم قديمه پرداخت و در حوزه‌هاى علميه به كسب دانش همت گماشت و از محضر عالمانى چون كوهستانى و حاج شيخ حمزهء ربانى انزانى نوكنده‌اى دانشهاى مقدّماتى را آموخت آنگاه از محضر آيت‌اللّه ميبدى در گرگان منطق و قسمتى از فلسفه را تلمّذ كرد .\r\nمهديان از سال 1335 به استخدام دولت درآمد و در يكى از مؤسسات دولتى به خدمت پرداخت و پس از سالها خدمات صادقانه سرانجام بازنشسته گرديد خود مىگويد : « ضمن خدمات دولتى لحظه‌اى از آموختن غفلت نكردم و از مطالعه باز نايستادم . »\r\nمهديان از سال 1324 سرودن شعر را آغاز كرد و با شركت در مجامع و محافل ادبى و بهره‌مندى از محضر استادانى چون صغير اصفهانى و بيرياى گيلانى و اميرى فيروزكوهى و مشفق كاشانى به رونق و شكوفائى شعرش كوشيد و در اين رهگذر موفّق بوده است .\r\nجهانگير نصرى اشرفى دربارهء او چنين مىگويد : « مهديان در ميان شاعران ، هنرمندان و هنردوستان نامى آشناست . ديوان اشعار او كه محصول بيش از چهل سال\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nتلاش شاعر در اين زمينه است هزاران بيت را در قالب‌هاى مختلف سبك كلاسيك شعر از قصيده و غزل و ترجيع‌بند و دوبيتى شامل مىشود ، او علاوه بر شعر فارسى ده‌ها غزل و قصيده به گويش مازندرانى سروده است كه شعر دوستان مازندرانى با آثار نغز او آشنائى دارند . »\r\nاز مهديان تاكنون دو مجموعه شعر يكى شامل غزليات فارسى به نام « صداى آشنا » و ديگر اشعارى به گويش مازندرانى به نام « پديار » طبع و نشر گرديد و مورد استقبال قرار گرفته است .\r\n\r\nدر مدح و منقبت مولى الموالى حضرت على بن ابى طالب عليه السّلام\r\n قاعد اعظم ، امام و سرور و مولا عليست * مقتداى هرچه دانشمند و هر دانا عليست\r\nكعبه خود سنگ است و گل اندر بنايش اينكه هست * قبله‌گاه اهل عرفان كعبه دلها عليست\r\nهست گلهاى مُعطّر در گلستان نبى * بين گلهاى نبوّت بهترين گُلها عليست\r\nزوج زهرا ، باب سبطين و ، وصىّ مُصطفى * شارح قرآن حق در عالم معنا عليست\r\nلا فتى الّا على در حقّ او باشد گواه * چونكه در انصاف و عدل و ، رحمت و تقوا عليست\r\nرحمت للعالمين باشد رسول هاشمى * آنكه مىبخشد به سائل ، هركجا هرجا عليست\r\nشانه‌ها در زير بار زندگى بشكسته شد * آنكه شبها با يتيمان بهتر از بابا عليست\r\nگُل نخندد بىنسيم حركت جانانه‌اش * هر سحر چون كوكبى هر كوچه‌ها شبها عليست\r\nروزها دارد هزاران گفتگو با نخل‌ها * شب كنار چاه دارد با خودش نجوا عليست\r\nآفتاب از بهر او آئينه‌دارى مىكند * شرمسار از پرتو ايمان بىهمتا عليست\r\nجلوه‌اى بر « مهديان » بنماى تا يابم تو را * جلوه‌گاه اوليا در محشر كبرا عليست \r\n\r\nشكستند در مستى آن جام‌ها\r\n بمردند در فقر خوش‌نام‌ها * بماندند در صدر ، بس خام‌ها\r\nمخور گول عنوان و تشريف و جاه * بپرهيز ، از حيله و دام‌ها \r\n\r\n","description":"","footnote":"","page_name":" 234 ","page_number":234},
  {"content":"\r\n\r\n بسى نوش كردند در حال عيش * شكستند در مستى آن جام‌ها\r\nصداى نى و مطرب و هاىوهوى * به گوش آمد از پشت آن بام‌ها\r\nگرفتند و رفتند ، از اين جهان * چه بىمايگان ، مايه و كام‌ها\r\nبماندى درين راه پرپيچ و خم * نپيموده‌اى راه ، زين گام‌ها\r\nبسى روزها بر تو بگذشت سخت * چه نيكو سحر گشت آن شام‌ها\r\nجهان اين بود « مهديان » ، درگذر * ز كردار خوش‌نام و بدنام‌ها \r\n\r\nحرف حق\r\n ز بعد هر خزان آخر بهارى مىشود پيدا * ز بعد بىقرارى هم ، قرارى مىشود پيدا\r\nدرين صحراى ناپيداى بىآب و علف دوزى * براى كاروان ، آخر كنارى مىشود پيدا\r\nصبورى رفت از دل‌هاى غم‌آلود ، بارى * به هر ذلّت كه بينى ، بردبارى مىشود پيدا\r\nنىام پروانه ، گر مردم ز عشق شعله‌افروزى * ز بعد مرگ ، بهرم ، سوكوارى مىشود پيدا\r\nافق‌هايى درين دشت بلا ، نايد به چشم آخر * پس اين دشت‌ها ، آخر ديارى مىشود پيدا\r\nشهيد عشق گرچه بىنشان باشد يقين دانم * به هر وادى فروافتد ، مزارى مىشود پيدا\r\nنىام بىكس درين دنيا ، اگرچه بينوا هستم * درين دورى بدان چشم انتظارى مىشود پيدا\r\nمران اسب جفا و سركش خود را ز خودخواهى * در آن ره از پى اسبت غبارى مىشود پيدا\r\nدودستانم چو مژگان رو به بالا مىرود هردم * براى زخم دل ، مرهم‌گذارى مىشود پيدا\r\nتنم را با شراب لاله‌گون شوييد ، اى ياران * كه در گور من آنجا لاله‌زارى مىشود پيدا\r\nنگويد « مهديان » جز حرف حق در هر زمان آرى * براى حرف حق هم روزگارى مىشود پيدا \r\n\r\nآرزو\r\n فصل بهار و ديدن يارانم آرزوست * گلگشت سبزه‌زار و گلستانم آرزوست\r\nپروانه‌ام ز باد حوادث شكسته بال * ديدار نور ، شمع شبستانم آرزوست\r\nاز جنگ و از نفاق مگو هيچ‌گه سخن * از گريه‌ها مگو ، لب خندانم آرزوست \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n دوران بحث بر سر هر ماهواره است * بس پيشرفت علم در ايرانم آرزوست\r\nغم‌ها ز دل زداى ز ساقى بنوش مى * جامى كزو تفكّر و عرفانم آرزوست\r\nدنيا هزار مرتبه ارزد به نيستى * يكدم حيات و لذّت يك آنم آرزوست\r\nبشكفته باش چون گل بويا تمام عمر * لب‌هاى پرتبسّم و خندانم آرزوست\r\nاين خود توئى كه كرده چو رندان جهان خويش * يك‌لحظه سير باغ و بيابانم آرزوست\r\nتا زنده‌اى ز عشق بتان بهره‌ها ستان * آن عشوه‌ها ز غمزهء فتّانم آرزوست\r\nبا « مهديان » مگو ز رخ و خطوخال يار * يك‌دم نگاه زلف پريشانم آرزوست \r\n\r\nاختر دل‌ها\r\n به خوبى نرمى و لطف سحابم مىتوان گفتن * ز بدخوئى عتابى ، چون عذابم مىتوان گفتن\r\nگهى شوقم ، بدل عشق وصال ماهرو دارم * به زير پاى مهرويان ترابم مىتوان گفتن\r\nگهى چون زهر ، تلخ و ناگوار و طعم شوكرانم * شرارم شعله‌گستر آفتابم مىتوان گفتن\r\nزمانى مايهء وجدم ، سرورم ، بزم‌آرايم * بهارم ، بلبلم ، شهدم ، شرابم مىتوان گفتن\r\nبه نزد بدگهر قهرم ، ستيزم ، شعله‌افشانم * جفاى جان‌ستان ، تير شهابم مىتوان گفتن\r\nو ليكن نزد خوش‌رويان چو شمعى مجلس‌آرايم * سرودم ، نغمه‌ام ، چنگم ، ربابم مىتوان گفتن\r\nمن اندر مكتب قهر و محبت مرد حق گويم * به خواهان حقايق دفترم ، فكرم كتابم مىتوان گفتن\r\nز حال « مهديان » دارى خبر اى دختر دل‌ها * كه در قهر و محبت سوز و تابم مىتوان گفتن \r\n\r\nمازندران سلام\r\n مازندران سلام ، تو اى جسم و جان من * اين سرزمين نسل و تبار و كيان من\r\nاى مهد افتخار كهان و مهان من * وى عرصهء غرور و قرار و توان من\r\nهر كوى و برزن تو پر از سبزه و گل است * در دشت و كوه و دامنه‌ها پر ز سنبل است\r\nهرجا گذر كنم همه جا بانگ بلبل است * بر گوش من نواى تذرو است و صلصل است\r\nيك سر كشيده سر به فلك كوه در كنار * البرز با لطافت و زيبائى و وقار \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n پوشيده از درخت تنومند و استوار * از راسش و ز بلوط و سپيدار بيشمار\r\nسوى دگر به بحر خزر هست منتها * درياى پر ز نعمت و پرجود و پرعطا\r\nآرام و بىخروش و سراسر پر از صفا * گاهى به خشم آيد و موّاج و پرصدا\r\nهر فصل آن بهار دل‌انگيز را نشان * سرسبز و خرّم است نمودارى از جنان\r\nدريا و كوه سر به فلك سوده زان ميان * دارند گفته‌ها و حكايت ز باستان\r\nاين دشت و سرزمين طيوران شيرگير * پادوسيان و كوه‌نوردان بىنظير\r\nازگيل و گاوباره و فرمانده دلير * از ما مطير و آمل و ورگان و آن امير\r\nاينجاست مهد و بيشهء شيران روزگار * اسپهبدان و قارن و سردار مازيار\r\nافشين رزم‌جو ، مهين مرد كارزار * جنگ‌آوران و شير شكاران نامدار\r\nمازندران به دور ز تو چشم اهرمن * بادا سلام من به تو بر اترك و تجن\r\nآن سرخ‌رود و زارم تو زد طعنه بر عدن * دارند رازهاى فراوان درين وطن\r\nمازندران سلام به رود هراز تو * نازم به دشت‌ها و نشيب و فراز تو\r\nوان لهجه‌ها و نغمهء طنبور و ساز تو * گوياى قدمت تو و گوياى راز تو\r\nچنگيز داشت از تو دلى سخت ترسناك * تيمور داشت وحشت از اين سرزمين پاك\r\nاز بيشه‌ها و كوه و كمرها و از مغاك * بر مردمت نبود از آن ديوخوى باك\r\nاز كوهيار خائن بدنام دم مزن * از دشمنان ما به كتابت قلم مزن\r\nاز هر پليد و پست در اينجا رقم مزن * ديگر سخن ز وحشت و ظلم و ستم مزن\r\nيكدم زبان برآر يكى داستان بگوى * هم از جرير و طالب و هر خوش‌بيان بگوى\r\nاز بو سليك و قطب و اديب زمان بگوى * هم از حجيم و فائز شيرين‌زبان بگوى\r\nيخما و مامطير و جيحون كجا شدند * آن مسته مرد و داورى از ما جدا شدند\r\nصد حيف از صحيفهء دلها رها شدند * در خاك گور بىكس و بىاقربا شدند\r\nمازندران سلام ز سارى بگو سخن * گه شاد بود و گاه به رنج و غم و محن\r\nاز قتل عام مردم آمل بگو به من * از روزگار ديلميان باز كن دهن \r\n\r\n","description":"","footnote":"","page_name":" 237 ","page_number":237},
  {"content":"\r\n\r\n از نور شد كشيده به سرحد راميان * گرگان و سركلاته و اشرف در آن ميان\r\nبودند جايگاه اميران و كاردان * سارى و شاه غازى و آن عهد و آن نشان\r\nهر جاى خاك پاك تو گوياى رازهاست * خود آريا ويته را ز تو هردم نيازها است\r\nاينجا صداى بلبل و مطرب به سازهاست * زاغ و زغن به چنگل و منقار بازهاست\r\nمازندران سلام چه زيبا و دلبرى * هرجا گذر كنم همه جا روح‌پرورى\r\nدر بين هر بلوك تو يك چيز ديگرى * در ملك ما تو بر همه يكسر برابرى\r\nناگفته‌ام هزار و يك از داستان تو * از شهرها و قريه اين آستان تو\r\nاز شاعران و گفتهء نام‌آوران تو * از رازها و ناله نيمه شبان تو\r\nلاجيم و هم فريبم و تميشه به ياد باد * هم بارفروش و گنبد و بهشهر شاد باد\r\nنور و كلاردشت و كوا بر مراد باد * مازندران و مردم آن در و داد باد\r\nمازندران سلام ، ز من باد اين درود * آورده‌ام به جاه و جلال تو صد شهود\r\nطبعم هماىوار درين خطه پر گشود * من « مهديانم » اينكه سرائيدم اين سرود \r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nمهدىزاده ( 1340 )\r\nمحمّد رضا مهدىزاده در سال 1340 هجرى شمسى در شهرستان رودسر از خطّهء سرسبز گيلان چشم به جهان گشود . دوران كودكى را در زادگاهش گذراند ، ازآن‌پس به اتّفاق خانواده‌اش به تهران مهاجرت كرد ، تحصيلات ابتدايى و متوسّطه را در ورامين و تهران به پايان رسانيد ، آن‌گاه به دانشگاه شهيد بهشتى ( ملّى سابق ) راه يافت و در رشتهء زبان و ادبيّات انگليسى به تحصيل پرداخت ، امّا ديرى نپاييد كه از اين رشته انصراف پيدا كرد و در دانشگاه تهران در رشتهء زبان و ادبيّات فارسى به تحصيل ادامه داد و فارغ التّحصيل شد .\r\nمهدىزاده از سال‌ها پيش همكارى خود را با مطبوعات آغاز كرد و آثار نظم و نثرش در برخى مجلّه‌ها نشر مىيافت . وى بيشتر آثارش در قالب غزل و دوبيتى و رباعى و شعر سپيد مىباشد ، امّا دلبستگى و علاقه‌اش را به شعر نو بيشتر نشان داده است و در حال حاضر گردانندهء صفحهء ادبى مجلّهء اطّلاعات هفتگى مىباشد .\r\nمهدىزاده پس از پيروزى انقلاب اسلامى فعّاليّت ادبى خود را بيشتر كرد . از وى تاكنون آثارى چند از نظم و نثر و ترجمه به چاپ رسيده است . نخستين مجموعهء شعرش « كنار پنجره‌هاى بارانى » نام دارد و آثار ديگرش عبارت است از : نامه‌اى بر . . .\r\n( مجموعه شعر ) ؛ درخت بلوط ( ترجمه ) ؛ تكّه‌اى از آفتاب ( ترجمه ) ؛ انتخاب و ترجمهء اشعار اميلى ديكنسون و . . .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nزندگى رود\r\n بيشه به ياد تو پر از گفت‌وگوست * كلبهء تو دور تر از آرزوست\r\nمحو تماشاى عبور من است * پنجره‌اى رو به خيابان دوست\r\nرود صداى كه مرا سبز كرد * عطر سرودم همه تقدير اوست\r\nگمشدگان شب وهم و غبار * آينهء روز همين روبه‌روست\r\nدفتر عمرى كه پر از مشق ماست * خاطره‌اى مبهم و بىرنگ و روست\r\nدر طلب عاقبتى آبىام * زندگى رود پر از جُست‌وجوست \r\n\r\nبدون تو\r\n سروده‌ام هر پگاه بدون تو * كه خفته است اين نگاه بدون تو\r\nدرون مه گم شديم غريب‌وار * من و دل و هرچه راه بدون تو\r\nغزل بخوان در سكوت شبان من * شكسته آواز ماه بدون تو\r\nچراغ پرشور كومه كور من * سپيده‌دم هم سياه بدون تو\r\nبهشت بكريست با تو زمين سرد * زمانه غرق گناه بدون تو ! \r\n\r\nآغاز\r\n همرنگ حضور باغ آغاز شوم * با قافلهء نسيم دمساز شوم\r\nآلالهء پرپر ديار عشقم * هر صبح به سمت كربلا باز شوم \r\n\r\nآشتى\r\n دلم بود و شب و تنهايى و باد * نگاه تو به چشمان من افتاد\r\nمرا تا جرأت سبز سفر برد * دلم را با كبوتر آشتى داد \r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nبه سود لاله‌ها\r\n دل بىجان عالم جان پذيرد * سراسر كارها سامان پذيرد\r\nالهى ! كارزار آتش و خون * به سود لاله‌ها پايان پذيرد \r\n\r\nخاكريزهاى بهشت\r\n از خيابان آواز تو * از پنجرهء نماز تو\r\nتا دروازه‌هاى سيّال بهشت راهى نبود * آن روز\r\nكه در بساط من آهى نبود * دست‌هايت با رودها\r\nبه دريا مىريخت * و دريا مشتى مىشد گره‌شده از خشم\r\nدرختان نارنج و سيب * با تو در زاويه‌هاى گمنام آسمان\r\nقدم مىزدند . * لبخند مىزدى\r\nكوه‌ها پرستو مىشدند * مىگريستى\r\nخاكريزها بهشت مىشدند * و بهشت همين‌جا بود\r\nروى پيراهن متواضع برادرم * در ميان گيسوان ناتمام دختركان\r\nبر شانه‌هاى متلاطم پدرم \r\n\r\n","description":"","footnote":"","page_name":" 241 ","page_number":241},
  {"content":"\r\n\r\n در خانه‌هايى كه پير نشدند * بهشت همين‌جا بود\r\nمن امّا كوچك بودم * و پشت فنجان‌هاى چاى گم شدم\r\nفرشته‌ها مرا نديدند * من مانده‌ام\r\nبا اين كلمات بىدست و پايى * كه نمىتوانند مرا به تو برسانند .\r\nنگاه كن * جيب‌هايم پر از نان توست\r\nمن همچنان شعر مىگويم * و فنجان‌هاى چاى ، چند برابر شده‌اند\r\nچرا دست مرا نگرفتى ؟ \r\n\r\nمگر شهيدان برسند\r\n هفت خيابان آن طرف‌تر * شاعرى كه\r\nهرگزش غم نان بود * شعله‌شعله ، آب مىشود \r\n*\r\n هفت آواز آن طرف‌تر * شاعرى كه\r\nبر ديروز چفيه‌اش * نقشه جهانى مهربان \r\n\r\n","description":"","footnote":"","page_name":" 242 ","page_number":242},
  {"content":"\r\n\r\n رسم بود * شعر شعر ، آب مىشود \r\n*\r\n هفت خلوت آن طرف‌تر * شاعرى كه\r\nشادىهاى بزرگ ميهن را * بر ديوار مغرور دنيا\r\nنقّاشى مىكرد * و گلدان روزهاى كدر ما را\r\nكنار پنجره‌هاى بارانى مىگذاشت * آفتاب آفتاب ، آب مىشود \r\n*\r\n هفت شاعر آن طرف‌تر * شاعرى ساده\r\nپيچيده در شولايى از خيال * نگاهش به بالا\r\nبال مىكشد * مگر آسمان شكوفه دهد\r\nو شهيدان برسند . \r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nمهر ( 1301 )\r\nمحمّد شهريارى ، شاعر هنرمند و خوانندهء آواز ، كه در شعر از تخلّص « مهر » استفاده مىكند ، در سال 1301 هجرى شمسى « 1 » در تهران از مادر زاد و در اين شهر كسب دانش كرد و با هنر موسيقى و آواز و دستگاه‌هاى آن آشنايى يافت .\r\nشهريارى در شرح حالى كه براى نگارنده ارسال داشته ، چنين مىنويسد : « از طفوليّت به شعر و موسيقى علاقه‌مند بوده‌ام ؛ چنان‌كه در هفت‌سالگى پاى گرامافون مىنشستم و گوش مىكردم و چون صداى بدى نداشتم ، آهنگ‌ها را با صداى بلند مىخواندم . در سال 1310 كه در كلاس پنجم ابتدايى بودم ، قطعه شعرى براى دريافت كارنامه‌ام سرودم . در مجالس و محافل فاميلى براى خواندن آهنگ‌ها و آوازها ، اگرچه هنوز دستگاه‌هاى موسيقى را نياموخته بودم ، مىخواندم و مورد تشويق قرار مىگرفتم .\r\nدر سال 1320 گاه‌گاهى به كلاس آموزش موسيقى مىرفتم ، امّا نه پىگير . در سال 1321 در بند عشق گرفتار شدم و به جاى رفتن به سربازخانه به سراغ معشوق شتافتم و در نتيجه به خاطر بىانضباطى يك هفته به زندان افتادم و در زندان غزلى براى محبوب ساختم بدين مطلع :\r\n فكند عاقبت عشقت به كنج زندانم * به جاى اشك ، رود خون ز چشم گريانم \r\n\r\n\r\n","description":"","footnote":"\r\n( 1 ) - شهريارى مىگويد : « سنّ واقعى من 1303 است ، امّا شناسنامه‌ام را 1301 گرفته‌اند تا بتوانند مرا زودتر از موعد مقرّر به مدرسه بفرستند . »\r\n","page_name":" 244 ","page_number":244},
  {"content":"\r\n\r\nاين شروع شاعرىام بود . درحالىكه هنوز بيست سال نداشتم ، به آموزش آواز پرداختم . اوّلين استادم زنده‌ياد اسماعيل مهرتاش ، مؤسّس جامعهء باربد بود كه بدون چشمداشت به پول داوطلبان موسيقى و آواز را تعليم مىداد . شايد چند تن از داوطلبان آن روز جزو استادان فرهنگ و هنر موسيقى شدند . مدّتى نيز نزد مهندس اشراق ، استاد تار و مدير مجلّهء موزيك ايران و مؤسّسهء نكيسا ، آموزش ديدم و يك‌چند نيز خدمت زنده‌ياد ابراهيم خان منصورى و شادروان احمد كريمى و دكتر كيهان ، به كار آموختن و تمرين آواز پرداختم .\r\nهمچنين با شركت در محافل ادبى به تمرين شعر مشغول شدم كه در اين زمينه استاد مشفق كاشانى ، به‌خصوص زنده‌ياد اوستا ، مشوّقين و راهنمايان من بودند .\r\nدر زمينهء شعر بيشتر به دوبيتى به تلفّظ و زبان محاورهء تهرانى علاقمند بوده و هستم . در رباعى و غزل و قطعه و دوبيتىهاى پيوسته [ چهارپاره 
  ] كارهايى دارم كه از سال‌هاى 1320 به بعد در مجلّات و روزنامه‌ها و بعضى جُنگ‌ها و تذكره‌ها چاپ شده است .\r\nاز گذشته‌هاى دور ، چند برنامهء مصاحبهء شعر و آواز و آهنگ در راديوهاى تهران و تبريز و شيراز و اصفهان و كرمانشاه و تلويزيون داشته‌ام و چند هنرمند آواز اشعارم را اجرا كرده‌اند و چند آهنگ ساخته شده است و از سال 1332 اوّلين فردى بودم كه به محافل ادبى با آواز من ختم مىشد و هميشه مورد تشويق و تحسين قرار گرفته‌ام و جوايز بسيارى هم دريافت كرده‌ام ، امّا هميشه خود را در مقابل اساتيد كه هيچ ، نزد هم وزن‌هاى خودم هم احساس كوچكى كرده و مىكنم و به خود اجازهء هنرمند و شاعر بودن در مقابل عظمت فرهنگ غنى ايران نداده و نخواهم داد . »\r\nشهريارى همان گونه كه خود مىگويد هيچ‌گونه ادّعائى در شعر و شاعرى نداشته و ندارد امّا براستى بايد گفت شاعرى توانا و از استعداد كافى در شعر برخوردار است و بيشتر اشعارش در مايهء غزل و دوبيتى شكل گرفته و آثارش از سلامت و روانى و\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nلطف كلام بهره دارد .\r\n\r\nغم فراق\r\n نازك‌دليم و تلخى هجران چشيده‌ايم * بار غم فراق فراوان كشيده‌ايم\r\nورد زبان ماست شب و روز نام دوست * وز غير دوست از همه عالم بريده‌ايم\r\nشوريده‌ايم و ره‌سپر راه اشتياق * اين است راه ما كه به رغبت گزيده‌ايم\r\nآسان ز دست داده دل استيم و سخت پاى * با نقد جان كرشمهء جانان خريده‌ايم\r\nفتواى شيخ چارهء مستى ما نكرد * ما پند پير ميكده با جان شنيده‌ايم\r\nرنگ ريا با خود نگرفتيم ، زاهدا ! * اين است سرّ آنكه به مقصد رسيده‌ايم\r\nيك‌لحظه ياد دوست ز خاطر نبرده‌ايم * تا بر حرير مهر و وفا آرميده‌ايم\r\nنبود عجب كه روز و شب از باده سرخوشيم * « ما در پياله عكس رخ يار ديده‌ايم » « 1 » \r\n\r\nآشيان سوخته\r\n هيچ جز آن‌همه ناله و فرياد كنم * خاطرى شاد ندارم كه دمى ياد كنم\r\nيا شكايت ز جفاكارى دلبر دارم * يا فغان از ستم و ناله ز بيداد كنم\r\nداد بر باد مرا ريشه ز بنياد و نداد * رخصتى تا كه به مهرى دل خود شاد كنم\r\nبر من از سختى دوران چه ستم‌ها كه نرفت * گفت‌وگويى چه ز عمر شده بر باد كنم\r\nهرچه بر عمر ز كف رفتهء خود مىنگرم * گاه در بندم و گه بيم ز صيّاد كنم\r\nآشيان سوخته و مرغك پرريخته‌ام * هوس بال‌وپر و خانهء آباد كنم\r\nتيشه بر ريشه‌ام ار مىخورد از جور زمان * ترك هستى و بقا را نه چه فرهاد كنم \r\n\r\nبىپروا\r\n مرغ جانم گر به‌جز كوى تو مأوايى ندارد * از ديار آشنايى خوب‌تر جايى ندارد \r\n\r\n\r\n","description":"","footnote":"\r\n( 1 ) - اين مصراع از لسان الغيب حافظ شيرازى است .\r\n","page_name":" 246 ","page_number":246},
  {"content":"\r\n\r\n بىتو اى آرام جان ، يك‌لحظه آرامم نباشد * جز كه در پاى تو افتد ، دل تمنّايى ندارد\r\nبندبند از هم جدا سازند اگر ناى دلم را * جز نواى عشق و مستى هيچ آوايى ندارد\r\nبا متاع جان به بازار محبّت رو ، كه عاشق * بهر جانان بهْ ز جان خويش كالايى ندارد\r\nره به كوى او ندارد ، هركه ترسد از ملامت * در حريم عشق جا هر بىسروپايى ندارد\r\nكى هراسد مرد دريادل ز توفان حوادث ؟ * غرقهء بحر فنا از موج پروايى ندارد\r\nمىكشد ما را به‌سوى خويش با موج سرابى * ور نه اين صحرا براى ما تماشايى ندارد\r\n« مهر » را ماه تمامى دل ربود از دست ، ور نه * پرتو مهرى به دل از ماه سيمايى ندارد \r\n\r\nنوروز بر مزار خواجه\r\n تا دلى چون سر زلف تو پريشان دارم * آتش عشق تو را از تو چه پنهان دارم\r\nپيش رويت نكنم شكوه ز اندوه ، كه من * روز و شب خون دل از ديده به دامان دارم\r\nآرزو در دل‌وجان بر لب و بيگانه ز خويش * حاصل اين است كه از گردش دوران دارم\r\nدردم اين نيست كه عمرم همه با درد گذشت * زندگى مرگ بوَد بىتو ، غم آن دارم\r\nاشك من شمع شب‌افروز من و شعلهء آه * چلچراغى كه به آتشكدهء جان دارم\r\nگل چو روى تو بخنديد و بهار آمد و من * همچنان غنچه ز غم سربه‌گريبان دارم\r\nهمه از « حافظ » شيراز گرفته امروز * كه دلى روشن از اين طبع غزلخوان دارم\r\nآفتاب غزل از طبع تو ز آن سر زد « مهر » * كه دل آيينهء خورشيد درخشان دارم \r\n\r\nپرانديشه\r\n تا بجويم كام دل را ، بر هزاران در زدم * اى بسا كز نامرادى دست غم بر سر زدم\r\nتشنهء مهر و وفا بودم به دوران اميد * تا كه در ميخانهء عشق و جنون ساغر زدم\r\nبا مراد و نامرادى ساختم در كوى عشق * پشت پا بر ننگ و نام و سبحه و دفتر زدم\r\nتا مى صافى صفا بخشيد بر جان دلم * از خودى خالى شدم ، دل بر ره ديگر زدم\r\nبرترى عزلت‌گزين را كى ميسّر شد از آن * با پَرِ انديشه بر پهناى عالم پر زدم \r\n\r\n","description":"","footnote":"","page_name":" 247 ","page_number":247},
  {"content":"\r\n\r\n « مهر » ورزيدم ، نلرزيدم ز طعن اين و آن * تا به جولانگاه هستى طعنه بر اختر زدم \r\n\r\nهواى دوست\r\n سرم هواى فتادن به خاك پاى تو دارد * به شوق و شور و تمنّا دلم هواى تو دارد\r\nبه دامن كه بياويزم و وفا ز كه جويم ؟ * كه دل ارادت ديرينه با جفاى تو دارد\r\nهواى باغ و تماشاى گلشن و چمنم نيست * كدام گلشن و باغ و چمن صفاى تو دارد ؟\r\nدل اى شكستهء در خون نشسته ، شكوه چه دارى ؟ * به باغ ، دستان‌سرا نواى تو دارد\r\nمرا ز جور و ز بىمهرى تو نيست شكايت * كه « مهر » شكوه اگر دارد از خداى تو دارد \r\n\r\nدوبيتىها\r\n تو كه آروم دل‌هاى غمينى * فرح‌بخشى و شادىآفرينى\r\nفلك آخر تو را غمگين چرا كرد * الهى چرخ ، روى خوش نبينى \r\n* * *\r\n نمىتونه دلم طاقت بياره * كه يار نازنينم غصّه داره\r\nالهى من بميرم ، تا نبينم * دو چشمون قشنگش اشك‌باره \r\n* * *\r\n چرا اى غم دل يارم شكستى ؟ * مگر عهد و وفا با من نبستى ؟\r\nچرا آزردى او را ، من كه بودم ؟ * دلم خون كردى و با او نشستى \r\n* * *\r\n براى چشم گريونت بميرم * براى درد پنهونت بميرم\r\nبميرم زارى و آهت نبينم * براى اشك چشمونت بميرم \r\n* * *\r\n الهى غم بميرى ، غم بميرى * كه جا در سينهء يارم نگيرى\r\nچرا اى چرخ سوزوندى دلش رو * الهى اى فلك آتيش بگيرى \r\n\r\n","description":"","footnote":"","page_name":" 248 ","page_number":248},
  {"content":"\r\n\r\n نمىدونم چرا غمگينى امشب * چه مىخواهد دل مسكينم امشب\r\nرفيقون حال و روزم را ببينين * گرفتار غم ديرينم امشب \r\n* * *\r\n دو چشمون قشنگش مثل درياس * كه پرقهر و غرور و ژرف و زيباس\r\nگهى دارد صفاى صد چمن ، گاه * در اون توفان خشم و فتنه برپاس \r\n* * *\r\n نه دستم مىرسه بر دامن تو * نه آگاهم ز جا و مسكن تو\r\nچرا از من گريزونى ، عزيزم * فدايىِ توام ، نه دشمن تو \r\n* * *\r\n ز دست ديده ، دل گرديده دلتنگ * به هردم پيش پايش افكند سنگ\r\nميون ديده و دل رو بگيرين * مبادا دربگيره بينشون جنگ \r\n* * *\r\n تو گفتى تا ابد يار توام من * هوادار تو ، غمخوار توام من\r\nز من بگسستى و با غير بستى * برو ، امّا وفادار توام من \r\n* * *\r\n چه خوبى ، نازنينى ، مهربونى * عزيزى ، دلبرى ، آروم جونى\r\nمهى ، نورى ، گلى ، شورى ، شرابى * هرآنچه گويمت بهتر از اونى \r\n* * *\r\n تو رفتى ، تا ابد چشمم به راهه * شب و روزم ، شب و روزى سياهه\r\nبريدى از من و با غير بستى * خدا مىدونه اين كارا گناهه \r\n* * *\r\n دلم تنگه ، دلم تنگه ، دلم تنگ * غمى بر شيشهء دل مىزنه سنگ\r\nمن و دلبر به هم نزديك ، نزديك * جدايى بين ما فرسنگ ، فرسنگ \r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nمهر ( 1304 )\r\nمحمّد رئوفى ، فرزند اسد اللّه ، در سال 1304 هجرى شمسى در همدان ديده به جهان گشود . مدّت دو سال به مكتب رفت و تعليم قرآن و خطّ گرفت ، ازآن‌پس راهى دبستان شد و آن را به انجام رسانيد . وى از دوران مكتب و دبستان خاطرات تلخى دارد كه همواره با تنبيهات بدنى و چوب و فلك همراه بوده است .\r\nخود مىگويد : « با آنكه استعداد و علاقهء بسيارى در يادگيرى داشتم ، امّا روش غلط تعليم و تربيت و بىتوجّهى و تعصّب مربيان و پدرم باعث شد كه طبق پيشنهاد پدر مدّتى به بازار بروم و در پيشهء قنّادى ، كه حرفهء پدرم بود ، به كار پردازم و بر خلاف ميل باطنى در اين حرفه هم مهارت خوبى پيدا كردم ، امّا از ادامهء تحصيل بازماندم .\r\nپس از گذشت سال‌ها ، دورهء متوسّطه را به‌طور آزاد در مدّت سه سال در كرمانشاه به پايان رساندم و موفّق به اخذ ديپلم ادبى شدم و به استخدام آموزش و پرورش در آمدم . »\r\nرئوفىمهر ، مقارن ملّى شدن صنعت نفت به دانشگاه تهران راه يافت و در رشتهء حقوق به تحصيل پرداخت و در ضمن در دانشكدهء معقول و منقول نيز مشغول تحصيل شد و در سال 1340 به دريافت ليسانس توفيق يافت و در مدارس راهنمايى و دبيرستان‌ها و دانشسراهاى مقدّماتى به تدريس اشتغال ورزيد و سرانجام در سال 1362 بازنشسته گرديد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nرئوفى ، كه در شعر « مهر » تخلّص مىكند ، بيشتر اوقاتش به مطالعه و نوشتن مىگذرد و گاهى در انجمن‌هاى ادبى شهر خود شركت مىكند .\r\nآثارى كه تاكنون از او طبع و نشر شده به شرح زير است : ( 1 ) سوته‌دل سخن مىگويد ؛ ( 2 ) مردان و زنان بزرگ ؛ ( 3 ) بابا طاهر چه مىگويد ؟ ( 4 ) سنگلاخ ( داستان ) .\r\n\r\nمادر\r\n آنكه روى خوشى از دهر نديده‌ست تويى * و آنكه شهد از لب جامى نچشيده‌ست تويى\r\nآنكه در شام سيه از پى آرام دلى * لاىلايى ز دل زار دميده‌ست تويى\r\nآنكه خون از دل زار تو مكيده‌ست منم * و آن خمارى كه رخ خواب نديده‌ست تويى\r\nدزد شب ، خيمه به صحراى وجودت مىزد * پاسدارى كه چپ و راست خزيده‌ست تويى\r\nآنكه مغبون وصالى شد از اين دام فريب * نقد جان داده غم هجر خريده‌ست تويى\r\nخواب در چشم تو بشكست ، نواى دل من * آنكه در نيمه‌شب آواز شنيده‌ست تويى\r\nقطرهء پاكى و رخسار جنان بستر توست * آن سرشكى كه به رخسار چكيده‌ست تويى\r\nآن نهالى كه به دل كاشتى از بهر اميد * به وصال ثمرى هم نرسيده‌ست تويى\r\nآنكه پيمان تو را سخت شكسته‌ست منم * و آنكه از دور زمان رنج كشيده‌ست تويى\r\nآنكه جان را سپر تير قضا كرد منم * آنكه از دور زمان رنج كشيده‌ست تويى\r\nخنده از غنچهء خندان تو آموخت لبم * آنكه ز اندوه ، ز هر خنده رميده‌ست تويى\r\nذرّهء خاكم و در پاى توام جاى خوش است * آنكه در باغ جنان جاى گزيده‌ست تويى\r\nبستر راحت من دامن پُرمهر تو بود * واى من ! مادر من ! اينكه خميده‌ست تويى \r\n\r\nانسان‌نماها\r\n غمى جانكاه بر دل سايه افكند * ربود از لب مرا يكباره لبخند\r\nز انسان دارم اين احساس سنگين * از اين موجود پرنيرنگ و ترفند\r\nهمه تدبير خود را كار بندد * شده غافل ز تقدير خداوند \r\n\r\n","description":"","footnote":"","page_name":" 251 ","page_number":251},
  {"content":"\r\n\r\n فكنده عقل و ايمان را به يك‌سو * فتاده در پى افكار ريمند\r\nزبانش با دلش فرسنگ‌ها دور * به گفتارش نباشد هيچ پابند\r\nاگر يك‌بار پيمانى ببندد * وفايش نيست در پيمان و سوگند\r\nبه راه راست كج‌رفتار باشد * تو گويى پاى او افتاده در بند\r\nبه غفلت عمر خود بر باد داده * ز بهر خاطر چون و چه و چند\r\nاگر همكار او باشى به جايى * ز بيخ و بن بخواهد ريشه‌ات كند\r\nشده سرگرم مشتى اشتباهات * در آن اوهام خوش گرديده خرسند\r\nنمىداند كه محكوم زوال است * اگرچه باشد او داراى اورند\r\nچو خود گمراه و مجنون است ، امّا * به دلسوزى تو را هم مىدهد پند\r\nتبارك گفت و احسن گفت يزدان * به اين اعجوبهء بىمثل و مانند\r\nشگفتا ! زين همه تمجيد و احسان * چرا اين‌گونه شد خصم و زيانمند\r\nسرشت اين بوده از آغاز ، يا نه ! * نهال تربيت را كج نهادند\r\nدواى درد عارف بىنيازيست * به‌جز اين داروى ديگر تو مپسند\r\nندانم راست گويد « مهر » يا نه * به نزد نكته‌دانان خردمند\r\nمريد همّت ياران يكرنگ * كه با دلشان جوانمرديست پيوند \r\n\r\nبهار آمد\r\n نويد فصل گُل از پيك نوبهار آمد * سروش خرّمى از سوى سبزه‌زار آمد\r\nبه حجلهء چمن آمد عروس گل با ناز * به خير مقدم او چَه‌چَهِ هزار آمد\r\nبنفشه تا كه رُخش باز كرد از سر شوق * نواى شادى بلبل ز شاخسار آمد\r\nبساط عيش مهيّاست در كنار چمن * كه اين پيام خوش از طرف جويبار آمد\r\nز بوى عطر اقاقى و نسترن در باغ * مشام زنده‌دلان را چه خوشگوار آمد\r\nمخور غم ار نبود باده‌ات به موسم گل * شراب عشق تو را چاره ياد يار آمد\r\nغنيمت است در اين موسم خيال‌انگيز * كه عشوه كرده گُل و سرو در كنارم آمد \r\n\r\n","description":"","footnote":"","page_name":" 252 ","page_number":252},
  {"content":"\r\n\r\n غم زمانه به در كن ز دل در اين ايّام * كه بهر غم‌زدگان پيك غمگسار آمد\r\nحديث عشق و جوانى خوش است بر لب جوى * كه عمر در گذران است و بىقرار آمد\r\nز بَعد بهمن و دى مىرسد نشاط بهار * چو وقت رفتن ايّام جان شكار آمد\r\nغم زمانه مخور ، تا نكاهدت تن و جان * هرآن‌كه بيهده غم خورد در خمار آمد\r\nهرآن‌كه در دل خود تخم مهربانى كاشت * هميشه در بر او سخت سازگار آمد\r\nچو نغز گفته در اين‌باره آن حكيم سخن * كه سبزه از رخ مه‌پيكران به كار آمد\r\nشكوفه‌هاى درختان و غنچه‌هاى گلان * به‌سان لعل لب گل‌رُخان به بار آمد\r\nعجب مدار از اين بزم پرنشاط چمن * كه دل ربوده و فردوس در شمار آمد\r\nبه روزگار بهاران ، پس از گذشتن ما * حديث « مهر » ز بهر تو يادگار آمد \r\n\r\nدشت خونين\r\n ماجراى دشت خونين را چو مىآرم به ياد * مىرسد بر دل غمى هر شامگاه و بامداد\r\nبامدادش جمله مردان در مصاف نام و ننگ * شامگاهش عاشقان را ساغرى پُرخون بداد\r\nكارهاى بس بزرگ آيد ز مردان بزرگ * خُردبينان را نباشد بهره جز فرياد و داد\r\nآن قيام كربلا كارى سترگ است و عظيم * ز آنكه تاريخ جنايات بشر آرد به ياد\r\nبهر كسب نام و قدرت بود يا از بهر دين * يا كه دلها را كند غمگين ، كدامين راست باد\r\nشرط لازم بوده‌اند و گرچه مقبول است آن * شرط كافى گويم از بهر تو اى نيكونهاد\r\nهركه نوشد جام آزادى ز دست باب خويش * رهرو آزادگى باشد ، رهش هموار باد\r\nشير آزادى ز پستان كسى نوشيده بود * همچو او مادر كسى از مادر گيتى نزاد\r\nدخت پاك مصطفى و ، همسر پاك علىّ * اين‌چنين مادر بود شايستهء فرزند راد\r\nمعنى « هيهات منا الذّلّة » را دانسته بود * كه در آن ره پا نهاد و هم در آن ره سر بداد\r\nخون هفتاد و دو تن از ساقيان جام عشق * كاخ استبداد را از بيخ و بن بر باد داد\r\nمن اگر با دست هر نامردمى بيعت كنم * پاسخ حق را چه خواهم داد در روز معاد\r\nمظهر آزادگى باشد ره آزادمرد * راه او ، انديشهء او ، كار او باشد مراد \r\n\r\n","description":"","footnote":"","page_name":" 253 ","page_number":253},
  {"content":"\r\n\r\n ليك اى دل ، چرخ بازيگر جفا را پيشه كرد * جاى فرزند علىّ ، نامردمان گشتند شاد\r\nجاى مرد حقّ يزيد آمد به تخت و حكم راند * آن‌همه جور و جفا بر آل مظلومان نهاد\r\nمعنى آن « كلّ ارض كربلا » دانى كه چيست * يا كه « كلّ يوم عاشورا » چه مىباشد مراد\r\nهر زمان و هر مكان خودكامه‌اى ديدى بگوى * تا كند ترك ستم يا آيد از راه جهاد\r\nاين همه گفتار را از بهر آن آورده‌اند * تا كه راز و رمز اين پيكار را گيريم ياد\r\nآرزوى « مهر » اين باشد كه تا باشد جهان * ريشه‌كن گردد بساط ظلم و ، مظلومى مباد \r\n\r\nراه و چاه\r\n ساغر عمر تهى گشت ز ايّامى چند * شد ز كف فرصت دل‌ها ز پى جامى چند\r\nكار تدبير ز بس در گرو حرص بماند * چيست در سود و زيان‌ها به‌جز اوهامى چند\r\nخيز و بيدار شو اى خفته كه اندر ره عمر * در كمين‌اند پسِ قافله‌ات دامى چند\r\nكار نيكى كن از آن پيش كه بانگ تو زنند * تا نكو از پى خود بازنهى نامى چند\r\nشاهد معرفت و علم به جان بايد خواست * كه بگيرى ز جهان با دل خود ، كامى چند\r\nسودها حرص و طمع گشت ز بازار فساد * آه از آن لحظه كه خواهند ز ما وامى چند\r\nدل‌وجان تو بمردند ز رنجورى خويش * بس‌كه آلوده شدند از غم و آلامى چند\r\nره معنى نسپرديم به روز روشن * چه دهد دست تو را در شب ظلّامى چند\r\nتا گشودند به روى تو در علم و هنر * بهتر اين است كه در پيش نهى گامى چند\r\nپاك مىباش به چشم و دل خود ، گر خواهى * كه نگويند حريفان به تو دشنامى چند\r\nگر تو را علم و خرد راهنماى است و مراد * نروى از پى دونان پى اكرامى چند\r\n« مهر » برگير دل از نيك و بد و پست و بلند * ز آنكه از عمر نمانده‌ست جز ايّامى چند \r\n\r\nعمر گذران\r\n ديگر دلم هواى ديارى نمىكند * يارى دگر ز خاطر يارى نمىكند\r\nآن دل كه بود رهرو رهوار زندگى * ديگر به كوى عشق گدازى نمىكند \r\n\r\n","description":"","footnote":"","page_name":" 254 ","page_number":254},
  {"content":"\r\n\r\n افتاده دل به ياد جوانى كه در خيال * جز فكر رنگ و بوى عذارى نمىكند\r\nمستانه گر فتد به سرى بادهء غرور * انديشه‌اى ز بهر خمارى نمىكند\r\nخون‌دلى كه مىخورم از جام زندگى * نقش و اثر به چارهء كارى نمىكند\r\nباد خزان كه بر چمن دهر مىوزد * هيچش نظر به گلبن و خارى نمىكند\r\nداس اجلِ كه خرمن عمرى درو كند * رحمى به رنگ و روى نگارى نمىكند\r\nآن بلبلى كه طرف چمن نغمه‌خوان شده‌ست * فكرى ز بهر دام و شكارى نمىكند\r\nفرصت شمار باقى ايّام ! ز آنكه عمر * در كار رفتن است و قرارى نمىكند\r\nدر پيشگاه عدل كه ميزان سنجش است * جز كار نيك بهر تو كارى نمىكند\r\nما را ز جام عيش ندادند جرعه‌اى * ساقى مگر ز دور شمارى نمىكند\r\nدر كارگاه علم و هنر آنكه كار كرد * بيهوده وقت صرف شعارى نمىكند\r\nآن را كه عشق پاك خدايى به دل بود * انديشه‌اى به داروندارى نمىكند\r\nگر « مهر » حق كه بر دل‌وجانم اثر كند * ديگر دلم هواى ديارى نمىكند \r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nمهران ( 1324 )\r\nمهندس مهران نمازى كه در شعر تخلّص به اسم مىكند ، در سال 1324 هجرى شمسى در شيراز قدم به جهان هستى گذاشت . پس از انجام تحصيلات ابتدايى و متوسّطه و اخذ مدرك ديپلم در رشتهء كشاورزى به تحصيل ادامه داد و تا حدّ مهندسى كشاورزى پيش رفت و فارغ التّحصيل شد . ازآن‌پس چند سالى در كادر ادارى به خدمت پرداخت و از سال 1345 كار ادارى را نيز رها كرد و اوقات خود را به مطالعه كتاب و ديدار دوستان مىگذراند .\r\nمهران نمازى مىگويد : « از آغاز نوجوانى و جوانى به مطالعهء كتاب‌هاى تاريخى علاقهء بسيار داشتم و اكثر اوقاتم به مطالعهء كتاب‌هاى تاريخى مىگذشت . ولى از سال 1354 كه فراغت بيشترى به دست آوردم ، دامنهء مطالعات خود را گسترش دادم و در اكثر زمينه‌ها از قبيل مذهب ، فلسفه ، ادبيّات ، سياست و زبان انگليسى به مطالعه پرداختم . »\r\nمهران دربارهء آغاز شعر و شاعرى خود مىگويد : « شايد تعجّب كنيد كه تا سال 1366 حتّى يك بيت شعر هم نگفته بودم . پس از آن تاريخ به شعر گفتن پرداختم و تصوّر مىكنم مجموعهء اشعارم از پانزده هزار بيت كمتر نباشد . »\r\nنمازى در سرودن انواع شعر طبع‌آزمايى كرده ، امّا به غزل‌سرايى بيشتر رغبت نشان مىدهد و غزل را نيز نيكو مىسرايد . آنچه در زير مىخوانيد ، نمونه‌هائى از\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nغزل‌هاى اوست :\r\n\r\nيارى محبّت\r\n با يارى محبّت ، هر كار مىتوان كرد * بىشبهه هر رهى را ، هموار مىتوان كرد\r\nبا پشت‌گرمى تو ، اى مظهر محبّت * هر رنج و هر غمى را ، انكار مىتوان كرد\r\nمن در كمند زلفت ، بىگفت‌وگو اسيرم * اين را بدون خجلت ، اقرار مىتوان كرد\r\nدرمان ، طبيب دردم ، هرگز مگو ندارد * فكرى براى حالِ ، بيمار مىتوان كرد\r\nقصد گله ندارم ، اى دلبر از تو ، ليكن * با عاشقان به از اين ، رفتار مىتوان كرد\r\nناگفتنى اگرچه ، باشد بسى ، و ليكن * نزد تو جملگى را ، اظهار مىتوان كرد\r\nبرهان وجود خود را از رنج خودپرستى * دل را به مهرورزى ، وادار مىتوان كرد\r\nدر راه عشق هرگز خسته مشو از اصرار * تا صبح روز محشر اصرار مىتوان كرد\r\nترك تمام ياران ، كردن رواست ، ليكن * باور مكن كه تركِ ، دلدار مىتوان كرد\r\nهرگز روا نباشد ، از چون خودى بترسى * با هركه جز خداوند ، پيكار مىتوان كرد\r\nرنجه نمىشود يار از يار خويش « مهران » * آرى ! گلايه ، گاهى ، از يار مىتوان كرد \r\n\r\nمتّهم\r\n رها تا خاطرم از بار غم شد * ز عمرم ، گوييا ، صدسال كم شد\r\nذليل و خوار بود اين بينوا دل * قبولش تا تو كردى ، محترم شد\r\nسرافرازش چو كردى با وصالت * سرافكنده از اين لطف و كرم شد\r\nچو بند از پاى اين مسكين گشودى * كبوتروار راهىِ حرم شد\r\nبه من ، ياران ! مبارك بود گوييد * پشيمان چون‌كه يارم از ستم شد\r\nوفادارى چو يارم در جهان نيست * به بدعهدى ، به ناحق ، متّهم شد\r\nبه زير بار غم نشكست آخر * اگرچه پشتم از اين بار خم شد\r\nنجاتم داد آخر از مصيبت * برايم اين مصيبت خوش‌قدم شد \r\n\r\n","description":"","footnote":"","page_name":" 257 ","page_number":257},
  {"content":"\r\n\r\n رقيبم را نديدم در ميانه * روان گويى به دنياى عدم شد\r\nچون « مهران » را به جان دادن فراخواند * برايم موقعيّت مغتنم شد \r\n\r\nحريم عشق\r\n رفيقى اندر اين عالم به غير از غم نمىبينم * به غير از غم ، رفيقى اندر اين عالم نمىبينم\r\nافق تاريك و سرد است و چراغ مهر خاموش است * كه پايانى براى اين همه ماتم نمىبينم\r\nمزن اى بىمحبّت بيش از اين لاف وفادارى * برو اى بىوفا ، عهد تو را محكم نمىبينم\r\nوفا كردم به پيمانى كه بستم با سر زلفت * و ليكن بر سر پيمان ، تو را ملزم نمىبينم\r\nجدا افتاده‌اى اى دل ز يار آشناى خود * عجب نبود ، اگر هرگز تو را خرّم نمىبينم\r\nخيالش كى اجازت مىدهد يك‌دم بياسايى * تو را اى ديدهء گريان ، دمى برهم نمىبينم\r\nتو بىشك اى پرىزاده ، ز جنس ديگرى هستى * تو را همدرد و غمخوار بنىآدم نمىبينم\r\nطبيبى نيست در عالم كه بر زخمم نهد مرهم * به‌جز وصلت براى زخم دل مرهم نمىبينم\r\nبه ميدان محبّت كس نمىگردد هماوردم * حريفى كاو بگيرد از كفم پرچم ، نمىبينم\r\nحريم عشق را ترسم كه ناپاكان بيالايند * كه محرم را در اينجا غير نامحرم نمىبينم\r\nاگر تا آخر دنيا بيايد مهلت عمرم * من آن را اوّل و آخر ، به‌جز يك‌دم نمىبينم\r\nمپرس از من كه منظور تو از اين گفتگوها چيست * كه من در آنچه گفتم نكته‌اى مبهم نمىبينم\r\nبرو « مهران » منال اين‌گونه از بيش و كم دوران * برايت جاى ناليدن ز بيش و كم نمىبينم \r\n\r\nسرمنزل رؤيا\r\n كيست آن‌كس كه مرا با خود از اينجا ببرد * به سراپردهء آن دلبر رعنا ببرد\r\nگو بيايد ز ره آن قافله سالار و مرا * همره خويش به سرمنزل رؤيا ببرد\r\nآرزومند ، چنانم ، كه هم امروز مرا * به ديارى كه نباشد غم فردا ببرد\r\nسر و جان و دل و دين يكسره ما يملك اوست * همه را مصلحت اين است كه يك جا ببرد\r\nنقد جان را كه سرانجام اجل خواهد برد * بهْ كه آن يار جفاپيشه به يغما ببرد \r\n\r\n","description":"","footnote":"","page_name":" 258 ","page_number":258},
  {"content":"\r\n\r\n دارم امّيد ، كه آن رهزن دل‌ها ز دلم * هرچه نقش است به‌جز نقش وفا را ببرد\r\nآن پرىزاده به هر جاى كه منزل دارد * دارم امّيد ، مرا هم به همان‌جا ببرد\r\nكس به غير از من و او بهْ كه نباشد آنجا * بهتر آن است مرا يكّه و تنها ببرد\r\nاز ره لطف ، فرستادهء خود را بفرست * تا مرا بر سر كويت به تماشا ببرد\r\nآنكه دردى چو غم عشق تو در جان دارد * ساده‌لوح است اگر نام مداوا ببرد\r\nدل ما را كه به اجبار از آنِ خود كرد * مىتوانست كه با لطف و مدارا ببرد\r\nگفت « مهران » كه گذشتِ مه و سال و ايّام * نتوانست غمش را ز دل ما ببرد \r\n\r\nبيگانه از خويش\r\n به غير از تو به كس راز دل خود را نمىگويم * ز كس غير از تو حلّ مشكل خود را نمىگويم\r\nبه مانند گل رويت ، گلى پيدا نخواهد شد * گلى را جز تو ، اى خوشبوترين گل‌ها ، نمىبويم\r\nتمام خلق عالم را ز ياد خويش خواهم برد * به‌جز تو ياد هركس را ز لوح سينه مىشويم\r\nمرا در شوره‌زار حسرت رويت رها كردند * چه جاى حيرتى دارد ، اگر اينجا نمىرويم\r\nببر يارا مرا با خود به هر راهى كه خواهى رفت * كه من با چشم بسته با تو در هر راه همسويم\r\nبه راهى جز ره مهر و وفادارى نخواهم رفت * كه راه ديگرى جز اين نمىبينم فرارويم\r\nمرا هرگز ز پا افتاده و خسته نخواهى ديد * ره مهر و محبّت را بدون وقفه مىپويم\r\nز من هرگز دورنگى و دورويى سر نخواهد زد * كه من با مردم عالم همه يكرنگ و يكرويم\r\nنمىدانم بدون او چه مىماند ز من برجا * كه من بيگانه از خويشم و ز پا تا سر همه اويم\r\nمبادا بشنوم از تو كه « مهران » زين سخن بگذر * مكرّر در مكرّر از غم عشق تو مىگويم \r\n\r\nآستانهء عشق\r\n بيا كه زندگى همچون فسانه مىگذرد * به هوش باش ! كه دور زمانه مىگذرد\r\nبهانه كم كن و ما را كنار خود بنشان * كه همچو باد زمان بىبهانه مىگذرد\r\nبيا بيا كه خزان در كمين و در پيش است * بهار رويش و فصل جوانه مىگذرد \r\n\r\n","description":"","footnote":"","page_name":" 259 ","page_number":259},
  {"content":"\r\n\r\n ز خويش بلبل غم‌ديده را مران ، اى گل * كه وقت شادى و شور و ترانه مىگذرد\r\nبه دل بگوى ، از آزردنم بپرهيزد * كه تير آه من از اين نشانه مىگذرد\r\nكجا روم من عاشق از آستانهء عشق ؟ * كه سايهء تو از اين آستانه مىگذرد\r\nبه گل مدار عجب گر نشسته كشتى عمر * كه موج خستگى از اين كرانه مىگذرد\r\nقرار در بر ما عاشقان نمىگيرد * پرستو ، آرى ، از اين آشيانه مىگذرد\r\nبيا دمار برآريم از او به يارى هم * ببين كه لشكر غم ، فاتحانه مىگذرد\r\nبرون نيامدى از كنج انزوا « مهران » * دريغ ! عمر تو در كنج خانه مىگذرد \r\n\r\nآيينه‌دار\r\n تو را ديريست يارا مىشناسم * تو را ، آيينه دارا ، مىشناسم\r\nرخ از رخسارهء تو برنتابم * كه آيين صفا را مىشناسم\r\nتو خواهى ماند با من تا قيامت * كه من اهل وفا را مىشناسم\r\nدواى درد من نوش لب توست * چو خوش بنگر ، دوا را مىشناسم\r\nنديدم همچون چشمانت بلايى * كه مفهوم بلا را مىشناسم\r\nنخواهم شد دمى غافل ز يادت * كه تأثير دعا را مىشناسم\r\nندارم با كسى غير از غمت انس * رفيق بىريا را مىشناسم\r\nبه‌سوى خويش مىخوانى تو ما را * كه آهنگ صدا را مىشناسم\r\nنخواهد كرد ترك آشنايى * دل زودآشنا را مىشناسم\r\nمرا كس از شما نشناخت ياران * و ليكن من شما را مىشناسم\r\nرها كردم به لطفش كار خود را * به خوبى چون خدا را مىشناسم\r\nخلل در عشق « مهران » ره ندارد * دل از كف داده‌ها را مىشناسم \r\n\r\nهم‌رأى\r\n من سرافكنده به پيش قد و بالاى توام * دل ز كف داده و محو رخ زيباى توام \r\n\r\n","description":"","footnote":"","page_name":" 260 ","page_number":260},
  {"content":"\r\n\r\n من سرافرازترين مردم عالم هستم * كه سرى دارم و انداخته در پاى توام\r\nعقل من از همهء عالميان بيشتر است * از همين روست كه ديوانه و شيداى توام\r\nلاف ، چون مردم هشيار چرا بايد زد * مست و مخمور تو و نرگس شهلاى توام\r\nهيچ سرگرمى ديگر بهْ از اين نتوان يافت * كارم اين است كه سرگرم تماشاى توام\r\nمن نىام اهل تقاضا و تمنّا ز كسى * چون ز پا تا به سرم غرق تمنّاى توام\r\nبه هوا و هوس خويش نمىپردازم * كه اسير تو و در بند هوس‌هاى توام\r\nدير ديرساليست كه روز و شب من يكسان است * روز و شب چون‌كه در انديشه و رؤياى توام\r\nآبرو گر برود در ره تو باكى نيست * گو همه خلق بدانند كه رسواى توام\r\nهوس و راى تو گر كشتن « مهران » باشد * خيز و بشتاب در اين كار ، كه هم‌رأى توام \r\n\r\nكوير عطش‌زاى آرزو\r\n ما را ميان مهلكه تنها گذاشتى * بر روى عهد خويش چرا پا گذاشتى\r\nرفتى و در كوير عطش‌زاى آرزو * ما تشنگان گمشده را جا گذاشتى\r\nويران شد از تو كشور پهناور اميد * ما را در اين ديار به خود واگذاشتى\r\nمحروم گشته‌اند ز ديدارت عاشقان * پا بر سر تمامى دل‌ها گذاشتى\r\nديگر اميدوار به فردا نمىشوم * هربار چون‌كه وعده به فردا گذاشتى\r\nگشته زبانزد همه مردم جنون من * بنگر مرا چه خوش به تماشا گذاشتى\r\nاشكم ز هجر تو چون سيل جارى است * اين‌گونه‌ام تو غرقه به دريا گذاشتى\r\nاز پاى تا به سر ، من سرگشته سوختم * زين داغ غم كه بر دل شيدا گذاشتى\r\nاى آنكه كشته‌اى همه عشّاق خويش را * آيا براى خويش كسى را گذاشتى\r\n« مهران » فراق يار ، تو را بىقرار كرد * سر در فراق يار به صحرا گذاشتى \r\n\r\nعلمدار جنون\r\n دست بردار از غريبى ، تا كه مهمانت كنم * مهربان شو ، تا كه جانم را به قربانت كنم \r\n\r\n","description":"","footnote":"","page_name":" 261 ","page_number":261},
  {"content":"\r\n\r\n ارزشى قايل براى نقد جانم نيستم * تا مگر آن را فداى عهد و پيمانت كنم\r\nآن‌چنان كه مايلى ، اى نازنين ! فرمان بده * تا سر و جان را فداى حكم و فرمانت كنم\r\nراه و رسم مهربانى را نمىسازم رها * تا از اين نامهربانان روىگردانت كنم\r\nهمچنان ثابت‌قدم راه وفا خواهم سپرد * شايد از اين بىوفايىها پشيمانت كنم\r\nگرچه از سويت ، طبيبا ! درد من درمان نشد * با من از دردت بگو ، شايد كه درمانت كنم\r\nپا ز گلزار وفا ، اى گل ! برون هرگز منه * تا كه زينت‌بخش اين باغ و گلستانت كنم\r\nپا به دنيا گو بنه ايّوب يك‌بار دگر * تا كه از صبر و ثبات خويش حيرانت كنم\r\nپا به ملك عاشقى بگذار ، اى مور ضعيف * تا بلندآوازه مانند سليمانت كنم\r\nهمچو يوسف از كسى غير خدا يارى مخواه * تا كه آزاد از گرفتارى و زندانت كنم\r\nپشت سر بگذار مجنون را در اين ديوانگى * تا علمدار جنون ، مانند « مهران » ات كنم \r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nمهران ( 1349 )\r\nمحمّد مسلمىفر ( مهران ) « 1 » فرزند اصغر در پانزدهم بهمن‌ماه 1349 شمسى در تهران تولّد يافت پس از گذراندن دورهء ابتدائى در سال 1360 وارد مقطع راهنمائى شد و قسمتى از راهنمائى و متوسطه را در دبيرستان البرز و جاويدان به پايان رسانيد خود مىگويد : « وارد دبيرستان كه شدم درس خواندنم يك خط در ميان بود يعنى يك پايم تهران و يك پايم جبهه بود و در حقيقت مسافر خط تهران - جبهه بودم . »\r\nمسلمىفر پس اتمام دورهء دبيرستان به دانشگاه راه يافت و در رشتهء زبان و ادبيات فارسى به تحصيل ادامه داد و تا مقطع كارشناسى پيش رفت ازآن‌پس به استخدام مركز آموزش مديريت دولتى درآمد و مشغول خدمت گرديد و هم‌زمان به طور رسمى در چند دانشكده به تدريس پرداخت و چون با زبان عربى نيز آشناست از اين زبان بهره مىگيرد و به تدريس مىپردازد .\r\nمسلمىفر از كودكى به شعر و شاعرى علاقه و دلبستگى داشت خود مىگويد :\r\n« هشت‌ساله بودم كه اوّلين شعر خود را سرودم امّا سرودن شعر را از هفده‌سالگى رسما آغاز كردم و در نوشتن نيز به تمرين پرداختم كه حاصل آن پنج داستان بلند و دو داستان كوتاه و چندصد بيت شعر است كه هنوز توفيق چاپ آنها را نيافته‌ام . »\r\n\r\n\r\n","description":"","footnote":"\r\n( 1 ) - مسلمىفر مىگويد در خانواده نام دوّمم را مهران گذاشتند و من در اينجا از اين نام براى تذكره‌ام استفاده كردم .\r\n","page_name":" 263 ","page_number":263},
  {"content":"\r\n\r\nمسلمىفر چندى به خوش‌نويسى روى آورد و در انجمن خوشنويسان ايران در تهران به فراگرفتن اين هنر پرداخت و فارغ التحصيل شد .\r\n\r\nتقديم به آقاى محمد قلم‌زن : نگاه آسمانى\r\n در خاكم ، امّا ديدگاهم آسمانى است * با گام خاك‌آلوده ، را هم آسمانى است\r\nدستى به روى شانهء دنيا ندارم * وارسته‌ام ، پشت و پناهم آسمانى است\r\nافتاده از پا ، هرگزم چشمى نبيند * تا در دوعالَم تكيه‌گاهم آسمانى است\r\nدانى چرا دلبستهء خلق خدايم ؟ * دلبستهء اويم ، نگاهم آسمانى است\r\nبىشك قيامتْ ، ديده از جرمم بپوشد * دانى چرا ؟ زيرا گناهم آسمانى است\r\nحتّى اگر جرمم زمينى بوده باشد * باكى ندارم ! دادگاهم آسمانى است « 1 » \r\n\r\nتقديم به خانم گيتا ايروانلو تشويش\r\n بايد اين تشويش را باور كنم * عقل دورانديش را باور كنم\r\nسالهايى را كه خو كردم به غم * درد از حدْ بيش را باور كنم\r\nپستى رجّالگان هرزه را * طعن بيش از پيش را باور كنم\r\nفرق بگذارم ميان مردمان * گرگِ صورت‌ْميشْ را باور كنم\r\nباخبر گردم ببينم دوست كيست * عاشقِ دل‌ْريش را باور كنم\r\nدست و پا گر مىزنم ، بيهوده نيست * سعى دارم خويش را باور كنم \r\n\r\nتكيه‌گاه\r\n تو تكيه‌گاه تن خسته و نزار منى * تو مونس دل غمگين و بىقرار منى \r\n\r\n\r\n","description":"","footnote":"\r\n( 1 ) - اين بيت را دوست شاعرم « آقاى امير حسين ديبايى » به شعر افزودند .\r\n","page_name":" 264 ","page_number":264},
  {"content":"\r\n\r\n بهار عاطفه‌ها را خزان غم پوشاند * در اين خزان پر از درد و غم ، بهار منى\r\nدريغ و درد ! محبّت به‌سوى مغرب رفت * تو مهر دائم و خورشيد پايدار منى\r\nتو كوه صبر و شكيبى ، تو استوارترينْ * تو گل‌عذار و گل و باغ و لاله‌زار منى\r\nو من كيَم ؟ ز غم افسرده و پريشانحال * و تو ؟ انيس دل تنگ و داغ‌دارِ منى\r\nبه شانه‌هاى ضعيفم غمِ همه عالَم * تو هم در اين همه سختى هميشه يارِ منى\r\nو من در اين غم بىحد پىِ يكى همدرد * و تو يگانه پرستار و غم‌گسارِ منى\r\nو من كيَم ؟ پسرِ كوچكِ تو ، اى مادر ! * و تو فرشتهء انس و پرىعذارِ منى\r\nچه گويمت ؟ كه تو در وصفِ من نمىگنجى * تو عاشقانه‌ترين شعرِ روزگارِ منى \r\n\r\nچشم‌به‌راه\r\n تو يادى مىكنى از من ، هرازگاهى كه مىخواهى * بدانى من هنوزم هست چشمانى به آن راهى . . .\r\nكه مىكردى طلوع از مشرقِ آن راه صبح و ، شب * ميان آسمانش بود از نورِ رُخَت ، ماهى\r\nبدان اى در وجودِ من ، چو خون جارى خيالِ تو * به رغْمِ ناسپاسيهاىِ بىاندازه ، دلْخواهى\r\nميانِ ما دو تن را عشقِ پيوندى الهى داد * از اين پيوند محكم‌تر ، بگو ديگر چه مىخواهى ؟\r\nچسان وقتى وفادارى ، روا دارى به بيگانه * نمىترسى كه من از سينهء تنگم كِشَم آهى ؟\r\nنمىدانى مگر آهى ، جهانى را به هم ريزد ؟ * هزاران راه خويَت هست امّا سختْ گمراهى\r\nز من رنجيدى و هرگز نفهميدى كه كوشيدم * نبينم همچو تو ماهى ، فِتاده در بُنِ چاهى \r\n\r\nتقديم به تمام آنها كه « به خود » صيد صيّاد شده‌اند و پامال جفاهاى او : جفاپيشه\r\n سعى كردم كه بمانى و نماندى ، به دَرَك ! * كارِ ما را به جدايى « تو » كشاندى ، به دَرَك !\r\nبه جهنّم كه سفر مىكنى از خانهء من * عشق را گر تو از اين خانه پراندى ، به دَرَك !\r\nقدر اين صيد ندانى كه به خود صيدِ تو شد * احمقى كردى و اين صيد رماندى ، به دَرَك !\r\nسعى كردم كه شود تكيه‌گَهَت شانهء من * خواندم از عشق و تو از عشق نخواندى ، به دَرَك ! \r\n\r\n","description":"","footnote":"","page_name":" 265 ","page_number":265},
  {"content":"\r\n\r\n تا به كىْ از تو كشم ناز و تو هم ناز كنى * اى جفاپيشه ! چو رفتى و نماندى ، به دَرَك ! \r\n\r\nتقديم به مادرم :\r\n بر دستهايت مىزنم گل‌بوسه مادر ! * اى جان ناچيزِ پسر ، قربان رويت\r\nدانم كه محنتها به دوش خسته دارى * اى من فداى صبر بىحدّ و نكويت\r\nدستانِ خود را با لب من آشنا كن * بگذار تا مرهم به دستانت گذارم\r\nمادر ! چسان جبران نمايم زحمتت را * من تحفه‌اى جز جان ناقابل ندارم\r\nآن دم كه جام ديده‌ات پر بود از اشك * آن لحظه‌اى كز خستگى بىتاب بودى\r\nجام دلم از بادهء غم لب‌به‌لب شد * يك‌لحظه كاش از كار كردن مىغنودى !\r\nتا كى به فكر مايى و از خويش غافل ؟ * آرام گير و لحظه‌اى در فكر خود باش\r\nجانم فدايت مادرِ خوبم فدايت * آرام گير و قلب من زين پيش مخْراش\r\nدوشينه ديدم خسته‌اى از كار كردن * اى كاش جانم باز مىماندْ از تپيدن\r\nآتش به جانم مىزنى بس كن خدا را * تا كى تو را در خستگىها غرقْ ديدن\r\nمن بارِ سنگينى به دوشت هستم و تو * سنگ صبورم هستى و آرام جانم\r\nمن جاهلانه در پى آزار قلبت * تو باعث آرامشِ روح و روانم\r\nبسيار آزردم دلِ غم‌ديده‌ات را * من بارها قلب تو را خستم دريغا !\r\nمن كودكى هستم كه نشناسد گهر را * قدر تو را هرگز ندانستم دريغا !\r\nمادر ! گنهكارم من و شرمنده از تو * شرمنده از جرم و خطاى بىشمارم\r\nامّا تو خوبى ، بگذر از جرم و خطايم * بر دامنت آويختم ، امّيدوارم\r\nاى خاك كويت توتياىِ چشمِ فرزند ! * وى كوىِ تو محرابِ تسبيح و نمازم\r\nبگذار تا از جان ببوسم پايهايت * اى آنكه هستى در بلاها چاره‌سازم\r\nاى آنكه جنّت زير پاهاى تو باشد * لطفى نما و از من بدْكيش بگذر\r\nگر ديده از جرمم نمىپوشى ، دعا كن * تا مرگِ من آيد ز سوى حىّ داور\r\nمادر چه گويم ؟ خوبيت در وصفْ نايد * تو بهترينى ، بهترينى ، بهترينى \r\n\r\n","description":"","footnote":"","page_name":" 266 ","page_number":266},
  {"content":"\r\n\r\n قدر و بهايت را خدا مىداند و بس * مادر الهى رنگ رنجورى نبينى\r\nخورشيد قلب من ، تويى تنها تويى ، تو * خورشيد هم شرمنده از گرماىِ مهرت\r\nرخصت بده اى تك‌سوارِ جادهء مهر ! * تا من ببوسم خاكِ پا و دست و چهرت \r\n\r\nدريغ\r\n من چه دانستم كه بود اندر كمينم ، حادثه * از ازل زد مهر ماتم بر جبينم ، حادثه\r\nتا كه بود آن يار ، در خود قدرتى مىيافتم * برد يار و كرد با غم همنشينم ، حادثه\r\nداشتم در دلْ كه شادىآفرين باشم ، دريغ ! * خواست تا در زندگى جز غم نبينم ، حادثه\r\nكَس چه مىدانست روزى با همه استادگى * مىكند غرقِ مصيبت ، اين‌چنينم ، حادثه\r\nحادثه ! تا چند بر ما ترك‌ْتازى مىكنى * تا به كى مىكوبى هردم بر زمينم ؟ حادثه\r\nدست بردار و دمى هم شهد شاديمان بده * مىپسندى تا به كى اندوهگينم ، حادثه ؟ ! \r\n\r\nنامهربان\r\n ازچه‌رو باشد كه با ما يار ما * سرگرانيهاى بىحد مىكند\r\nمىپذيرد هرچه مىگويد رقيب * خواهش ما را ولى رد مىكند\r\nازچه‌رو باشد كه از احوال ما * هيچ ، حتّى لحظه‌اى آگاه نيست\r\nهركَسى را مىپذيرد نزد خويش * پس چرا ما را بدان در راه نيست\r\nبا همه نامحرمان هم‌خانه است * دور مىدارد مرا از يك نگاه\r\nبوسه مىافشاند از جان بر همه * مىشمارد يك نگاهم را گناه\r\nزلف را بر شانه افشان مىكند * چون ز كويش بگذرد هر ناكَسى\r\nلطف با اغيار مىدارد روا * جور را با ما روا دارد بسى\r\nاو مرا بيگانه مىداند ولى * من دلِ خود خاكِ پايش كرده‌ام\r\nسالها همسايه‌ام با خاكها * خويش پامال جفايش كرده‌ام\r\nدوش گفتم از سرايش پر زنم * سوى اقليم عَدَم امّا چه سود\r\nسنگدل با نرگس گيسوى خود * بال پرواز مرا هم‌بسته بود \r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nمهرپاك ( 1324 )\r\nخانم مليحه مهرپاك فرزند سيّد محمّد در سال 1324 هجرى شمسى در شهر همدان از مادر زاد و در همان شهر به تحصيل دانش پرداخت . دورهء ابتدائى را در دبستان پانزده بهمن و دوره متوسطه را در دبيرستان شاهدخت به پايان رسانيد ازآن‌پس به خدمت سپاه دانش رفت و در سال 1348 به استخدام آموزش و پرورش درآمد و در سمت معلّم كودكان استثنائى انجام‌وظيفه كرد سرانجام پس از سى و يك سال خدمت آموزشى در سال 1379 بازنشسته شد .\r\nمليحه مهرپاك از كودكى به شعر و ادبيات علاقه داشت و از سال 1352 به سرودن شعر پرداخت و در انجمن‌هاى ادبى شهر خود شركت جست و با فنون شعر و رموز آن تا حدودى آشنا شد و از محضر اساتيد شعر كسب فيض كرد و در حال حاضر عضو انجمن ادبى ميلاد است .\r\nخانم مهرپاك از ميان انواع شعر بيشتر به سرودن غزل و رباعى و دوبيتى علاقه نشان مىدهد از اساتيد شعر متقدم به اشعار سعدى و حافظ بيشتر تمايل و دلبستگى دارد و از ميان شعراى معاصر اشعار شادروانان حميد مصدق و فريدون مشيرى را بيشتر دوست دارد .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nكلك خيال\r\n شبى در وسعت دشت خيالم * ترا در اوج زيبايى كشيدم\r\nسپس با شاخه‌هاى ياس وحشى * برايت بسترى از گل تنيدم\r\nدمى با عطر گلهاى بهارى * بجانت عطر گلها را دميدم\r\nتو گل گشتى و منهم خار پايت * چو خار گل به پهلويت خزيدم\r\nشدى باغ لطيفى از گل عشق * كه آنجا لحظه‌اى چند آرميدم\r\nز مژگان با زلال قطره‌اى اشك * برويت ژاله و شبنم چكيدم\r\nتو لرزيدى و آن شبنم فروريخت * كه ناگه آهى از دل بركشيدم\r\nگرفتم دامنت را با تكاپو * تو مىرفتى و من هم مىدويدم\r\nدلم را در دو دستت مىفشردى * و من با خواهش آن را مىكشيدم\r\nشكستى شيشه دل را بسنگى * كه من فريادى از دل بركشيدم\r\nتو رفتى سايه‌ات در كوچه گم شد * دگر تنها و بىكس وارهيدم\r\nكشيدم خُرده‌ها را من بكنجى * به روى تكه‌هايش آرميدم \r\n\r\nنقش دلم\r\n بشامم نشستى شهابى مگر ؟ * ز چشمم گريزى تو خوابى مگر ؟\r\nبه رگهاى من جارى زندگى * چنين گرد شيرين شرابى مگر ؟\r\nتو نيلوفر سبز درياى دل * چليپاى پرپيچ و تابى مگر ؟\r\nزدى زخمه‌اى را ربابم شدى * تو با ساز دل آشنايى مگر ؟\r\nالفباى مهر تو نقش دلم * غزلواره‌اى شعر نابى مگر ؟ \r\n\r\nافسرده\r\n افسرده ازين بىسروسامانى خويشم * و ايران شده وسعت ويرانى خويشم\r\nدر غربت اندوه دل خويش بسوگم * من نوحه‌گر شرح پريشانى خويشم \r\n\r\n","description":"","footnote":"","page_name":" 269 ","page_number":269},
  {"content":"\r\n\r\n طوفان شده درياى دل از موج غم دوست * شرمنده ازين ديده بارانى خويشم\r\nدر شام سياهم نه شهابى نه اميدى * تا خسته‌دل از اين شب طولانى خويشم\r\nاز آتش دل در همه عالم شررى هست * تا شعله‌ور از آتش پنهانى خويشم\r\nبشكسته جبين و بگذشت عمر چو يك آه * من بىخبر از خواب زمستانى خويشم \r\n\r\nباده حسرت\r\n از باده حسرت تهى كردم دگر اين جام را * تا بردم از خاطر غم بىمهرى ايام را\r\nدادم بدل دلدارى پايان غم‌ها را دگر * باشد كه آرامَش كنم اين طفل بىآرام را\r\nافتادگى بر هر خَسى دِل دادن بر ناكسى * آرى روا باشد چنين آغاز و اين انجام را \r\n\r\nبه ايزد بارىتعالى\r\n به چشم خويش ديدم اوج پرواز وجودم را * در آن ساعت كه با ياد تو سر كردم سرودم را\r\nنواى تار جانم نغمه وصل ترا مىزد * به آهنگش جلا مىزد خيالت تار و پودم را\r\nچه شبهايى ز شيدايى گرفتم پر سر كويت * به محراب درت هر شب به پا كردم سجودم را\r\nنگاه خسته‌ام هر شب نظر بر آسمان دارد * كه شايد هالهء عشقت به بر گيرد وجودم را \r\n\r\nبه مناسبت تولد حضرت فاطمه عليها السّلام\r\n مطرب عشق چه پرشور و نوا آمده است * گوهر بحر كرامت به بها آمده است\r\nشبنم شرم نشسته به عذار گل سرخ * چون ز او پاك‌تر از سوى خدا آمده است\r\nصاحب سورهء كوثر زينت سيرت زن * پاره‌اى نور ز درگاه خدا آمده است\r\nدر شبى شام سيه شد چه مبارك سحرى * كه در آن دخت پيمبر ز سما آمده است\r\nاسوه پاك نجابت كوكب بخت نبى * بنگر حرمت زن تا به كجا آمده است\r\nدر چنين روز مبارك كه بُوَد فخر زمان * « روز زن » وه چه به مصداق و به‌جا آمده است \r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nمهمانى دل\r\n روز و شب آه دلم با ناله سودا مىكند * لحظه‌هاى عمر من با غم مدارا مىكند\r\nاو پرستار دل بىيار و تيمار من است * زخم پنهان دلم را غم مدارا مىكند\r\nگمشده در تار و پودم راز پنهانى كه غم * دَم‌بِه‌دَم گم مىكند آن را و پيدا مىكند\r\nقطره‌هاى خون دل تا مىچكد بر دامنم * سفره‌اى رنگين براى او مهيّا مىكند\r\nاشك من بر خامه غم مىنشيند بىدريغ * خط تقدير مرا نقشى چليپا مىكند\r\nگاه مىبينم كه آه پرشرار سينه‌ام * شعله‌اى مىگردد و در جان چه غوغا مىكند\r\nدفتر دل را گشودم شرحه‌شرحه پيش دوست * خنده‌اى پنهان نمود و گفت حاشا مىكند \r\n\r\nفاطمه\r\n كوثر هستى عشق * صدف بهر وجود\r\nمرغ باغ ملكوت * ز چه بهر تو سرود\r\nبگو اى ياس كبود * كه گناه تو چه بود \r\n\r\nحضرت على عليه السّلام\r\n سرگشته منم ز ياد عشق على * در كوى وفا فتاده عشق على\r\nاو ساقى كوثر و منم لولى مست * تا مُهر دلم سرشته با عشق على \r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nامام حسين عليه السّلام\r\n ساقى بده پيمانه را تا مست مستم * من مست صهباى تو از جام الَستم\r\nتا كربلا ميخانه و ساقى حسين است * من مفلس و درمانده و ساغر بدستم \r\n\r\nحضرت عباس عليه السّلام\r\n با ناله بگو كه بىتو آهم خشكيد * هر قطره اشك در نگاهم خشكيد\r\nبا ساقى الْغمه بگو آب فرات * در ديدهء خشكيده براهم خشكيد \r\n\r\nواژه آزادگى\r\n با حضور سبز تو در دشت خون * واژه آزادگى معنا گرفت\r\nپيكرت از ذو الجناح تا شد نگون * نخل آئين پيمبر پا گرفت \r\n\r\nاى دل\r\n هميشه ساكت و سردى تو اى دل * چو زخم كهنه پردردى تو اى دل\r\nميان خاطرات سرد و بىرنگ * بدنبال چه مىگردى تو اى دل \r\n\r\nواژهء آغاز\r\n حديث و آيهء اعجازى اى دوست * سكوت مبهم يك رازى اى دوست\r\nبسر فصل كتاب زندگانى * هميشه واژهء آغازى اى دوست \r\n\r\nدر بوته صبر\r\n آن روز كه اسرار ، عيانم كردند * در بوته صبر ، امتحانم كردند\r\nديدند به درد عشق تاب آوردم * صبرم بگرفته ناتوانم كردند \r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nهمه تو\r\n در مكتب عشق امتيازم همه تو * هنگام اذان ، عطر نمازم همه تو\r\nهر شب كه بدرگه تو سر مىسايم * هنگام دعا نبض نيازم همه تو \r\n\r\nوصل تو\r\n آن دم كه محبت آرزو كرد دلم * در چشمهء عشق تو وضو كرد دلم\r\nهنگام طواف كعبه در خانه عشق * وصل تو به حسرت آرزو كرد دلم \r\n\r\nقامت دلجو\r\n شد الف قامتم دال دو ابروى دوست * پيكر پوسيده‌ام خاك سر كوى دوست\r\nتا به قيامت اگر بر لحدم پا نهند * آنچه كند زنده‌ام قامت دلجوى دوست \r\n\r\nقطعه\r\n من همان لحظه كه در سينه به ياد تو سخن مىگويم * يا بديهاى خيالم گهر عشق ترا مىجويم\r\nو به خود مىگويم . * تو تپش‌هاى تن سرد منى\r\nقصه‌هاى دل پردرد منى * گرچه در ياد و خيالم تو دگر خاطره‌اى \r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nمهريار ( 1316 )\r\nدكتر محمود طاوسى ، دانشمند نامور و پژوهشگر عاليقدر ، در سال 1316 هجرى شمسى در شهر تاريخى همدان قدم به عرصهء حيات گذاشت . تحصيلات ابتدايى و متوسّطه را در زادگاهش به پاى برد ، از آن بپس به دانشگاه تبريز راه يافت و در رشتهء زبان و ادبيّات فارسى به تحصيل پرداخت و به دريافت ليسانس توفيق يافت و فوق ليسانس و دكترى خود را دربارهء فرهنگ و زبان كهن ايران از دانشگاه تهران اخذ كرد و از سال 1353 در رشتهء تخصّصى خود به سمت استاد دانشگاه شيراز به تدريس اشتغال ورزيد ، هم‌اكنون در سمت استاد دانشگاه همان شهر انجام‌وظيفه مىكند .\r\nدكتر طاوسى كه از قريحهء شاعرى و ذوق سرشارى در شعر برخوردار است و تخلّص « مهريار » را برگزيده ، در سرودن انواع شعر طبع‌آزمايى كرده و توانايى خود را به خوبى نشان داده است امّا طبعش بيشتر به غزل‌سرائى مايل و شعرش از سلامت و لطف كلام و مضمون تازه مشحون است . وى يكى از اعضاى مؤثر كانون دانش پارس به شمار مىرود .\r\nاز جمله تحقيقات و كشفيات استاد دكتر طاوسى ، كشف سرستونى از دورهء شاپور اوّل در نزديكى « برم‌دلك » در ده كيلومترى شرق شيراز است و كتيبهء آن به خطّ و زبان پهلوى ساسانى مىباشد كه آن را خوانده است . اين سرستون متعلّق به 243 ميلادى مربوط به حملهء روميان به ايران پس از قرارداد صلح بين دو كشور مىباشد .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nدكتر طاوسى آثار و تأليفات عديده‌اى در زمينه‌هاى مختلف فرهنگ و ادب فارسى به رشتهء تحرير كشيده كه به شرح زير است : واژه‌نامهء شايست و نشايست ؛ مجموعهء گنجينهء دست‌نويس‌هاى پهلوى و پژوهش‌هاى ايرانى با همكارى دو تن از استادان ديگر در 58 جلد از طرف مؤسسهء آسيايى از سال 1354 تا 1358 منتشر كرده است ؛ رموز الاماره و مثنوى خضر و موسى از وقار شيرازى ؛ عشرهء كامله ؛ ديوان اديب طوسى ؛ مجموعه مقالات دكتر نوايى ؛ تذكرهء مرآة الفصاحة ، تأليف شيخ مفيد متخلّص به داور با حواشى و تعليقات ؛ گنجينهء هنر خطّ و تذهيب ، شامل 150 قطعه از خطوط مختلف خطّاطان و خوشنويسان نامور ايران ؛ تصحيح كتاب انجمن دانش ، تأليف وقار شيرازى ؛ ديوان وصال شيرازى ، در دو مجلّد ؛ مثنوى بزم وصال ؛ مرز پرگهر ؛ شرح حال و نمونهء آثار فتحعلى حجاب شيرازى ؛ فرمان حضرت على به مالك اشتر ؛ يك‌صد غزل و يك ساقىنامه از خواجو با مقدّمه و گزينش .\r\nاز دكتر طاوسى ، غير از تأليفات و تحقيقات فوق ، ده‌ها مقاله در زمينه‌هاى گوناگون در مجلّه‌هاى مختلف طبع و نشر يافته است .\r\nاينك چند نمونه از شعر او :\r\n\r\nمأمن خجسته\r\n شكسته شعر و غزل در گلوى خستهء ما * نشسته تير ملامت به بال بستهء ما\r\nبه تنگى دل ما غنچهء گلى نرسد * ز غصّه خون شده قلب به خون نشستهء ما\r\nبه گوش جان نرسد نغمهء نشاط و اميد * به ساحلى نرسد كشتى شكستهء ما\r\nبه تيره‌بختى ما ، در جهان نمىباشد * كه خشك و زرد شده ، غنچهء نرستهء ما\r\nگسسته رشتهء الفت ميان شادى و ما * به رشته‌ها نشود بسته اين گسستهء ما\r\nمقيم ميكده ما « مهريار » از آن گشتيم * كه بوده از ازل اين مأمن خجستهء ما \r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nآيينهء دل\r\n تا جلوه‌اى از عشق او در سينه دارم * دل را به مهرش همچنان آيينه دارم\r\nكى در جهان دارم غم بيش و كمى را ؟ * تا در برم آن پيكر سيمينه دارم\r\nدولت چه خواهم بيش از اين تا كنج سينه * از عشق رخسار مه‌اش گنجينه دارم\r\nفارغ ز غوغاى حيات و فتنهء دهر * با عشق او شادم ، دلى بىكينه دارم\r\nاو چون فرشته آمد و قلبم صفا داد * گرچه غمى در دل ، من از ديرينه دارم\r\nپروانه گرچه سوخت از بىمهرى شمع * من اشك چشم شمع ، از دوشينه دارم\r\nغوغا فكنده تا كه در سر « مهريارم » * دل را به مهرش همچنان آيينه دارم \r\n\r\nامشب\r\n ريزد از هر مژه‌ام اشك به دامان امشب * در فراق رُخت اى اختر تابان امشب\r\nترسم اين بغض بگيرد ره آمد شد آه * گر نريزم ز غمت اشك فراوان امشب\r\nديده بر در نگران تا كه تو بازآيى و باز * رونق‌افزا كنى اين خانه و ايوان امشب\r\nباورم نيست كه پا بركشى از ديدهء من * ليك خالى بود اين منزل ويران امشب\r\nبه خدا گر كه بيايى به رهت جان بازم * تو بيا ، تا كه رهايى دهى اين جان امشب\r\nگله دارم ز خود و بخت سيه‌فام ، كه من * مُردم از اندُه و غم ، سربه‌گريبان امشب\r\nشوق ديدار تو كارم به جنون خواهد برد * رحمتى كن تو بر اين بىسروسامان امشب\r\nوعده‌ها بود تو را با من و بس عهد كهن * بازآ ، باز بر آن وعده و پيمان امشب\r\n« مهريار » ار بكند شكوهء بسيار ز دوست * نيست غير از ره افكار پريشان امشب \r\n\r\nتركم مكن\r\n نازنينا ! ناز كمتر كن ، بيا ، تركم مكن * بىدلم ، ديوانه‌ام ، بهر خدا ، تركم مكن\r\nاز همه عالم گذشتم تا كه دل بستم به تو * از دل و دلبر همه گشتم جدا ، تركم مكن\r\nگفته بودى تا ابد با ما وفا خواهى نمود * پس چه شد آن عهد و پيمان بىوفا تركم مكن \r\n\r\n","description":"","footnote":"","page_name":" 276 ","page_number":276},
  {"content":"\r\n\r\n جور گلچين ديده‌ام اندر بهار و حاليا * زرد رويم ، بلبل دستان‌سرا ، تركم مكن\r\n« مهريارم » در ديارت بس غريب افتاده‌ام * چون تو هستى آشنايم ، آشنا ، تركم مكن \r\n\r\nغم عشق\r\n غم عشق تو در اين دايره حيرانم كرد * ساكن دشت غم و وادى حرمانم كرد\r\nشوق ديدار تو كارم به خرابات كشاند * راهى ميكده و محفل رندانم كرد\r\nگفته بودم كه دگر دل ندهم با يارى * عشق پيدا شد و از گفته پشيمانم كرد\r\nاز ازل عشق رخ دوست به جانم زد چنگ * دربه‌در از ارم و روضهء رضوانم كرد\r\nبه ملائك بكنم فخر ، من خاك‌نشين * تا نهان گنج غمش در دل ويرانم كرد\r\nگوهر وصل تو آسان نه مرا حاصل شد * فيض روح القدس و قدرت ايمانم كرد\r\n« مهريارا » به جهانى نفروشم غم عشق * كه به صحراى جنون حاكم و سلطانم كرد \r\n\r\nياد آن شب\r\n ياد آن شب كه سرم مست ز ميناى تو بود * نگه ملتهبم غرق تماشاى تو بود\r\nسر به زانوى توام بود و دل پرهوسم * پرزنان در افق نرگس شهلاى تو بود\r\nگاه دستم به سر و ، و گاه به گيسوى تو ، گاه * منظر چشم و دلم ، سروِ دل‌آراى تو بود\r\nدر افق‌هاى غم‌افزاى دلم صبح اميد * مىدرخشيد و چنان نور ز صهباى تو بود\r\nآسمان نورفشان بود به وصل من و تو * زهره رامشگر آن بزم فريباى تو بود\r\nهرگزم بيم فراق تو به دل راه نداشت * مرغ دل در شكن زلف چليپاى تو بود\r\n« مهريار » ارچه كند ياد ز ايّام كهن * بودش ار ، شام ولى به ز تولّاى تو بود \r\n\r\nبلور اندام\r\n لطيف‌تر از گل و تازه‌تر ز نسرينى * به جلوه ماه نو و خوب‌تر ز پروينى\r\nبه نوشخند سحر مانَد و لطافت صبح * به گاه خنده لبانت به لطف و شيرينى \r\n\r\n","description":"","footnote":"","page_name":" 277 ","page_number":277},
  {"content":"\r\n\r\n ز سبزه‌زار نگاهت كه پهنهء درياست * فروغ مهر فروزان شود نه غمگينى\r\nگر آذرم تو به جان مىزنى ، سزاوارم * به راه عشق تو پيدا شدم نوآيينى\r\nطراوت ارچه چكد از بلور اندامت * وليك ، تشنهء آغوشى و هوس‌چينى\r\nندانمت كه چه‌اى : آدمى ؟ پرىزادى ؟ * از آنكه همچو تو كم ديده‌ام نگارينى\r\nگر آفرين كندت « مهريار » كم باشد * كه خود تو درخور چندين هزار تحسينى \r\n\r\nآرزو\r\n گر بچينم گلى از قامت دلجوى تو ، من * مىشوم تا به ابد مست و غزل‌گوى تو ، من\r\nسر به خاك رهت اندازم و خوش‌دل باشم * تا مگر بوسه زنم خاك سر كوى تو ، من\r\nشادى و هلهله در جمع ملائك فكنم * گر ببينم نفسى آينهء روى تو ، من\r\nبگسلم از همه عالم دل و سرمست شوم * بشنوم گر ز نسيم سحرى بوى تو ، من\r\nگر بگيرى ز رخ جان من اين پردهء تن * پر كشم جانب افلاك و شوم سوى تو ، من\r\n« مهريارا » به دل انديشهء فردايم نيست * تا شدم بستهء آن سلسلهء موى تو ، من \r\n\r\nعشق دوست\r\n در باغ جان چو غنچهء عشقش شكفته شد * گنج غمش به سينهء ويران نهفته شد\r\nتا مدّعى مگر نبرد پى به راز دل * اين ماجرا به غير مرغ سحرگه نگفته شد\r\nهرچند لاله داغ غمش را به سينه داشت * كى چون دلم به خنجر هجرانش سفته شد\r\nمرغ شب ارچه ، ز هجران روى دوست * نالد هميشه ، ليك كنون زار و خسته شد\r\nلرزد هميشه ذرّه‌ذرّهء جانم ز عشق دوست * هرگز مباد آنكه پريشان و خسته شد \r\n\r\nمرغ شب\r\n منم مرغ شب كاندر اين خاكدان * نشانى ز هستيم جز آه نيست\r\nشب و روز من در سكوت و غم است * نشاطى مرا گاه‌وبىگاه نيست \r\n\r\n","description":"","footnote":"","page_name":" 278 ","page_number":278},
  {"content":"\r\n\r\n نه عشقى به دل ، نه شرارى به جان * به تيره شبم پرتو ماه نيست\r\nنه در بند خويشم ، نه در بند كس * به جان اندرم اندُه جاه نيست\r\nندانم كه اين زندگى بهر چيست ؟ * يكى هم بر اين راز آگاه نيست\r\nچه بودم ؟ كه هستم ؟ كجا مىروم ؟ * مرا غير از اين رنج جانكاه نيست\r\nاگر از خدايم ، چرا غافلم ؟ * خور و خواب مقبول درگاه نيست\r\nو گر از خودم ، در پى چيستم ؟ * غم و غصّه كس را كه دلخواه نيست\r\nچه خوش‌تر كه روى آورم سوى مرگ * بدانجا كه اندوه را راه نيست \r\n\r\nنمىآيد\r\n مرا ز شوق تو خوابى به سر نمىآيد * به‌جز خيال توام در نظر نمىآيد\r\nبه هر نفس چو كشم آه آتش‌انگيزى * به غير نام تو از سينه برنمىآيد\r\nدلم اسير تو شد هيچ از آن نشانى نيست * مگر ز كشتهء عشقت خبر نمىآيد ؟\r\nبسى ستاره فروشد به دامن از چشمم * فغان ! كه از ستارهء صبحم اثر نمىآيد\r\nدگر ز ديده‌ام اشكى نمىشود بيرون * چرا كه اشك مَنَت كارگر نمىآيد\r\nبه وعدهء سحرت خوش نموده‌ام دل را * عجب ! كه از پى اين شب سحر نمىآيد \r\n\r\nياد او\r\n همه‌شب قصّهء جانسوز خود با شمع مىگويم * غبار خاطر مسكين دل با اشك مىشويم\r\nز سوز هجر من پروانه تنها آگهى دارد * كه در هجران دلدارم چسان اين راه مىپويم\r\nدلم چون شمع مىسوزد ، به دورش مردم ديده * هراسان مىدود هر سو ، مگر پروانه را جويم\r\nز دود آه پرسوزم ، مگر ابرى پديد آمد * كه هردم اشك مىگيرد زمين را تا به زانويم\r\nمن از جورش نمىنالم ، وفا ز اندوه بيرون كرد * ز بخت واژگون مىنالم و چون ابر مىمويم\r\nبه ياد عطر گيسوى سيه‌فام پريشانش * به هر شب خاك راهش را چنين مستانه مىبويم\r\nمكن منع اين دل ديوانه را از سوز و از زارى * كه باشد يار بازآيد ، نمايد روى خود سويم \r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nشب بىستاره\r\n امشب ستاره‌ها همه در خوابند * نورى ز پشت ابر هويدا نيست\r\nاز شب‌چراغ ماه اثر امشب * در آسمان غم‌زده پيدا نيست \r\n*\r\n امشب ز بام خانه صدايى جز * فرياد شوم جغد نمىآيد\r\nشبگرد پير باد دگر امشب * دستى به پشت شيشه نمىسايد \r\n*\r\n امشب غريو و نالهء توفان‌ها * چون بغض در گلوى جهان مانده‌ست\r\nچنديست كاسمان سيه‌دل هم * اشكى به روى خاك نيفشانده‌ست \r\n*\r\n امشب سكوت و سردى و خاموشى * وحشت فكنده در دل غمگينم\r\nنه همدمى ، نه همنفسى اينجاست * تا وارهاند از غم سنگينم \r\n*\r\n امشب دلم گرفته و غمگين است * جوياى همزبانى يارى نيست\r\nجز خاطرات كهنه و دردآلود * با هيچ مردمم سروكارى نيست \r\n*\r\n ديريست كاختران همه در خوابند * نورى ز پشت ابر هويدا نيست\r\nاز شب‌چراغ ماه اثر چنديست * در آسمان غم‌زده پيدا نيست \r\n\r\nبهاريّه\r\n بهار آمد و از نو جهان مصفّا شد * زمين مرده دگرباره سبز و زيبا شد\r\nرسيد پيك بهارى و باد نوروزى * دوباره چلچله بر بام خانه پيدا شد \r\n\r\n","description":"","footnote":"","page_name":" 280 ","page_number":280},
  {"content":"\r\n\r\n دميد لالهء وحشى به دامن كهسار * بساط سبزه زمين را چو فرش ديبا شد\r\nنشست بر سر هر شاخه مرغكى خوشخوان * زبانِ بستهء بلبل دوباره گويا شد\r\nگذشت موسم سرما و برف و تاريكى * رسيد نوبت شادى و فصل گرما شد\r\nرميد زاغ و زغن از ميان باغ و چمن * به بانگ قمرى و بلبل ببين چه غوغا شد\r\nنگارخانهء چين گشته باغ و دشت و دمن * شكوفه بر سر گل‌بوته‌ها هويدا شد\r\nبه حجله‌گاه چمن ، نوعروس گل آمد * به جان خسته‌دلان ، شوق تازه بر پا شد\r\nبه شادى رخ زيبابتان و مهرويان * بگير جام مى اكنون ، گرت مهيّا شد\r\nچو « مهريار » ببر غم ز ياد و باده بنوش * كنون كه موسم گلگشت باغ و صحرا شد \r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nمهرى ( 1344 )\r\nمهرى حسينى ، فرزند حسن ، در سال 1344 هجرى شمسى در شهرستان سرپل‌ذهاب از مادر زاد ، تحصيلات ابتدايى و قسمتى از متوسّطه را در زادگاهش و اسلام‌آباد غرب فراگرفت ، در كودكى مادر خود را از دست داد ، هفده‌ساله بود كه پدرش نيز درگذشت .\r\nمهرى حسينى در سال 1364 ازدواج كرد و همراه همسرش به شهرستان قم مهاجرت كرد و در اين شهر تحصيلات متوسّطه را به انجام رسانيد و به اخذ مدرك ديپلم توفيق يافت . وى ضمن تحصيل ، مدّت چهار سال به عنوان آموزشيار نهضت سوادآموزى بود و از سال 1370 در خدمت بسيج مستضعفان قرار گرفت .\r\nمهرى حسينى مىگويد : « از كودكى علاقهء زيادى به شعر و حفظ اشعار داشتم .\r\nاوقات بيكارى را با خواندن اشعار شاعران مىگذراندم و از سال 1371 به‌طور جدّى به سرودن شعر پرداختم و با شركت در انجم ادبى حرم از محضر استادان و نقّادان شهر بهره‌مند شدم . »\r\n\r\nتقديم به حضرت زينب عليها سلام دختر درياى نجابت\r\n چاك شده سينهء گل از غمت * اى همه‌شب نالهء گل همدمت \r\n\r\n","description":"","footnote":"","page_name":" 282 ","page_number":282},
  {"content":"\r\n\r\n سينه‌به‌سينه غم تو راز شد * شاهد شب‌هاى پرآواز شد\r\nگوهر درياى عفافى شما * درّ حيايى و عزيز خدا\r\nآنكه دلش با تو هم‌آوا شده * موج‌شكن در دل دريا شده\r\nبا تو حديث غم ياران شنيد * نغمهء پردرد بهاران شنيد\r\nوارث اشك و غم و آه علىّ ! * دفتر صبرى و نگاه علىّ\r\nبا تو شده كاخ ستم واژگون * گشته به درياى عدم رهنمون\r\nدرّ حيا را چو تو خود مظهرى * آينه‌دار ره هر باورى\r\nبا تو زمين فخر فروشد به صبر * دست بشويد ز تمنّاى ابر\r\nغيرت آن دست بريده تويى * نالهء آن زخم چكيده تويى\r\nگرچه برادر به فراتش رسيد * آب بديد و لب خود را نديد\r\nتشنه اگر وارد پيكار شد * سير به دست شه كرّار شد\r\nكرب‌وبلا بود و عطش در خروش * نالهء گل بود و غرورى خموش\r\nطفل عطش سينهء خون را مكيد * كرب‌وبلا در شطى از خون دميد \r\n\r\nزخم درد\r\n دلم با شوق دمسازى ، ز زخم درد مىگويد * سحر را باز در يك امتداد سبز مىپويد\r\nبراى ديدن خوابى پر از باران ، مرا بردى * ولى ديدم مرا باران ، كنار درد مىجويد\r\nمرا بردى تو تا كنج غزل‌هاى پريشانى * و گفتى خواب چشمانت در اينجا خوب مىرويد\r\nز درد من ، غزل ناله ، قصيده اشك مىبارد * ولى عطر غم من را دوبيتىهام مىبويد \r\n\r\n","description":"","footnote":"","page_name":" 283 ","page_number":283},
  {"content":"\r\n\r\n حديث درد زخمى را به هر دل تا بگويم من * غمم را با سكوتى در زلال اشك مىشويد\r\nگلوى باد ، سوزد درد ما را خوب مىفهمد * نمىبارد ، ولى از اشك دردم خوب مىگويد \r\n\r\nاميد\r\n مرغ سرسبز دلم از ساحل تقديرها * پر زد و جاگير شد بر شاخهء تقصيرها\r\nخواستم دل را تكانم از غبار خستگى * شد اسير بىپناه وادى زنجيرها\r\nمىنشينم در سكوت سايه‌وار آرزو * مىزنم شب‌ها قدم در كوچهء تصويرها\r\nذهن خود را در خزان زندگى گم كرده‌ام * ليك عشق است و حضور مبهم تزويرها\r\nبازآ ! اى روح سرسبز تجلّى ، اى اميد * بارها من چاره ديدم در دل تدبيرها \r\n\r\nحديث غم\r\n زخم عطش سينهء گل چاك زد * نيزه بر آن سينهء بىباك زد\r\nخواب تو كردى گل پژمرده را * نور دميدى دل افسرده را\r\nدود كند سوز عطش تا ابد * اشك به يادت چه روان مىرود\r\nدر غم گل ابر بهاران شدى * گرچه به لب‌تشنه چو ياران شدى\r\nداغ برادر شده زخم دلت * غير عطش رنج شده حاصلت\r\nاشك تو چون پيرهن لاله شد * چشم شفق رنگ تن لاله شد\r\nچشم تو بود و تن خون خدا * اشك تو بود و سر از تن جدا\r\nمأمن نور است سر نيزه‌ها * مهد غرور است سر نيزه‌ها\r\nنور چو بىسر شكفد از كران * چاك كند سينهء خود آسمان\r\nباغ كه با هر گُلتان تاك شد * ظهر عطش قصّهء افلاك شد\r\nبا غم تو عقل كه بيدار شد * چشم به اشك تو گرفتار شد \r\n\r\n","description":"","footnote":"","page_name":" 284 ","page_number":284},
  {"content":"\r\n\r\n خطبهء دشمن‌شكن روز ما ! * نالهء شب‌هاى پر از سوز ما !\r\nكرب‌وبلا از گذر ما گذشت * داغ دل زينبيان تازه گشت\r\nدر خم هر كوچهء ما گل دميد * پاى چكاوك به اسارت كشيد\r\nما كه همه داغ جوان ديده‌ايم * آتش و خون را به عيان ديده‌ايم\r\nدر تو حديث غم ما گم شود * قطره به درياى شما گم شود\r\nكن نظرى ، كرب و بلامان شكفت * زينب دوران و صدامان شكفت\r\nدختر درياى نجابت ! ببار * تا ز تو سرسبز شود اين ديار \r\n\r\nبهار وصل\r\n اى چتر چمن كشيده چون سايهء تاك * آغوش دلت نشسته در مجمر پاك\r\nاى لالهء قد كشيده از عشق خدا * بوسه زده‌اى تو بر لب‌تشنهء خاك\r\nكردى سفرى به شهر آرام خدا * با رويش آينه در آن سينهء چاك\r\nشستى دل خود به آب پاكى و صفا * از رويش غيرتت شب تار هلاك\r\nاى نغمهء دور مانده از بغض سكوت * روييد بهار وصل تو يك شب پاك\r\nاى سبزترين ترانهء باد بهار ! * تا بام فلك تو برده‌اى تودهء خاك \r\n\r\nتقديم به آقا امام زمان ( عج ) پاييز عشق\r\n بهارا ! دورىات پاييز عشق است * سكوت تلخ و وهم‌انگيز عشق است\r\nبيا و با حضورت سبز گردان * دلى را كز غمت لبريز عشق است \r\n\r\nعشق سرشار\r\n طلوعى كن حضور سبز ديدار * منم در جادهء حيرت پديدار\r\nتو هم در آسمان سبز دل‌ها * بيا بشكفته باش اى عشق سرشار \r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nاى دل !\r\n مرا بر موج طوفان بردى اى دل * سوار زورق جان بردى اى دل\r\nبراى ديدن يك‌لحظهء سبز * شبى تا زير باران بردى اى دل \r\n\r\nچراغ سبز\r\n اگر دل را رهين گل بدارى * به دل يك جرعه از عشقت ببارى\r\nبراى روشنىِ چشمِ فردا * چراغى سبز در دل‌ها بكارى \r\n\r\nآفتاب نينوا\r\n آب را او در نفس‌هاى عطش مىجويد * لاله‌ها را با سرود سرخ « لا » مىبويد\r\nبر فراز قلّهء صبرش كنون با شوقى * آفتابى در غروب نينوا مىرويد \r\n\r\nصبر زينب\r\n آنكه با سوز دل تشنه‌لبان مىسوخت ، زينب بود * آتشى در كاخ بيداد و ستم افروخت زينب بود\r\nگرچه دريايى ز غم در چشم زينب موج زد ، امّا * آنكه رسم صبردارى را به صبر آموخت ، زينب بود \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nميثم ( 1320 )\r\nغلامرضا سازگار شاعر اهل بيت و مدّاح خاندان عصمت و طهارت عليهم السّلام فرزند حسين كه در شعر از تخلّص ميثم استفاده مىكند در سال 1320 هجرى شمسى در كوى آلوچو يكى از محلّه‌هاى شهر قم تولّد يافت ، در هفت‌سالگى به مكتب رفت و قرآن و خواندن و نوشتن مختصرى آموخت .\r\nسازگار مىگويد : « پدرم كه خدايش رحمت كند شغل سماورسازى داشت هر روز دستم را مىگرفت و به مكتب مىبرد و روزهاى جمعه و تعطيل مرا با خود به مجالس سوگوارى ابا عبد اللّه الحسين عليه السّلام مىبرد همين امر باعث شد كه از همان كودكى نسبت به خاندان عصمت و طهارت عليهم السّلام دلبستگى پيدا كنم و شور و عشق امام حسين عليه السّلام در دلم زنده گردد » .\r\nسازگار مىگويد از دوران كودكى شعر مىگفتم با اينكه از قواعد عروضى اطّلاعى نداشتم و وزن و قافيه را نمىشناختم امّا آنچه مىسرودم مورد توجه قرار مىگرفت در دوران جوانى همواره در جستجوى كسى بودم كه مرا در شعر راهنمائى كند و نواقص شعر را به من بگويد تا اينكه روزى به جلسه هفتگى مدّاحان قم كه در محلّهء باغ پنبه به سرپرستى استاد مولوى ( ملا حسين ) تشكيل مىشد رفتم در آن روز قصيده‌اى كه ساخته بودم خواندم استاد مولوى مرا تحسين و تشويق كرد همين امر سبب گرديد كه هر هفته در جلسه مدّاحان شركت كنم به تدريج نواقص شعر را به من گوشزد مىكرد .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nسازگار در بيست و يك‌سالگى براى تحصيل معاش به تهران عزيمت كرد و در شغل نانوائى به كار پرداخت امّا سرودن شعر را رها نكرد خود مىگويد آرزو مىكردم روزى در سلك مدّاحان اهل بيت عليهم السّلام درآيم سرانجام در سال 1345 ترك شغل كردم و به جرگهء مدّاحان درآمدم و در انجمن‌هاى شعر كه مدّاحان در آن شركت مىكردند حضور مىيافتم كم‌كم با انجمن نغمه‌سرايان مذهبى كه به رياست استاد محمد على مردانى تشكيل مىشد شركت كردم .\r\nاز غلامرضا سازگار تاكنون سه مجلّد كتاب به نام ( نخل ميثم ) چاپ و منتشر شده خود مىگويد با اينكه بضاعت كمى دارم امّا افتخار مىكنم كه مدّاح و شاعر اهل بيت هستم .\r\n\r\nدر بعثت حضرت رسول اكرم صلّى اللّه عليه و آله\r\n دامن كوهسار و غار حراست * بانگ اقرأ بلند از همه جاست\r\nدم روح القدس ترانه وحى * حكم اقرأ صدا صداى خداست\r\nاين سروش مبارك جبريل * اين نداى نجات انسان‌هاست\r\nيا محمد زمان بعثت تو است * اين ندا مژده نبوت تو است\r\nاى وجودت پر از پيام خدا * اى به جان و تنت سلام خدا\r\nاى دعايت شفاى روح بشر * اى كلام خوشت كلام خدا\r\nاشهد انك رسول اللّه * يا محمد بخوان به نام خدا\r\nتو به بانگ رسا به خلق بگو * وحده لا إله الا هو\r\nخيز و بر بام چرخ پرچم زن * از خداوندى خدا دم زن\r\nوحده لا شريك له برگو * اين قوانين كفر برهم زن\r\nتبر لا إله إلّا اللّه * بر سر بتگران عالم زن \r\n\r\n","description":"","footnote":"","page_name":" 288 ","page_number":288},
  {"content":"\r\n\r\n خيز و ابلاغ كن رسالت را * فتح كن قله عدالت را\r\nما تو را مجد و سرورى داديم * بر همه خلق برترى داديم\r\nپيشتر از ولادت آدم * به تو حكم پيمبرى داديم\r\nبه تو اى دادگستر عالم * مكتب دادگسترى داديم\r\nخيز و توحيد را تجسم كن * پيش سنگ عدو تبسم كن\r\nاى تمام وجود پابندت * ملك و جن و انس فرزندت\r\nهرچه ديدى جفا محبت كن * دل ز دشمن ببر به لبخندت\r\nبه مقام نبوتت سوگند * به خداوندى خداوندت\r\nكه تو تا صبح حشر پيروزى * همچنان مهر عالم افروزى\r\nنغمه ماست در ترانه تو * گوهر ماست در خزانه تو\r\nهمه پيغمبران ما تسليم * به تو و دين جاودانه تو\r\nبهر بشكستن بتان حرم * دست ما پا نهد به شانه تو\r\nآفرينش كتاب تعليمت * كل اديان شوند تسليمت\r\nما ز آغاز كوثرت داديم * شيرمردى چو حيدرت داديم\r\nآنچه بر انبيا عطا كرديم * از تمامى فزون‌ترت داديم\r\nپيشتر از ولادت آدم * دخت توحيدپرورت داديم\r\nاى همه انبيا مسلمانت * صلوات خدا به سلمانت\r\nاى رسول خدا ز غار حرا * بر نجات بشر دوباره درآ \r\n\r\n","description":"","footnote":"","page_name":" 289 ","page_number":289},
  {"content":"\r\n\r\n باز بت‌ها كشيده‌اند سرك * اى امام خليل با تبرا\r\nتا گريزد ز شهر تاريكى * آفتابا به تيغ نور برآ\r\nچه شود با على بيايى باز * جنگ بدرى دگر كنى آغاز\r\nباز سفيانان كه حيله‌گرند * در كمين چون شغال پشت سرند\r\nباز در رخنه احد ياران * در هواى غنائمى دگرند\r\nدشمنان تيغ تفرقه در دست * از هزاران طريق حمله‌ورند\r\nاى منادى حق دوباره بگو * وحده لا إله الا هو\r\nاى تو مبناى وحدت اسلام * نظرى كن به امت اسلام\r\nكى شود از حرم طلوع كند * آفتاب حقيقت اسلام\r\nروز عيد ظهور مهدى تو است * دومين عيد بعثت اسلام\r\nدولت او غدير ديگر ماست * دولت عترت پيمبر ماست\r\nشيعه آيينه‌دار مهدى تو است * همه جا در كنار مهدى تو است\r\nشيعه بهر نجات انسان‌ها * سخت در انتظار مهدى تو است\r\nشيعه عجل على ظهورت گو * ايستاده است و يار مهدى تو است\r\nشيعه در انتظار هم‌عهدى است * تك‌سوار اميد او مهدى است\r\nاى تجلاى چارده معصوم * در وجود مقدست معلوم\r\nعدل از اقتدار تو حاكم * ظلم در دادگاه تو محكوم\r\nدر سروشت خروش ثار اللّه * در ندايت صداى يا مظلوم\r\nوارث شير حق تو با شمشير * داد اسلام از سقيفه بگير \r\n\r\n","description":"","footnote":"","page_name":" 290 ","page_number":290},
  {"content":"\r\n\r\n اى بشر را بهين بشير بيا * گل اميد در كوير بيا\r\nآخرين يادگار بپيغمبر * وارث خطبه غدير بيا\r\nمرحم زخم سينه زهرا * حامى زينب اسير بيا\r\nآفتاب از حرا بتاب بتاب * شهر ظلمت‌گرفته را درياب\r\nشيعه فرزند حيدر و زهراست * شيعه فرياد سيدالشهداست\r\nشيعه تفسير كل قرآن است * شيعه از هرچه جز خداست جداست\r\nسالروز ولادت شيعه * بعثت است و غدير و عاشوراست\r\nدار « ميثم » ندا دهد شب روز * ميثم آيين ميثمى آموز \r\n\r\nدر ولادت حضرت قمر بنى هاشم عليه السّلام\r\n امشب بهشت وحى باغ ياس دارد * امشب سحر عطر گل احساس دارد\r\nامشب امام الناس خير الناس دارد * امشب امير المؤمنين عباس دارد\r\nروشن چراغ ديده حيدر شد امشب * ام الادب ام البنين مادر شد امشب\r\nبر شمس دين ماه محمد منظرى زاد * در چارم شعبان حسين ديگرى زاد\r\nگل‌واژه ديوان عاشوراست اين طفل * ام البنين ، ريحانة الزهراست اين طفل\r\nفرزند نوزادت به هستى ناز كرده * از دل نواى يا حسين آغاز كرده\r\nدر هر نوا شور ولايت ساز كرده * چشم از ولادت بر برادر باز كرده\r\nبر عارض نورانى او ماه خنديد * چون گل به باغ حسن ثار اللّه خنديد\r\nاو قرص ماه است و بنى هاشم ستاره * دلداده عشق حسين از گاهواره\r\nخون خدا جوشد به رگ‌هايش هماره * دل مىبرد از عالمى با يك اشاره\r\nآنى اگر ظاهر كند لطف نهان را * با يك نگه سلمان كند خلق جهان را \r\n\r\n","description":"","footnote":"","page_name":" 291 ","page_number":291},
  {"content":"\r\n\r\n قامت قيامت در قيامت در قيامت * عادت كرامت در كرامت در كرامت\r\nفطرت شهادت در شهادت در شهادت * نازد به تيغ و دست و بازويش امامت\r\nمحو جمالِ دلربا آل رسولش * زيبد كند زهرا به فرزندى قبولش\r\nعباس يعنى يك جهان اخلاص و غيرت * عباس يعنى عشق و ايثار و محبت\r\nعباس يعنى جان ايمان و اخوت * عباس يعنى شمع جمع كل عترت\r\nعباس يعنى دست و شمشير ولايت * عباس يعنى كل تفسير ولايت\r\nعباس يعنى خون ثار اللّه اكبر * عباس يعنى آرزوى قلب حيدر\r\nعباس يعنى عاشق بىدست و بىسر * عباس يعنى كوثر ساقى كوثر\r\nعباس يعنى ماه عترت در مدينه * عباس يعنى آرزوهاى سكينه\r\nگل‌بوسهء حيدر به دست نازنينش * پيشانى خورشيد بر مهر جبينش\r\nدست خدا دست على در آستينش * پرورده بهر كربلا ام‌البنينش\r\nاز شيرخوارى بارها قنداقه‌اش را * گردانده بر دور سر فرزند زهرا\r\nدر حسن او حسن پيمبر مىدرخشد * در چشم او چشمان حيدر مىدرخشد\r\nمولا شود محو سفيدى گلويش * گويى حسين دوم زهراست رويش\r\nشمشير گويد اشجع اناس من است اين * توحيد گويد باغ احساس من است اين\r\nفردوس گويد شاخه ياس من است اين * حيدر به او نازد كه عباس من است اين\r\nپرسيدم از وى كيستى اى نور عينم * گفتا كه سقا و علمدار حسينم\r\nمن نجل شير و شيرمرد نينوايم * من چشمه‌اى جوشيده از خون خدايم\r\nمن شعله‌اى از نور مصباح‌الهدايم * من ماه خونين اختران كربلايم\r\nمن قبله آمال خلق عالمينم * باب الكرم باب الدعاء باب‌الحسينم\r\nماه بنى هاشم لقب عباس نامم * خورشيد آرد سجده در هر صبح و شامم\r\nصدق و صفا و عشق و ايمان را امامم * در آستان يوسف زهرا غلامم \r\n\r\n","description":"","footnote":"","page_name":" 292 ","page_number":292},
  {"content":"\r\n\r\n در بيت مولا مادرم با آن عزيزى * بر فاطمه مىكرد اظهار كنيزى\r\nام البنين از چارم شعبان كه زادم * درس وفا رسم ادب را داد يادم\r\nتنها نه رخ بر خاك ثار اللّه نهادم * در محضر زينب مؤدب ايستادم\r\nهرجا حضورش فيض مأمن مىگرفتم * اول از او اذن نشستن مىگرفتم\r\nدر راه ثار اللّه فدا شد بود و هستم * جام مى ارباب عرفان چشم مستم\r\nپيش از ولادت دل به آل اللّه بستم * زهرا شفاعت مىكند با هر دو دستم\r\nبا يك مدينه شور با يك كربلا اشك * فردا به جاهم هر شهيدى مىبرد رشك\r\nبا آنكه در من اقتدار حيدرى بود * بر قهرمانان جهانم سرورى بود\r\nدر چشم نازم معجز پيغمبرى بود * بر نجل زهرا افتخارم نوكرى بود\r\nتا صبح محشر خادم اين آستانم * در نظم « ميثم » مىدرخشد داستانم \r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nمير ( 1301 )\r\nسيّد حسين ميرزاده ( ميرعلىاكبرى ) در سال 1301 هجرى شمسى ، در شهر ملاير در خانواده‌اى روحانى قدم به عالم حيات گذاشت . پدرش حجّة الاسلام سيّد حسن ميرزاده از روحانيان و مورد توجّه و وثوق مردم بود .\r\nميرزاده تحصيلات ابتدايى و دورهء متوسّطه را در زادگاهش به انجام رسانيد ، ازآن‌پس به تحصيل علوم ادبيّه و عربيّه پرداخت و صاحب تبحّر و بصيرت گرديد ، آن‌گاه به استخدام وزارت معارف ( آموزش و پرورش ) درآمد و به تدريس در دبيرستان‌هاى ملاير اشتغال ورزيد و ضمن خدمت آموزشى ، دورهء تربيت معلّم را ديد و بيش از چهل سال عهده‌دار تدريس زبان عربى و ادب فارسى و معارف اسلامى بود و در سال 1338 از جمله مؤلّفان سه مجلّد كتاب درسى عربى بر دورهء اوّل متوسّطه نظام قديم بوده است و سرانجام پس از سال‌ها خدمت بازنشسته گرديد و هم‌اكنون ساكن تهران مىباشد .\r\nميرزاده از آغاز جوانى به سرودن شعر پرداخت و تخلّص « مير » را براى شعرش برگزيد . وى در سرودن شعر از قدرت و توانايى كافى برخوردار است و در حال حاضر اوقات خود را صرف تدريس و تحقيق و حضور در انجمن‌هاى ادبى مىكند و اشعارش در پاره‌اى از نشريّات به چاپ مىرسد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nنماند\r\n غم زمانه مخور ، چون غم زمانه نماند * ز ما و لشكر غم كمترين نشانه نماند\r\nتو گفته‌اى كه خزان شد جوانه‌هاى جوانى * درخت نيز نماند ، اگر جوانه نماند\r\nبكوش تا كه نباشى اسير پنجهء دنيا * كه شاه‌باز ، گرفتار ز آشيانه نماند\r\nمگر نه عمر چو افسانه است و خواب و خيالى * فسانه‌اى هم از اين عمر چون فسانه نماند\r\nنماند آنچه نپايد ، نه مكنتى نه جمالى * صفا به خانهء دل بر ، جمال و خانه نماند\r\nتو صيد آهوى دل كن كه در سراسر گيتى * نه صيد ماند و صيّاد و دام و دانه نماند\r\nجهان تو را نفريبد كه حكم عقل نباشد * فريفتن به متاعى كه جاودانه نماند\r\nبه غير دوست نباشد پناه در همه عالم * كه جاودانه به‌جز ذات آن يگانه نماند\r\nچو « مير » بر تو عيان است راه خير و سعادت * به پيشگاه حقيقت تو را بهانه نماند \r\n\r\nعشق\r\n بىعشق به منزل نرسد راهگذار هيچ * با عشق توان رفت ره يار و دگر هيچ\r\nدلخوش به متاعى گذران شرط خرد نيست * آن را كه نپايد همهء سود و ضرر هيچ\r\nبس باد سواران كه در اين خاك غنودند * ز آن‌ها نه نشانيست ، نه نامى و اثر هيچ\r\nمرغ سحرى بانگ برآورد كه ياران * تا چند به خوابيد ، ولى ورد سحر هيچ\r\nآن‌كس كه ره منزل دلدار نپويد * چون شاخ درختيست دريغا كه ثمر هيچ\r\nبر دشت دلت گر قمر عشق بتابد * با تابش آن روشنى شمس و قمر هيچ\r\nدُر سُفت و نكو گفت ز قول پدر « اقبال » « 1 » * با سفتن اين دُر ، همهء درّ و گهر هيچ\r\n« روح پدرم شاد كه فرمود به استاد * فرزند مرا عشق بياموز و دگر هيچ »\r\n« مير » از رقم عمر تو هفتاد گذشته‌ست * نزديك رحيل است ، ولى زاد سفر هيچ \r\n\r\n\r\n","description":"","footnote":"\r\n( 1 ) - اقبال لاهورى\r\n","page_name":" 295 ","page_number":295},
  {"content":"\r\n\r\n\r\nسعى و توكّل\r\n نمىشود كه به يك دل هزار دلبر داشت * سپس هواى همان يك نگاه در سر داشت\r\nتو را كه توسن انديشه هر زمان جاييست * ز تو ، چگونه توان عشق يار باور داشت\r\nچو هيچ رسم و ره عاشقى نمىدانى * شراب عشق مگر مىتوان به ساغر داشت ؟\r\nتو را كه آيينهء دل ، گرفته است غبار * نمىشود كه از اين دل ، اميد ديگر داشت\r\nمگر به سعى و توكّل غبار دل ببرى * از آن دلى كه در آغاز حسن منظر داشت\r\nعمل چو نيست ، نهال حيات بىثمر است * اميد ميوه چسان از نهال بىبر داشت\r\nچو رفت آنكه نصيبى ز عشق يار نداشت * نه توشه بود به همراه او ، نه ياور داشت\r\nبه كوى عشق كسى گام استوار نهاد * كه در سپهر عمل ، بىشمار اختر داشت\r\nچه روز تا به شب آمد كه « مير » با امّيد * در انتظار نگاهى ، نگاه بر در داشت \r\n\r\nمادرم\r\n مادر ! صفاى زندگى ، اى بهترين غم‌خوارها * هرگز نگنجد وصف تو ، در قالب گفتارها\r\nدر خود نمىبينم توان ، تا مدحت آرم بر زبان * از مهرها ، از رنج‌ها ، از جلوهء ايثارها\r\nگفتم : تو مادر ، گوهرى ، گوهر كجا ، مادر كجا * از آنچه گويم برترى ، والاتر از پندارها\r\nمن از تو مهر آموختم ، سرمايه‌ها اندوختم * سرمايه‌هاى سرمدى ، از بهترين رفتارها\r\nآزرده چون مىشد تنم ، آغوش گرمت مأمنم * آن بوسه‌ها ، لبخندها ، بردى ز تن آزارها\r\nشب‌ها كنار بسترم ، بيدار ماندى در برم * گوهر ز ديده ريختى ، بر ضعف جسمم بارها\r\nاى آيتى از لطف ربّ ، « العفو » گوى نيمه‌شب * همواره بر وى نزد حقّ ، دست دعا در كارها\r\nبر من ببخشا مادرم ! بركش به تقصيرم قلم * بر خطّ آن تقصيرها ، دارم كنون اقرارها\r\nگر « مير » باشد در نظر ، حكم خدا عزّ و جلّ * « و اخفض جناح الذّلّ » « 1 » دگر تعيين كند معيارها \r\n\r\n\r\n","description":"","footnote":"\r\n( 1 ) -  « وَ اخْفِضْ لَهُما جَناحَ الذُّلِّ مِنَ الرَّحْمَةِ وَ قُلْ رَبِّ ارْحَمْهُما كَما رَبَّيانِي صَغِيراً » .  ( اسرى / 24 )\r\n","page_name":" 296 ","page_number":296},
  {"content":"\r\n\r\n\r\nپدر\r\n گفتى پدر به من كه تويى نور ديده‌ام * من نور ديده جز تو كسى را نديده‌ام\r\nبسيار رنج غم كه تو با جان خريده‌اى * با غم نشسته‌اى كه من از غم رهيده‌ام\r\nمهر از تو بود اگر به دلم ، مهر مردم است * سعى از تو بود ، اگر به كمالى رسيده‌ام\r\nبا همّت تو ، توشه ز دانش نصيب شد * با همّت تو پردهء ظلمت دريده‌ام\r\nهمواره از تو درس شهامت گرفته‌ام * با كوشش تو شهد سعادت چشيده‌ام\r\nرسم وفا و شرح جوانمردى تو را * هم ديده‌ام به چشم و به گوشم شنيده‌ام\r\nبر تكيه‌گاه محكم تقوا نشسته‌اى * بر بستر توكّل اگر آرميده‌ام\r\nراه خداشناسى و تقوا و مردمى * در پرتو عنايت تو برگزيده‌ام \r\n\r\nآموختم\r\n ز موج آموختم دادن به ياران دست يارى را * پسند آمد ز دريا رسم نيك رازدارى را\r\nز دشت آموختم ، نيكو گشودن ، ديدهء دل را * ز كوهستان گزيدم راز و رمز استوارى را\r\nسكوت از شب پسنديدم كه لب بيهوده نگشايم * ز روز آموختم چهره‌گشايى ، غم‌گسارى را\r\nز نخل آموختم درس بزرگ از رمز همكارى * فرابگرفتم از موران طريق پايدارى را\r\nكنار جوى بنشستم كه تا دل را صفا بخشم * گذشت عمر خود ديدم ، روندِ آب جارى را\r\nمحبّت را گزيدم تا بدارم دوست مردم را * چنين ديدم نسيم عطرآميز بهارى را\r\nتوانگر آنكه جز از حق نخواهد هرچه را خواهد * كه دريا طبعى « 1 » آرد موج‌هاى كامكارى را\r\nز دهقانان شنيدم دانه چون كارى ثمر آرى * بيفشان دانهء نيكى كه يا بى رستگارى را\r\nشكيبايى پسند آمد كه سختى را سبك گيرم * ز اشتر « مير » بشنيدم سرود بردبارى را \r\n\r\n\r\n","description":"","footnote":"\r\n( 1 ) - كنايه از غناى طبع\r\n","page_name":" 297 ","page_number":297},
  {"content":"\r\n\r\n\r\nبه پيشگاه سالار شهيدان حضرت ابا عبد اللّه الحسين عليه السّلام افق سرخ كربلا\r\n دلم دوباره به سر ، شوق كربلا دارد * ز تنگناى تنم ، قصد اعتلا داد\r\nاگر كه هيچ از اين شوق گفتگو نكنم * خود آب ديده‌ام اين راز برملا دارد \r\n*\r\n بيا كه در افق سرخ كربلا باهم * نگاه بر رخ هفتاد و دو ستاره كنيم\r\nبيا به مركز اين اختران تابنده * جلال و جلوه خورشيد را نظاره كنيم \r\n*\r\n به چشم دل نظر افكن چه روشن است افق * ستاره است به هرجا ، نگاه مىگردد\r\nلواى نور گرفته به دست خود عبّاس * به گرد شمس وجودش چو ماه مىگردد \r\n*\r\n همان ستارهء رخشان كه در افق پيداست * فروغ روى علىّ اكبر است تابنده\r\nجمال قاسم از آن‌سو چه جلوه‌ها دارد * گشا تو ديده ، كه جوينده است يابنده \r\n*\r\n شهيد اسوه به تاريخ ، فخر آدميان * چراغ راه هدى ، كشتى نجات « 1 » تويى\r\nفروغ مجد و شرف طالع است از رخ تو * شهيد تشنه‌لب ساحل فرات تويى \r\n*\r\n تو گفته‌اى كه ندارم ز تيغ دشمن باك * اگر به قتل « 2 » من اسلام استوار شود\r\nبراى قتل من اى تيغ‌ها فرود آييد * كه آنچه دين خداى است برقرار شود \r\n*\r\n ستاره هرچه بيفتاد ، مردمان ديدند * كه سر به دامن پرمهره مهر مأمن داشت \r\n\r\n\r\n","description":"","footnote":"\r\n( 1 ) - « انّ الحسين مصباح الهدى و سفينة النّجاة » .\r\n( 2 ) - « ان كان دين محمّد لم يستقم الّا بقتلى فيا سيوف خذيني » .\r\n","page_name":" 298 ","page_number":298},
  {"content":"\r\n\r\n چو پاك پيكر خورشيد روى خاك افتاد * كسى نديد سرش را كسى به دامن داشت \r\n*\r\n قسم به سورهء كوثر كه تا جهان باقيست * به گرد روى تو ، گَرد غروب ننشيند\r\nقسم به آيهء تطهير « 1 » چون تو هرگز كس * به خاك عشق چنين پاك و خوب ننشيند \r\n*\r\n حديث عشق تو ، چون لاله بشكفد هر سال * كه راه و رسم شهادت به خلق دادى ياد\r\nاميد آنكه به لطف كريم بنده‌نواز * دلم ز عشق تو خالى ، دمى مباد مباد \r\n*\r\n قيام نور تو بر ظلمت و سياهى شب * اگر نبود ، در اين ملك انقلاب نبود\r\nره تو گر نگرفتند مردم ايران * تلاش خصم چو نقشى چنين بر آب نبود \r\n*\r\n من از مصائب زينب چه مىتوانم گفت * هزار نكته در اين يك‌سخن عجين باشد\r\nسزاست « مير » كه از هر دو ديده خون بارد * رواست تا دم رفتن كه دل غمين باشد \r\n\r\nساقىنامه\r\n بيا ساقى آن مى كه مستى دهد * نشاطى ، صفايى به هستى دهد\r\nبه من ده كه من را رهاند ز من * ببندم دهان تا دل آرد سخن\r\nكه سنجيده بايد دهان باز كرد * سخن را نكو بايد آغاز كرد\r\nاز آن مى كه دل را صفايى دهد * گشايد درى ، ره به جايى دهد\r\nز گلزار معنى ببخشد گلم * دهد شست‌وشو دست و روى دلم\r\nكه گر دل چو آيينه رخشان شود * چه سرها كه در آن نمايان شود\r\nاز آن مى كه جان را نوازش دهد * سر كوى جانان گرايش دهد \r\n\r\n\r\n","description":"","footnote":"\r\n( 1 ) -  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً » .  ( احزاب / 33 )\r\n","page_name":" 299 ","page_number":299},
  {"content":"\r\n\r\n به من ده كه تا مست و خوش‌دل شوم * كه بر آنچه باقيست مايل شوم\r\nنظر پوشم از هرچه فانى شود * دلم طالب آنچه دانى شوم\r\nكه دلبسته بودن به ناپايدار * نزيبد ز داناى پرهيزگار\r\nبده مى كه مستان از آن خورده‌اند * به مقصود راهى از آن برده‌اند\r\nكه من مست اين باده را طالبم * دلارام آزاده را طالبم\r\nنصيبى اگر نيست زين باده‌ام * به مستان اين باده دلداده‌ام\r\nبيا ساقى از غم نجاتم بده * بده مى ، ز آب حياتم بده\r\nاز آن مى كه در ره توانم دهد * مرا رهنمايى به آنم دهد\r\nكه جز عشق او را نجويد دلم * نباشد به‌جز كوى او منزلم\r\nخدايا به مستان اين « مى » قسم * به رهرو كه اين ره كند طىّ ، قسم\r\nبه آن‌ها كه بس راز را آگه‌اند * به آن‌ها كه در قرب آن درگه‌اند\r\nبه آن‌كس كه در خلوت شام تار * دلش ديده دوزد به سيماى يار\r\nمرا نيز از اين آب سيراب كن * ز عشقت دلم را تو بىتاب كن \r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nميرزائى ( 1306 )\r\nسيّد جعفر ميرزايى در سال 1306 هجرى شمسى در خانواده‌اى اصيل و روحانى در زنجان قدم به عرصهء حيات گذاشت . پدرش شادروان حجّة الاسلام سيّد حسين ميرزايى نجفى ، از فضلا و علماى زمان خود بود و براى كسب دانش به شهر قم مهاجرت كرد و در اين شهر رحل اقامت افكند و از محضر آيات عظام ، به‌خصوص حضرت آيت‌الله‌العظمى حاج شيخ عبد الكريم حايرى يزدى ، مؤسّس حوزهء علميهء قم ، كسب فيض كرد .\r\nسيّد جعفر ميرزايى دوران كودكى و نوجوانى را در شهر قم سپرى ساخت و تحصيلات ابتدايى را در دبستان حيات اين شهر به پاى برد و از بهترين دوستان و ياران دبستانى نگارنده در اين دوره به شمار مىرفت و در شهريور سال 1320 ، كه كشور دچار هرج‌ومرج و آشوب بود ، به زادگاه خود بازگشت و دورهء دبيرستان را تا پنجم متوسّطه را در زنجان به انجام رسانيد و براى ادامهء تحصيل رهسپار تهران شد و ششم متوسّطه دبيرستان مروى به پايان رسانيد و در سال 1326 به دانشگاه راه يافت و در دانشكدهء ادبيّات به تحصيل پرداخت و از محضر اساتيدى چون جلال الدّين همايى و بديع الزّمان فروزانفر و سيّد كاظم عصّار و دكتر لطف‌على صورتگر بهره‌ها برد و سرمايه‌هاى معنوى اندوخت ، سرانجام به دريافت ليسانس توفيق يافت . آن‌گاه به استخدام وزارت فرهنگ ( آموزش و پرورش ) درآمد و به شهر خود بازگشت و مأمور\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nتدريس در دبيرستان‌ها شد و تعليم و تربيت فرزندان شهر خود را عهده‌دار گرديد .\r\nميرزايى از نوجوانى چون داراى قريحهء شاعرى بود ، به سرودن شعر پرداخت و از همان زمان آثارش در روزنامه‌ها و مجلّه‌هاى تهران طبع و نشر مىشد . وى اوّلين كسى است كه در شهر خود به تأسيس انجمن ادبى همّت گماشت و ادب‌دوستان و شاعران جوان را جمع كرد و هفته‌اى يك شب اين محفل ادبى را تشكيل مىداد و به شعر خوانى و بحث دربارهء شعر و ادب و عرفان مىپرداختند و سال‌ها اين انجمن ادامه داشت ، تا اينكه بعدها به صورت ديگر درآمد و رسميّت يافت و او همچنان در راه پيشرفت آن از هيچ كوششى دريغ نمىورزيد و اكنون نيز اوقات خود را بيشتر به مطالعه و سرودن شعر و تدريس مىپردازد و در ضمن با فرهنگ و ارشاد اسلامى و انجمن قلم شهر خود همكارى نزديك و صميمانه دارد .\r\nميرزايى در سال‌هاى قبل مجموعه‌اى از اشعار خود را با نام « سايه‌هاى كودكى » به چاپ رسانيد و كتابى نيز درباره زندگىنامهء بزرگان خانوادهء خود ، از دويست سال پيش ، آماده طبع و نشر دارد كه اميد است توفيق چاپ آن را بيابد .\r\n\r\nسايه‌ها كودكى\r\n از كودكى دريغ كه رفت از كف * بس خاطرات خفته كه من دارم\r\nگاه از پس غبار فراموشى * ز آن روزهاى رفته ، به ياد آر \r\n*\r\n هر بامداد وقت نماز صبح * در لحظه‌هاى تندرو خاموش\r\nمىآمدم چو نغمهء گرم چنگ * آواز دل‌نشين پدر در گوش \r\n*\r\n ز آن بانگ دل‌نواز ، همهء جانم * آرامش و نشاط فراوان داشت\r\nدر پاكى و سكوت سحرگاهان * پنداشتى صفاى گلستان داشت \r\n*\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n همچون فرشته ، خنده‌كنان مادر * آهسته مىنشست به بالينم\r\nدر گوش من به نام مرا مىخواند * تا وا شود دو ديدهء غمگينم \r\n*\r\n امّا دو چشم خسته و بىتابم * آرام در سكوت سحر مىخفت\r\nمىزد دو بوسه بر رخ من مادر * در گوش من به لطف و صفا مىگفت : \r\n*\r\n « آرام جان من ، پسرم ، برخيز ! * هنگام رفتنت به دبستان است »\r\n« خورشيد سر زده‌ست و شعاعش را * بنگر ز پشت پنجره تابان است » \r\n*\r\n مىجستم از هراس و در آن هنگام * استاده بود موى بر اندامم\r\nوز ترس تنگناى كلاس درس * از خاطرم گريخته بُد نامم \r\n*\r\n آن روزها محيط دبستانم * جانكاه بود و تيره ، چو زندانى\r\nغمناك و خيره بر در ، آن فرّاش * استاده بود همچو نگهبانى \r\n*\r\n آموزگار ، اهرمنى بدخوى * بيگانه از وفا و محبّت بود\r\nديدار او شرنگ به جان مىريخت * تنديسى از بلا و مشقّت بود ! \r\n*\r\n ليكن نبود چاره و مىرفتم * آشفته‌حال راه دبستان را\r\nكيفم به دست و كفش به پا كرده * آكنده از هراس دل‌وجان را \r\n*\r\n در ديدگان تيره و بىنورم * آشوب كودكانه هويدا بود\r\nمىرفتم و درون دل تنگم * پنداشتى تلاطم دريا بود ! \r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nيادى از استاد سخن حماسى « 1 »\r\n ز فردوسى اكنون سخن ساز كن * ز گفتار او چامه آغاز كن\r\nهمان نيك‌دل مرد پاكيزه‌گوى * « كه از پيش گويندگان برد گوى »\r\nهنرمند فرزانه ، مرد اديب * گرانمايه استاد با فرّ و زيب\r\nز جهل و ز نامردمى بر كنار * نكوكارى و شرم را دوستدار\r\nستايندهء رادى و راستى * گريزنده از كژّى و كاستى\r\nز كين و ز بيداد و افسون و رزم * ز شادى و گردن‌فرازى و بزم\r\nز جنگاورى هم ز مردانگى * ز فرهنگ و اورنگ و فرزانگى\r\nبسى داستان و فسانه بخواند * سخن را به كرسى زرّين نشاند\r\nچو دشمن بيامد به آويختن * به سوداى كشتار و خون ريختن\r\nز مردانگى زود بر پاى جست * ندا داد كاى مرد ميهن‌پرست\r\n« دريغ است ايران كه ويران شود * كنام پلنگان و شيران شود »\r\nدر آن جنگ سهراب و گرد آفريد * عنان سخن را بدانجا كشيد\r\n« زنانشان چنين‌اند ايران سران * چگونه‌اند مردان جنگاوران ؟ »\r\nهم او بود كاين نغمه را ساز كرد * « دف و چنگ و نى را هم‌آواز كرد »\r\n« كه مازندران شهر ما ياد باد * هميشه بر و بومش آباد باد »\r\nسخن گفت از كاوهء سخت‌كوش * هم‌اكنون به گفتار او دار گوش :\r\n« از آن چرم كاهنگران پشت پاى * بپوشند هنگام زخم دراى »\r\n« همان كاوه آن بر سر نيزه كرد * همان‌گه ز بازار برخاست گرد »\r\nگرانقدر شايسته مردى كه سُفت * دُر شاهوار سخن را و گفت :\r\n« پىافكندم از نظم كاخى بلند * كه از باد و باران نيابد گزند » \r\n\r\n\r\n","description":"","footnote":"\r\n( 1 ) - اين قطعه در مجلسى كه به مناسبت بزرگداشت سخن‌سراى بزرگ ايران فردوسى در زنجان تشكيل شده بود ، قرائت گرديد .\r\n","page_name":" 304 ","page_number":304},
  {"content":"\r\n\r\n هميشه درِ كاخ او باز باد * درونش پر از نغمهء ساز باد\r\nپس از سال‌ها كوشش و درد و رنج * زبانِ دَرى را نه سوداى گنج\r\nدريغا ! كه فردوسى تازه‌گوى * به دست اجل اندر آمد به روى\r\nزبان را فروبست از نطق و گفت * چو افسانه‌گويان ديگر بخفت\r\nولى تا جهان است و اين جُنب‌وجوش * نواى دل‌انگيزش آيد به گوش\r\n« نميرم ازاين‌پس كه من زنده‌ام * كه تخم سخن را پراكنده‌ام » \r\n\r\nافسانه\r\n ما در طلبت اسير سوداييم * رسواى جهان ز عشق تو ماييم\r\nغرّنده و خشمگين چو موجى تو * آرام و خموش ما چو درياييم\r\nتو همچو سراب زندگى مستى * ما تشنه و بىرمق به صحراييم\r\nتو گلبن نازى و همه لطفى * ما تيره و سنگدل چو خاراييم\r\nمانند نسيم صبح رفتى تو * ما بىخبران اسير رؤياييم\r\nاى نوگل باغ آرزو ! بازآ * كز هجر تو بلبلان شيداييم\r\nبنشين به كنارم و غنيمت دان * اين چند روزه عمر كه بر پاييم\r\nزيرا رسد آن زمان كه ما جمله * افسانه و قصّه‌ايم و سوداييم \r\n\r\nتولد و مرگ « 1 »\r\n درون خانهء من بچّه گنجشكى تولّد يافت * به زير بوته‌هاى گل پناهش دادم و گفتم :\r\nكه از شرّ كلاغان گرسنه در امان ماند * برايش دانه و آبى فراهم ساختم \r\n\r\n\r\n","description":"","footnote":"\r\n( 1 ) - « انّ للّه ملكا ينادى فى كلّ يوم لدوا للموت و ابنوا للخراب و اجمعوا للفناء » ( نهج البلاغة ) : زاد و ولد كنيد براى مردن ، بنا كنيد براى خراب شدن ، و گرد آوريد جهت فانى شدن .\r\n","page_name":" 305 ","page_number":305},
  {"content":"\r\n\r\n شدم مأنوس با آن بچّهء گنجشك بىطاقت * دلم جاى محبّت شد\r\nپروبال و دمى جُنباند ، اين سو رفت و آن‌سو رفت و گفتا : * زندگى ، وه ! وه ! چه شيرين است\r\nدر اطرافش درختى ديد و خورشيدى * صداى ريزش آبى\r\nدلش سرشار شادى شد * بدين‌سان روزها رفت از پس هم ، تا كه يك روزى\r\nفضاى خانه خالى ماند و آدم‌ها همه رفتند * پرنده سوى حوض آمد كه در يك روز تابستان\r\nبنوشد آبى و از التهاب خود فروكاهد * كه ناگه دست قدرتمند ديو مرگ پيدا شد\r\nگلويش را درون موج آب افشرد * برآورد از درون سينه فريادى\r\nولى فرياد او را هيچ‌كس نشنيد * زيرا او نمىدانست ، يك‌تن از « سبكباران ساحل‌ها » به‌سوى او نخواهد رفت\r\nز « گردابى چنين هايل » ورا بيرون نخواهد برد * پرنده گر بنوشد قطرهء آبى ، برايش زندگىساز است\r\nو گر در موج آب افتد ، حيات خويش مىبازد * شگفتا آب هستىبخش « 1 » رمزى از فنا دارد \r\n\r\n\r\n","description":"","footnote":"\r\n( 1 ) - اشاره است به قسمتى از آيهء 31 سورهء مباركهء انبياء : «  وَ جَعَلْنا مِنَ الْماءِ كُلَّ شَيْءٍ حَيٍّ  » .\r\n","page_name":" 306 ","page_number":306},
  {"content":"\r\n\r\n به ياد گفتهء خيّام افتادم كه اين چرخ جفاپيشه * پديد آرد يكى جاندار و كوته روزگارى ، پرورد او را\r\nسپس وى را به كام مرگ و نابودى دراندازد ! * به يادم آمد اين معنى ، ز قول حافظ شيراز :\r\nيا ربّ اين « چه استغنا چه قادر حكمت است » آخر * كه ما را « اين همه زخم نهان است و مجال آه » و زارى « نيست »\r\nتولّد اوّل مرگ است و ، نابودى طلوع هستى ديگر * چه بسيارند انسان‌ها كه مىميرند و نام نيكشان جاويد مىماند\r\nبلى مردن به‌جز رفتن ، سفر كردن به يك دنيا بىپايان ؛ مگر كار دگر هم هست ؟ \r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nميرشكّاك ( 1338 )\r\nيوسفعلى ميرشكّاك ، شاعر توانا و پژوهشگر شعر و ادب معاصر ، در سال 1338 هجرى شمسى در شوش دانيال ( خوزستان ) پا به عرصهء حيات گذاشت . پس از اتمام تحصيلات همكارى خود را با مطبوعات آغاز كرد ، به‌خصوص بعد از انقلاب اين همكارى بيشتر شد و آثار و نوشته‌هاى پژوهشگرانه‌اش در مجلّه‌ها طبع و نشر مىشد .\r\nشيوه‌اش در نقد آثار ، تند و قاطع و كوبنده است .\r\nنويسنده‌اى دربارهء شيوهء كار او در نقد چنين مىگويد : « ميرشكّاك افزون بر سيطرهء ذاتى ، در حيطهء شعر و شاعرى ، تسلّطى غير قابل انكار بر ادبيّات معاصر دارد .\r\nآنان كه او را مىشناسند ، زبان او را چون شمشيرى مىانگارند كه در هيئت قلم تجسّم يافته و بيشتر در پى زخم است تا مرهم . ولى آنان كه او را از نزديك مىشناسند و به روحيّهء كويرى و داغ جنوبى او آشنا هستند ، دريافته‌اند كه ميرشكّاك هميشه و هماره چنين نيست ؛ او بيش و پيش از همه ، خود را مىجويد و بدون شكّ با همهء ويژگىهاى متفاوتش ، شاعر انقلاب اسلامى است . او شاعرى است كه در كشاكش وقايع انقلاب اسلامى مطرح شده است . »\r\nاز ميرشكّاك كتابهايى چند طبع و نشر يافته كه از آن جمله است : ( 1 ) قلندران خليج ؛ ( 2 ) ماه و كتاب ؛ ( 3 ) از چشم اژدها ؛ ( 4 ) از زبان يك ياغى ؛ ( 5 ) در سايهء سيمرغ ؛ ( 6 ) ستيز با خويشتن و جهان ؛ ( 7 ) اجمال و تفصيل .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nميرشكّاك در شعر گاهى تخلّص به اسم مىكند . آثار زير نمونه‌هايى از شعر اوست :\r\n\r\nشوق ديدار موعود\r\n تا اسير گردش خويشم ، برنمىگرداندم گرداب * سايهء سنگينى كوهم ، برنمىخيزد سرم از خواب\r\nجاده‌ام ، پيچيده در منزل ؛ گردبادم ، عقده‌ها در دل * موج دورافتاده از ساحل ؛ رود پنهان مانده در مرداب\r\nپابه‌پاى سايه سر در پيش ، با نسيمى مىروم از خويش * مىدهد آيينه‌ام تشويش ، مىبرد آشفته تا مهتاب\r\nدر شبى اين‌گونه وهم‌آور ، يافتن همرنگ گم كردن * باختن ، بارى گران بر دل ؛ بردنم ، نقشى زدن بر آب\r\nكاش امروزى نمىآمد ، تا كه فردايى نمىديدم * هر شبم فردا شبى دارد ، اى شب آخر مرا درياب\r\nباز در من ، سايه‌اى پنهان ، روبه‌رو با مرگ مىگويد : * بهترين فرجام نوميدان ! آخرين پل ! اوّلين پاياب !\r\nگرچه تاريكم ، رهايم كن ! نيستم نوميد از اين بودن * خاطرم را مىكند روشن ، جُست‌وجوى مقصدى ناياب\r\nپوستم را مىدرد بر تن ، جان به شوق ديدن موعود * دل به‌سوى لحظهء ميعاد ، مىشود از سينه‌ام پرتاب\r\nمىبرد هرجا كه مىخواهد ، دست‌هاى ناتوانم را * گردش گرداب‌وار خون ، با هزاران ماهى بىتاب \r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nآه سردى ، ياد يارى\r\n دورم از ياران ، ز خاطر برده‌ام خود را در اينجا * مىگذارم همچو نخل تشنه ، هستم تا در اينجا\r\nچند سرگردان‌تر از دريا بر اين ساحل نشستن * سايه‌اى حتّى نمىپرسد كىام آيا در اينجا ؟\r\nگردباد ، اى هم‌عنان با من ! بپرس از اين بيابان * تا كدامين روز مىمانيم و تا كى ، ما در اينجا ؟\r\nهر گلى اينجا بهارى كوچك است ، آرى ، نديدم * رازقى را بىپناه از وحشت سرما در اينجا\r\nبرگ سبزى ، يادگارى ؛ آه سردى ، ياد يارى * هر گياهى گرم كارى ، آسمان‌فرسا در اينجا\r\nبا من امّا ماند سنگى ؛ دست تنگى ، پاى لنگى * سنگ بر دل ، دست بر سر ، غرق در گل ، پا در اينجا\r\nآه اگر پايان نگيرد ، همچو سرگردانى من * گردش گرداب ، گرد گريهء دريا در اينجا\r\nچند چون بار گرانى مايهء آزار ياران ؟ * خويش را زين بيشتر « يوسف » مكن رسوا در اينجا\r\nاى سكوت سايه‌گستر ، بار كن تا بار ديگر * كس نبيند خسته‌ات ، بىپير و بىپروا در اينجا \r\n\r\nغدير ، امام آب‌ها\r\n ماه صد آيينه‌دار نيمه شب‌ها در غدير * روزها مىگسترد خورشيد خود را بر غدير\r\nسِدرها اين سوتر از اندوه كوه افتاده‌اند * هم‌عنان با ابرها ، افتاده آن سوتر ، غدير\r\nنخل‌ها افتان‌وخيزان ، اشترانِ خسته‌اند * سر در اوهام گريز از تشنگى ، در سر غدير\r\nبادها از سايهء شاهين سبك‌رفتارتر * بام سنگين بر فراز بال ، زير پر ، غدير\r\nعزم ابراهيم در تبعيد جان و تن ، سپهر * در وداع يار و همسر ، گريهء هاجر ، غدير\r\nباد ، اسماعيل‌وار از تشنگى در پيچ‌وتاب * هاجرآسا ، دامن از اشك مصيبت تر ، غدير\r\nبا جلال صخره‌ها ، چون هيئت هاشم جميل * در ميان بارگاه حشمت قيصر ، غدير\r\nپيش چشم آسمان ، پيشانى باز علىّ * آفتاب روى زهرا در پس معجر ، غدير\r\nديده باشى ژرف اگر ، گويى به جاى مصطفى * خفته همچون مرتضى ، آسوده در بستر ، غدير\r\nپشته‌هاى ماسه همچون كشته‌هاى روز بَدر * همچو تيغ ذو الفقار اندر كف حيدر ، غدير\r\nديده چون جونيه و اسماء محبوب از حبيب * خويش را ، افتاده دور از زينت و زيور ، غدير\r\nبا سكون و صبر سلمان هم‌سفر آيينه‌وار * با ابى ذر ، در شب آشوب ، هم‌سنگر ، غدير \r\n\r\n","description":"","footnote":"","page_name":" 310 ","page_number":310},
  {"content":"\r\n\r\n در ميان نخل‌ها ، فوج كمانداران شام * سهمگين ، مانند چشم مالك اشتر ، غدير\r\nدر هجوم سنگ‌هاى سرگران ، اندوهگين * مانده همچون مسلم اندر كوفه بىياور ، غدير\r\nابر چون سالار دين كافتاده بر نعش پسر * چون لواى اكبر اندر باد بازيگر ، غدير\r\nذوالجناح‌آسا ز فرط انعكاس برگ نخل * بال‌ها از تير دارد ، رسته بر پيكر ، غدير\r\nكيست ؟ خضر راه درياها ، امام آب‌ها * چيست ؟ روشن آبگيرى برتر از كوثر ، غدير\r\nاز شعاع فيض قدسش خاك آدم گل شده * در فروغش ديده جبريل امين شهپر ، غدير\r\nنوح را در اضطراب از دست توفان يافته * كرده گرداب گران را حلقهء لنگر ، غدير\r\nديده ابراهيم را در هاله‌اى از ارغوان * ارغوان را برده زير چتر نيلوفر ، غدير\r\nدست موسى شد ، برآمد ز آستين آيينه‌وار * پاى عيسى شد ، فكند از فوق مهر ، افسر ، غدير\r\nدست حق شد در شب معراج و پاى مرتضى * روز فتح مكّه ، روى دوش پيغمبر ، غدير\r\nآه ! اى تاريخ تنهايى بگو ، آيا نبود * هيچ دستى كآورد بيرونت از شش‌در ، غدير\r\nتا نبينم چون حسين افتادنت را نو به نو * غرق خون هر سال در ميدان ، تن بىسر ، غدير ؟\r\nگرنه همچون من به زندان مصيبت مانده‌اى * پس چرا بيرون نمىآرى سر از چنبر ، غدير ؟\r\nروز فرياد « بقيت وحدى » آيا مانده بود * جز علىّ يا مصطفى همراه ، ز آن لشكر ، غدير ؟\r\nروز خندق ، پيل پيكر ، عَمرِو كافر را كه داد * از دم تيغ پرىكردار خود ، كيفر ، غدير ؟\r\nمرحب گردن‌فراز ظلمت‌آيين را كه كشت ؟ * دست و بازوى كه دَر بركند از خيبر ، غدير ؟\r\nروز نفرين روبه‌رو با اهل نجران ، مصطفى * برد كس با خويش غير از چهار تن ديگر ، غدير ؟\r\nدر هياهوى هوازن ، ز آن هزيمت‌پيشگان * جز رسول ، آيا كسى هم مانده با حيدر ، غدير ؟\r\nديده‌اى در شأن اصحاب پيمبر ، جز علىّ ؟ * «  وَ السَّابِقُونَ السَّابِقُونَ  » در مصحف داور ، غدير ؟\r\nهيچ‌كس نشنيد گيرم ، خود تو نشنيدى مگر * « والِ مَن والاه » گفت آن روز پيغمبر ، غدير ؟\r\nپس چرا صد چشمهء آتش‌فشان پنهان شدى * چون دل من زير چتر سرد خاكستر ، غدير ؟ \r\n*\r\n تا تمام دشت از پيغام دريا پر شود * مىرود از واحه‌اى تا واحهء ديگر ، غدير \r\n\r\n","description":"","footnote":"","page_name":" 311 ","page_number":311},
  {"content":"\r\n\r\n همچو من يك جاده غربت ، يك بيابان بىكسى . . . . . . . . . . . . . . . . . \r\n\r\nانتظار\r\n آن را كه بهر جان سپردن نيز جايى نيست * گر خاك هم عرش خدا باشد ، خدايى نيست\r\nباور مكن غير از غريو خود ، صدايى را * جز گريهء آدم ، در اين عالم صدايى نيست\r\nاى مرگ ، از من تا تو راهى نيست ، مىدانم * امّا مرا از خويشتن ، گاه جدايى نيست\r\nبگذار تا موعود برگردد كه بردارى * از دوش تن ، جان را كه جز بار بلايى نيست\r\nدر اين شبِ شايد نيامد يا نمىآيد * جز كاش مىآمد مرا بر لب دعايى نيست\r\nموعود فردا خواهد آمد ، جاده مىگويد : * باور مكن وقتى هنوز آواز پايى نيست\r\nپرواز خاكستر شدم تا اينكه دانستم * بالاتر از آتش گرفتن ، كيميايى نيست \r\n\r\nباغ نشكفتن\r\n در آستانِ وحشت از پايان پذيرفتن * ديگر چه سود از داستان تازه‌اى گفتن\r\nوقتى چراغِ آخرِ اين خانه خاموشيست * آن بهْ كه باشد سرنوشتم ناگهان خفتن\r\nدارد زبان من گره در ناخن تدبير * گوش تو با تقدير دارد عهد نشنفتن\r\nنفرين به من ، امّا چه بايد كرد ؟ كوتاه است * دست غبار از آسمان خاطرات رُفتن\r\nپاييزم ، آرى ! محض پاييزم ، چه مىگويى ؟ * شايد تماشايى ندارد باغ نشكفتن ! ؟\r\nاى موج ! زنجير تو دريا به كف دارد * بيهوده با ساحل چرا بايد برآشفتن \r\n\r\nزخم بىبهبود\r\n بار ديگر چشمهء من مىتوانى رود باشى * بركهء باران ، كه سرشار از شقايق بود ، باشى\r\nكوه بودى زير بار ماه ، آيا بار ديگر * مىتوانى ماه روشن ، كوه وهم‌آلود باشى ؟\r\nآسمان ما چرا بايد عبوس و سرد باشد * آفتاب من ! چرا مىخواهى ابراندود باشى ؟\r\nبرنمىتابيدى آن درياى ناپيدا كران را * پس چرا بايد از اين مرداب ناخشنود باشى ؟ \r\n\r\n","description":"","footnote":"","page_name":" 312 ","page_number":312},
  {"content":"\r\n\r\n كاش مىشد اى گل صدبرگ ، در اعماق جانم * بار ديگر خندهء آن زخم بىبهبود باشى \r\n*\r\n جاده‌ها چشم انتظارند ، اى جنون گل كن كه فردا * دير خواهد شد ، همين امروز بايد زود باشى\r\nدر تو زندانى شدم اى وضع موجود ، آه اگر تن * جان دهد بىآنكه يك‌بار دگر موعود باشى \r\n*\r\n جاى دندان پلنگ ! اى دل كبود بىمداوا * تا قيامت يادگار عشق بىبدرود باشى \r\n\r\nهمزاد\r\n در كنار مرگ ، اين تنها پرستارى كه دارم * مانده‌ام بيدار ، نقش مرگ خود را مىنگارم\r\nجاده‌اى در پيش رو دارم كه پايانى ندارد * خسته‌ام ، امّا هنوز آسيمه سر ره مىسپارم\r\nهركجا باشم ، تو را هستم كه دارى خانه در من * مرگ من بادا ، اگر از خانه پا بيرون گذارم\r\nبال‌هاى بسته‌ام را ، رفتن پيوسته‌ام * دست‌هاى خسته‌ام را ، از تمنّاى تو دارم\r\nجست‌وجو كردم ، نديدم هيچ جا آيينه‌ام را * من كدامين اخترم كاين گونه بيرون از مدارم ؟ \r\n*\r\n كاش بعد از مرگ حتّى آن منِ پنهان بيايد * تا بكارد شمع آتشناكِ اشكى بر مزارم\r\nمن نمىدانم كدامين باد موعود مرا برد * تا به دنبالش گذارد سر هياهوى غبارم \r\n\r\nجنگ\r\n گرچه با خاك بيگانه‌ام كرد * جنگ با دست‌هاى بلندش\r\nگرچه از من گرفت آسمان را * با تمام دلم دوست دارم\r\nلحظه‌هاى برآشفتنش را كه معيار مرد است \r\n*\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n جنگ ! بهزاد آيينه‌پوشان همزاد ! * كاش يك‌بار ديگر صداى تو را مىشنيدم\r\nكومه‌ام بىتو خاموش و سرد است \r\n*\r\n من در اين خاك جايى ندارم * غربتى سهمگين سهم من بود\r\nكتف تا كتف زخمى توان‌تاب * جاده تا جاده هولى عنان‌گير \r\n*\r\n بىتو من كيستم ؟ - سرد و رنجور - * سايه‌اى خسته ، خاكسترآلود\r\nبر لبم نام خورشيدوارت * در دلم يادى از استوايىترين روزهاى نبرد است \r\n*\r\n من چه دارم كه بگذرد اينجا بمانم * بىوطن از تمام زمين بىنصيب است\r\nجاده فرسوده چشم انتظارم * شيعه هرجا كه باشد ، غريب است \r\n*\r\n جنگ ! بازآ ، كه آيينه‌ام غرقِ گَرد است . . . \r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\nميرى ( 1321 )\r\nبهمن ميرى ( سيّد جليل ميرى ) در بهمن‌ماه 1321 شمسى در تهران پا به عرصهء حيات گذاشت . پدرش ، سيّد على اصغر ميرى ، از مردم دربند شميران است .\r\nميرى ازآن‌پس كه تحصيلات ابتدايى را به پاى برد ، دورهء متوسّطه را در دبيرستان بو على سينا به انجام رسانيد و ديپلم خود را دريافت كرد ، آن‌گاه به استخدام بانك ملّى درآمد و در زادگاهش مشغول خدمت گرديد .\r\nميرى در آغاز شاعرى علاقه و دلبستگى خاصّى به ترانه‌سرايى داشت و در اين رهگذر بيش از صد ترانه براى راديو ايران ساخت . اين ترانه‌ها در دو مجموعه ، به نام‌هاى « به تو اى عشق ، سلام » و « تقديم با عشق » در سال 1349 توسّط انتشارات جاويدان طبع و نشر گرديد .\r\nميرى غير از ترانه‌سازى در انواع ديگر شعر طبع‌آزمايى كرد ، امّا نسبت به غزل‌سرايى تمايل بيشترى از خود نشان مىدهد و شعرش نيز ساده و بدون تعقيد و تكلّف است ، و تا مضمون تازه‌اى به ذهنش خطور نكند ، به سرودن شعر نمىپردازد و تا شعرى كه مىسرايد مورد پسندش قرار نگيرد ، آن را نشر نمىكند . امّا آنچه دربارهء شعرش مىتوان گفت ، اين است كه بر شعر او هاله‌اى از غم و اندوه سايه افكنده است .\r\nاو در ميان شعراى معاصر به آثار شادروان مهدى سهيلى و دكتر پيمان و مجيد شفق ابراز علاقه مىكند .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nزخم\r\n ريشه از خاطر نخواهد برد زخم تيشه را * هر جوانه زنده خواهد كرد اين انديشه را\r\nباغ سرسبزى كه كم‌كم رو به زردى كرده است * كى ز خاطر مىبرد پاييز غارت‌پيشه را ؟\r\nهمچو شلّاقى به جسم خشك و عريان درخت * باد مىتوفد كه از بُن بركند اين ريشه را\r\nلحظه‌اى افتادن هر برگ همچون رقص مرگ * مىبرد در خاك با خود خواب سبز بيشه را\r\nباغ دلگير است از چشم عبوس پنجره * هان ! مگر باران بشويد اين غبار شيشه را\r\nسبز خواهد شد يقينا ، سبز تا فصل دگر * تا بهاران حفظ بايد كرد اينك ريشه را \r\n\r\nخاكى مغرور !\r\n دل چو ويران شد ز غم ، تعمير نتوانست كرد * ناله در سنگين‌دلان ، تأثير نتوانست كرد\r\nآنكه هستى را رقم زد ، خوب يا بد ، آدمى * سرنوشت خويش را تغيير نتوانست كرد\r\nهيچ نقّاش زبردستى ، بدون هيچ شكّ * ذرّه‌اى از درد ما ، تصوير نتوانست كرد\r\nاين بشر ، اين خاكى مغرور ، مىبيند به عجز * بهر « عمر جاودان » تدبير نتوانست كرد\r\nآن‌چنان دل كندم از هستى كه ديگر بعد از اين * هيچ‌كس اين قلعه را ، تسخير نتوانست كرد \r\n\r\nغريب\r\n نه كسى ز دردم آگه ، نه كسى شناخت ما را * نه نوازشى ، نه عشقى ، نه كسى نواخت ما را\r\nچه غريب زيستم من ، تو بگوى كيستم من ؟ ! * كه شده‌ست زندگانى ، همه يكنواخت ما را\r\nز خداى شرمسارم ، كه نيامدم به كارى ! * به تحيّرم كه خالق ، ز چه روى ساخت ما را\r\nنه وفا ز يار ديدم ، نه محبّت از رفيقى * كه ز هُرم بىوفايى ، همه دل گداخت ما را\r\nبه اميد بُرد روزى ، به سراغ عشق رفتم * همه تلخ اينكه قسمت شده است باخت ما را \r\n\r\nنقّاشى\r\n دخترم با دست‌هاى كوچك خود غم كشيد * بازهم تصويرى از من ، خسته و درهم كشيد \r\n\r\n","description":"","footnote":"","page_name":" 316 ","page_number":316},
  {"content":"\r\n\r\n گفتمش : دلبند من ! نقشى بكش از زندگى * طرحى از صدها قفس در چشم يك آدم كشيد\r\nگفتمش : از عمر نقشى مىتوانى رسم كرد * جاده‌اى كوتاه ، امّا پر ز پيچ‌وخم كشيد\r\nگفت : بابا ! كاش مىشد با مداد آبىام * روى بال زخمى پروانه‌ها مرهم كشيد !\r\nاشك در چشم درشت و مهربانش حلقه زد * روى گل‌هاى كبود دفترش شبنم كشيد \r\n\r\nتصوير دلتنگى\r\n زندگى ما را به‌جز خونابه در ساغر نكرد * آنچه با ما كرد ، هرگز با خسى آذر نكرد\r\nهيچ‌كس تنهايىام را از نگاه من نخواند * قصّهء دل‌تنگىام را هيچ‌كس باور نكرد\r\nدر پى دردآشنايى هر درى را كوفتم * استجابت را به پاسخ ، يك نفر لب تر نكرد\r\nاز عزيزان هيچ‌كس بر ماتمم اشكى نريخت * بينوا طعم محبّت را دلم نوبر نكرد\r\nشعر من چيزى به‌جز تصوير دلتنگى نبود * آنچه بر ما رفت ، غير از اين دل خود سر نكرد \r\n\r\nخاكسترىها\r\n آمد ز ره ، فصلِ بدِ خاكسترىها * ديگر سرآمد دورهء خوش‌باورىها\r\nقرنى كه انسان بىمحابا مىگريزد * در دودها ، در بىخودى ، هم‌بسترىها\r\nقرنى كه ديگر عشق معنايى ندارد ! * جز لذّت تن ، برق زر ، تن‌پرورىها\r\nفصل رُبات و يوغ زرّين تمدّن * عصر اسارت ، دورهء افسون‌گرىها\r\nسال مصيبت ، سال قحطى محبّت * انسان ماشينى ، غرور و خودسرىها\r\nعصر شقاوت ، عصر موشك ، عصر ليزر * قرن اتم ، قرنِ بدِ ويرانگرىها\r\n« گلدان بىگل » در كنار عكس يك باغ * شايد كه بس باشد همين يادآورىها \r\n\r\nسايه‌اى بر سنگفرش\r\n در مسير تندباد زندگى * آرزو گم كرده تنها مىروم\r\nدر شيار روشن و تاريك عمر * بىمحابا ، سوى فردا مىروم \r\n\r\n","description":"","footnote":"","page_name":" 317 ","page_number":317},
  {"content":"\r\n\r\n*\r\n در سرم شوق بهارى سبزتر * در دلم شور و هزاران آرزو\r\nسينه‌ام سرشار از مهر و صفا * خسته از يك‌عمر رنج جُست‌وجو \r\n*\r\n مىروم غافل از آنچه بود و هست * مىروم فارغ از آنچه بود و نيست !\r\nمىروم در هاله‌اى از تيرگى * خود ندانم مقصد و مقصود چيست ! \r\n*\r\n گام‌هايم بىتفاوت ، بىاميد * چشم‌هايم خيره در چشم افق\r\nشب‌ستيزى آمده از خود به تنگ * چون غريبى مانده در شهرى قُرق ! \r\n*\r\n همره من گام تند لحظه‌ها * روزها و هفته‌ها و ماه‌ها\r\nكيستم من ؟ تشنه‌كامى بىنصيب * سايه‌اى بر سنگفرش راه‌ها \r\n\r\nآفتاب لب بام\r\n مىبرد با خود نسيم از ناتوانىها مرا * بر دل آتش مىزند ياد جوانىها مرا\r\nاز عزيزان زخم خوردن گرچه مىآزاردم * ليك عادت گشته اين نامهربانىها مرا\r\nبلبل از آواى خوش رنج قفس را مىكشد * شد دل پُرخون نصيب از خوش‌زبانىها مرا\r\nغير غم از ما كسِ ديگر نمىگيرد سراغ * برده از خاطر ، دريغا ، شادمانىها مرا\r\nچيست اكنون حاصل از عمرى رفاقت اى عزيز * جز كدورت‌ها ، ضررها ، بدگمانىها مرا\r\nدرد دانايى ، گران درديست در اين روزگار * خود چه سودى غير غم از نكته‌دانىها مرا\r\nآفتاب بر لب بامم ، بخوان زين چهر زرد * كز خزان عمر باشد ترجمانىها مرا . . . \r\n\r\nپاييز است . . .\r\n هواى ابرى شهرم ز غصّه لبريز است * دلم گرفته‌تر از عصرهاى پاييز است \r\n\r\n","description":"","footnote":"","page_name":" 318 ","page_number":318},
  {"content":"\r\n\r\n ز قيل و قال كلاغان فضاى باغ پُر است * نواى بلبل آواره بس غم‌انگيز است\r\nچنان اسير ملالم كه پهنهء الوند * به پيش درد گرانم حقير و ناچيز است\r\nچگونه قصّهء دل سر كنم كه گويد عقل * به هوش باش كه بس گوش ناكسان تيز است\r\nبه هر نفس ز تو يارى جدا كند از جور * دريغ و درد ! كه تيغ زمانه خون‌ريز است\r\nبه شهر مرده‌دلان عشق را چه مىجويى ؟ ! * كه اين بهار گذشته‌ست و فصل پاييز است \r\n\r\nدريايى\r\n دل مرد آشكار از درد پنهانى نمىلرزد * كه هر نخلى كه پا گيرد ، به آسانى نمىلرزد\r\nتو دريايى نبودى ، حال دريايى چه مىدانى * كه دريادل ، دلش از هيچ توفانى نمىلرزد \r\n\r\nدوبيتىها\r\n دل‌هاى مهربونو دوست دارم * رفيق هم‌زبونو دوست دارم\r\nدرآد خورشيد الهى بعد بارون * چقد رنگين‌كمونو دوست دارم \r\n* * *\r\n گل اشك و تو چشمها نشوندن * نمىدونم چه وردى بود خوندن\r\nنذاشتن تا محبّت پا بگيره * تو دل‌ها ريشهء عشق و سوزوندن \r\n* * *\r\n تا دام ديد پرنده رنگش و باخت * به‌سوى شهر ديگه اسبش و تاخت\r\nالهى بشكنه دستاى او كه * به جاى پنجره قفل و قفس ساخت \r\n* * *\r\n دلت با من هماهنگى نداره * چشات جز حرف دلتنگى نداره\r\nنخون حرف محبّت زير گوشم * كه پيش من حنات رنگى نداره \r\n* * *\r\n رنگى به روى چهرهء بىرنگمان نيست * جز ناله‌هاى زير و بم آهنگمان نيست\r\nمن خط به خط خواندم كتاب زندگى را * چيزى به نام « عشق » در فرهنگمان نيست \r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\n[ ن 
  ]\r\n\r\nنادر ( 1347 )\r\nدكتر نادر بختيارى ، در بيست و چهارم بهمن ماه سال 1347 شمسى در پيرانشهر ، از توابع آذربايجان غربى ، چشم به جهان گشود . پدرش تيمور بختيارى در كسوت نظامىگرى به اروميه اعزام شد و تا سال 1357 در پيرانشهر به خدمت اشتغال داشت .\r\nآن‌گاه به زادگاهش اصفهان منتقل گرديد . بايد اضافه كنم كه پدر و مادر نادر اصلا از مردم اصفهان هستند ؛ حال شما مىخواهيد وى را آذربايجانى بدانيد يا اصفهانى !\r\nنادر قسمتى از تحصيلات خود را در زادگاهش و بخش ديگر را در اصفهان به پايان رسانيد و به اخذ مدرك ديپلم توفيق يافت و در سال 1366 در كنكور سراسرى شركت كرد و به دانشگاه شيراز راه يافت و در رشتهء دامپزشكى به تحصيل پرداخت و فارغ التّحصيل شد و از رسالهء دكترى خود نيز دفاع كرد و موفّق به اصفهان بازگشت و در اين شهر مشغول خدمت گرديد .\r\nدكتر بختيارى دربارهء آغاز شاعرى خود چنين مىگويد : « از سال 1366 به سرودن شعر پرداختم در اين زمينه از راهنمايىهاى استاد عارفم ، دكتر اكبر مصطفوى ، بهره‌مند شدم و در حقيقت خود را مديون او مىدانم و هم او بود كه غربت و سختى زندگى مرا به سمت و سوى زيستنى الهى سوق داد كه بعدها در شعرم نيز نمود بارزترى يافت .\r\nهمچنين در سال 1371 با شاعر قلندرمنش انقلاب ، حاج محمّد آقاسى ، آشنا شدم و او نيز در جهت دادن شعرم به‌سوى مبانى مذهبى و عرفانى بىتأثير نبود . »\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nدكتر بختيارى كه تاكنون تخلّصى براى شعر خود برنگزيده است و من در اينجا او را با عنوان شعرى « نادر » معرفى مىكنم ، شاعرى عارف‌پيشه است كه به اهل بيت عصمت و طهارت عليها السّلام و به‌خصوص مولا على عليه السّلام اخلاص كامل دارد و اشعارش از روح عرفان و ولايت سرچشمه مىگيرد .\r\nنادر علاوه بر شعر ، در زمينهء فيلم‌نامه‌نويسى و نقد فيلم كارهايى انجام داده و طرح‌هايى دارد كه اميد است در اين رهگذر از توفيقات كافى بهره‌مند گردد .\r\n\r\nرهايى\r\n خداست اوّلين سخن ، خداست حرف آخرين * كه ظاهر است و باطن است و آن‌چنان و اين‌چنين\r\nبريز ساقى از قدح ، ميى به ساغر دلم * كه بوى يك‌دو جرعه‌اش ، كند ز خويش غافلم\r\nنه غفلتى كه خصم را ، جرى كند به خون من * نه كار او بيفكند ، به تيغ آبگون من\r\nرهايى آن‌چنان كه من ، ز غير دوست بگسلم * ز هرچه و ز هركسى ، كه غير اوست بگسلم\r\nمراست زخمى آتشين ، ز عشق ناسروده‌تر * و از تمام درّه‌ها ، بسى دهن گشوده‌تر\r\nتو كيستى كه بىتو من ، حديث قلب و دشنه‌ام * چه كرده‌اى كه تا ابد ، به خون خويش تشنه‌ام\r\nسحر بلند مىشوم ، نماز گرگ‌وميش را * دوباره داغ مىزنم ، جبين اسب خويش را\r\nسحر نماز مىبرم ، به گرز و تيغ و تركشم * دوباره ميخ مىزنم ، به نعل اسب سركشم\r\nچنان‌كه چون جنون من ، رها كند لگام را * چو عشق ، شعله‌ور شود ، زمين به زير گام او\r\nاگر غيور نيستى ، قدم به سلك ما منه * و گرنه مرد عرصه‌اى ، به كوى عشق پا منه\r\nفرونريختى ز خود ، نه خاك ، بلكه گردش باد * قلندرانه نيستى ، و مىبيا و مرد باش\r\nخروش آب تيغ را ، بپرس از غريق‌ها * ببين كه من چه مىكشم ، ز دست نارفيق‌ها\r\nكجاست آنكه مرگ را ، برايم آرزو كند ؟ * و خنجر محبّتى ، به قلب من فروكند ؟\r\nكجاست آنكه تا ابد ، ز خود خلاص سازدم ؟ * كجاست هُرم دوزخى ، كه سوزد و گدازدم ؟\r\nكجاست دست سرنوشت از آنكه دشمن افكند ؟ * كه ريسمانِ دار را ، به گردن من افكند ؟\r\nهنوز نعره مىكشم ، ز درد جاودانه‌اى * چنان‌كه اسب سركشى ، ز خشم تازيانه‌اى \r\n\r\n","description":"","footnote":"","page_name":" 321 ","page_number":321},
  {"content":"\r\n\r\n به شهر خود غريب و آشناى آس‌وپاسىام * تو را به عاشقى قسم ، بگو كه مىشناسىام\r\nنه بيم غربتم چنين ، به عجز و لابه مىكشد * كه شعله‌هاى عشق من ، سر از غرابه مىكشد\r\nمىام بنوش گرچه من ، چنين شكسته‌ام * كه هرچه هستم آتشِ هزار و يك حماسه‌ام\r\nقفس شكسته‌ام ولى ، اسيرم از تو زندگى ؟ * به دست مرگ بسپرم ، كه سيرم از تو زندگى\r\nغريب دين احمدم ، به غربت رضا قسم * خروج مىكنم ولى ، به تيغ مرتضى قسم . . . \r\n\r\nنى غمگين\r\n قصّهء كوچ مرا قافله‌ها مىدانند * راز اندوه مرا فاصله‌ها مىدانند\r\nسرخى اشك مرا خاطره‌ها مىفهمند * زردى روى مرا نافله‌ها مىدانند\r\nغم بىبال‌وپرى را كه نصيب دلم است * بىپروبال‌ترى چلچله‌ها مىدانند\r\nآنچه من مىكشم از اين دل بىطاقت خويش * كهنه درديست كه پُرحوصله‌ها مىدانند\r\nزير و رو مىشود از عشق ، تمام دل من * تپش قلب مرا زلزله‌ها مىدانند\r\nرمهء اشك مىآيد ، نى غمگين بنواز ! * معنى نالهء نى را گَله‌ها مىدانند\r\nساربانان همه رفتند ، دلا راه مرا * بگو آيا اگر اين قافله‌ها مىدانند \r\n\r\nشهر ياس‌ها\r\n در فضا پيچيده‌اى همچون شميم ياس‌ها * من ولى چون آتشم در خرمن احساس‌ها\r\nاشك نه ، از ديده امشب عطر مىباريم ما * هر نفس صد بار مىبويند ما را ياس‌ها\r\nباغ در باغ ، از بهار عشق ما گل مىكنند * سيب‌ها ، انگورها ، شاتوت‌ها ، گيلاس‌ها\r\nعشق ، آتش بود ، امّا بىتو از آن شعله‌ها * هيچ باقى نيست جز خاكستر وسواس‌ها\r\nبس‌كه خود را باختم من ، مىشناسندم كنون * مهره‌ها و نرده‌ها ، شطرنج‌ها و طاس‌ها\r\nاشك‌ها ، در چشم‌هايم جمع گردند باز * تا بسازند از نگاهم قصرى از الماس‌ها\r\nدست‌هايى سرد چيد از مزرع ما عشق را * آه آه ! اى كاش روزى مىشكست آن داس‌ها\r\nهيچ‌كس در دل ندارد راه ، امّا سالهاست * گوشهء اين كومه مىخوابند آس‌وپاس‌ها \r\n\r\n","description":"","footnote":"","page_name":" 322 ","page_number":322},
  {"content":"\r\n\r\n بس‌كه بر مژگان من اشك شبنم چيده‌اند * گوييا آينه‌بندان است شهر ياس‌ها \r\n\r\nعلىّ و عدالت\r\n مرا يارى در اوج بىنيازيست * كه او را شيوهء عاشق‌نوازيست\r\nهمه تقصيرم و او عيب‌پوش است * ندارد حجره ، امّا مىفروش است\r\nدلم چون رشتهء مهرى مقيّد * گره خورده‌ست با عشق محمّد\r\nمحمّد كيست ؟ سكّاندار هستى * امير كشتى يكتاپرستى \r\n*\r\n به رؤيا ديد او بوزينگانى * كه بالا مىروند از منبر او\r\nبر آن تعيير رفت اين‌سان كز آن پس * برند آل اميّه گوهر او\r\nعلىّ ، درّ محمّد بوده و هست * مباد او در صدف تنها بماند\r\nز تيغ ابن ملجم‌ها چكد خون * اگر شاه نجف تنها بماند\r\nنخستين ياراحمد جز علىّ كيست ؟ * برادر با محمّد جز علىّ كيست ؟ \r\n*\r\n قلندر ! پيشه كن مردانگى را * بنوش اين درد تلخ خانگى را\r\nفتوّت گرچه زهرى جانگزاى است * به چشم عارفان حكم خداى است\r\nسرى بنهاده بر امر ولىّ باش * شهيد لا فتى الّا علىّ باش\r\nعلىّ ، نوح نجات از بىوجودى * علىّ ، كشتى فراز كوه جودى\r\nعلىّ ، توفان آرامش ؛ علىّ ، باد * موافق در مخالف جمع اضداد\r\nعلىّ دريا ؛ علىّ ساحل ، علىّ موج * علىّ پرواز مرغان ، فوج در فوج\r\nعلىّ ، هفت آسمان نور الهى * علىّ سكر نسيم صبحگاهى\r\nعلىّ در كوچه‌هاى كوفه شبگرد * علىّ ، تنهاترين تنهاترين مرد\r\nعلىّ ، بنيان عشق و حق‌ّپرستى * تمام آفرينش ، كلّ هستى \r\n*\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n مرا تيغى دودم در خاطر آمد * يلى در شام غم در خاطر آمد\r\nشبى تاريك چون شب‌هاى كوفه * كز آن مىريخت اشكم چون شكوفه\r\nعلىّ ، رو سوى مسجد ره‌سپر بود * دلم بر ناوك حسرت سپر بود\r\nتمام كوچه‌ها را از پى او * دويدم مست از بوى مى او\r\nسبك مىرفت و من گم كردم او را * به هر آهى ترنّم كردم او را\r\nكه : يا مولاى مردان خداجو ! * دعايى بر علاج درد ما گو !\r\nخمارآلودگانيم ، آه مولا ! * نفس فرسودگانيم ، آه مولا !\r\nاگر امشب تو ما را در نيابى * به‌جز مشتى گُل پرپر نيابى\r\nجوابم داد با صوتى الهى * كه طىّ كن راه دريا را چو ماهى\r\nشناگر چون نباشى غرق گردى * اسير دام زرق‌وبرق گردى\r\nببندى دل ، به دنياى فسونگر * شوى از چارپايان هم زبون‌تر\r\nعلىّ گفتا كه اهل كوفه بودن * بود شمشير بر مولا گشودن\r\nخدا ، اى كاش ، از من جان بگيرد * مرا زين مردم نالان بگيرد\r\nدل من ، يا علىّ ! آوارهء توست * جبينم بر گليم پارهء توست\r\nنه من خاكم ، سزاوار مقامت * منم خاك كف پاى غلامت\r\nپذيرد گر مرا هم قنبر تو * من و دامان چون پيغمبر تو\r\nتو نور مصطفى در ديده دارى * كه در هر جلوه چون صبح بهارى\r\nاگر گردند درياها مركّب * نويسند از تو مردان مجرّب\r\nتراشند از درختان گر قلم‌ها * كه كاغذها سيه گردد ز غم‌ها\r\nدگر جنّ و پرى كاتب شوندت * نگردد ثبت معناى بلندت\r\nتو را اهل درم كى مىشناسد ؟ * دل بىدرد و غم كى مىشناسد ؟\r\nمن آن خارم كه در دامان صحراست * ولى گل كرده در ايوان زهراست\r\nبه عشق مجتبى من كوه صبرم * انيس غربت ترسا و گبرم \r\n\r\n","description":"","footnote":"","page_name":" 324 ","page_number":324},
  {"content":"\r\n\r\n مىام تا جرعهء جام حسين است * عقيقم تشنهء نام حسين است\r\nبلى ، از راه مىآيد كه با او * عدالت مىشود سنگ ترازو \r\n\r\nشكست\r\n دلم پر كشيد و قفس را شكست * قفس ، اين سراپا هوس را شكست\r\nدل از شوق پرواز آتش گرفت * قنارى حصار قفس را شكست\r\nكماندار تاراج با نام عشق * به يك تير ، بال نفس را شكست\r\nغريبى كه طغيان فرياد بود * به سنگى چراغ عسس را شكست\r\nو شهر ازبس آواز فرياد داشت * شبى پشت فريادرس را شكست\r\nفروريخت عشقى كه آيينه بود * دلم هرچه از آن سپس را شكست\r\nتپش كاروان سكون را گرفت * صدايى سكوت جرس را شكست\r\nدلم عاشق باغ و گل بود و بس * اگر حرمت خار و خس را شكست\r\nغزل‌واره‌ام خسته از التماس * غرور من ملتمس را شكست\r\nزمين‌لرزه برداشت آن‌سان كه عشق * پل حرف‌هاى عبس را شكست\r\nخليل تمام زمان‌ها كسيست * كه بت‌هاى از پيش و پس را شكست\r\nنمىدانم امشب دل سنگ من * دل شيشه‌وار چه كس را شكست ؟ \r\n\r\nخورشيد در تنور\r\n يك‌بار ديگر ، العَطشم شعله‌ور شده است * چشمانم از تراوش اندوه‌تر شده است\r\nاى ذو الفقار در كف خون خفته ، اى حسين * اى حيدر دوباره برآشفته‌اى حسين !\r\nمظلومى از درون تو مىخواندم به خويش * هل من معين خون تو ، مىخواندم به خويش\r\nمن ، اين من هميشه مسافر به‌سوى تو * من ، آنكه مانده بر دل او ، آرزوى تو\r\nلال تحيّر ، آينه‌سان شب نداشتم * مىخواستم بتازم و ، مركب نداشتم\r\nمىخواستم به ؟ خون آشنا شوم * هفتاد و سومين سر از تن جدا ، شوم \r\n\r\n","description":"","footnote":"","page_name":" 325 ","page_number":325},
  {"content":"\r\n\r\n وقتى كه تاخت ، تشنه به‌سوى معاد خون * برخاست از مهابت او گردباد خون\r\nآنگاه عرصه بر نَفَس او سپند شد * بانك فيا سُيوف خذيني ! بلند شد\r\nاسلام كفر ، تن به مجوس و مجوسه زد * ديدم كه تيغ ، بر رگ خورشيد بوسه زد\r\nروحى بلند ، همچو ملائك ، خروج كرد * روحى كه بال‌وپر زد و قصد عروج كرد\r\nآن روح در طواف به گرد امام شد * و آن حجّ ناتمام بدين‌سان تمام شد\r\nوقتى سر مبارك او را بريد ، مرگ * صد بار مرد و زنده شد و ، وارهيد مرگ\r\nشب بود و من به مطبخ آن خانه آمدم * مطبخ نه ، سوى زار نهان‌خانه آمدم\r\nديدم كه نور مىزند از دخمه‌اى برون * دل ، خسته‌ام كشاند به دنبال ردّ خون\r\nخون در ميان نور چه مىكرد ؟ يا على ! * خورشيد ، در تنور چه مىكرد ؟ يا على !\r\nاف بر چنان كسان كه نكردند يارىات * آنان كه بودشان خبر از زخم كارىات\r\nابن بصيرهاى هراسيده از خدنگ * و آن ابن ربعى ، آن سياست شعار جنگ\r\nمختار هم اگرچه كشيد انتقام تو * در ظهر مرگ ، تيغ نشد در نيام تو\r\nاى ذو الفقار در تف خون خفته ، اى حسين ! * اى حيدر دوباره برآشفته ، اى حسين !\r\nبانگ شراره‌گون تو ، پيچيده در جهان * تا حشر ، بوى خون تو پيچيده در جهان \r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nنادرپور ( 1378 - 1308 )\r\nنادر نادرپور ، شاعر نامدار و تواناى معاصر ايران ، در سال 1308 هجرى شمسى در تهران از مادر زاد . تحصيلات ابتدايى و دورهء متوسّطه را در دبستان و دبيرستان ادب و ايرانشهر به پايان رسانيد ، ازآن‌پس در رشتهء زبان و ادبيّات فارسى به تحصيل ادامه داد و به اخذ مدرك ليسانس نايل آمد و در سال 1327 براى تكميل زبان و مطالعه در ادبيّات غرب به پاريس رهسپار گرديد و مدّت سه سال در آنجا به سر برد و در اين زمينه تبحّر يافت ، سپس به ايران بازگشت و اوّلين اثرى كه به وجود آورد ، شعرى به نام « سرگذشت » بود .\r\nنادرپور از كودكى به شعر علاقه و دلبستگى داشت و نخستين شعرى كه سرود ، در نه‌سالگى بود و چون علاقهء فراوانى به مطالعهء دواوين شعر اساتيد باستان داشت ، قريحتش بيدار گشت و در سال 1326 تحت تأثير آهنگ معروف « رقص اموات » اثر سن‌سان قرار گرفت و شعرى نيز به همان نام ساخت و ازآن‌پس ترجمه‌هاى جالب ديگرى از اشعار تاگور ، بودلر ، رمبو و پيرلوئيس ترجمه كرد كه هركدام به نوبهء خود در روح شاعرانهء وى تأثير بسزايى گذاشت .\r\nنادرپور از شعراى گرانمايه‌اى است كه به موسيقى و نقّاشى علاقهء فراوانى داشت و در ميان آهنگسازان معروف جهان به بتهون و سمفونى نهم و پنجم وى بسيار دلبستگى و از آن لذّت فراوان مىبرد .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nنادرپور در شعر عقيده دارد كه :\r\n« در هر حال بايد اوزان بسيار متنوّع و زيباى عروض فارسى را ، كه بىترديد از غنىترين اوزان عروض جهان است ، حفظ كرد ؛ ولى از نظر تنوّع اشكالى ندارد كه تعداد هجاها را كم و زياد كنيم و به مناسبت مفهومى كه در نظر داريم ، مصرع يا بيتى بلند و كوتاه‌تر از ساير مصرع‌ها يا ابيات بسازيم . امّا شعر شكسته ( بىوزن ) در زبان ما ابدا ضرورت ندارد ، زيرا خوشبختانه آن‌قدر اوزان عروض شعر فارسى زياد است كه براى هر مفهومى ، جديد يا قديم ، وزنى در دسترس هست . بنابراين بايد گفت كسانى كه به عذر نداشتن وزن براى بيان مفاهيم جديد شعر بىوزن و قافيه مىسازند ، متأسفانه از اوزان متنوّع و فراوان عروض فارسى اطّلاعى ندارند . »\r\nنادرپور در ميان شعراى بزرگ ايران به حافظ و خيّام علاقهء خاصّى دارد . مجموعه اشعارى كه از او تاكنون چه در ايران و چه در خارج كشور طبع و نشر يافته ، به شرح زير است : « چشم‌ها و دست‌ها » ؛ « دختر جام » ؛ « شعر انگور » ؛ « سرمهء خورشيد » ؛ « از آسمان تا ريسمان » ؛ « شام بازپسين » ؛ « صبح دروغين » ؛ « خون و خاكستر » ؛ « زمين و زمان » ؛ « با مردم شب » ؛ « آرش » ؛ « خوشه » ؛ « گياه و سنگ نه آتش » .\r\nنادرپور از شعرايى است كه پس از پيروزى انقلاب اسلامى ايران به خارج از كشور رفت . نخست چند سالى در انگلستان ( شهر لندن ) و پس از آن رهسپار آمريكا شد و در شهر لوس‌آنجلس سكونت اختيار كرد و آثار نظم و نثرش در مطبوعات غرب و از رسانه‌هاى صدا و سيماى كشورهاى مختلف جهان پخش مىشد . سرانجام در بيست و نهم بهمن‌ماه سال 1378 در شهر لوس‌آنجلس براثر سكتهء قلبى درگذشت و جنازه‌اش وسيلهء ايرانيان مقيم آن شهر با تجليل به خاك سپرده شد .\r\n\r\nنامه\r\n مادر گناه زندگىام را به من ببخش * زيرا ، اگر گناه من ، اين بود از تو بود\r\nهرگز نخواستم كه تو را سرزنش كنم * امّا تو را به راستى از زادنم چه سود ؟ \r\n\r\n","description":"","footnote":"","page_name":" 328 ","page_number":328},
  {"content":"\r\n\r\n*\r\n در دل مگو كه از تو و رنج تو آگه‌ام * هرگز مرا چنان خود استى گمان مدار\r\nهرگز فريب چهرهء آرام من مخور * هرگز سر از سكوت مدامم گران مدار \r\n*\r\n من آتشم كه در دل خود سوزم ، اى دريغ * من آتشم ، كه در تو نگيرد شرار من\r\nدردم يكى نبود كه زودش دوا كنى * آن به كه دل نبندى ازاين‌پس به كار من \r\n*\r\n مادر ! من آن اميد ز كف رفتهء توام * كز هرچه بگذرى نتوانى به دو رسيد\r\nز آن پيش‌تر كه مرگ منم دررسد ز راه * مرگ دلم ز مردن صد آرزو رسيد \r\n*\r\n هر شب كه در به روى من آهسته وا كنى * در چشم خوابناك تو بينم ملامتت\r\nگويى به من كه باز چه دير آمدى ، چه دير * بس كن خداى را كه تبه شد سلامتت \r\n*\r\n از بيم آنكه رنج تو را بيشتر كنم * مىخندمت به روى و نمىگويمت جواب\r\nمادر چه سود از اينكه به هم ريزم اين سكوت * مادر چه سود از اينكه براندازم اين نقاب \r\n*\r\n تا كى بدين اميد كه ره در دلم برى * بندى نگاه خود به نگاه خموش من ؟\r\nتا كى همين‌كه حلقه به در آشنا كنم * آهنگ گام‌هاى تو آيد به گوش من ؟ \r\n*\r\n مادر ! من آن اميد ز كف رفتهء توام * درد مرا مپرس و گناه مرا ببخش\r\nدانى خطاى بخت من است آنچه مىكنم * پس اين خطاى بخت سياه مرا ببخش \r\n*\r\n مادر ! تو بىگناهى و من نيز بىگناه * امّا سزاى هستى ما در كنار ماست \r\n\r\n","description":"","footnote":"","page_name":" 329 ","page_number":329},
  {"content":"\r\n\r\n از يكدگر رميده و بيگانه مانده‌ايم * وين درد ، درد زندگى و روزگار ماست \r\n\r\nناله‌اى در سكوت\r\n زين محبسى كه زندگىاش خوانند * هرگز مرا توان رهايى نيست\r\nدل بر اميد مرگ چه مىبندم * ديگر مرا ز مرگ ، جدايى نيست \r\n*\r\n مرگ است مرگ تيره جانسوز است * اين زندگى كه مىگذرد آرام\r\nاين شام‌ها كه مىكشدم تا صبح * وين بام‌ها كه مىكشدم تا شام \r\n*\r\n مرگ است مرگ تيره جانسوز است * اين لحظه‌هاى مستى و هشيارى\r\nاين شام‌ها كه مىگذرد در خواب * و آن روزها كه رفت به بيدارى \r\n*\r\n تا چند ، اى اميد عبث ، تا چند * دل بر گذشت روز و شبان بستن ؟\r\nبا اين دو دزد حيله‌گر هستى * پيمان مهر بستن و بگسستن ؟ \r\n*\r\n تا كى برآيد از دل تاريكى * چشمان روشنىزدهء خورشيد\r\nتا كى به بزم شامگهان خندد * اين ماه ، جام گمشدهء جمشيد ؟ \r\n*\r\n دندان كينه‌جوى خدايان است * چشمان وحشيانهء اخترها\r\nخندد چو دست مرگ فروپيچد * طومار عمر بهمن و آذرها \r\n*\r\n دانم شبى به گردن من لغزد * اين دست كينه‌پرور خون‌آشام\r\nدانم شبى به غارت من خيزد * آن ديدگان وحشى بىآرام \r\n*\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n تا كى درون مجلس تنهايى * عمرى به انتظار فرومانم ؟\r\nتا كى از آنچه هست سخن گويم ؟ * تا كى از آنچه نيست سخن رانم ؟ \r\n*\r\n جانم ز تاب آتش غم‌ها سوخت * اى سينهء گداخته ! فريادى . . .\r\nاى ناله‌هاى وحشى مرگ‌آلود ! * آخر فرارسيد به امدادى ! \r\n*\r\n سوز تب است و واهمهء بيمار * مرگ است و راه گمشدگان در پيش\r\nاشك شب است و آه سحرگاهان * وين لحظه‌هاى تيرگى و تشويش \r\n*\r\n در حيرتم كه چيست سرانجامم ؟ * زيرا از آنچه هست ، حذر دارم\r\nزين مرگ جاودانه گريزانم * در دل ، اميد مرگ دگر دارم \r\n*\r\n اينك تو ، اى اميد عبث ، بازآى * وينك تو اى سكوت گريزان بگريز\r\nاى ماه آرزو كه فروخفتى ! * بار دگر كرشمه‌كنان برخيز ! \r\n*\r\n جانم به لب رسيد و تنم فرسود * اى آسمان ! دريچهء شب وا كن\r\nاى چشم سرنوشت ، هويدا شو ! * او را كه در من است ، هويدا كن \r\n\r\nبرف و خون\r\n شب در آفاق تاريك مغرب * خيمه‌اش را شتابان برافراشت\r\nآسمان‌ها همه قيرگون بود * برف در تيرگى دانه مىكاشت \r\n*\r\n من هراسان در آن راه باريك * با غريو درختان تنها\r\nمىدويدم چو مرغان وحشى * بر سر بوته‌ها و گَون‌ها \r\n\r\n","description":"","footnote":"","page_name":" 331 ","page_number":331},
  {"content":"\r\n\r\n گاهى آهنگ پاى سوارى * مىرسيد از افق‌هاى خاموش\r\nبادى آشفته مىآمد از راه * تا مگر گيرد او را در آغوش \r\n*\r\n من زمانى نمىماندم از پاى * گويى از چابكى مىپريدم\r\nبوته‌ها ، سايه‌ها ، كوهساران * مىدويدند و من مىدويدم ! \r\n*\r\n در دل تيرگى كلبه‌اى بود * دود آن رفته بر آسمان‌ها\r\nپاى تنها چراغى كه مىسوخت * در دلش رازگويان شبان‌ها \r\n*\r\n لختى از شيشه ديدم درون را * خواستم حلقه بر در بكوبم\r\nناگهان تك‌چراغى كه مىسوخت * مُرد و تاريك‌تر شد غروبم \r\n*\r\n لحظه‌اى ايستادم به ترديد * گفتم اين خانهء مردگان است\r\nگويى آن دم كسى در دلم گفت * فكر شب كن كه ره بىكران است \r\n*\r\n در زدم ، در گشودند و ناگاه * دشنه‌اى در سياهى درخشيد\r\nشيون ناشناسى كه جان داد * كلبه را وحشتى تازه بخشيد \r\n*\r\n كورمالان ، قدم پس نهادم * چشم من با سياهى نمىساخت\r\nتا به خود آمدم ، ضربتى چند * در دل كلبه از پايم انداخت \r\n*\r\n خود ندانم كى از خواب جستم * ليك دانم كه صبحى سيه بود\r\nدر كنار سر تو بريده * غرق خون بود و چشمش به ره بود \r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nپيكرتراش\r\n پيكرتراش پيرم و با تيشهء خيال * يك شب تو را ز مرمر شعر آفريده‌ام\r\nتا در نگين چشم تو نقش هوس نهم * ناز هزار چشم سيه را خريده‌ام \r\n*\r\n بر قامتت كه وسوسهء شستشو در اوست * پاشيده‌ام شراب كف‌آلود ماه را\r\nتا از گزند چشم بدت ايمنى دهم * دزديده‌ام ز چشم حسودان نگاه را \r\n*\r\n تا پيچ‌وتاب قدّ تو را دلنشين كنم * دست از سر نياز به هر سو گشوده‌ام\r\nاز هر زنى تراش تنى وام كرده‌ام * از هر قدى ، كرشمهء رقصى ربوده‌ام \r\n*\r\n امّا تو چون بتى كه به بت‌ساز بنگرد * در پيش پاى خويش به خاكم فكنده‌اى\r\nمست از مى غرورى و دور از غم منى * گويى دل از كسى كه تو را ساخت كنده‌اى \r\n*\r\n هشدار ! ز آنكه در پس اين پردهء نياز * آن بت‌تراش بوالهوس چشم بسته‌ام\r\nيك شب كه خشم عشق تو ديوانه‌ام كند * بينند سايه‌ها كه تو را هم شكسته‌ام \r\n\r\nناگفته\r\n شعريست در دلم * شعرى كه لفظ نيست ، هوس نيست ، ناله نيست\r\nشعرى كه آتش است * شعرى كه مىگدازد و مىسوزدم مدام\r\nشعرى كه كينه است و خروش است و انتقام * شعرى كه آشنا ننمايد به هيچ گوش\r\nشعرى كه بستگى نپذيرد به هيچ نام \r\n\r\n","description":"","footnote":"","page_name":" 333 ","page_number":333},
  {"content":"\r\n\r\n شعريست در دلم * شعرى كه دوست دارم و نتوانمش سرود\r\nمىخواهمش سرود و نمىخواهمش سرود * شعرى كه چون نگاه ، بگنجد به قالبى\r\nشعرى كه چون سكوت ، فرومانده بر لبى * شعرى كه نعره است و نهيب است و شيون است\r\nشعرى كه چون غرور بلند است و سركش است * شعرى كه آتش است \r\n*\r\n شعريست در دلم * شعرى كه دوست دارم و نتوانمش سرود\r\nشعرى از آنچه هست * شعرى از آنچه بود . . . \r\n\r\nنيايش\r\n اى آفريدگار ! * ديگر به سردمهرى خاكسترم مبين\r\nامشب صفاى آبم و گرماى آتشم * امشب به روى توست دو چشم نياز من\r\nامشب به‌سوى توست دو دست نيايشم \r\n*\r\n امشب ستاره‌ها همه در من چكيده‌اند * سرب مذاب ، پر شده در كاسهء سرم\r\nهر قطره‌اى ز خون تنم شعله مىكشد \r\n\r\n","description":"","footnote":"","page_name":" 334 ","page_number":334},
  {"content":"\r\n\r\n من آتش دوانم ، من آتش ترم ! \r\n*\r\n امشب به پارسايى خون دل نهاده‌ام * اى آفتاب وسوسه ، در من غروب كن !\r\nآن رودخانه‌ام كه تهى مانده‌ام ز آب ! * آه ! اى شب بزرگ ، تو در من رسوب كن ! \r\n*\r\n زين پيش اگر به كفر گشودم زبان خويش * زين پس بر آن سرم كه بشويم لب از گناه\r\nاى آفريدگار ! * در چاه شب به‌سوى تو امّيد بسته‌ام\r\nتا بشنوى صداى مرا از درون چاه ! * هرچند پيش چشم تو كوچك‌ترم ز مور\r\nبر من بزرگوارى پيغمبران ببخش * جز غم ، هرآنچه را كه به من وام داده‌اى\r\nبستان و بيشتر كن و بر ديگران ببخش ! \r\n*\r\n نام تو بر نگين دلم نقش بسته است * اين خاتم وجود من ارزانى تو باد\r\nدانم اگرچه پيشكشى سخت بىبهاست ، * شعرم به پاس لطف تو ، قربانى تو باد ! \r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nفال\r\n اى بىستاره مرد ! * در دست‌هاى خالى و خشكت نگاه كن !\r\nاينجا كوير گمشدهء بىنشانه‌ايست * زهدان خاك او تهى از هر جوانه‌ايست\r\nيك مو در اين كوير به جاى علف نر است * يك قطرهء عرق ، خبر از چشمه‌اى نداد\r\nوين مار پيچ‌پيچ ، كه جز زهر غم نريخت * خط حيات توست كه افسوس بر تو باد ! \r\n*\r\n اى بىستاره مرد ! * در آسمان بخت سياهت نگاه كن !\r\nروزى اگر بهار دلت بىشكوفه بود * اكنون ، غروب زندگىات بىستاره باد !\r\nاى بىستاره مرد ! * افسوس بر تو باد . . . \r\n\r\nبهار نزديك\r\n سپيداران خاك‌آلود * - بى خم كردن اندام -\r\nپا در جوى مىشويند ، * و خورشيد هوس‌ران از ميان شاخساران\r\nساق مرمر نامشان را گرم مىبوسد ، * و انبوه عظيم ريشه‌ها \r\n\r\n","description":"","footnote":"","page_name":" 336 ","page_number":336},
  {"content":"\r\n\r\n - از حسرت سوزان خود - * در خاك مىبوسد ،\r\nو باد از باغ‌ها مىآورد بوى بهاران را . \r\n* * *\r\n هلا اى باد آرام سحرگاهى : * كنون وقت است تا از برگهاى حسرت ديرين به پيرائى\r\nچمنزار فراخ و دلگشاى يادگاران را . \r\n* * *\r\n كنون هنگام آنست اى ترنج قرمز خورشيد * كه عكس خويش در آئينه‌هاى آب بنمائى\r\nو برق زندگىبخش نگاه چشمه‌ساران را . \r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nناصر « 1 » ( 1362 - 1309 )\r\nسيّد محمّد اجتهادى ، متخلّص و معروف به « ناصر » ، فرزند محمّد حسين ، در سال 1309 هجرى شمسى در كازرون فارس پا به عرصهء هستى نهاد و تحصيلات مقدّماتى را در زادگاهش به انجام رسانيد .\r\nناصر شاعر و نويسنده‌اى طنزپرداز بود و در مطايبه‌گويى و شعر فكاهى و انتقادى دست داشت . در طول زندگى مجرّد زيست و با فقر و تنگدستى روزگار گذرانيد . سال‌ها با مطبوعات و راديو همكارى كرد و آثارش در روزنامه‌ها و مجلّه‌هايى چون : توفيق ، كاريكاتور ، زن روز ، خبر ، گل‌آقا ، آفتاب شرق و چند نشريهء ديگر طبع و نشر مىشد .\r\nناصر اشعار خود را با نام‌هاى حقيقى و يا مستعار ناصر اجتهادى ، جهانگرد ، شبيه الشّعرا ، كازرونى ، نكبت الشّعراء ، ميرزا هپل‌پو ، هوچى ، زالاس ، سيف القلم ، هل‌هل قندى ، جيرجيرك ، ناشىباشى ، كاكو شيرازى ، ابو البلبل ، آمنه باشنگى ، ماما جيم‌جيم ، لوطى شيرازى ، پرىچهر دلاور ، بدبين ، هندل الشّعراء ، اشتباهى ، مارگريت بيگم ، جيم‌جيمو ، زالو ، اليزابت بيگم ، موسيو فندك ، بابا كرم ، ميرزا قلمدون ، ملك مقوّا ، ديزى اشتهاردى و . . . در مطبوعات به چاپ مىرسانيد .\r\nمرتضى فرجيان ، دوست و همكار مطبوعاتى او ، در سالنامهء گل‌آقا دربارهء ناصر\r\n\r\n\r\n","description":"","footnote":"\r\n( 1 ) - آثار ناصر اجتهادى را فاضل پژوهشگر محمد مهدى مظلوم‌زاده برايم فرستاده‌اند .\r\n","page_name":" 338 ","page_number":338},
  {"content":"\r\n\r\nاجتهادى شرحى نوشته كه نگارنده به‌طور اختصار قسمت‌هايى از آن را در اينجا مىآورم : « ناصر بسيار لاغراندام و بلندبالا بود ، چشمانش حالتى خاصّ داشت ، پلك‌هايش افتاده بود ، تكيه‌كلامش « عمو » بود كه با لهجهء شيرين شيرازى « عامو » تلفظ مىكرد . با فقر و تنگدستى دست به گريبان بود ، امّا هيچ‌گاه خنده از لبش دور نمىشد .\r\nطبعى زيباپسند و حسّاس داشت . زن در شعر ناصر جاى والايى داشت . متواضع ، خوش‌صحبت ، امين ، بامحبّت و وظيفه‌شناس بود . هركس يك‌بار با او نشست و برخاست مىكرد ، شيفتهء حسن خلق و ذوق لطيفش مىشد . اتاق اجاره‌اى محقّر او محفل انس دوستان و همكاران طنزپردازش بود . من و چند تن ديگر از دوستانش هروقت دلمان از بيداد زمانه مىگرفت ، به عزلتگاه كوچك ولى پرمهر و صفاى او پناه مىبرديم و الحقّ با امكانات ناچيز و محدود خود براى رضايت مهمانان سنگ تمام مىگذاشت .\r\nناصر ستونى تحت عنوان \" نكته‌هايى باريك‌تر از تار عنكبوت \" مىنوشت كه هريك حاوى دقيق‌ترين و زيباترين طنزهاى اجتماعى و فلسفى بود . »\r\nناصر سرانجام در روز بيست و ششم آبان‌ماه سال 1362 براثر سكتهء قلبى در پنجاه و سه‌سالگى در مشهد چشم از جهان فروبست و جنازه‌اش را از مشهد به شيراز حمل و در گورستان دار الرّحمه به خاك سپرده شد و اين بيت بر سنگ مزارش نقل شده است :\r\n « چو شد مشمول لطف و رحمت حقّ * به دار الرّحمه مدفون گشت ناصر » \r\n\r\nناتوانى\r\n كيستم من ، اسير مانده به راه * غرق در ژرفناى محنت و آه\r\nديدگانم سفيد و موى سپيد * روزگارم سياه و بخت سياه\r\nبالم از تير غم نشسته به خون * دستم از دامن خوشى كوتاه\r\nواى بر من ! كه از شرارهء عشق شد اميدم به باد و عمر تباه * شورى افتاده در سرم ، كه مپرس\r\nقصّه‌اى تلخ باشدم ، كه مخواه \r\n\r\n","description":"","footnote":"","page_name":" 339 ","page_number":339},
  {"content":"\r\n\r\n فكر او هست مونسم همه‌شب * ياد او هست فكرتم همه‌گاه\r\nنه توانم كنم تحمّل هجر * نه اميد وصال و تاب نگاه\r\nكاش مىمُردم و نمىديدم * آن دو چشم سياه و روى چو ماه\r\nناتوانى ز جور او ، « ناصر » * چهر زردت بهين دليل و گواه \r\n\r\nعشق پژمرد\r\n عمر ياران همه با چنگ و مى و يار گذشت * عمر من بود كه با محنت و ادبار گذشت\r\nره نبردم سوى سرمنزل مقصود ، ولى * هركه را ديدم از اين راه سبكبار گذشت\r\nدر دلم خفته چه غم‌ها كه خدا داند و بس * بر سرم آنچه از اين بخت نگونسار گذشت\r\nعشق پژمرد و هوس مرد و جوانى گم شد * بخت خوابيد و خوشى رفت و گل و خار گذشت\r\nآفتابى كه از او خانهء دل روشن بود * تا زدم چشم به هم ، از سر ديوار گذشت\r\nمستى و دلخوشى و بىخبرى ، شد سپرى * جلوهء گردش آن چشم فسون‌كار گذشت\r\nنرسيدم به سر قافلهء عشق و اميد * تا كه آب از سر اين قافله‌سالار گذشت\r\nياد آن روز كه آن مظهر افسون و فريب * پيشم آهسته چو مجموعهء اسرار گذشت\r\nياد آن روز كه از آتش توفندهء عشق * شب و روزم همه در حسرت ديدار گذشت\r\nرحمى اى مرگ ، تو بر دامن « ناصر » آور * همّتى كن كه دگر كار من از كار گذشت \r\n\r\nپس از ديدار\r\n ز عشق سوختم ، آتش گرفتم * زمام نفس گردنكش گرفتم\r\nلبش را ديدم و از روى نفرت * نظر از بادهء بىغش گرفتم\r\nصداى دل‌نشينش را شنيدم * دل از هر نغمهء دلكش گرفتم\r\nهدف گشتم خدنگ مژه‌اش را * به بر صد ناوك تركش گرفتم\r\nشبانگاهان به ياد چشم مستش * سراغ شعلهء سركش گرفتم\r\nنگاهش يخ زده بازوش چون برف * ميان برف و يخ آتش گرفتم \r\n\r\n","description":"","footnote":"","page_name":" 340 ","page_number":340},
  {"content":"\r\n\r\n بهشتى شد جهان در چشم « ناصر » * به بر تا آن گل مهوش گرفتم \r\n\r\nخاطره\r\n پر كن اى ساقى ، ز آب آتشين پيمانهء من * تا بلرزاند فلك را نعرهء مستانهء من\r\nروزگارم را ببين كز روى شب‌ها تيره‌تر شد * دخمهء مرگ است گويى ، كلبهء ويرانهء من\r\nواىواى ! از سرنوشتم ، رفت از دستم بهشتم * ماه من ، محبوب من ، اميد من ، دردانهء من\r\nياد از آن شبها كه از رؤياى وصل و ياد رويش * از مى و مطرب چنان ميخانه بودى خانهء من\r\nزهد را آتش زدم بر عمر آن صبح طلايى * كه شراب بوسه‌اش لغزيد در پيمانهء من\r\nآرزو بر باد دادم آن شبانگاه بهاران * كز ميان باغ آمد گوهر يك‌دانهء من\r\nمرغك شرم و حيا را كرد بىبال‌وپر آخر * خندهء رندانهء او ، چشمك دزدانهء او\r\nوقت را آن شب نفهميدم ز مستى كى سر آمد ؟ * عقل و هوشم كرد يغما ، فتنهء پروانهء من\r\nزود رفت آن روزگاران دل‌انگيز جوانى * زود رفت آن دلبر گل‌پيكر جانانهء من\r\nگل دگر در چشم من بىروى او زيبا نباشد * تا كه مىبينم حبيب من شده بيگانهء من\r\nآه را در سينه گفتم بشكنم ، اشكم روان شد * تا سحر گرديد آخر قصّهء افسانهء من\r\nراه مستى را تو اى « ناصر » بپو تا عمر دارى * مى ، مگر درمان كند درد دل ديوانهء من \r\n\r\nمنبع الهام\r\n گرچه دورى ز برم ، باز دلارام منى * رهبر فكر منى ، ماه گل‌اندام منى\r\nآفت جان منى ، عمر منى ، جان منى * دزد ايمان منى ، رهزن آرام منى\r\nاين چه جا دوست خدا را كه ز صدها فرسنگ * روشنىبخش دل و تيرگى شام منى\r\nمن گرفتار توام ، باخبر از كار توام * تو ستمكار منى ، منزجر از نام منى\r\nگفته بودى غزلم رقّت و لطفى دارد * علّت آن است كه تو منبع الهام منى\r\nمايهء درك منى ، چشمهء احساس منى * لاله و ياس منى ، چنگ منى ، جام منى \r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\nوحشى !\r\n مزن با غمزه‌ات تيرم ، مكن اى طرفه غمّازى * كه از سوداى تو كافر شدم ، اى ماه شيرازى\r\nميفشان موى افشانت ، به روى چهر تابانت * سر و جانم به قربانت ، مكن با جان من بازى\r\nبيا اى ماه وحشى خو ! كه با سوز تو مىسازم * خدا را تا به كى با عاشق ديوانه ناسازى ؟\r\nچو گل هر لحظه را با بلبلى سرّ و سرى دارى * نمىدانم چه خيرى ديده‌اى از اين هوس‌بازى ؟\r\nبريدم دل ز دنيا تا كه دل از من بريدى تو * شدم دمساز غم ، تا كردى از من ترك دمسازى\r\nنهال عشق او بركن ز باغ دل ، كه آن وحشى * نگردد رام تو « ناصر ! » به شعر و جمله‌پردازى \r\n\r\nدرمانده\r\n دل بردى از برم به خدا با نظاره‌اى * بىچاره شد دلم ، بكن اى ماه چاره‌اى\r\nاز تير جان شكار تو ما را نمانده است * اى ماه پاره ، غير دل پاره‌پاره‌اى\r\nمن خود به اختيار در آتش نرفته‌ام * زد عشق خانه‌سوز به جانم شراره‌اى\r\nچيزى نمانده بود كه افتم به كام مرگ * بخشيد چشمكى به من عمر دوباره‌اى\r\nپيرى رسيد و بخت نشد چاره‌ساز من * اى بخت نابكار ! خدا را اشاره‌اى\r\nخواهم كه ترك زندگى و خير و شرّ كنم * زاهد بكن به نيّت من استخاره‌اى\r\n« ناصر » به دل اميد مپرور از آن پرى * در هفت آسمان ، تو ندارى ستاره‌اى \r\n\r\nرسوا شده\r\n اى رشك گل ناز ، چه بويا شده‌اى باز ! * اى شوخ هوس‌باز ، چه زيبا شده‌اى باز !\r\nبا گردش آن چشم شرربار ، دگربار * با عشوه‌گرى رهزن دل‌ها شده‌اى باز\r\nگه بر سر مهرى و گهى بر سر خشمى * اى فتنهء شيراز ، معمّا شده‌اى باز !\r\nمردافكن و عاشق‌كش و يغماگر و طنّاز * زيبا و فريبا و دل‌آرا شده‌اى باز\r\nدر برق تو خواندم همه اسرار درونى * اى چشم فسون‌ساز ، چه گويا شده‌اى باز !\r\nاى غنچهء پژمردهء امّيد تباهم ! * چون شد كه به يك‌بار شكوفا شده‌اى باز ! \r\n\r\n","description":"","footnote":"","page_name":" 342 ","page_number":342},
  {"content":"\r\n\r\n رندى و نظربازى من باز سمر شد * اى مُشت فروبسته ، چرا وا شده‌اى باز ؟\r\nاى فتنه دگر كيست كه افكنده به دامت ؟ * اى « ناصر » رسوا شده ، رسوا شده‌اى باز \r\n\r\nامّا به حرف\r\n بخت خواب‌آلود ما بيدار شد ، امّا به حرف * دشت بىآب و علف گلزار شد ، امّا به حرف\r\nآن سگ تازى كه اسمش هست ، كسر بودجه * خوب چاق و چلّه شد ، پرواز شد ، امّا به حرف\r\nشد معلّق كارمند فاسد و عضو كثيف * رشوه‌گير و دزد ، كارش زار شد ، امّا به حرف\r\nنرخ‌ها ارزان شد و تثبيت شد ، امّا به نطق * جنس‌ها وافر شد و بسيار شد ، امّا به حرف\r\nكوچه‌ها آسفالت شد ، تعمير شد ، آباد شد * مفلس بيكار ، گرم كار شد ، امّا به حرف\r\nآنكه هى دزديد و هى چاپيد و ناگه زد به چاك * عاقبت محكوم شد ، احضار شد ، امّا به حرف\r\nواردات اجنبى تحريم شد ، با ادّعا * صادرات بىبهايت بار شد ، امّا به حرف\r\nتخته شد دكّان قاچاق هِر و ترياك و بنگ * اين مراتب بر همه اخطار شد ، امّا به حرف\r\nمرد سائل رفته‌رفته لُرد شد ، امّا به خواب * آبِ حوضى خوش‌خوشك پولدار شد امّا به حرف\r\nالغرض ، تنبان فاطى از كرامات حقير * ناگهان تبديل بر شلوار شد ، امّا به حرف \r\n\r\nيك چيز !\r\n يك چيز به مرد و زن بوَد واجب * ايمان به خداى قادر منّان\r\nيك چيز بود نشانهء مردى * بر خسته‌دلان ناتوان ، احسان\r\nيك چيز مكش به دوش خود هرگز * سنگينى بار منّت دونان\r\nيك چيز ثواب را به بَر دارد * همدردى با يتيم بىسامان\r\nيك چيز بود دليل نادانى * همكارى و همنشينى نادان\r\nيك چيز فضيلت است بر هركس * كردن به گناه خويشتن اذعان\r\nيك چيز تو را كشد به بدنامى * آلوده به ننگ گر كنى دامان\r\nيك چيز اميد را فنا سازد * بيهوده ز درد و غم شدن نالان \r\n\r\n","description":"","footnote":"","page_name":" 343 ","page_number":343},
  {"content":"\r\n\r\n يك چيز مراست آرزو دايم * آزادى و سربلندى ايران \r\n\r\nخشم مردم\r\n ملولم من از دلق ناحقّ به دوشان * كه گندم نمايند ، اين جوفروشان\r\nكسى اختيارى به كارى ندارد * چه سهو است جبّارى سخت‌كوشان\r\nنديدى اگر رندى و چشم‌بندى * ببين خيمه‌شب‌بازى خرقه‌پوشان\r\nنترسند اينان ز روزى كه ناگه * شود خشم مردم چو سيلى خروشان\r\nچو دانا خموش است و نادان به غوغا * مپوشان رخ از اجتماع خموشان\r\nاگر مجلس اين است و قانون و دين اين * خوشا مجلس سرّى باده‌نوشان\r\nخدايا ! بده بينشى آگهانه * بدين تودهء حرف مفتى نيوشان ! \r\n\r\nمن نمىخواهم بميرم\r\n تا بهارى هست * تا گلى در مرغزارى هست\r\nتا به شبدرزارهاى دور ، * مىتكاند بال‌وپر ، پوپك\r\nتا ستاره مىزند چشمك * تا به دشت سينه‌اى ، از ريشهء خشكيده عشقى\r\nخارخارى هست * تا اميدى هست و عشقى هست و يارى هست\r\nمن نمىخواهم بميرم * من نمىخواهم بميرم \r\n*\r\n هان ! نپندارى كه من از مرگ مىترسم \r\n\r\n","description":"","footnote":"","page_name":" 344 ","page_number":344},
  {"content":"\r\n\r\n يا نه انگارى * دخمهء اندوه‌زاى و مرگ‌بارم همچنان كاخ خدايان نورباران است\r\nغرق در گل‌هاى شاداب و شكوفان است * كور خواندى ، گور\r\nمن به ژرفاژرف اين زندان گيتى نام * آتشى در سينه دارم\r\nعقده‌اى ديرينه دارم * بغض دارم ، خشم دارم ، كينه دارم\r\nمىتراود زهر حسرت از نگاهم * شد شفق‌گون دامنم از گريه‌هاى گاه‌گاهم\r\nگريه بر موى سپيدم * گريه بر روى سياهم\r\nگريه بر وضع اسفناك و تباهم * گريه بر اندوه پايان‌ناپذيرم\r\nبازهم بااين‌همه غم * من نمىخواهم بميرم\r\nمن نمىخواهم بميرم . \r\n*\r\n من نمىخواهم كه با روح جوان در زير مشتى خاك * سنگ سنگينى بكوبد پيكرم را\r\nمن نمىخواهم كه مشكين‌پوش سازم خواهرم را * بشنوم در آسمان‌ها ، كهكشان‌ها ، رودرود مادرم را\r\nگرچه مىدانم پس از مرگم * گوركن را يك‌دو روزى چند ، رنگين‌تر شود سفره \r\n\r\n","description":"","footnote":"","page_name":" 345 ","page_number":345},
  {"content":"\r\n\r\n مىخوراند مرده‌شوى پير ، * كودكان خويش را شام و ناهارى سير\r\nبازهم بااين‌همه غم * من نمىخواهم بميرم\r\nمن نمىخواهم بميرم \r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nناصرى ( 1316 - 1260 )\r\nميرزا حسن ناصرى فرزند محمد كاظم از شاعران تواناى معاصر است كه در حدود سال 1260 هجرى شمسى در شهر كاشان پا به عرصهء هستى گذاشت و در آن شهر نشو و نما يافت و دانش اندوخت و در علوم ادبيّه تبحّر يافت و قريب هشتاد و پنج سال زندگى كرد .\r\nميرزا حسن ناصرى از قصيده‌سرايان نامور زمان خود بود و در شعر از سبك و شيوهء قاآنى پيروى مىكرد . بر لغات فارسى و عربى تسلّط داشت و در شناخت فنون شعر و نقد آن استاد و صاحب‌نظر و بصيرت بود .\r\nشاعر نامور كاشان صائم دربارهء وى چنين مىگويد : « ناصرى از گرانسنگ سخنورانى به شمار مىرود كه بر هنر و مواريث ادب و موازين فن و معيارهاى فصاحت و بلاغت شعر سروده و به ذروهء كمال بالفعل و غناى ذاتى رسيده و خود نيز بدين كمالات صورى و معنوى به درگاه خداوند سخن‌آفرين سپاسگزار و در نفس نفيس رضايت كامل و انتهاجى شامل احساس مىكرده است .\r\nناصرى ، دايى شادروان حسينعلى منشى شاعر نامدار كاشان و رئيس انجمن ادبى صبا بود و منشى ، تحت توجّهات او رشد كرد و در شعر و ادب مقام و منزلتى و الا يافت و مراحل كمال را پيمود .\r\nناصرى در زندگى اولادى پيدا نكرد و بلاعقب بود . سرانجام در دوازدهم مهر ماه\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nسال 1316 هجرى شمسى در زادگاهش چشم از جهان فروبست و در گورستان قدمگاه كاشان به خاك سپرده شد .\r\nديوان اشعار ناصرى را محمود منشى ، شاعر قصيده‌سراى معاصر ، فرزند حسينعلى منشى ، قصد داشت چاپ و منتشر كند ، امّا در انجام اين كار توفيقى نيافت و خود نيز درگذشت . سرانجام در سال 1380 ديوان مزبور با همت و تصحيح و مقدمهء فاضلانه شاعر گرانمايه و نامور كاشان سيد على اصغر صائم با چاپ و جلد مرغوب طبع و نشر گرديد .\r\nآثار زير را فاضل جوان ، افشين عاطفى ، برايم از كاشان ارسال داشته است .\r\n\r\nدر مدح و منقبت حضرت على عليه السّلام\r\n الا اى بىخبر از كيش و آيين مسلمانى ! * ز خودخواهى و خودرايى قرين جهل و نادانى\r\nبه چشم حيرت و عبرت يكى در خويشتن بنگر * ببين اطوار ناهنجار ديو زشت نفسانى\r\nكه چونان از صراط مستقيم شرع اندازد * تو را در ورطهء دشوار ، هردم از پريشانى\r\nدر اول آن‌چنان يار و رفيق و آشنا گردد * كه اندر وى قصورى هرچه خواهى جُست نتوانى\r\nتو را آن‌گونه سازد گرم رفتار از سر حيلت * تو را آن‌گونه سازد محو گفتار سخندانى\r\nحديثى خواهى ار ، آرد سخن ز احكام پيغمبر * دليلى جويى ار ، آرد مثَل ز آيات قرآنى\r\nچو بيند مر تو را مبهوت و مات و هايم از هر سو * ره باطل گشايد بر تو چون غول بيابانى\r\nچو دزدان تا ربايد از كفت كالاى ايمان را * تو را از راه آبادى كشاند رو به ويرانى\r\nچنان گردى سراسر گرد دشت حيرت از هر سو * كه اندر خود نيابى هيچ ، جز وسواس شيطانى\r\nگهى از فكر بىحاصل شود مقهور اهريمن * گهى ز انديشهء باطل بُوى مغرور نفسانى\r\nتو را كز خويشتن يك جو نباشد آگهى دايم * كنى تصديق نادانسته بر اوضاع كيهانى\r\nبه قول غول گول نفس خود تا چند گمراهى * يكى اندر مسلمانى ببين با عين سلمانى\r\nتويى شايستهء ديهيم  « كَرَّمْنا »  بنىآدم ! * به خود بازآى و هين بگذار از سر خوى حيوانى\r\nرموز « احسن التّقويم » در قرآن بخوان اى دل * نه ز انگليون سريانى و از تورات عبرانى \r\n\r\n","description":"","footnote":"","page_name":" 348 ","page_number":348},
  {"content":"\r\n\r\n الا ! با اين خطاى بىحد و عصيان بىپايان * كه اندر هر دوعالم مىنيارد جز پشيمانى\r\nچنان با رهزنان دين مصاحب گردى و ، آخر * كنى تصديق آنان را ز روى قلبى و جانى\r\nپس از  « الْيَوْمَ أَكْمَلْتُ لَكُمْ »  در حضرت قرآن *  « وَ أَتْمَمْتُ عَلَيْكُمْ نِعْمَتِي »  را گر تو مىخوانى\r\nچرا هردم نمايى مرحبا بر رسم ترسايى * چرا هردم سرايى حبّذا بر وضع نصرانى\r\nتو را پيغمبرى باشد كه استحكام شرع او * به كاخ آسمان ماند كه ننهد رو به ويرانى\r\nاگر در امر و نهى او به دقّت بنگرى ، بينى * كه در وى هيچ در هيچ است حكمت‌هاى يونانى \r\n\r\nقصيده « 1 »\r\n نشد سروى پديد از جويبار روضهء دنيى * كه نفكنديش از پا تيشهء بيداد بويحيى\r\nكدامين نرگس شهلا شكفت از گلشن گيتى ؟ * كه از سهم حوادث مىنشد پژمرده و اعمى\r\nگلى بنهفت رخ در خاك كز تأثير شادابى * برون آورد سر از گلستان جنّت المأوى\r\nدُر درج هدايت ، نور عصمت ، جوهر عفّت * كه بلقيس زمان بودى ، چه در لفظ و چه در معنى\r\nگر آن بلقيس را بُد پايگه اورنگ سلطانى * مر اين بلقيس را شد جايگه در منظر الأعلى\r\nاز اين محنت‌سرا رو كرد اندر قصر علّيّين * چو ايزد از خطاب  « ارْجِعِي »  او را نمود انهى\r\nز خارستان غم ، بنيان گيتى ، طاير روحش * قفس بشكست و بنمود آشيان در شاخه طوبى\r\nبه سال يك‌هزار و سيصد و چهل در شب جمعه * به روز بيست و چهارم از مه ذيحجّه و اضحى\r\nاز اين دنياى پرآسيب فانى بود بس غمگين * براى عيش باقى شد روان در عالم عقبى\r\nرقم زد « ناصرى » از بهر تاريخ وفات او * « به صدر حجلهء فردوس شد بلقيس از اين دنيى » \r\n( 1340 هجرى قمرى )\r\n*\r\n اگر رمزى براى تسليت از اقرباى او * نگارم از در معنى در اين دفتر بود اولى\r\nبه ويژه حضرت آقا محمّد ، هست بس پژمان * كه نتواند به خود آسان گرفت اين ماتم عظمى \r\n\r\n\r\n","description":"","footnote":"\r\n( 1 ) - قصيده و مادّه تاريخ فوق را در فوت بلقيس خانم ، دختر حاج على تاجر كاشانى و خواهر مادرى آيت‌اللّه محمّد غروى ، سروده است .\r\n","page_name":" 349 ","page_number":349},
  {"content":"\r\n\r\n بهاى فضل و دانش آنكه درياى كمال او * ندارد ساحل و حدّ و كنار و غايت و قصوى\r\nمحمّدخو ، محمّدرو ، محمّدگو ، محمّدجو * كه زو باشد عيان آثار زهد و نيّت تقوى\r\nبه الفاظ بديع او كه باشد همچو جان شيرين * خرد ز آن‌سان بود مايل ، كه مستسقى به استسقى\r\nعدوى بىتميز گول ، از تأثير گفتارش * شود در لقوهء قولنج و تاب علّت حمسى\r\nمقالش از لطافت بهْ بود در ديدهء عارف * ز حسن صورت گلچهر و لطف چهرهء سلمى\r\nنگين فضل او در چشم حاسد آن اثر دارد * كه بنمايد زمرّد را كسى بر ديدهء افعى\r\nبراى ذكر اوصافش ، به هنگام سخنرانى * ز حيرانى شود باقل ، جرير و اخطل و اعشى\r\nمعاند گر زند دم پيش نطق او ، مكن باور * سها كى مىتواند جلوه كرد اندر بر شعرى\r\nهرآن‌كس را خرى باشد به عالم ، كى تواند او * بود هنگام جان‌بخشى دم او چون دم عيسى\r\nنمايد در بر او مدّعى گر دعوى دانش * بگو رو ، رو ! كه نادر جز فضيحت بر تو اين دعوى\r\nتو را گر در سخن سحر است ، ليكن در بر عاقل * نباشد سحر را قدرى به پيش معجز موسى\r\nنشايد دم زدن در نزد آن كاو شهد گفتارش * خواصّ نيشكر از كاسنى فرموده استيفى\r\nبه پيش جاهد ميدان ، چه باشد ناهد ايوان * به نزد حيدر صفدر ، چه يار و دم زدن خثنى\r\nهرآن‌كس را بوَد بهره ز دانش در جهان ، بىشكّ * دهد انصاف اندر علم و فضل شخص او فتوى\r\nكلامش در فصاحت گوييا آن خاصيت دارد * كه از تأثير اندر سلك احيا آورد موتى\r\nبكش اى « ناصرى » زين پس زبان در كام خاموشى * كه مر عبد حقيقى را نزيبد مرحمت مولى\r\nالا ! تا در جهان باشد سخن از خسرو شيرين * الا ! تا در ميان باشد مثل از توبه و ليلى\r\nهواى عرش دايم شخص قدرش را بود ممكن * فضاى دهر دايم آب نطقش را بود مجرى\r\nبه كام دشمنانش باد از زقّوم و از غسلين * براى دوستانش باد خوان از من و از سلوى\r\nعدويش خوار و زار و تنگدل دايم چو مغضوبى * محبّش شادخوار و شادمان ، پيوسته چون كسرى \r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\nماده تاريخ آخوند ملّا محمّد حسن نحوى كاشانى « 1 »\r\n سپهر زهد محمّد حسن كه در گيتى * به‌سان او دگرى مادر زمانه نزاد\r\nز بس‌كه از پى ترويج شرع رنج كشيد * كسى نديد ورا در جهان به خاطر شاد\r\nخطاب  « أَيَّتُهَا النَّفْسُ الْمُطْمَئِنَّةُ »  ز حقّ * شنيد و روى اجابت به بزم قرب نهاد\r\nهزار و سيصد و چهل سال بود از هجرت * كه رفت سوى جنان زين جهان سست‌نهاد\r\nسرود « ناصرى » اين مصرع از پى تاريخ * « هماى روحش در لوح قدس بال گشاد » \r\n( 1340 هجرى قمرى )\r\n\r\nدر مدح حضرت على اكبر عليه السّلام\r\n بهار آمد و لشكرى برگرفته * مسخّر همه ملك ، آذر گرفته\r\nنظر كن كه فرّاش باد صبا * ز سلطان دى ، مسند زر گرفته\r\nبه تاراج آذر ، ز جيش شكوفه * همه بوستان ، زير لشكر گرفته\r\nهمه باغ و راغ اينك از آب نيسان * چو عيسى دم روح‌پرور گرفته\r\nهمه كوه ، پُرضميران است و سنبل * همه دشت ، ريحان و عبهر گرفته\r\nچمن جان‌فزا و گلستان مفرّح * هوا نكهت كوى دلبر گرفته\r\nز خوبان ، گلستان چو فرخار و خلّخ « 2 » * به كف جمله مينا و ساغر گرفته\r\nگلاب است در نهر ، يا آب زمزم * كه زو رشك تسنيم و كوثر گرفته\r\nبه هر شاخه درّاج قمرى نواخوان * به هر گوشه صوتى كبوتر گرفته\r\nجهان سر بر ، گشته ارژنگ مانى * ز بس بوستان ، زينت و فر گرفته\r\nبه هر سو خروش تذرو و هزاران * غم از لوح باور سراسر گرفته \r\n\r\n\r\n","description":"","footnote":"\r\n( 1 ) - آخوند ملّا محمّد حسن نحوى ، از استادان ادبيّات عرب بود و شاگردان زيادى داشت و آيت‌اللّه غروى و آيت‌اللّه مير سيّد نظام الدّين آل ياسين كاشانى از شاگردان او بوده‌اند .\r\n( 2 ) - فرخار شهرى ؟ كه بتخانه‌هاى آن معروف بود ، خلّج نام شهرى در تركستان كه مردمش به زيبائى شهره بوده‌اند .\r\n","page_name":" 351 ","page_number":351},
  {"content":"\r\n\r\n ز عطر رياحين و از بوى نسرين * هوا رونق از مشك اذفر « 1 » گرفته\r\nز ژاله شده شسته رخسار لاله * ز شبنم سمن ، عارض تر گرفته\r\nبه هر شاخه‌اى بلبلى در ترنم * تو گوئى كه طبع سمندر گرفته\r\nبه ياد آمدم سرو بالاى اكبر * كه صد يوسف از حسن چاكر گرفته\r\nهمان هيجده‌ساله سروى كه بابش * ورا نام از حىّ داور گرفته\r\nبه مهر مه عارضش باغ و بستان * چنين زينت و زيب و زيور گرفته\r\nجوان سهى قامتى ، كز صباحت * شباهت رخش با پيمبر گرفته\r\nخَدَش از گل سرخ ، بگرفته رونق * قدش ، قدر سرو و صنوبر گرفته\r\nز تيغ دو ابروى همچون هلالش * همه ملك دل‌ها مسخّر گرفته\r\nجمال دل‌آراى اين ماه زيبا * تجلّى ز خورشيد خاور گرفته\r\nنسيم كلامش به گلشن وزيده * كه انسان هواى معطّر گرفته\r\nلبش قوت جان است ياقوت دلها * كه رونق ز ياقوت احمر گرفته\r\nشميم دو زلفش چنان كز طراوت * همه قيمت از مشك و عنبر گرفته\r\nنه باللّه خطا گفتم از زلف و كاكل * جهان را معطّر سراسر گرفته\r\nچه نسرين عذارى كه در روز هيجا * گريز از نهيبش غضنفر گرفته\r\nبه رزم عدو چون تكاور جهاند * تو گويى شجاعت ز حيدر گرفته\r\nچو در كربلا ديد باب غريبش * ز غم زانوى درد ، در بر گرفته\r\nبگفت اى شه جم خدم ، از چه گردون * ز تو يار و احباب و ياور گرفته\r\nخلايق پناها ، ملائك سپاها * ز نام خوشت ، عرش زيور گرفته\r\nبه تعظيم درگاه كى پاسبانت * فلك دال‌سان پشت چنبر گرفته\r\nكمين بندهء درگهت از سعادت * سر فخر از چرخ برتر گرفته\r\nشها شعلهء شوق شهد شهادت * على اكبرت را به پيكر گرفته \r\n\r\n\r\n","description":"","footnote":"\r\n( 1 ) - اذفر : مشك خالص و خوش‌بو .\r\n","page_name":" 352 ","page_number":352},
  {"content":"\r\n\r\n ز خون دشت و هامون كنم رود جيحون * كه گوئى ز كفّار كيفر گرفته\r\nچنين گفت با گريه ، شاه شهيدان * كه اى بر تو خو باب و مادر گرفته\r\nتوئى قرة العين آرام جانم * كه اندر جهان دل ز جا برگرفته\r\nپدر كى توان ديد رعنا جوانش * تنش زخم شمشير و خنجر گرفته\r\nپدر كى توان ديد نسرين‌عذارش * چنين در ميان قوم كافر گرفته\r\nخصوصا جوانى به مانند اكبر * كه شبهت رخش با پيمبر گرفته\r\nتو اى « ناصرى » اين سخن ساز كوته * كه ماتم از اين غصّه حيدر گرفته\r\nنيارد كسى داغ اكبر شنودن * كه آفاق از داغش آذر گرفته \r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\nناظر ( 1322 )\r\nسيّد محمود مرتضوى نايينى ، كه تخلّص « ناظر » را در شعر برگزيد ، فرزند مير سيّد على ، در سال 1322 هجرى شمسى در شهر نايين ديده به جهان گشود .\r\nوى تحصيلات ابتدايى و سيكل اوّل متوسّطه را در زادگاه خود فراگرفت ، ازآن‌پس به استخدام دولت درآمد . در جوانى به اصفهان مهاجرت كرد و مدّت هفده سال نيز در ذوب آهن به خدمت اشتغال ورزيد و سرانجام در اسفندماه 1359 بازنشسته گرديد .\r\nناظر از پانزده‌سالگى به سرودن شعر پرداخت و مادرش ، كه از قريحهء شعر بىبهره نبود و گاهى نيز شعر مىسرود ، در تشويق فرزند سعى بليغ مبذول مىداشت .\r\nناظر خود مىگويد : « از سنين جوانى گاهى شعر مىسرودم ، ولى با انجمن‌هاى ادبى آشنا و ارتباطى نداشتم ؛ تا اينكه در مجلسى با آقاى جابر ، شاعر اصفهانى ، آشنا شدم و او ضمن شنيدن شعرم مرا تشويق كرد و به انجمن ادبى كمال برد و در آنجا با مرحوم جاويد و ديگر شاعران آشنا شدم و از پيش‌كسوتان شعر و اساتيد ادب كسب فيض كردم . »\r\nناظر در حال حاضر عضو انجمن‌هاى ادبى : صغير ، مشتاق ، حافظ ، رها و صائب مىباشد و در جلسات اين انجمن‌ها شركت مىنمايد .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nذكر ربّنا\r\n بس ز اوصافت در اين عالم صدا پيچيده است * از زمين تا عرش ذكر « رَبّنا » پيچيده است\r\nبس شميم جان‌فزايت مىوزد بر باغ و راغ * بوى زلف مشك‌بيزت در فضا پيچيده است\r\nاز فراق روى تو در دام غم افتاده‌ايم * راستى زنجير غم بر پاى ما پيچيده است\r\nبىرُخت اى دوست ، ما را طعنهء اغيار كشت * در دل ما غم چو توفان بلا پيچيده است\r\nدر حريم سينه‌ها دل ز آتش عشق تو سوخت * دود آه ما به محراب دعا پيچيده است\r\nاز براى دادخواهى ، يار مظلومان بيا ! * بىتو ظالم سر ز فرمان خدا پيچيده است\r\nيا ابا صالح ! ز هجران تو « ناظر » هر سحر * ناله و آه و فغانش در سما پيچيده است \r\n\r\nخلوت فراق\r\n افتاد دل به چنگ بتى فتنه ساز كن * آن از غرور حسن به عشّاق ناز كن\r\nآن بىوفاى مهرگسل ، يار سنگدل * يعنى همان ز مهر و وفا احتراز كن\r\nگفتم كه هست از غم تو عقده‌ها به دل * عشقت شود مگر ز دلم عقده باز كن\r\nچشمم فتاد تا كه به چشم تو ، يافتم * معشوق و عاشق‌اند دو راز و نياز كن\r\nدانسته‌ام كه صحبت پرشور عاشقان * بهتر بوَد ز طاعت شيخ نماز كن\r\nدر خلوت فراق ، دل « ناظر » حزين * چون شمع روشن است به سوز و گداز كن \r\n\r\nسخن نغز\r\n آن را كه هواى سر كويت به سر افتاد * زيبايى باغ ارمش از نظر افتاد\r\nدل باخت هرآن‌كس به تو از روى حقيقت * از حلقهء اوهام و منيّت به در افتاد\r\nوحشت به دل از آتش سوزنده ندارد * آن را كه به دل ز آتش عشقت شرر افتاد\r\nاز كوى تو هرگز نكشد پاى ارادت * آن را كه ز اخلاص به سويت گذر افتاد\r\nاز ديدهء دل آنكه به روى تو نظر كرد * از ديدهء او جلوهء شمس و قمر افتاد\r\nدر مدح تو هركس سخنى گفت ز اخلاص * در بحر ثنا از لب لعلش گهر افتاد \r\n\r\n","description":"","footnote":"","page_name":" 355 ","page_number":355},
  {"content":"\r\n\r\n هركس كه نپيمود ره و رسم علىّ را * گمره شد و در ورطهء خوف و خطر افتاد\r\n« ناظر » سخن نغز بزرگان همه اين است * « با آل علىّ هركه درافتاد ، ور افتاد » \r\n\r\nگل بىخار\r\n اگر يك‌دم من عاشق كنار يار بنشينم * به عشق روى آن زيباگل بىخار بنشينم\r\nنگاهى بر رخ ماهش كنم ، عمرى جوان گردم * بگيرم زندگى از سر ، چو با دلدار بنشينم\r\nاگر كامى ، من دلخون بگيرم ز آن لب ميگون * ز مستى در كنارش لاله‌گون رخسار بنشينم\r\nدهانش گل ، بيانش گل ، وجودش پاى تا سر گل * دلم خواهد كه چون بلبل در آن گلزار بنشينم\r\nفسون چشم مست او بلاى جسم و جان من * ابا از جان ندادم ، گو كه بسمل‌وار بنشينم\r\nشب يلداست گيسويش ؛ هلال ماه ، ابرويش * به شوق صبح وصل او ، به شام تار بنشينم\r\nاگر آن يار شيرينم ، شبى آيد به بالينم * چو « ناظر » از سر شب تا سحر بيدار بنشينم \r\n\r\nمرآت دل\r\n سينه پاكان را بوَد اى دوست پندار آينه * مىنهند از دل به پيش روى دلدار آينه\r\nآفتاب روى دلبر را نمايد منعكس * گر نباشد از كدورت تيره و تار آينه\r\nبىگمان جان جهان‌بين است در ملك وجود * بس‌كه دارد در درون خويش اسرار آينه\r\nگرچه صاف و روشن و پاك است از فيض جلا * مىدهد از كف به آهى رنگ رخسار آينه\r\nشد به مرآت دل ما جلوه‌گر روى نگار * تا كه پنهان داشتيم از غير ، آن يار آينه\r\nيك‌دم از ياد خدا غافل نمىداريم دل * تا نگيرد در درون سينه زنگار آينه\r\n« ناظرا » ازبس نظر پاك است و دل بىكينه است * روشنان بينند ما را خوش در انظار آينه \r\n\r\nتير نگاه\r\n آن كمان ابرو كه با ما از ازل پيكار داشت * بهر قتل ما ز مژگان ناوكى خونبار داشت\r\nبهر تسخير دل خونين ما ، آن شوخ چشم * هر زمان تير نگه با غمزهء بسيار داشت \r\n\r\n","description":"","footnote":"","page_name":" 356 ","page_number":356},
  {"content":"\r\n\r\n تا دل ما افكند در دام زلف خويش ، او * از سر هر مو كمندى پرخم و ستوار داشت\r\nاز براى آتش افكندن به جان ما ز عشق * هم نگاهى آتش‌افكن ، هم رخى گلنار داشت\r\nعاشقان را تا كه مست از بادهء گلگون كند * از لب ميگون خود جامى ز مى سرشار داشت\r\nقامتى چون سرو ، رويى لاله‌گون ، طبعى لطيف * اين همه خوبى به باغ حسن ، آن دلدار داشت\r\nاين تصوّر از نظر مانند رؤيايى گذشت * گرچه با ما آن پرىپيكر بسى ديدار داشت\r\n« ناظرا » آسان اگر آن بىوفا تسليم بود * در صف مشكل‌پسندان عاشق بسيار داشت \r\n\r\nنعرهء مستانه\r\n بس‌كه در آتش كشيدى اين دل ديوانه را * سوختى از شمع رخسارت من و پروانه را\r\nساقيا آخر كجايى شد دلم از من خراب * كن ز مى آباد امشب اين دل ويرانه را\r\nعاشقان را در نظر جز جلوهء ديدار نيست * آشناى يار كى خواهد دگر بيگانه را ؟\r\nپاك كن آيينهء دل را تو از رنگ و ريا * اى كه مىخواهى ببينى جلوهء جانانه را »\r\n« كعبه در راه طلب سنگ نشانى بيش نيست » * اهل دل از اين نشان جويند صاحبخانه را\r\nمنع مىخواران دمادم مىكند شيخ ريا * چون نمىداند صفاى ساحت ميخانه را\r\nآنكه شد سرمست و خوش از ساغر سرشار عشق * مىكشد از پردهء دل نعرهء مستانه را\r\nغير جانان در دلم هرگز ندارد كس مقام * كرده « ناظر » وقفِ آن دلداده اين كاشانه را \r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\nناظم ( 1328 - 1260 )\r\nشيخ موسى فقيهى ، با لقب « ناظم الشّريعه » در سال 1260 هجرى شمسى در همدان تولّد يافت . خواندن و نوشتن را در مكاتب قديم فراگرفت ، ازآن‌پس به تحصيل علوم ادبيّه و دينيّه پرداخت و با فقه و اصول و ادب فارسى و عربى آشنايى يافت و در علم رياضى از استعداد كافى برخوردار بود و از علوم غريبه نيز آگاهى داشت .\r\nوى از مريدان مرحوم غمام ، شاعر و عارف نامور همدان ، به شمار مىرفت .\r\nفقيهى عالمى وارسته و شاعرى خوش‌قريحه و انسانى متواضع و فروتن بود كه با سادگى و صفا زندگى مىكرد و از رهگذر مسّاحى املاك و تقسيم‌بندى اراضى مزروعى معيشت مىنمود و به همين سبب مورد وثوق و احترام مردم بود .\r\nناظم بااين‌كه در زمرهء عالمان به شمار مىرفت ، از قريحهء شاعرى نيز برخوردار بود و شعر را ساده و روان و بىتكلّف مىسرود و در سرودن انواع شعر طبع‌آزمايى مىكرد و در آغاز شاعرى « محزون » تخلّص مىكرد و بعد خود را مقيّد به تخلّص خاصّى ننمود و تخلّص‌هاى « فقيهى » و « موسى » و « ناظم » را در شعر به كار گرفت .\r\nوى سرانجام در سال 1328 شمسى در همدان درگذشت و آن‌گونه كه نوه‌اش آقاى صادق فقيهى مىگويد ، جنازه‌اش به قم منتقل در اين شهر به خاك سپرده شد .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\nمايهء حيات\r\n اى مايهء حيات من ، اى نورِ ديده‌ام * هرگز به بىوفايى تو كس نديده‌ام\r\nشهرت گرفته در همه جا عشق من به تو * يك گل ز بوستان وصالت نچيده‌ام\r\nنسبت به حالِ ما و تو ، ناچيز و باطل است * هر قصّه‌اى ز وامق و عذرا شنيده‌ام\r\nنطقم فصيح گشت و بيانم مليح شد * در عالم خيال ، لبت را مكيده‌ام\r\nتا كى جفا و جور به من ؟ اى قدت چو سرو * رحمى به پيرىام كن و قدّ خميده‌ام\r\nمعلوم شد كه كعبهء مقصود بُد « غمام » « 1 » * بيهوده در به وادىِ حيرت دويده‌ام\r\nشيخم به خويش راه چرا مىدهد دگر ؟ * من جامهء ريا به تنِ خود دريده‌ام\r\n« ناظم » اگر كه دامنت از كف رها نكرد * معذور دار ، تازه به نعمت رسيده‌ام \r\n\r\nدر كوى بتان\r\n صهباى محبّت به خدا ريختنى نيست * اين رشتهء تابيده كه بگسيختنى نيست\r\nديگر نشوم داخلِ مسجد به حقيقت * خونِ من و زاهد به هم آميختنى نيست\r\nتن سوخت ز عشقش تو و خاك قدمت شد * خاكستر اين سوخته هم بيختنى نيست\r\nما گفتهء منصور چنان فاش نگفتيم * نى آنكه بدن قابلِ آويختنى نيست\r\nاز پايم اگر بند سرِ زلف تو گيرند * در جاى دگر قوّهء بگريختنى نيست\r\nدر كوى بُتان فتنه مينگيز تو « محزون » * هرچند كه آشوب تو انگيختنى نيست \r\n\r\nنيرنگ يار\r\n اين همه جور و جفا كان شوخ با ما مىكند * بيشتر در قلب ما مهر و وفا جا مىكند\r\nگرچه خود اهلِ طلسماتم ، ولى نيرنگ او * آخرم ديوانه و مجنون و شيدا مىكند\r\nهر بديهى نزد فكر من معمّا مىشود * چون گره از زلفِ خود آن ماهرو وا مىكند\r\nوعدهء بوس و كنارم داد ، ليكن از وفا * كرده مأيوسم ز بس امروز و فردا مىكند \r\n\r\n\r\n","description":"","footnote":"\r\n( 1 ) - منظور غمام شاعر و عارف همدانى است .\r\n","page_name":" 359 ","page_number":359},
  {"content":"\r\n\r\n غمزه‌هاى نرگسِ فتّانِ آن دلبر نگر * مىكُشد گاهى مرا و گاه احيا مىكند\r\nهركه اندر تو نبيند صُنعِ حَىّ لايزال * آيهء  « صُمٌّ بُكْمٌ عُمْيٌ » *  انشا مىكند\r\nنالهء زاهد اگر از خوفِ روز محشر است * مال ايتام و مساكين از چه يغما مىكند ؟\r\nگر « فقيهى » توبه از ديدار مهرويان كند * خويشتن را نزدِ اهل ذوق رسوا مىكند \r\n\r\nتضمين غزل غبار همدانى\r\n دلم ز آتشِ هجر تو سوخته چو كباب * غنيمت است كه باهم زنيم چنگ و رباب\r\nبيار شيشه و پر كن ، بده تو جام شراب * « بر آن سرم كه چو گل بركشد ز چهره نقاب\r\nقلندرانه كنم خرقه رهنِ بادهء ناب » * گذر فتاد مرا ، دى به مكتب غم عشق\r\nشنيدم از لب جان‌پرور معلّم عشق * كه هست غصّه و غم لازم مسلّم عشق\r\n« بيار كشتىِ مى ساقيا ، كه در يَم عشق * تو ناخدايى و من اوفتاده در گرداب »\r\nبيار دختر رز را كه هست زادهء تاك * مرا زياد شود از لقاى وحى ادراك\r\nچرا كنى تو تعلّل ، چرا كنى امساك ؟ * « نه هيچ منزل آسايش است دامن خاك\r\nنه هيچ قابل آرايش است چهرهء آب » * گشاى بند ز پايم ، ز كوى تو نپرم\r\nهميشه فكر تو هستم ، ز خويش بىخبرم * به زير پاىِ تو چون گِل به نزد كوزه‌گرم\r\n« چگونه تشنه نميرم كه هرچه مىنگرم * جهان و هرچه در او هست نيست غير سراب »\r\nز بحر فرقت محبوب ، قطره‌اى وافيست * به كشتن من و از دوست عشوه‌اى كافيست\r\nتمام رنج و تعب را دوا مى صافيست * « مرا ز بادهء عشق تو جرعه‌اى كافيست\r\nچرا كه خانهء مورى به شبنميست خراب » * كنار دست به خون دلم بپالايد\r\nبه رغم من رخ خود را به غير بنمايد * ز عشوه‌اى به رقيبان غمم بيفزايد\r\n« دمى نشد كه ز غم خاطرم بياسايد * مگر به بوى مىِ لعل‌فام و بانگ رباب »\r\nز رازهاى نهان ، ديدهء پرآبم سوخت * ز درد هجر بتان سينهء خرابم سوخت \r\n\r\n","description":"","footnote":"","page_name":" 360 ","page_number":360},
  {"content":"\r\n\r\n خلاف رأى حريفان ، نه آتش ، آبم سوخت * « بر آتش غم جانان ، دل كبابم سوخت\r\nهنوز مىچكد از ديده بر رُخم خوناب » * به دست توست اگر دامنى ز دوست مترس\r\nكه كار تو ، به قيامت بسى نكوست مترس * بهشت عدن همين ماه خوب‌روست ، مترس\r\n« اگر قلم به كف عشق تندخوست ، مترس * كه خطّ محو كشد خَلق را به روز حساب »\r\nبرس به داد من اى جان ، كه سيل مردم اشك * مرا ببرد و ز پى مىرسد تراكم اشك\r\nاگر خلاص نگردم ز بحر قُلزُم اشك * « چنان به گريه درآيم كه از تلاطم اشك\r\nبه يكدگر شكند كاسهء سرم چو حباب » * دگر گذشت كه « محزون » رها شود از بند\r\nكه بسته‌اند به پاى دلش هزار كمند * به فرض آنكه رقيبان ز درگه‌ات بروند\r\n« غبار » خيمه ز كوىِ تو چون تواند كند ؟ * كه بسته موىِ تو بر گردنش هزار طناب » \r\n\r\nفرياد از هجر\r\n نيشكر از لب لعلت نچشيدن ستم است * تشنه‌ام ، آبِ دهانت نمكيدن ستم است\r\nسخنى گويمت و معذرتش مىخواهم * دست از دامن وصل تو كشيدن ستم است\r\nخواهم اين تن بنهم ، روح به جانان بخشم * ليك آن روى چو خورشيد نديدن ستم است\r\nمرغ دل از قفس تن به در آرم من اگر * نپرد ، ز آنكه ز كوى تو پريدن ستم است\r\nخواهم از روى چو ماهت بربايم بوسى * ديدن خرمن گل‌ها و نچيدن ستم است\r\nيوسف مصر اگر هم بفروشند به جان * مشترى شو به حقيقت ، نخريدن ستم است\r\nپير كنعان به من اين نكته ز رحمت فرمود * سخن اهل ادب را نشنيدن ستم است\r\nبندهاى غم عشقت نگشايم از پا * رشتهء دوستى چون تو بريدن ستم است\r\nروز و شب ناله و فرياد من از هجران است * گرچه دانم كه از اين دام رهيدن ستم است\r\nاى صبا از منِ « محزون » به سرافيل بگو * وقت تنگ است دگر ، نفخه دميدن ستم است \r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\nبندى از يك ترجيع‌بند\r\n اى آنكه دل مرا شكستى * بر من تو درِ بهشت بستى\r\nهر روز كنى تو قتل نفسى * هيهات از اين خداپرستى\r\nاينان همه از رخ تو مات‌اند * اى شاه ! مبين به چشم مستى\r\nغلمانى از جنان فرارى * ور آنكه تو نيستى ، كه هستى ؟\r\nدر مسلك عشق توبه گشتم * بسيار بود بلند و پستى\r\nدر مجلس ما چه ديدى اى يار ؟ * كاين قسم ز جاى خويش جستى\r\nفردا چه دهى جواب ما را ؟ * امروز تو فرض كن كه رستى\r\nمن عهد تو را وفا نمودم * پيمان من از جفا گسستى\r\nدر بسته شود به رويم اى كاش * وقتى كه به خانه اندر استى\r\nدر بزم تو شب چه حاجت شمع * روى تو چراغ انور استى\r\nمن هرچه به عجز و لابه گفتم * در گردن من برآر دستى\r\nتو قول مرا عمل نكردى * قلبم ز جفا و جور خستى\r\nمن نيز روم به جاى ديگر * بوسم رخ دلرباى ديگر \r\n\r\nبه مناسبت قتل ميرزادهء عشقى\r\n قلب‌ها از قتلت اى عشقى سراسر خون شده * از غمت اوضاع ملّت باز ديگرگون شده\r\nتند رفتى ، حق چرا گفتى در اين فاسد محيط ؟ * لب نبستى ز آنچه بر ما زان گلو ساكسون شده\r\nوه چه جدّى گفت در شوخى ظريفى نكته‌سنج * مستى و غفلت به ملّت جمله انژكسون شده\r\nقاتلت معذور بوده ، چون‌كه او مأمور بود * تيشه بر ريشه زده ، اين دفعه هم مغبون شده\r\nواى بر حال دل باباى پير و مادرت * لعبتى ، دانشورى از دستشان بيرون شده\r\nهركه اين آدم‌كشى از مركز ايران شنيد * روح او از اين مصيبت تا ابد محزون شده\r\nدل ندارد آنكه فارغ زين مصيبت‌ها نشست * ور نه اين غم در سرشت آدمى معجون شده\r\nروحت از ما شاد باد ! اى گل گلزار عشق * ضاربت در پيشگاه ايزدى ملعون شده \r\n\r\n","description":"","footnote":"","page_name":" 362 ","page_number":362},
  {"content":"\r\n\r\n از پى تاريخ قتلت « آه مظلوم شهيد » « 1 » * از صدف بيرون نگر ، همچون دُرِ مكنون شده\r\nسعى كردى تا به حقّ و اصل شدى اى بچّه شير * تو ز نسل بوترابى ، او ز تو ممنون شده \r\n\r\n\r\n","description":"","footnote":"\r\n( 1 ) - آه مظلوم شهيد ( با دو الف كلمه آه ) ماده تاريخ ( 1342 ق ) شهادت عشقى است .\r\n","page_name":" 363 ","page_number":363},
  {"content":"\r\n\r\n\r\nنافذ ( 1372 - 1314 )\r\nاسماعيل صفريان ، فرزند محمّد ، در سال 1314 هجرى شمسى در شهر همدان چشم به جهان گشود . تحصيلات مقدماتى را در زادگاهش به انجام رسانيد ، ازآن‌پس در بيست‌سالگى رهسپار تهران شد و در اين شهر رحل اقامت افكند و به شغل آزاد روى آورد و در بازار به حرفهء فرش‌فروشى اشتغال ورزيد ، به تدريج كارش رونق يافت و مورد وثوق و اعتماد قرار گرفت .\r\nصفريان شاعرى خوش‌قريحه و توانا بود و در شعر « نافذ » تخلّص مىكرد و در سرودن انواع شعر طبع‌آزمايى مىنمود و از قالب غزل در شعر خود بيشتر استفاده مىكرد و در اين رهگذر از مهارت و توانايى كافى برخوردار بود و به علّت اشتغال در بازار ، كمتر مجال شركت در انجمن‌هاى ادبى را مىيافت .\r\nنافذ در پنجم شهريور سال 1372 چشم از جهان فروبست و به سراى باقى شتافت و در مقبرة الشعراء ( قطعهء 953 ) بهشت زهراى تهران به خاك سپرده شد . ديوان اشعارش شامل انواع شعر از قصيده و غزل و مثنوى و رباعى است كه تاكنون به زيور طبع آراسته نگرديده است .\r\nنمونه‌هاى زير از نظم اوست :\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n\r\nچرا كه بوم نبالد ؟\r\n مرا به باغ جنان چشم دل به جايى نيست * كه در تبسّم گل ، جلوهء صفايى نيست\r\nمگر به باغ خيالى كنيم سير جهان * در اين زمانه كه ما را رهى به جايى نيست\r\nبه بوى خير و سلامت كجا روى اى دل ؟ * كه رهزنان به كمين‌اند و رهنمايى نيست\r\nهزار عقدهء پيچيده در دل غنچه‌ست * به گلشنى كه نسيمِ گره‌گشايى نيست\r\nهواى ساحل آسودگيست نقش بر آب * در آن سفينه كه جز موج ناخدايى نيست\r\nحديث دست سليمان و خاتمش بس كن * كه در جهان به‌جز از ديو نقش پايى نيست\r\nبگير گوش دل و گوشه‌اى گزين ، كز عشق * به زير گنبد گردان دگر صدايى نيست\r\nبيا كه راهِ مخالف ز غم كنيم آغاز * كنون كه ساز طرب را سر نوايى نيست\r\nچرا كه بوم نبالد به خويش چون طاوس ؟ * در آن ديار كه جولانگه همايى نيست\r\nمگر مسيح دمى چاره‌اى كند « نافذ » * كه بهر مرده دلان شربت شفايى نيست \r\n\r\nديدهء اميد\r\n در بهار بىبهاران ، برگ و بارى ديگر است * گلبنى چون شد قفس ، آن را هزارى ديگر است\r\nاز عدم ، گردى اگر بر دامن جانى نشست * بر رخ آيينهء هستى غبارى ديگر است\r\nعقل از كنج سلامت خيمه بيرون زد ، چو ديد * در جنون‌آباد دل ، گشت‌وگذارى ديگر است\r\nجلوه‌دارانِ چمن را پردگى در كار نيست * حجله‌بندِ غنچهء دل پرده‌دارى ديگر است\r\nصد هزاران لاله از غم داغدار آمد ، ولى * در عزاى دل ، بنفشه سوگوارى ديگر است\r\nهر شبانى رهنورد وادىِ ايمن نگشت * كعبهء سيناى دل را رهسپارى ديگر است\r\nروزگارى بود يا ربّ ! دورِ مهر و مردمى * آن زمان بگذشت و اينك روزگارى ديگر است\r\nارغوان گر خيمه از لختِ جگر زد در چمن * دامن خونين‌دلان را لاله‌زارى ديگر است\r\nنىسوارى گر به جولان جلوه‌گر آمد ، چه باك ؟ * مرد ميدان حوادث شهسوارى ديگر است\r\nدر چمن « نافذ » خزان گر شد پديد * ديدهء امّيد نرگس بر بهارى ديگر است \r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\nراز دل\r\n باز مرا پر گشود ، در دلِ شب‌بازِ دل * عرصهء بىمرزى است ، پهنهء پرواز دل\r\nدر نظرش كهكشان ، خرمن بىدانه‌ايست * قلّهء قاف غناست ، منظر شهباز دل\r\nسايهء بالش نشست ، بر سر هفت آسمان * پر به كجا مىكشد ، مرغ نظرباز دل ؟\r\nكلك نگاهش نبست ، نقش بتى در ضمير * رسته ز هر بستگيست ، لعبتِ طنّاز دل\r\nراه مخالف گرفت ، زخمهء عشّاق‌سوز * راست نيايد به هيچ ، زير و بم ساز دل\r\nمطرب هر بزم را ، ساز نواساز نيست * پرده‌نشين غم است ، شور نواساز دل\r\nنالهء هر بندِ من ، در غم آوازه‌هاست * زير لب جان نشست ، شيون آواز دل\r\nبينش اهل نظر ، چون‌كه نبودش ، نداشت * جام جهان‌بين جم ، آگهى از راز دل\r\nعقل چه بندد حباب ، در يَمِ عشقى كز آن * پاى به دامن شكست ، موج سرانداز دل\r\nاز دوجهان بىنياز ، بود چو آزادگان * « نافذ » اگر مىشناخت ، خواجگى ناز دل \r\n\r\nاز ياد رفته\r\n مرا گفتى : چو فردا شب برآيد * تو را در بر چو جان گيرم در آغوش\r\nچو فردا شد ، دريغا ، چون زمانه * مرا پاك از نظر كردى فراموش \r\n*\r\n به بويت از سر شب تا سحرگاه * سراپا گوش و ، چشمى باز بودم\r\nز رفت و آمد هر لحظه ، گويى * سرانجامى همه آغاز بودم \r\n*\r\n چو مىآمد به گوشم از گذرگاه * نواى نرم پاى گرم‌پويى\r\nبه خود مىگفتم اينك آمد از راه * دلارامى كه تو مفتون اويى \r\n*\r\n به زير نور مه ، بر روى ديوار * شبح‌گون سايه‌اى از دور پيداست\r\nبه بويش چون شوم نزديك بينم * كه سروى با نسيمى گرم نجواست \r\n\r\n","description":"","footnote":"","page_name":" 366 ","page_number":366},
  {"content":"\r\n\r\n*\r\n چو شب رفت و سحرگاهان برآمد * صداى ضربه‌اى برخاست از در\r\nبه دل گفتم كه آرى اوست ، آرى * چه دير آمد ، ولى بازآمد آخر \r\n*\r\n گشودم در ، دريغا ، چون به هر سو * نظر كردم نشان از وى نديدم\r\nنيامد او ، و ليكن بر در از باد * صداى ضربه‌اى ديگر شنيدم \r\n\r\nبه ياد تو\r\n چنان به ياد تو ديشب ز دل بهانه گرفتم * كه راه كوى تو را تا سحر شبانه گرفتم\r\nنسيم باغِ تو زد راهِ جان مرغِ طلب را * اگر كه دل به هوايت ز آشيانه گرفتم\r\nخيال خال و لب لعل دل‌فريب تو از جان * به تنگ چشمى گردون چو آب و دانه گرفتم\r\nبه بوى حرمت ابروى جان‌پناه تو ، عمرى * چو ديده ، گوشه‌اى از مردمِ زمانه گرفتم\r\nزبان شمع ز پروانه شب سرود حديثى * كز آن به شعلهء دل تا سحر زبانه گرفتم\r\nخبر ز دام قضا رفت و نقش دانهء تقدير * كه من نشان اسيران از آن ميانه گرفتم\r\nبه سوگوارىِ بختى كه چون بنفشه برآمد * ز سر به چاكِ گريبان درد خانه گرفتم\r\nنيافت زورقِ جانم ز موج فتنه كنارى * ز هر طرف كه به دريا دلى كرانه گرفتم \r\n\r\n","description":"","footnote":"","page_name":" 367 ","page_number":367},
  {"content":"\r\n\r\n كمانِ طالع دل بين كه بر مراد نيامد * يكى از آن‌همه تيرى كه بر نشانه گرفتم\r\nز يُمن لطف سخن بود و طرز گفتهء « نافذ » * كه دل ز عارف و عامى بدين ترانه گرفتم \r\n\r\nدر جست‌وجوى آب\r\n اى من آن ماهى كه در بحرِ طلب * آب مىجويد به هر سو روز و شب\r\nبوده در درياى هستى غوطه‌ور * پاى تا سر بىخبر از پا و سر\r\nدل آب است جايم ، وين عجب * مانده جانم همچو دريا خشك‌لب\r\nتشنه‌اى از سوز دل در پيچ‌وتاب * از سرم صد نى گذشته موج آب\r\nبال شوقم هرچه رانَد پيش‌تر * تشنه‌كامى در دل آيد بيشتر\r\nبا سمند باد ، توفان هم‌ركاب * در دلِ آبم به جُست‌وجوى آب\r\nدر مسير شيب دريا ، تا به اوج * طبل عشق آب مىكوبم چو موج\r\nوه ! چه گويم گر بگويندم بگو * كاندر اين دريا ، به غير از آب كو ؟\r\nچون به هر سو بنگرم جز آب نيست * ز آن سبب پرسم كه آخر آب چيست ؟\r\nمن در آب و ، آب در من غوطه‌ور * من ز هستى ، هستى از من جلوه‌گر \r\n\r\nدر بند خيال\r\n اين جهان دانى چه باشد ؟ بوالعجب ميخانه‌اى * روزگاران ساقى و افسانه‌ها پيمانه‌اى\r\nو اندر اين ميخانهء پنداربُن در هردمى * هركه را در سر به نوعى مستى افسانه‌اى\r\nهان به بزمِ اين‌چنين مستانِ در بندِ خيال * چون كند « نافذ » ز خود وارستهء فرزانه‌اى \r\n\r\nاز كجايى ؟ كيستى ؟\r\n اين شنيدم شب‌رُوى با شب ، ز راهِ شكوه گفت : * روشنى بخشم ! چرا چون صبح صادق نيستى ؟ \r\n\r\n","description":"","footnote":"","page_name":" 368 ","page_number":368},
  {"content":"\r\n\r\n گفت : از آنم تيره اين‌سان تا نيارد شحنه‌اى * با تو گفتن كاى سياهى ! از كجايى ؟ كيستى ؟ \r\n\r\nدل هرزه‌گرد\r\n اين منم گشته از شكيبايى * صوفى خانقاهِ تنهايى\r\nراهبى شد به دير خلوت خويش * اين دل هرزه‌گرد هرجايى \r\n\r\nگفتم و گفت\r\n گفتم كه : سرم ، گفت كه : بسپار برو * گفتم كه : دلم ، گفت كه : بگذار برو\r\nگفتم : غم تو ، گفت كه : كوهيست گران * گفتم : چه كنم ؟ گفت كه : بردار برو \r\n\r\nگردى كو ؟\r\n مردى كه بود در خورِ او دردى ، كو ؟ * دردى كه بود لايقِ وى مردى ، كو ؟\r\nگفتى : پسِ هر گَرد سواريست ، بلى * نيكومَثَلى بود ، ولى گردى كو ؟ \r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nنامى ( 1295 )\r\nرحمان بهنام در سال 1295 هجرى شمسى در شهر همدان چشم به جهان گشود . تحصيلات ابتدايى و دورهء اوّل متوسّطه را در مدرسهء اتّحاد زادگاهش به پايان رسانيد ، ازآن‌پس وارد كالج آمريكايى شد و به تحصيل ادامه داد و در سال 1315 در رشتهء بازرگانى فارغ التّحصيل گرديد و با دو زبان فرانسه و انگليسى نيز آشنايى يافت .\r\nبهنام از سيزده‌سالگى به علّت داشتن قريحهء شاعرى به سرودن شعر پرداخت و تخلّص « نامى » را نيز براى شعرش برگزيد و نخستين اثر منظوم او به نام « نالهء دل يا دوبيتىهاى نامى » شامل دويست و سى دوبيتى در سال 1326 با مقدمهء رحمان ترمه‌اى به چاپ رسيد .\r\nنامى نظر به اينكه به حافظ ارادتى خاص داشت ، يك‌چند به تضمين غزل‌هاى او پرداخت و چون با زبان‌هاى فرانسه و انگليسى تسلّط داشت ، به ترجمهء اشعار لافونتن اقدام كرد و آنها را به شعر فارسى برگردان نمود .\r\nبهنام بيشتر كار و فعاليّتش در شركت‌هاى خصوصى به عنوان مترجم بود و مدّت يك سال هم در بانك شاهنشاهى به خدمت اشتغال داشت . وى داراى چهار فرزند است و در حال حاضر در خارج از كشور زندگى مىكند و به قرار اطّلاع بينايى خود را از دست داده است .\r\nنامى بااين‌كه در انواع شعر طبع‌آزمايى كرده ، امّا بيشتر اشعارش شامل دوبيتى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nاست و نمونه‌هاى زير از آن جمله مىباشد .\r\n\r\nدوبيتىها\r\n سرشتى از غم و محنت گلم را * ز هجرت كرده‌اى پرخون دلم را\r\nبيا رحمت نما بر حال زارم * مده بر سيل محنت حاصلم را \r\n* * *\r\n مزن بر جان من از غم شررها * كه آهِ عاشقان دارد اثرها\r\nنمىنالم ز شامِ هجر ، زيرا * شب تاريك را باشد سحرها \r\n* * *\r\n اگر ديدى نگار مه‌لقا را * دلارام عزيز باوفا را\r\nبگو جانا كه « نامى » گفت : تا كى * كنى غارت دلِ شاه و گدا را ؟ \r\n* * *\r\n اسير غم كسى چون من مبادا * غريب و خوار و بىمسكن مبادا\r\nچو « نامى » تلخكام از عشق شيرين * غمين فرهاد كوه‌افكن مبادا \r\n* * *\r\n ز غم سيرم ، ز آب ديده سيراب * نه در دل صبر و نه در ديده‌ام خواب\r\nازاين‌پس زندگى بر من حرام است * حرام است زندگى ، اى مرگ ! بشتاب \r\n* * *\r\n صبا ! بگذر ز كوى يارم امشب * بگو با محرمِ اسرارم امشب\r\nكه من اندر غمت تا كى بسوزم ؟ * ترحّم كن به حالِ زارم امشب \r\n* * *\r\n نگر زاهد كه ما را ساغرى هست * به بزم عاشقان سيمين‌برى هست\r\nمترسانم تو از فرداى محشر * كه مىداند كه فردا محشرى هست ؟ \r\n* * *\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n پريشان‌تر ز من اندر جهان نيست * دگر از درد و غم تاب‌وتوان نيست\r\nبنه « نامى » تو دل بر بزم عشرت * كه فردا از من و دلبر نشان نيست \r\n* * *\r\n دل‌آزارى نشان دلبرى نيست * ستم ، آيين بنده‌پرورى نيست\r\nفدا سازم دل‌وجان را به راهت * كه بينى عشق « نامى » سرسرى نيست \r\n* * *\r\n خداوندا ! غمم از حد فزون است * دلم از دست خوبان غرق خون است\r\nبه وادىِ جنون افتادم اكنون * ز عشقش عقل بس خوار و زبون است \r\n* * *\r\n گذر كردم بُتا ! ديشب ز كويت * كه تا بينم دمى روى نكويت\r\nدرم نگشادى اى مه‌رو ، ولى من * ببستم جان و دل بر تار مويت \r\n* * *\r\n خريدن نازِ خوبان بىتعب نيست * ز غم گشتن پريشان بىسبب نيست\r\nتنم آتش گرفته از تبِ عشق * اگر جان را سپارم ، اين عجب نيست \r\n* * *\r\n بيا جانا كه وقتِ عشق‌بازيست * زمان عيش و نوش و سرفرازيست\r\nبده ساقى مى و ، مطرب بزن چنگ * كه اين آيين و رسم دل‌نوازيست \r\n* * *\r\n دلم از دست خوبان چاك‌چاك است * ز دست ماه‌رويان بيمناك است\r\nمرادم چون شود حاصل ز وصلت * دگر از نامرادىها چه باك است ؟ \r\n* * *\r\n دلا ! امشب مى اينجا ، ساغر اينجاست * من اينجا ، مطرب اينجا ، دلبر اينجاست\r\nمگو ديگر ز خُلد و حوض كوثر * اگر خواهى بهشت و كوثر ، اينجاست \r\n\r\n","description":"","footnote":"","page_name":" 372 ","page_number":372},
  {"content":"\r\n\r\n دلا ! هركس اسير زلف يار است * چو من افتاده و محزون و خوار است\r\nپىِ هر خنده آيد گريهء زار * كنار هر گلى ، صد نيش خار است \r\n* * *\r\n بتا ! تا بر سر از گيسو زنى تاج * كنى صبر و شكيبم جمله تاراج\r\nاگر آن تير مژگان بهر عام است * چرا تنها دلِ من گشته آماج ؟ \r\n* * *\r\n رُخت ماه و قدت سرو و لبت قند * گرفتارم نموده سخت دربند\r\nخريدار متاعت گشته اين دل * بگو جانا به من : شهدِ لبت چند ؟ \r\n* * *\r\n بيا « نامى » كه امشب دلبر آمد * ز ديدارش غمت از دل برآمد\r\nز پا افتاده‌اى را مژده دادند * كه هجر روى يار امشب سر آمد \r\n* * *\r\n دلم آخر اسير گل‌رخان شد * بهار عمر من از غم خزان شد\r\nدريغا ! قسمتم اندر جوانى * سرشك و ، ناله و ، آه و فغان شد \r\n* * *\r\n چرا امشب مه تابان نيامد ؟ * به پيشم دلبر جانان نيامد\r\nطبيب عشق من يا ربّ كجا شد ؟ * ز بهر درد من درمان نيامد \r\n* * *\r\n ز هجر گل‌رخان دارم رخى زرد * همىنالم چو بلبل از سر درد\r\n« وفادارى مجو از گلعذاران » * دلا ! عاقل نكوبد آهن سرد \r\n* * *\r\n رخت ماه و قدت سرو و صنوبر * دهان چون غنچه ، لب‌ها كوى كوثر\r\nدو زلفت همچو سنبل ، روى چون گل * دو ابرو همچو خنجر ، موى عنبر \r\n\r\n","description":"","footnote":"","page_name":" 373 ","page_number":373},
  {"content":"\r\n\r\n ز مژگان بر دلم زد يار خنجر * نهادم من به زير خنجرش سر\r\nبه جان دارم كنون صد زخم نشتر * ز نوك خنجر خون‌ريز دلبر \r\n* * *\r\n ز جورت دارم اى يارِ جفاكار * سرشك غم روان از چشم خونبار\r\nدل ديوانه‌ام مانند مجنون * كند هردم هواى دشت و كوهسار \r\n* * *\r\n شبم تار از غم يار ، دلم زار * سرشكم بىشمار از چشم خونبار\r\nدر اين غمخانه چون مرغى گرفتار * كشم از سينه هردم نالم بسيار \r\n* * *\r\n تو مشغولى به عيش و نوش اى يار * ولى من در غم هجران گرفتار\r\nكجا از حالِ من گردى خبردار * كه هستم واله و زار و دل‌افگار \r\n* * *\r\n ز بس كردى به من بيداد ، اى يار * ز سوز دل كشم فرياد ، اى يار\r\nخوشا آن دم كه با دست مكافات * شود كاخ ستم بر باد ، اى يار \r\n* * *\r\n مى ناب و نواى دلكش ساز * كنار جوى با محبوب طنّاز\r\nچه خوش باشد به هنگام جوانى * كه در پيرى دگر نايد به كف باز \r\n* * *\r\n ز هجر رويت اى يار دل‌افروز * سرشك از ديده مىبارم شب و روز\r\nدل از تابِ رُخت اى شمع روشن * چو پروانه ندارد طاقت سوز \r\n* * *\r\n بيا اى مه ! نقاب از رخ برانداز * كه از حُسنت جهان روشن شود باز\r\nبگفتم رازِ عشق خود بپوشم * دريغا ! كى نهان مىماند اين راز \r\n\r\n","description":"","footnote":"","page_name":" 374 ","page_number":374},
  {"content":"\r\n\r\n بهشت از روى تو پيداست امروز * ز بس خوب و خوش و زيباست امروز\r\nقيامت گر شود بر پاى فردا * ز حُسنت محشرى برپاست امروز \r\n* * *\r\n بتا ! با مهربانان مهربان باش * انيس و محرم و شيرين‌زبان باش\r\nدلم روشن كن از مهرت چو خورشيد * به دلجويى چو ماه آسمان باش \r\n* * *\r\n زند خار جفايت بر دلم نيش * مكن غم در دل‌ريشم از اين بيش\r\nز زخم دل چكد از ديده‌ام خون * نگاهى كن به حالم ، اى ستم‌كيش ! \r\n* * *\r\n ز ديدارت چنان دل گشت مدهوش * كه رفت از كف قرار و از سرم هوش\r\nبيا يك شب بكش تنگم در آغوش * كه غم سازد در آغوشت فراموش \r\n* * *\r\n بنا كردم چو بلبل لانهء عشق * كه سازم لانه را گلخانهء عشق\r\nبيا اى نوگلِ خندان تو امشب * منوّر كن ز رخ كاشانهء عشق \r\n* * *\r\n به زيبايى تويى اندر جهان طاق * بدين خوبى بتى نبود در آفاق\r\nچرا با اين جمالِ عالم‌افروز * نمىآيى دمى در بزم عشّاق \r\n* * *\r\n بده ساقى به من ز آن آب گلرنگ * كه بگرفته ز كوثر بو ، ز گل رنگ\r\nمترسانم ز نام و ننگ مستى * كه « نامى » فارغ از نام است و از ننگ \r\n* * *\r\n شنيدى طعنه‌ها از يار ، اى دل ! * كشيدى رنج‌ها بسيار ، اى دل !\r\nكنون از ديدگان خون بار ، اى دل ! * كه باشد يار با اغيار ، اى دل ! \r\n\r\n","description":"","footnote":"","page_name":" 375 ","page_number":375},
  {"content":"\r\n\r\n منم پيوسته مست و والهء دل * دو چشمم خون‌فشان از ژالهء دل\r\nنشان در سينه از دل غير خون نيست * نويسم با همين خون نالهء دل \r\n* * *\r\n اگر دلبر كند بيداد ، اى دل ! * تحمّل كن ، مكن فرياد ، اى دل !\r\nرسد روزى كه دست چرخ گردون * كند كاخ ستم بر باد ، اى دل ! \r\n* * *\r\n بپرسيدم من از پيرى كهنسال * دگر عشق بتان دارى در اين حال ؟\r\nبگفتا : عشق پيرى گر بجنبد * كند عشق جوانان سخت پامال \r\n* * *\r\n خداترسم ، ولى بُت مىپرستم * ز حقّ هشيارم و از عشق مستم\r\nبه عالَم همچو من آزاده‌اى نيست * اگرچه در غم دل پاىبستم \r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nنبوى ( 1357 )\r\nمعصومة السّادات نبوى فرزند سيد على محمّد در بيست و چهارم تيرماه 1357 خورشيدى در شهر مذهبى قم پا به جهان هستى گذاشت ، در زادگاه خود به تحصيل پرداخت و دوره ابتدائى و راهنمائى را به پايان رسانيد .\r\nنبوى درباره گرايشش به شعر و شاعرى چنين مىگويد : « هيچ‌وقت تصوّر نمىكردم كه روزى به طرف شعر و شاعرى كشيده شدم در سال 1374 كه انجمن ادبى حرم در قم داير گرديد در آن شركت كردم و از جلسات نقد و بررسى شعر كسب فيض كردم و پيشرفت خود را مديون دو تن از استادان انجمن چون محمد على مجاهدى و سيد مهدى حسينى مىدانم . »\r\nآنچه در زير مىخوانيد نمونه‌هائى از شعر اوست :\r\n\r\nسكوت و سايه\r\n من از يك درد مىگويم ، نمىفهمى نگاهم را * و با خود مىكشانى دست‌هاى بىپناهم را\r\nولى آهسته ، يك دل زير پايت بود ، فهميدى ؟ * همان روزى كه خنجر مىزدى سمت نگاهم را\r\nسكوت و سايه با من ، آسمان و آينه با تو * پس از تو مىكشم تا ناكجاآباد را هم را\r\nو من در امتداد يك غزل تكثير مىگردم * برايت مىسرايم بغض‌هاى تلخ چاهم را\r\nيخ آيينه را مثل غرور كهنه‌ام بشكن * اگر خواندى تمام خلوت لبريز آهم را \r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\nحضور بىنشان\r\n فصل سبزى بود ديشب روبروى آينه * مىشكفتى در دلم از عطر و بوى آينه\r\nآسمان در كوچه‌هاى خلوتم تقسيم شد * امتداد اشك بود و شستشوى آينه\r\nطرح يكرنگ دلم را تا سحر پيمود و رفت * يك حضور بىنشان در جستجوى آينه\r\nمىشد از آن‌سوى تكرار سياهى گوش كرد * يك سكوت سرد - تنها گفتگوى آينه -\r\nهركجا تكثير مىشد حجم سبز ياد تو * تا نگهدارد ، نريزد آن روى آينه\r\nاين تمام حرف‌هايم نيست ، آرى صبر كن * يك غزل مانده است اينجا در گلوى آينه \r\n\r\n« تقديم به آقا امام زمان »\r\n تو را مىسرايم ، تو اى آسمان ! * بيا بىتو صحراست ، درياترين\r\nتو اى وسعت نور تا بيكران ! * و شب ، غربت و سايه معناترين\r\nتو از باغ سبز خدا آمدى * بيا ساده تقسيم كن ، ياس را\r\nتو با حجم اعجازها آمدى * و بشكن قفس‌هاى احساس را\r\nتو ايجاز هفت آسمان در زمين * تو را مىسرايم ، تو اى آسمان !\r\nتو نبض تمام جهان در زمين * تو اى وسعت نور تا بيكران !\r\nتو از راز گل‌ها خبر داشتى * بيا روح آيينه ! مفهوم آب !\r\nكه در خانه‌ها ياس مىكاشتى * بيا اى سحرخيز در فصل خواب \r\n*\r\n تو را مىسرايم ، تو اى آسمان ! * تو اى وسعت نور تا بيكران !\r\nبيا شعرها بىغزل مانده‌اند * بيا مثنوىها تو را خوانده‌اند\r\nبيا روح آيينه ! مفهوم آب ! * بيا اى سحرخيز در فصل خواب !\r\nبيا منتشر ساز خورشيد را * و تفسير كن معنى عيد را \r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nدل آئينه‌ها شكست آن شب\r\n زردم از هجر مثل فصل خزان * پُرم از درد و غم ز جور زمان\r\nهركجا نقش خاطرت پيداست * بر تن كوچه‌ها كه همدم ماست\r\nرفتى و پشت اين زمانه شكست * رفتى و عشق صادقانه شكست\r\nابر و آيينه باز مىگويند * در سكوت نياز مىگويند\r\nواژه‌ها گنگ ديده بارانى * كوچه‌هاى دلم چراغانى\r\nهركجا نقش خاطرت پيداست * بر تن كوچه‌ها كه همدم ماست\r\nآه اى مرگ ! مرگ باد تو را * اى زمان ! لحظه‌اى مباد تو را\r\n« دل آيينه‌ها شكست امشب * ناله در سينه‌ها شكست امشب »\r\nبىتو ما آه ! بىپدر گشتيم * راه گم كرده در بدر گشتيم\r\nبىتو دريا همه سراب ، سراب * آسمان بر زمين خراب ، خراب\r\nتا خبر در كوير دى پيچيد * خاك را چشمه‌هاى خون جوشيد\r\nوسعت موج‌هاى دريايى * شده مهمان صحن بينايى\r\nحرمت خلوتم شكست ز غم * سرو چون قامتم شكست ز غم\r\nروز در كوچه‌هاى شب جان داد * ساغر عشق بر زمين افتاد\r\nفصل هامان همه زمستان شد * سينه‌هامان كوير هجران شد\r\nاشك آيينه ديدنىتر بود * سرخ‌تر از نگاه جارى رود\r\nهجرت « اعتبار خوبى » هاست * عشق هم داغدار خوبىهاست\r\nدفترم خيس شد ز اشك قلم * بس كن اى شعر ! امتداد الم !\r\nداغ غربت هميشه مىماند * به خدا نسل ريشه مىماند\r\nآه اى مرگ ! مرگ باد تو را * اى زمان ! لحظه‌اى مباد تو را \r\n\r\n","description":"","footnote":"","page_name":" 379 ","page_number":379},
  {"content":"\r\n\r\n\r\nتصوير\r\n نگاهت عشق را تصوير مىكرد * عبورت كوچه را تطهير مىكرد\r\nسرم بر شانه‌هايت خانه‌اى داشت * گلويم بغض را زنجير مىكرد\r\nرها كردى مرا تنها و زخمى * شدم ويران ، اجل هم دير مىكرد\r\nيخ آيينه وا شد از كلامت * سكوتت عشق را تصوير مىكرد\r\nنشستم از تو گويم خوب ديدى * قلم در ابتدايت گير مىكرد \r\n\r\nو يك دوبيتى\r\n بيا اى دل ! شكستن عادت توست * و نخلستانى از غم قسمت توست\r\nهميشه بغض و چاه و خلوت و من * بيا اى دل ! كه امشب نوبت توست \r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nنحوى ( 1313 )\r\nسيّد محمّد نحوى ، فرزند مرحوم سيّد هادى ، در مهر ماه 1313 شمسى در اصفهان چشم به جهان گشود . تحصيلات خود را تا مرحلهء دانشگاهى در رشتهء ادبيّات فارسى پى گرفت و فارغ التّحصيل گرديد ، ازآن‌پس به استخدام آموزش و پرورش در آمد و در دبيرستان‌هاى شهر خود به تدريس پرداخت و سرانجام در سال 1370 بازنشسته گرديد .\r\nنحوى ازآن‌پس كه بازنشسته شد ، همچنان به تدريس در مراكز تربيت معلّم و دانشگاه آزاد اسلامى اشتغال دارد و در ضمن در دفتر مطالعات و پژوهش‌هاى ادبى اصفهان به كار تحقيق و تتبّع مىپردازد .\r\nنحوى در سرودن انواع شعر طبع‌آزمايى مىكند و آن‌طور كه خود مىنويسد :\r\n« گهگاه با حضور در انجمن‌هاى ادبى از شعر به عنوان گل‌هاى باطراوت روى ميز ، به عنوان شربت به ليمو رفع تب گرما و به عنوان شيرازهء صفحات پرتلاطم زندگى كه ديروز را به امروز و امروز را به فردا مىپيوندد ، استفاده كرده و از اين طريق برخوردار از روحى بانشاط حضور فعّالانه و دل‌وجانى پراميد ، به گذران عمر مشغولم . »\r\nنحوى كه بيشتر اوقات خود را به مطالعه و پژوهش مىگذراند و ثمرهء اين مطالعات و پژوهش‌ها طبع و نشر كتاب‌هاى زير مىباشد : فرهنگ وام واژه‌هاى عربى ؛ فرهنگ عربى فارسى ؛ معجم اعشار مثنوى ؛ در تجليل استاد جعفرى ؛ و كتاب‌هاى\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nديگرى نيز به نام‌هاى : از گنجينهء وصايا ؛ مجموعهء ازيادرفته‌ها ؛ كوله‌بارى از جوانى ؛ سيصد و سى و سه قصّه ؛ و چند اثر ديگر ، كه آمادهء چاپ دارد .\r\nبه مناسبت ولادت پيامبر گرامى اسلام صلّى اللّه عليه و آله\r\n\r\nاوّلين معلّم و آخرين پيامبر صلّى اللّه عليه و آله\r\n اين خبر پيك صبا محضر طاها ببرد * كه يكى غمزهء تو ، غم ز دل ما ببرد\r\nلب‌ودندان شكرخاى تو اى درّ يتيم * گوى از هرچه سخنگوى شكرخا ببرد\r\nبوى مشكين تو تا مشك بود عطرآميز * سبقت از زلف سمن‌ساى دل‌آرا ببرد\r\nشيوه‌ات شيوهء مهر است پر از گرمى و نور * تاب مه را بزند ، طاقت شب را ببرد\r\nصاحب خُلق حَسَن خوانده خدايت به كتاب * خلق پاك حَسَنت ، آب ز دريا ببرد\r\nبىرقيبا ! هدف از خلقت عالم شده‌اى * كو مجالى كه جهان حظ مهنّا ببرد ؟\r\nبىخرد دشمن گستاخ ندانست ز جهل * عقل والاى تو ، هوش از سر دانا ببرد\r\nجام كوثر به تو داده‌ست حكيم اى همه فيض * تا وجودت عطش از مردم دنيا ببرد\r\nنوبت آخر دندانهء قصر رسلى * رتبتت رتبه ز موسى و ز عيسى ببرد\r\nشاه خوبان جهانى كه « محمّد » شده‌اى * نامت « احمد » همهء عالم معنا ببرد\r\nدخترت « فاطمه » آن گوهر دردانهء دهر * آن كه يكتا لقب « امّ ابيها » ببرد\r\n« على » ات گشته وصىّ ، كفو بتول ثقلين * تا به حقّ گوهر عصمت همه يك جا ببرد\r\nآن دو سالار جنان ، سرور عالم « حسنين » * نورشان جلوه ز خورشيد به سودا ببرد\r\nعارضت را گل بشكفته چرا بايد گفت * آنكه رونق ز بساتين شكوفا ببرد\r\nجرأتم نيست قدت را بزنم با قد سرو * قامت سرو تو آب از قد رعنا ببرد\r\nنكند هيچ زبان وصف تو شايستهء تو * مگر آن دم كه بلاغت به ثريّا ببرد\r\nآنكه را خلعت « لولاك » به بالا و بر است * علم و حلم و كرمش چيست كه بالا ببرد ؟\r\nرحمت است آن‌همه رحمت به سر خلق جهان * چشم بر رحمت او چون غم فردا ببرد ؟\r\nكاروانيست حقيقت كه بود سالارش ؟ * به‌جز آن احمد مرسل كه « فتحنا » ببرد \r\n\r\n","description":"","footnote":"","page_name":" 382 ","page_number":382},
  {"content":"\r\n\r\n آن معلّم كه كلامش ز خدا باشد و بس * سخنش تاب ز هر لؤلؤ لالا ببرد\r\nهركه با رايت دينش ره دنيا نسپرد * برگ عيشش ز هوا ، باد به يغما ببرد\r\nآنكه قرآنِ ورا دفتر آمال نكرد * آرزوهاى خطايش به خطايا ببرد\r\nآفرين باد بر آن رهبر طوبا صفتى * كه طريق سخنش خلق به « طوبا » ببرد\r\n« نحوى » آن دم ببرد فيض رخش در ملكوت * كه ز طاعت به حضورش رخ زيبا ببرد \r\n\r\nبه مناسبت ولادت امير مؤمنان على عليه السّلام فخر زمين\r\n ارزش والاى خود را قصّه‌ها دارد زمين * زين تفاخر روز و شب شور و نوا دارد زمين\r\nعزّت بىچون خود را بر رخ مه مىكشد * مهر تابان را به روى خود گوا دارد زمين\r\nز آب و خاك و باد و بارانش بجوشد زندگى * چون به راه عشق خود پا بر هوا دارد زمين\r\nسفره‌اش گسترده حقّ از نعمت بىحدّ و حصر * دست يا ربّ يا ربش هر شب دعا دارد زمين\r\nعشق دارد ، شور دارد ، حال دارد هر نفس * عطر دارد ، لطف دارد ، هم صفا دارد زمين\r\nبر تمام كهكشان و بر تمام آسمان * افتخاراتى وَراى هر ثنا دارد زمين\r\nبر مقام عرش و فرش و كرسى و لوح و قلم * ناز بفروشد كه قدرى پربها دارد زمين\r\nدر گمان شايد بيايد نكته‌اى زين گفت‌وگو * آرى ، آرى ، نخبگانى هركجا دارد زمين\r\nآسيه ، مريم ، خديجه ، زهرهء زهراى دل * موسىِ عمران و عيسى ، مصطفى دارد زمين\r\nمسجد اقصى و كعبه ، كوه طور و بيت لحم * جوهرى زين دست جان را كيميا دارد زمين\r\nپاك و پاكيزه مقامى در رديف عرش حقّ * شايد اندر دل بگويى كربلا دارد زمين\r\nكربلايش جاى خود ، محراب كوفه جاى خود * تربت پاك حسن ، يا كه رضا دارد زمين\r\nاز بزرگان حقيقت ، وز ثناگويان حقّ * اعتباراتى چنين ، چون توتيا دارد زمين\r\nاز شهيدانِ چو گل خندان به جولانگاه عشق * سرخ و رنگين صد هزاران مرحبا دارد زمين\r\nزين همه گر بگذرى ، يا بى به پاى عرش ربّ * يكّه‌تازى ، بىرقيبى ، ملتجا دارد زمين\r\nراز « كَرَّمْنا » بدانى گر ، بدانى رمز اين * در زمين و آسمان ، يك دلربا دارد زمين \r\n\r\n","description":"","footnote":"","page_name":" 383 ","page_number":383},
  {"content":"\r\n\r\n تا قيامت بىامان چرخد براى انس و جان * چون « علىّ » سردار ملك « لا فتى » دارد زمين\r\nاز نشاط روى جانان ، در سماع و رقص خويش * پاى كوبد چون مقرّ   « هَلْ أَتى »   دارد زمين\r\nبر ملائك ، بر كواكب ، بر سپهر نيلگون * فخر بفروشد زمين تا « مرتضى » دارد زمين\r\nبار الها ! عشق مولا را به دل داريم ما * دل از او لبريز گردان ، تا تو را دارد زمين \r\n\r\nاگر بگذارد\r\n غم نخورم ، روزگار اگر بگذارد * غصّه كنم تارومار ، اگر بگذارد\r\nروزهء عهدى كه بسته‌ام نگشايم * طلعت آن گل‌عذار ، اگر بگذارد\r\nگر رود اين‌سان به پيش مىكشم آخر * دست ز مردى نگار ، اگر بگذارد\r\nكاسب بىرحم ، برده تاب‌وتوانم * بركشم از دل هوار ، اگر بگذارد\r\nهرچه بخواهى گران‌تر است ز ديروز * مىشود ارزان دلار ، اگر بگذارد\r\nبا زن و فرزند رفته جمعه به گردش * گردش اين كج‌مدار ، اگر بگذارد\r\nبا همه سازى عيال سازد و رقصد * مادرش ، آن بىتبار ، اگر بگذارد \r\n\r\nهرچه هست از توست\r\n خداوندا ! گل باغ دلم را * تو خوشرنگ و تو خوش‌بو آفريدى\r\nبه گيسويش تو دادى جعد مشكين * تو پيچ‌وتاب هر مو آفريدى\r\nتو دادى شام هجران را سياهى * شب يلداى گيسو آفريدى\r\nبه طاق آسمان چشم مستش * هلال ماه ابرو آفريدى\r\nمن از سحر و فسون آگه نبودم * دو چشمش را تو جادو آفريدى\r\nالهى دل شكار روى او شد * كه رويش را تو دلجو آفريدى\r\nلبش شيرين ، دهانش چشمهء نوش * چه شيرين و چه نيكو آفريدى\r\nشميم عطر جان‌بخشش به هر كوى * از اين‌سو تا بدان‌سو آفريدى\r\nشب تاريك و مه باريك و دل را * به دام زلفش آهو آفريدى \r\n\r\n","description":"","footnote":"","page_name":" 384 ","page_number":384},
  {"content":"\r\n\r\n نگه بر سينه دارم يا به قدّش * به شاخ سرو ، ليمو آفريدى\r\nگهى زير و گهى بالا ، گهى بم * در اين پرده هياهو آفريدى\r\nالهى هرچه هست از توست ، آرى * تو ما را عاشق او آفريدى \r\n\r\nبدم مىآيد\r\n من به جان تو ز شاقول بدم مىآيد * من ز شاقول ، نه از غول ، بدم مىآيد\r\nز آنكه حقّ گفت همه عمر گريزان هستم * بىسبب نيست ز شاقول بدم مىآيد\r\nبس‌كه چون مرغك غمخور نزدم قهقهه‌اى * ز آنكه خندان شد و شنگول ، بدم مىآيد\r\nپيش من پول نشانى بود از هوش و خرد * زين جهت ز آدم بىپول بدم مىآيد\r\nهرچه شد عاطل و باطل ، نگرانم نكند * ز آنكه كارى شد و مسئول ، بدم مىآيد\r\nآنكه چرتى شد و بىحال غمش را نخورم * از يل و رستم و هِركول بدم مىآيد\r\nتا به نيكى بكنم ياد ز هارون صفتان * ز آنكه صاف است چو بهلول بدم مىآيد\r\nخوش بود گر بزنم بر همهء خلق كَلك * چون خورم حقّه و بامبول ، بدم مىآيد\r\nخود ز بيچاره و درمانده نگويم سخنى * من ز هر قدرت معقول بدم مىآيد \r\n\r\n","description":"","footnote":"","page_name":" 385 ","page_number":385},
  {"content":"\r\n\r\n من ز مردان توانمند كه سالم هستند * همچنين ز آن زن معلول بدم مىآيد\r\nمىگريزم ز حقيقت ، ز شرف ، از پاكى * ز آنكه از من نخورد گول ، بدم مىآيد\r\nمن كىام ؟ عقده‌اىام ، بىهنرم ، واخورده * مهر باطل ، كه ز مقبول بدم مىآيد \r\n\r\nبندى از هفت‌بند قسم‌نامه\r\n به سردرد و دل‌پيچه ، يك جا قسم * به صفرا و زرداب و سودا قسم\r\nبه هرچه كه ترش است و صفرابر است * به سركه ، به غوره ، به قارا قسم\r\nبه شورباى كاشان ، به حلواى قم * به آن‌كس كه از هر دو شد وا قسم\r\nبه آن سفرهء مانده خالى ز نان * به ظرف تهى از مربّا قسم\r\nبه هر تيره‌بختى كه مفلوك شد * به اينجا ، به آنجا ، به هرجا قسم\r\nبه هر آرزويى كه در سينه مرد * به هر مرگ پنهان و پيدا قسم\r\nبه عمرى كه در وعده بر دل گذشت * به ديروز و امروز و فردا قسم\r\nكه ما را گرانى نه در بند كرد * به آتش درافكند و اسپند كرد \r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nندا ( 1346 )\r\nزهرا اكّافان ، فرزند غلامرضا ، در سال 1346 هجرى شمسى در شهرستان قم در يكى از خانواده‌هاى مذهبى و متوسّط الحال چشم به جهان گشود . تحصيلات ابتدايى و متوسّطه را در زادگاهش به انجام رسانيد و در رشتهء ادبى ديپلم گرفت .\r\nاكّافان كه تخلّص « ندا » را براى شعر خود برگزيده است ، دربارهء آغاز شاعرى خود چنين مىگويد :\r\n« در اواخر سال 1373 پديده‌اى به نام شعر در من تولّد يافت و در سال 1374 وارد دنياى واقعى شعر شدم و به‌طور جدّى با شروع كلاس‌هاى تدريس و نقد شعر انجمن ادبى حرم به عضويّت آن درآمدم و در اين رهگذر موفّقيت خود را مديون استادان اين انجمن مىدانم و اشعارم گاهى در نشريّهء انجمن و روزنامه‌هاى جمهورى و بعثت به چاپ مىرسد و در ضمن با مجلّهء سروش نوجوان همكارى دارم و عضويّت دفتر شعر جوان را نيز پذيرفته‌ام و دو سال است كه خادم افتخارى حضرت ولىّ عصر ( عج ) در مسجد جمكرانم و در واحد فرهنگى آن بخش خواهران به كار پلاكاردنويسى و خطّاطى اشتغال دارم . »\r\nنذر دلتنگىهاى حضرت على عليه السّلام\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\nغربت\r\n مىآيد آن بىكران سبز ، از دشت‌هاى غريبى * از وسعت تنگى دل ، جغرافياى غريبى\r\nبا كوله‌بارى پر از مهر ، با دست‌هاى عطوفت * روييده عطر محبّت ، از شانه‌هاى غريبى\r\nدر كوچهء بىكسىها ، تنها كس بىكسان است * شب‌هايى از اشك و غربت ، دردآشناى غريبى\r\nمىآيد و مىفشاند ، عطر نجيب دلش را * در بىكران دل ما ، در ابتداى غريبى\r\nفرقى پر از دشنهء خون ، در شور و حال شهادت * مىخواند در معبد عشق ، حيدر ، دعاى غريبى\r\nبايد نشانى بجوييم ، از روشناى دل او * بايد سراغى بگيرم ، از آشناى غريبى \r\n\r\nانتظار\r\n مىكشد هر روز دل‌ها انتظار * انتظار يارى از نسل بهار\r\nمىرسد از راه خسته ، تك‌سوار * سبز در سبز آسمانى ، پرغبار\r\n« مىرسد آخر سوارى سبزپوش * شالى از نور خدا بر روى دوش »\r\nبر سر هر جاده‌اى پُل مىزند * روى هر سجّاده‌اى گل مىزند\r\nاز قدومش مهربانى مىوزد * باز فصل زندگانى مىوزد\r\nعالم از مهدى گلستان مىشود * صاحب‌خانه نمايان مىشود\r\nكاش برگردى به زودى پيش يار * سينه را خالى كنى از انتظار \r\n\r\nترانهء دريا\r\n مادرم ، شعر ، شعر رؤياهاست * مادرم ، آسمان خانهء ماست\r\nدلش آيينه‌ايست صاف و زلال * در نگاهش ، ستاره‌ها پيداست\r\nبر لبانش شكوفه مىخندد * در صدايش شكوفه مىخندد\r\nگونه‌هايش چو موج پرچين است * دست‌هايش كليد فرداهاست\r\nروى گلبرگ‌هاى لب‌هايش * نغمه‌هاى خُداخدا ، برپاست\r\nبا شما ساده‌تر سخن گويم * دل تنگش به وسعت درياست \r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nغزلى براى رؤياهايم . . . رؤياى سبز\r\n با اميد بودن فرداى سبز * مىوزيد از ديده‌ام رؤياى سبز\r\nماند تا آنجا كه چون گل پُر شود * از صداى چشمه ، از آواى سبز\r\nباز چشمم ، چشمهء عرفان او * چشمه‌اى تا وسعت درياى سبز\r\nكاش در بُهت كوير زندگى * شوق مىروييد از دل‌هاى سبز\r\nكاش در من زنده بود امّيدها * در خيال بودن فرداى سبز \r\n\r\nخلوت شب\r\n كاش قلبم داشت آهنگ خدا * كاش مىشد سيب دل ، رنگ خُدا\r\nكاش مىشد خلوت شب را ربُود * عشق را با اشك‌هاى خود سرود\r\nكاش در هر لحظهء دلواپسى * او فقط بود و دواى بىكسى\r\n« بر سر سجّاده ، بارانى شدن * ماه چيدن ، پاك نورانى شدن »\r\nرفتن از خود ، رفتن و ديگر شدن * زير باران محبّت تر شدن\r\nكاش من هم داشتم بال رها * كاش قلبم داشت آهنگ خدا \r\n\r\nنذر تنهايىهاى حضرت زينب عليها السّلام جغد شب\r\n ديده‌ام در سينهء تاريك شب * زينب آزاده را در تاب‌وتب\r\nسرو آزادى كه غوغا مىكند * « جغد شب » را باز رسوا مىكند\r\nزينب ! از عشق تو گل‌ها وا شدند * كوه‌ها از صبر تو دريا شدند\r\nاز كلامت جغد شب در خواب شد * نقشه‌هاى دشمنان برآب شد\r\nباز قلب كعبه شيدا مىگريست * عشق تنها بود و تنها مىگريست\r\nآسمان چشم‌هايت درد داشت * تار امواجِ صدايت درد داشت \r\n\r\n","description":"","footnote":"","page_name":" 389 ","page_number":389},
  {"content":"\r\n\r\n غصّه‌ات اندازهء يك كوه بود * اشك‌هايم كربلا را مىسرود \r\n\r\nپاى باران\r\n اين دل وامانده‌ام فرياد داشت * خاطر خورشيد را در ياد داشت\r\nخوشه‌خوشه اشكهايم چيده شد * بر رخ من « پاى باران » ديده شد\r\nدست‌هاى خستهء من باز شد * بازهم عشق خدا آغاز شد\r\nچون پرستو ، بال ايمان باز كرد * تا به اوج آسمان پرواز كرد\r\nآسمانى شد دلم در كوى دوست * شعرها گل كرد باز از بوى دوست\r\nغصّه پژمرد ، آفتابى شد دلم * آسمانى صاف و آبى شد دلم \r\n\r\nبا دست‌هايم . . .\r\n ازبس ز بارانِ محبّت تر شدم من * از خود جدا و آدمى ديگر شدم من\r\nچون يا كريمى خيسِ آواز تو گشتم * ياهوكنان شيداى پرواز تو گشتم\r\nاز كاسهء مهرت دو جامى سر كشيدم * تا ماوراى آسمانت پر كشيدم\r\nبا عشق تو گشتم گل رنگين‌كمانى * شد آسمان چشم‌هايم ارغوانى\r\nسجّاده‌ام بارانى از عشق خدا شد * نور خدا با دست‌هايم آشنا شد \r\n\r\nتقديم به شب‌زنده‌داران كوچهء سبز نماز\r\n بازهم با چشمهء راز و نياز * دشت فانوس دلم شفّاف شد\r\nلابه‌لاى « كوچهء سبز نماز . . . » * آسمان ابرى دل صاف شد \r\n*\r\n كاش هر شب خيس عرفان مىشدم * بارش باران دل هم ساده بود\r\nكاش بذر حسرت عشق خدا * تا هميشه در دلم آماده بود \r\n\r\n","description":"","footnote":"","page_name":" 390 ","page_number":390},
  {"content":"\r\n\r\n*\r\n كاش پر مىزد دلم از اين قفس * زود مىشد رفت از اينجا تا خدا\r\nكاش مىشد تا هميشه سبز بود * لحظه‌ها را بود تنها با خدا \r\n\r\nحريم عشق\r\n ما را به حريم عشق راهى نبوَد * جز درگهِ او پناهگاهى نبود\r\nخواهى كه قدم به وادى عشق نهى * خضر تو به‌جز نيم نگاهى نبود \r\n\r\nخواهد تابيد\r\n مردى ز تبار نور خواهد تابيد * از مرتبهء حضور خواهد تابيد\r\nخورشيد مه‌آلودهء غيبت يك روز * از پنجرهء ظهور خواهد تابيد \r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nنسرين ( 1319 )\r\nخانم دكتر نسرين محتشم ( خزاعى ) در سال 1319 هجرى شمسى در تهران ديده به جهان گشود . ازآن‌پس كه تحصيلات ابتدايى و متوسّطه را به انجام رسانيد ، در رشتهء ادبيّات انگليسى در دانشكدهء دماوند ( كالج آمريكايى ) به تحصيل پرداخت و در سال 1352 به اخذ درجهء ليسانس نايل آمد . آن‌گاه تغيير رشته داد و در رشتهء ادبيّات و علوم انسانى دانشگاه تهران به تحصيل ادامه داد و در سال 1357 فوق ليسانس گرفت ، سپس دورهء دكتراى همان رشته را پى گرفت و سرانجام در سال 1363 فارغ التّحصيل شد و مأمور به تدريس در همين رشته در دانشكدهء دماوند گرديد .\r\nدكتر نسرين محتشم ، كه در شعر تخلّص به اسم مىكند ، از نه‌سالگى قريحهء شاعرى در او بروز كرد و اشعارى مىسرود . به تدريج براثر آشنايى با فنون شعر و مطالعه آثار بزرگان سخن و اساتيد شعر و ادب ايران زمين و خارج از كشور ، شعرش به شكوفايى رسيد و آثارش در مطبوعات طبع و نشر مىشد .\r\nدكتر نسرين علاوه بر شعر ، در نقّاشى نيز توانا و چيره‌دست است و آثار او بارها در نمايشگاه‌هاى تهران و نيويورك و نيوجرسى و واشنگتن به نمايش درآمده و به دريافت ديپلم افتخارى نيز در اين رشته نايل شده است .\r\nنسرين شاعرى توانا و لطيف طبع و نيز داراى تخيّل شاعرانهء قوى است ، كلامش رسا و سخنش باصلابت و از پختگى خاصّى برخوردار مىباشد . او دربارهء شعر خود\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nچنين مىگويد :\r\n« من همچون اخوان خود را از راويان قصّه‌هاى از ياد رفته مىدانم ، و موظّف مىباشم كه پيام زمانهء خويش را به گوش جهانيان برسانم ؛ زيرا هنرمند و شاعر را از هاتفان محرم اسرار خلقت مىدانم كه افشاى رازهاى مگو بر التزام ايشان است :\r\n ما راويان قصّهء از ياد رفته‌ايم * صد سينه آرزوست به دوش پيام ما\r\nما هاتفان محرم اسرار خلقتيم * افشاى رازهاى مگو ، التزام ما » \r\nدكتر نسرين خزاعى عشق راستين را مىستايد و آن را انگيزهء هستى و تجلّىگاه عواطف والاى انسانى و عروج به مقام آزادگى مىداند و در عرفان او نه بارگاه عشق را بام و درى هست و نه سلطنت عشق را كلاه و كمرى ؛ به‌همين‌جهت شعر نسرين رنگ عرفانى به خود گرفته است .\r\nخانم دكتر نسرين از شاعران پژوهشگر و هنرمندان معاصر است كه اوقاتش به تحقيق و تتبّع دربارهء هنر و ادبيّات مىگذرد و تصحيح انتقادى او دربارهء مجموعهء آثار فخر الدّين عراقى همراه با مقدّمه‌اى محقّقانه از كارهاى اوست كه در ارديبهشت‌ماه سال 1372 به زيور طبع آراسته گرديده است . وى با اداى سخنرانىها و مقالات محقّقانه به معرفى چهره‌هاى ادب فارسى پرداخته است ؛ از اين روى ، در سال 1994 از دانشگاه استنفورد به همين مناسبت لوح تقديرى دريافت كرده است .\r\n\r\nشرار عشق\r\n شرار عشق ، فروزنده كرد جان و تن من * ز دل ربود صبورى ، ز من گرفت منِ من\r\nگسست رشتهء عمر و نيافتم من خود را * كه عشق بود در اين رهگذار راهزن من\r\nمن اين سبوى شكسته به عالمى نفروشم * كه زين شكسته تن آمد درستى سخن من\r\nبخوان به دفتر عشّاق ، رازِ بود و نبودم * كه عشق داند و بس ، رازِ بودن و شدن من\r\nهمين‌كه ديده گشودم به گاهواره بديدم * كه عشق شيرهء هستى نهاد در دهن من\r\nخرد نشاند مرا در ادبكده ، كه بياموز * و ليكن عشق شد آموزگار و رايزن من \r\n\r\n","description":"","footnote":"","page_name":" 393 ","page_number":393},
  {"content":"\r\n\r\n رسيد سرو به آزادگى و گل به بر آمد * ز فيض رحمت باران عشق در چمن من\r\nبه نام نامىات اى عشق ! كز خزاين عالم * به‌جز نشان نگين تو نيست بر بدن من\r\nچو خواستار تو گشتم ز جمله عالم هستى * به بارگاه مناعت نشست خواستن من\r\nگذاردم غم ايّام و رسم كاركيايى * مطيع امر تو گشتم ، كه عاشقيست فن من\r\nمرا به هركه تو خواهى فتد عنان دل اى عشق * كه نيست غير تو فرمانرواى خويشتن من\r\nز پرتو تو فروزان شده‌ست محفل انسم * تويى ، تويى ، تويى اى عشق ! شمع انجمن من\r\nمن آن ستارهء خاموش سينهء سحر استم * كه مهر روى تو سر زد ز چاك پيرهن من\r\nفروغ از تو گرفتم ، غروب در تو نمودم * تويى كه نور دميدى براى سر زدن من\r\nتويى عصاره هستى ، تويى بهانهء مستى * كه باده‌پرستى ، تو بادهء كهن من\r\nفلك چو طرّهء « نسرين » دهد به باد ، ببينى * كه بوى عشق برآيد ز پودهء كفن من \r\n\r\nبرق نگاه\r\n مرا ز راه به در برد جذبه‌هاى سرابى * كه تشنه بودم و در جُست‌وجوى چشمهء آبى\r\nبه خشكسار غم افتاده بود باغ وجودم * نه بارشى ز دو چشمم ، نه شبنمى ز سحابى\r\nتهى سراى وجودم ، ز مهربانى مهرى * شكسته ساغر جانم ، ز جوشش مى نابى\r\nفلك ببست به دلخواه خويش طالع ما را * نشاندمان چو نگارى به چهارچوبه قابى\r\nرساند پيك نگاهت به دل پيام عنايت * چه پيكى و چه پيامى ؟ ز سوى جان چه جوابى !\r\nسواره آمدم آنجا ، به بر رداى تعلّق * كه داشت موكب جانم به ديدن تو شتابى\r\nبريخت ساقى چشمت به كام تشنه‌ام آبى * ز هوش برد مرا ، وه چه نشئه‌اى ! چه شرابى !\r\nاز آن شراب كشيدم هزار جرعهء حيرت * هنوز مست و خرابم ، چه مستى و چه خرابى ؟\r\nبرهنه كردىام از خود كه جام هستىام اى جان * بر آستان حضورت ، نبود غير حبابى\r\nفكند آتش عشقت به جان شرارهء شوقى * كز آن به جوش و خروشم ، نه هوش مانده نه تابى\r\nشكسته سازِ وجودم ، دوباره نغمه‌سرا شد * چه نغمه‌اى ، چه سرودى ، چه رودى و چه ربابى ؟ !\r\nخطوط دفتر شعرم ز مشق عشق تو پر شد * و گرنه بىخط عشقت ، چه دفترى ، چه كتابى ؟ ! \r\n\r\n","description":"","footnote":"","page_name":" 394 ","page_number":394},
  {"content":"\r\n\r\n هزار پرده بسوزد ز سوز برق نگاهى * چو عشق ديده گشايد ، چه پرده‌اى ، چه حجابى ؟ !\r\nچو حُسن رخ بنمايد ، صفاى آينه بينى * همان‌كه در طلبش بوده‌اى ، به كام بيابى\r\nچو گشت آينه عاشق ، به قبله‌اش چه نيازى * بسوختش چو نگاهى ، چه محشرى ، چه حسابى ؟ !\r\nكنون كه غرقه به عشق تو گشت هستى « نسرين » * نه چشمه‌اى بربايد ، نه بحرى و نه سرابى \r\n\r\nمعراج شاعر\r\n آن دم كه خورد قرعهء دولت به نام ما * سقف فلك شكافت ز شور قيام ما\r\nهفت آسمان ستاره فروريخت از سپهر * خورشيد عشق تيغ كشيد از نيام ما\r\nساقى ز ناب آن خم بىرنگ صد قدح * نوشيد و ريخت بادهء هستى به كام ما\r\nنقش نگار بر گل دل نقش بسته بود * ز آن روى زهره جام جنون زد به جام ما\r\nساز فلك به ساز ز مضراب ذوق ماست * شهباز شوق دانه بچيند ز دام ما\r\nچون طرح نو به دايرهء صنع مىزنيم * خورشيد سركشد به تماشا ز بام ما\r\nما راويان قصّهء از ياد رفته‌ايم * صد سينه آرزوست به دوش پيام ما\r\nما هاتفان محرم اسرار خلقتيم * افشاى رازهاى مگو ، التزام ما\r\nمعراج ما به پرّ خيال است و بال عشق * اعجاز ماست نقشى و سحر كلام ما\r\nما را هنر به مرتبهء كبريا رساند * در چهار سوق عشق نباشد مُقام ما\r\nمستغنى از نعيم جهانيم و شوكتش * بر بارگاه حُسن ، ببين احتشام ما\r\nبر دست خون نشسته به نرد زمانه ، ليك * شاديم و اين دو مصرع حافظ مرام ما\r\n« هرگز نميرد آنكه دلش زنده شد به عشق * ثبت است بر جريدهء عالم دوام ما »\r\n« نسرين » ز جام عشق بيا جرعه‌اى بنوش * كاين باده كهنه است و فزايد قوام ما \r\n\r\nهر قلمى كه مىزنم . . .\r\n لحظه‌به‌لحظه صرفِ غم ، نقدِ شباب مىشود * آينه‌دارِ آرزو ، وهمِ شراب مىشود\r\nوصف گل و حديث مى ، بلبل مست خواند و شد * پرده‌درِ جفاى دى ، بانگ غُراب مىشود \r\n\r\n","description":"","footnote":"","page_name":" 395 ","page_number":395},
  {"content":"\r\n\r\n ساز طرب شكست و غم ، زخمه چو مىزند به دل * تار وجود مؤيد و ، ديده پرآب مىشود\r\nساقى دهر خون دل ، مىدهدم سبوسبو * مىكشم و دو ديده چون جام شراب مىشود\r\nنقش زمانه مىكشم ، بر تن دل به رنگ جان * چون به حقيقتش رسم ، زير نقاب مىشود\r\nگرد جهان فتاده‌ام ، شهر به شهر و كو به كو * راه طَلب بعيد و بس ، پرخم و تاب مىشود\r\nهر قدمى كه مىنهم ، ره به سراب مىبرد * هر قلمى كه مىزنم ، نقش بر آب مىشود\r\nدر تك‌وپوى زندگى ، چون برسم ز گرد ره * شاهسوار هستىام ، پا به ركاب مىشود\r\nدر سفر دراز شب ، شمع رفيق نيمه ره * من به نگاهبانى و ، بخت به خواب مىشود\r\nابر دو چشم من اگر ، بارش موسمى كند * منفعل از قصور خود ، اشك سحاب مىشود\r\nنيك نظر چو مىكنم ، اين همه ماجراى من * نقطه‌اى از حديث اين ، كهنه كتاب مىشود\r\nدست بدار از سرم ، اى فلك از وفا مگو * هركه فتد به دام تو ، خانه‌خراب مىشود\r\nشاه‌پر خيال من ، گر شكنى به تير غم * با پرعشق ، برتر از تير شهاب مىشود\r\nصافى دل نهاده‌ام ، بر درِ خُمّ آرزو * دُردِ قضا به كام من ، بادهء ناب مىشود\r\n« محتشمم » و گر گدا ، رفعتِ همّتم نگر * سكّهء شعر مىزنم ، زرّ مذاب مىشود \r\n\r\nعشق\r\n گر ناله شبگير و اگر چشم ترى هست * ز آن است كه در سينه ز عشقى شررى هست\r\nاين دير فنا را به سرِ چشمهء هستى * از كهنه رباط دل عاشق ، گذرى هست\r\nشوريده‌دلان را خبر از عالم بالاست * ميخانه همان جاست كه شوريده سرى هست\r\nآن دل كه پريشان كندش نالهء بلبل * در دامنش آويز ، كه با وى خبرى هست\r\nصورتگر بت‌ساز نياسوده ز خلقت * پيداست در اين بتكده صاحب‌نظرى هست\r\nآن‌كس كه تماشاگه او ديدهء جان است * بيند كه در اين خوان صفا ماحضرى هست\r\nاين سفرهء صد رنگ ز هر سوى گشاد است * از كوردلى باشد اگر منتظرى هست\r\nبيهوده مزن حلقه ، كه در مأمن عشقى * بر بارگه عشق مگر بام و درى هست\r\nمعشوق به صد جلوه رخ خويش نموده‌ست * حاشا كه ز « احببت لاعرف » حذرى هست \r\n\r\n","description":"","footnote":"","page_name":" 396 ","page_number":396},
  {"content":"\r\n\r\n از پيكر جان خرقه برانداز ، مپندار * در سلطنت عشق كلاه و كمرى هست\r\nپنهان شده آن گنج در اين خرقهء خاكين * بى خود چه زنى لاف ، كه جز او دگرى هست\r\nبر گردش افلاك فرادار ز دل گوش * بشنو كه در اين پرده چه زير و زبرى هست\r\nنازيست ز معشوق و نيازيست ز عاشق * زين ناز و نياز است كه شورى و شرى هست\r\nپروانه‌صفت سوختن آموز و مزن دم * بر شمع وجودش اگرت بال‌وپرى هست\r\nدل‌ْسوخته در حلقهء ارباب نياز آى * چون آه دلِ سوختگان را اثرى هست\r\nهم از اثر نالهء آن مرغ حزين است * در گلشن تقدير اگر برگ و برى هست\r\nوز بانگ مناجات شبانگاهى عشّاق * پيداست كه اين شام سيه را سحرى هست\r\n« نسرين » چه خورى غم كه تو خاك ره عشقى * « تا ريشه در آب است اميد ثمرى هست »\r\nبا سينهء بريان و دل تافته از عشق * در بزم فقيرانهء تو مختصرى هست \r\n\r\nشايد تو را پيدا كنم . . .\r\n خواهم شبى دريا شوم ، غوغا كنم ، غوغا كنم * بر هر كران سر بركشم ، شايد تو را پيدا كنم\r\nاز موج‌خيز قهر تو ، سر بركشم ، طغيان كنم * هر هفت اقليم تو را ، در خود كشم ، دريا كنم\r\nدر دست توفان غمت ، غوطه خورم ، غلطان شوم * تا سر نهم در پاى تو ، سر را رها در پا كنم\r\nاز نشأت باران الطاف تو گوهرزا شوم * هر قطره را در قعر جان ، دردانه‌اى و الا كنم\r\nاز شوق ، گرد خود تنم ، سر در درون خود برم * آنگه برون آرم سر و ، هوهو زنم ، هىها كنم\r\nگر با سرانگشت جنون ، در كوبم و نگشايىام * آن‌قدر سر كوبم به در ، تا رخنه در خارا كنم\r\nچون گسترم دامان خود ، بر ساحل آغوش تو * تردامن بىمايه را ، رسوا كنم ، رسوا كنم\r\nبر پرنيان جامه‌ام ، خون شفق ريزد اگر * با هفت آبش شويم و ، چون مريم عذرا كنم\r\nدر پيچ‌وتاب زلف خود ، الماس‌ها افشان كنم * صد كهكشانِ آبگون ، را زورق جوزا كنم\r\nدل را بپالايم ز غم ، ابروى بگشايم ز هم * تا لايق عشقت شوم ، هر زشت را زيبا كنم\r\nپشمينه برگيرم ز تن ، عريان شوم از خويشتن * فارغ ز فكر ما و من ، امروز را فردا كنم\r\nچشمم شود آيينه‌ات ، سر بر نهم بر سينه‌ات * تو شاهد مجنون شوى ، من خويش را ليلا كنم \r\n\r\n","description":"","footnote":"","page_name":" 397 ","page_number":397},
  {"content":"\r\n\r\n در خلوت ميثاق تو ، خورشيد را در بر كشم * گر مى بگيرد جان من ، شورآفرينىها كنم\r\nسيماب جام جان من ، چون آيت رويت شود * صد فخر از اشراق تو ، بر گنبد خضرا كنم\r\nكام نهنگ عشق را ، پر سازم از آغوش خود * در لامكان بىزمانت ، خويش را در وا كنم\r\nاز شور در اوج آيم و ، از هر كران موجى زنم * از بىكران عشق تو ، پر گسست « 1 » اگر پروا كنم\r\nمشكن تو تاج وجد من ، دانم حبابى فانىام * « نسرين » كجا ، دريا كجا ، حاشا اگر حاشا كنم\r\nآغوش اگر بگشايىام ، دريا شوم ، دريا شوم * وقتى تو را پيدا كنم ، غوغا كنم ، غوغا كنم \r\n\r\n\r\n","description":"","footnote":"\r\n( 1 ) - مبادا ، حاشا ، معاذ اللّه\r\n","page_name":" 398 ","page_number":398},
  {"content":"\r\n\r\n\r\nنسرين ( 1320 )\r\nخانم احترام طالبى فرزند محمد جعفر در بيست و هفتم آبانماه 1320 شمسى در اسدآباد همدان پا به عرصهء حيات گذاشت ، تحصيلات ابتدائى را در دبستان مختلط مهر به پايان رسانيد و در همان سال يعنى در دوازده‌سالگى با پسر دائى خود پيوند زناشوئى بست و ثمرهء اين ازدواج دو فرزند دختر است كه بگفتهء شاعر هر دو داراى قريحهء شاعرى هستند و در سرودن شعر نو استعداد دارند و مىگويد نوه‌ام نيز كه در كلاس پنجم ابتدائى است طبع شعر دارد و غزلى بنام نماز سروده است .\r\nخانم طالبى تحصيلات متوسطه را بطور متفرقه امتحان داد و سرانجام به دريافت مدرك ديپلم توفيق يافت ازآن‌پس به استخدام بهدارى همدان درآمد در آغاز سمت دفتردار و بعد به مسئوليت كارگزينى منصوب شد و هم‌اكنون در سمت رئيس دايرهء رفاه و بازنشستگى دانشگاه علوم پزشكى زادگاه خود انجام‌وظيفه مىكند .\r\nخانم طالبى كه در شعر از تخلص نسرين استفاده مىكند از دوران نوجوانى علاقهء وافرى به شعر داشت و در هر فرصتى بمناسبتى شعرى مىسرود خود مىگويد : « چون شوهرم در نيروى انتظامى خدمت مىكند ناچار هر دو سال يك‌بار به نقطه‌اى منتقل مىگشت من هم از فرصت استفاده مىكردم و سراغ انجمن‌هاى ادبى آن شهر مىرفتم و از محضر استادان شعر و ادب بهره مىگرفتم و همين راهنمائىها سبب گرديد ، با فنون شعر و رموز آن آشنائى يابم و شعرم به شكوفائى رسد » .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nخوناب دل\r\n بيا بنشين حديثِ زندگانى سر كنيم امشب * براىِ زندگى انديشه‌اى ديگر كنيم امشب\r\nبيا اى دوست تا فارغ ز اندوه و پريشانى * كه اعجازِ مقام و مال را باور كنيم امشب\r\nچرا قدرِ جوانى را نفهميديم ؟ جا دارد * كه هرچه خاك در عالم بُود ، بر سر كنيم امشب\r\nبه هر انگشتِ ما صدها هنر بود و ندانستيم * به فرياد ندامت گوش عالم كر كنيم امشب\r\nنصيحتها پدر كرد و شما را تلخ و سنگين بود * بيا تا يادى از غم خوردن مادر كنيم امشب\r\nز ياران و رفيقان از غرور و كبر جا مانديم * بيا تا توبه‌ها بر درگه داور كنيم امشب\r\nچه فرصتها كه ما را بود و آسان هم ز كف داديم * برايش شكوه از اقبال خود هم سر كنيم امشب\r\nبشر را عمر مىبايد دو نوبت در جهان ( نسرين ) * بيا خوناب دل لبريز در ساغر كنيم امشب \r\n\r\nدست جود\r\n تا نسازى مايهء نفرت وجود خويش را * هركجا بايد كه بشناسى حدود خويش را\r\nتا تُرا سرمايهء هم عمر و هم دولت دهند * در زيان ديگران ، كم جوى سود خويش را\r\nتا بمانَد در جهان نام نكويت جاودان * وقف خدمت كن همه بود و نبود خويش را\r\nگر كشد سر آتش پُرسوز غم از جان تو * كن نهان از چَشم بىدردان تو دود خويش را\r\nچونكه بر مكنت رسى كوته مكن از ديگران * هرگز از روى فُتوت دست جود خويش را\r\nدرخور حرمت نباشد هركه را باشد غرور * كم هدر كن ، هم سلام و ، هم درود خويش را\r\nكج‌روى را گر كه ديدى مىرود در راه كج * صرف او كن از محبّت رهنمود خويش را\r\nبر تو استاد سخن ( نسرين ) كند صد آفرين * گر بخوانى در بَر او اين سرود خويش را \r\n\r\nنالهء بلبل\r\n تا مى عشق تُرا در دل‌وجانم هوس است * مهرت از دل نرود تا به روانم نفس است\r\nداغ هجران توام سوخت مرا خيمهء دل * اين‌چنين سوز مرا اى گُل بىخار بس است\r\nبست اگر دست فراق تو به رويم در مهر * مرغ عشق من دلخسته اسير قفس است \r\n\r\n","description":"","footnote":"","page_name":" 400 ","page_number":400},
  {"content":"\r\n\r\n غم عشق تو مرا كرده به زندان فراق * گنه از توست بتا ، يا كه مقصّر عسس است ؟\r\nشاخه زد نخل غمت در دل بشكستهء من * شاخه چون گشت فزون ، در خور داس و حرس است\r\nخواب بر ديدهء من در شب هجران نرود * چشم عاشق همه دم گوش به زنگ جرس است\r\nدگر از وصف گل و نالهء بلبل تو مگوى * همنشين گل و بلبل همه جا خار و خس است\r\nآتش عشق تو زد شعله بر اين خرمن دل * سوخت چون شاخه ، خشكى كه درون قبس است\r\nدل افسردهء من نرم چو موم است ز مهر * دل وارستهء تو سخت چو نعل فرس است\r\nديگرى چون من مفتون نسپارد به تو دل * آرزومند وصالت به دعا ملتمس است\r\nگر ، به چشم دل پرمهر به عاشق نگرى * مهر پاكت همه از نور خدا مقتبس است\r\nشيشهء صبر مرا سنگ فراقت بشكست * يك اشارت به من و شيشهء بشكسته بس است\r\nچرخ گردون فلك ؟ شهپر عنقا شكند * دل بشكسته ز غم گر كه چو بال مگس است\r\nدل رنجيدهء ما گر طلبد دست امان * حلّ مشكل كند از آنكه مرا دادرس است\r\nدر ره عشق تو ( نسرين ) گذرد از سر خويش * تا بدانند رقيبان كه جدا از هوس است \r\n\r\nطرّار\r\n جز غمزه و قهر و ناز ، از يار نبيند كس * چون طرّهء او هرگز ، طرّار نبيند كس\r\nدر چرخش اگر آيد آن جام دو چشم مست * در شهر دگر يك‌تن ، هشيار نبيند كس\r\nدر باور اهل دل ، خوش‌تر ز بهشت آنجاست * كز هيچ‌كسى هرگز آزار نبيند كس\r\nتا بانگ اناالحق‌گو ، در كثرت باطل شد * ديگر سر منصورى بر دار نبيند كس\r\nدر قحط خلوص اى دل ، بگرفته ريا رونق * انصاف و مروّت در بازار نبيند كس\r\nامروزه دگر هركس ، كوهى غم دل دارد * زين روى در اين وادى ، غمخوار نبيند كس\r\nدر فنّ سخن گفتن هركس بود استادى * وز اين همه گفتن‌ها ، كردار نبيند كس\r\nكوچيده ز شهر ما آسايش و شاديها * جز ديدهء نوميد و خونبار نبيند كس\r\n« نسرين » تو بيا زين پس از شعر و غزل بگذر * آن لطف و صفاها در اشعار نبيند كس \r\n\r\n","description":"","footnote":"","page_name":" 401 ","page_number":401},
  {"content":"\r\n\r\n\r\nسنجش\r\n آنكه بر مردم ز جان مردانه احسان مىكند * در همه دلها اقامتگاه و بنيان مىكند\r\nهركه بىمنّت گشايد يك گره از كار خلق * مشكل او را خدا با لطف آسان مىكند\r\nچون بنا بر پايهء جور و ستم شد خانه‌اى * عاقبت آن را خدا يك‌لحظه ويران مىكند\r\nگر نهى با مهربانى مرهمى بر زخم كس * دردهايت را خدا از مهر درمان مىكند\r\nگفت : گر نيكى نمائى و به دريا افكنى * ايزد آن را زود جبران در بيابان مىكند\r\nنازم آن انسان كه بهر سنجش هر نيك و بد * چشم خود را باز بر ميزان وجدان مىكند\r\nشعر « نسرين » از براى خلق مىگويد ، سپس * ثبت آن را با دل شادان به ديوان مىكند \r\n\r\nپرچم شادى\r\n گرچه مىگريد ز هجران هر دو چشمانم چو شمع * گوهر اشكم همىريزد بدامانم چو شمع\r\nپرتو حسنش درخشد در ميان انجمن * ماه رويش مىكند روشن شبستانم چو شمع\r\nمستم و چون سايه هردم من بدنبال وصال * زين جهت هم حال خود را من نمىدانم چو شمع\r\nشد فروغ جان من خاموش از هجر رخت * سالها سوزد ز عشقت رشتهء جانم چو شمع\r\nطاق ابروى صنم گر رخصتى بر ما دهد * وندر آن محراب ابرو ، دل بسوزانم چو شمع\r\nگر دلم افسرده گشته از فراق روى او * روز و شب در تاب‌وتب زار و پريشانم چو شمع\r\nاز چه بخت ما نگيرد پرچم شادى به كف ؟ * با وجود آنكه من هر لحظه لرزانم چو شمع\r\nگر وزد باد خزان و خرمن صبرم برد * از نسيم كوى دلبر ، رو نگردانم چو شمع\r\nدرد هجران را مگو « نسرين » تو با هر جاهلى * شعر جانسوزى بگو تا خود بگريانم چو شمع \r\n\r\nهمه عشق\r\n مسجد و ميكده و دير و كنيسا ، همه عشق * ساقى و ساغر و همه گردش مينا ، همه عشق\r\nكوكب عشق تو شد مهر و قمر در دل من * پرتو مهر و مه و صورت زيبا همه عشق\r\nريشه زد مهر بصحراى وجودم ز ازل * دانه و ريشهء آن مهر دل‌آرا همه عشق \r\n\r\n","description":"","footnote":"","page_name":" 402 ","page_number":402},
  {"content":"\r\n\r\n ثمر نخل وجودت همه جور است و جفا * دامن جور تو اى آفت دلها همه عشق\r\nمتمسّك شده‌ام ، دامن استاد هنر * هنر سامرى و معجز موسى همه عشق\r\nمىخرم قيمت جان ارزش يك بوسهء تو * بوسه از جام لب و خندهء صهبا همه عشق\r\nهمه دم شوق تو بوده است مرا زانكه بسر * اثر شوق من و غرّش دريا ، همه عشق\r\nاز غمت چشم تر و سوز درون هست مرا * نم‌نم اشك من و شبنم گلها همه عشق\r\nقدم از جور بتان خم شده مانند كمان * خم اين قدّ من و قامت برنا همه عشق\r\nلاله‌زار است دلم از اثر خون جگر * خون دل خوردن آن لالهء صحرا همه عشق\r\nدل‌پريشم ز غم هجر تو اى مونس * جان‌سوز هجر تو و آهنگ نگيسا همه عشق\r\nگر دمد صبح مرا از پس شبهاى فراق * اشتياق شب وصل و غم فردا همه عشق\r\nشهرهء شهر شد از شوق چو مجنون دل ما * حسرت بند جنون شهرت ليلا همه عشق\r\nشب يلداى تو ازبس‌كه شدم منتظرت * انتظار من و آن ظلمت يلدا همه عشق\r\nخامه اين گفتهء \" نسرين \" چو نگاريد ، بگفت : * سوز دل ، نغمهء شاعر ، لب گويا ، همه عشق \r\n\r\nتوبه\r\n در بهاران توبه را بايد كه از سر بشكنيم * خوش بود گر توبه را يك‌بار ديگر بشكنيم\r\nدر خزان با توبه‌اى گر ساغرى بشكسته‌ايم * مى بده تا توبه را اكنون به ساغر بشكنيم\r\nشحنه با فتواى زاهد بست در ميخانه را * ساقيا برخيز تا ميخانه را در بشكنيم\r\nگر مكرّر محتسب از پا و سر خم بشكند * ما هم از او دست و پا و سر مكرّر بشكنيم\r\nسايهء مرغ هما هرگز به سر ما را نبود * گر زند بال‌وپر ، او را بال و هم پر بشكنيم\r\nحنجر ما را بود فرياد بس خنجرشكن * گر كشد دشمن بما خنجر به حنجر بشكنيم\r\nاشك ما طوفان به پا در قلب دريا مىكند * پشت ظالم را به اشك ديدهء تر بشكنيم\r\nنيست ما را در دل و باور بجز مهر يكى * گرنه اين باشد همه ابزار باور بشكنيم\r\nگر قلم با ما نيايد در غزل « نسرين » دمى * آن قلم را بر سر اوراق دفتر بشكنيم \r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\nزندگى\r\n گشته افسرده دلم از قيل و قال زندگى * چون دهد خون جگر هردم ملال زندگى\r\nغصّه و غم ، رنج و ماتم شد در عالم قسمتم * گرچه من مايل نبودم بر جمال زندگى\r\nجسم من فرسوده گشت و بر دلم تابى نماند * همچنان حسرت خورد دل در خيال زندگى\r\nاو گرفت از ما جوانى را به نحوى ، تا كند * قامت ما را كمانى همچو دال زندگى\r\nخنده زن هر لحظه‌اى بر سستى دنياى دون * تا نچينى ميوهء غم از نهال زندگى\r\nگر هوادار كمالى ، دل بر اين دنيا مبند * كوته آيد دست آدم از وصال زندگى\r\nآنچه انسان را كند در هركجا بىاعتبار * جامهء كبر است و ، ز آن آيد زوال زندگى\r\nاز ازل آموختم درس وفا ، امّا چه سود ؟ * بهر انجامش ندارم خود مجال زندگى\r\nدل مبند بر زيور هستى تو اى عاقل كه من * داده‌ام عمر و جوانى در قبال زندگى\r\nنيست « نسرين » هرگز عمر كس به دنيا پايدار * مرگ اگر آمد تو پندارش كمال زندگى \r\n\r\nپاكباز عشق\r\n در محبّت گر كه هم‌داغ شقايق نيستى * بر خداى عاشقان سوگند ، عاشق نيستى\r\nتاكنون نسپرده‌اى دل گر به مهر دلبرى * در مرام عاشقى الحق كه لايق نيستى\r\nدر ميان سينه‌ات سنگ است ، آن را دل مخوان * با اسيران محبّت گر موافق نيستى\r\nگو به آن عاشق كه هردم دل به يارى مىدهد : * خويش را عاشق مدان ، زيراكه صادق نيستى\r\nباده هر دل مرده‌اى را بر سر شوق آورد * از چه بر مستى و مى اى دوست شايق نيستى ؟\r\nپاكباز عشق را حرف زبان و دل يكى است * هم قسم دل با زبان كن گر منافق نيستى\r\nرو عذار و حسن عذرا را ببين و دل بباز * امتحان كن خويش را كمتر ز وامق نيستى\r\nپيرى آمد كم بگو از عاشقى « نسرين » سخن * چونكه از عشّاق بىپرواى سابق نيستى \r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nنسيم ( 1317 )\r\nخانم اكرم علىمحمّدى مراغى ( احسانى ) كه در شعر از تخلّص « نسيم » استفاده مىكند ، فرزند رضا قلى ، در سال 1317 هجرى شمسى در شهرستان مراغه از شهرهاى آذربايجان شرقى چشم به جهان هستى گشود .\r\nخانم على محمّدى تحصيلات ابتدايى و دورهء متوسّطه را در زادگاهش به انجام رسانيد و به دريافت مدرك ديپلم توفيق يافت و در سال 1335 به استخدام وزارت آموزش و پرورش درآمد و به تدريس در مدارس شهر خود اشتغال ورزيد و ضمن خدمات آموزشى به دانشگاه راه يافت و به تهران عزيمت كرد و در رشتهء حقوق سياسى به تحصيل پرداخت و به اخذ درجه ليسانس نايل گرديد .\r\nخانم على محمّدى در سال 1336 با آقاى محمّد نويد احسانى پيوند زناشويى بست و ثمرهء اين ازدواج دو دختر و يك پسر مىباشد .\r\nخانم احسانى دربارهء شروع شعر و شاعرى خود چنين مىنويسد : « از زمانى كه به خاطر دارم ، علاقهء شديدى به ادبيّات و شعر و نقّاشى و نگارگرى داشته‌ام و در اين راه تا حدّ امكان قدم برداشته‌ام و با لطف و عنايت پروردگار هنوز هم در اين راه طىّ طريق مىكنم . »\r\nخانم نسيم از شاعران خوش‌قريحه و باذوق و تواناست و از انواع شعر به غزل‌سرايى رغبت بيشترى نشان مىدهد و مىتوان گفت از شاعران خوب و موفّق\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nمعاصر است كه اشعارش از انسجام و لطف و شور خاصّى برخوردار مىباشد . و در حال حاضر ساكن كرج و از اعضاى انجمن ادبى سخن آن شهرستان بشمار مىرود .\r\n\r\nدلگرم مىمانم هنوز\r\n جان به لب آمد ، نيامد جان جانانم هنوز * زانوى غم در بغل ، سردرگريبانم هنوز\r\nيوسفم رفته سفر ، چون پير كنعانم هنوز * يا چو يوسف ، بسته در زنجير زندانم هنوز\r\nخون دل در كاسهء صبرم لبالب مىشود * با سه گاهى در مخالف نغمه مىخوانم هنوز\r\nتا سفر كرد از برم ، شد بىقرار آرام دل * خون طاقت مىرود از جسم بىجانم هنوز\r\nاشك در آلوده‌ام آتش زند بر خرمنم * از شرارم عالمى سوزد ، كه خود دانم هنوز\r\nديده بر در دارم و دل برندارم از رهش * نم زند چون آبله بر زير مژگانم هنوز\r\nخانه‌پردازى ندارد دست آبادانىام * سيل اشك آيد به غم‌آباد ويرانم هنوز\r\nگه روم از خود ، گهى آيم به خود ، در رفتنش * بر مدار جُست‌وجو توسن همىرانم هنوز\r\nتا « نسيم » صبحگاهى بوى عطر گل دهد * با شميم عطر او ، دلگرم مىمانم هنوز \r\n\r\nكتابى تو !\r\n برون از راه تزويرى ، به جان‌ها چون شرابى تو ! * درون راه شيرى ، شعله‌ور چون آفتابى تو !\r\nميان ذهن گل‌ها مهر رخشان‌پرورى ، اى مه ! * چمن اكليل سود از بارش‌ات شد ، ماهتابى تو !\r\nعطش تا گل كند ، شيرازهء صحرا به هم ريزد * تو شير ، از سينه مىدوشى ، به صحراها سحابى تو !\r\nاگر آيد كس از آن‌سوى عشق ، عطشان به ديدارت * طراوت‌بخش آن پژمرده دل ، آبىّ ، آبى تو !\r\nشباب از رو اگر رفته ، به تيرى خورده از پيرى * دل فرهادىام را شهد شيرينى ، شبابى تو\r\nسخن تا از تو مىگويم ، چو طوطىِ سخن‌گويم * شكرخوار سخنگو را ، به كندو شهد نابى تو !\r\nزند بر سينه از گل‌واژه‌هايت ، گل « نسيم » صبح * كه بر اوراق گل‌هاى چمن خوانا كتابى تو ! \r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\nفرمان عشق\r\n ناله كن نى ! از غم جانان عشق * نى كه جانان ، بلكه خود آن جان عشق\r\nعاشقى كه ، جان به جانان نقد داد * اى به قربان چنين قربان عشق !\r\nكربلا شد در زمان يك دشت خون * خون او شد در جهان بُرهان عشق\r\nتكيه زد بر شوق معشوق از ازل * عشق را بر سلطه زد ، سلطان عشق\r\nتا سرود عشق خواند بر حبيب * كرده بود از بر ، همه ديوان عشق\r\nبر سر نيزه نواى عشق خواند * تا نمايد سنجش و ميزان عشق\r\nدر سرش سعى جنون جولان گرفت * در دلش بر پا شد آن توفان عشق\r\nسر بداد و سرفرازى را خريد * سر گرفت از خون او سامان عشق\r\nلاله‌گون شد آينه با رنگ گل * خون نشست از ديده بر مژگان عشق\r\nدرد عشق آمد به دل‌ها دلپذير * جان‌فشانىها بود درمان عشق\r\nعاشقان خون خورده و جان داده‌اند * اين‌چنين بر پا شده بنيان عشق\r\nمبتلا شد هركسى بر اين بلا * با بلاها طىّ كند دوران عشق\r\nدر پى معشوق در دشت جنون * مىرود از خويش با فرمان عشق\r\nبا « نسيم » عشق جانان جان گرفت * عاقبت افتاد در كوران عشق \r\n\r\nبرف\r\n در هوا چرخى زنى چون پوپك پربسته ، برف * روى گل‌ها مىنشينى در چمن آهسته ، برف\r\nدر نبودِ گل به گلشن ، گشته بلبل بينوا * از نوا افتاده بيچاره ، شده پربسته ، برف\r\nباد پاييزى چو مهميزى به روى برگ زند * دست از آن سبزى و شادابى ، درختان شسته ، برف\r\nقُمريان بىآشيان و ، بلبلان بىهمزبان * آهشان از درد و غم با ناله‌ها پيوسته ، برف\r\nجاى گل‌هاى شقايق ، اطلسى و رازقى * در چمن چون تورى از ياس سفيد بنشسته ، برف\r\nگرچه سرما آورى سوزنده و طاقت‌گداز * در زمين دارى و ليكن يك رل برجسته ، برف\r\nدر بهاران زد جوانه دانه و بر گل نشست * بارور شد در مه مهر ، عاقبت شد خسته ، برف \r\n\r\n","description":"","footnote":"","page_name":" 407 ","page_number":407},
  {"content":"\r\n\r\n فصل سرما ، تا ز آفت‌ها بماند در امان * مىشوى چون پوششى بر دانه و بر هسته ، برف\r\nباز در فصل بهاران ، دانه‌ها را دايه‌وار * شيرهء جان مىدهى ، تا كه شود نورسته ، برف\r\nاين‌چنين دور و تسلسل رمزى از راز بقاست * مىنگردد اين‌چنين گردان ، ز هم بگسسته ، برف\r\nتا كه بوده‌ست اين‌چنين بوده‌ست و در آينده نيز * بودن و نابودن و پيوند و اين پيوسته ، برف\r\nباد نوروزى وزد ، روز از نو و روزى ز نو * سبز مىگردد زمينِ در زمستان شسته برف\r\nچلچله آيد « نسيم » و مرغكان از راه دور * گل به رقص آيد سر هر شاخه كه نشكسته برف \r\n\r\nببار اى نم‌نم باران !\r\n عطش گل كرده در صحرا ، ببار اى نم‌نم باران ! * شده تيره‌دل دريا ، ببار اى نم‌نم باران !\r\nنه گل نه گل‌عذار اينجا ، نه كس آيينه‌دار اينجا * ز رنگ افتد بهار اينجا ، ببار اى نم‌نم باران !\r\nنه غلغل در دل خم‌ها ، ز شور افتاده مردم‌ها * شدم نالان از اين غم‌ها ، ببار اى نم‌نم باران !\r\nزده پاييز بر صحرا ، شده تاراج از آن گل‌ها * فسرده بلبل شيدا ، ببار اى نم‌نم باران !\r\nبه گلشن باد پاييزى ، شده گلچين به مهميزى * مگر گلبن فتد از پا ؟ ببار اى نم‌نم باران !\r\nاگر از روزن دل‌ها ، بتابد آفتاب اينجا * شود گلگون رخ مينا ، ببار اى نم‌نم باران !\r\nبه دامن مىكشد پا را ، و ليكن سبز و پابرجا * زيد آزاده سر و ما ، ببار اى نم‌نم باران !\r\nزمستان تا فتد از پا ، هوا گردد « نسيم » آسا * زند گل خنده بر دنيا ، ببار اى نم‌نم باران ! \r\n\r\nچه خوش است وارهيدن\r\n سر آن ندارى امشب ، كه ز پا نشينى اى دل ! * چو ميان رقص آتش ، رخ گل ببينى اى دل !\r\nشده پرپر از خزان گل ، ز نوا ، فتاده بلبل * پس از اين به بوى سنبل ، گل غم بچينى اى دل !\r\nتو ، سپند بىقرارى كه بر آتشى و زارى * ز بقا ، قبا ندارى ، تو فنا گزينى اى دل !\r\nبه كمان غصّه تيرى ، به كمند غم اسيرى * دل من ، الم‌پذيرى ، تو شرر كمينى اى دل !\r\nبه هواى گرد صحرا ، به جنون ياد ليلا * سر خود ندانى از پا ، ز چه اين‌چنينى اى دل !\r\nبه نداى عشق بىغش ، به هواى يار دلكش * برِ حلقه‌هاى آتش ، ز شرر نگينى اى دل ! \r\n\r\n","description":"","footnote":"","page_name":" 408 ","page_number":408},
  {"content":"\r\n\r\n تو شررگداز داغى ، به شرار غم اياغى * كه بسوزدت فراقِ رخ مه‌جبينى ، اى دل !\r\nز برم كشيده دامان ، نكند به مهرم احسان * سر غم گرفته سامان كه چنين غمينى اى دل !\r\nدل از اين جهان بريدن ، چه خوش است وارهيدن * كه به يك‌نفس تپيدن ، دم واپسينى اى دل !\r\nتپشى به ساز سيمى ، تو دلى نه زر ، نه سيمى * گره دل « نسيمى » ، نى پُر طنينى اى دل ! \r\n\r\nبه لاله‌هاى در خون‌تپيدهء سارايوو بر خون‌نشستگان\r\n درهاى بسته را بگشاييم و بگذريم * تنهاى خسته را بگذاريم و بگذريم\r\nپاى اراده ، حلقهء تمكين و قفل كين ! * زنجير بسته را بگشايم و بگذريم\r\nشد لخته‌لخته ، خون به جگر از غم زمان * دندان بر اين جگر بفشاريم و بگذريم\r\nدرياى خون و ضجّهء بر خون‌نشستگان * باشد به روى خويش نياريم و بگذريم ؟\r\nباروت و دود و سرب و بدنهاى چاك‌چاك * بايد ، كه خون ز ديده بباريم و بگذريم\r\nاين رفتن و گذشتن و بىمحتوا شدن * خود كرده‌ايم گم ، به خود آييم و بگذريم\r\nمرداب و ننگ و نشئهء خودكامگى بس است * يك‌دو نفس ، ز خود به در آييم و بگذريم\r\nبا دشنهء قلم ، بشكافيم سينه‌ها * ديو زبون به هيچ شماريم و بگذريم\r\nبا فتنه‌ها كمان شده شمشير عدل و داد * بايد ، دمار فتنه درآريم و بگذريم\r\nكم ناله كن « نسيم » كه با يارى قلم * درهاى بسته را بگشاييم و بگذريم \r\n\r\nغم جانكاه « 1 »\r\n نى ، نالد از اندوه جانسوز نهانى * من ، نالم از غم‌هاى جانكاه جهانى\r\nاين نالهء سرخ شقايق‌هاى پرپر * آتش زند بر قلب خونينم ، نهانى\r\nجولانگه ديو نفاق و خشم و كينه * شد سرزمين سرخ و سبز مهربانى\r\nشد لاله‌گون دشت و دمن در ماه خرداد * از برگ‌ريز شاخه‌هاى ارغوانى \r\n\r\n\r\n","description":"","footnote":"\r\n( 1 ) - سى هزار نفر در « سربرنيتسا » در بالكان ، قتل و غارت و كلا سربه‌نيست شدند .\r\n","page_name":" 409 ","page_number":409},
  {"content":"\r\n\r\n باز ، اين كبوترها و توفان زمانه * باز ، اين همه آوارگى ، بىآشيانى\r\nباز ، اين همه باران سرب و آتش و دود * باز ، اين همه بيدادى و بىخانمانى\r\nاين ناله نى توفان ، غم باد است در ناى * از ظلم و جور بىامان ، آن‌سان كه دانى\r\nاين واژه‌ها هريك نيستان است و ناله * اين كلك نه ، كولاك فصل بىزبانى\r\nاز اين همه ظلم و ستم خون مىخورم خون * سيرم دگر از درد و رنج زندگانى\r\nاى كاش بودى اى « نسيم » صبحگاهى * باد ستم‌سوز جهانى ، هر زمانى \r\n\r\nگلشن ديوان عشق « 1 »\r\n پر ز گل اطلسى گلشن ديوان عشق * رنگ پر طاوسى زيب گلستان عشق\r\nزينت چهر چمن ياسمن و نسترن * مخمل سبزى به تن دوخته ديوان عشق\r\nغنچه گل‌واژه‌ها گشته چو تيراژه‌ها * معنى عرفان دهد جوهر تابان عشق\r\nروح مسيحا شده يا دم عيسى شده * جان چليپا شده نفخهء جانان عشق\r\nصائم والامقام مرد اهورا كلام * شعر و شعورش مدام چشمهء جوشان عشق\r\nهمسفرم با نسيم تا كه به كاشان رسيم * هديه كنيم به ز سيم شعر به سلطان عشق \r\n\r\n\r\n","description":"","footnote":"\r\n( 1 ) - چند بيت فوق را درباره ديوان شعر شاعر گرانمايه سيد على اصغر صائم كاشانى سروده است .\r\n","page_name":" 410 ","page_number":410},
  {"content":"\r\n\r\n\r\nنسيم ( 1326 )\r\nعباسعلى اخوان ارمكى در سال 1326 هجرى شمسى در روستاى ارمك كاشان ديده به جهان هستى گشود . دانش‌هاى ابتدايى را در همان زادگاهش به پاى برد ، ازآن‌پس رهسپار كاشان شد و دورهء اوّل دبيرستان ( سيكل اوّل ) را در آنجا به انجام رسانيد عشق و علاقه به معلّمى ، او را به وادى تعليم و تربيت كشاند .\r\nاخوان در سال 1353 به شهرستان قم عزيمت و در دانشسراى مقدّماتى ثبت‌نام كرد و به تحصيل پرداخت و با استادان دانشسرا مرحلهء تازه‌اى از زندگى تحصيلى را پى گرفت . سرانجام در سال 1355 فارغ التّحصيل شد و به استخدام آموزش و پرورش در آمد و كار تدريس در مدارس را آغاز كرد .\r\nاخوان ارمكى ضمن خدمات آموزشى به دانشگاه راه يافت و در رشتهء زبان و ادبيّات فارسى به تحصيل ادامه داد و به اخذ مدرك ليسانس توفيق يافت و مأمور تدريس در دبيرستان‌ها شد و هم‌اكنون در سمت دبيرى به كار تدريس اشتغال دارد .\r\nاخوان ارمكى از هنگام تحصيل در دبيرستان قريحهء شعر و شاعرى در او بيدار گشت و سرودن شعر را زمزمه كرد و در هنگام تحصيل در دانشگاه استعدادش شكوفايى يافت و براى شعرش از تخلّص « نسيم » استفاده كرد . نمونه‌هاى زير از شعر اوست :\r\n\r\n","description":"","footnote":"","page_name":" 411 ","page_number":411},
  {"content":"\r\n\r\n\r\nزورق مهر\r\n در ميان موج و بحر بىكنار * ساحل امّيد بود و انتظار\r\nزورقى از مهر در درياى عشق * صبحدم آورد دُرّى شاهوار\r\nديده‌ها چشم حقيقت‌بين شدند * تا كه آمد زيور شب‌هاى تار\r\nراستى آينه‌ها زيبا شدند * تا زدودى زنگ غم‌ها و غبار\r\nروح شبنم با خود آوردى ز بحر * بهر گلبرگ گلِ امّيدوار\r\nيك بغل هستى ز نفس صبحدم * با خود آوردى به دل كردى نثار\r\nچلچراغ نور در شب بوده‌اى * كز وجودت ماه شد آينه‌دار\r\nصد سبد گل‌هاى ياس و نسترن * همره آوردى ز باغ كردگار\r\nداخل گلدان دل‌ها كاشتى * تا بماند جاودان فصل بهار\r\nتا « نسيم » آورد بوى نسترن * شد كويرم بوستانى پرنگار \r\n\r\nعزيز جبههء ايثار\r\n تو از تبار خدايى كه نور آوردى * براى شادى دل‌ها سرور آوردى\r\nز مهربانى گل‌ها چو موسى عمران * شكوفه‌هاى محبّت ز طور آوردى\r\nبراى رويش توحيد در سراچهء دل * حرارتى ز طلوع حضور آوردى\r\nبه بزم خاك‌نشينان چو آمدى با خود * گل دعا ز گلستان حور آوردى\r\nدر آن كوير كه آتش درون مجمر داشت * براى سايه درخت كهور آوردى\r\nميان باغ دل خلق لاله‌ها كشتى * چو روح شبنم و گل از بحور آوردى\r\nاميد قافله‌سالار بودى و آن روز * براى ملّت ايران غرور آوردى\r\nدر آن زمان كه دعا نااميد جان مىداد * نويد فتح ز حىّ غفور آوردى\r\nاگرچه دست چو عبّاس داده‌اى يا چشم * ز چشمه‌هاى شرافت شعور آوردى\r\nتمام آينه‌ها مهر در بغل ديدند * چو نور عشق خدا را ز هور آوردى\r\nعزيز جبههء ايثار اى سلالهء نور * « نسيم » گفت جهانى به شور آوردى \r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nنماز\r\n زلال چشمهء نور است در سناى نماز * فروغ پرتو خورشيد از بقاى نماز\r\nميان چشمهء مهتاب روح را شوييم * به عطر ذكر و دعاهاى جان‌فزاى نماز\r\nروند خيل ملائك به خانه‌اى كه از آن * صداى ذكر به گوش آيد از دعاى نماز\r\nچو در سجود نشستى ، قيام يادآور * مقيم ساكن جانان شو از ثناى نماز\r\nشميم حقّ ز يمن مىشنيد آن سرور * ببين كه بوى خدا آيد از ولاى نماز\r\nيقين ز باد حوادث نديده است آسيب * كسى كه نيمه شبى رفته در سراى نماز\r\nقيام كرد و فراموش كرد تير خدنگ * چنان به ذكر ، علىّ بود با خداى نماز\r\nبه روز حشر نلرزد كسى كه مىلرزد * دلش به شوق اذان فرح‌فزاى نماز\r\n« نسيم » ذكر دعا را به خندهء گل ديد * ز شوق گفت به هر غنچه ماجراى نماز \r\n\r\nدر سوگ نور\r\n اى بهين فرزانهء فرزانه‌ها * آشناى قصّهء بيگانه‌ها\r\nيادى از معراج گلگونت كنم * تا بسوزانم همه كاشانه‌ها\r\nقمرى انديشه تا پرواز كرد * رفت سوى وادى جانانه‌ها\r\nديد از عشق خدا پرورده‌اى * در ميان بحر خون دُردانه‌ها\r\nساقى دل از سبوى درد و غم * ريخت اشك سوگ در پيمانه‌ها\r\nلاله از داغت چنان سوزد كه رفت * ياد سوز و تب ز آتشخانه‌ها\r\nقصّهء آيينه بغض در گلوست * كى بگويد راز اين افسانه‌ها\r\nاز خداآباد چشمم خون چكد * تا كند آباد اين ويرانه‌ها\r\nخويش را بشكن ببين معراج نور * تا به كى مانى اسير دانه‌ها ؟\r\nچون « نسيم » از مجمرستان مىگذشت * ديده در آتش بسى پروانه‌ها\r\nسر بزن اى دل به كوى يا حسين * تا شوى هشيار چون ديوانه‌ها \r\n\r\n","description":"","footnote":"","page_name":" 413 ","page_number":413},
  {"content":"\r\n\r\n\r\nآيينهء هستىنما\r\n آن ياسمن سفيد كوهى هرگز نه به خود خزان نمايد * از عطر نهفته در وجودش ، يعقوب زمان جوان نمايد\r\nآن ماه‌وشى كه مه دوتا كرد با تيغ برندهء دو ابرو * اعجاز مسيح و خضر و موسى ، در وسعت لامكان نمايد\r\nآن مه‌وش دلرباى زيبا ، در صبح ازل چو چهره بنمود * شده آينه‌اى به دست هستى ، تا چهرهء خود عيان نمايد\r\nبا نىلبكى ز روح رحمت ، بنواخت سرود مهر و امّيد * تا سوز درون دردمندان ، بىحرف و سخن بيان نمايد\r\nمشّاطهء صبحگاه خنديد ، چون ديد عروس بوستان را * بر حسن جمال عالم‌آرا ، برخاست كمر كمان نمايد\r\nو آن دم كه چو لب به خنده بگشاد ، تا ديدهء دل فروگشايد * در آينهء نگاه هستى ، هر چيز كه هست آن نمايد\r\nگل‌واژهء حلم و صبر ايّوب ، يك نكته ز دفترش فتاده * باآن‌همه صبر در سحرگاه ، با ناى حرا فغان نمايد\r\nوامانده دهان گل ز حيرت ، كاين كيست كه اين‌چنين نمايد * گفتا كه « نسيم » آفتاب است ، چون ره سوى آسمان نمايد \r\n\r\nكودك دل\r\n كودك دل يادى از گهواره كرد * اين دل غم‌ديده را ديوانه كرد\r\nباز فيلش ياد هندوستان نمود * خانهء آشفته را ويرانه كرد\r\nكلبهء جان را ز غم ويرانه ساخت * خويش را از خويشتن بيگانه كرد\r\nقصّه‌ها گفتيم برايش بارها * كى نگه بر مست اين ميخانه كرد\r\nهر زمان آيينهء رويش شدم * تار مويى ديد و كار شانه كرد\r\nز آه سوزانم دمى پروا نكرد * گرد شمع خود مرا پروانه كرد\r\nآن‌قدر از سوز ناليدم چو نى * مرغ شب هم ناله‌ها در لانه كرد\r\nسينه از سوز درون بس آه كرد * كودكان اشك را بىخانه كرد\r\nمن شدم حيران و گشتم چون « نسيم » * روزگار ، آخر مرا افسانه كرد \r\n\r\nدرد عشق\r\n درد عشقيست به جانم كه دگر درمان نيست * در شگفتم كه چه راهيست كه‌اش پايان نيست\r\nما همه گمشدگانيم در اين وادى طور * رهرو باخردى چون پسر عمران نيست \r\n\r\n","description":"","footnote":"","page_name":" 414 ","page_number":414},
  {"content":"\r\n\r\n شمع مىسوخت كه مفهوم حقيقت يابد * با عمل يافته رازى كه دگر حيران نيست\r\nمرشد ، آن پير طريقت ، به نوايى خوش گفت * هركه در كوى تكامل نرود انسان نيست\r\nدر جهان كيست كه آگه شود از سوز درون * آتش دوزخ سوزنده چو دل سوزان نيست\r\nواى بر ما ! كه بر اين لفظ و سخن دل بستيم * عارف آن نيست كه اندر طلب جانان نيست\r\nروزگار ار چه دهد دست وفادارى را * كى توان داشت يقين مار در آن پنهان نيست\r\nرهرو عشق كه در كوى شرف گام نهاد * او گداييست پريشان و كم از خاقان نيست\r\nما كه راضى به رضاييم ، چه افسوس خوريم * نان جو بر سر اين سفره كم از بريان نيست\r\nتا « نسيم » عقدهء هر غنچه گشود آگه شد * نزد آزاده جهان جز قفس ويران نيست \r\n\r\nحلّ معمّا\r\n چهره‌ات حلّ معمّاست ، خدا مىداند * زير اين پرده چه برپاست ، خدا مىداند\r\nدل سرگشته در اين بحر شده سرگردان * موج‌ها در دل رسواست ، خدا مىداند\r\nهركه نوشيد قدح ، هستىِ خود را درباخت * در قدح بادهء تنهاست ، خدا مىداند\r\nكس نديده‌ست گل روى تو را اى رعنا * ور نه بس بلبل گوياست ، خدا مىداند\r\nبايد از مصر به زندان برود يوسف دل * بس در اين راه زليخاست ، خدا مىداند\r\nبر جبين مُهر عبادت زده‌اى چون زاهد * زير سجّاده چه غوغاست ، خدا مىداند\r\nبه اسارت برسد يا به وزارت يوسف * چه كسى گمشده را خواست ، خدا مىداند\r\nما اگر عيب نگوييم ، نه غافل هستيم * ديده‌ها ديدهء بيناست ، خدا مىداند\r\nرنگ سرخى كه به رخسار شفق مىبينى * شايد از خون دل ماست ، خدا مىداند\r\nترسم اين رستم دوران نبرد راه به جاى * چاه‌ها كنده به هرجاست ، خدا مىداند \r\n\r\nكوى برزخ\r\n گفت بلبل كه چه با مكر زمان بايد كرد ؟ * يا بگوييد چه با باد خزان بايد كرد ؟\r\nتا ندانند حسودان كه چه سوزى دارم * غم و اندوه دل از چهره نهان بايد كرد \r\n\r\n","description":"","footnote":"","page_name":" 415 ","page_number":415},
  {"content":"\r\n\r\n همه خوبند به‌جز من ، كه گرفتار خودم * قصّه‌اى هست نهانى و عيان بايد كرد\r\nدر خم پرخطر كوچهء برزخ اى دل * تو چه دانى كه چه با تير و سنان بايد كرد\r\nگر تواضع به ستمگر كنى اين خود ستم است * در ره دوست كمر را چو كمان بايد كرد\r\nدر عمل كوش كه مانند « اويس قرنى » * ياد محبوب نه تنها به زبان بايد كرد\r\nاز ستم‌هاى فلك ناله نشايد امروز * چون « نسيم » از ستم دهر فغان بايد كرد \r\n\r\nمهدى جان !\r\n رفتم چو صبا به‌سوى گُل در بُستان * بر برگ گِل ياسمن و هر ريحان\r\nديدم كه نوشته با خط زيبايى * عالم به فداى مقدمت مهدى جان ! \r\n\r\nخم گيسو\r\n بر ماه نظر كردم و ديدم رويت * محراب به يادم آورد ابرويت\r\nگفتند كمند رستم دستان چيست * بر ياد من آمد ز خم گيسويت \r\n\r\n","description":"","footnote":"","page_name":" 416 ","page_number":416},
  {"content":"\r\n\r\nفاطمه ناظرى در نهم خردادماه 1354 هجرى شمسى در كرمانشاه قدم به عالم حيات گذاشت . تحصيلات ابتدايى و متوسّطه را در زادگاهش به انجام رسانيد و در سال 1372 ديپلم خود را در رشتهء علوم انسانى گرفت .\r\nفاطمه ناظرى ، كه در شعر « نسيم » تخلّص مىكند ، از كودكى به شعر علاقه داشت و در دوران تحصيل در دبيرستان به سرودن شعر پرداخت و براثر تشويق و ارشاد استادش يد اللّه عاطفى ، شاعر نامور كرمانشاهى ، شعرش به تدريج رونق گرفت و به شكوفايى رسيد و با رموز شعر و فنون آن تا حدودى آشنا گرديد .\r\nنسيم در سال 1372 به عضويّت انجمن ادبى كه سرپرستى آن با شكر اللّه شيروانى ( خندان ) بود درآمد و از محضر استاد محمّد جواد محبّت كسب فيض كرد و بهره‌ها اندوخت . خود مىگويد : او مرا با قيصر امين‌پور ، يد اللّه رؤيائى و ديگر شاعران آشنا كرد .\r\nنسيم در ميان انواع شعر به غزل بيشتر گرايش دارد . وى با استفاده از دواوين شعراى متقدّم ، چون سعدى و حافظ و مولانا و بابا طاهر ، و از معاصرين با مطالعهء اشعار سهراب سپهرى توانايىاش در شعر فزونى يافت .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n\r\nبرخيز مولاناى من\r\n يخ بسته‌ام شورى بيندازيد در جانم * در طور چشمانت ، همين امشب بسوزانم\r\nخورشيد را چون دف بگير و هى بزن ، هىهى * دستى بيفشان و سماعى كن ، بچرخانم\r\nبنويس بر ابر نگاهم ، صاعقه باران * بغض گلوگير مرا بشكن ، بگريانم\r\nسركش شو ، آن‌سان كه دريا مىكند طوفان * چنگى بزن ، در ساحل روحم ، بشورانم\r\nفرياد كن ، چرخى بزن ، بر گرد من چون باد * من بيد مجنونم توام امشب پريشانم\r\nآهوى قلبت را بگو چشمى بگرداند * تا كه ببيند ناز چشمت را به چشمانم\r\nبرخيز مولاناى من ! با مثنوىهايت * شورى به پا كن ، آتش افكن در نيستانم\r\nبرخيز مولاناى من ! وقت سماع توست * وقتش شده تا لرزه اندازى به ايمانم\r\nتا كافر قلبم شود جذب سماع تو * تا تو كنى با مثنوىخوانى ، مسلمانم \r\n*\r\n رفتى غروبى ، بىصدا و بىخبر ؟ باشد * ما را رها كردى تو هم اى هم‌سفر ! باشد !\r\nآرى تعارف كرده بودى كه بپر با من * فهميده بودى كه ندارم بال‌وپر ؟ باشد !\r\nرفتى و بعد از تو دلم را در خودم كشتم * هان . . . مىپسندى ، يار تو خونين‌جگر باشد ؟\r\nبىتو دلم تنديسى از ترس و پريشانيست * او را تو مىخواهى چنين آشفته‌سر ؟ باشد !\r\nامّا تو از يادم نخواهى رفت مىدانى ! * گر فاصله ، حتى از اين هم بيشتر باشد\r\nاين بار بايد از يقين عشق پر باشى * خالى ز شك باشى و از « شايد » ، « اگر » باشد ؟ ! \r\n\r\nگپى با دل\r\n « در اين سپيده كه درهاى آسمان باز است * دلم گرفته‌تر از ابر گريه‌پرداز است » « 1 »\r\nسوار خستهء اشكم ببين كه مىتازد * به دشت سبز نگاهم ، كه چشمهء ناز است\r\nفسرده بلبل خونين ، ترانه‌ام ، گويى * نواى نالهء من ، مرثيه ، نه آواز است \r\n\r\n\r\n","description":"","footnote":"\r\n( 1 ) - بيتى از كتاب « مرگ اميد » از روان‌شاد اسد اللّه عاطفى است و اين غزل استقبال از آن شعر مىباشد .\r\n","page_name":" 418 ","page_number":418},
  {"content":"\r\n\r\n ميان فتنهء غربت فتاده‌ام ، جانا ! * و آرزوى دلم ، آرزوى پرواز است\r\nاز آن سپيده كه بغضم شكسته شد در دل * نواى اين دل مجروح ، گريه آواز است\r\nنيامدى كه ببينى چه مىكند اين دل * چو مرغ غم‌زده با ساز غصّه دمساز است\r\nغريب كوچهء احساس آشنايىهام * عجب ! كه با همه يار اين غريبه ناساز است\r\nدلم چو پوپكِ غمگين ، گرفته از دنيا * مپرس از چه گرفته دلم ، كه اين راز است !\r\nكسى ز راز دلم باخبر نشد اى دوست * كسى كه رازنگهدار هست ، ممتاز است\r\nز رسم بى خود اين زندگى ، بيا بگذر * در اين خرابه‌سرا ، زندگى پر از آز است\r\nبيا « نسيم » سفر كن چو « عاطفى » از خويش * به دشت سبز پر از آشنا ، درى باز است \r\n\r\nنجوا\r\n تا كه برگى از گل مهر و صفا كم مىشود * ديده‌ام درياى پرموجى ز اشكم مىشود\r\nتا كسى بيرون كند مرغ عطوفت از دلش * خوش‌نواىِ شاد من آهى دمادم مىشود\r\nدر خزان همدلىها سادگى چون برگ خشك * دفن گورى ، كنده با نيرنگ آدم مىشود\r\nبر مزار سادگىها اين دل مجنون من * مىنشيند ، با غم و با غصّه همدم مىشود\r\nتا كه بينم در ميان باغ سرسبز دلى * سرو پاكى زخمى و بىآب دل خَم مىشود\r\nجوى خون بر پاى آن جارى كنم با اشك چشم * آه ! شايد اشك من ، يكباره مرهم مىشود\r\nتا كه بينم سينه‌اى با سادگى بيگانه شد * رنگ شادى در دل من ، رنگ ماتم مىشود\r\nگر نيابد آدمى راهى به‌سوى مردمى * كى « نسيم » خسته‌دل غمخوار آدم مىشود ؟ \r\n\r\nتحفه\r\n از اين شراره‌سراى پرآتش نيرنگ * دلم گرفته و چشمم چو ابر مىبارد\r\nو هرچه گريه كنم ، بغض دل‌شكن هم باز * گلوى خستهء من را به كينه بفشارد\r\nچه ساده و چه صميمى به غم گرفتم خو * ببين براى دلم شب چه تحفه‌اى دارد\r\nشبى كند دل من را به دردها زينت * شبى به دشت دلم بذر غصّه مىكارد \r\n\r\n","description":"","footnote":"","page_name":" 419 ","page_number":419},
  {"content":"\r\n\r\n ز بذرهاى غمم خار درد مىرويد * و قلب خستهء من را به كين مىآزارد\r\nمگر چه كرده دلم ، جرم آن چه مىباشد ؟ ! * كه غم ز ملك دلم دست برنمىدارد\r\nاز اين كوير پر از خار حيله و نيرنگ * سوار دل ، شب تاريك حرف‌ها دارد\r\nاگر « نسيم » غم‌انگيزِ سوختن در دل * و اشك داغ بلورىِ ديده بگذارد \r\n\r\nبشكسته‌بال\r\n « داغ عشق برترى داريم ما * در دل خود خنجرى داريم ما » « 1 »\r\nاز دورنگىها به دوريم و چو آب * ذات پاك و برترى داريم ما\r\nعاشقيم و از همه نقصان به دور * شور و حال ديگرى داريم ما\r\nغم‌گُسار جمله عالم گشته‌ايم * سينهء غم‌پرورى داريم ما\r\nمثل خاك افتاده‌ايم و بىريا * با تواضع جوهرى داريم ما\r\nعشق را هم در نجابت يافتيم * بين عاشق‌ها سرى داريم ما\r\nدر ميان شادمانىهايمان * اى عجب ! چشم ترى داريم ما\r\nبىكس و غربت‌پسند و شاعريم * قلب پرشور و شرى داريم ما\r\nاز تبار روشن آيينه‌ايم * يك دلِ خوش‌باورى داريم ما\r\nشور و حال پر زدن داريم ، ليك * بال بشكسته‌پرى داريم ما\r\nبا « نسيم » عشق همچون « عاطفى » * « سرنوشت ديگرى داريم ما » \r\n\r\nتمثيل\r\n تو موج بحر شهادت به وقت بارانى * شميم عاطفه ، در فصل نوبهارانى\r\nمؤذّنى چو بلالى به روى مأذنه‌ها * تو پيشتازى و از جمع جان‌سپارانى\r\nتو دشت پاك شقايق ، شهيد اين كشور * تو از عشيرهء پاكى ، به لطف بارانى\r\nتو پايدار به روز مصيبت و دردى * حسين‌وارى و خود مونس اسيرانى \r\n\r\n\r\n","description":"","footnote":"\r\n( 1 ) - از زنده‌ياد اسد الله عاطفى كرمانشاهى است و اين غزل را به استقبال غزل او سروده است .\r\n","page_name":" 420 ","page_number":420},
  {"content":"\r\n\r\n صباح فتح و ظفر در شب اسارت‌ها * نويد فخر و هنر در تمام ايرانى\r\nبه شام شوم بد انديشه همچو توفانى * سرود صبح رهايى به روزگارانى\r\nدرون سنگر حقّى ، بسيجى عاشق * به بزم شور و محبّت سرود يارانى\r\nتو صادقانه‌ترين فصل‌هاى تاريخى * غرور و عزّت و ايمان هم‌قطارانى \r\n\r\nآيينهء شكسته\r\n « هزاران زخم طاقت‌سوز ، بر صحراى تن دارم » * چه مىدانى از اين دنيا ، چه غم‌هايى كه من دارم\r\nچنان آتش دلم سوزد ، ولى دم برنمىآرم * نمىدانى لباسى از صبورىها به تن دارم\r\nبه ظاهر شادم و سرخوش چو گل‌هاى چمن خندان * ولى قلبى پر از ماتم ، به زير پيرهن دارم\r\nاگر خواهى بيا بشنو ، غم آواز حزينم را * ز غم آواز پوپك‌ها ، بيا من صد دهن دارم\r\nشقايق‌وار ، خونين‌دل شدم در گلشن دنيا * مپرس از اين دل خونم ، كه ديوان‌ها سخن دارم\r\nبهار عمر من طىّ شد ، خزان آرزو آمد * از اين دنيا شكايت‌ها درون خويشتن دارم\r\nشكستند اين دل آيينه‌وارم را به سنگ كين * در اين آيينه من ، زخم هزاران دل‌شكن دارم\r\n« نسيمى » صادقم ، زندانى توفان حيلت‌ها * در اين زندان توفانى ، هواى پر زدن دارم \r\n\r\nپاييز غربت\r\n بال‌وپر مرغ دلم را كى شكسته ؟ * كاين گونه غمگين و حزين اينجا نشسته ؟\r\nديگر ندارد قدرت پرواز از دل * نفرين بر آن دستى كه بالش را شكسته\r\nآواز نغزش روح من را تازه مىكرد * اى داد ! آن هم يك شب از اين سينه رسته\r\nآن شب كه توفان ريا بر دشت آمد * او بر صداقت‌هاى خود امّيد بسته\r\nاو ساخت يك گلخانه از امّيد و پاكى * بنياد امّيدش كنون از هم گسسته\r\nگر او ندارد نغمه‌اى زيبا ، و ليكن * همچون كلاغان ، فخر را بر خود نبسته\r\nآرى ! دلم آن مرغ غمگين و حزين است * كه جاى گل ، خارى برايش گشته دسته\r\nبا حملهء وحشىترين پاييز غربت * من مانده‌ام با اين دل مجروح خسته \r\n\r\n","description":"","footnote":"","page_name":" 421 ","page_number":421},
  {"content":"\r\n\r\n\r\nلاله‌زار داغ\r\n هيچ‌كس جز مرغ دل درد مرا باور نكرد * هيچ‌كس جز ناله‌هايم شعر غم از بر نكرد\r\nهيچ‌كس جز دشت پاك سينه‌ام با اشك چشم * سينه‌اش را لاله‌زار داغ و غم‌پرور نكرد\r\nدر تمام زندگى ، تنها گناهم سادگيست * زين سبب كس چون منى را با دلش باور نكرد\r\nچون زديد از شور و شرها خنجر كين بر دلم ؟ * بر دلى كه خير بود و همدمى با شر نكرد\r\nروز دفن عاطفت ، يا قتل عام سادگيست * هيچ‌كس غير از دلم حرف مرا باور نكرد\r\nديده‌ام بارانى است و سينه‌ام سوزد ز درد * اى دريغا ! آب ، سوز سينه را كمتر نكرد\r\nبر مزار خاطرات عمر ، سوزد جان و دل * اين سرشك داغ هم ، جز ديده‌ام را تر نكرد\r\nهيچ توفانى به باغ عاطفه غير از ريا * نوگل سرخ صداقت را چنين پرپر نكرد\r\nساختم در كنج خلوت آشيانى از صفا * كس به‌جز غم خانه‌ام را بىدروپيكر نكرد\r\nصد نيستان ناله دارم در فراق سادگى * كس چو من نى ناله‌اش را از دل‌وجان برنكرد\r\nپيش چشمم سادگى از زيور و زر خوش‌تر است * همّتِ اين سادگى دل را اسير زر نكرد\r\nاى اسيران ريا و رنگ‌هاى زندگى ! * سينه‌هاتان هم هواى عاطفت ديگر نكرد ؟\r\nهيچ كفرى غير دورى از صفا و سادگى * نامسلمانان شما را اين‌چنين كافر نكرد\r\nروز و شب سرگشته بودن را « نسيم » خسته‌پا * هيچ‌كس جز مهربانى چاره‌اى ديگر نكرد \r\n\r\nدل بىكينه\r\n به تو يك دل پر از آيينه دادند * به چشمت دشتى از سبزينه دادند\r\nخوشا با تو نشستن ، با تو بودن * كه بر جانت دلى بىكينه دادند \r\n\r\nشهيد آرزو\r\n با دل تنگت « نسيما » قصّه‌ها دارم هنوز * قصّه‌اى پرغصّه از يك ماجرا دارم هنوز\r\nماجراى كوچ آن مه‌روى پاك نازنين * ز آن شهيد آرزو ، دردى جدا دارم هنوز \r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\nهمصدا\r\n ديده‌ام با اشك‌هايت آشناست * قلب من با غصّه‌هايت هم‌صداست\r\nاز غمت جا مانده خونين خنجرى * در ميان سينه‌ام يادت به‌جاست \r\n\r\nنىلبك\r\n نىلبك ! از غم بگو خود قصّهء ماتم بگو * اوّلين و آخرين اندوه من را هم بگو\r\nنىلبك ! اى ساز من ، اى بهترين آواز من * از دل تنگ من و از غصّه يك عالم بگو \r\n\r\nمحبّت\r\n بيا به روى محبّت ز دل سلام كنيم * به پاس مقدم سبزش ز جا قيام كنيم\r\nبيا نسيم بهارى ! به سبزه سر بنهيم * به دشت عاطفه هر لحظه احترام كنيم \r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\nنصر ( 1294 )\r\nمحمّد باقر نصر ، فرزند حاج محمّد جعفر ، در سال 1294 هجرى شمسى در شيراز در خانواده‌اى مذهبى و با اعتقاد زياد به ائمهء اطهار عليها السّلام به‌خصوص حضرت فاطمهء زهرا عليها السّلام و حضرت ابا عبد اللّه الحسين عليه السّلام كه همواره در ماه‌هاى محرّم و صفر و ايّام فاطميّه و ماه مبارك رمضان مراسم سوگوارى و اطعام و افطار بنا بر سنّت خانوادگى بر پا مىداشته‌اند ، چشم به جهان گشود . در كتاب فارسنامه ناصرى ، تأليف ميرزا حسن فسايى ، شرحى از اين خاندان ذكر شده است .\r\nنصر تحصيلات ابتدايى و دورهء متوسّطه را تا دوّم دبيرستان به انجام رسانيد و از همين سال شعر و شاعرى را شروع كرد . خود در اين‌باره مىگويد : « خدا رحمت كند ميرزا محمّد صادق خان ستوده ، رئيس دبيرستان را كه از دانشمندان به نام بود و به شعر هم علاقهء خاصّ داشت ، اغلب به مناسبت‌هاى مختلف و گردهم‌آيى دانش‌آموزان و دبيران از بنده اشعارى مىخواست كه مىسرودم و در آن مناسبت‌ها مىخواندم و وقتى هم در حضور على اصغر حكمت ، وزير معارف ، قصيده‌اى سروده خواندم ، مورد تشويق واقع شدم و آن قصيده در روزنامهء بهار ايران ، كه به صورت چاپ سنگى طبع مىشد ، به خطّ ميرزا على خان معارفى نوشته و درج گرديده است . »\r\nنصر در سال 1320 به استخدام دارايى فارس درآمد و متجاوز از سى و دو سال در پست‌هاى مختلف معاونت و رياست و نمايندگى دارايى در كميسيون‌هاى مالياتى و\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nسخنگوى رسمى پيشكارى در تبليغات خدمت كرد ، سرانجام در سال 1352 بازنشسته گرديد . ازآن‌پس به عنوان رئيس كانون بازنشستگان كشورى فارس به كار اشتغال ورزيد و هم‌اكنون نيز در اين سمت انجام‌وظيفه مىكند .\r\nنصر از سال 1320 تا 1330 روزنامه‌اى هفتگى به نام « شيرين » كه جنبهء ادبى و فكاهى و اجتماعى داشت ، در شيراز منتشر كرد .\r\nنصر از حافظهء خوب و قوىّ برخوردار است و بيشتر در مجالس اعياد مذهبى و ائمّهء اطهار عليهم السّلام و محافل رسمى ادارى قصايدى مىسرود و مىخواند . وى در سرودن انواع شعر طبع‌آزمايى كرده ؛ به‌خصوص در ساختن مادّه تاريخ ، كه خود هنرى ديگر است ، مهارت و تبحّر دارد .\r\nاشعار ذيل نمونه‌هايى از نظم اوست :\r\n\r\nجلوهء جمال\r\n شب است و جلوه آن ماه شب‌نما اينجاست * كسى كه در دل تنگم گرفته جا ، اينجاست\r\nز پيش چشم من اى مايهء اميد و حيات * مرو ، مرو ! كه نداى بيا بيا اينجاست\r\nچگونه پيروى كاروان دل نكنيم * ز خاك كوى تو آثار نقش پا اينجاست\r\nجمال معرفت حقّ ، كمال مطلق اوست * حريم راز قضا و ره رضا اينجاست\r\nكشم به جلوهء جان جرعه‌اى ز جام وجود * جمال جلوهء جانان جان‌فزا اينجاست\r\nسرم نمىطلبد غير سايهء سرِ دوست * كه فيض سايهء بال‌وپر هما اينجاست\r\nگل از صفاى جمال تو رنگ و بو بگرفت * صفاى آينهء قلب باصفا اينجاست\r\nدو صد گِره كه به هريك گره زنى ، غم نيست * تبسّم نمكينِ گره‌گشا اينجاست\r\nمكن ز سنگ‌دلى پيشه رسم دل‌شكنى * دلى كه پُر بود از گوهر وفا اينجاست\r\nز نكته‌اى كه برون آيد از عقيق لبش * هزار گوهر ارزنده را بها اينجاست\r\nبه يك‌دو بوسه و صد بوسه دل نگردد سير * به بوسه مىخورم آن لب كه اشتها اينجاست\r\nبه خاك‌روبى دربار عشق مفتخرم * بساط شاهىِ عشقِ منِ گدا اينجاست \r\n\r\n","description":"","footnote":"","page_name":" 425 ","page_number":425},
  {"content":"\r\n\r\n چو شمع روشنىافروز محفل سخنم * ز سرمهء خرد عشق توتيا اينجاست\r\nبخوان تو اين غزل « نصر » و آفرين بفرست * كه با هزار زبان ، جاى مرحبا اينجاست \r\n\r\nسرچشمهء شادى\r\n به عالم‌تابى روز ، آفتابت مىتوان گفتن * به نورافشانى شب ، ماهتابت مىتوان گفت\r\nگل‌اندامى و گل‌رويى و گل‌بويى و گل‌خويى * گلستانت توان خواندن ، گلابت مىتوان گفتن\r\nرخ ار بوسى ، گُل ار بويى ، به روز عيد و فصل گل * به بوسيدن ، به بوييدن ، جوابت مىتوان گفتن\r\nدُرستى ، گوهرستى ، نافهء مشكى تر و تازه * به خوش‌رويى ، به خوشبويى خوشابت مىتوان گفتن\r\nبود ار غمزه و نازت همه فرّ و فروغ دل * به حسن و دلربايى ، آب و تابت مىتوان گفتن\r\nبه دل جا كرده از مستى ، به جان بخشيده‌اى هستى * به ميناى دل عاشق ، شرابت مىتوان گفتن\r\nز سرتاپا و پا تا سر ، همه حسن و همه خوبى * ز خوبانى و حسن انتخابت مىتوان گفتن\r\nتو را چشمى بود سرچشمهء شادى و شادابى * بدان چشم فريبنده سرابت مىتوان گفتن\r\nجوانى و بهار گل شتابى دارد از رفتن * تويى عمر من ، اى عمرم ! شتابت مىتوان گفتن\r\nبه جمع خوب‌رويان حاصل تفريق و تقسيمى * به نسبت بين خوبان خوش‌حسابت مىتوان گفتن\r\nز مغرب سر زند روزى اگر خورشيد يزدانى * به قرآن درون زير حجابت مىتوان گفتن\r\nندارى « نصر » روز و شب نه آسايش ، نه آرامش * ز دست ديده و دل در عذابت مىتوان گفتن \r\n\r\nموهبت عشق\r\n چشم شوق‌آور شاداب تو شهلاست هنوز * جان به قربان تو و چشم تو گيراست هنوز\r\nچه بگويم ، چه نويسم من از آن چشم سياه * موج زير و زبر چشم تو درياست هنوز\r\nچشم‌پوشى نتوان كرد ز گلگشت بهار * جلوهء قامت سرو تو دلاراست هنوز\r\nبه سراپاى قشنگ تو سراپا شده چشم * چشم حيرت‌زده‌ام محو تماشاست هنوز\r\nليلى عشق تو جويد دل مجنون صفتم * به هواى تو سراسيمهء صحراست هنوز\r\nشعلهء حسن تو آتش زده بر دامن عشق * عشق در دامن حُسن تو هويداست هنوز \r\n\r\n","description":"","footnote":"","page_name":" 426 ","page_number":426},
  {"content":"\r\n\r\n كى توانم كشم از سلسلهء موى تو دست * سر گيسوى توام سلسلهء پاست هنوز\r\nشهد شيرين سخنى باشد و شيرين دهنى * اين حلاوت كه به شيرينى انشاست هنوز\r\nخوش‌نويسان فلك بس‌كه نوشتند قشنگ * الف قامت تو ، سرخط املاست هنوز\r\nبده يك بوسه و بستان گنه‌اش گردن من * پاكدامانى تو سنگ ره پاست هنوز\r\nبود از موهبت عشق سخن‌آورىام * شده‌ام پير ، ولى ناطقه گوياست هنوز\r\nكام شيرين كن از اين تازه‌غزل طرفه غزال * غزل « نصر » به كام تو گواراست هنوز \r\n\r\nغبار كاروان\r\n در دل هنوز مهر تو نامهربان به‌جاست * عشق تو در ضمير من ناتوان به‌جاست\r\nشمشير ابروى تو به دل هرچه زخم زد * با يك‌دو بوسه بهْ شد و زخم زبان به‌جاست\r\nدور جوانىام سپرى گر شده چه باك * فكر جوان و قدرت طبع روان به‌جاست\r\nپيرى مرا ز ياد جوانى نبرده است * پيمانه ريخته است ، ولى بوى آن به‌جاست\r\nجانبازى است مرحلهء عشق ، جان من * از دست گر رود سر جانانه جان ، به‌جاست\r\nبين زبان و دل ، سر تو اختلاف نيست * عهدى كه بسته‌اند به هم ، همچنان به‌جاست\r\nپروانه شد فنا و خموشى گرفت شمع * ما را هنوز شعلهء سوز نهان به‌جاست\r\nحسنت چو گل به ديدن باغ آمد و برفت * جانا بيا ! كه داغ دل باغبان به‌جاست\r\nدل رفت و يار رفت و جوانى برفت نيز * اكنون غبارى از اثر كاروان به‌جاست\r\nآسوده‌خاطريم به بازار زندگى * عشقى كه بوده است متاع دكان ، به‌جاست\r\nگفتى مرا تو دوست ندارى به سرسرى * آن خنجر تو ، اين سر من ، امتحان به‌جاست\r\nاز ياد « نصر » كى رود آن ساعت وصال * تا مهر و ماه و گردش اين آسمان به‌جاست \r\n\r\nغديريّه\r\n امروز روز شادى شاه نجف بود * عيد غدير و جشن شه « لَوْ كَشَف » بود\r\nعيد غدير ، عيد علىّ ، عيد عالم است * در اهتزاز پرچم شاه نجف بود \r\n\r\n","description":"","footnote":"","page_name":" 427 ","page_number":427},
  {"content":"\r\n\r\n امروز علىّ به صحنهء تاريخى غدير * تاج ولايتش به سر و سر به كف بود\r\nحكم ولايت علىّ از سوى حقّ رسيد * عيد غدير ، عيد نشاط و شعف بود\r\nعيد غدير ، مظهر حىّ قدير ، عليّست * وجد و طرب به هر طرف از هر طرف بود\r\nتنها نه در زمين طرب و وجد و شادى است * در كائنات زمزمهء چنگ و دف بود\r\nدرياى نور حقّ صدفى بر ولايت است * درّ گران‌بهاى علىّ ز آن صدف بود\r\nعالىترين اعاظم و عالىترين علوم * بر بحر فضل و دانش او كاه و كف بود\r\nرمز درون ذرّهء هر درّه « يا علىّ » ست * رمز ولايت است و شه منكشف بود\r\nباشد مدام دست يداللّهىاش به سر * از لطف و وز عنايت حقّ در كنف بود\r\nبر آسمان حكمت و فضل و سپهر علم * ماهى برىّ ز هرچه كسوف و كلف بود\r\nمولا عليّست ما حصل سرّ كائنات * سرّش صحيفهء سُوَرِ هر صحف بود\r\nخيزد ز خاك و تربت مولا عبير و مشك * خرگاه گل شرافت خاك و خزف بود\r\nاسماء لايزال خداوند كائنات * بر جاى بت به كنگرهء طاق و رف بود\r\nتا بندگى و تابش خورشيد از عليّست * نور علىّ به تابش خورشيد كف بود\r\nشايستهء خلافت دين محمّدى * تنها علىّ ، خطيب خطير خلف بود\r\nشمشير او بداد به حقّ آبرو به دين * شاه و شجاع و شاخص عزّ و شرف بود\r\nزين هاىوهوى و هيمنه و هيبت علىّ * همواره‌اش هدا و هدايت هدف بود\r\nعابد علىّ و عدل علىّ ، علم و حلم علىّ * اين لفّ و نشرها همه ز آن نشر و لفّ بود\r\nصلح و صفا و صحّت و صدق و صواب و صبر * در صفحهء صفات علىّ صف به صف بود\r\nذكر علىّ چراغ تولّاى عمر ماست * عمرى كه بىولاى علىّ شد ، تلف بود\r\nاسلام دين وحدت و دين برابريست * سرلوحه‌اش يگانگى و مؤتلف بود\r\nكشكول عشق و نقش تبرزين يا علىّ * خدّام خانقاه علىّ را سعف بود\r\nخوف خدا حمايت و بيمش عنايت است * دايم به گوش ، زمزمه  « لا تَخَفْ » *  بود\r\nهركس كه نيست در دلش آثارى از علىّ * حقّا كه مستحقّ عليق و علف بود \r\n\r\n","description":"","footnote":"","page_name":" 428 ","page_number":428},
  {"content":"\r\n\r\n هر لحظه هديهء گل مولاست تحفه‌اى * من را قصيده تحفه‌اى از اين تحف بود\r\nدر تنگناى قافيه افتادم از نفس * در تنگناى قافيه ، حقّ وقف بود\r\nزين بيشتر مجال سخن‌آورى نماند * اسباب شرمسارى و جاى اسف بود\r\nبر دامن علىّ زده‌ام دست ، يا علىّ ! * الغوث و استغاثه‌ام از ما سلف بود\r\nپيوسته‌ام بود صله و عيدى از علىّ * عيدىِ « نصر » نصرت شاه نجف بود \r\n\r\nبر مزار پدر « 1 »\r\n فرياد و شيون است ز مرگ پدر مرا * مرگ پدر نموده هم از خود به در مرا\r\nوا حسرتا ! كه ضايعه جبران‌پذير نيست * داغى نهاده مرگ پدر بر جگر مرا\r\nصد حيف و حيف ! جعفر نصر آن پدر كه رفت * رفت و شكست از غم مرگش كمر مرا\r\nدوران زندگانى هشتادساله‌اش * كرد او محبّت از همه‌كس بيشتر مرا\r\nآرامگاه خويش بنا كرد و خود بساخت * تا بعد مرگ او نشود دردسر مرا\r\nمردم تو را به نيكى و خوبى كنند ياد * اين افتخار از تو پدر بر پسر مرا\r\nديگر مگر به خواب ببينم تو را پدر ! * بردار سر ز خاك و بكن يك نظر مرا\r\nتنها اميد من پدرى بود مهربان * باقى نماند هيچ اميدى دگر مرا\r\nمهر و محبّتش كنم از پيش بيشتر * هركس كه بيشتر بزند نيشتر مرا\r\nرحمت طلب كنيم و بخوانيم فاتحه * هرگه فتد به تربت پاكش گذر مرا\r\nباشد تو را محمّد و آل علىّ شفيع * تسكين دهند معتقدات تو مر مرا\r\nپنج‌شنبه بيست و پنجم مردادماه ، صبح * رفت و نمود در غم خود غوطه‌ور مرا\r\nتاريخ سال شمسى و هجرى بگفت « نصر » * تا از پسر به سنگ بماند اثر مرا\r\nافسوس و ناله ! واى پدر از كفم برفت * جانان كعبه ، جعفر نصر ، آن پدر مرا \r\n1352 هجرى شمسى 1393 هجرى قمرى\r\n\r\n\r\n","description":"","footnote":"\r\n( 1 ) - اين مادّه تاريخ را به مناسبت فوت پدرش سروده و بر سنگ مزار او نقر شده است .\r\n","page_name":" 429 ","page_number":429},
  {"content":"\r\n\r\n\r\nضريح شاه چراغ\r\n اى ضميرش ضريح شاه چراغ * گوهر شب‌چراغ مىدهدت\r\nگر غمى باشدت ، توسّل جوى * لطفش از غم فراغ مىدهدت\r\nبا نيازى ، نياز خويش برآر * كه خوش و تردماغ مىدهدت\r\nاز مؤثّر اثر جدا نشود * شاخ گل ، گل به باغ مىدهدت\r\n« نصر » نصرت بجو گر اهل دلى * دايم از دل سراغ مىدهدت\r\nشو مشرّف كه پير ميخانه * كام و جام و اياغ مىدهدت \r\n\r\nآبروى من\r\n ديدار تو آرزوى من خواهد بود * خود موجب گفت‌وگوى من خواهد بود\r\nخاموش نشستنم چه لطفى دارد * اشعار من آبروى من خواهد بود \r\n\r\nمهر علىّ\r\n در هر دوجهان نصرتم از اللّه است * خشنودىام از خداى خاطرخواه است\r\n« نصر » از سفر آخرتم بيمى نيست * مهر علىّ و آل علىّ ، همراه است \r\n\r\n","description":"","footnote":"","page_name":" 430 ","page_number":430},
  {"content":"\r\n\r\n\r\nنصر ( 1318 )\r\nسيّد نصر اللّه نقوى ، كه تخلّص « نصر » را براى شعر خود برگزيده است ، در سال 1318 هجرى شمسى در قريهء دليان از توابع اليگودرز قدم به عالم هستى گذاشت .\r\nپدرش مرحوم مير سيّد على نقوى خوانسارى از روحانيون و عالمان دين بود . و نيايش مير سيد ابو القاسم علاوه بر مراتب فضل و دانش در هنر خوشنويسى نيز مهارت داشت و آثارى از خوشنويسى قرآن مجيد از خود به يادگار گذاشته است .\r\nنقوى تحصيلات ابتدايى و اوّل متوسّطه را در مدارس ازنا و اليگودرز به انجام رسانيد ، ازآن‌پس براى ادامهء تحصيل رهسپار تهران شد و در دار الفنون به تحصيل اشتغال ورزيد و دورهء متوسّطه را به پايان برد و در رشتهء رياضى ديپلم گرفت ، آن‌گاه به استخدام دولت درآمد و از سال 1342 تا 1355 به ترتيب در گرگان و سارى عهده‌دار مشاغلى از جمله معاون انتشارات و راديو گرگان و رئيس امور ادارى و مالى ادارهء كلّ اطّلاعات و جهانگردى استان مازندران بود .\r\nنقوى در سال 1355 براى تكميل تحصيل راهى تهران شد و به دانشگاه تهران راه يافت و در رشتهء حقوق به تحصيل پرداخت و پس از طىّ مراحل به دريافت مدرك ليسانس توفيق يافت و هم‌اكنون در وزارت ارشاد اسلامى در سمت رياست دايرهء انتصابات ادارهء كلّ امور ادارى انجام‌وظيفه مىكند .\r\nنصر درباره شعر و شاعرى خود چنين مىگويد : « در سال چهارم دبستان شعرهائى\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nمىسرودم و گاهى موضوع انشاء خود را به رشتهء نظم مىكشيدم در دورهء دبيرستان بيشتر به كار شعر پرداختم و در بعضى از انجمن‌هاى ادبى شركت مىكردم در حال حاضر عضو هيئت‌مديره انجمن ادبى شعراى ايران به مديريت استاد كيومرث مهدوى ( خديو ) هستم و در جلسات انجمن شركت مىكنم .\r\nنصر در شعر و شاعرى از قريحه و استعداد و توانائى كافى برخوردار است و در انواع شعر طبع‌آزمايى مىكند و گاهى اشعارى طنزگونه مىسرايد و اخيرا مجموعه‌اى از اشعار خود را تدوين و تحت عنوان « درياى آرزو » آماده چاپ كرده است .\r\n\r\nدل‌شكستنى\r\n دل شكستى و اين رسم ديرپاى تو باشد * شكستنيست هرآن دل كه مبتلاى تو باشد\r\nبه زير پاى منه اين شكسته را ، نگهى كن * غريبه نيست به كوى تو ، آشناى تو باشد\r\nپس از تحمّل يك‌عمر جور و فتنه و آزار * بنا نبود هنوز اوّل جفاى تو باشد\r\nلهيب آتش عشقت بسوخت ريشهء جانم * چه جاى شكوه كه اين سوختن رضاى تو باشد\r\nبه هر گلى كه رسم ، ديده برنهم ، مژه سايم * بر آن مگر كه غبارى ز خاك پاى تو باشد\r\nعجب كه خواب هم از ديده رفت چون تو برفتى * گمان كه خواب هم از جنس بىوفاى تو باشد\r\nبه خويش پيچم و راز درون به غير نگويم * گواه بر من و احوال من خداى تو باشد\r\nبيا كه بشكنى اين لحظه‌هاى سرد سكوتم * به حكم گرمى مهرى كه در صداى تو باشد\r\nغبار خستهء خاكسترم ببين به سر و روى * كه يادوارهء جان‌سوز شعله‌هاى تو باشد\r\nنگويمت كه چرا زودتر جواب نگفتى * من اين خطا نشمارم كه از حياى تو باشد\r\nاگرچه دست ردّ آخر زدى به سينه دلم را * هنوز « نصر » ستايشگر صفاى تو باشد \r\n\r\nسرود عارفان\r\n در هر زمان آقا علىّ ، در هر مكان مولا علىّ * دنيا علىّ ، عقبى علىّ ، حلّال مشكل‌ها علىّ\r\nدست خدا ، نور خدا ، محبوب و منظور خدا * مقبول و مبرور خدا ، با حقّ علىّ ، حقّ با علىّ \r\n\r\n","description":"","footnote":"","page_name":" 432 ","page_number":432},
  {"content":"\r\n\r\n اى جلوهء انوار حقّ ، اى مظهر اسرار حقّ * سالار دين ، سردار حقّ ، سردار بىهمتا علىّ\r\nدشمن شكار بت‌شكن ، بر جان خصم آتش فكن * قهر خداى ذو المنن ، در عرصهء هيجا علىّ\r\nفرمانرواى ملك دين ، ختم رسل را جانشين * بر حقّ امام متّقين ، آن والى و الا علىّ\r\nدر زهد و تقوا بىبدل ، معيار ايمان و عمل * اى شهسوار بىمثل ، شير خدايى يا علىّ\r\nاى عارفان مفتون تو ، اى عاشقان مجنون تو * مافوق‌ها ما دون تو ، عالىّ علىّ ، اعلا علىّ\r\nپروردهء پيغمبرى ، بر شهر علم او درى * دين خدا را ياورى ، يارى رسان ما را علىّ\r\nاى درّ درياى شرف ، اعلاى توحيدت هدف * در راه دينت جان به كف ، جانباز بىپروا علىّ\r\nبر آفرينش علّتى ، راز جهان خلقتى * بر خلق عالم حجّتى ، از خالق يكتا علىّ\r\nبعد از پيمبر سرورى ، از بهترين‌ها بهترى * بر بهترين زن همسرى ، اى بهترين بابا علىّ\r\nقومى كه حقّ را باختند ، در راه باطل تاختند * قدر تو را نشناختند ، مظلوم انسان‌ها علىّ\r\nاى مرد بىپايان علىّ ، كامل‌ترين انسان علىّ * آيينهء ايمان علىّ ، قهر جهان‌آرا علىّ\r\nمولود زيباى حرم ، الگوى ايثار و كرم * وامانده در وصفت قلم ، ما را مدد فرما علىّ\r\nاى عاقلان ديوانه‌ات ، مستان پى پيمانه‌ات * دل‌ها همه پروانه‌ات ، شمع همه دل‌ها علىّ\r\nعادل‌ترين ، فاضل‌ترين ، عالم‌ترين ، كامل‌ترين * قابل‌ترين ، باذل‌ترين ، عاقل‌ترين ابنا علىّ\r\nدر مدح آن فخر زمن ، قرآن ناطق بوالحسن * شو با پيمبر هم‌سخن ، گو « لا فتى الّا علىّ »\r\n« نصر » از سخن غوغا كند ، شورى چنين بر پا كند * هر قطره را دريا كند ، با ذكرِ « يا مولا علىّ » \r\n\r\nكعبهء دل\r\n به عهد خويش چو آن بىوفا ، وفا نكند * بگو دلم چه كند ، گر خدا خدا نكند\r\nحرير سرخ هزاران دل است فرش رهش * ولى چه سود ، نگاهى به زير پا نكند\r\nكمان به دست جفاپيشه يار دل‌شكنيست * كه تير زهر غم‌آلوده‌اش ، خطا نكند\r\nكجايى اى به هوايت ، اميد ، بارآور * كه چشم مست تو ، در كار ما ، ريا نكند\r\nبراى كشتن اين صيد تيرخورده ، بيا ! * شكار خويش كسى نيمه‌جان رها نكند\r\nبه آتشى كه نمودار لحظه‌هاى من است * خدا تو را به غم عشق ، مبتلا نكند \r\n\r\n","description":"","footnote":"","page_name":" 433 ","page_number":433},
  {"content":"\r\n\r\n از آن دقيقه كه رفت از جهان پيمبر عشق * كسى به كعبهء دل ، ديگر اعتنا نكند\r\nگل برادرى از نابرابرى پژمرد * زمانه را به‌جز اين شيوه اقتضا نكند\r\nفضاى باغ چنان سوگوار بىآبست * كه گل به صحن چمن ، لب به خنده وا نكند\r\nقيامتيست به پا در ديار خودخواهى * همه غريبه ، يكى ياد آشنا نكند\r\nستم به وسعت دنيا هميشه بوده و هست * چو « غم » كه در همه احوال ترك ما نكند\r\nبساط تعزيه برچين ، كه شاه‌باز قضا * عنايتى به غم آهنگ مرغوا نكند\r\nچو پاى همّت و دست خرد به زنجير است * هزار فوج دعا ، دفع يك بلا نكند\r\nبه گرد شمع وجود تو ، همچو پروانه * مباد « نصر » اگر جان خود فدا نكند \r\n\r\nندامت\r\n هرچه مىپايم كه شايد كم شود بار گناهم * باز مىبينم به بازار گناه افتاده را هم\r\nواى از اين بازار خواهش‌زار پرزرق و فريبا * هر قدم دامى نهاده در پى صيد نگاهم\r\nآرزوهاى درازم مىكشد هردم به سويى * تا به سرگرمى شوم غافل ز قدر اشتباهم\r\nدر جدالم در شب انديشه با خيل هوس‌ها * جانب مغلوب هم آخر منِ نامه سياهم\r\nدست برداريد از من اى هوس‌ها ، آرزوها ! * سوختيد عمر مرا ، خاكسترم بر سر ، گواهم\r\nعمر در غفلت گذشت و هيچ بودم ، هيچ ماندم * صبح من مانند شام و شام من همچون پگاهم\r\nاى خدا ، از سركشىهايم پشيمانم ، چه سازم * با چه رويى بازگردم ، كو زبان عذرخواهم ؟ \r\n\r\n","description":"","footnote":"","page_name":" 434 ","page_number":434},
  {"content":"\r\n\r\n گرچه سنگين‌بارم ، امّا رغبت پرواز دارم * خاكىام ، امّا خدايى روح و جنّت جايگاهم\r\nاى جهان عشق ، اى عشق‌آفرين ، اى عشق مطلق * ذرّه‌ام ، دِه در حريم عشق پاك خويش را هم\r\nگر برانى ، پست گردم ، كمتر از خاكى كه هستم * ور بخوانى ، اوج‌پيما بر فراز مهر و ماهم\r\n« نصر » دارد در نهاد خويش ، دردى از جدايى * جلوه‌گر گاهى به شكل اشك و گاهى سوز آهم \r\n\r\nبوسهء خورشيد\r\n خورشيد بوسه مىزد ، صحراى كربلا را * آن دم كه مىشكستند ، آيينهء خدا را\r\nخاك زمين عطش‌خيز ، باد هوا عطش‌زا * گويى عطش گرفته ، خون دشت نينوا را\r\nدر عالم شقاوت ، با يك جهان شناعت * در خاك و خون كشيدند ، يك آسمان صفا را\r\nدر گلشن طهارت ، توفان فتنه برخاست * كرد از ستم پريشان ، گل‌هاى حق‌ّنما را\r\nآن روز روز خون بود ، شمشيرهاى خون‌ريز * مىكاشت بر تن عشق ، گل زخم لاله‌ها را\r\nيك‌تن به صد دهان زخم ، فرياد مىزد امّا * مردم نمىشنيدند ، فرياد آشنا را\r\nمردم ، نه ، نانجيبان ، نامردمان كوفى * آنان كه كرده لبريز ، پيمانهء جفا را\r\nپيمان‌گسستگانى ، از خيل زرپرستان * در پاى زر نهاده ، آيين مصطفى را\r\nناباوران بىدين ، آن كافران ديرين * پرورده در دل از كين ، آن بغض ديرپا را\r\nبغض علىّ به دل‌ها ، دل‌هاى شب پذيرا * فرمانشان خموشى ، نورافكن هُدا را\r\nقومى فريب‌خورده ، راهى به حقّ نبرده * كشتند بىمحابا ، سردار اتقيا را\r\nنبض زمان فروماند ، قلب زمين فروريخت * آن دم كه مىبريدند ، آن ناى حق‌ّنوا را\r\nخونش نثار دين شد ، آن سرفراز دوران * تا بر فلك نشاند ، همچون شفق لوا را\r\nمردانگى به نامش ، آزادگى پيامش * ديوانهء مرامش ، كرده‌ست ماسوا را \r\n\r\n","description":"","footnote":"","page_name":" 435 ","page_number":435},
  {"content":"\r\n\r\n مرد تمام ادوار ، جاويد قلب تاريخ * با مرگ خود گرفته ، سرچشمهء بقا را\r\nفرمود زندگانى ، با ذلّت است ننگين * مردن به عزّت امّا ، شايان بود ثنا را\r\nفرمود اگر به قتلم ، برپاست دين جدّم * پس اى سيوف دشمن ، در بر كشيد ما را\r\nاى مكتب شهادت ، زينت‌پذير نامت * آموختى به عالم ، جانبازى و وفا را\r\nآزاده‌اى و ، بيعت ، با ظالمان نكردى * دادى به دست شمشير ، دست گره‌گشا را\r\nبرخاستى چو توفان ، تا بركنى شتابان * از باغسار ايمان ، خار و خس ريا را\r\nدين را به دست بىدين ديدى كه مسخ مىشد * برهم زدى نظامِ ، ننگين و ناروا را\r\nخون تو اى حسين جان ، آتش به عالمى زد * با سوز آتشى كه ، سوزاند خيمه‌ها را\r\nگفتى كه راد باشيد ، ايمان اگر نداريد * امّا اثر نبخشيد ، آن قوم بىحيا را\r\nتاريخ عالم پير ، مبهوت همّت توست * اى غيرت مجسّم ، بستى رهِ خطا را\r\nآه ، اى ذبيح اعظم ! جانباز عرصهء عشق * ياد تو داغ جان شد ، قربانى منا را\r\nاى دل اسير نامى ، سرگشتهء ظلامى * در نور باورش جو ، تسكين هر بلا را\r\nيا ربّ به خون پاكش ، ما را ببر به راهش * « نصر » از پى شفاعت ، خواند همين دعا را \r\n\r\nپياز !\r\n فصل پياز آمد و هنگام ناز شد * هنگام ناز دلبر نازم ، پياز شد\r\nمستور سرخ جامهء سيمين تنم كجاست ؟ * امسال او نيامده ، افسانه‌ساز شد\r\nآن تُندخو كه بوده ره‌آوردش اشك شوق * از ما بُريد و هم‌سفر اهل راز شد\r\nمانند مرغ از بغل سفره‌ام پريد * با سردرختيان به بها هم‌تراز شد\r\nديريست نرخ‌ها به هوا برجهيده‌اند * پايين نيايد آنكه چنين سرفراز شد\r\nبيهوده انتظار به تعديل نرخ‌هاست * اين قصّه نيز چون شب هجران دراز شد\r\nيار قديمى فقرا بودى اى پياز ! * احوال ما بپرس ، كه وقت نياز شد\r\nگويا تو نيز هم‌نفس اغنيا شدى * رويت به روى مردم بيگانه باز شد\r\nآن‌قدر سركشيدم و دنبالت آمدم * تا گردنم دراز همانند غاز شد \r\n\r\n","description":"","footnote":"","page_name":" 436 ","page_number":436},
  {"content":"\r\n\r\n لطفى نديده اين همه نازت كشيده‌ام * تندى مگر براى كسى امتياز شد ؟\r\nتنها نه وصل تو سبب اشك و آه ماست * هجر تو نيز مايهء سوز و گداز شد\r\n« نصر » از غم وصال تو قطع اميد كرد * هرچند ، يار مطبخىاش در نماز شد \r\n\r\nمكتب عشق\r\n همىدانم كه اين ويرانه‌آباد * به هركس چيزهايى مىدهد ياد\r\nچو شمع شب‌شكن در مكتب عشق * مرا خود سوختن آموخت استاد \r\n\r\nعرصهء عشق\r\n ازبس به پاى آتش تو سوخت هستىام * فتوا نوشته‌اند به آتش‌پرستىام\r\nمن شاه‌باز عرصهء عشقم ، كه روزگار * تا چشم كرده باز ، نديده‌ست پستىام \r\n\r\n","description":"","footnote":"","page_name":" 437 ","page_number":437},
  {"content":"\r\n\r\n\r\nنظمى ( 1306 )\r\nعلى نظمى در سال 1306 هجرى شمسى در شهر تبريز پا به جهان هستى گذاشت . تحصيلات مقدّماتى را در زادگاهش فراگرفت ، امّا از دانش‌اندوزى و بينش‌طلبى باز نايستاد و محضر بزرگان علم و ادب را غنيمت شمرد و كسب معرفت كرد و با فنون شعر و رموز آن آشنايى يافت .\r\nعلى نظمى كه تخلّص شاعرانهء خود را از نام خانوادگى برگرفته است ، شاعرى غزل‌سرا است و از انواع شعر قالب غزل را براى سروده‌هاى خود برگزيده است و غزل را نيز نيكو مىسرايد و غزليّاتش از لطف كلام و مضمون تازه بهره دارد .\r\nنظمى داراى آثار و تأليفاتى نيز هست كه چاپ شده و نام‌هاى آن بشرح زير مىباشد :\r\nتذكرهء دويست سخنور ( 1355 ) ؛ ديوان امينى ( 1356 ) ؛ ديوان نظمى ( 1362 ) ؛ گلشن معانى ( شرح ابيات مشكله ، 1364 ) .\r\nنمونه‌هاى زير از نظم اوست :\r\n\r\nشعلهء آه\r\n رسيد عيد و دل از من ترانه مىطلبد * چو گل براى شكفتن بهانه مىطلبد\r\nنه من ، كه زاهد خلوت‌نشين ز ديدن باغ * چنان شكفت ، كه چنگ و چغانه مىطلبد \r\n\r\n","description":"","footnote":"","page_name":" 438 ","page_number":438},
  {"content":"\r\n\r\n در اين دوروزهء عمر از كسى عجب دارم * كه عيش و عافيت جاودانه مىطلبد\r\nبريز خون من ، انديشه‌اى مكن كه ز تو * به روز حشر كسى خونبها ، نمىطلبد\r\nدلم ز صحبت اهل زمانه بيزار است * چنان‌كه از همه عالم كرانه مىطلبد\r\nز هيچ ميكده كيفيّتى نجست دلم * يكى دو ساغر از آن باده‌خانه مىطلبد\r\nشكاف سينهء خون‌بسته باز كن « نظمى » * كه تير غمزهء جانان نشانه مىطلبد \r\n\r\nعلىّ و آل علىّ\r\n نگذاشت محتسب كه به ميخانه رو كنم * دزديده مىروم درِ ميخانه بو كنم\r\nصد بار اگر در آتش غم سوختم ، رواست * آخر مرا كه گفت تمنّاى او كنم ؟\r\nزاهد ! دل‌ودماغ ندارم ، حديث عشق * آنگه ز من بپرس كه مى در سبو كنم\r\nيا للعجب ! بتى كه دلم در سراغ اوست * در خانهء من است ، اگر جُست‌وجو كنم\r\nگيرم كه بر حديث دلم گوش مىكنى * پيش تو با كدام زبان گفت‌وگو كنم ؟\r\nعهد شباب من به هزار آرزو گذشت * تسكين دل به ياد كدام آرزو كنم ؟\r\nحبّ علىّ و آل علىّ هست آن كز او * لوث گنه ز خاطر خود شُست‌وشو كنم\r\n« نظمى » سخن به مدح علىّ مىكنم تمام * تا برگ‌برگ دفتر خود مشك‌بو كنم \r\n\r\n","description":"","footnote":"","page_name":" 439 ","page_number":439},
  {"content":"\r\n\r\n\r\nشور قيامت\r\n كجا نظر به گدايان ره‌نشين دارى ؟ * كه مىخرامى و صد ناز بر زمين دارى\r\nز آستين تو بوى بهار مىآيد * به جامه خرمن گل ، يا كه ياسمين دارى ؟\r\nاگر بدين قد و قامت به رقص برخيزى * هزار شور قيامت در آستين دارى\r\nاز اين كرشمهء پنهان كه مىكنى پيداست * كه بُرده‌اى دلم ، آهنگ عقل و دين دارى\r\nز سير حسن تو منع رقيب نتوان كرد * كه خرمنى تو و ، هر گوشه خوشه‌چين دارى\r\nچه گفته‌ايم كه چندين ستيزه‌خو شده‌اى ؟ * چه كرده‌ايم كه در دست ، تيغ كين دارى ؟\r\nبه دين و دانش خود تكيه داشتى « نظمى » * كه عشوه زد ؟ كه نه آن دارى و نه اين دارى \r\n\r\nسوداى بناگوش\r\n باز اين دل سودازده ، سوداى كه دارد ؟ * از شوق كه زار است و تمنّاى كه دارد ؟\r\nدل بر سر گيسوى شب‌آويز كه بسته‌ست ؟ * سوداى بناگوش سحرزاى كه دارد ؟\r\nامشب نظرى با من غم‌ديده ندارد * دزديده ، نظر بر رخ زيباى كه دارد ؟\r\nاين باد بهارى كه نوازشگر گل‌هاست * يا ربّ ؟ گنه از زلف محن‌ساى كه دارد ؟\r\nشهرى همه مشتاق تماشاى رخ اوست * آخر دل او ذوق تماشاى كه دارد ؟\r\nجان از چه به وجد آمده باز از چه بود مست * اين سرخوشى از ساغر و صهباى كه دارد ؟\r\nاز « نظمى » دلسوخته امشب خبرى نيست * مفتون كه شد ، سر به قدم‌هاى كه دارد ؟ \r\n\r\nسرّ حقيقت\r\n دل سرگشته به كويش گذرى پيدا كرد * از پى سجده ، عجب خاك درى پيدا كرد\r\nدر بيابان طلب ، پا به هوس مگذاريد * بايد اين باديه را ، راهبرى پيدا كرد\r\nهركس از سرّ حقيقت سخنى مىگويد * خرّم آن‌كس كه از اين رشته ، سرى پيدا كرد\r\nجَست از اين دام چو عيسى و فلك‌پيما گشت * هركه از فيض نظر بال‌وپرى پيدا كرد\r\nاشك و آه از من غم‌ديده جدا نيست كه دل * هركجا رفت ، به خود هم‌سفرى پيدا كرد \r\n\r\n","description":"","footnote":"","page_name":" 440 ","page_number":440},
  {"content":"\r\n\r\n اين جهان كهنه كتابيست ، كه در هر ورقش * مىتوان قصّهء جمشيدفرى پيدا كرد\r\n« نظمى » سوخته‌دل ، در غم خوبان جهان * گرچه جان داد ، ز جان خوب‌ترى پيدا كرد \r\n\r\nرضاى دوست\r\n تا موبه‌موى ، دل نكنى آشناى دوست * راهت نمىدهند به خلوت‌سراى دوست\r\nفرزانه شد دلم ، كه سپردم به دست عشق * فرخنده شد سرم ، كه نهادم به پاى دوست\r\nاز ما اگر كناره كند ، نيست جاى غم * زيراكه در ميانهء جان است جاى دوست\r\nبيگانه مىشود دلش از خلق عالمى * هركس كه شد به نيم نگه آشناى دوست\r\nبا صد هزار روسيهى ، روز رستخيز * اين خود مرا بس است كه مُردم براى دوست\r\nاى دل رضاى دوست طلب كن نه كام خويش * باشد رضاى خاطر ما در رضاى دوست\r\nخواهم اجل به باد دهد تاروپود من * تا ذره‌ذرّه‌ام همه گويد دعاى دوست\r\n« نظمى » مرا كه جان و جوانى ز دست رفت * ديگر به حيرتم ، كه چه ريزم به پاى دوست \r\n\r\nخانهء دل\r\n گفتم : ار شمع تويى ، جان به تو پروانه كنم * گفت : كز سوختن صد چو تو پروانه كنم\r\nگفتم : آتش زچه‌رو بر دل‌وجانم زده‌اى ؟ * گفت : خواهم كه تو را غيرت پروانه كنم\r\nگفتم : آن دل كه مرا بود به دامت كه فكند ؟ * گفت : اين طرّه كه گه دام و گهى دانه كنم\r\nگفتم : اين سلسلهء زلف دل‌آويزت چيست ؟ * گفت : از اين سلسله صد سلسله ديوانه كنم\r\nگفتم : آن مست كه هشيار نمىگردد كيست ؟ * گفت : با يك نگه‌اش از همه بيگانه كنم\r\nگفتم : اى دوست صبا از چه مسيحا نفس است * گفت : من زلف خم اندر خم خود شانه كنم\r\nگفتم : اى حور پرىزاده ! دلم خانهء توست * گفت : آن سينه بهشت است كه من خانه كنم\r\nگفتم : از « نظمى » ديوانه دمى ياد آرى ؟ * گفت : نى ، من حذر از صحبت ديوانه كنم \r\n\r\n","description":"","footnote":"","page_name":" 441 ","page_number":441},
  {"content":"\r\n\r\n\r\nحديث عمر\r\n چه عمر ؟ آنچه به غفلت گذشت مستى بود * خيال بود و هوس بود و خودپرستى بود\r\nحديث عمر چه پرسى ز من ؟ كه در سر من * گهى غرور جوانى و گاه مستى بود\r\nدل از عدم به سراغ تو در وجود آمد * و گرنه در سرِ ما كى هواى مستى بود ؟\r\nلبى به شكوه نيالودم از جفاى ملك * اگرچه قسمتم از عمر تنگدستى بود\r\nبه مىپرستى « نظمى » مگير از زاهد ! * كه مىپرستى او بهْ ز خودپرستى بود \r\n\r\nنكته پنهانى\r\n پروريده‌ست لب لعل تو مر جانى چند * تا به هر خنده زند راه دل‌وجانى چند\r\nميل گلشن نكند دل كه مرا طلعت اوست * بلبلى چند و گلى چند و گلستانى چند\r\nماه من ! دوش هم‌آغوش كه بودى كه كنون * در لبت هست نشان لب‌ودندانى چند ؟\r\nبا گدايان نكند لطف بتى كز غم او * مىخورد خون جگر خواجه و خاقانى چند\r\nديدن روى تو ، اى شوخ پريچهره ! فزود * در دل سوختگان حسرت و حرمانى چند\r\nما همان بهْ كه نگوييم ز حسن تو سخن * ور نه اين قصّه شود دفتر و ديوانى چند\r\nجز تو درد دل ما را نكند چاره كسى * از چه درمان طلبم از درِ لقمانى چند\r\nروزگاريست كه پيدا نشود اهل دلى * تا نگوييم ز دل نكتهء پنهانى چند \r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nنعمت ( 1250 - 1234 )\r\nميرزا محمود خان حسينى فارسى ، متخلّص به « نعمت » در سال 1234 هجرى شمسى ( 1272 ق ) در خانواده‌اى مرفّه‌الحال در شهر فسا تولد يافت . پدرش ميرزا زين العابدين ، كه از رجال نامور و باكمال و از دانش و فضيلت بهره‌اى كافى داشت و در سرودن شعر فارسى و عربى نيز توانا بود در سال 1250 شمسى ( 1288 ق ) چشم از جهان فروبست . نيايش ميرزا محمد تقى فسائى از مردان باذل و كريم و به حسن خلق و كمالات عديده آراسته بود و سالها امور ديوانى بلوك فارس و داراب و جويم را عهده‌دار بود .\r\nميرزا محمود در زادگاهش به كسب دانش پرداخت و با علوم ادبيّه و عربيّه و تاريخ و فلسفه آشنايى كامل يافت و در اين رهگذر از تعليم و تربيت شايسته‌اى برخوردار گرديد .\r\nدكتر منصور رستگار دربارهء زندگى و حالات او چنين مىنويسد : « از دانش‌هاى رايج زمانهء خود ، چون زبان و ادب عرب ، فلسفه و تاريخ ، بهره‌اى كامل يافته بود كه در آثارش به نيكو جلوه‌گر است . او بذله‌گو ، نكته‌سنج ، بخشنده و اهل خير و مرد سفر بود و چون از جهت مالى غنّى و در لذّت بردن از امكانات زندگى گشاده‌دست بود ، شعرش نيز از شادى و طراوت خاصّى برخوردار است . غزل‌هاى او كه اغلب به اقتفاى سعدى و حافظ ساخته شده است ، داراى جوهره‌اى از احساس و عواطف لطيف و مبيّن\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nعكس‌العمل شاعر در برابر بىمهرىها و كين‌توزىهاى روزگار است . »\r\nنعمت ، صرف‌نظر از مقام و منزلتى كه در شعر و شاعرى داشت ، از هنر خوشنويسى برخوردار بود و در نوشتن انواع خطّ ، به‌خصوص خطّ شكسته ، استاد بود .\r\nنعمت سفرهايى به عتبات عاليات و بمبئى و سمرقند و بخارا و مصر و اسكندريّه و استانبول داشته و شرح آن را در سفرنامهء بمبئى ذكر كرده است و همچنين داستان‌هاى شيرينى از اين سفرها در كتاب ديگر خود به نام « چهل و يك حكايت » نقل كرده است . كليات ديوان اشعارش وسيلهء دكتر منصور رستگار ، استاد دانشگاه شيراز ، با مقدّمه‌اى محقّقانه تصحيح و چاپ شده است .\r\n\r\nراه دير مغان\r\n هر سالكى كه دامن پير مغان گرفت * از جام مى ، خبر ز رموز جهان گرفت\r\nآزاد ، آنكه بر دوجهان آستين فشاند * فارغ ، كسى كه گوشهء آن آستان گرفت\r\nشاد ، آنكه هرچه داشت ، به دور گل و سمن * از دست داد و بادهء چون ارغوان گرفت\r\nاى دل ! رسوم عشق ز پروانه ياد گير * كز وصل شمع ، شعلهء شوقش به جان گرفت\r\nكى جان به در بريم ؟ كه خونخوار چشم يار * بر كف ز مژهء تير و ز ابرو كمان گرفت\r\nتا دست كس كمر نشود در ميان او * گيسويش ، آن ميان چو مو ، در ميان گرفت\r\nپرگاروار گرد عذارش بگشت خطّ * مهر دهانش را به ميان ، نقطه‌سان گرفت\r\nخود ميزبان عشق ، ز اوّل دل مرا * بر خوانِ غم به خوردن خون ، ميهمان گرفت\r\nيار ار نظر به گوشهء چشمى به ما فكند * يكباره گوشه از همه خوبان توان گرفت\r\nمرغ دل از بر من مسكين رميده شد * تا در شكنج طرّهء وى ، آشيان گرفت\r\nآسان نگشت مشكل « نعمت » ز خانقاه * زين پس ببايدش ره دير مغان گرفت \r\n\r\nقدر آبرو\r\n در ره عشق تو ترك سر و جان اين همه نيست * با گدايىِ درت مُلك جهان اين همه نيست \r\n\r\n","description":"","footnote":"","page_name":" 444 ","page_number":444},
  {"content":"\r\n\r\n گر شبى دست دهد وصل تو ، پروانه‌صفت * پيش شمع رخ تو دادن جان اين همه نيست\r\nبه زر و سيم بها يافت اگر يوسف مصر * قيمت وصل تو را نقد روان اين همه نيست\r\nهر زمانى كه تو را دست دهد شاهد و مى * هان غنيمت شمر اى دل كه زمان اين همه نيست\r\nچشم از سود و زيان همه عالم بردوز * كه برِ اهل كرم سود و زيان اين همه نيست\r\nبشنو اين نكته ز من ، آبروى خويش مريز * پيش هر سفله كه يك‌لقمهء نان اين همه نيست\r\nرحمى آخر به دل « نعمت » مسكين ، كه دگر * با فراق تو ورا ، تاب‌وتوان اين همه نيست \r\n\r\nمحرم راز\r\n تا مرا با سر زلف تو ، سروكار افتاد * كارم از سبحه و سجّاده ، به زنّار افتاد\r\nبعد از اينم ، به‌سوى كعبه مخوان اى زاهد * كه مرا بر درِ ميخانه سروكار افتاد\r\nديگر از مدرسه و صومعه ، يادى نكند * هركه را ره به درِ خانه خمّار افتاد\r\nگفتم اى پير خرد ! هركه بشد محرم راز * كشتى او ز چه در ورطهء خونخوار افتاد\r\nگفت خاموش در اين نكته كه هركس حقّ گفت * همچو منصور ، گذارش به سرِ دار افتاد\r\nتا به بستان شدى اى بت ! ز رخ و قامت تو * گشت شرمنده گل و ، سرو ز رفتار افتاد\r\nبا وجود لب جان‌بخش تو سختم عجب است * كه چرا نرگس فتّان تو بيمار افتاد ؟\r\nگشتم آزاد به يكباره ز قيد دوجهان * تا دلم در خم زلف تو گرفتار افتاد\r\nهمچو « نعمت » نكند آرزوى سرو و سمن * هركه را ديده بر آن قامت و رخسار افتاد \r\n\r\nهمدم غم\r\n خوش خاطرى كه با غم او همدم اوفتد * خرّم‌دلى كه در حرمش محرم اوفتد\r\nديوانه كس چو من نبود در كمند عشق * عاشق هزار ، ليك چو مجنون كم اوفتد\r\nكسرى نماند و بارگه‌اش همچنان به پاست * بنياد عدل بين ، كه چسان محكم اوفتد\r\nآن‌كس كه جام باده بگيرد به كف ، دگر * او را كى التفات به مُلك جم اوفتد\r\nحقّا كه با غم دوجهان شاد و خرّم است * آن كاو ز عشق دوست دلش بر غم اوفتد \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n خوى كرده چهرهء تو بسى خوب‌تر بود * ز آن نوشكفته گل كه بر او شبنم اوفتد\r\nجعد بنفشه گرچه بود پرشكنج و تاب * ليكن كجا چو زلف تو خم در خم اوفتد\r\nزهرم بده ، كه از كف تو چون شكر خورم ؟ * تيغم بزن ، كه زخم تو خود مرهم اوفتد\r\n« نعمت » به زندگانى جاويد پى برد * گر يك‌نفس لبش به لبت همدم اوفتد \r\n\r\nقتلگاه حسين عليه السّلام\r\n آن دم كه شاه دين به صف كارزار شد * بر دختر امير عرب كار ، زار شد\r\nبگريست زارزار به درد دل ، آن‌چنان * كز خون ديدگانش ، زمين لاله‌زار شد\r\nآهى چنان ز سينهء پرسوز بركشيد * كز دود آن به چرخ برين بر ، شرار شد\r\nخاك سيه همى به سر خويش برفشاند * چندان‌كه روز ، همچو شب تيره ، تار شد\r\nبا صد اميد و بيم ، پس آنگه به خيمه رفت * بنهاد چشم بر ره و در انتظار شد\r\nز آن‌سو ، به هر طرف شه لب‌تشنه حمله كرد * چون جوى ، خون روان ز دم ذو الفقار شد\r\nآخر ز دست خصم بدانديش ، بر تنش * زخم سنان و تيغ ، فزون از هزار شد\r\nمىداشت ديده ، زينب بيدل به ره ، كه ديد * خورشيد تيره گشت و هوا پرغبار شد\r\nناگه فراز نيزه ، سر شاه دين ، حسين * رخشنده همچو مهر منير آشكار شد\r\nبىاختيار گشت و ز خيمه برون دويد * صبرش ز دست رفت و به تن پيرهن دريد \r\n\r\nسالكان طريقت\r\n خوبان چو پرده از رخ زيبا برافكنند * آتش به خرمن ورع و توبه در زنند\r\nسرمست چون به رقص درآيند گل‌رخان * بنياد زهد و ريشهء پرهيز بركنند\r\nشيرين‌لبان به خنده چو شكّرفشان شوند * گويى نمك به زخم دلم مىپراكنند\r\nاى دل ! بجوى صحبت آنان كه در جهان * با دشمنان خويش ، به جان دوستى كنند\r\nنشكسته تا به سنگ اجل جام عمرشان * پيمان دوستى « شهد اللّه » كه نشكنند\r\nآنان كه ترك عشق بگفتند از هوس * در كيش مرد راه ، بسى كمتر از زنند \r\n\r\n","description":"","footnote":"","page_name":" 446 ","page_number":446},
  {"content":"\r\n\r\n تا يار ، دوست گشته به ما از ره وفا * با ما ز روى رشك ، همه خلق دشمنند\r\n« نعمت » دمى ز دامن خوبان مدار دست ! * كاينان همه سرور دل و راحت تنند\r\nهمّت ز سالكان طريقت بجو ! كه خلق * اى قوم را دو دست ارادت به دامنند \r\n\r\nوفاپيشه\r\n هركه از روى خرد لحظه‌اى انديشه كند * همه عمر ، از دل‌وجان مهر و وفا پيشه كند\r\nشاخ سرسبز محبّت نشود هرگز خشك * گر به باغ دل صاحب‌نظران ريشه كند\r\nعشق فرهاد ز جا كوه گران را بركند * تو مپندار كه اين كار عجب ، تيشه كند\r\nشيخ ، انكار ز جام مى گلگون دارد * ليك خون دل مردم همه در شيشه كند\r\nعشق برد از بر من دين و دل ، آرى آتش * به تر و خشك فتد ، چون گذر از بيشه كند\r\nننگ و نام و دل و دين رفت به امّيد وفا * آه ! اگر يار ، دگرباره جفاپيشه كند\r\n« نعمت از وصل رخ دوست چو شد كامروا * دگر از دشمن بدخواه چه انديشه كند \r\n\r\nمحفل‌افروز\r\n تا درافتاده به دام سر زلفت ، دل من * جز پريشانى خاطر ، نبود حاصل من\r\nدل من طالب وصل و ، دل تو مايل هجر * فرق‌ها هست ميان دل تو با دل من\r\nاز سر شوق چو پروانه برافشانم جان * برفروزد شبى از شمع رُخت محفل من\r\nنتوانم كه تو را از دل خود دور كنم * ز آنكه آميخته مهر تو ، در آب و گل من\r\nدر لحد جان به تن خستهء من بازآيد * بر سر خاكم اگر پاى نهد قاتل من\r\nبحث از آن طرّه با دور و تسلسل تا چند * چون به جايى نرسد مسألهء باطل من\r\nسخت مشكل شده از زلف تو كار « نعمت » * هم مگر لعل تو آسان كند اين مشكل من \r\n\r\nكيم من ؟\r\n كىام من ؟ بندهء پير خرابات * گذشته از سر ذكر و مناجات \r\n\r\n","description":"","footnote":"","page_name":" 447 ","page_number":447},
  {"content":"\r\n\r\n منم پابستهء مهر و محبّت * منم سرگشتهء كوى خرابات\r\nمن از زهد و ريا بيزارم اى شيخ * به جام و باده‌ام باشد مباهات\r\nمرا پند و نصيحت چند گويى ؟ * كه ترك مىكنم ، هيهات هيهات !\r\nبه باد نيستى دادم دل و دين * بشستم دفتر كشف و كرامات\r\nبده ساقى به‌رغم زاهدم ، مى * كه « نعمت » كرد ترك زهد و طامات\r\nچو عمر بىوفا تعجيل دارد * بده جامى كه « فِى التّاْخير آفات » \r\n\r\nديدهء بيدار\r\n يك نظر بيند اگر شيخ ، رخ يار مرا * كى ملامت كند از عشق ، دل زار مرا\r\nسرو آزاد ، ز خجلت فكند سر در پيش * گر ببيند به چمن ، قامت دلدار مرا\r\nاى كه بر بستر راحت همه‌شب در خوابى * چشم بگشاى و ببين ديدهء بيدار مرا\r\nبا همه سنگ‌دلى ، رحم به حالم آرى * بينى ار چشم تر و آه شرربار مرا\r\nزلف پيوسته از آن روى پريشان دارى * تا چنين درهم و آشفته كنى كار مرا\r\nگفتمش دل رهد از حلقهء زلفت ، گفتا * كى رهايى بود از بند ، گرفتار مرا\r\n« نعمت » آن ترك پريچهره چرا بىسببى * مىپسندد به جهان اين همه آزار مرا \r\n\r\nدر وصف على عليه السّلام\r\n از بهر علىّ گشت دوعالم موجود * وز فيض وجود او عدم يافت وجود\r\nبر دامنش آنكه زد چو من دست اميد * در هر دوجهان عاقبتش شد محدود \r\n\r\nمعرفت علىّ\r\n گفتم به خرد كه‌اى تو ممتاز بشر * در معرفت علىّ مرا شو رهبر\r\nگفتا كه وجود آن درخشان گوهر * واجب ، نه ، ولى بود ز ممكن برتر \r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nدست خدا\r\n از تيغ كج تو پشت ملّت شد راست * وز قوّت بازوت شريعت برپاست\r\nكندى درِ خيبر به دو انگشت از جاى * خود شكّ نبود كه دست تو دست خداست \r\n\r\nمحبّت علىّ\r\n بشكافى اگر سينهء صد چاك مرا * يا بى تو پر از علىّ دل پاك مرا\r\nحقّا كه سرشت در ازل ، پاك خداى * با آب محبّت علىّ ، خاك مرا \r\n\r\nقبلهء خوبان\r\n جانا به درِ تو با نياز آمده‌ايم * آشفتهء آن زلف دراز آمده‌ايم\r\nپيش خم محراب دو ابروى تو ، ما * اى قبلهء خوبان ! به نماز آمده‌ايم \r\n\r\nمكوب آهن سرد\r\n گفتم كه تو را به ناله و آه * نرم آن دل سخت مىتوان كرد\r\nخنديد و به ناز گفت « نعمت » * بيهوده مكوب آهن سرد ! \r\n\r\nبىكرانه\r\n در عشق بتان كسى چو من رسوا نيست * همچون دل من ، هيچ دلى شيدا نيست\r\nبازيچه مپندار دلا عشق ، كه عشق * بحريست كه خود كرانه‌اش پيدا نيست \r\n\r\nآتش افروخته\r\n عشقت به دلم چو آتش افروخته است * كز شعلهء آن جان و تنم سوخته است\r\nدر روز نخست ، دست نقّاش ازل * جز نقش رُخت مرا نياموخته است \r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nنعمت ( 1302 )\r\nنعمت الله جمشيدى فرزند فرج الله در سال 1302 هجرى شمسى در كرمانشاه تولّد يافت و در شهر خود به تحصيل دانش معمول زمان پرداخت ازآن‌پس به استخدام شهردارى كرمانشاه درآمد و به خدمت اشتغال ورزيد و همواره خدمت به مردم سرلوحه كار او بود .\r\nجمشيدى در زمان حكومت دكتر محمد مصدق و جريان ملّى شدن صنعت نفت يكى از مبارزان راه آزادى و استقلال ايران بود و با نوشتن مقالات و سرودن اشعار در بيدارى و هشيارى مردم كوشش فراوان نمود و سردبيرى روزنامه « نيروى غرب » به مديريت حاج سيد ابو طالب شيرازى را به عهده داشت و در اين رهگذر به فعاليت روشنگرانه پرداخت و نيز با روزنامه طوفان غرب ، به سردبيرى ركن الدّين حجتى همكارى داشت پس از كودتاى بيست و هشتم مرداد سال 1332 به علت فعاليت‌هاى سياسى به زندان افتاد .\r\nجمشيدى از اعضاى انجمن‌هاى ادبى شهر خود بود و در شعر از تخلّص صابر استفاده مىكرد و بعد از اين تخلّص چشم پوشيد و تخلّص نعمت را براى شعر خود برگزيد .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nنگاهى به جلاد\r\n با مهر و محبت دل ما شاد توان كرد * با پرسش احوال ز ما ياد توان كرد\r\nضحاك زمان خون جوانان وطن ريخت * تقليد كه از كاوه امداد توان كرد\r\nگر چارهء دشمن نتوان كرد عزيزان * در كوچه و بازار كه فرياد توان كرد\r\nگر قدرت جلاد كمى بيشتر از تُست * با خشم نگاهى كه به جلاد توان كرد\r\nاى مرغ گرفتار چو از دام بجستيى * تعريف ز خونخوارى صياد توان كرد\r\nبا همت مردانه يك مرد فداكار * يك خلق گرفتار كه آزاد توان كرد\r\n« نعمت » به گمانش سُخن نغز بگويد * گر گفته چنين نيست كه ايراد توان كرد \r\n\r\nگوشه ميخانه\r\n گر كه در كنج لب لعل تو آن دانه نبود * صد هزاران چو منى عاشق ديوانه نبود\r\nگر كه در خلوت زلف تو ره شانه نبود * خم ز بار غمت اى دوست مرا شانه نبود\r\nبىنصيب آنكه سر از مهر بپايت افكند * شوربخت آنكه ز سوداى تو ديوانه نبود\r\nجان شيرين بره عشق تو شيرين دادم * تا نگوئى كه مرا همت مردانه نبود\r\nمسجد و خانقه و دير و كليسا گشتم * گوشه‌اى امن‌تر از گوشه ميخانه نبود\r\nازچه‌رو شمع نياسود شبى تا بسحر * باخبر گر كه ز درد دل پروانه نبود\r\nدور از روى تو در خلوت شبهاى غمت * غير خون دلم اى دوست به پيمانه نبود\r\nاين‌چنين واله و افسرده نمىشد « نعمت » * گر كه در كنج لب لعل تو آن دانه نبود \r\n\r\nتيغ عدالت\r\n باتحاد شود باز راه بسته ما * گره‌پذير بود رشته گسسته ما\r\nاگه كه تيغ عدالت برون شود ز غلاف * به حكم خويش كند باز دست‌بسته ما\r\nدل انتظار مرمت نمىكشد از يار * شكفته‌تر ؟ اين دل شكسته ما\r\nنواى دلكش آزادى ار به گوش رسد * دواى درد بود پيروان خسته ما \r\n\r\n","description":"","footnote":"","page_name":" 451 ","page_number":451},
  {"content":"\r\n\r\n قلم شكسته دهان بسته شد به تيغ ستم * مگر زمانه گشايد زبان بسته ما\r\nاگر ز چاه زنخدان تو گريزد دل * بگرد چاه نگردد ز چاه رسته ما\r\nز بند طرّهء او كى رها شود « نعمت » * مگر مدد بكند طالع خجسته ما \r\n\r\nتيغ زبان\r\n دادن جان بره دوست در انديشه ماست * خير ما هستى ما عشق وطن پيشه ماست\r\nبا دو صد مكر و حيل ريشه ما كند عدو * هرچه در جاى دگر سر بزند ريشه ماست\r\nظالم از بىخردى نيش قلم مىشكند * گو كه انديشه كند تيغ زبان تيشه ماست\r\nگرچه صياد يكايك همه را صيد كند * شيرمردان بسى خفته در اين بيشه ماست\r\nما كه در عشق وطن ثابت و پابرجائيم * خون آزادگى اندر رگُ و در ريشه ماست\r\nغافل از سنگ حوادث نتوان شد « نعمت » * چونكه دانم هدف سنگ عدو شيشه ماست \r\n\r\nگوشه تنهائى\r\n آنكه داد است به تو اين ، همه زيبائى را * مىتوان داد به من صبر و شكيبائى را\r\nهركسى يار مرا ديد به خود مىگويد * بايد آموخت از آن شوخ دل‌آرائى را\r\nبپرواز بلبل شوريده پروانه بپرس * لذت سوختن و غرهء شيدائى را\r\nبس دوروئى دورنگى ( ز تن‌ها ) ديدم * برگزيدم به خدا گوشه تنهائى را\r\n« نعمت » اين نكته بدانست كه خياط ازل * دوخت بر قامت او جامه رسوائى را \r\n\r\nدرد گران\r\n دردى بدلم هست كه افشا نتوان كرد * اظهار چنين درد به هرجا نتوان كرد\r\nاين درد ، نه تنها نتوان گفت بهر جا * افشاى غم دل كه به تنها نتوان كرد\r\nدرديست گران درد غم عشق رفيقان * بيهوده مكوشيد مداوا نتوان كرد\r\nهر چهره كه بىبهره شد از حسن خداداد * با كوشش مشاطه كه زيبا نتوان كرد \r\n\r\n","description":"","footnote":"","page_name":" 452 ","page_number":452},
  {"content":"\r\n\r\n با مهر و محبت دل مخلوق توان برد * با زور و ستم بر دل كس جا نتوان كرد\r\nبا ناخن تدبير گره باز توان كرد * امّا به ستم هيچ گره وا نتوان كرد\r\nدر فصل خزان بلبل بىبرگ و نوا را * با قصّهء گل واله و شيدا نتوان كرد\r\n« نعمت » تو سر جنگ و جدل با همه دارى * اين نكته بدان با همه دعوا نتوان كرد \r\n\r\nفصل شباب\r\n فصل شباب رفت و به پيرى رسيده‌ام * همچون كمان از غم هجران خميده‌ام\r\nاز روزگار و مردم آن شكوه‌ها بدل * دارم ولى چه بگويم چه ديده‌ام\r\nداس اجل بريد چو شاخ اميد من * از مردم زمانه سراسر بريده‌ام\r\nتنها به جرم عاشقى آرى به گوش خويش * بس طعنه‌ها ز مردم دنيا شنيده‌ام\r\nازبس‌كه در فراق تو شبها گريستم * رفت از ديار ديدهء من نور ديده‌ام\r\nشبها ز ترس موشك و روز از هراس بمب * از مرغزار خويش چو آهو رميده‌ام\r\n« نعمت » به وصل دوست اگر مىكنم شتاب * بر من مگير عاشق هجران كشيده‌ام \r\n\r\n","description":"","footnote":"","page_name":" 453 ","page_number":453},
  {"content":"\r\n\r\n\r\nنعمتى ( 1348 )\r\nخانم رزيتا نعمتى فرزند غلامحسين در سال 1348 خورشيدى در شهر قزوين از مادرزاد و در زادگاه خود تحصيلات ابتدائى و دوره متوسّطه را به پايان رسانيد ازآن‌پس رشتهء تحصيلى را پى گرفت و به دانشگاه شيراز راه يافت سرانجام در رشتهء مهندسى صنايع فرآورده‌هاى غذائى فارغ التحصيل شد و در سال 1366 به اخذ مدرك ليسانس دست‌يافت .\r\nرزيتا در دورهء تحصيل در دبستان زمزمه‌هاى شعرگونه داشت و آنچه مىسرود در دفترى يادداشت مىكرد و از خواندنش احساس شادمانى مىنمود بتدريج زمزمه‌ها تقويت شد و در دورهء دبيرستان شكل گرفت و گاهى در مناسبت‌هاى مدرسه مىخواند و مورد تشويق واقع مىشد در اين زمان آثارش در نشريه‌هاى « صداى قزوين » و « جوانان امروز » و « زن روز » و « اطّلاعات هفتگى » به چاپ مىرسيد .\r\nخانم نعمتى هنگامى كه در دانشگاه شيراز به تحصيل اشتغال داشت در انجمن‌هاى ادبى و شبهاى شعر دانشجوئى شركت مىكرد و در مسابقات و جشنواره‌ها حضورى فعال داشت و در جشنواره سراسرى توانست رتبه چهاردهم را كسب كند .\r\nرزيتا پس از پايان تحصيلات دانشگاهى به زادگاهش بازگشت خود دراين‌باره مىگويد :\r\n« در سال 1377 برخورد تصادفى من با انجمن عبيد زمينهء فعاليت‌هاى مجدّد مرا\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبا سبكى متفاوت فراهم ساخت و ضمن آشنائى با شاعر صادق صميمى و توانمند استاد امير عاملى همكارىام با نشريه مينودر قزوين آغاز شد .\r\nاز خانم نعمتى تاكنون سه مجموعه شعر با نامهاى « نرگسانه » در سال 1371 و « پيراهن سپيد غزل » در سال 1381 و « من خودت هستم » در سال 1384 طبع و نشر گرديده است .\r\nامير عاملى هنرمند نامور در خوشنويسى و شاعر توانا و خوش‌قريحه در مقدمه‌اى كه بر مجموعه شعر « نرگسانه » نوشته چنين مىنويسد : « نعمتى شاعرى است كه شعرش شبيه خلوت اوست ، شبيه خود اوست . با شعرش خلوت مىكند و در خلوتش شعر مىسرايد و لحظه‌هايش را مىنمايد . بىدريغ و بىدروغ ، هرجا شعرش حضور دارد ، خودش حضور دارد و اين يكى از فاكتورهاى موفقيت شاعر است ، نعمتى نه اينكه به دنبال شعرش مىرود بلكه اشعارش او را فرامىخواند . بىگمان سرايندهء چنين اشعارى خواهد ماند ، اگرچه فقط در هواى ماندگارى تنفس نمىكند ، شعر نعمتى قابليت نقد شدن دارد چون عميق است بىشك مىتواند با ارائه همين آثار هرچند از لحاظ حجم كم ، امّا با وفور معانى و شبكه‌هاى وسيع ذهنى و زبانى ، از شاعران نام‌آور روزگار ما باشد . »\r\n\r\nوجه مشترك\r\n به طبع كاغذىام ده ، طراوت گل را * كه گل ز گل بشكوفم ، لب تغزّل را\r\nشبى به گوشه‌ى سجّاده ياس مىكارم * ز عطر ياد تو ، پر مىكنم تخيّل را\r\nدوباره هر شب آدينه ، دست من خالى * دوباره آيه‌ى يأسم بخوان توسّل را\r\nچو رد سجده‌ى پيشانى تو مىشكنم * كه بر صراط نگاه تو ، نشكنم پل را\r\nچه وجه مشتركى در نداشتن داريم * تو التفات ندارى و من تحمّل را \r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\nآدم آهنى\r\n گاهى چه سنگين مىشوم از بار خيلى چيزها * از ترس يك ويرانى و تكرار خيلى چيزها\r\nدارد فراهم مىشود ، يك اشكريزان دگر * دور مرا خط مىكشد ، پرگار خيلى چيزها\r\nهى پوست مىاندازد اين خوش‌خطوخال خال زندگى * انگار لذّت برده از آزار خيلى چيزها\r\nاى كوهها اينجا چسان آدم به آدم مىرسد ؟ * وقتى كه دل مىگيرد از زنگار خيلى چيزها\r\nمىداد آدم آهنى ، احساس را در حافظه * امّا چه نامفهوم بود انگار خيلى چيزها\r\nرايانه‌ها هم سوختند از شرك آدم آهنى * قلبى كه دارد مىشود رادار خيلى چيزها \r\n\r\nروح مسجد « 1 »\r\n من آن ديوار كاشىهاى آبى دور محرابم * كه از تكرار ياهو ، يا على ، دور تو مىگردم\r\nز شوق لذّت اسم تو بر دوشم ، چنان مستم * كه كاشىهاى مسجد را پر از تصوير گل كردم\r\nسرم در زير بار اسم تو ، از هوش مىرفت و * ترك مىخورد حرف يا على ، بر كاشى سردم\r\nزمين افتادم از سنگينى يك حال ناگفته * همه ناگفته‌ها بشكست و فريادى برآوردم\r\nكه جنس خاك من از هق‌هق چاهيست در كوفه * و منهم زير بار اشك تو ، طاقت نياوردم\r\nمن امشب سبز بالا رفتنم ، چون روح يك مسجد * پر از معراج كاشىهاى سبز و آبى و زردم\r\nمرمت مىشوم وقتى ، نگاهم مىكنى گاهى * و اين يعنى كه با مايى و مىخواهى كه برگردم \r\n\r\n\r\n","description":"","footnote":"\r\n( 1 ) - اين غزل از زبان كاشىهاى ريخته شده مساجد كه نام على عليه السّلام بر آنها نوشته شده است .\r\n","page_name":" 456 ","page_number":456},
  {"content":"\r\n\r\n مرا تكرار كن دور حرم ، بر طاقى مسجد * كه از تكرار يا هو ، يا على ، دور تو مىگردم \r\n\r\nصداى دل\r\n هرگز صداى قلب خودت را شنيده‌اى ؟ * آنجا كسى هميشه به ديوار مىزند\r\nآنجا پرنده‌ايست ، دلتنگ آسمان * دائم به رازهاى تو منقار مىزند\r\nمثل صداى تيشه ، بر اندوه يك گناه * فرهاد توبه‌اى كه ، جنون‌وار مىزند\r\nدر پشت ميله‌هايى از استخوان من * سلول‌هاى آينه ، زنگار مىزند\r\nتا كارد مىرسد به سر استخوان دل * اشكم ، نگفته‌هاى مرا جار مىزند\r\nچشم من اى دريچه‌ى پرواز روح من * پس كى نگاههاى تو رگبار مىزند ؟\r\nدر پشت انفرادى قلبم ، پرنده‌ايست * آنجا كسى هميشه به ديوار مىزند \r\n\r\nمادر\r\n چو مىبينم عصايى را به دست مادر پيرم * به روى پاى خود ، از غم به زحمت بند مىگيرم\r\nبه جان لرزش دستت ، كه مىريزد محبت را * بيا تا ناتوانى تو را ، آغوش برگيرم\r\nچو دست باد ، نقش چادرت را مىزند برهم * تن گل‌هاى چادر ، مىخورد بر روح دلگيرم\r\nتنفّس مىكنم عطر نسيم كودكىها را * هنوزم مىشود ، گردن بگيرى گاه تقصيرم ؟\r\nز رود آبى رگهاى دستت ، مىروم دريا * و در گرم چروك موجهاى پوستت آرام مىگيرم\r\nچو مىدانم نمازت را چرا بنشسته مىخوانى * به روى پاى خود ، از غم به زحمت بند مىگيرم \r\n\r\nگل آفتاب\r\n اى گل آفتاب من بىتو غروب مىشود * زخم دل شكسته‌ام پيش تو خوب مىشود\r\nگرمى خط استوا گشته بدور شعر من * قافيه در خليج تو اهل جنوب مىشود\r\nمن صدفم ولى تهى كه تو موج مىزنى * بهت دهان باز من با تو رسوب مىشود\r\nسن درخت كهنه‌ى من چو حساب مىكنى * حلقه‌ى چشم‌هاى من حلقه‌ى چوب مىشود \r\n\r\n","description":"","footnote":"","page_name":" 457 ","page_number":457},
  {"content":"\r\n\r\n پر شده جاى پاى تو ساحل ماسه‌اىّ من * قايق نااميدىام ، رنگ غروب مىشود\r\nآبى آبها ، منم تا تو نگاه مىكنى * جلد تمام ماهيان آينه‌كوب مىشود \r\n\r\nاحساس جديد\r\n گفتى كه تو در شعرم احساس جديدى نيست * گفتم كه اميدى هست گفتى كه اميدى نيست\r\nمىدانى و مىدانم آواز قنارى هم * بىپنجره مىميرد اين چيز بعيدى نيست\r\nمن كوه غمم آرى كز اوّل تابستان * بر شانه‌ى اميدم جز برف سپيدى نيست\r\nگفتى به دل سنگت جز سنگ نمىبينم * كى حكم كند منطق چيزى كه نديدى نيست ؟\r\nققنوس‌تر از آنم كاتش بزنى من را * آن مرغ قفس ديگر مرغى كه تو ديدى نيست\r\nمن تاخته‌ام امّا جايى نرسيدم من * در دايره‌ى قسمت اين حرف جديدى نيست\r\nمىكوشم و مىجوشم بيهوده قلم‌فرسا * تا در نگشايى تو اى قفل كليدى نيست \r\n\r\nوقتى كه شور باشم\r\n از شور و حال و غوغا بايد كه دور باشم * شيرين نمىشوم من وقتى كه شور باشم\r\nمىسازم و از اوّل ويرانه مىنمايى * شايد كه دوست دارى من بوف كور باشم\r\nهرآنچه خاك من بود ، عمر غم تو باشد * يك‌عمر مىتوانم بهرام گور باشم ؟\r\nبا چشم پرعتابش بر من زمانه مىگفت * جبرىتر از هميشه تسليم زور باشم\r\nاى دور تر ز ديدار اى دور تر ز خواهش * چندين دقيقه بگذار نزديك دور باشم\r\nبگذار تا برايت اين تلخ را بگويم * شاعر شدن چه حاصل بايد شعور باشم \r\n\r\nعكس شكسته\r\n شكسته عكس سياه و سپيد مادر من * دونيمه گشته و تا خورده در برابر من\r\nدو تكه شد نگرانى چشم‌هاى او * شكستنش دو برابر نموده مادر من\r\nبريده شد نگهش ، نيم‌خنده او رفت * چكيده شبنمى از غصّه روى دفتر من \r\n\r\n","description":"","footnote":"","page_name":" 458 ","page_number":458},
  {"content":"\r\n\r\n گريست عكس قديمى ولى نه با چشمش * كه از دريچه چشمان ديرباور من\r\nگرفتم از خودم عكسى شبيه مادر بود * در آن به جاى تو خنديده نيم ديگر من\r\nو نيم عكس خودم را به عكس چسباندم * رخ تو بىگل خنده مباد مادر من \r\n\r\nگريه بخنديم\r\n گفتم طلاست هرچه درخشد ، طلا نبود * اين‌قدرها كه گفته‌ام ، اين‌قدرها نبود\r\nما آمديم گريه بخنديم لحظه‌ها را * در سرنوشت آمده تقصير ما نبود\r\nاندوه دل دوباره سر حرف را كشيد * هرجا كشيده مىشوم از درد جا نبود\r\nشهر دلم به روى كمربند زلزله‌ست * معمار من به درد دلم آشنا نبود\r\nمادربزرگ گفته كه خيكى قديم‌ها * اين‌قدر لاى پنجره‌ى حرف وا نبود\r\nيا ماهيان اگر كه هواخواه مىشدند * اين‌گونه پشت پردهء صحبت هوا نبود\r\nغير از خدا نبوده اگر هيچ‌كس خوشم * فرقى نمىكند كه يكى بود يا نبود \r\n\r\nقفل بسته\r\n خيابان خلوت و فكرم به راه افتاد آهسته * كسى مثل صدايش مىزند فرياد آهسته\r\nبه راه افتاده‌ام پاى پياده زندگى اينست * تو شيرين مىشوى هر روز و من فرهاد آهسته\r\nدو دستم را به روى ظلمت ديوار مىسايم * به من با خنده گفتى كور مادرزاد آهسته\r\nكسى بسته است قفل درب دلها را نمىدانم * گذشت روزگار اين‌گونه يادش داد آهسته\r\nخيابان خلوت و آرام و پاورچين و پاورچين * به‌سويش مىروم من هرچه بادا باد آهسته\r\nدرى برعكس روى پاشنه چرخيد و مىچرخم * نسيمى آمد و دستش به دستم داد آهسته \r\n\r\nخيابان‌زده\r\n آهنم زنگ زد امّا تو مرا نشنيدى * يا زدى گوش به نشنيدن و يا نشنيدى\r\nژن پوسيدگى عشق كه در خون هواست * ريه‌هاى دلم آزرد چرا نشنيدى \r\n\r\n","description":"","footnote":"","page_name":" 459 ","page_number":459},
  {"content":"\r\n\r\n آن‌چنان بودى و امروز چنينى ، صد بار * به تو گفتند همين آينه‌ها نشنيدى\r\nدو لب پنجره مىخورد به هم مىخواندت * تو خيابان‌زده بودى و صدا نشنيدى\r\nزرد ! گيسو بتكان دختر پائيز دلم * جبهه‌ى سرد به هم ريخت هوا نشنيدى\r\nآنكه فرياد زد از حوزه‌ى انديشه برو * زير لب زمزمه مىكرد بيا نشنيدى \r\n\r\nزبان حال امام حسين عليه السّلام به علمدار كربلا\r\n دنبال آب رفته‌اى و دير كرده‌اى * با اشك تشنگى مرا سير كرده‌اى\r\nرفتى و آبهاى زمين را ز روى شرم * با چشم‌هاى غم‌زده تبخير كرده‌اى\r\nامشب ستون خيمه ز جا مىكنم بيا * اى منتها واقعه تأخير كرده‌اى\r\nزخم غمت شكسته برادر بيا كه زخم * بر سينه‌ى حسين سرازير كرده‌اى\r\nاى خصم دست آنكه تو انداختى به خاك * عبّاس را نكشته كه تكثير كرده‌اى \r\n\r\nبه حضرت على اكبر\r\n امشب بخوان در گوش اصغر لاىلايى * گهواره پر از آه از دلم پر لاىلايى\r\nيك روز يك خورشيد از گهواره سر زد * ديگر بخوان تا خط آخر لاىلايى\r\nآمد كبوتر با كبوتر باز با باز * حالا كبوتر بىكبوتر لاىلايى\r\nچشمى كه اهل كوچه بالاترى بود * خوابيده در آغوش خنجر لاىلايى\r\nازبس به خود پيچيده ديگر آب دير است * يك شاخه نيلوفر بياور لاىلايى \r\n\r\nزبان حال زينب عليها السّلام\r\n اى لحظه‌لحظه‌اى كه كنار تو زيستم * امشب چهل شب است برايت گريستم\r\nامشب چهل شب است كه آب از گلوى من * پايين نرفته بغض عطشناك كيستم\r\nبنشان به تل زينبيه طاقت مرا * من زينبم نمىشود آخر نايستم\r\nآن جاده را مگو به چه حالى گذشتم و * دل كندم از تو آمدم اى هست و نيستم \r\n\r\n","description":"","footnote":"","page_name":" 460 ","page_number":460},
  {"content":"\r\n\r\n من چادر سياه غمم دور تكيه است * جز ذكر يا حسين تو تكرار چيستم\r\nاين اربعين هم از پى آن اربعين گذشت * چشمان صد حسينيه‌ات را گريستم \r\n\r\nاولش مولا و فرجامش على عليه السّلام\r\n شيعه بودن اوّلين كامش على است * اوّلش مولا و فرجامش على است\r\nمعنى حىّ على خير العمل * يا على عينش على لامش على است\r\nكعبه شيرينى طلب كرد از خدا * لب گشود و ديد در كامش على است\r\nعشق ، يك درياست ، طوفانش حسين * آبى اعماق آرامش على است\r\nاقرأ باسم ربك الاعلى چو گفت * جبرئيل انگار در جامش على است\r\nچارده قرن ابر باران‌زاى را * من مخفف كرده‌ام نامش على است\r\nكشور دل هرجا باشد يقين * كربلا و كوفه و شامش على است\r\nزندگى انا اليه الراجعون * اولش مولا و فرجامش على است \r\n\r\n","description":"","footnote":"","page_name":" 461 ","page_number":461},
  {"content":"\r\n\r\n\r\nنعمتى ( 1357 )\r\nعليرضا نعمتى ، فرزند حسين ، در اوّل اسفندماه 1357 شمسى در تهران چشم به جهان گشود . تحصيلات ابتدايى و دورهء راهنمايى را به انجام رسانيد و به دليل علاقه و استعدادى كه در هنرهاى تجسّمى مانند نقاشى و خطّاطى از خود نشان داد ، به طرف اين رشته كشيده شد و هم‌اكنون هنرجوى هنرستان صدا و سيما در رشتهء تجسّمى مىباشد .\r\nعليرضا نعمتى دربارهء ذوق و قريحهء شاعرى خود چنين مىگويد : « در خانواده‌اى كه هنر را ارج مىنهادند و با شعر مأنوس بودند ، پرورش يافتم . شكوفايى طبع هنردوستى و هنرجويى از همان دوران كودكى در من پديدار شد و تا به حال كه هفده بهار از عمرم مىگذرد ، همچنان ادامه دارد و اين قريحه همواره در من زنده مانده است و از سال 1369 سرودن شعر را آغاز كردم و پدر من ، كه مشوّق شعر و شاعرى من بود ، مرا به مطالعهء اشعار بزرگان شعر و ادب واداشت و در ميان اساتيد شعر گذشته به حافظ و صائب بيشتر دلبستگى دارم . سرودن شعر براى من وسيلهء تهذيب روح بوده است . »\r\n\r\nنهال سبز اميد\r\n تو نيز خاطر ما را دگر نمىخواهى * قبول مىكنمت ، دردسر نمىخواهى\r\nمزن ز راه وفا لاف راه پيمودن * مگو سفر ، كه تو مرد سفر نمىخواهى \r\n\r\n","description":"","footnote":"","page_name":" 462 ","page_number":462},
  {"content":"\r\n\r\n تبر زدى و وجودم به خاك افكندى * ز نخل عاطفه ديگر ثمر نمىخواهى\r\nتمام دفتر دل رنج‌نامهء غم توست * نشاطِ عاشق خونين‌جگر نمىخواهى\r\nبه تك‌درخت محبّت ثمر نمىجويى * به شاخه‌هاى وفا بار و بر نمىخواهى\r\nتو خود نسيم سحرگاهى و سرود بهار * ترنّمى ز نسيم سحر نمىخواهى\r\nنهال سبز اميدم دگر شكوفا نيست * از آن زمان كه تو ما را دگر نمىخواهى \r\n\r\nشعلهء سبز سكوت\r\n ماه من ! دير آمدى ، آب از سرم بگذشته است * موج‌هاى گرم اشك از بسترم بگذشته است\r\nصيد خونين‌بال را انديشهء پرواز نيست * چون گشايم بال ؟ پيكان از پرم بگذشته است\r\nگر نريزى اشك بر سنگ مزار من ، چه باك * چشمهء جوشان عشق از پيكرم بگذشته است\r\nشعلهء سبز سكوتم ، غنچهء خاموش عشق * پاى ابراهيم از خاكسترم بگذشته است\r\nكهكشان خاطر من لحظه‌اى روشن نبود * ابر دردآلوده‌اى بر اخترم بگذشته است\r\nبس‌كه سير درد كردم با دل پاييزىام * نوبهار زندگى از باورم بگذشته است\r\nديده بگشا تا ببينى كلك عالم‌سوز من * شعله‌ور از سطر سطر دفترم بگذشته است \r\n\r\nبه مادر عزيزم غم آينه‌ها\r\n تو را در رازقىها مىتوان ديد * به باغ دل ، شكوفا مىتوان ديد\r\nتو روح چشمه‌سارى ، آبشارى * تو را جارى به دريا مىتوان ديد\r\nكنار جانمازى از صداقت * نواى عشق و نجوا مىتوان ديد\r\nنسيم ، دل‌نواز صبحگاهى * نگاهت را چو رؤيا مىتوان ديد\r\nمحبّت را ، صفا را ، سادگى را * به چشمان تو يك جا مىتوان ديد\r\nكنار ساحل آرام قلبت * غم آينه‌ها را مىتوان ديد\r\nبه دشتستان صبر و بردبارى * تو را تنهاى تنها مىتوان ديد \r\n\r\n","description":"","footnote":"","page_name":" 463 ","page_number":463},
  {"content":"\r\n\r\n سپندآسا قرارت نيست يك‌دم * تو را چون موج دريا مىتوان ديد\r\nتو را در رازقىها مىتوان ديد * به باغ دل ، شكوفا مىتوان ديد \r\n\r\nآخرين ذكر\r\n سهمش از تقدير تنها آه بود * مويه‌ها و نالهء جانكاه بود\r\nقصّه‌هايش قصّه‌هاى درد بود * نامه‌هايش نامه‌هاى آه بود\r\nيك جهان احساس سبز نوبهار * در نياز سرخ قربانگاه بود\r\nبوسه مىزد سجده‌گاه عشق را * گرچه از تيغ سحر آگاه بود\r\nهمدم نجواى شب‌هاى علىّ * چاه بود و چاه بود و چاه بود\r\nدر شبى دلگير تنهاييم ما * چشم ما چشم انتظار ماه بود\r\nمرگ كم‌كم دامنش را مىگرفت * آخرين ذكر علىّ ، « اللّه » بود \r\n\r\nبه پيشگاه مقدس آقا امام زمان ( عج ) سال‌هاى سرد\r\n درماندگى ، آشفتگى تقدير ما بود * آرى ، اگر دير آمدى تقصير ما بود\r\nديوارهاى شهر را با خون نوشتيم * در جاىجاى كوچه‌ها تكبير ما بود\r\nاين سالها ، اين سالهاى سرد و سوزان * در زمهرير زندگى تقدير ما بود\r\nاز ساده‌لوحى نقش ما بر آب پيداست * آينه‌ها ، آينه‌ها ، تصوير ما بود\r\nنشو و نماى غنچه‌هاى صبحگاهى * از هاىهاى گريهء شبگير ما بود\r\nغمنامهء سرخى كه ما با خون نوشتيم * زيباترين تدبير در تحرير ما بود \r\n\r\nسوز على\r\n در دامن شب ستاره سوسو مىزد * با سينهء پرشراره سوسو مىزد\r\nمىديد على و ، چاه را هم‌آواز * با سوز على دوباره سوسو مىزد \r\n\r\n","description":"","footnote":"","page_name":" 464 ","page_number":464},
  {"content":"\r\n\r\n\r\nهجرت سرخ\r\n او معنى عشق را فراتر فهميد * پرواز سپيد را سبك‌تر فهميد\r\nشب بود و على و جانمازى خونين * اين هجرت سرخ را كبوتر فهميد \r\n\r\nجام بلا\r\n روزى كه به عشق آشنايت كردند * صهبازدهء جام بلايت كردند\r\nآن دم كه به خون خود وضو مىكردى * گل‌واژهء سرخ كربلايت كردند \r\n\r\nغريب\r\n به روى دامن شب چون ستاره مىآييم * هنوز بارهء غم را سواره مىآييم\r\nكبوتران غريبيم و تا حريم نگاه * شكسته‌بال براى نظاره مىآييم \r\n\r\n","description":"","footnote":"","page_name":" 465 ","page_number":465},
  {"content":"\r\n\r\n\r\nنقّاش ( 1353 - 1296 )\r\nسيد محمود نقّاش زرگر در سال 1296 هجرى شمسى در كرمانشاه در خانواده‌اى مذهبى و هنرمند پا به عرصهء حيات گذاشت . پدرش سيّد اسماعيل از هنرمندان نامى كشور بشمار مىرفت . از شاهكارهاى اين هنرمند ساخت در نقره‌اى حرم مطهّر حضرت امام موسى بن جعفر عليه السّلام در كاظمين است كه همواره مورد تحسين هنرمندان جامعه اسلامى قرار گرفته است .\r\nنقّاش زرگر پس از طى تحصيلات به استخدام فرهنگ ( آموزش و پرورش ) در آمد و در دبيرستانهاى كرمانشاه به تدريس در رشتهء رياضيات اشتغال داشت . دوست شاعر گرانقدر فريدون ضرغامى همشهرى وى او را چنين معرفى مىكند : « او مردى فاضل و شاعرى توانا و طنزپرداز و نويسنده‌اى چيره‌دست بود به‌طورىكه اغلب هنرمندان تئاتر براى اجراى نمايشنامه‌هاى خود از راهنمائىهاى او بهره‌مند مىشدند . »\r\nنقاش زرگر در كار مطبوعات فعاليت چشمگيرى داشت و به همين منظور امتياز هفته‌نامهء « بخت جوان » را گرفت و به انتشار آن پرداخت . اين هفته‌نامه در سال 1330 تحت نظر هيئت تحريريه اداره مىشد و تا سال 1333 به فعاليت خود ادامه داد آنگاه در محاق تعطيل افتاد .\r\nنقاش زرگر علاوه بر فعاليت مطبوعاتى از اعضاى مؤثر حزب ايران بود يعنى به عنوان دبير حزب فعاليت داشت و در جريان ملى شدن صنعت نفت از افراد فعّال بشمار\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nمىرفت و تا زمان انشعاب در اين حزب بود و ازآن‌پس كناره گرفت .\r\nنقاش زرگر از شعراى فكاهىسرا و طنزپرداز بود و اشعارش بيشتر در همين زمينه بود و اشعار خود را با امضاى مستعار « بزدل » منتشر مىساخت و سرانجام در سال 1353 چشم از جهان فروبست و در زادگاهش به خاك سپرده شد .\r\n\r\nسرباز شجاع\r\n دوش رندى گفت در جنگ اخير * قطع كردم پاى سربازى دلير\r\nگفتمش اى بر دليران كدخدا * كاش مىكردى سرش از تن جدا\r\nگفت اگر اين پهلوان سر داشتى * نسل ما را از زمين برداشتى \r\n\r\nژيگولو\r\n من كيستم برهنه خوش پرافاده‌اى * تصوير اسكناس ز گردش فتاده‌اى\r\nمن چيستم ، تبسم خشكيده بر لبى * بغض شكسته در گلوى شاهزاده‌اى\r\nبىاعتبار چون چك بىمهر و بىمحل * در اختيار تاجر مفلس نهاده‌اى\r\nبىمايه‌تر ز كودك ابجد نخوانده‌اى * مغرورتر ز دادرس بااراده‌اى\r\nمفلوك‌تر از لوطى دنبك‌دريده‌اى * پُفيوزتر ز انتر زرين قلاده‌اى\r\nبىخانمان‌تر از سگ گم‌كرده‌صاحبى * بىبندوبارتر ز جوان سواده‌اى\r\nملعون‌تر از جهود رباخوار سفته‌باز * مشئوم‌تر ز پول به تنزيل داده‌اى\r\nمأيوسى همچو بىگنه متهم به قتل * مرموز همچو نامه سر ناگشاده‌اى\r\nبداخم چون ادارى توبيخ گشته‌اى * مسئول پست كوچك و كم استفاده‌اى\r\nخون‌سردتر ز كهنه حريف قمارباز * دلگرم‌تر ز سورى بر خوان فتاده‌اى\r\nمن آن جوان ژيگولوى لوس و قرتىام * كز صبح تا به شب زده‌ام چاك جاده‌اى\r\nدر آرزوى جلب محبّت به هر طرف * همچون گراز نر ز پى خوك ماده‌اى\r\nمن موذيم چو عقرب اندر كمين خلق * چون شير در شكار غزال ايستاده‌اى \r\n\r\n","description":"","footnote":"","page_name":" 467 ","page_number":467},
  {"content":"\r\n\r\n حالا خوشم كه گوشهء ميخانه ساعتى * مست و خراب گشته‌ام از جام باده‌اى\r\nديباچهء كتاب هوسهاى خلقتم * برنامه مكررى و فوق‌العاده‌اى \r\n\r\nدعاى مستجاب\r\n آن شنيدم بر سبيل اتفاق * خشكسالى شد پديد اندر عراق\r\nاشك ياران خشك شد در چشم ابر * سوخت خرمن از شرار خشم ابر\r\nروستايان در فشار از قحط آب * همچو ماهى در زمين در پيچ‌وتاب\r\nكودك و پير و جوان با حال زار * ملتجى گشتند بر پروردگار\r\nشوخ چشمى گفت ، طفل خردسال * از چه آورديد در اين قيل و قال\r\nپاسخش دادند ، آه اى كودكان * مىگشايد باب رحمت ز آسمان\r\nدر حديث آورده‌اند اهل خبر * « آه صاحب درد را باشد اثر »\r\nمرد دانا اين حكايت چون شنفت * در جواب روستايان بازگفت\r\nگر دعاى طفل مىشد مستجاب * كاخ علم از بيخ و بن گشتى خراب\r\nآه اطفال ار اثر مىداشتى * يك معلم در جهان نگذاشتى \r\n\r\nملك ما\r\n تا خون نژاد پارس اندر رگ ماست * در مذهب ما نه چپ مطاعست نه راست\r\nسرلوحهء آرمان ما صلح و صفاست * زيراكه سعادت وطن مسلك ماست \r\n\r\n","description":"","footnote":"","page_name":" 468 ","page_number":468},
  {"content":"\r\n\r\n\r\nنقّاش ( 1311 )\r\nعزّت اللّه ابراهيمى ، در مهر ماه سال 1311 شمسى در شهرستان اراك در خانوادهء مذهبى كارگرى چشم به جهان گشود . تحصيلات ابتدايى را در دبستان عظيمى زادگاهش به پاى برد و در سال‌هاى اوّليّه دبيرستان به علّت درگذشت پدرش ترك تحصيل كرد و براى تأمين معاش خانواده به شغل نقّاشى قالى روى آورد و در اين راه كارش توأم با موفقيّت بود .\r\nابراهيمى در سال 1354 از سوى مراكز آفرينش هنرهاى وزارت فرهنگ و هنر به دريافت ديپلم هنرى طرّاحى فرش توفيق يافت .\r\nابراهيمى كه تخلّص « نقّاش » را براى شعر خود برگزيده است ، از سال 1330 قدم به وادى شعر و شاعرى نهاد و براى آنكه با رموز شعر و فنون آن آگاهى بيشترى يابد ، به عضويّت انجمن ادبى اديب المالك و از محضر پيش‌كسوتان شعر و ادب بهره‌مند گرديد و پس از پيروزى انقلاب اسلامى به جمع انجمن ادبى شهيدان گمنام استان مركزى اراك پيوست و در اين رهگذر توفيقات زيادى نصيبش گرديد و آثار خوب و ارزنده‌اى عرضه داشت .\r\nنقّاش در سال 1365 در مسابقهء سراسرى گرامى داشت بيست و دوم بهمن در اصفهان شركت كرد و در سطح كشور مقام دوم را احراز نمود و از وزير فرهنگ و ارشاد اسلامى جايزه گرفت .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nاشعار زير نمونه‌هائى از شعر خوب اوست :\r\n\r\nولايت\r\n اگر به ظلمت شب فيض آفتاب نبود * نصيب تيره‌شبان نور ماهتاب نبود\r\nنبود گر نظرى بر نظام اين عالم * بر اين كُرات جمادى چنين شتاب نبود\r\nنبود پهنهء دريا اگر در عالم خاك * اميد غرّش و باريدن سحاب نبود\r\nنمىتپيد اگر پشت سينه‌اى ، قلبى * درون دامن وى كودكى به خواب نبود\r\nاگر كه گوشهء چشمى نمىنمودى يار * دلا بلاكش ما غرق التهاب نبود\r\nهزار لاله نبودى به جاىجاى وطن * اگر كه جلوه‌گر انوار نور ناب نبود\r\nنبود سير تكامل به سنگ آن معدن * خوراك بوته اگر آهن مذاب نبود\r\nدل لبالب خون گر نبود مأمن عشق * به روى آتش حسرت چنين كباب نبود\r\nنبود درخور آدم اگر كلام شرف * بشر فراخور اين‌گونه آب و تاب نبود\r\nنبود راه تعالى اگر به منزل نور * چراغ چهرهء خضرى پس نقاب نبود\r\nاگر محاسبه بودى به كار ما « نقّاش » * گه محاسبه افسوس بىحساب نبود \r\n\r\nاميد\r\n ز درد و رنج زمانه دلم شكست ، بيا * غمت بناى وجودم ز هم گسست ، بيا\r\nبيا كه كشتى بيچارگان و محرومان * براى دفع چنين سفلگان پست ، بيا\r\nاميد قلب تمام ستم‌كشان زمين * ستم گرفته عنان جهان به دست ، بيا\r\nپگاه شام سياه قرون محرومان * يگانه بارقه‌اى ، وعدهء الست ، بيا\r\nاسير دست پلشتان شده حريم حرم * براى خلع يد زنگيان مست ، بيا\r\nاگرچه حقّ شده پامال ناحقان زمان * بيا ، به خاطر دل‌هاى حق‌ّپرست ، بيا\r\nبيا ستاره بباران به شام تاريكم * دل بلاكشم از فرط غصّه خست ، بيا\r\nدر انتظار تو اى نوبهار فصل خدا * هزار غنچه خزان شد ، يكى نرست ، بيا \r\n\r\n","description":"","footnote":"","page_name":" 470 ","page_number":470},
  {"content":"\r\n\r\n بيا كه رشتهء پوسيدهء حقوق بشر * شكسته‌هاى جهان را به هم نبست ، بيا\r\nكنون ز ديدهء « نقّاش » فصل نيستىست * بيا ، دوام همه آيه‌هاى هست ، بيا \r\n\r\nجوهر انديشه\r\n دل افسردهء من ، لالهء بىريشه را ماند * به سنگى بشكند درهم ، حباب شيشه را ماند\r\nفضاى سينه‌ام از ناخن افگار ، گلرنگ است * نمودِ زخمه‌هايش ، ضربه‌هاى شيشه را ماند\r\nچنان در وادى حرمان ليلا من پريشانم * كه وصف من جنون قيس عاشق‌پيشه را ماند\r\nضمير وحشى من با تجدّد خو نمىگيرد * تخيّل‌هاى سبزم رازهاى بيشه را ماند\r\nجمال دوست را « نقّاش » در گل مىكند تصوير * خيالش در وجودم جوهر انديشه را ماند \r\n\r\nسفرنامهء حجّ\r\n سفر به‌سوى سراپرده رجا كردم * ز هرچه بود ، به‌جز او ، دلم جدا كردم\r\nشدم به منزل ميقات از خودم بيرون * ز قيد و بند جهان جسم و جان رها كردم\r\nپس از گذشتن يك‌عمر غربت جانكاه * سفر به خانهء آن يار آشنا كردم\r\nبه درب خانهء پروردگار خود رفتم * ز ذرّه‌ذرّهء وجودم خداخدا كردم\r\nشكسته شيشهء بغضم چو طفل گمشده‌اى * به‌سوى خانه دويدم ، ورا صدا كردم\r\nچو حجم باور دل پر شد از حضور حبيب * تمام سفرهء دل پيش دوست واكردم\r\nهزار شكوهء دل را به پيش او بردم * هزار درد بدون دوا ، دوا كردم\r\nبه آب چشمهء زمزم سپس وضو كردم * به سجده رفتم و بر درگه‌اش دعا كردم \r\n\r\n","description":"","footnote":"","page_name":" 471 ","page_number":471},
  {"content":"\r\n\r\n دلم رضا شد و آسوده گشت هاجروار * ز بُعد سعى كه در مروه و صفا كردم\r\nدرون واژه نگنجد وقوف در عرفات * به‌قدر معرفتم حقّ حقّ ادا كردم\r\nهمه به وادى مشعر شعور مىجُستند * منم در آن شب تاريك دست و پا كردم\r\nسپس به مرز مُحَسّر قرار بگرفتم * براى روشنى جان خود دعا كردم\r\nكليد آرزويم وادى محسّر بود * از او گذشتم و رو جانب منا كردم\r\nدر آن ديار كه شيطانِ ، نفس مىراندند * منم عمل به برائت ز هر خطا كردم\r\nبه ريسمان خدا دست اعتصام زدم * دلم رها به سراپردهء بقا كردم\r\nتمام « او » شده بودم ز هيچ هيچ نبود * سخن ز خويشتن ار گفتم ادّعا كردم\r\nاز آن ديار دگر ، راهىِ مدينه شدم * هواى تربت جان‌بخش مصطفى كردم\r\nنبود مأمن امنى حريم پيغمبر * هزار شكوه از آن وضع ناروا كردم\r\nحرم اسير ابو جهل قرن حاضر بود * منم به ميل دل قوم ديو تا كردم\r\nميان خار مغيلان بقيع در محاصره بود * به يك سلام از آن دور اكتفا كردم\r\nهزار نقش عجب ديده ، ديدهء « نقّاش » * به اختصار از آن شرح ماجرا كردم \r\n\r\nخالق\r\n گرفتار لجن‌زار جهان شد جانم ، اى خالق * كلافى سرگُمم ، در كار خود حيرانم ، اى خالق\r\nميان قوم خود بيگانه‌ام ، تنهاى تنهايم * تو معبودم ، تو مقصودم ، تويى جانانم ، اى خالق\r\nتو نور مطلقىّ ، جودى ، سخايى ، روشنىبخشى * من آن شاهم سياه سرد بىپايانم ، اى خالق\r\nدلم دادى درون سينه ، يا كانون آذرها ؟ * سراپا انقلابم ، شورشم ، توفانم ، اى خالق\r\nعبوس غصّه در آيينهء اشكم نمايان است * كه لغزد قطره‌قطره از بُن مژگانم ، اى خالق\r\nرهايى بخشم از اين زندگانى ، سيرم از هستى * گواهى مىدهد از حال دل ، چشمانم ، اى خالق\r\nبه چوگان تو سرگردان بوَد ذرّات اين عالم * به‌سان ذرّه سرگردان اين مىدانم ، اى خالق\r\nتو دستم گير از گرداب غم‌ها وارهان يا ربّ ! * سراپا گر گناهم ، غرق در عصيانم ، اى خالق\r\nكىام مصنوع دست تو ، اگر زشتم ، اگر زيبا * به اصل خويش پيوستن بكن آسانم ، اى خالق \r\n\r\n","description":"","footnote":"","page_name":" 472 ","page_number":472},
  {"content":"\r\n\r\n تو مىدانى غم « نقّاش » و اسرار نهانم را * تويى دردآشناى دل ، بكن درمانم ، اى خالق \r\n\r\nدورنما\r\n عمر بگذشت به امّيد تمنّايى چند * رفت سرمايه ز كف بر سر سودايى چند\r\nپاى كوشش ز طلب ماند و به جايى نرسيد * مهلتى نيست مگر امشب و فردايى چند\r\nجرس قافلهء عمر زند زنگ رحيل * مردم ديدهء من ! محو تماشايى چند\r\nگشته تكرار بسى آمدن و رفتن‌ها * نيست از كس به جهان جز اثر پايى چند\r\nغير بازيچه و افسانه نديدم ، عالم * شده سرگرم در او كودك شيدايى چند\r\nجمعى از آتش بيداد شده خاكستر * عدّه‌اى بىخبر و مست ز مينايى چند\r\nما به مقصد نرسيديم در اين طىّ طريق * گرچه ديديم به ره مرحله‌پيمايى چند\r\nگرهى را نگشوديم ز ابهام كه باز * چهره بنمود به ما غول معمّايى چند\r\nآشناى دل تنهاى من آن تنها بود * گاه‌گاهى شدم ار والهء تن‌هايى چند\r\nلنگ‌لنگان برود تا سر كويش « نقّاش » * به اميدى كه دهد بار به رسوايى چند \r\n\r\nعشق\r\n مرا كانون آذر كردى اى عشق * وجودم را مسخّر كردى اى عشق\r\nتو گل‌هاى بهار زندگى را * چه بىرحمانه پرپر كردى اى عشق\r\nقيامت كرده‌اى با قامت خود * درونم را تو محشر كردى اى عشق\r\nمرا بردى تو تا وادى مجنون * از اين عالم مرا در كردى اى عشق\r\nتو سوزاندى ، توام بر باد دادى * فنايم را مكرّر كردى اى عشق\r\nتو غوغاى و تو آشوب و تو ولوا * در اين قلب محقّر كردى اى عشق\r\nشراب ساختن با سوختن را * تو در ميناى باور كردى اى عشق\r\nبر اين داغ و بر اين شور و بر اين درد * نهادم را مصدّر كردى اى عشق\r\nتو بر لوح دلم با كلك اعجاز * جمالش را مصوّر كردى اى عشق \r\n\r\n","description":"","footnote":"","page_name":" 473 ","page_number":473},
  {"content":"\r\n\r\n عجب « نقّاش » را مبهوت و شيدا * عجب مسحور دلبر كردى اى عشق \r\n\r\nعصارهء نور\r\n انوار خدا ! عصارهء نور ! بتاب * اى صبح سپيد شام ديجور ! بتاب\r\nبا مقدم خود زمانه را روشن كن * خورشيد هزارساله مستور ! بتاب \r\n\r\nآيت عدل\r\n اى عطر گل ! اى صفاى گلزار ! بيا * اى آيت عدل و داد و دادار ! بيا\r\nصد خار نشسته در دل خستهء ما * اى گل به ميان اين همه خار ! بيا \r\n\r\nشرمنده\r\n شرمنده‌ام از دلم ، عذابش دادم * يك‌عمر درون تابه تابش دادم\r\nاز شيرهء جان خود نمودم سيرش * وز چشمهء چشم خويش آبش دادم \r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nنقىپور ( 1315 )\r\nدكتر على اكبر نقىپور ، شاعر گرانمايه و نويسندهء پژوهشگر والامقام و پزشك حاذق انسان‌دوست ، در سال 1315 هجرى شمسى در كرمانشاه در خانواده‌اى اصيل و سرشناس ديده به جهان گشود .\r\nپدرش شادروان حاج خان‌بابا ، يكى از مردان وارسته و نيكنام ايل كلهر بود كه عمرى با شرافت و پاكدامنى زيست . مادرش نيز يكى از خانواده‌هاى قديمى و خوشنام كرمانشاه است .\r\nنقىپور تحصيلات ابتدايى و متوسّطه را در زادگاهش به پايان رسانيد . ازآن‌پس به دانشگاه تبريز راه يافت و در دانشكدهء پزشكى به تحصيل پرداخت و در سال 1342 فارغ التّحصيل شد و در سال 1351 در رشتهء جرّاحى عمومى دانشگاه فردوسى مشهد به تحصيل ادامه داد و مدرك تخصّصى خود را دريافت كرد و دو سال هم فوق تخصّص را پى گرفت و در رشتهء جرّاحى ترميمى و سوختگى به موفقيّت نايل گرديد .\r\nدكتر نقىپور پس از خاتمهء تحصيلات به زادگاه خود بازگشت و به مداواى بيماران و خدمت به مردم شهر خود همّت گماشت و پس از سالى چند به تهران عزيمت كرد و در اين شهر رحل اقامت افكند و در كنار حرفهء پرزحمت پزشكى با مطبوعات همكارى نمود و مقالاتش در روزنامه‌ها و مجلّه‌ها به چاپ مىرسيد و در ضمن به تحقيق و تأليفات و چاپ آثار سودمندى توفيق يافت كه هركدام در حدّ خود از ارزش والايى\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nبرخوردار مىباشد .\r\nدكتر نقىپور كار شعر و شاعرى را از دوران تحصيل در دبيرستان آغاز كرد و اشعارش در مطبوعات كرمانشاه و تهران و « باغ ابريشم » تأليف شاعر توانا و گرانقدر جليل قريشىزاده ( وفا ) و « باغ هزار گل » تأليف محقّق والامقام فرشيد يوسفى به چاپ رسيد .\r\nدكتر نقىپور دربارهء آغاز شاعرى خود چنين مىگويد : « از سال‌هاى اوّل دبيرستان به شعر و ادب علاقه‌مند شدم . اگر اكنون از هنر شاعرى برخوردارم ، آن را از پرتو راهنمايىها و تشويق‌هاى استادم حضرت بهزاد كرمانشاهى دارم ، كه زبانم از ذكر سپاس قاصر است . »\r\nآثار و تأليفاتى كه تاكنون از دكتر نقىپور طبع و نشر گرديده به شرح زير است :\r\n1 - نوآورى در شعر معاصر فارسى ؛ چاپ . . . ؛ طوس مشهد ( 1352 ) . نقدى است بر شعر معاصر و مرور كوتاهى به سير شعر از كهن‌سرايى به نوگويى ، با نمونه‌هايى از شعر شاعران معروف .\r\n2 - رآليسم و تكامل تاريخى آن ؛ چاپ اوّل ، طوس مشهد ( 1352 ) و چاپ دوم انتشارات همگام تهران ( 1357 ) . ترجمهء مقاله‌اى است از بوريس ساچكف ، از كتاب مسائل زيباشناسى جديد ، و ضميمه‌اى شامل معرّفى نويسندگان .\r\n3 - كدخدا را ببين ، ده را بچاپ ؛ انتشارات همگام تهران ( 1357 ) . قصّه‌اى است تمثيلى ، از چگونگى ورود استعمار به كشورهاى ديگر و به انقياد كشيدن آن‌ها و ارايهء طريقى در مبارزه عليه سلطهء استعمار .\r\n4 - قصّهء ديو دروغه ؛ چاپ اوّل انتشارات گلشايى ( 1357 ) چاپ دوم انتشارات همگام ( 1357 ) . قصّه‌اى است تمثيلى ، از اتّحاد چند برادر و خواهر ، براى مبارزه با يك ناپدرى ستمگر و پيروزى بر او .\r\n5 - فرماليسم در سير تكامل جامعه ؛ انتشارات همگام ( 1356 ) . اشاره‌اى به\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nترفندهاى فرصت‌طلبانه در سير تكامل جامعه .\r\n6 - بشريّت و تهديد گرسنگى نشر روز ( 1366 ) .\r\n7 - يار محمّد خان سردار مشروطه ؛ انتشارات روز ( 1369 ) .\r\n8 - گردآورى ترانه‌هاى كردى ، آوانويسى آن‌ها و ترجمه به فارسى .\r\n9 - ايل كلهر در روند تاريخ .\r\n10 - مجموعهء شعر ؛ كه شامل منتخبى است از شعرهاى قديم و جديد .\r\n\r\nدوستانه\r\n چو روى لاله شد از فتنه غرق خون اى دوست * مرا كشيد غمش در ره جنون ، اى دوست\r\nرواست مرگ ستمگر كه عضو فاسد را * حوالتست دم تيغ آبگون ، اى دوست\r\nنداى غفلت و بىدانشى و كج‌فهميست * چنين كه بستهء ديويم با فسون ، اى دوست\r\nبيا به غم بنشينيم نوبهاران را * كه گشت پرچم اقبال گل نگون ، اى دوست\r\nكجا به مقصد عالى رسد رهى كه بود * به راهدارىاش ابليس رهنمون ، اى دوست\r\nكليد بند فسون دانش است و آگاهى * مكن به خيره در اين بحث چند و چون اى دوست\r\nز دست فتنهء بيگانگان چه مىناليم ؟ * كه ما خرابهء خويشيم از درون ، اى دوست \r\n\r\nغارت گل\r\n آتش زده‌ست بر جگر لاله ، داغ ما * از حسرتى كه دوست نگيرد سراغ ما\r\nباد خزان به غارت گل‌ها نشسته است * زين ، كوچ كرد بلبل خوشخوان ز باغ ما\r\nعشق و اميد در دل اگر شعله‌ور نبود * مىميرد از اين شقاوت توفان ، چراغ ما\r\nكو آن شميم عطر بهاران ز دشت و در * تا شويد از غبار تأثّر ، دماغ ما\r\nاز اين همه شقاوت و نامردمى و جور * لبريز شد ز صبر و تحمّل اياغ ما\r\nاى دست مهر ابر بهاران ، مدد رسان * آتش گرفت گلشن و خشكيد داغ ما\r\nكو همّتى كه راه ببندد ز روى خشم * بر رهزنى كه بسته طريق فراغ ما \r\n\r\n","description":"","footnote":"","page_name":" 477 ","page_number":477},
  {"content":"\r\n\r\n\r\nبه لب‌هاى خاموش\r\n تا به لب همچون لب پيمانه خاموشى زديم * بر نشان رنج‌ها ، مُهر فراموشى زديم\r\nتا مگر خونى ز غيرت از رگ ما برجهد * خيمه در گلزارى از خون سياووشى زديم\r\nبر سر درياست پاى عزم ما ، همچون حباب * كوس عزّت در جهان از خانه بر دوشى زديم\r\nما به‌رغم خفتگان روز زهد پرفريب * بانگ شادى در شب بيدار مىنوشى زديم\r\nبىخبر از سردى تلخ هم‌آغوشان خاك * ما به غفلت دم ز گرماى هم‌آغوشى زديم\r\nشعله را گر خار در جوش‌وخروش آرد دمى * ما چو خم مى ز غيرت دم ز خودجوشى زديم\r\nدر كمين صيّاد را ديديم خون‌آلوده است * از تغافل ، خويش را در خواب خرگوشى زديم\r\nدر ضمير ما هزاران نكتهء ناگفتنيست * گه به لب همچون لب پيمانه خاموشى زديم \r\n\r\nحماسهء خون\r\n سَحر شقاوت شب را به خون نشانه زدند * بر اين حماسهء خون نقش جاودانه زدند\r\nبر اين ستبر درختان چه باك زخم تبر ؟ * كه زخم‌هاى كهن نو به نو جوانه زدند\r\nبه نعره‌هاى دليرانه پاىها در بند * هزار نغمه به فحواى آن ترانه زدند\r\nهجوم وحشى ترك و تتر فسانه شده‌ست * از اين هجوم كه اين قوم تازيانه زدند\r\nز خيل راهزنان اين عجب مپنداريد * كه ره به مردم صاحب‌نظر شبانه زدند\r\nز تندباد نترسيد ، اين گروه شبان * كه سست خيمه بر اين دشت بىكرانه زدند\r\nغناى عشق بنازم ، كه صد هزاران مرد * به دار ، بوسه چو منصور ، عاشقانه زدند\r\nبه نام قرن شقاوت كه مرده باد آن قرن * نشان كهنه به هر بدعت زمانه زدند\r\nشرار سينهء مردم به خامشى نرسد * كه‌اش به خون عزيزان خود زبانه زدند \r\n\r\nزيب مزاران\r\n در كوير تشنهء ما ، ابر باران‌زا كجاست ؟ * دست آب رحمتى بر آتش دل‌ها كجاست ؟\r\nبس زلال پاك پاكان شد تلف در شوره‌زار * رود سرگردان ما را سينهء دريا كجاست ؟ \r\n\r\n","description":"","footnote":"","page_name":" 478 ","page_number":478},
  {"content":"\r\n\r\n در غبار فتنه گم شد سايهء اسب و سوار * پورِ دستان كو ؟ خروش رَخش ره‌پيما كجاست ؟\r\nلاله‌ها زيب مزاران شد ، مزاران لاله‌زار * فرصتى كز نو برويد لاله در صحرا ، كجاست ؟\r\nدر غريو خدعه گم شد هيبت آواى خلق * كوه خشم خلق را پژواك آن آوا كجاست ؟\r\nسينه را بغض گلو بگرفته تنگاتنگ راه * ره گريز خون دل را چشم خون‌پالا كجاست ؟\r\nبر خروش خشم ما هر كوره راهى بسته است * واى بر ما ! اين ره پربيم ظلمت ، تا كجاست ؟ \r\n\r\nمحو تماشا\r\n آن‌چنان محو تماشا شده‌ام بر رخ دوست * كه به هرجا نگرم چهرهء او قامت اوست\r\nعشق را زيور ناكامى و دورى زيباست * نيك آن است كه هرگز نرسد دوست به دوست\r\nاين عجب نيست كه او رفت و دل ما بشكست * دل ما و غم او قصّهء سنگ است و سبوست\r\nطرّه در دست صبا داد و خم زلف شكست * غافل از اينكه دلى بسته به آن پيچش موست\r\nبرو اى دوست ! مپرس آنچه نمىبايد گفت * داستان دل ديوانهء ما ، سرّ مگوست\r\nبس‌كه در دل هوس ديدن چشمش دارم * سروكارم همه با نرگس مست لب جوست\r\nتا حريفان به جفا طعنهء عشقم نزنند * هر شبم تا به سحر گريهء پنهان به گلوست \r\n\r\nدرخت بخت\r\n به زندان خموشى ، مرغ ما را بال‌وپر بشكست * كه از سيمرغ هم صد بال‌وپر زين رهگذر بشكست\r\nچه حاجت ابر اگر گوهر ببارد كز بد گردون * درخت بخت ما را سيلىِ سخت شرر بشكست\r\nبه پاى لنگ و پشت خم ، كجا ره مىبرم ، اكنون * كه چوب دست ما را سنگ سخت رهگذر بشكست\r\nچراغ روشن خورشيد ، بايد روشنى ره را * كه سوز شمع پا در گور ، در چشم سحر بشكست \r\n\r\n","description":"","footnote":"","page_name":" 479 ","page_number":479},
  {"content":"\r\n\r\n خيال قامتش آهسته در آغوش چشمم شد * سرشكش قدّ رعنا در سراب چشم تر بشكست\r\nبه فرياد آمديم از اين ستمگر چرخ بدآيين * سبوى صبر ما از سنگ اين بيدادگر بشكست\r\nكنون حسرت چو جغدم آشيان كرده‌ست در سينه * هماى دولتم پر در كوير بخت شرّ بشكست\r\nقلم تا خواست شرح درد ما را بازگو گردد * در اين وادى قدم ننهاده ، او را پا و سر بشكست \r\n\r\nمن ، بىما و من\r\n مرغ پربستهء دور از گذر گلشن من * بال بشكستهء سنگ قفس آهن من\r\nباغبانى كه ز تاراج خزان در گلزار * دست غم بر سر و خارش به سرِ دامن من\r\nپيرِ ايّامِ ستم ، داده ز كف حاصل عمر * بوى يوسف نشنيده‌ست ز پيراهن من\r\nگردن افتاده به زنجير فسون اعصار * زخمى ضربهء اين جادويى ريمن من\r\nرفته از خاطر آيات اهورايى نور * قيرگون شب به مراد دل اهريمن من\r\nبا سرى هديهء سوداى گرانمايهء عشق * شور در پردهء عشّاق جهان‌افكن من\r\nآنكه سحبان بشكستى به بيانات فصيح * در سكوت شب ديجور زبان الكن من\r\nخبر از جام جهان‌بين جم و رستم نيست * چشم خو كرده به تاريكىِ چَهْ ، بيژن من\r\nعرصهء بىدر و بام فلك نُه تو ، را * بار بر دوش به اجبار نور ديدن من\r\nاز چراغانى خورشيد درخشندهء گرم * آنكه نوريش نتابيده ز يك روزن من\r\nخار در چشم ، ز جور فلك بوقلمون * خار افتاده به پا را اثر سوزن من\r\nتيغ بىجوهر افتاده به زندان نيام * زنگ فرسودگى دو زمان بر تن من\r\nپاى پرآبله در راه درازى پربيم * در كمينش ز پس هر قدمى رهزن من\r\nدر گلستان جهان خار خليده بر دست * بىنصيب از نگه نسترن و سوسن من \r\n\r\n","description":"","footnote":"","page_name":" 480 ","page_number":480},
  {"content":"\r\n\r\n كورهء زندگى دوزخى دوران را * تفتهء تافتهء پتك گران آهن من\r\nسر سپرده به صفاى قدم دوست چو خاك * چشم پوشيده ز پندارهء ما و منِ من\r\nبد ايّام سپرده‌ست به دشمن ميدان * بستهء بند گرانِ ستم دشمن من\r\nبال پر سوخته پروانهء آتش بر جان * شمع بگداخته از آتش سوزان تن من\r\nبانگ اندوه برآورده ز نى ناى درون * مويه برداشته از درد به صد شيون من\r\nبىنصيب از كرم روح فزايندهء ابر * آتش از برق فروريخته بر خرمن من\r\nبانگ برداشته از شكوه به كهسار بلند * پس به پژواك بر او ريخته صد بهمن من\r\nاختر نحس به اقبال بد من مقرون * واژگون‌بخت ز كيد فلك پرفن من\r\nپاى افتاده به زنجير گرفتارى شرع * حلقهء عرف درآويخته بر گردن من\r\nمانده از راه حقايق به تخيّل به كنار * رانده بر دشت خيالات درون توسن من\r\nتيغ افتاده ز كف ، روى به رو با دشمن * پاره بر تن حرم ايمنى جوشن من\r\nچون حبابى به هواى سرِ پربادِ غرور * كرده بر پهنهء درياى هوس مسكن من\r\nگوهر عمر ز كف داده به سوداى خيال * خارهء درد به دست آمده زين معدن من\r\nباد پيموده به غربال به سعىِ باطل * آب كوبيده به بيهوده در اين هاون من\r\nآنكه در راه هدف هيچ نياسود به جدّ * و آنكه جهديش نيرزيد به يك ارزن من\r\nزخمهء درد بسى خورده به تار دل‌ريش * نغمه‌اى خوش نشنيده‌ست از اين ارغن من\r\nچون چراغى به ره باد به باطل روشن * سالكى گمشده در وادى ناايمن من\r\nسر فدا كرده به سوداى جنون در ره عشق * دست برداشته از ريبت اين من من من \r\n\r\nچند رباعى جست‌وجو\r\n تا گمشده هست ، جُست‌وجو بايد كرد * هر سوى به هر اميد رو بايد كرد\r\nاجراى نماز روز آزادى را * صد بار به خون دل وضو بايد كرد \r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\nپندار\r\n تا كار به دست خيل نامردم شد * انصاف هدر شد و مروّت گم شد\r\nشهدى كه دواى درد پنداشتمى * زهر دهن مار و دُم كژدم شد \r\n\r\nداد بر باد\r\n رفته‌ست به باد ، داد ، بيداد اى دوست * ديريست نديده‌ام دلى شاد اى دوست\r\nتيغى نه به كف ، كه خون دشمن ريزم * نى حنجره را توان فرياد اى دوست \r\n\r\nحسرت\r\n بر عرصهء انتظار برشد گردى * گفتيم پديد شد سوارى مردى\r\nچون گرد فرونشست در خاطر ما * يك عرصهء بىسوار ماند و دردى \r\n\r\nهزار چهرهء عشق\r\n عشق آمد و بر آينهء دل بنشست * غم آمد و آيينهء دل را بشكست\r\nدل گرچه شكست ليك ز آن بشكستن * عشقم به هزار چهره با دل پيوست \r\n\r\nبهاران با تو\r\n اى آنكه شميم نوبهاران با تو * عطر گل سرخ لاله‌زاران با تو\r\nسرسبزى باغ دل من بسته به توست * اى آيت قطره‌هاى باران با تو \r\n\r\nدر اسارت\r\n از بند ستم رها نخواهيم شدن * از محنت و غم جدا نخواهيم شدن\r\nتا پشت به زير ظلم داريم دوتا * ما منفردان دوتا نخواهيم شدن \r\n\r\n","description":"","footnote":"","page_name":" 482 ","page_number":482},
  {"content":"\r\n\r\n\r\nچند طرح\r\n\r\nطرح 1\r\n وقتى كه در نهايت شب سير مىكنى * سوگِ ستارگان خموشت چه سود ؟\r\nهان ! * خود يك ستاره باش . \r\n\r\nطرح 2\r\n اگر در اين ظلمت ، * خفاش نيستى\r\nانس گرفته به تاريكى * پرواز بلند دار !\r\nبه آفتاب مىرسى . \r\n\r\nطرح 3\r\n ساختن ، پرداختن ، * لحظه‌اى كوتاه ، آراميدن و رفتن\r\nكس نمىداند پس از آن را * دوباره لحظه‌اى كوتاه\r\nآرميدن را مجالى هست ؟ * وه !\r\nچه مايهء پندآميز است * كوچ غمگين پرستوها . \r\n\r\n","description":"","footnote":"","page_name":" 483 ","page_number":483},
  {"content":"\r\n\r\n\r\nطرح 4\r\n آواز در حنجره‌اش * شكسته است\r\nقنارى تنها * آيينه راست مىگويد\r\nنقش قنارى ساكت را * آوازى نيست\r\nجاى يك هم‌آواز خاليست . \r\n\r\nطرح 5 - حسرت پرواز\r\n ديوارهاى تنگِ خانه‌ام * كافيست\r\nاسارت را * قفسم را بگشاييد در\r\nبه پرزدنى * بر سر پنجره‌اى\r\nاز ياد نبرده‌ام * پرنده بودن را . \r\n\r\n","description":"","footnote":"","page_name":" 484 ","page_number":484},
  {"content":"\r\n\r\n\r\nنكونام ( 1375 - 1294 )\r\nعبد اللّه نكونام ، در سال 1294 هجرى شمسى در كرمانشاه از مادر زاد . پدرش ميرزا على خان ، شاعر و هم خوشنويس بود ، در نوشتن خطّ با ناخن مهارت داشت و هنر خوشنويسى او در چند اثر ، از جمله : قرآن و قلعه ياسين و نصيحت‌نامه ، به يادگار مانده است .\r\nنكونام تحصيلات زمان را در زادگاه خود فراگرفت ، ازآن‌پس به استخدام وزارت دارايى درآمد و در زادگاهش به خدمت اشتغال ورزيد و در سال 1330 به تهران انتقال يافت و در آن شهر رحل اقامت افكند و همچنان در خدمت دارايى انجام‌وظيفه مىكرد . سرانجام در دوم اسفندماه سال 1375 چشم از جهان فروبست .\r\nنكونام از نوجوانى به شعر و شاعرى دلبستگى داشت و با اشعار سعدى و حافظ مأنوس بود و از نام خانوادگى و « گوشه‌گير » در شعر تخلّص مىكرد و آثارش در روزنامه‌هاى خسروى كرمانشاه و توفيق تهران انتشار مىيافت و هنگامى كه در كرمانشاه سكونت داشت از اعضاى انجمن ادبى دانشوران بود و زمانى كه در تهران زندگى مىكرد در چند انجمن ادبى عضويّت داشت .\r\nنكونام در سرودن شعر جدّى و فكاهى هر دو طبع‌آزمايى مىكرد و اشعار طنز و فكاهىاش در روزنامهء توفيق به چاپ مىرسيد . از آثار منظوم او « صحراى سرد » است كه گزيده‌اى از غزليّات او به شمار مىرود كه در سال 1375 به كوشش دكتر مصطفى\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nازكيا ، استاد دانشگاه به چاپ رسيد و نيز اثر ديگر او به نام « لالايى مادر » در سال 1334 از طريق چاپ كيهان انتشار يافت .\r\n\r\nعصر پيرى\r\n كاش در خلقت نبودى بذر پيرى كاشتن * از پس آن نعمت ، اين نكبت‌پذيرى داشتن\r\nگر عصا بر كف ندارم ، از تواناييم نيست * ناتوانم كرده پيرى در عصا برداشتن\r\nگردنى باريكتر از مو ، سرم چون گو بر اوست * مانده تن درمانده از اين كاه و كوه انگاشتن\r\nدنده را از روى پوشاكم توانى ديد ، حيف * دهر دون لذّت بَرَد زين اسكلت انباشتن\r\nرفته بينايى ز چشمم ، آنچه مىبينم خطاست * در خطا افتاده‌ام از فرط كج پنداشتن\r\nزور و زر يكسر ز من بگريخت خوشحالم هنوز * ز آنكه جا هرگز نخوردم زين به‌جا نگذاشتن\r\nارزشت نازم جوانى كه آرزوى عالميست * بار ديگر بر سر بامت علم افراشتن\r\nبا « نكونام » از نكورويى شنيدم اينكه گفت * بر طبيعت كى روا باشد چنين پرخاشتن ؟ \r\n\r\nاين مسكّن آشناى درد هر بيگانه نيست\r\n خانهء بىخانه‌اى چون من به‌جز ميخانه نيست * همدمم هر شب به غير از ساغر و پيمانه نيست\r\nمست از راز و نيازم افضل از اصل نماز * قبله‌ام جز روى پاك دلبرى جانانه نيست\r\nشام زلفش مىدهد صبح اميدم را نويد * باوفايش هرگزم باك از جفاى شانه نيست\r\nهركه مىخواند مرا مستى كه از سر داده هوش * هيچ هشيارم رفيق راه تا ويرانه نيست\r\nمحرم رازى ندارم غير آهى آتشين * حاصل عشقم به غير از گريه‌اى مستانه نيست\r\nبا تو مىگويم غم دل چون در اين تاريك شب * هركسى را گوش بر گفتار يك ديوانه نيست\r\nسوختم ، آتش گرفتم ، كو دوايى غير شعر * اين مُسكّن آشناى درد هر بيگانه نيست\r\nبا چنين بدنامىام خواندى « نكونام » اى دريغ * فاش گويم كاين حقيقت كمتر از افسانه نيست \r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nسلام عشق\r\n اى نامه بر كبوتر گم‌كرده بام عشق * وى در پرت نهفته هزاران پيام عشق\r\nديگر به گِرد كوى وفا پَر نمىزنى * بر پيكرت تنيده مگر تار دام عشق\r\nاى خوش‌خبر ! نهاده چنين بىخبر چرا * ما را ز حال آن بت شيرين‌كلام عشق\r\nشد مدّتى كه مژده ز جانان نمىدهى * وز ما به‌سوى دل نرسانى سلام عشق\r\nاى آفتاب عالم خوبى طلوع كن * باشد كه نور صبح برآيد ز شام عشق\r\nگر افتدت گذار به دولت‌سراى دوست * با خواجگان بگو ، سخن از اين غلام عشق\r\nاى آهوى رميده ! رميدن روا نبود * زين شير دام ديده و گرديده رام عشق\r\nزخم درون سينهء ما بىنصيب را * اى پيك پاكدل ! برسان التيام عشق \r\n\r\nتار من\r\n امشب اى تار عجب سوز و گدازى دارى * با دل‌خسته من راز و نيازى دارى\r\nنازم آن دست ظريفت كه در انگشت وفاش * زخمهء زخم‌كُش و روح‌نوازى دارى\r\nريخت با نغمه‌ات اسرار دل از پرده برون * همچو محمود مگر عشق ايازى دارى\r\nسيم‌ات از ضربهء مضراب زمان رنجه مباد * خرّم آن پوست كه بر كاسهء سازى دارى\r\nمشكنى در گلو اى ناله كه تا منزل دوست * پُرخم و پيچ ره دور و درازى دارى\r\nشور شهناز تو يادآور « مهناز » من است * پنجهء ساحِر و افشاگر رازى دارى\r\nدگر از گردش ايّام « نكونام » چه غم * تا كه در پيش نشيبى و فرازى دارى \r\n\r\nفرش كارمند « 1 »\r\n اى كهنه گليم زير پايم * وى مانده به ارث از برايم \r\n\r\n\r\n","description":"","footnote":"\r\n( 1 ) - محمد على افراشته شاعر طنزپرداز فكاهىسرا نيز دربارهء پالتو چهارده‌ساله خود شعرى دارد تصور مىكنم نكونام توجهى به شعر افراشته داشته مطلع شعر افراشته اينست :\r\n اى چهارده‌ساله پالتو من * اى رفهت سرآستين و دامن \r\n","page_name":" 487 ","page_number":487},
  {"content":"\r\n\r\n اى زيب اطاق طاق چاكر * وى لانهء مور چاق و لاغر\r\nاى خفته غبار لابه‌لايت * پوسيده ز خاك ريشه‌هايت\r\nاى در تو عيان به عصر حاضر * آثار رفوگران ماهر\r\nگر بودى از آنِ پولدارى * مىكرد زمانه با تو يارى\r\nامروز تو هم عتيقه بودى * شهكار ز يك سليقه بودى\r\nافسوس كه فرش كارمندى * مستوجب طعن و نيشخندى\r\nزيبد اگر از سياه روزى * در آتش مسكنت بسوزى\r\nاى چشم و چراغ هستى من * سرمايهء روز پستى من\r\nهرچند پريده رنگ و رويت * بگسسته تمام تار و پويت\r\nبايد به تو داد نمرهء بيست * جايى كه گرو نرفته‌اى ، نيست \r\n\r\nبا گرانى كفن امروز مُردن مشكل است\r\n گوجه ازبس شد گران سالاد خوردن مشكل است * پول يك من گوجه را آسان شمردن مشكل است\r\nكرد لب را جمع ، كآرد بر زبان نام هُلو * گفتم اى نابرده رنج اين گنج بردن مشكل است\r\nمن به ديدارى از آن گيلاس پيوندى خوشم * چون خيال خام را در دل سپردن مشكل است\r\nمىكنم گاهى هواى خوردن آب هويج * راستى روى جگر دندان فشردن مشكل است\r\nچارهء گرماست گرمك ، گُل به سر دارد خيار * اين نواى دل‌نشين را ياد بردن مشكل است\r\nگو به عزرائيل غيرت كن سراغ از ما نگير * با گرانى كفن امروز مردن مشكل است\r\nكنج تنهايى ز تنها دور ماندن عيب نيست * « گوشه‌گيرا » پيش جمعى دل فسردن مشكل است \r\n\r\nدامن پوست پيازى\r\n دلبرم مىخواهد از من دامن پوست پيازى * اين تمنّايش كُند با هستىام امروز بازى\r\nاو ز بازار سياه يك چنين سبزى چه داند ؟ * پرده بايد بهر او برداشت از اين‌گونه رازى\r\nعشقم ، امّيد من ، اى زيبا غزال ساده‌لوحم * وى فدايت سربه‌سر انبار حاج آقا پيازى\r\nخود كه بهتر وضع اين دلدادهء شوريده دانى * جاى آن دارد بگويم آمدى با ما نسازى \r\n\r\n","description":"","footnote":"","page_name":" 488 ","page_number":488},
  {"content":"\r\n\r\n با دو صد ناز آورى نام پياز و رنگ او را * اين جواب از بهر دامن مىكنى ، به‌به چه نازى !\r\nنازم آواز خوشت كآيد برون از جاى گرمى * جاى ضربى خالى و آهنگ روح‌افزاى سازى\r\nگر مرا انبارى از اين تحفهء عصر طلايى * بود ، تا مردن نبودم جز خدا بر كس نيازى\r\nاين رفيق « سير » چون اكسير ناياب است بايد * بهر دست آوردنش سگ‌دو زنى ، هر سو بتازى\r\nآرزو دارم به زودى تا برآيد آرزويت * ز آنكه در جيب من مفلوك اكنون نيست قازى \r\n\r\nنمرديم و ديديم\r\n نمرديم و ديديم گوشى شنيد * پس از سالها بانگ و فرياد ما\r\nچه مىشد اگر ديگران هم دمى * پى چاره بودند با ياد ما\r\nو يا وضع بازار هم اندكى * در اين‌باره مىكرد امداد ما\r\nفلان زيد روشور جاى پنير * نمىكرد قالب به افراد ما\r\nدو سيرى نمىپخت خباز اگر * ز بىناخنى نان آزاد ما\r\nنمىداد بزاز بنجل به خلق * تقلب نمىكرد قناد ما\r\nرگ و ريشه قصّاب در چرخ گوشت * نمىريخت كارد برون داد ما\r\nنمىكرد گر جا على بىخرد * پى نفع خود جعل اسناد ما\r\nدر اين شهر ديگر ديارى نبود * به آبادى شهر آباد ما \r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nنگار ( 1351 )\r\nخانم صديقه سقّازاده آرانى فرزند نعمت اللّه در سال 1351 هجرى شمسى در شهر كاشان به‌طور مادرزاد نابينا پا به عرصهء حيات گذاشت .\r\nدوران تحصيل ابتدائى را در مجتمع شهيد فهميده زادگاهش به انجام رسانيد و دوران راهنمائى و دبيرستان را در مجتمع شبانه‌روزى نرجس تهران بپاى برد ازآن‌پس به دانشگاه راه يافت و در رشتهء ادبيات فارسى در دانشگاه آزاد اسلامى به تحصيل ادامه داد .\r\nخانم سقّازاده درباره زندگى تحصيلى خود چنين مىگويد : « نوشتن را از كلاس پنجم ابتدائى به صورت نثر كه آن زمان دكلمه ناميده مىشد شروع كردم ، در سال سوم راهنمائى با عناصر ابتدائى شعر بيشتر آشنا شدم و نگاهم نسبت به كار جدّىتر شد و در سال دوم دبيرستان نوشتن را به‌طور رسمى ادامه دادم ، در آن دوره از حضور دبير ادبيّات خانم خوروش نوايى بهره‌مند بودم كه يكى از شاعران فرهيخته آن زمان بود و در دوره دانشگاه از محضر استادان به نامى بهره‌مند شدم از جمله مرحوم سيد رضا آل ياسين ( همايون ) كه مؤلف منظومه‌هاى كلام على ( نهج البلاغة ) ، زندگىنامه امام حسين عليه السّلام ، صحيفهء سجّاديه ، زندگى امام رضا عليه السّلام و استاد شهاب تشكرى كه ترجمه قرآن كريم را به نظم كشيده و يكى از شعراى معروف شهرستان آران و بيدگل مىباشد . »\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nخانم سقّازاده كه براى شعرش از تخلّص نگار استفاده مىكند ، شاعرى توانا و خوش‌قريحه و بااستعداد است و در دنبالهء سخنش ادامه مىدهد كه : « مهمترين عامل پيشرفت خود را علاقه براى بيشتر دانستن و نوشتن و سرودن ، تشويق‌هاى مكرر و حمايت‌هاى بىدريغ والدين و معلّمان مىدانم و آنچه در زير به نظر مىرسد تلاش چند سال كوشش من است كه پيش رويتان است و بعضى از آنها را با تخلّص نگار زينت داده‌ام . »\r\n\r\nگوهر ناب على\r\n آسمان آن شب به دوش خود سبوى گريه داشت * پهنه سطح زمين هم رنگ و بوى گريه داشت\r\nدست مولا نيمه‌شب گل در كفن پيچيده بود * اشكهاى زينب و بغض حسن را ديده بود\r\nآسمان هم‌ناله شد با كودكان فاطمه * شد پريشان موى شب ز آه نهان فاطمه\r\nپهلوى زهرا چو ديد آن شب ، دل مولا شكست * داغ اين زخم نهان بر سينه مولا نشست\r\nجاى ميخ و صورت نيلى و بازوى كبود * صبر و آرام دل غم‌ديده مولا ربود !\r\nمن چه گويم از غم مولا ؟ كه تاريخ آگه است * ناله تنهايى مولا دل شب را شكست !\r\nخانه‌هاى شهر ، در زنجير وهم‌انگيز خواب * خانه زهرا پر از اندوه و درد و اضطراب\r\nغنچه‌هاى اشك باغ خانه‌اش گل كرده است * جاى بند مشك ، روى شانه‌اش گل كرده است !\r\nسينه زهرا كه جاى بوسه پيغمبر است * گل دميده جاى آن ، يا جاى گل ميخ در است !\r\nبود بر دوش على ، جان على با اشك و آه * بىصدا ، اما سراپا چون دل آن شب ، سياه !\r\nبندبند سينه سخت زمين از هم گسست * زين مصيبت آسمان هم قامتش درهم شكست !\r\nرفت در آغوش بابا گوهر ناب على * خون شد از اين غم دل طفلان بىتاب على\r\nرفت تا از غنچهء پرپر بگويد با پدر * وز غم تنهائى حيدر بگويد با پدر \r\n\r\nنان و خرما به دوش\r\n كوچه‌ها تنگ و خانه‌ها تاريك * نالهء دل به گوش مىآمد \r\n\r\n","description":"","footnote":"","page_name":" 491 ","page_number":491},
  {"content":"\r\n\r\n مردى از جنس آب و آيينه * نان و خرما به دوش مىآمد\r\nدستهايش به مهربانى ماه * در هر خانه نور مىپاشيد\r\nنيمه‌شب ، نرم و بىصدا مىرفت * تا نبيند سخاوتش خورشيد\r\nديده پراشك و سفرهء خالى ، * كودكى منتظر نشسته به راه !\r\nآرى آن مرد خفته در بستر * سينه‌اش پرشرر از آتش آه \r\n* * *\r\n ولى امروز دست صدها مرد * از سر مهر مىخورد پيوند\r\nصورت كودكان به دست نسيم * غرق صدها شكوفه لبخند\r\nعاطفه مىرود پى شادى * گل همت دوباره مىرويد\r\nقصه مىريزد از دل باران * راز آن مرد باز مىگويد :\r\nكوچه‌ها تنگ و خانه‌ها تاريك * نالهء دل به گوش مىآمد\r\nمردى از جنس آب و آيينه * نان و خرما به دوش مىآمد \r\n\r\nمعنى غيرت\r\n زاده حيدر ، در حاجات ما ، * ساقى لب‌تشنگان كربلا\r\nدر وجودش مىتپد شور على ، * عهد ، هرگز نشكند پور على\r\nمىرود ميدان ، علم‌دارى كند ، * تا برادر را به جان يارى كند\r\nدر دلش پرورده سوداى حسين ، * مىشود لب‌تشنه سقاى حسين\r\nمىكند غوغا به پا در علقمه ، * شاهد جانبازى او فاطمه !\r\nسينه را آماج پيكان مىكند ، * هديه دست و چشم ، با جان مىكند\r\nمشك سقائى به دندان مىبرد ، * معنى غيرت به پايان مىبرد\r\nتا پسر مىخواندش خير النساء * مىزند فرياد : \" ادرك يا اخى \"\r\nسينه‌اش مىسوزد از سوز عطش ، * مشك ، مىگريد براى غربتش\r\nپيكر مه بر زمين افتاده است ، * شايد از شرم على ، جان داده است \r\n\r\n","description":"","footnote":"","page_name":" 492 ","page_number":492},
  {"content":"\r\n\r\n با لبان تشنه سقا شد شهيد ، * تا قيامت غيرت از او روسپيد \r\n\r\nفرات اشك\r\n دلم براى ضريحت بهانه مىگيرد ، * سراغ زمزمه‌هاى شبانه مىگيرد\r\nكبوتر دل ديوانه‌ام به گرد حرم ، * ز دستهاى كريم تو دانه مىگيرد\r\nفرات اشك ، امانم نمىدهد يك‌دم * كه داغ اكبر گلگون زبانه مىگيرد !\r\nدو چشم من شده خون‌بار غربت عباس * كسى كه مشك و علم را به شانه مىگيرد\r\nحديث شرم ز چشمان ماه مىخوانم ! * چو تير ، در جگر مشك ، لانه مىگيرد\r\nچو ياد مىكنم از كام تشنه خورشيد ، * دلم ز گردش چرخ زمانه مىگيرد\r\nصداى غربت مولا به گوش مىآيد * چو داغ غربت اصغر زبانه مىگيرد\r\nبه روى دست پدر ، طفل ، مىزند پروبال ، * چو بلبلى كه ره آشيانه مىگيرد\r\nنواى زمزمه‌اى مىرسد به گوش حسين ، * سراغ بلبل شيرين ترانه مىگيرد\r\nعزيز فاطمه ! آهسته‌تر به ميدان رو ، * كه از قفا دل زينب بهانه مىگيرد\r\nشكسته باد هرآن دست ، كز رواق ستم * به سنگ كينه سرت را نشانه مىگيرد\r\nفداى زينب دل‌خسته‌ات كه وقت سفر ، * سراغ دخترت از تازيانه مىگيرد\r\nسرى كه عشق تو دارد ، دگر چه غم دارد ؟ * كه تاج فخر ، از اين آستانه مىگيرد \r\n\r\nغنچه‌هاى دل من\r\n اشك از چشم من آهسته فرومىريزد * بام دل بىرمق و خسته فرومىريزد\r\nراز پنهان دلم را چه كسى مىداند ؟ * كه چرا بىسبب آهسته فرومىريزد ؟\r\nسينه‌ام خانه درد است ، درش باز كنيد * بغض ، در حنجره پل بسته فرومىريزد\r\nصبر چون گريه به چشمان دلم مىلغزد * قطره اشكيست كه پيوسته فرومىريزد\r\nغنچه‌هاى دل من وقت سحر مىشكفند * چون اذان از سر گلدسته فرومىريزد \r\n\r\n","description":"","footnote":"","page_name":" 493 ","page_number":493},
  {"content":"\r\n\r\n\r\nصداى ترقه\r\n دوست دارى بخندى از ته دل * شيطنت‌هاى تو چه شيرينند !\r\nباز آهسته خوب مىبينى * چشم‌هايم تو را نمىبينند\r\nاز صداى ترقه مىترسم * شانه‌هايت چه تند ، مىلرزد\r\nچشمهايم پر از نم اشك است * بر لبت موج خنده مىلغزد\r\nقلكت سكه سكه مىخندد * فشفشه ، انفجار ، نارنجك\r\nداد و بىداد ! مرد همسايه * شيشه‌هاى شكسته ، فحش ، كتك\r\nبچه جان ! كوچه جاى بازى نيست * هيچ كار دگر ندارى تو ؟\r\nاين همه شر و مردم‌آزارى * ورپريده ! پدر ندارى تو ؟\r\nپدرت خسته مىرسد از راه * همه از كارهاى تو شاكى\r\nكله‌ات گيج و منگ ، مىچرخى * وسط كوچه ، غرق در خاكى !\r\nاز اتاقت هميشه دلگيرى * ديگر از درس و مشق ، بيزارى\r\nگوشهايت پر از حكايت و پند * چشمت از فيلم‌هاى تكرارى\r\nتوپ‌بازى و گل زدن ممنوع * خانه و كوچه مثل زندان است ،\r\nخوش به حال حميد همسايه * روز و شب بىدليل ، خندان است !\r\nبىادب نيستى تو ، مىدانم * نوجوانى ، دلت پر از شور است\r\nيا زمينى براى بازى نيست * يا اگر هست كوچك و دور است\r\nكاش مىشد به آسمان‌ها رفت * مثل يك بادبادك زيبا\r\nدوست دارى كه برنگردى باز * دست‌كم تا سپيده فردا \r\n\r\nخنده سبز بهاره\r\n براى مشق نوشتن ، دوباره دلتنگم * براى كيف و ورقهاى پاره دلتنگم\r\nبراى شيطنت و شرم معذرت خواهى * براى خطكش ناظم دوباره دلتنگم\r\nبراى صورت ( سارا ) كه ناز ، مىخنديد * براى حق‌حق و اشك ( ستاره ) دلتنگم \r\n\r\n","description":"","footnote":"","page_name":" 494 ","page_number":494},
  {"content":"\r\n\r\n براى تند ، دويدن كه واى ، ديرم شد ! * براى بازى و ورزش هماره دلتنگم\r\nبراى تخته‌سياه و گچ و سكوت كلاس * براى دست تمناى ( ساره ) دلتنگم\r\n« نگار » ! فصل خزان است ، باغ ، مىخندد * براى خنده سبز ( بهاره ) دلتنگم \r\n\r\nگريست سجاده\r\n بهار آمدنت در دل زمستان بود ، * غروب رفتن تو در دل بهاران شد\r\nبه شوق آمدنت لاله‌لاله مىروييد ، * شكست نخل تو و باغ ما پريشان شد\r\nشكوه آمدنت خواب مىربود از چشم ، * ز هجر سينه‌گداز تو ابر ، گريان شد\r\nبه خير مقدم تو هر طرف گل‌افشان بود ، * ز داغ رفتن تو گل غمين و حيران شد\r\nفضاى جبهه ز نامت ستاره‌باران بود ، * ببين كه بىتو سپاهت يتيم و نالان شد\r\nنماز نيمه شبت را گريست سجاده * و آسمان ز دعاى تو غرق احسان شد\r\nز بحر چشم تو گوهر به دل فرومىريخت ، * كنون گهر به دلم ماند و بحر ، پنهان شد\r\nچه گويد از غم هجرت دل خزان‌زده‌ام ؟ * كه از فراق فروغت بهار ، ويران شد ! \r\n\r\nبه ياد دوران تحصيل در مجتمع شبانه‌روزى مشق\r\n آب ، بابا ، نوشتم فراوان * سيب ، سينى ، سبد ، باد ، باران\r\nمرد با اسب ، آمد به خانه * ريخت مادر نمك در نمكدان\r\nآرزويم معلم شدن بود * از همان پشت ميز دبستان\r\nفصل تحصيل مىآمد از راه * مىبريدم دل از شهر كاشان\r\nانتهاى ( گلستان اول ) * شوق باباى پير نگهبان\r\nبچه‌ها يك‌به‌يك مىرسيدند * از قم و رشت و اهواز و كرمان\r\nبود تمرين هرروزه من * درس پرسيدن از اين و از آن\r\nبود تنبيه هرروزه ما * سيلى دست سرد زمستان \r\n\r\n","description":"","footnote":"","page_name":" 495 ","page_number":495},
  {"content":"\r\n\r\n زنگ انشا پر از آرزو بود * آرزوهاى شيرين و مرجان \r\n* * *\r\n هر درى باز شد ، گفتم : آقا ! * بود از من ولى روىگردان\r\nگفت : چشمت اگر . . . ريختم اشك * دست حسرت گزيدم به دندان \r\n* * *\r\n زنگ ، گوشى ، الو ، نه ، بله ، چشم * صبح تا ظهر گوشم به فرمان\r\nدستهايم ولى مىنويسد * بازهم مشق شب‌هاى پنهان\r\nمشق دلتنگيم خط نخورده * دفترم رفته تا سطر پايان\r\nدوست دارم معلم شدن را * اول مهر و لبهاى خندان\r\nتند و يكريز املا بگويم * آب ، بابا ، زمين ، سفره نان \r\n\r\nگل سرخ\r\n عارف صبح ، چو نوشيد شراب گل سرخ * باد ، بگشاد به يكباره نقاب گل سرخ\r\nلاله با داغ جگرسوز ، به گلزار آمد * تا برد يك‌دوسه ساغر ز شراب گل سرخ\r\nدوش نرگس به در ميكده سر مىسائيد * ديدم او را نگران ، مست و خراب گل سرخ\r\nپيك مهتاب ، به هم خورد ز بيدارى شب * رفت آرام و سبك‌بال به خواب گل سرخ\r\nباد ، در راه ، ز هر منظره خطى مىخواند * ديدمش وقت سحر محو كتاب گل سرخ\r\nصدف سبز ، چو بر گريه بلبل خنديد * جست بيرون ز لبش گوهر ناب گل سرخ\r\nگل به صد عشوه ز بىتابى بلبل پرسيد * داد بلبل به هزار آه جواب گل سرخ\r\nگر من عاشق سرگشته عتابت نخرم * پس كه بر دوش كشد بار عتاب گل سرخ ؟\r\nخنده زد باغ ، به توصيف پريشان « نگار » * گفت : خاموش نشين ، مىبرى آب گل سرخ ! \r\n\r\n","description":"","footnote":"","page_name":" 496 ","page_number":496},
  {"content":"\r\n\r\n\r\nنوا ( 1369 - 1309 )\r\nمحمّد حسين عطّار ، فرزند حبيب اللّه ، در سال 1309 هجرى شمسى در نيشابور ديده به عالم هستى گشود . تحصيلات ابتدايى و متوسّطه را در زادگاهش به انجام رسانيد و در سال 1332 ديپلم خود را در رشتهء ادبى در تهران دريافت كرد و در همان سال به استخدام بانك ملّى درآمد و در قسمت حسابدارى به كار اشتغال ورزيد و پس از سال‌ها خدمت سرانجام در سال 1355 بازنشسته گرديد .\r\nعطّار دربارهء زندگى خود چنين مىگويد : « استعدادم از كودكى در رشتهء موسيقى بود و در نيشابور در روزگار تحصيل در مدرسه فلوت مىنواختم و در سال 1330 تا 1333 در تهران از كلاس موسيقى اساتيدى چون : عباس زندى ، منوچهر صادقى ، احمد روشن ، و منصور معارفى استفاده كردم و دورهء رديف آواز استاد ابو الحسن صبا و فرامرز پايور را در ده سال اخير به اتمام رسانيدم و هم‌اكنون افتخارا به تعليم نوجوانان علاقه‌مند مشغول هستم ، امّا شغل اصلىام حسابرسى است . »\r\nنوا از سال 1356 به شعر گرايش يافت و با شركت در انجمن‌هاى ادبى از محضر اساتيد شعر و ادب كسب فيض مىكرد و در ضمن با اجراى برنامهء كوتاه موسيقى همراه با آواز در مدح مولا حضرت على عليه السّلام مجلس را گرم و شور و حال مىبخشيد و خود نيز در همان حال به سير آفاق و انفس مىرفت .\r\nنوا در سال 1359 تا 64 در انجمن خوشنويسان ايران ثبت‌نام كرد و از محضر\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nاستاد غلامحسين ميرخانى استفاده و تلمّذ كرد و تا مرحلهء كتابت عالى رسيد و در جرگهء خوشنويسان درآمد .\r\nنوا دربارهء شعر و شاعرى خود چنين مىگويد : « از سال 1361 تا 69 با استاد سرهنگ اسحاق شهنازى آشنا شدم و در محضر او تلمّذ كردم . او مردى دانشمند و وارسته و منظّم و متين بود و آخرين شغلش استاد ادبيات دانشگاه الزهراء بود و در سال 1369 در تهران درگذشت و هم‌اكنون مجمع گردآورى آثار شعراى رشت در صدد اقدام به چاپ اشعار ايشان مىباشند . »\r\nنوا از چند سال پيش كتابى به نام « پرچمدار كربلا » شامل آثار نظم و نثر شعر او نويسندگان دربارهء حضرت عبّاس بن على « قمر بنى هاشم » عليه السّلام تدوين كرد و درصدد است آن را به چاپ برساند .\r\n\r\nجانا نيامدى !\r\n يارا ! به كلبه‌ام تو به مهمان نيامدى * در انتظار بودم و اى جان نيامدى\r\nهستى عزيز مصر و به دل‌هاست مهر تو * امّا چه روى داد به كنعان نيامدى ؟\r\nگفتم كه هست در برِ من ساز و شعر و شور * بهر سماع تُرك و صفاهان نيامدى\r\nهر روز اگر به مجلس شاهانه رفته‌اى * امّا چرا به شام گدايان نيامدى ؟\r\nگر با محبّت است نشانِ صفاى دل * در كوى دوست از ره احسان نيامدى\r\nديدار روى توست چو فصل بهار و گل * عمرم خزان شده‌ست ز حرمان ، نيامدى\r\nدر انتظار توست « نوا » بار ديگرى * تا بينمت چو لاله و ريحان ، نيامدى \r\n\r\nاى بهار من\r\n اى هالهء بهار سپيدهء صبح بهار من ! * اى روشن از جمال تو شب‌هاى تار من !\r\nاى آنكه موسيقى است برايم صداى تو ! * اى جلوه‌بخش خاطر غمگين و زار من !\r\nشادم كه گشته دولت وصلت نصيب من * غم رفت تا كه آمدى اى گل كنار من \r\n\r\n","description":"","footnote":"","page_name":" 498 ","page_number":498},
  {"content":"\r\n\r\n ديدار روى خوب تو غم از دلم زدود * اى هم‌زبان و هم‌نفس و رازدار من !\r\nخوش‌تر ز ديدن تو نباشد سعادتى * اى در بهارِ گلشنِ هستى بهار من !\r\nهجران روى خوب تو در اختيار نيست * جبر زمانه است نه در اختيار من\r\nاى كاشكى فراق نبودى به روزگار * تا روز من نبود چو شب‌هاى تار من\r\nگل‌واژه‌هاى شعر « نوا » شد ترانه‌اى * خواندم براى تو ، كه شود يادگار من \r\n\r\nسخندانان وطن\r\n وطن ، هستىام ، خاك ايران زمين * كه عشق تو با خون من شد عجين\r\nتو پاينده مانى به گيتى از اين * كه دارى بس افراد پاك و وزين\r\nدرست است دارى تو زرخيز خاك * كه رويد ز خاكت نباتات پاك\r\nز دريا و هامون و دشت و دمن * كه بوده‌ست از قرن‌ها و زمن\r\nز جمشيد و كاووس و نوشيروان * كه بودند فرماندهان زمان\r\nهرآن چيز كاو مانده اندر وطن * ز راز قلمدان و رمز سخن\r\nسخن افتخار نياكان ماست * چو خون جارى اندر رگ و جان ماست\r\nسخن چون بود پرچم افتخار * كه بايد بماند در اين روزگار\r\nچنين پرچمى چون بماند مدام ؟ * بر اين ملك در اهتزاز تمام ؟\r\nبه‌جز عاشقان هنرمندمان * به سنگرنشينان دلبندمان ؟\r\nكه بسروده‌اند از دل‌وجان سخن * ز بهر وطن از سرور و محن\r\nكه باشد نگهبان آيين ما ؟ * كند حفظ هم ميهن و دين ما ؟\r\nچنين رادمردان شيرين‌سخن * بجنگند با دشمنان وطن\r\nقلم هست شمشير برّان به دست * بكوبند بر فرق بىفكر پست\r\n« نوا » گويد آواى دل با سرور * به گويندگان باد از ما درود \r\n\r\n","description":"","footnote":"","page_name":" 499 ","page_number":499},
  {"content":"\r\n\r\n\r\nدر اين دنيا\r\n در اين دنيا اگر از عشق و مستى * ز هر دامى كه افكندند دستى\r\nز مه‌رويان به دل عشقى بپرور * شبانگه از جگر آهى برآور\r\nبه گيتى با غمى سر كن شب و روز * گهى مىساز با غم ، گاه مىسوز\r\nز عشقى آتشين اشكى فروريز * سرشك خود به خون دل درآميز\r\nدل خود در پناه اشك و آهى * ز باران حوادث ده پناهى\r\nمرا جان از هنر الهام گيرد * ز دست ساقى غم جام گيرد\r\nز شعر نغز جانم تازه گردد * ز موسيقى روانم تازه گردد\r\n« نوا » گر مىرود هردم به سويى * كند از عشق خوبان جُست‌وجويى \r\n\r\nآواى دور\r\n سايبان بشكستگان را باشد آخر مأمنى * شام ره‌گم‌كردگان را هست صبح روشنى\r\nشامگاه نااميدان گرچه تاريك است و تار * صبحگاهان مىرسد نور اميد از روزنى\r\nگرچه از باد خزان پژمرده شد گل‌هاى عشق * در بهار از غنچه‌ها بينى به گلشن خرمنى\r\nخيل دل‌آزردگان ، تير بلاى جان ماست * ما نيازاريم كس را با زبان يا سوزنى\r\nعاشقان دانند كاندر وادى جهد و طلب * هست در هر كوره ره گسترده دام از رهزنى\r\nعشق اگر پا مىنهد در كوى رندان باك نيست * مستِ يزدان را نباشد ترس از اهريمنى \r\n\r\n","description":"","footnote":"","page_name":" 500 ","page_number":500},
  {"content":"\r\n\r\n گرچه توفان بلاخيز زمستان ، دل شكست * با نواى نى « نوا » سازد بهار و گلشنى \r\n\r\nجز دلى شيدا ندارم\r\n ارمغانى بهتر از غمگين دل شيدا ندارم * صفحه‌اى روشن جز اين آيينهء رخشا ندارم\r\nفرصتى ده تا بگويم در حضورت راز دل را * گر كه امروزم رود ، امّيدى از فردا ندارم\r\nگرچه عشقت مىزند بر ساز جانم زخمهء غم * باز آويزم به دامان تو و پروا ندارم\r\nشرح احوال خوشت را چون شنيدم از دل‌وجان * در دلم عشقى به‌جز آن لعبت و الا ندارم\r\nگر نباشد در سرى عشقى ، به دل شورى نباشد * من حقيقت گويم و بيم از دل رسوا ندارم\r\nسايبانى گر ندارم ، سايهء لطف تو دارم * چون به‌جز كوى تو جانا ، مأمن و مأوا ندارم\r\nدر غزل گويد « نوا » آواى دردآلود خود را * زين ترانه غير از اين منظورى و معنا ندارم \r\n\r\n","description":"","footnote":"","page_name":" 501 ","page_number":501},
  {"content":"\r\n\r\n\r\nنورايى ( 1311 )\r\nخداداد نورايى ، فرزند رحمت اللّه در سال 1311 هجرى شمسى در روستاى مالمير ، از توابع سربند شهرستان اراك پا به عالم هستى گذاشت . تحصيلات ابتدايى را در زادگاهش به انجام رسانيد و پس از سالى چند به تهران عزيمت كرد و در سال 1329 به خدمت ارتش درآمد و ضمن خدمت به تحصيل ادامه داد و موفّق شد ديپلم خود را در رشتهء ادبى دريافت كند . آن‌گاه به دانشكدهء افسرى وارد شد و پس از فراغت از تحصيل در آن دانشكده و پس از سال‌ها خدمت ، در سال 1359 بازنشسته گرديد .\r\nنورايى دربارهء گرايش به شعر و شاعرى خود چنين مىگويد : « فعّاليّت خود را در زمينهء شعر از سال 1364 به بعد آغاز كردم و چون در يك خانوادهء كاملا مذهبى زير نظر پدرم ، كه خود روحانى و واعظ بود ، پرورش يافته بودم ، گرايشم به اشعار مذهبى بيش از اشعار ديگر بود . اشعارى نيز در قالب‌هاى رباعى ، غزل ، قصيده ، مسمّط ، مثنوى ، چهارپاره ، قطعه ، ترجيع‌بند و تركيب‌بند با مضامين مختلف سروده‌ام .\r\nدر طول جنگ ايران و عراق بارها داوطلبانه به جبهه‌هاى جنوب و غرب كشور عزيمت كرده‌ام و اشعارى نيز در اين زمينه سروده‌ام . »\r\n\r\nاگر زينب نبود\r\n از قيام كربلا و نهضت سرخ حسين * انقلابى كى به پا مىشد ؟ اگر زينب نبود \r\n\r\n","description":"","footnote":"","page_name":" 502 ","page_number":502},
  {"content":"\r\n\r\n ابر ظلمت چهرهء خورشيد را پوشانده بود * حقّ ز باطل كى جدا مىشد ؟ اگر زينب نبود\r\nخون هفتاد و دو تن عشّاق دشت نينوا * پايمال اشقيا مىشد ، اگر زينب نبود\r\nدر دل آتش ، امام ساجدين جان مىسپرد * قطع نسل مصطفى مىشد ، اگر زينب نبود\r\nاز تف خورشيد و هُرم آتش و سوز عطش * جمع طفلان را چه‌ها مىشد ؟ اگر زينب نبود\r\nهر طرف طفلى ز شاه دين پريش و تشنه‌كام * در بيابان‌ها رها مىشد ؟ اگر زينب نبود\r\nبر اسيران در مسير شام از جور عدو * محنت بىانتها مىشد ؟ اگر زينب نبود\r\nپيكر پاك رقيّه دور از غسل و كفن * دفن در ويران‌سرا مىشد ؟ اگر زينب نبود\r\nاز بيان خطبه‌هاى كوفه و بزم يزيد * كى حقايق برملا مىشد ؟ اگر زينب نبود\r\nانعكاس بانگ حق‌جويانهء پور علىّ * كى برون از نينوا مىشد ؟ اگر زينب نبود\r\nاز قيام كربلا ، منظور محو ظلم بود * درك اين مطلب كجا مىشد ؟ اگر زينب نبود\r\nمتن خون رنگ كتاب كربلا « نوراييا » * بىگمان كم‌محتوا مىشد ؟ اگر زينب نبود \r\n\r\nنذر ابو الفضل عليه السّلام آب\r\n افتاد چشم نافذ تو چون به روى آب * خشكيد از شرار نگاهت گلوى آب\r\nدستت به آب خورد و دو چشمت نظاره كرد * ناخورده آب ، ديده گرفتى ز روى آب\r\nبوسيد آب دست تو را و به گريه گفت * مُشتى بنوش ، تا نرود آبروى آب !\r\nاز شرم ، آب كف به لب آورد و ناله كرد * چون ريختى تو آب نخورده به روى آب\r\nدادى دو دست و ديده و سر ، تا مگر شوند * سيراب كودكان حرم از سبوى آب\r\nتا شد نشان تير بلا چشم و مشك تو * ماندند تشنگان همه در آرزوى آب\r\n« نوراييا » ز خاطره‌ها كى رود برون * فريادهاى « العطش » و گفت‌وگوى آب \r\n\r\nدرس انقلاب\r\n تا دست دل به دامن مولا گرفته‌ايم * در كوى عشق منزل و مأوا گرفته‌ايم \r\n\r\n","description":"","footnote":"","page_name":" 503 ","page_number":503},
  {"content":"\r\n\r\n تا سر بر آستان ولايت نهاده‌ايم * ره‌توشهء نجات به عقبا گرفته‌ايم\r\nما پيروان مكتب آل محمّديم * وين راه و رسم نيك از آن‌ها گرفته‌ايم\r\nما از قيام كرب‌وبلا ، درس انقلاب * بهر نجات مردم دنيا گرفته‌ايم\r\nنمرود را به خاك مذلّت نشانده‌ايم * تا چون خليل جاى به گل‌ها گرفته‌ايم\r\nما از فرات با لب عطشان گذشته‌ايم * جام شهادت از كف مولا گرفته‌ايم\r\nسرمشق انقلاب ستم‌سوز خويش را * ما از حسين و زينب كبرى گرفته‌ايم\r\nما در ره رضاى خدا و قيام خلق * دار هدف به دوش چو عيسى گرفته‌ايم\r\nما را چه بيم از اثرِ سحر ساحران * بر كف عصاى معجز موسى گرفته‌ايم\r\nمنتج به نور چون شود آخر قيام ما * از حق دوامِ دولت خود را گرفته‌ايم\r\n« نورايى » از پيام شهيدان بخوان كه ما * شهد شرف ز بادهء آن‌ها گرفته‌ايم \r\n\r\nشعر\r\n شعر نغز و نظم شيوا نزد ارباب ادب * زيب‌بخش هر كتاب و زينت هر دفتر است\r\nشعر تعبيرى لطيف است و خيال‌انگيز و نغز * كان چو موزون و مقفّى شد سخن را زيور است\r\nهيچ گفتارى به عالم چون زبان شعر نيست * زينت گفتار هر گوينده‌اى شعر تر است\r\nيك جهان گفتار گه با مصرعى هم‌سنگ نيست * اى بسا يك بيت كز صدها سخن گوياتر است\r\nگر كه بر گفتار كوتاه بزرگان بنگرى * گاه يك ضرب‌المثل صدها سخن را دربر است\r\nدر ثمربخشى به ابناى بشر هر شعر خوب * پربهاتر از هزاران باغ پربار و بر است\r\nاى بسا شعرى كه در انديشه جز الهام نيست * شعر نيكو ارمغانى از خداى اكبر است\r\nعارفان را شعر عرفانى به پرواز آورد * شعر بهر عارف روشن‌روان چون شهپر است\r\nشاعران را از زبان شعرشان بايد شناخت * شعر شاعر را نمودى از يقين و باور است\r\nشاعران را گر اميران سخن ناميده‌اند * نيست افسون شعر بر فرق سخن خود افسر است\r\nكس نداند ارزش گوهر به‌جز گوهرشناس * نزد ارباب ادب ، آرى سخن خود گوهر است\r\nآسمان شعر دارد اخترانِ بىشمار * در تلألؤ هريكى تابنده‌تر از ديگر است \r\n\r\n","description":"","footnote":"","page_name":" 504 ","page_number":504},
  {"content":"\r\n\r\n آخر شعر و مقام شاعرى زيبنده است * هركسى كاو در سخن مردان حقّ را ياور است\r\nشاعرى والاست مقدارش ، كه در اشعار وى * نعت اولاد رسول و حمد حىّ داور است\r\nدر حديث آمد كه آن خير الامم فرموده است * بىگمان در مدح ما بيتى به بيتى هم سر است\r\nشعر « نورايى » بود در مدح اولاد رسول * شكر يزدان ، نام آنان زينت اين دفتر است \r\n\r\nپدر\r\n آن دست پينه بسته‌ات اى مهربان پدر * بارزترين نشانه‌اى از رنج كار توست\r\nو آن قامت خميده‌ات از بار زندگى * خطّى شكسته از سند افتخار توست \r\n*\r\n در چين‌چين ، صورت نورانىات پدر * بس رازها نهفته ز اسرار زندگى\r\nدر آن خطوط درهم و برهم چه نقش‌ها * گرديده رسم با خطّ پرگار زندگى \r\n*\r\n از آن نگاه بىرمق و كم‌فروغ تو * نور اميد تافته بر جسم و جان ما\r\nبس خارها خليده در اين ره به پاى تو * تا بر ثمر نشسته نهال جوان ما \r\n*\r\n چون شمع سوختى و ز نور تو اى پدر * كانون گرم و روشن ما پايدار شد\r\nبنيان قصر عمر تو سست و ضعيف گشت * تا كاخ زندگانى ما استوار شد \r\n*\r\n آرى ، سپيد موى و سيه‌چرده‌اى پدر * در آسمان ديدهء من چون ستاره‌اى\r\nنىنى ، خطا سروده‌ام ، اى برتر از خيال * خورشيد پرفروغ جهان را شراره‌اى \r\n*\r\n خود در طلوع صبح حياتم سپيده‌اى * در مأذن خيال ، تو گلبانگ رحمتى\r\nدر سجدگاه عشق چو بر سجده سر نهى * خود هاله‌اى ز نور و صفا و محبّتى \r\n*\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n با قامتى خميده به‌سان هلال ماه * تكبير عشق را به سحرگه ادا كنى\r\nبا آب ديدگان ، تو وضو سازى و سپس * « قد قامتى » سروده ، نمازى به پا كنى \r\n*\r\n اى پاك‌تر ز پاك ، صداى تو هر سحر * بر گوش من نواى مقدّس سروده است\r\nاز فجر تا غروب ، قيام و قعود تو * درس عروج من سوى اللّه بوده است \r\n*\r\n آرى ، پدر ! در آينهء صاف زندگى * نقش جمال تو است ، هميشه مقابلم\r\nز امواج پرتلاطم درياى پرخروش * انديشه‌هاى ژرف تو آرد به ساحلم \r\n*\r\n بر تربتت قسم ، كه نخواهى شد از خيال * گر رفته‌اى ز ديدهء « نورايى » اى پدر\r\nنقش جمال توست در آيينهء دلم * چون روح در تن استى و چون نور در بصر \r\n\r\n","description":"","footnote":"","page_name":" 506 ","page_number":506},
  {"content":"\r\n\r\n\r\nنوربخش ( 1305 )\r\nدكتر جواد نوربخش ، قطب فقراى سلسلهء نعمت‌اللّهى ، فرزند شيخ اسد اللّه ، در شب نوزدهم آذرماه سال 1305 شمسى در ميان خانواده‌اى اصيل در شهر كرمان پا به عرصهء وجود گذاشت . وى از نوادگان شيخ كمال الدّين نوربخش است كه از مشايخ بزرگ و نامور قرن دهم هجرى مىباشد .\r\nدكتر نوربخش در پنج‌سالگى به مكتب رفت و به فراگيرى قرآن پرداخت و پس از يك سال وارد دبستان شد . چون از هوش و استعداد و نبوغ فوق‌العاده‌اى برخوردار بود ، دورهء تحصيلات ابتدايى و متوسّطه را در ده سال به انجام رسانيد و به دريافت ديپلم در رشتهء ادبى توفيق يافت و در تابستان همان سال ديپلم خود را در رشتهء طبيعى نيز كسب كرد و آمادهء شركت در آزمون سراسرى دانشگاه تهران شد .\r\nدكتر نوربخش در خلال فراغت يك‌ساله تا آزمون سراسرى به مطالعه و تحقيق دربارهء احوال نياى خود پرداخت و در نتيجه غوغايى در درونش برخاست و در خلوت خويش فرورفت ، سرانجام به خدمت سيّد ضياء الدّين مرشدى ( وفى على ) رسيد و در سلك فقراى سلسلهء نعمت‌اللّهى منظوم گشت و يك سال بعد نيز به درك محضر و شرف خدمت ذو الرّئاستين مونس عليشاه ، قطب وقت سلسلهء نعمت‌اللّهى رسيد .\r\nدكتر نوربخش به تهران عزيمت كرد و در آزمون ورودى دانشگاه شركت جست و در رشتهء طبّ و حقوق پذيرفته شد ، امّا رشتهء طبّ را برگزيد و در دانشكدهء پزشكى ثبت\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nنام كرد و پس از خاتمهء تحصيل در سال 1331 مدّت چهار سال با سمت معاونت و رياست بهدارى شهرستان بم مشغول خدمت گرديد و به درمان بيماران همّت گماشت .\r\nدكتر نوربخش مدّت هفت سال در مصاحبت ذو الرّئاستين به سر برد و حضرت مونس عليشاه چون شايستگى و وارستگى او را ديد ، به‌تدريج مسئوليّت‌هاى كتابخانه و كليددارى و . . . را به او محوّل كرد و سرانجام به اقامت در خانقاه مأمور گشت ، تا در جوار پير و مرشد و مراد ، اوقات بيشترى را سپرى سازد و به خودسازى و تفكّر در آثار بزرگان و رهروان طريقت تصوّف پردازد .\r\nدكتر نوربخش در سال چهارم دانشكدهء پزشكى بود كه از طرف مونس عليشاه به عنوان مسئول خانقاه تهران معرّفى گرديد و حيرت همگان را برانگيخت . پس از چندى به دستور پير و مرشد به چلّه‌نشينى پرداخت و پس از فراغت از خودسازى لقب شيخ المشايخى به وى اعطا گرديد . چون صوفيان ، سلسلهء استان كرمان را مركز فقر مىدانستند ، به دستور مونس عليشاه به كرمان عزيمت كرد و در عين حال مناطق كرمان و بلوچستان نيز به وى واگذار گرديد و مونس عليشاه در نامه‌اى خطاب به وى اين‌گونه معرّفى شد : « در تحصيلات علوم طبيعى و حكمت طبيعى به حدّ كمال رسيده و به تأييدات ربّانى و فيوضات سبحانى در بسيارى از اخلاق امروز مىتوان گفت فوق‌العاده منحصر به فرد است و فقرا وجود معزّى اليه را مغتنم شمرند . »\r\nدر خردادماه سال 1332 مونس عليشاه ، رهبر و پير اين سلسله ، چشم از جهان فروبست و مسئوليّت ارشاد و هدايت فقراى سلسلهء نعمت‌اللّهى به دكتر نوربخش تفويض شد و با لقب نور عليشاه شهرت يافت .\r\nدكتر نوربخش پس از تصدّى رهبرى اين سلسله ، دست به اقداماتى اساسى وسيعى زد و خانقاه‌هاى سراسر كشور بازسازى و نوسازى گرديد و حتّى در كشورهاى آمريكا و اروپا و آسيا به تأسيس خانقاه همّت گماشت و از اين رهگذر خدمت شايانى انجام داد و در ضمن به تدوين موازين و مقرّراتى براى وقف و ادارهء امور خانقاه‌ها اقدام\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nكرد و برنامهء منظّم در زمينهء تصوّف علمى قوام گرفت و خدمت به خلق خدا و ايثار و جوانمردى به فقراى سلسله توصيه شد و برنامهء چلّه‌نشينى حذف گرديد ، مگر به صلاحديد پير طريقت .\r\nدكتر نوربخش در سال 1333 با دختر دكتر عبد اللّه دانشور عقد زناشويى بست و ثمرهء اين ازدواج سه پسر و دو دختر مىباشد .\r\nدكتر نوربخش در عين حال از تحصيل بازنايستاد و دورهء تخصّصى روان‌پزشكى را در دانشگاه تهران پى گرفت و با عنوان استاديار دانشكدهء پزشكى دانشگاه تهران انتخاب شد و چندى بعد در آزمون دورهء تكميلى روان‌پزشكى ( فوق تخصّصى ) رتبهء نخست را احراز و به صورت بورسيه به دانشگاه سوربن فرانسه اين دوره را طىّ كرد . در همين زمان با چند اسلام‌شناس و مستشرق ، مانند پروفسور هانرى كوربن ، آشنايى يافت و خطابه‌هايى دربارهء تصوّف در دانشگاه سوربن ايراد كرد . پس از بازگشت به ايران ، مسئوليت‌هاى دانشيارى و استادى و مديريّت گروه روان‌پزشكى دانشگاه و رياست مركز مشاوره و رياست بيمارستان روزبه و رياست انجمن روان‌پزشكى ايران را به عهده گرفت و سرانجام در سال 1356 از خدمات دانشگاهى بازنشسته گرديد و در همين سال ( 1977 ) انجمن روان‌پزشكى آمريكا با ارسال لوح مخصوص ، وى را عضو افتخارى خود معرّفى كرد .\r\nدكتر نوربخش شعر و شاعرى را پس از تشرّف به فقر آغاز كرد و در انواع شعر طبع‌آزمايى نمود ، امّا بيشتر به غزل‌سرايى اقدام ورزيد و اشعارش تمام جنبهء عرفانى را داراست . ديوان اشعارش نخستين بار در سال 1335 به چاپ رسيد و تا سال 1372 بيش از ده مرتبه تجديد طبع گرديد .\r\nاز دكتر نوربخش تاكنون بيش از سى عنوان كتاب در زمينه‌هاى روان‌پزشكى و با همكارى ديگران طبع شده و بيش از چهل عنوان كتاب دربارهء تصوّف و عرفان تا سال 1358 چاپ گرديده و سى اثر هم در زمينه‌هاى معارف و بزرگان صوفيّه ، كه بعضى از\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nآن‌ها به زبان‌هاى انگليسى ، عربى ، روسى ، فرانسوى ، ايتاليايى و آلمانى ترجمه و انتشار يافته و كتب چندى از آثار مشايخ صوفيّه به همّت او تصحيح و مقابله شده است و همچنين انتشار فصلنامهء « صوفى » به دو زبان انگليسى و فارسى ( 6 شماره ) و فارسى آن در بهار سال 1374 منتشر شده است . تأسيس بيست خانقاه در استراليا و كانادا و آمريكا و اروپا و آفريقا و بازسازى و گسترش بيمارستان روزبه ، نخستين مركز روان پزشكى علمى كشور ، از اقدامات اوست كه با كمك شخصى و هميارى درويشان و ارادتمندان وى انجام شده است .\r\n\r\nطغيان\r\n سير سلوك حالت سرجوشى آورد * بحر فنا سكوت و فراموشى آورد\r\nدر جمع اهل حال خموشى بود مقال * آن بزم كثرت است كه در گوشى آورد\r\nجامى زديم و مست فتاديم تا ابد * كو باده‌اى كه اين همه مدهوشى آورد ؟\r\nنبود عجب كه خويشتن از ياد برده‌ايم * آرى ! خيال دوست ، فراموشى آورد\r\nبود از ازل نصيب كه بنشسته‌ام مدام * پاى خمى كه عادت مىنوشى آورد\r\nرؤياى عشق ، روى حقيقت عيان كند * گر خواب عقل خفتن خرگوشى آورد\r\nگر « نوربخش » اين غزل از روى شوق گفت * سير سلوك ، حالت سرجوشى آورد \r\n\r\nعيد ما\r\n اى زيروروكنندهء دل‌ها و ديده‌ها * اى در كف تو بود و نبود پديده‌ها\r\nاى حال‌بخش هرچه عيان است در وجود * اى روح‌بخش هستى از نورسيده‌ها\r\nما را چه حدّ كه از تو نيازى طلب كنيم * اى منتهاى مطلب از خود رميده‌ها\r\nهركس هرآنچه درخور آن است داده‌اى * برتر ز گفتنى و برون از شنيده‌ها\r\nروز ازل عطاى تو بنوشت هركه را * بايسته بود هرچه ، به لوح نديده‌ها\r\nامروز عيد ماست به ديدار ما بيا * اى عيد خلق از سروسامان بريده‌ها \r\n\r\n","description":"","footnote":"","page_name":" 510 ","page_number":510},
  {"content":"\r\n\r\n از آن زمان كه عيد شدى « نوربخش » را * افتاده‌اند از نظرش آفريده‌ها \r\n\r\nساقىنامه\r\n بده ساقيا جامى از باده‌ام * ز راه خرد دور افتاده‌ام\r\nپريشان و حيران و آواره‌ام * به پاى تو مخمور و مىخواره‌ام\r\nدلم را نباشد شكيب و قرار * ندارم توان گريز و فرار\r\nمىام ده كه از جان و تن مانده‌ام * حريفان برفتند و من مانده‌ام\r\nاز آن مى كه آتش به جان مىزند * ز خاطر ره اين و آن مىزند\r\nاز آن مى كه سوزد مرا تاروپود * بياسايم از ياد بود و نبود\r\nاز آن مى كه از من جدا سازدم * ز خود در فراموشى اندازدم\r\nاز آن مى كه هستى گدازد مرا * به مستى ز خود دور سازد مرا\r\nاز آن مى كه سوى فنا مىبرد * به راهى كه خواهد خدا مىبرد\r\nاز آن مى كه از دل زدايد غمم * رهاند ز پندار بيش و كمم\r\nاز آن مى كه تا اشك ريزم چو شمع * بسوزم ز جا برنخيزم چو شمع\r\nاز آن مى كه از دل نيارم خروش * بسوزم چو پروانه ، باشم خموش\r\nاز آن مى كه از من بگيرد مرا * بدان‌سان كه جانان پذيرد مرا\r\nاز آن مى كه آسان كند مشكلم * رها سازد از بند آب و گلم\r\nاز آن مى كه نوشند رندان تو * بمانند سرمست و حيران تو\r\nاز آن مى كه مىپرورد خاصّ را * به هردم بيفزايد اخلاص را\r\nبه حكمت نشد راز گيتى عيان * نجستند اسرار اين خاكدان\r\nنديديم نقد خرد را رواج * كند مى مگر درد را علاج \r\n\r\nشمع وجود\r\n نيشم زنند خلق و مرا نوش مىشود * و آن هم نمانده ياد ، فراموش مىشود \r\n\r\n","description":"","footnote":"","page_name":" 511 ","page_number":511},
  {"content":"\r\n\r\n روشنگرم ز مهر چو رخ مىنمايدم * شمع وجود يكسره خاموش مىشود\r\nگويد به هوش باش كه مىآيم از درت * چون پاى مىنهد ز سرم هوش مىشود\r\nگويد بگو كه مىشنوم هرچه گفتنيست * جان و دلم به گفتهء او گوش مىشود\r\nگويم چرا ز چهره نمىافكنى حجاب * مىگويدم چراى تو روپوش مىشود\r\nساقى تأمّلى ، كه نيازى به باده نيست * دل از خمار چشم تو مدهوش مىشود\r\nتا « نوربخش » فارغى از ياد غير او * نيشت زنند خلق و تو را نوش مىشود \r\n\r\nآشناى خدا\r\n با خدا هركه آشنا باشد * فارغ از ياد ماسوا باشد\r\nهركه بيمار او شود ، داند * درد او را خدا دوا باشد\r\nخودپرستى ، خداپرستى نيست * اين حقيقت بيان ما باشد\r\nنيست مىباش تا كه هست شوى * هستِ مطلق عيان خدا باشد\r\nقطره خود را نديد دريا شد * اين بقا بود ، آن فنا باشد\r\nاختلافى ميان رندان نيست * هركه شد رند ، باصفا باشد\r\n« نوربخش » تمام خلق يكيست * آينه گر هزارها باشد \r\n\r\nسكوت خدا\r\n از يار و از ديار كنارى گرفته‌ام * همدم براى خود شب تارى گرفته‌ام\r\nاز خلق بىقرار بريدم به ياد دوست * در دامن سكوت قرارى گرفته‌ام\r\nبيگانه ز آشنايم و بىخويشتن ز خويش * آن‌سوى كاينات مدارى گرفته‌ام\r\nگم‌گشته‌ام چو موسى در وادى فنا * حيران سراغ شعلهء نارى گرفته‌ام\r\nمانند مانده‌اى شده از كاروان جدا * هر سو نشان گردى ، سوارى گرفته‌ام\r\nنقشى بر آب بودم و موج فنا رسيد * از دست بحر پاى قرارى گرفته‌ام\r\nگم كرده « نوربخش » و نمىپرسمش خبر * تا كس نگويدم پى كارى گرفته‌ام \r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nفتواى اهل راز\r\n چو روى خويش به درگاه بىنياز كنيد * ز خود طلسم من و ما نخست باز كنيد\r\nز خويش پاى فراتر نهيد در ره دوست * به حقّ رسيد اگر ، دورى از مجاز كنيد\r\nبه آب زمزم صدق و صفا وضو گيريد * به نفس مردهء بىعشق خود نماز كنيد\r\nز هرچه هست به‌جز دوست بىخبر گرديد * به هركه محرم اين كار نيست ناز كنيد\r\nبه ياد او نظر از كاينات برداريد * ز خيل مردم بىعشق احتراز كنيد\r\nاگرچه چارهء اين كار لطف يار بود * رويد و تكيه بر الطاف چاره‌ساز كنيد\r\nچو « نوربخش » اگر يار را طلبكاريد * نماز عشق به فتواى اهل راز كنيد \r\n\r\nافسانهء وجود\r\n هراسان به عمرى به هر سو دويدم * چو برق نگاهى ز چشمت جهيدم\r\nدرآويختم از تحيّر به مويت * به‌جز تيره‌روزى ، مرادى نديدم\r\nنگفتى كه اين است افتادهء من * نكردى نگاهم ، ندادى نويدم\r\nتو بفروختى هيچم اى نقد هستى * من از خود گذشتم تو را تا خريدم\r\nفراموش كردى مرا ؟ نيست باور * كه در نااميدى تو هستى اميدم\r\nمن از « نوربخش » اين سخن گوش كردم * كه مىخواند و مىرفت و من مىشنيدم\r\nخوشم ز آنكه افسانهء خويشتن را * سپردم به ياد و به يادش رسيدم \r\n\r\nعشق و دل\r\n بشنو از دل چون حكايت مىكند * راضى از حقّ كى شكايت مىكند\r\nاو ز تسليم و رضا دم مىزند * نى سخن از بيش و از كم مىزند\r\nشاد و خوشحال است در هر لحظه‌اى * ز آنكه با حقّ است در هر لمحه‌اى\r\nاز جدايى دم زدن ما و من است * قرب و بعد ، اوصاف عقل پرفن است\r\nدل كه شد پاك از همه ، جاى خداست * اين‌چنين دل در درون اولياست \r\n\r\n","description":"","footnote":"","page_name":" 513 ","page_number":513},
  {"content":"\r\n\r\n دل كه شد خالى ز مكر و كيد نفس * كى بينديشد ز آزادى و حبس\r\nدل كه شد دل ، منفعل كى مىشود ؟ * از جدايىها كسل كى مىشود ؟\r\nدل كه شد مغلوب عشق ذوالجلال * كى بود او را به غير از حقّ مجال ؟\r\nدل كه شد مفتون او ، بىخويش شد * بيدل است آن‌كس كه او درويش شد\r\nآنكه درويش است او را خواست نيست * خواست جز از مردم ناراست نيست\r\nدل بجوييد ، اى اسيران منى ! * تا رسيد اندر مقام ايمنى\r\nاينكه دل گوييد اين نفس شماست * روز و شب پابستهء خوف و رجاست\r\nاينكه دل گوييد نبود جز هوس * بر شما بگرفته راه پيش و پس\r\nاينكه دل گوييد عقل پرفن است * كاو اسير پنجهء ما و من است\r\nاينكه دل گوييد اميال شماست * منفعل ز آن قول و افعال شماست \r\n*\r\n دل بود آيينهء پروردگار * غير حقّ در دل كجا گيرد قرار ؟\r\nدل به‌جز وحدت نبيند در عيان * فارغ است از ماجراى اين و آن\r\nچشم دل بيند به هرجا بىشكى * نيست پيدا در دوعالم جز يكى\r\nكفر مردم پيش دل ايمان بود * زحمت مردم بَرَش احسان بود\r\nدل ندارد آنكه مىرنجد هنوز * دل ندارد آنكه بد بيند هنوز\r\nاهل دل را هرچه پيش آيد خوش است * صاحب دل هرچه فرمايد خوش است\r\nاهل دل را نيش نايد بر زبان * نوش دارد هرچه گويد در بيان\r\nاوّلين سرمنزل وحدت دل است * كو رها از وادى آب و گل است\r\nآنچه را در سينه دل كردى به نام * نيست دل ، هست اصطلاحى از عوام\r\nدل ندارد حدّ ، كه او بىمنتهاست * ز آن سبب گفتند دل عرش خداست . . . \r\n\r\n","description":"","footnote":"","page_name":" 514 ","page_number":514},
  {"content":"\r\n\r\n\r\nطلسم من و ما\r\n دلى بردى از من به يغما شكسته * سرى دادى از سنگ سودا شكسته\r\nبه كوى وصالت به خون صدهزاران * دل‌وجان فتاده ، سر و پا شكسته\r\nمرا عشق رويت به توحيد خوانده * كه بت‌هاى پنهان و پيدا شكسته\r\nمن از عين مستى بريدم ز هستى * كه گويى حبابى به دريا شكسته\r\nحوالت به خمخانه‌ام داده ساقى * كه گم كرده‌ام جام و مينا شكسته\r\nمگر باز بينم عيان گنج جانان * كه جانم طلسم من و ما شكسته\r\nتو را « نوربخش » اين جهان بود خوابى * در آن ، خلقْ مفتون و دل‌ها شكسته \r\n\r\nآستان محبّت\r\n ما درد عشق را به نگاهى دوا كنيم * در بوتهء صفا مس دل را طلا كنيم\r\nداديم هرچه بود نيازى به ناز دوست * تا ترك ادّعا به حريم وفا كنيم\r\nما را كه ره به كوى خرابات داده‌اند * خود را اسير زاهد خودبين چرا كنيم\r\nچندان‌كه گوش دل شنود نغمهء الست * كى اعتنا به دعوى شيخ شما كنيم ؟\r\nتا شد جناب پير مغان مقتداى ما * در راه و رسم عشق به دو اقتدا كنيم\r\nعمرى بر آستان محبّت نشسته‌اى * بگذار خويش را و بيا تا صفا كنيم\r\nكرّوبيان به ميكده بردند « نوربخش » * گفتند خدمتى به رضاى خدا كنيم \r\n\r\n","description":"","footnote":"","page_name":" 515 ","page_number":515},
  {"content":"\r\n\r\n\r\nنوروزى ( 1316 )\r\nحسين حاج نوروزى ، در سال 1316 هجرى شمسى در خانواده‌اى مذهبى در تهران تولّد يافت . تحصيلات ابتدايى را در دبستان مولوى و دورهء متوسّطه را در دبيرستان شاه‌عباس كبير به انجام رسانيد ، ازآن‌پس به خدمت ارتش درآمد و مدّت سى سال در نقاط مختلف كشور خدمت كرد و سرانجام بازنشسته گرديد .\r\nحاج نوروزى كه در شعر از تخلّص « نوروزى » استفاده مىكند ، مىگويد : « از نوجوانى به شعر و ادبيّات فارسى علاقه داشتم و شعر مىسرودم . در سال 1343 با راهنمايى يكى از دوستان به انجمن ادبى ايران ، كه به سرپرستى استاد محمّد على ناصح اداره مىشد ، راه يافتم و از محضر وى كمال استفاده را مىكردم . پس از در گذشت استاد اين انجمن به مديريّت دكتر سيّد خليل خطيب رهبر تشكيل مىشود و من همچنان در آن شركت مىكنم . »\r\nنوروزى از سال 1373 به عضويّت انجمن ادبى سخنوران ، كه با مديريّت شاعر گرانقدر آقاى احمد نيكوهمّت اداره مىشود ، درآمد ، وى از سال‌ها پيش گاهى آثارش در نشريّهء انجمن ادبى صائب ، كه به مديريّت شادروان خليل سامانى ( موج ) اداره مىشد ، به چاپ مىرسيد .\r\nابيات زير از نظم اوست :\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n\r\nنمكدان شما\r\n اى شكسته چون دل من ، عهد و پيمان شما * كى دمد صبح وصال از شام هجران شما ؟\r\nبر سر كوى تو گشتم خاك و شد خاكم غبار * تا مگر دستم رسد روزى به دامان شما\r\nگفته‌اى جانا دل‌آزارى خوش است از دلبران * خود بر اين دعوى ندانم چيست برهان شما\r\nليك هرگز برندارد از خط عشق تو سر * دل كه چون گوى است سرگردان به چوگان شما\r\nرفتم از كويت ولى دل ماند آنجا يادگار * اى فدايت جان و سر ! جان دل‌وجان شما\r\nاى ز دست دوست مىنوشندگان در بزم وصل * دور ما بگذشت و باقى باد دوران شما\r\nتلخ‌كامم همچو « نوروزى » ولى شيرين‌سخن * ز آنكه شورى در سرم هست از نمكدان شما \r\n\r\nسيه‌گيسو\r\n باز دل هردم نشانى ز آن رخ دلجو گرفت * ساخت با اندوه هجران با جدايى خو گرفت\r\nجز پريشان‌خاطرى زين عاشق شيدا مجوى * گر شكيبى بود ما را ، آن سيه‌گيسو گرفت\r\nبا اشارت‌هاى ابرو كشت عاشق را به ناز * تيغ تا در كف پرىروى كمان ابرو گرفت\r\nتا نبينم روى شادى دور از رخسار دوست * غم سراپاى وجودم آخر از هر سو گرفت\r\nتا كه زخم دل مرا درمان نيابد در غمش * خار غم در سينه جا در هجر آن گل‌رو گرفت\r\nدانهء و صلى مگر روزى به كام افتد ز بخت * طاير بىطاقت دل جاى در آن كو گرفت\r\nهمچو « نوروزى » كه شوق دلستانش در سر است * باز دل هردم نشانى ز آن رخ دلجو گرفت \r\n\r\nبه اميد وصال\r\n طىّ شد جوانىام به اميد وصال تو * بگذشت عمر و نيست به سر جز خيال تو\r\nدر تن اگر مراست به هجر تو نيم‌جان * آن هم بود بتا ! به خيال وصال تو\r\nدل‌خون شد از فراق و شكيبم ز دست رفت * تا شد نهان ز ديدهء عاشق جمال تو\r\nجانم به لب رسيد ز هجرانت اى نگار * يك‌ره ز من بپرس كه چون است حال تو\r\nخونم بريز و بيم ز روز جزا مدار * جانم نثار جانت و خونم حلال تو \r\n\r\n","description":"","footnote":"","page_name":" 517 ","page_number":517},
  {"content":"\r\n\r\n عمرم گذشت بىتو به تلخى چنين مباد * روز و شب تو هفته و ماه تو سال تو\r\n« نوروزى » ار تو را بپرستد شگفت نيست * نقص است حسن لاله‌رخان ، با كمال تو \r\n\r\nاميد دل\r\n رفت دور از ماه رخسارت مرا ز ديده خواب * چون سيه‌زلف تو بينم كار دل در پيچ‌وتاب\r\nشد سيه‌روزم جدا از آفتاب روى تو * يك شب اى امّيد دل ، بر كلبهء عاشق بتاب !\r\nتا ز بىتابى نگريم ز اشتياق وصل تو * كن به كام دل عيان رخساره از زير نقاب\r\nتا شدم از ساغر عشق تو دلبر جرعه‌نوش * بر سر كويت فتادم يكسره مست و خراب\r\nآشكارا گويمت : كز جان هوادار توام * شرم تا كى در ميان ما دو تن باشد حجاب ؟\r\nسرخوش و مستم كند شوق وصالت روز و شب * خود نيازى نيست تا مست افتم از جام شراب\r\nحالى ، ايّامم به ناكامى رود در انتظار * تا كجا خواهم شد از نوش لبانت كامياب\r\nتا بهارم شد خزان دور از بهار روى تو * ديده گوهربار افتاده‌ست ز آن همچون سحاب\r\nاى صبا از من بگو با آن طبيب خستگان * تا نيفتادم ز پا ، در آمدن مىكن شتاب\r\nداد « نوروزى » ز كف جان و جوانى در غمت * ليك با تو مِهر وى باشد چنان روز شباب \r\n\r\nواپسين نفس\r\n گذشت بىتو مرا دورهء جوانى تلخ * از آن شده‌ست مرا روز ناتوانى تلخ\r\nخزان عمر فراز آمد و بهار گذشت * ببين كه گشت مرا عيش در جوانى تلخ\r\nبگشت عمر و نديدم به غير ناكامى * شده‌ست بىتو مرا دور زندگانى تلخ\r\nشكر به جانب يعقوب گر برند از مصر * ز اشك ديده كند بار كاروانى تلخ\r\nاگرچه تلخ فرستى پيام ، شيرين است * به من پيام بده هرچه مىتوانى تلخ\r\nمرا ز تلخى دريا چو ماهيان غم نيست * كه زندگانى من بود هر زمانى تلخ\r\nسپهر ريخت گِلم را ز تلخى ايّام * كه شد به مثل من آن رنگ آسمانى تلخ\r\nمرو ز حرف رقيبان ، بيا به خوش‌خويى * مكن زمان فراغت ز بدگمانى تلخ \r\n\r\n","description":"","footnote":"","page_name":" 518 ","page_number":518},
  {"content":"\r\n\r\n بيا كه جز تو مرا يار دل‌نوازى نيست * كه واپسين نفسم كرد يار جانى ، تلخ\r\nبه جاى باده كنم نوش زهر غم هردم * كه شد به كام ، مرا شهد كامرانى تلخ\r\nبگير عبرت از اين روزگار ، « نوروزى » * كه رفت عمر بدان‌سان كه نيك دانى تلخ\r\nاز اين به بعد نشينم به گوشه‌اى تنها * كه كرد فرصت عمرم ز سرگرانى تلخ \r\n\r\nجواب تلخ\r\n دلا ! هواى سلامت اگر به سر دارى * به راه عشق نشايد كه گام بردارى\r\nگرفتم آنكه به ما چشمى از وفا نكنى * به لطف سوى رقيبان چرا نظر دارى\r\nبه ياد روى تو عاشق ز خويش بىخبر است * تو خود ز حالت آشفتگان خبر دارى\r\nنمىدهى چو مرا ره به بزم وصل ، مده * جواب تلخ ، كه لب‌هاى چون شكر دارى\r\nهزار بوسه زنم من به پايت از سر شوق * گَرَم چو خاك ره‌اى دوست پى سپر دارى\r\nتويى كه چيده‌اى از گلشن صفا گل وصل * به دست ساغر مى ، دلبرى به بردارى\r\nخبر چه دارى از اين كوه غم كه بر دل ماست * كه با فرشته رخى دست در كمر دارى\r\nز عشق آن صنم دل‌فريب « نوروزى » * چه بهره غير رخ زرد و چشم تر دارى \r\n\r\n","description":"","footnote":"","page_name":" 519 ","page_number":519},
  {"content":"\r\n\r\n\r\nدريغ\r\n چو لطف و مهر به بيگانگان روا دارى * به آشنا ز چه اين‌سان سر جفا دارى\r\nبه ياد روى توام گرچه دورم از كويت * ز ديده رفتى و در دل هميشه جا دارى\r\nبه روى غير گشايى نظر به ديدهء مهر * ولى دريغ ز ياران آشنا دارى\r\nوصال توست شفابخش رنخ خسته‌دلان * مرا به درد فراق از چه مبتلا دارى ؟\r\nمرا ز گريه مكن منع در شب هجران * به اشك گو كه به عاشق چه ماجرا دارى ؟\r\nاگر نه گريه كند راز بيدلان را فاش * خبر ز حال دل زار ما كجا دارى ؟\r\nچو دل به مهر تو پيوسته است « نوروزى » * ز آستان خود او را چرا جدا دارى ؟ \r\n\r\nدولت ديدار\r\n تازه‌تر از نوبهار ، آن گل رخسار تو * سر و لب جو خجل ، گشت ز رفتار تو\r\nتا كه نمودى به ناز آن قد و بالاى راست * ديده گلستان شود ، از گل رخسار تو\r\nتا ز مى لاله‌گون ، يك‌دوسه ساغر زدم * مست فتادم چنان ، نرگس بيمار تو\r\nرقص‌كنان آمدم ، ساغر باده به كف * تا كه كنم عقل و دين ، يكسره در كار تو\r\nكن به من اى نازنين گوشهء چشمى به لطف * تا كه بدانى دل است از چه گرفتار تو\r\nبر درِ تو آورم ، روى به صدها اميد * تا كه فتد بر سرم ، سايهء ديوار تو\r\nبوسه به شوق وصال مىزدمش بر دو دست * از سر كبر و غرور ، گفت نىام يار تو\r\nخاطر « نوروزى » است يكسره فارغ ز غم * دست مرا گر دهد ، دولت ديدار تو \r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nنوروزىپناه ( 1328 )\r\nعلى اصغر نوروزىپناه فرزند محمّد حسين در يازدهم آذرماه 1328 در تهران در يك خانواده ارتشى به دنيا پا نهاد ، و خود مىگويد : « پدرم يك ارتشى خشك بود و مادرم بىسواد » .\r\nنوروزىپناه پس از انجام تحصيلات ابتدائى و متوسطه در رشتهء رياضى ديپلم گرفت آنگاه به استخدام وزارت آموزش و پرورش درآمد و به كار معلّمى اشتغال ورزيد و پس از چند سال ترك تحصيل ضمن خدمت آموزشى خود به دانشگاه راه يافت و در رشتهء زبان و ادبيات فارسى به تحصيل ادامه داد و به دريافت ليسانس توفيق يافت و تا اخذ مدرك فوق ليسانس پيش رفت و اكنون در دبيرستانهاى تهران به تدريس اشتغال دارد .\r\nنوروزىپناه از يازده‌سالگى به شعر و شاعرى پرداخت و در انواع شعر طبع‌آزمائى كرد و اشعارش در برخى از مجلات به چاپ رسيده است اينك چند نمونه از نظم او :\r\n\r\nدولت عشق\r\n آن دلى كو كه مرا مَحرمِ اسرار بود * يا كه غمهاىِ مرا سينهء غمخوار بود\r\nزلفِ خوشبوى ببايد كه مرا سايه دهد * ور نه بيد است كه با سايهء بسيار بود \r\n\r\n","description":"","footnote":"","page_name":" 521 ","page_number":521},
  {"content":"\r\n\r\n آنكه محراب نبيند خَمِ ابروىِ نگار * چون كويرِ تهى از كوكبهء خار بود\r\nآدميّى كه ندارد خبر از لذّتِ عشق * حَيَوانيست كه نى لايقِ تيمار بود\r\nبندهء خواجهء عشقم هنرم نيست جز اين * دلم از روزِ ازل بر سرِ اين كار بود\r\nناصحم گفت : كه غم حاصلِ عشقست ترا * عشق ، بىغم ، چو درختيست كه بىبار بود\r\nدلم از بادهء چشمِ تو سيه‌مست شدَست * نرگس امروز از آن ميكده خمّار بود\r\nهركه از دولتِ عشقى نكند فهم چه باك * بخت بايد كه خداداده و بيدار بود \r\n\r\nيادگار مردان\r\n باصفا چون شبنمِ صبحِ بهارانيم ما * چون زلالِ قطره‌هاىِ پاكِ بارانيم ما\r\nچون فلق گيسوىِ شب را ما پريشان مىكنيم * روشنىبخشِ ميانِ جمعِ يارانيم ما\r\nگُلشنِ خويم ندارد خارى از آشفتگى * گلستانى بىخزان در روزگارانيم ما\r\nگرچه از بحرِ مروّت برنيامد گوهرى * ليكن از انبوهِ مردان يادگارانيم ما\r\nجان به كف دارم كه تا در عاشقى قربان كنم * سرگروهِ عاشقان و جان‌نثارانيم ما\r\nمستىِ ما را كجا اين باده‌ها شايان بود * ساقيا در زُمرهء خمخانه‌دارانيم ما\r\nمستِ آن جام كه در روزِ ازل نوشيده‌ام * زين سبب برتر ز جمعِ هوشيارانيم ما\r\nهركسى در عشق دلدارى قرارش مىرود * سرخوش از عشقِ الهى بىقرارانيم ما \r\n\r\nفصل عشق\r\n عشق پروازكنان از بَرِ من مىگذرد * تا كه بر بامِ دلم بارِ دگر بنشيند\r\nسبز شد شوقِ تو در مزرعهء سينهء من * زود باشد كه از آن خوشهء غم برچيند \r\n* * *\r\n قُفل كن پنجرهء شب كه سحر بيدار است * بر بساطِ گُلِ خورشيد فَلق خوابيدَست\r\nقاصدك نعره‌زنان با گُلِ شيپورى گفت : * « عشق بر كنگرهء كاخِ شفق تابيدَست » \r\n* * *\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n مىتراود ز سرانگشتِ نسيم ، شبنمِ شوق * قصرِ نارنجىِ امّيد ، چه پُرباران است\r\nفصلِ پوسيدنِ درد است ، حَسد مىميرد * موسمِ رويشِ لذّت ، ز دلِ ياران است \r\n* * *\r\n بُومِ دل رنگ شد از خواهش آبىّ نگاه * كِلكِ نقّاشِ نگاهت ، دل ما رنگين كرد\r\nگُلستانى پُرِ عطرِ خوشِ عشق است دلم * چشم زخمش مَرِساد آنكه دلم آذين كرد \r\n\r\nنقش عشق\r\n مىرسد آوازِ دوست دم‌به‌دم از هر كران * مُرغكِ دل پُرطپش باز بود نغمه‌خوان\r\nباد به دوش آورد همرهِ مرغِ چمن * بوىِ وصالِ حبيب از طَرفِ گُلستان\r\nباز خُمارم شكست چون شكنِ زلفِ يار * از خُم چشمِ نگار باده خورم بىامان\r\nديدهء پروين ببند ، ماهِ تمام آمدست * نورِ مُنيرش دهد جلوه به هفت آسمان\r\nجامهء شب را بسوز وقت سماعِ دلست * باده ز جانانه گير جام ز جانان ستان\r\nپردهء تقدير شد رنگ ز نقشِ وصال * دستِ قَدَر مىدهد قَدْر به بختِ جوان\r\nرفت شبِ هجر و غم آمده روزِ وصال * تا درِ كاخِ ابد بادهء وصلم چشان\r\nساقىِ مجلس بيا باده دمادم بيار * شايد اگر صبح شد باز نيايد زمان \r\n\r\n","description":"","footnote":"","page_name":" 523 ","page_number":523},
  {"content":"\r\n\r\n بىتو و بىما و من باز بهاران شود * نيك غنيمت شمار لحظهء عمرِ گران \r\n\r\nمى ناخورده مست\r\n من آن ديوانهء دُردىپرستم * من آن مست از مىِ جامِ الَستم\r\nمن آن قلّاش و مجنونم به ظاهر * من آن رندم كه مِى ناخورده مستم\r\nگريزانم ز قيل و قالِ مكتب * به پيشِ پيرِ مىخواران نشستم\r\nهرآن جامى كه او فرمود خورديم * از آن پيمانه صد پيمان شكستم\r\nبه مستى سر به درگاهش نهادم * كه پيشِ پيرِ دُردىنوش پَستم\r\nرداىِ بيخودى بر من چه زيباست * دوصد پشمينِ زهد از تن گسستم\r\nاز اين دولت كه بر ما عشق دادست * محبّى بىغشم زيباپرستم\r\nحريفانم به صورت دل ببندند * دل خود بر جمالِ يار بستم\r\nچو از احوالِ ما ادراكشان نيست * گمان دارند من ديوانه هستم\r\nبسى گفتم همىگويم بدانيد * من آن ديوانهء دُردىپرستم \r\n\r\nدل پنجره\r\n كسى از پنجرهء كوچكِ من * نفسِ سردِ جدائى ، ها ، كرد\r\nكسى انگار مرا مىخواهد * كسى به تاريكىِ شبها ببرد\r\nاو صدا مىزَنَدم : زود بيا ! * چمدانِ غم و تنهائىِ خود را\r\nبه بغل مىگيرم * تا كه از پلّهء محنت \r\n\r\n","description":"","footnote":"","page_name":" 524 ","page_number":524},
  {"content":"\r\n\r\n به حياطِ غم و حسرت بروم * ماهىِ حوضِ حياطم ، دلش از رفتنِ من سخت شكست\r\nشاخهء گيلاسى ، لبِ پاشويه نشست * و به آوازِ حزين گفت : از اين شهر نرو\r\nچه كسى بىتو مرا ناز كند ؟ * من براىِ دلِ آن ماهىِ پُرمهر دلم مىگيرد\r\nمن براىِ غمِ آن شاخهء گيلاس دلم مىگيرد * دستِ تقدير جدا مىكَنَدم از همهء خواهشها\r\nباز بر پنجرهء غم‌زده‌ام مىنگرم * نفسِ سردِ جدائى به دل نازكِ او\r\nمثلِ شمشيرِ بلا رفت فرو * حيف از آن شيشهء دل‌نازكِ من\r\nمن ، از آن‌سوىِ زمان مىخوانم * يك شب از اين شبها\r\nدل منهم چو دل پنجره‌ام مىميرد . \r\n\r\n","description":"","footnote":"","page_name":" 525 ","page_number":525},
  {"content":"\r\n\r\n\r\nنوشين ( 1356 )\r\nنوشين كديور ، فرزند محمّد قلى ، در سال 1356 هجرى شمسى در شهرستان آبادهء فارس از مادر زاد . تحصيلات ابتدايى را به پاى برد ، آن‌گاه دورهء متوسّطه را آغاز كرد و در دبيرستان بنت الهدى زادگاهش به تحصيل پرداخت و در سال 1374 مدرك ديپلم خود را در رشتهء علوم تجربى دريافت كرد .\r\nنوشين كديور از دورهء اوّل دبيرستان قريحهء شعر در او بيدار گشت و به سرودن شعر پرداخت و از همان زمان ارتباط خود را با انجمن ادبى آباده و اقليد برقرار كرد و از راهنمايىهاى استادان شعر و ادب كسب فيض نمود و از مطالعهء دواوين شعر اساتيد متقدّم ، چون سعدى و حافظ و خواجوى كرمانى ، بهره‌ها برگرفت و از ميان شاعران معاصر به اشعار نيما و اخوان ثالث و طاهره صفّارزاده دلبستگى يافت .\r\nنمونه‌هاى زير از نظم اوست :\r\n\r\nكاش . . .\r\n كاش مىشد عشق را معنا كنيم * از محبّت روح را زيبا كنيم\r\nكاش مىشد لحظه‌هاى عمر را * پُر ز عطر ياس و هم نعنا كنيم\r\nكاش مىشد توتياى چشم را * مِهر گيريم و به آن بينا كنيم\r\nكاش مىشد قطره‌هاى اشك را * دست گيريم و چنان دريا كنيم \r\n\r\n","description":"","footnote":"","page_name":" 526 ","page_number":526},
  {"content":"\r\n\r\n كاش مىشد لحظهء پيوند را * قاب گيريم و چنان ديبا كنيم\r\nكاش مىشد تا رخ دلدار را * دست گيريم و به آن سودا كنيم\r\nكاش مىشد تا شراب وصل را * سركشيم و در جهان غوغا كنيم\r\nكاش مىشد مى نيوشيم و دمى * جام « نوشين » را به سر سودا كنيم \r\n\r\nشيواى من\r\n رفتى و من تنها شدم ، شيواى من ، شيداى من * دشتى پر از غوغا شدم ، شيواى من ، شيداى من\r\nبا ديدنم يك‌بار تو ، معنا شدى با ديدنت * صد بار من معنا شدم ، شيواى من ، شيداى من\r\nرازى كه در دل داشتى ، بر سينه‌ام بنگاشتى * آبىتر از دريا شدم ، شيواى من ، شيداى من\r\nاكنون كجا برخفته‌اى ؟ همچون گل نشكفته‌اى * برخيز بىپروا شدم ، شيواى من ، شيداى من\r\nاى لالهء بىباورم ! خاكت كنون شد بر سرم * سر دادم و سودا شدم ، شيواى من ، شيداى من\r\nآرى ! تو ساغر بودى و ، حالا تويى لبريز ميى * نوشيدمت ، معنا شدم ، شيواى من ، شيداى من\r\nرفتى كه من شيوا شوم ، جامى پر از امّا شوم * حالا بيا ، شيوا شدم ، شيواى من ، شيداى من \r\n\r\nقرآن چشمت\r\n هر شب براى ديدنت يك سجده مىآرم به‌جا * شايد بيايى لحظه‌اى ، در خواب من ، اى بىوفا\r\nقرآن پاكت چشم تو ، صد آيه دارد بر دلم * محراب پاكت دامنت ، يادآور ياد خدا\r\nتو در ميان قلب من ، صد تكيه‌گاه باورى * چشمان پاك و مؤمنت ، چشمان پاك و بىريا\r\nباور ندارى لحظه‌ها ، ديگر حريم پاك توست * باور ندارى عشق تو ، در من نهد عشق خدا\r\nگر خواستى جانم بيا ، هم دين و ايمانم بيا * تا جان دهم در دامنت ، جانم فدا جان تو را \r\n\r\nكاش مىشد . . .\r\n كاش مىشد با خدا همراز شد * لحظه‌اى با مهر او دمساز شد\r\nكاش مىشد عشق را افزون كنيم * كينه را از هر دلى بيرون كنيم \r\n\r\n","description":"","footnote":"","page_name":" 527 ","page_number":527},
  {"content":"\r\n\r\n كاش نيرنگ و دروغ افسانه بود * كاش مىشد با جفا بيگانه بود\r\nمىشود مهتاب را احساس كرد * سنگِ دل را مىشود الماس كرد\r\nكاش مىشد هر نفس را نيم كرد * گرمىاش با ديگران تقسيم كرد\r\nكاش مىشد پيش غم‌ها خنده كرد * دردها را يك‌به‌يك شرمنده كرد\r\nكاش مىشد تا دمى « نوشين » شويم * در محبّت‌هاى خود بىكين شويم \r\n\r\nميهمانى شمع\r\n امشب از مستى مى چون لاله گريانت كنم * اشك پاك لاله را درياى چشمانت كنم\r\nغنچه‌اى نشكفته‌ام ، امّا اگر يابم تو را * قلب خود چاكى دهم ، در سينه پنهانت كنم\r\nدلبرا ! سر تا قدومم مُجرى فرمان توست * گر بگويى ، جان خود آسوده قربانت كنم\r\nگفتم ار خواهم جوانى را به عشقت سر كنم * گفتىام آسوده زى ، تا پر ز ايمانت كنم\r\nامشب ار لطفى كنى و مونس جانم شوى * شمع جانت گردم و يك‌لحظه مهمانت كنم\r\nخاك را مىبوسم از عشقت كنون اى آشنا * لحظه‌ها را يك‌به‌يك قربانى جانت كنم\r\nآن‌قدر مِى نوشم و خوانم سرود عشق را * تا به گرمىّ مىِ « نوشين » غزل‌خوانت كنم \r\n\r\nصدف راز\r\n آن‌گاه كه سر بر قدمت مىآرم * حاضر نىام از خاك تو سر بردارم \r\n\r\n","description":"","footnote":"","page_name":" 528 ","page_number":528},
  {"content":"\r\n\r\n آن‌قدر نوازى تو مرا با مهرت * كز شرم به خود نالم و از اين كارم\r\nبا هر قدمم راه تو را مىجويم * كو معبد من ؟ عابد شب‌پيمايم\r\nتو كعبهء اسرارى و غمّاز منم * من سرّ تو را به عاشقان بنمايم\r\nشب تا به سحر ذكر تو بر لب دارم * اى شاهد من ! جام تو برمىدارم\r\nبا جرعهء مى سوى لبت مىآيم * تا لعل لبت را به گرو بردارم\r\nگفتم كه شكسته داشتى اين دل من * گفتى كه شكسته دوست‌تر مىدارم\r\nمن عاشق و شيدا و غزل‌خوان توام * تو قدر ندانى كه چه در دل دارم\r\nتو گوهر عشقى ، صدف راز تويى * « نوشينم » و بر عشق تو ايمان دارم \r\n\r\nچشم تر\r\n عمريست كه چشم تر به در دوخته‌ايم * عمريست كه با شعر و غزل سوخته‌ايم\r\nآهى كه هزار جرعه مىنوشيمش * با خون دل و چشم تر اندوخته‌ايم\r\nما ساده ز دستش ندهيم اين دل را * جز در ره عشقى كه خود آموخته‌ايم\r\nدر ميكده هم ياد خداييم ، خدا ! * آرى ، همه جا شعله برافروخته‌ايم\r\nديگر گنه و كبر و ريا از ما نيست * سوخت اين‌ها به خدا بس‌كه به خود سوخته‌ايم \r\n\r\nتب عشق\r\n كاش مىشد آنچه بر دل بود ، بر لب داشتيم * كاش مىشد سينه‌اى از عشق در تب داشتيم\r\nكاش مىشد مهربان بوديم همچون كردگار * كاش مىشد ماه‌گونه نور بر شب داشتيم \r\n\r\nعشق نهان\r\n رفتى اندر دل من نام و نشان مىطلبى * برده‌اى خاطر من جام جهان مىطلبى\r\nتو كه رسواى جهان گشتى و آلالهء دهر * بازگويى تو مرا عشق نهان مىطلبى \r\n\r\n","description":"","footnote":"","page_name":" 529 ","page_number":529},
  {"content":"\r\n\r\n\r\nرهگذر\r\n آخر اين دان كه به ديوانه‌سرا رهگذرم * بس‌كه از صبح به شب فكر تو بودى به سرم\r\nيك‌نفس نيست يكى عشق تو مجنون نشوم * آنكه مجنون سر و وصل تو بوده‌ست منم \r\n\r\nعهدشكن\r\n و آن دم كه نباشى ز برم ، عهد كنم * در دفع گناه خويشتن جهد كنم\r\nو آن لحظه كه مهر و روى مستت بينم * عهد را بشكنم و ز پيش خود طرد كنم \r\n\r\nخون دل\r\n اين همه لاله كه بر دشت و دمن بنياد است * همگى سرخ مى و خون دل فرهاد است\r\nمن كه شيرين تو گشتم به تمنّاى دلت * نخورى خون دلم ، خون دلت بر باد است \r\n\r\nعشق تو\r\n از عشق تو من هلاك خواهم گشتن * چون لالهء سينه‌چاك خواهم گشتن\r\nلِاللّه اگر بخواهىام خاك شوم * مىسوزم و پاك خاك خواهم گشتن \r\n\r\nيار حسين\r\n ما خادم كوى دلبر و مولاييم * يك قطره بُديم ، حال چون درياييم\r\nپرسند ز چيست ، اين همه مستى ما ؟ * ما يار حسين و يار عاشوراييم \r\n\r\nوفا\r\n من پيرهن وفا به تن پوشيدم * خشكيده لبت به بوسه‌اى نوشيدم\r\nبر تارك گونه‌هاى اشك‌آلودت * بشكفتم و همچو لاله‌اى روييدم \r\n\r\n","description":"","footnote":"","page_name":" 530 ","page_number":530},
  {"content":"\r\n\r\n\r\nعشق خدا\r\n تو مرا از خودم جدا كردى * بيمه‌ام به عشق خدا كردى\r\nپيكرم ز خون لاله روياندى * لاله‌ها را تو باوفا كردى \r\n\r\nنگاه\r\n نگاهى بر نگاهم مىكنى باز * بگو يادى ز آهم مىكنى باز\r\nميان لاله‌هاى سرخ عشقت * نگاهى گاه‌گاهم مىكنى باز \r\n\r\nانتظار\r\n بىتو دانى چسان بىقرارم * چهره‌ات سينه را مىنگارم\r\nآزمودى مرا با نگاهت * چشم تو در من و انتظارم \r\n\r\nشوق ديدن\r\n هر شب از شوق ديدن خوبم * پاسبان شهر و خانه‌ها بودم\r\nتا كه مىديدمش ز انتهاى غروب * پيكرش روى شانه مىسودم \r\n\r\n","description":"","footnote":"","page_name":" 531 ","page_number":531},
  {"content":"\r\n\r\n\r\nنويرى ( 1327 )\r\nمحمّد نويرى ، فرزند حسين ، در سال 1327 هجرى شمسى در بندر انزلى چشم به جهان هستى گشود . تحصيلات ابتدايى و دورهء متوسّطه را در زادگاه خود به انجام رسانيد ، آن‌گاه براى ادامهء تحصيل رهسپار مشهد شد و به دانشگاه فردوسى آن شهر راه يافت و در رشتهء زبان و ادبيّات فارسى به تحصيل پرداخت و در سال 1352 به دريافت ليسانس توفيق يافت . ازآن‌پس به استخدام وزارت آموزش و پرورش درآمد و به شهر گرگان ( استرآباد ) مأموريت يافت و به تدريس ادبيّات فارسى در دبيرستان‌ها پرداخت و در خلال خدمت آموزشى خود دورهء فوق ليسانس را در دانشگاه علّامه طباطبايى گذراند و فارغ التّحصيل شد .\r\nنويرى دربارهء سال‌هاى خدمت خود چنين مىگويد : « از بيست سال پيش به حرفهء شريف معلّمى اشتغال دارم . تمام اين سال‌ها را در شهر خاطره‌هاى ماندگار ، گرگان ، به عشق تدريس و تدريس عشق گذرانده‌ام و نمىدانم كه آه كدام مظلوم دامنم را گرفت كه اخيرا مرا به تهران ، شهربند نه شهروند كرده است تا در آينده چه پيش آيد ! »\r\nنويرى از نوجوانى به شعر و شاعرى پرداخت و با بعضى از انجمن‌هاى ادبى نيز در ارتباط بود و سروده‌هاى خود را عرضه مىداشت . خود در اين‌باره مىگويد :\r\n« سال‌هاست كه در حاشيهء شعر زندگى مىكنم و گاه‌گاه بازتاب فكر و احساسم را به صورت شعر بر روى كاغذ مىآورم ، و پسندم اين است كه شعر خوب ، مقيّد به قالب\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nخاصّى نيست و جدال نو و كهنه نيز به نظر من جدال با شمشيرهاى چوبى و سپرهاى كاغذى است ، زيرا شعرى كه كهنه بشود شعر نيست ؛ آنكه شعريّت داشته باشد هميشه نو مىماند . »\r\nنويرى در سرودن انواع شعر از توانائى كافى برخوردار است امّا طبعش بيشتر به غزل‌سرائى مايل مىباشد .\r\nنويرى در زمينهء كارهاى تحقيقى نيز بيكار نمانده و ديوان اشرف ( ملّا سعيد مازندرانى از شاعران دورهء صفويه ) را به عنوان رسالهء پايان تحصيلات دورهء فوق ليسانس ادبيّات خود تصحيح و آمادهء چاپ كرده است .\r\n\r\nغزل ياد\r\n زلال ياد تو در باغ باورم جاريست * چنان‌كه خون بهاران به پيكرم جاريست\r\nتو از كرانهء خاور چو آفتاب بتاب * كه شور چشمهء خورشيد در سرم جاريست\r\nدگر ز مستى جاويد سر نمىتابم * كه ناز بادهء چشمت به ساغرم جاريست\r\nچنين كه مىگذرى با سمند سركش كبر * شكوه روشنِ پرواز در پَرَم جاريست\r\nبه روشنان سرشكم نگاه كن ، كاينك * به شوق پاى تو از ديدهء ترم جاريست\r\nدل از شرار محبّت چنان در آتش سوخت * كه شعله‌هاى سخن تا به دفترم جاريست\r\nمگر به باد فشاندى تو گيسوان بلند * كه بوى عشق در آفاقِ منظرم جاريست\r\nز نوشخند تو تا صبح رستخيز بزرگ * به لب ترانهء شيرين و شكرم جاريست \r\n\r\nبارش مهر\r\n اگر كه خون شفق را نشانه بايد بود * به دست خشم سحر ، تازيانه بايد بود\r\nبه جانگزايى پاييز در نشيمن خاك * اميد رويش گل را بهانه بايد بود\r\nهرآن‌كه موج و شش ، هاىوهوى رفتن‌هاست * به همنوايى راهش ترانه بايد بود\r\nبه رغم گفتهء حافظ « اگرچه گستاخيست * در آن حريم كه قامت كمانه بايد بود » \r\n\r\n","description":"","footnote":"","page_name":" 533 ","page_number":533},
  {"content":"\r\n\r\n بگويم ارچه « گذرگاه عافيت تنگ است » « 1 » * به استوارى دل در ميانه بايد بود\r\nشكوهِ بارشِ مهر تو اى نگار كجاست ؟ * كه در پناه تو - اى تو يگانه ! - بايد بود\r\nچو بسته‌اند ز هر سو دريچهء فرياد * حكايتيست اگر در زمانه بايد بود \r\n\r\nستاره‌چينى\r\n گر چشم يار راه زند بر سوار شب * تا شهر آفتاب روم از ديار شب\r\nمن عاشق شكفتن نورم كه بىامان * تيغ از نيام خشم درآرم به كار شب\r\nما گلبنان سايهء گلخانهء نيستيم * خاريم بر به ديدهء امّيدوار شب\r\nداند اگرچه نيست شكيبى مرا ز دوست * در گيرودار ماندگى روزگار شب\r\nخواند به راستاى فسون ، ديو هرزگى * در گوش ما فسانهء بىاعتبار شب\r\nمن خامشم اگرچه ، گويم به خويشتن * در هاىهوى نعرهء ناسازوارِ شب :\r\nگر دست دوست همّت جانانه‌اى كند * چينم گل ستاره من از شاخسار شب \r\n\r\nناى خروس\r\n مسحور چشمه‌سار نگاهت ، نگاه من * اى جوشش ستاره به شام سياه من !\r\nاز خشكسال حادثه‌ات ، هيچ غم مباد * بالنده زوست پيكر خشك گياه من\r\nصيدم ستاره بود ، فسوسا ! اگر نبود * شب گريه‌هاى ابر به روز تباه من\r\nيارا ! گَرَم به خانهء خورشيد مىبرى * شب‌تاب آذرخش بيفشان به راه من\r\nسيلاب پرخروش نگاهت ز پايه كَند * سردِ سكون ريخته بر جان‌پناه من\r\nخاموش چون بمانم زين هاىوهوى درد * ناى خروس چاك زند قلبگاه من \r\n\r\nغزل تشنگى\r\n برخيز و بر كنام فلق شعله در بزن * يعنى به زخم كهنهء جان نيشتر بزن \r\n\r\n\r\n","description":"","footnote":"\r\n( 1 ) -\r\n « جريده‌رو ، كه گذرگاه عافيت تنگ است . . . * پياله‌گير ، كه عمر عزيز بىبدل است » \r\nحافظ\r\n","page_name":" 534 ","page_number":534},
  {"content":"\r\n\r\n برخيز و از كلالهء شب تاج زر بگير * و آتش به خيمه‌گاه كبودِ « اگر » بزن\r\nخيزاب خشمگين سحر باش و جوش كن * رنگ شفق به سايهء ديوار و در بزن\r\nدل ، گير از آن كرانهء دلگير و سر برآر * لختى بر اين كرانهء خون بال‌وپر بزن\r\nآيينه‌سار نوشگه‌ات را سراب كن « 1 » * داغى هم از شرار عطش بر جگر بزن\r\nبر شاخهء عقيم زمان برگ و بر ببار * بر خار خشك عاطفه ، زخم تبر بزن\r\nباران خود به چشم سياه افق بپاش * وز ناى چاك‌چاك ، نواى سحر بزن \r\n\r\nشور انا الحقّ\r\n جارى ناب چشم تو ، طعنه به آب مىزند * وسوسهء لطافتش ، راه به خواب مىزند\r\nپر چو كشد به جُست‌وجو ، روح پرنده‌ات ز سر * شب من كمانه‌اش ، خطّ شهاب مىزند\r\nتا به زبان گشوده‌اى ، قفل تكلّم سحر * پيش تو مرغ باغ ما ، بانگ غراب مىزند\r\nدر شرر سپيده‌دم ، شور انا الحقّ روان * بر سرِ دارِ عافيت ، عقل شراب مىزند\r\nبو كه ز ديده بسترد : گرد خمار صبحدم * بر رخ ما ز بيخودى ، ابر ، گلاب مىزند\r\nتا شنود ز ناى تو ، نغمگى ملايمك * چنگىِ دل به هر غزل ، نغمهء ناب مىزند \r\n\r\nخار غم\r\n چنين كه چشم تو در خون رود به كينهء دل * چگونه سر نكشد خارِ غم ز سينهء دل ؟\r\nبه آب ديده مگر شُست‌وشو كنم همهء عمر * كه سنگ حادثه بشكست آبگينهء دل\r\nبه صد فسانه ربودى قرارم از دل و ، نيست * به غير حسرت ايّام در خزينهء دل\r\nز هاىهوى عسس خوفِ گيرودارى نيست * كه دور خنجر و خون است در مدينهء دل\r\nبه دارِ غصّه ، دلم آفتاب را مانَد * كه بر مدار تحيّر رود ، قرينهء دل \r\n\r\n\r\n","description":"","footnote":"\r\n( 1 ) -\r\n « آب كم جو ، تشنگى آور به دست . . . * تا بجوشد آبت از بالا و پست » \r\nمولوى\r\n","page_name":" 535 ","page_number":535},
  {"content":"\r\n\r\n\r\nگوهر يگانه\r\n به بيستون دلم هاىوهوى مجنون كن * ز شور ليلى شيرين قبيله دلخون كن\r\nبريز خون دلم را بر اين كرانهء سرخ * بهاى زيستنم ، اى زمانه ! افزون كن\r\nتفؤلى به طرب مىزند دلم زين غم * ز چنگ قامت من ساز خود به قانون كن\r\nخبر دهيد به ساقى كه تا خطِ « بغداد » * شراب سركش خونم به جام كارون كن\r\nز اشتياق « بخارا » شكفته‌ام ، اى چشم ! * كنار و بستر من رشك رود جيحون كن\r\nقرابه‌ايست تهى ، اين كبود ديرآهنگ * ميى ز جام سحر در گلوى گردون كن\r\nسر از كمند افق دركش و به خنجر عشق * رداى از رزق اين تيره‌پوش گلگون كن\r\nز شرق خاطرم اى گوهر يگانه برآى ! * جمال مهر بتابان ، ستاره افسون كن \r\n\r\nآفتاب‌پرست\r\n گر از جمال تو مىلافد آفتاب ، كه هستم * خبر دهيد به عالم ، كه آفتاب‌پرستم\r\nبه شكوه هيچ نگويم ، ولى ز كشت محبّت * به غير خرمن محنت چه حاصليست به دستم ؟\r\nمن آن غريب‌ترين موج اين سواحل رنجم * كه سر به صخرهء درد تو كوفتم ، بشكستم\r\nمگر كه جذبهء مهرت كشانَدم به مدارى * ستاره‌وار در آفاق انتظار نشستم\r\nنگاه ملتمسم را به تاب چشم تو دادم * اگر كه كوه بلندم ، و گر كه درّهء پستم\r\nنياز باده و گل نيست سرخوشان غمت را * كه مست زمزمهء جويبار باغ الستم \r\n\r\nبه حافظ\r\n شميم گلشن جانان گرت به جان نزند * چگونه ناى تو جز نغمهء جنان نزند ؟\r\nاز آتشى كه تو را شمع دل زبانه گرفت * كمينه شعلهء آن مهر آسمان نزند\r\nتو صبح ناب كلامى ، تو ظهر داغ كمال * سزد كه پيش تو خورشيد سايبان نزند\r\nچراغ شعر بياويز بر رواق فلك * كه مهر سايه بر آفاق كهكشان نزند\r\nصفاى گوهرى عشق باد ! كاندر دهر * چو نقش گوهر نابت به هيچ كان نزند \r\n\r\n","description":"","footnote":"","page_name":" 536 ","page_number":536},
  {"content":"\r\n\r\n كمند عاطفه در كار صيد معنى كن * كه هيچ‌كس چو تو شيرين بر آهوان نزند\r\nچنين كه رونق بازار ، شعر ناب تو بود * بگو بر اوج فلك ، مشترى دكان نزند\r\nشراب رندى و عشقت نثار ياران باد * كه آشناى تو جز بادهء روان نزند\r\nبه گلشنى كه تواش بلبل غزل‌خوانى * عجب كه طبع كجم مُهر بر دهان نزند ! \r\n\r\nدر ستايش تو كه شهيدى !\r\n تو شكستى ، زمين به سوگ نشست * روح آيينه در سكوت شكست\r\nماه ، آغازِ بىقرارى كرد * بر افق سر نهاد و زارى كرد !\r\nريشه لرزيد و شاخه زار گريست * باغ زخمى شد و بهار گريست\r\nروح سبزينه در گياه افسرد * تيغه زد نيستى و جنگل مُرد\r\nآب بر دوش صخره هق‌هق كرد * چنگ زد خاك ساحل و دق كرد\r\nكوه را در عروج خواب گرفت * قلّه استاد و مرگ ، قاب گرفت\r\nبر لب رود ، تشنگى روييد * باد در مرگِ روشنى موييد \r\n*\r\n تو شكستى و خسته بود دلم * واى بر من ! نشسته بود دلم\r\nچشمت آن شب مرا صدا مىكرد * دلم ، افسوس ، پابه‌پا مىكرد\r\nمن گرفتار ديو « من » بودم * پايبندِ حصار تن بودم\r\nماندم و در سكوت ، سنگ شدم * زخمى تهمت درنگ شدم\r\nروح پاييز ريشه در من داشت * آه اگر عشق تيشه در من داشت !\r\nآه اگر عشق مىسرود مرا * آه اگر عشق مىربود مرا ! \r\n*\r\n در سكوت شبانه راز از توست * خفّت خاك ، سرفراز از توست\r\nسرو اگر شوق رستنى دارد * ريشه را در دل تو مىكارد\r\nخاك اگر تابناك و رؤياييست * سِحر چشم تو را تماشاييست \r\n\r\n","description":"","footnote":"","page_name":" 537 ","page_number":537},
  {"content":"\r\n\r\n گل اگر چاك‌چاك مىرويد * قلبِ صدپارهء تو مىبويد . . . \r\n*\r\n تو ز خود عارفانه كوچيدى * عشق را در بهار جان ديدى\r\nهم ركاب شهاب راندى تو * سِحر آيات آب خواندى تو\r\nكهكشان دل از تو نور گرفت * شور از خود شدن ، شعور گرفت\r\nآه ، من آب را چه مىفهمم ! * روح مهتاب را چه مىفهمم !\r\nآه ، امشب چه كهكشان شده‌ام ! * آه ، خورشيد آسمان شده‌ام ! \r\n\r\nساحل درد\r\n بر ساحل درد ، سايهء بيدم من * تنديسهء آبشار ترديدم من\r\nزين‌سان كه ز چشمان تو مىنوشم راز * تا صبح دمد ، هزار خورشيدم من \r\n\r\nرفت . . .\r\n بر سينهء مرگ ، زخم كارى شد و رفت * شرّابهء بارش بهارى شد و رفت\r\nشب را ز هراس روشنايى انباشت * در باور آفتاب ، جارى شد و رفت \r\n\r\nگل خورشيد\r\n چندى به غم ، ار دلم گرو خواهد شد * اين كهنه رداى فصل نو خواهد شد\r\nامروز ستاره در زمين مىكاريم * فردا گل خورشيد درو خواهد شد \r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\nنيازى ( 1354 )\r\nفاطمه نيازى در سال 1354 هجرى شمسى در دل كوهستان اطراف شازند اراك روستاى پاكل قدم به عرصهء هستى گذاشت . پس از انجام تحصيلات ابتدايى در زادگاهش به اراك عزيمت كرد تا تحصيلات دورهء متوسّطه را ادامه دهد و سرانجام در سال 1371 در رشتهء فرهنگ و ادب موفّق به دريافت ديپلم گرديد و در همان سال به دانشگاه شهيد بهشتى راه يافت و در بهمن‌ماه سال 1374 در رشتهء زبان و ادبيّات فارسى فارغ التّحصيل شد .\r\nنيازى در دوران كودكى قريحهء شاعرى در او پديدار گرديد ، خود در اين‌باره مىگويد : « خاطرهء زندگى شاعرىام به سال اوّل دبستان برمىگردد ؛ وقتى احساس ناخواسته احساس مبهمى را كه نسبت به حضرت على عليه السّلام داشتم ، در قالب مصراعى ريختم ، به اين ترتيب شعرهاى نابسامان دوران قبل از بلوغ شاعرىام شكل گرفت .\r\nهم‌زمان با قبولى در دانشگاه با تشويق و تحريض استاد فرزانه‌ام دكتر خاتمى كار نوشتن را جدّى گرفتم ، امّا هنوز شاعر نبودم . يك سال بعد آشنايى با شاعر گرانمايه ساحر ليله‌كوهى ، نصيبم شد و به دنبال رهنمودها و راهنمايىهاى او افكار و اشعارم شكل گرفت و انسجام يافت . »\r\nنيازى در خاتمه اضافه مىكند : « پىگيرى و برگزارى جلسات نقد و بررسى در دانشگاه به مدّت سه ترم . و شعرهاى تا كنونم حاصل اين آشنايى است . »\r\n\r\n","description":"","footnote":"","page_name":" 539 ","page_number":539},
  {"content":"\r\n\r\n\r\nدو چشم پنجره\r\n به آب ديده زدودم غبار و ، باز خبر نيست * از آن مسافر دريا اگرچه اهل حضر نيست\r\nدو چشم پنجره حتّى سپيد گشت و نيامد * شكست شيشهء طاقت ، چرا كه راهگذر نيست\r\nكمينه درد دل ما جگرخراش‌ترين است * و هيچ درد غريبى به‌سان زخم جگر نيست\r\nبه روى نخل اميدم كلاغ و بوم نشستند * شكسته قلب و غرورم ، شكسته‌بند مگر نيست !\r\nاگرچه فصل زمستان گذشت از سر ما ، ليك * به روى شانهء شعرم مگو كه زخم تبر نيست\r\nسبد سبد غزل من در انتظار تو پژمرده * كنون كه زرد خزانم ، بيا كه فصل سفر نيست\r\nهزار مرتبه مُردم در انتظار ظهورت * به آب ديده زدودم غبار و ، باز خبر نيست \r\n\r\nمن از كجا ، شعر از كجا\r\n يك نفر آمد و ذهنم را غزل‌آلود كرد * زخم‌هاى كهنه‌ام را ناگهان مشهود كرد\r\nگفت يك امشب بيا عادت به رسمى تازه كن * لاجرم هر عادتى را بافتم ، او پود كرد\r\nاز مدار وهم تا باور همين « من » مانده بود * بىتكلّف گفت : بايد خويش را نابود كرد\r\nخواستم باور كنم من از كجا ، شعر از كجا * يك نفر آمد و ذهنم را غزل‌آلود كرد \r\n\r\nشعر سبز نجابت\r\n فكر مرا به‌سوى صداقت روانه كرد * وقتى جنون ذوق مرا شاعرانه كرد\r\nبا شعرهاى سبز نجابت رسيده بود * ذوق جوان و ذهن مرا پرجوانه كرد\r\nبر روح زخم‌خوردهء شعرم ز روى مهر * دستى كشيد و شعر مرا عاشقانه كرد\r\nروزى كه زير سايهء فكرش دلم نشست * درد نهان ، شعر مرا جاودانه كرد\r\nبا فكر زرد كوچ از اينجا عبور كرد * بغض غريب آينه‌ها را بهانه كرد\r\nگفتم دواى غربت من در حضور توست * اين آخرين نياز مرا هم روا نكرد\r\nبىاو پر از بهانهء دل‌تنگىام هنوز * يادش به خير ! آنكه مرا پربهانه كرد \r\n\r\n","description":"","footnote":"","page_name":" 540 ","page_number":540},
  {"content":"\r\n\r\n\r\nنذر ظهور\r\n چشمان خستهء خود را ، بر راه دور تو كردم * وقتى تمام خودم را ، مست شعور تو كردم\r\nاى آنكه چشمهء خورشيد از خاك پاى تو جوشيد * من شرق باور خود را ، روشن ز نور تو كردم\r\nدر فصل قحط حضورت ، وقتى كه عشقى نروييد * تنها اميد دلم را ، نذر ظهور تو كردم\r\nموسى به وقت شبابش ، تورات عشق تو پر شد * آرى ، روان دلم را ، غرق حضور تو كردم\r\nاى آيه‌هاى اجابت ، در فصل سبز دعايم ! * چشم اميد دلم را ، بر راه دور تو كردم \r\n\r\nبه خون غلتيده « 1 »\r\n كنون كه دختر طبعم حجاب برگيرد * چه قصّه‌هاى نگفته ز غصّه سر گيرد\r\nدرخت سبز نيايش شكفته بود آن روز * و باد ، حرف زمستان نگفته بود آن روز\r\nصداى پاى صداقت ز دور مىآمد * و بوى عشق حسينى چو نور مىآمد\r\nدلى چو آينه در سينه‌ها نهان گشته * كه انعكاس محبّت در آن عيان گشته\r\nبه ناگه از همه جا دود آتشى برخاست * ز غيب ناله برآمد كه كربلا اينجاست\r\nهنوز بانگ غريبى ، رضا رضا مىكرد * سر عزيز شهيدى ، خدا خدا مىكرد\r\nدو دست سرو روانى چو حلقه بر در بود * سرش جدا و اميدش هنوز بر در بود\r\nنوشته بود شهيدى به خون خود ، آرى * كنار حضرت ثامن ، رهيدم از خوارى\r\nصداى زرد تنفّر به گوش مىآمد * و خون سرخ نكوهش به جوش مىآمد\r\nحريم و حرمت عاشق چگونه بشكستند * و عقد باور خود را چه زود بشكستند\r\nچه بد كه نام مجاهد به خود يدك بردند ! * چو دشمنان پيمبر ، ز ما فدك بردند\r\nكه دست سرخ جنايت به خلق يازيدند * سوار اسب شقاوت ، چه سخت تازيدند\r\nكه در پناه اجانب به خانه مىتازد ؟ * و گنج باور سبزش به هيچ مىبازد ؟ \r\n\r\n\r\n","description":"","footnote":"\r\n( 1 ) - اين شعر را به مناسبت انفجار خونينى كه در حرم مقدّس ثامن الحجج حضرت امام رضا عليه السّلام انجام شد و عدّه‌اى از زايرين براثر آن به خاك و خون كشيده شدند ، سروده است .\r\n","page_name":" 541 ","page_number":541},
  {"content":"\r\n\r\n به زير پرچم دشمن نشسته ننگش باد ! * به ريشه تيشه فكنده ، هزار مرگش باد !\r\nهمه ز نسل يزيد پليد و كافركيش * گرفته راه عداوت هماره اندر پيش\r\nچگونه شرم نيامد ز درگه رضوى * نديده جلوهء عشق و شكوه مرتضوى\r\nچو جغد ، دشمن روز و نديده انوارش * به شب گرفته پناه و نديده اسرارش\r\nاگرچه حجلهء خون شد حرم به عاشورا * نوا ز غيب درآمد كه وا مصيبت‌ها\r\nهميشه تا كه درخت دعا ثمر دارد * نسيم دلكش ايمان ز ما گذر دارد\r\nبه دست فتنهء دشمن ، اميد خود ندهيم * سر اطاعت خود را به پايشان ننهيم\r\nسر سجود نيارد به‌سوى دشمن ، مرد * اگرچه ريشه دواند به سينه‌هاشان درد \r\n\r\nبراى گل خزان زده‌ام ، زهره يادش به خير !\r\n اى گل زيباى باغ من ، نمير * اى همه تن پر ز داغ من ، نمير\r\nاى شكوه لحظه‌هاى شاد من * اى تو معراج دعا و ياد من\r\nاى ترنّم در كلام انداخته * اى همه دل‌ها به دام انداخته\r\nاى دو چشمان سياهت دلربا * گوشهء چشمى به من كن دلربا\r\nزهره ، اى زيباترين تصوير من * اى شده عشق تو دامنگير من\r\nصاحب چشم سياه من ، بمان * آسمان ابريست ، ماه من ، بمان\r\nتو بهار مشك‌بيزى مىشوى * سينهء آلاله‌خيزى مىشوى\r\nوسعت وهم مرا لايق تويى * رهروِ عشق مرا صادق تويى\r\nبازهم احساس ما گل مىكند * نغمه‌ها از سوز بلبل مىكند\r\nبعد از اين افسردگى غم مىرود * كاروان غصّه‌ها هم مىرود\r\nباز هنگام طراوت مىرسد * عشق در دست سخاوت مىرسد\r\nسالم از اينجا به خانه مىروى * چون كبوتر سوى لانه مىروى\r\nزهره ، اى تصويرساز شعر من * اى تو تنها يكّه‌تاز شعر من \r\n\r\n","description":"","footnote":"","page_name":" 542 ","page_number":542},
  {"content":"\r\n\r\n من به لبخند تو لبخند مىزنم * بين قلب هر دو پيوند مىزنم\r\nتو بهار اين دل افسرده‌اى * غصّه‌هاى اين دل غم خورده‌اى\r\nدشت سبز كودكى يادش به خير * شادمان چون پوپكى يادش به خير\r\nكودكىِ بىغم و اندوه ما * پرترنّم از نوامان كوه‌ها\r\nگاه در دشت شقايق بوده‌ايم * گاه در دريا چو قايق بوده‌ايم\r\n« پاكل » و آن دشت‌ها يادش به خير * آن كريز و كشت‌ها يادش به خير\r\n« كرت انگوران » پناه روز ما * ميوه‌اش شيرينى نوروز ما\r\nسرو را از شيطنت بشكسته‌ايم * غنچه را با خارها پيوسته‌ايم\r\nآن‌همه مهر و صفا يادش به خير * مردمان پروفا يادش به خير\r\nوقت رفتن نيست اى گل صبر كن * غصّه‌ها را در دل خود قبر كن\r\nدر شب تنهايى عشق غريب * هم‌نوا با من بگو « امّنْ يُجيب . . . »\r\nزندگى را جُست‌وجو كن در دلت * عشق را تفسير كن در مشكلت\r\nدر به‌سوى مهربانى باز كن * ناله‌هاى يار بىآغاز كن\r\nاز پل انديشه بگذر سوى او * پشت پا زن بر همه ، جز روى او \r\n\r\n","description":"","footnote":"","page_name":" 543 ","page_number":543},
  {"content":"\r\n\r\n\r\nنىداود ( 1321 )\r\nآليانس پرويز نىداود ، فرزند الياس ، در سال 1321 هجرى شمسى در تهران چشم به جهان گشود . تحصيلات ابتدايى و متوسّطه را به انجام رسانيد . ازآن‌پس در رشتهء زبان و ادبيّات انگليسى به تحصيل ادامه داد و به دريافت ليسانس توفيق يافت و تا درجهء فوق ليسانس پيش رفت .\r\nآ . پرويز نىداود در خانواده‌اى پرورش يافت كه همگى اهل هنر بودند ؛ در خانواده‌اى كه صداى ساز مرتضى نىداود از مرزها گذشته بود . نىداود كلاس موسيقى داشت . پرويز نىداود در اين‌باره مىگويد : « به استاد مرتضى نىداود همه دل مىباختند ؛ موسى خان نىداود در ويولون استاد بود ، و چون عاشق بود هميشه ساز و آهنگش بوى سوز و اندوه داشت . سليمان خان ويلون مىنواخت و تمام آهنگ‌هاى برادران را تكرار مىكرد . مرحوم آقا بابا نىداود آواز داشت ، هنرپيشه هم بود . بالاخان پدر مرتضى خان ضرب مىزد و استاد بود . اسماعيل نىداود در آواز و هنر تئاتر استاد بود و قريحهء سرشارى داشت . »\r\nآ . پرويز نىداود فعّاليّت هنرى خود را با برنامهء اوّل راديو ( گروه ادب امروز ) و برنامهء دوم راديو ( آينهء آدينه ) شروع كرد . او رديف‌هاى موسيقى ملّى را نزد استاد عباس زندى آموخته است و سنتور مىنوازد . در ضمن با روزنامه‌هاى تهران همكارى دارد .\r\nپرويز نىداود از شعرا و نويسندگان و مترجمان است كه به شغل مترجمى اشتغال\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nدارد و كتابهاى « تك‌درخت » ، « تقلّاى ماهيان در نور » ، « مشاهير ادب معاصر » و مجموع مقالات راديويى او طبع و نشر يافته است .\r\nاينك چند نمونه از شعر او :\r\n\r\nبوى وطن\r\n بوى باران ، بوى شبنم ، بوى ليلا مىدهى * بوى عشق و شور و مستى ، بوى رؤيا مىدهى\r\nاين نگه پهلو به زيبايى دريا مىزند * بوى ساحل ، بوى موج و بوى دريا مىدهى\r\nبوى يك دريا شقايق ، بوى عطر نسترن * بوى پونه روى شادابى صحرا مىدهى\r\nاين محبّت تاروپود هستىام بر باد داد * تاروپود هستىام ! بوى فريبا مىدهى\r\nبهر من كه غربتى ديرينه دارم در زمين * بوى ايران عزيزى ، بوى صهبا مىدهى\r\nاشك شوقى ، شوق اشكى ، يك كتابى از غزل * اشك شوق شعر من ! بوى غزل را مىدهى\r\nبعد از آن سوسن كه در دستم به يادت مانده بود * بوى ديدن ، بوى يك‌لحظه تماشا مىدهى\r\nبوى شب‌بو زير باران ، بوى گونه زير اشك * بوى وامق ، بوى مريم ، بوى عذرا مىدهى\r\nبوى مهتاب شبانه ، بوى عطر ياسمن * بوى يك‌لحظه تعمّق روى زيبا مىدهى\r\nبعد از اين شعرى كه خود هستى او عشق نى است * بوى « نىداود » يا ساز نكيسا مىدهى \r\n\r\nشبنم\r\n به عشق گل ، شبانگه ترك بستر مىكند شبنم * سحرگاهان به غم خود را شناور مىكند شبنم\r\nدرازى زمان عمريست معيار دل عاشق * كه هستى را به بوى گل برابر مىكند شبنم\r\nچرا منعش كند هركس كه گوش خود به گل آويخت * كه درس عشق را چون لاله از بر مىكند شبنم\r\nاگر خون تن گل نيست در اشك دل عاشق * چرا ننشسته بر گل ، عمر پرپر مىكند شبنم ؟\r\nتو گويى خود خبر دارد ز عمر رفته بر بادش * كه تن شويد به گل ، خود را معطّر مىكند شبنم\r\nچنان چون جام تا لاجرعه مىگردد تهى از خود * تو گويى خود فناكارى ساغر مىكند شبنم\r\nنديدم من چنين افلاكىِ پاك و سرافرازى * كه گوش خاكيان از عشق خود كر مىكند شبنم \r\n\r\n","description":"","footnote":"","page_name":" 545 ","page_number":545},
  {"content":"\r\n\r\n چو « نىداود » حيرانم از اين فكرت كه اى بلبل * چرا ننشسته بر گل ، عمر پرپر مىكند شبنم ؟ \r\nبه يادبود شادروان استاد محمّد تقى بهار ( ملك‌الشّعراء )\r\n\r\nبهار عاشقان\r\n بسترى از برگ گل‌هاى سحر دارد بهار * بالشى از خون گل بهتر ز پر دارد بهار\r\nخود بهار عاشقان است و خزان عارفان * هم بهار و هم خزان را زير سر دارد بهار\r\nشايد از هجران ياران خون حسرت مىخورد * يا كه در رگ‌هاى خود خون جگر دارد بهار\r\nازچه‌رو الهام‌بخش عاشقان است اين حزين * شايد از سوز دل عاشق ، خبر دارد بهار\r\nيا كه دورى از وطن دارد ، چنين افسرده‌اى * يا كه شايد خود ، عزيزى در سفر دارد بهار\r\nاز گداز عشق و هستى داغ دارد بر تنش * از كنار چشم من گويى گذر دارد بهار\r\nتا كه با « مرغ سحر » آغشته شد گل‌واژه‌اش * شعر « نىداود » را هم خود به بر دارد بهار \r\n\r\nاشك معشوق\r\n از صداى آه ما شام غريبان ساختند * از دعاى نيمه‌شب برگشته مژگان ساختند\r\nآن‌قدر يوسف‌صفت اشك نجابت ريختيم * تا زليخاگونه ، آن چاه زنخدان ساختند\r\nشور اشك ما چنان بر گونه‌ات زيبا فتاد * كز وجودت سبزه و ابر فراوان ساختند\r\nگر چو پروانه به گرد شمع‌ها ما نيستيم * شمع‌ها را پس چرا سردرگريبان ساختند ؟\r\nآن‌قدر ما آفرين‌گويان ، تو را بنواختيم * تا ز اندام خوشت ، سرو خرامان ساختند\r\nاز نهاد وامق عاشق ، دو صد اندوه و آه * بهر عذرا سينه و چاك گريبان ساختند\r\nآه شيرين ، دامن فرهاد را در خون كشيد * بيستون را لاله‌زار هم بيابان ساختند\r\nبس‌كه من با تو ز شعر نيلگونه دم زدم * از دو چشمت نرگس و ياقوت الوان ساختند\r\nانتظار تلخ من ، از حدّ طاقت دور بود * زين سبب از طاقتم يعقوب كنعان ساختند\r\nاز پريشان حالى اشعار « نىداود » بود * كان دو زلف نسترن‌بو را پريشان ساختند \r\n\r\n","description":"","footnote":"","page_name":" 546 ","page_number":546},
  {"content":"\r\n\r\n\r\nسوگند به يوسف\r\n نكرده گناهم ، به يوسف قسم * و گرنه ، خدا را ، به چاهم كنيد\r\nز هجران ، چو ليلى تك افتاده‌ام * به موى سيه ، روسياهم كنيد\r\nبه مژگان ليلى درافتاده‌ام * مواجه به صفّ سپاهم كنيد\r\nمن و هجر شيرين چو فرهادِ درد * حوالت به چشمان ماهم كنيد\r\nچو دور از لب يار افتاده‌ام * به نفرين بوسه گواهم كنيد\r\nسراسر پر از بال پروانه‌ام * به شمع و به آتش پناهم كنيد\r\n« شبى طبق آيين پروانه‌ها » * بسوزيد و آنگه تباهم كنيد\r\nچو « نىداود » ار مىكُشيدم به عشق * نوازش ، ولى گاه‌گاهم كنيد \r\n\r\nبهاران مىشود پيدا\r\n بيفشان اشكى از مژگان ، بشوى آن باغ رنگين را * صفاى نرگس زيبا ، ز باران مىشود پيدا\r\nبكش درد فراقى را ، چو افتادى به دلدارى * بهاى عاشق عاشق ، ز هجران مىشود پيدا\r\nچه خواهى يارى از ياران ؟ ز ياران فتنه مىخيزد * كه رنجاندن و رنجيدن ، ز ياران مىشود پيدا\r\nبيفشان گيسوى افشان ، چو بيدى بر سر و رويم * پريشان چون شود گيسو ، « پريشان » مىشود پيدا\r\nندانستم كه داغ دل ، ز دورى از وطن باشد * كه دورى از وطن هم خود ز حرمان مىشود پيدا\r\nبراى همچو من عاشق ، جدايى لحظهء مرگ است * و گرنه عاشق رسوا ، فراوان مىشود پيدا \r\n\r\n","description":"","footnote":"","page_name":" 547 ","page_number":547},
  {"content":"\r\n\r\n بهارى بود و شب‌بويى ، « خزان » زد بر تن شب‌بو * شكوه شادى شب‌بو ، بهاران مىشود پيدا \r\n\r\nمن و قو\r\n مرگ قو را بر دل درياى لرزان ديده‌ايد * ناز مرگش را بر امواج خروشان ديده‌ايد ؟\r\nز آنكه از آهش نگردد هيچ‌كس آگاه * او تنها به دريا مىزند .\r\nمىنشيند ساكت و آرام بر ساحل‌هاى دور * مىسپارد اشك‌هاى بىگناهى و غرورش را\r\nبر امواج بلور . * آن زمان پر مىشود از بوى مرگ آغوش قو\r\nز آن سپس مستانه و آزاده خود را مىچكد بر دشت موج . * مرگ قو و مرگ من هر دو يكيست :\r\nمرگ قو در سينهء دريا و در * ماتم‌سراى پيچ‌وتاب آب‌هاست\r\nمرگ من از داغ ناپيداى دل * از زخم سوز آه‌هاست . \r\n\r\n","description":"","footnote":"","page_name":" 548 ","page_number":548},
  {"content":"\r\n\r\n\r\nنيّره ( 1369 - 1299 )\r\nخانم نيّره سعيدى ميرفخرائى در سال 1299 هجرى شمسى در تهران تولّد يافت . پدرش سيّد موسى معيّر الملك ميرفخرائى از فرهنگيان بنام بود . مادرش دختر ابو تراب نظم الدّوله خواجه نورى كه در زمان سلطنت ناصر الدّين شاه قاجار رياست نظميّه ( شهربانى ) تهران را به عهده داشت .\r\nخانم نيره سعيدى تحصيلات ابتدائى و دوره متوسطه را در مدرسهء ژاندارك به پايان رسانيد ازآن‌پس وارد دانشسراى عالى شد و در رشتهء زبان و ادبيّات فرانسه به تحصيل پرداخت و فارغ التحصيل شد و چندى نيز در فرانسه به تكميل تحصيلات ادامه داد .\r\nخانم سعيدى در سال 1319 با نصر الله فلسفى پيوند زناشويى بست كه چندان نپائيد و پس از دو سال به جدائى انجاميد و در سال 1322 بار ديگر با محمد سعيدى نويسنده و مترجم « 1 » ازدواج كرد و ثمرهء آن دو دختر بنام مريم و مينا است .\r\nخانم سعيدى دربارهء محيط خانوادگى خود چنين مىگويد : « من در خانواده‌اى پا به عرصهء وجود گذاشتم كه همه اهل هنر و ادب بودند و از كودكى با اشعار حافظ و مولوى و شاهنامهء فردوسى آشنا شدم وقتى حتّى نمىتوانستم اشعار را درست و بىغلط\r\n\r\n\r\n","description":"","footnote":"\r\n( 1 ) - محمد سعيدى در دوره‌هاى چهارم و پنجم نمايندهء انتخابى در مجلس سنا بود .\r\n","page_name":" 549 ","page_number":549},
  {"content":"\r\n\r\nبنويسم و بخوانم داراى طبع شعر بودم و به تشويق مادرم براى هر واقعه‌اى كه در خانه يا مدرسه پيش مىآمد شعرى به اندازهء فهم و سواد خود مىساختم و هنوز بعضى از هم‌شاگردىها و معلّم‌هاى سابق من مقدارى از اشعار سروده‌ام را از بر دارند و برايم مىخوانند .\r\nخانم سعيدى اضافه مىكند از وقتى كه جوان بودم پيوسته در مجامع فرهنگى و ادبى حضور مىيافتم و از استماع سخنان بزرگان ادب چون ملك‌الشعرا و فروزانفر و سعيد نفيسى و رشيد ياسمى ، نصر الله فلسفى ، تقىزاده و دكتر صورتگر و شعراى نامدار آن زمان مانند ورزى و رهى معيّرى و ابو القاسم حالت و اميرى فيروزكوهى و محمد فرّخ و مؤيّد ثابتى و بسيارى ديگر كسب فيض مىكردم . »\r\nخانم سعيدى سالها با مطبوعات و مجله‌هائى چون سخن و يغما و وحيد و گوهر و اطّلاعات هفتگى كه طبع و نشر مىشد همكارى مىكرد و در سال 1324 خود نيز مجلهء ( بانو ) را منتشر كرد و مدّت دو سال اين مجله به فعاليت خود ادامه داد و نيز در سال 1346 و 1350 دو دوره به نمايندگى مجلس شوراى ملى از تهران انتخاب شد .\r\nنعمت الله قاضى ( شكيب ) دانشمند و نويسندهء نامور درباره خانم سعيدى چنين مىگويد :\r\n« نيّر از اوان نوجوانى به استعداد شاعرى كه جهان‌آفرين در نهادش به وديعه نهاده بود پى برد و به سرودن شعر پرداخت ، آشنائى وى با زبان و ادب فرانسويان از همان هنگام در آثارش اثر گذاشت و به سخنش نرمى ، روانى ، شيوائى بخشيد كه از آن مىتوان به شعر ( سهل و ممتنع ) تعبير كرد و در پيروى از شيوهء سخن‌سرائى ايرج ميرزا در ميان بانوان سخن‌آفرين پارسىگوى مىتوان وى را شاعرى موفّق بخوانيم . »\r\nخانم سعيدى كه در شعر گاهى از تخلّص نيّر استفاده مىكند نخستين سروده‌هايش قصّه‌هاى لافونتين است كه مكرّر طبع و نشر گرديده و دوّمين مجموعه شعرش بنام ترانهء من و آخرين مجموعه‌اش تحت عنوان نقش آينده است كه هر دو\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nمنتشر شده . از وى چند اثر ديگر از فرانسه به فارسى ترجمه گرديده كه به چاپ رسيده است .\r\nخانم سعيدى در سال 1369 براى ديدن دخترش به فرانسه رفت و پس از دو ماه توقّف در پاريس بدرود حيات گفت و در گورستان پرلاشز به خاك سپرده شد .\r\n\r\nنيمهء گمشده « 1 »\r\n گذشت عمرى و عمرى به جستجوى تو بودم * نديده روى تو در آرزوى روى تو بودم\r\nنمىشناختمت ليك دل ز مهر تو پر بود * نديده بودمت امّا اسير موى تو بودم\r\nنبود نقش تو الّا به كارگاه خيالم * نديده طالب نقش رخ نكوى تو بودم\r\nنشد ز صحبت تو هيچ‌گاه محفل من گرم * ولى هميشه به دل ، گرم گفتگوى تو بودم\r\nاگرچه از مى وصلم تو جرعه‌اى نچشيدى * ولى چو باده همه عمر ، در سبوى تو بودم\r\nبه عشق هركه سپردم دل از كه داشت نشانى * به كوى هركه گذشتم به گرد كوى تو بودم\r\nتو نيم گمشده من نيمهء جدا از تو يك‌عمر * تو در پى چو منى من به جستجوى تو بودم\r\nشباب من چو شباب تو رفت در همه ايام * تو در خيال من و من در آرزوى تو بودم \r\n\r\nبه ياد جوانى\r\n ياد روزى كآشيان در گلستانى داشتم * چتر گل بر سر چو مرغ نغمه‌خوانى داشتم\r\nهمچو نى تنها نبودم نغمه‌خوان درد خويش * همنوايان در دل هر نيستانى داشتم\r\nبىحريف و مونس و همدم نبودم آن زمان * يار دانائى ، حريف نكته‌دانى داشتم\r\nتا نسوزد پيكرم از آتش سوزان عشق * از وفاى دوست بر سر سايبانى داشتم\r\nآن زمان طبعم بسان تركه‌اى ساكن نبود * همره رود روان طبع روانى داشتم\r\nبىنصيب اين‌گونه كى بودم ز لطف دوستان * تا قبول خاطر و لطف بيانى داشتم \r\n\r\n\r\n","description":"","footnote":"\r\n( 1 ) - به گفتهء افلاطون وقتى خدايان انسان را آفريد از هريك از اعضاى بدن دو سهم به او دادند ولى خدايان وقتى زور فوق‌العادهء آنان را ديدند ، بدن همه را به دونيمه كردند از آن زمان تا امروز انسانها پيوسته در جستجوى نيمهء گمشدهء خويش‌اند و عشق آدمى عبارت از همين طلب و جستجوست .\r\n","page_name":" 551 ","page_number":551},
  {"content":"\r\n\r\n طعنه تا بر من نيارد زد حسود بىهنر * از هنر پيوسته تيرى در كمانى داشتم\r\nمن نبودم چون بيابان پايمال هر خسى * همچو كوهى قلّهء آتشفشانى داشتم\r\nبىنياز از مهر و ماه آسمان بودم كه خود * مهر بودم ، ماه بودم آسمانى داشتم\r\nلب فروبستم كنون چون غنچه از گفت‌وشنود * مىشكفتم همچو گل گر همزبانى داشتم\r\nباز بر بال هنر پر مىگشودم تا فلك * گر ز ديوان قضا ، خط امانى داشتم\r\nماجرا بس كن تو « نيّر » ديگر اين دفتر ببند * رفت از ياد زمان گر داستانى داشتم\r\nياد كردم زان غزل آنجا كه مىگويد « رهى » « 1 » * « ياد ايامى كه در گلشن فغانى داشتم » \r\n\r\nغم ناشناس\r\n درون سينه ، دلم همچو ابر مىگريد * دلم گرفته‌تر از روزهاى بارانيست\r\nچو آسمان ز پس توده‌هاى درهم ابر * درون من سيه از رنجهاى پنهانيست \r\n* * *\r\n طنين ريزش باران به بام و برگوئى * حديثى از دل غم‌بار آسمان گويد\r\nدل ملول من از اين نواى محنت‌بار * حديث انده و حسرت به گوش جان گويد \r\n* * *\r\n من از ملال غمى ناشناس مىگريم * در آه من نبود سردى جدائىها\r\nدرون خسته‌ام آزرده از فريبى نيست * به خاطرم نبود نقش بىوفائىها \r\n* * *\r\n شكسته نيست دلى چون دل شكسته من * ملولم از غم و رنجى كه خود ندانم چيست\r\nنه داغ كينه به جانم بود نه آتش عشق * ولى غمين‌تر از اين دل ، دلى به عالم نيست \r\n\r\n\r\n","description":"","footnote":"\r\n( 1 ) - محمد حسين معيّرى متخلص به رهى\r\n","page_name":" 552 ","page_number":552},
  {"content":"\r\n\r\n\r\nعدل على عليه السّلام\r\n على آن ابرمرد والاتبار * كه اسلام از او يافت اين اعتبار\r\nبزرگى كه در مدحتش صد زبان * نيارد شمارد يكى از هزار\r\nدرخشنده مهرى كه ديدار او * نديده بسى ديدهء روزگار\r\nز بذرى كه افشاند در باغ دين * گل و ياسمن سر زد از هر كنار\r\nمهين رادمردى كه مانده از او * بسى پند و اندرز و حكم و شعار\r\nچنين گفت روزى به مالك كه گر * به دست تو افتاد روزى مدار\r\nبدان بىپناهان و بىياوران * به عدل تو باشند اميدوار\r\nاگر چند بدكار مردم دمى * نشايد ز بد خرّم و كامكار\r\nولى بايد اين نكته آرى به ياد * شدى گر بر اورنگ قدرت سوار\r\nمبادا كه از تهمت ناكسان * عزيزى شود پيش چشم تو خوار\r\nمبادا دهى حكم بىداورى * نشد علّت جرم گر آشكار\r\nمنه دام در راه صيد ضعيف * مكن مرغ بىبال‌وپر را شكار\r\nگريزد ز چنگ عدالت اگر * يكى مجرم ناكس و نابكار\r\nاز آن به كه بينى به فرمان توست * سر بىگناهى به بالاى دار \r\n\r\nلحظهء ديدار\r\n ما هم به كار خويش گرفتار مانده‌ايم * در دست روزگار جفاكار مانده‌ايم\r\nجز خاطرات رفته ، نماندست همدمى * بىهم‌نشين و مونس و غمخوار مانده‌ايم\r\nدر ما نشاط و شور و تب‌وتاب مرده است * با آتش دل و تن تب‌دار مانده‌ايم\r\nدر اين چمن دگر گل معنى شكفته نيست * چون دام و دد به شوق علفزار مانده‌ايم\r\nاز ما هزار نقش بجا مانده و كنون * ما خود چو نقش كهنه به ديوار مانده‌ايم\r\nاز هر طرف چو دايره بستند ره به ما * ما در ميان ، چو نقطهء پرگار مانده‌ايم\r\nما را به بزم بىخبران گر گذار نيست * اين هم گناه ماست كه هشيار مانده‌ايم \r\n\r\n","description":"","footnote":"","page_name":" 553 ","page_number":553},
  {"content":"\r\n\r\n تسليم تا كنيم به حق ، جان عاريت * در انتظار لحظهء ديدار مانده‌ايم\r\nتا گلستان كنيم ز نو ، ساحت وطن * با آب ديده و دل خونبار مانده‌ايم\r\n« نيّر » اگر ربود فلك گوهر مراد * با گنج شعر و طبع گهربار مانده‌ايم \r\n\r\nسوغات فرنگ\r\n دو پسر چون دو نهال شاداب * هر دو شاگرد دبستان بودند\r\nيار و هم‌بازى و همدل امّا * نتوان گفت كه يكسان بودند \r\n* * *\r\n پدر احمد بُد باربرى * كه نصيبش نبُد الّا غم و درد\r\nتا كه نانى به كف آرد يك‌عمر * پشت خود همچو كمان خم مىكرد \r\n* * *\r\n داشت محسن پدرى ثروتمند * صاحب مكنت و دارائى و مال\r\nبا رخى شاد و دلى آسوده * بود در سير اروپا همه‌سال \r\n* * *\r\n محسن آن روز به احمد چو رسيد * داشت در دست يكى كيف قشنگ\r\nگفت احمد ز كجا آمده اين * گفت سوغات رسيده ز فرنگ \r\n* * *\r\n هر دو بودند چو گرم بازى * ناگه آن كيف به جوئى افتاد\r\nناله سرداد از اين غم احمد * ليك محسن لب خندان بگشاد \r\n* * *\r\n گفت بابا چو رود باز فرنگ * باز مىآورد از بهرم كيف\r\nكيف از اين‌گونه فراوان دارم * غم مخور دارم از اين‌ها دو رديف \r\n* * *\r\n دفترم هم شده گر غرق چه باك * دفتر آورده فراوان پدرم \r\n\r\n","description":"","footnote":"","page_name":" 554 ","page_number":554},
  {"content":"\r\n\r\n آب اگر برد كتاب و قلمم * مىدهد پول كه از نو بخرم \r\n* * *\r\n رفت احمد چو شبانگه به سرا * دست افكند در آغوش پدر\r\nبوسه زد بر رخ آن خسته و گفت * تو چرا هيچ نرفتى به سفر \r\n* * *\r\n جان بابا تو هم آخر يك‌بار * سفرى كن سوى اقليم فرنگ\r\nبهر ما هديه بياور گاهى * خودنويسى ، قلمى ، رنگ‌به‌رنگ \r\n* * *\r\n اشك غم ريخت ز چشمان پدر * گفت كس نيست ز دردم آگاه\r\nمن كه با فقر و فنا همسفرم * از كجا گرد كنم توشهء راه \r\n* * *\r\n ليك از بهر دل تو پس از اين * مىنهم بار فزون بر كمرم\r\nاجرتى بيش بدستم چو رسيد * مىخرم كيف برايت پسرم \r\n\r\nپائيز عمر\r\n اى رنگ چشم سبز تو چون سبزهء بهار * در باغ آرزوى دل من گلى به كار\r\nپائيز عمر گرچه شتابان ز ره رسيد * در باغ جان شكفته بود غنچهء اميد\r\nامّا چو در خيال ، نهالى جوانه كرد * گر مرغ آرزو به دلى آشيانه كرد\r\nسرسبز مىشود دل‌وجان همچو نوبهار * بلبل ز شوق ، نغمه سرايد به شاخسار\r\nاى يار نازنين من اى مهربان من * اى روشن از ستارهء تو آسمان من\r\nگلها دميده در دل من از نسيم عشق * پرعطر و بوى شد نفسم از شميم عشق\r\nگرچه گذشت و عمر و نمانده‌ست مهلتى * يكدم نظر به روى تو باشد غنيمتى\r\nپيمانه‌ام تهى شد اگر نيستم غمين * نوشم به ياد روى تو اين جام آخرين \r\n\r\n","description":"","footnote":"","page_name":" 555 ","page_number":555},
  {"content":"\r\n\r\n\r\nبناى تو\r\n من با بهار مىشكفم تازه مىشوم * خندان شود چو غنچه لبم در هواى تو\r\nچون شاخه‌ها به شبنم تر شستشو كنند * جوشد ز شوق در رگ من چشمه‌هاى نو\r\nچون آفتاب هم‌نفس صبح روشنم * آرم ز نور خويش به گلشن صفاى تو\r\nگر مانده ردّ پاى زمستان به‌جا هنوز * بر جاى پاى كهنه نهم جاى پاى تو\r\nمن جزئى از طبيعتم و رنگى از بهار * طبعم گرفته عاريت از گل قباى تو\r\nاز بلبلان بيدل و خاموش فارغم * دارم هواى نغمهء دستان‌سراى تو\r\nهرگه نواى مرغ بهارى رسد به گوش * با هم‌نواى تازه سر آرم نواى تو\r\nخواهم چو مرغ ، لانه بسازم ز مرگ گل * يا آشيان كنم به سر شاخه‌هاى نو\r\nاز همرهان خسته به جان آمدم ، كجاست ؟ * صاحبدلى كه مژده دهد ز آشناى تو\r\nآزاده‌اى كجاست در اين دير كهنه ، تا * بر روى اين خرابه بسازد بناى تو \r\n\r\nفريب\r\n به ظاهر فريب ستمگر مخور * ز شاخ ستم‌پيشگان بر مخور\r\nز هر زشت‌روئى ، مگردان تو روى * بسى ديده‌ام زشت ، پاكيزه‌خوى\r\nز چهر بىپرده گر بر درى * دل ديو دارند و روى پرى \r\n\r\nآواره\r\n دلم اسير غم از دورى وطن باشد * چو مرغ خسته كه دور از گل و چمن باشد\r\nبه وصل همچو رسم هجر ديگر آيد پيش * هميشه انده هجران نصيب من باشد\r\nنباشدم بجز از تلخى زمانه به كام * اگرچه طوطى طبعم شكرشكن باشد\r\nبه غير نام محبّان به لب نمىآيد * اگر مرا سر گفتار يا سخن باشد\r\nاگرچه مرغ رها ، شادمان زند پروبال * نهان ز ديدهء صيّاد تيرزن باشد\r\nمقام امن اگر چند هست و يار شفيق * « غريب را دل آواره در وطن باشد » \r\n\r\n","description":"","footnote":"","page_name":" 556 ","page_number":556},
  {"content":"\r\n\r\n\r\nنيك‌پور ( 1337 )\r\nخانم ميترا نيك‌پور ، فرزند محمود ، در سال 1337 هجرى شمسى در تهران قدم به عرصهء حيات گذاشت . تحصيلات ابتدايى و متوسّطه را در زادگاهش به انجام رسانيد ، ازآن‌پس در سال 1356 براى ادامهء تحصيل وارد مركز تربيت معلّم شد و در رشتهء تعليم و تربيت كودكان استثنايى مشغول تحصيل گرديد و پس از طىّ اين مرحله ، دورهء خاصّ آموزش دانش‌آموزان نابينا را نيز به پاى برد . آن‌گاه تدريس كودكان نابينا را عهده‌دار گرديد و متجاوز از هجده سال است كه در همين رشته با علاقه و دلبستگى خاصّى در تعليم و تربيت كودكان استثنايى و نابينا كوشش و مجاهدت مىنمايد و هم‌اكنون در مجتمع نابينايان شهيد محبّى انجام‌وظيفه مىكند .\r\nنيك‌پور به علّت اينكه كارشناس كودكان استثنايى مىباشد ، با نوشتن مقالات متعدّدى در اين زمينه ، تجربه‌هاى خود را عرضه داشته و مورد استفاده قرار گرفته است .\r\nخانم نيك‌پور كار شعر و شاعرى را از دوران تحصيل در دبيرستان آغاز كرد و بيشتر در قالب شعر كلاسيك كار مىكند ، و در سرودن غزل تمايل بيشترى از خود نشان مىدهد و اشعارش در مطبوعات گاه‌وبىگاه به چشم مىخورد و در زمينهء شعر خود چنين مىگويد : « سروده‌هايى به هدف تلطيف و پرورش روح و برانگيزاندن اميد در دانش‌آموزان نابينا سروده‌ام . بر روى اين سروده‌ها ملودىهاى مناسبى توسّط\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nدانش‌آموزان نابينا گذاشته شده و توسّط خود آن‌ها هم اجرا گرديده است . در هنگام شنيدن اين سروده‌ها كه حاوى مطالب دلگرم‌كننده براى آنان است و با صداى گرم آن‌ها از عمق جانشان برمىآيد ، عميق‌ترين رضايت خاطر را به دست مىآورم . »\r\n\r\nيار بىنشان « 1 »\r\n اى دل منال امشب ، از درد بىكرانه * خوش باش با خيال آن يار جاودانه\r\nدر بين ما و جانان ، نبود حجاب ، جز جان * « من » ، « او » اگر شوم « من » برخيزد از ميانه\r\nدى مصرعى ز حسنش ، آيينه بر لب آورد * جانم به رقص آمد ، ز آن دل‌نشين ترانه\r\nاى دل بگير سامان ، تا جان رسد به جانان * گلبانگ عاشقى زن ، همراه با سمانه\r\nعمريست مىپرستم ، وز مى خراب و مستم * وز خرمن وجودم ، آتش كشد زبانه\r\nهرچند دور از اويم ، با او به گفت‌وگويم * ما را چه غم كه دلدار ، در خانه هست يا نه ؟\r\nجز آنكه در دل من ، كرده‌ست آشيانه * از من نشان چه خواهى ، ز آن ديار بىنشانه \r\n\r\nكينهء مختار\r\n شعله‌ور گشته جهان ، انديشهء احرار هم * خاكدان غلتيده در خون ، گنبد دوّار هم\r\nكوفه دارد داغ بر دل از جفاى كوفيان * شرمگين بر گل نشسته ، واژهء انكار هم\r\nتاروپود ذهن شد تار از غبار كاروان * مرغ حقّ ناليده ، دامن بركشيده يار هم\r\nاشك دجله كرده طغيان از غم هجران او * چشم بر راهش نشسته ، تشنهء ديدار هم\r\nآتشين آهش شرر افكنده بر دامان ظلم * ذرّه‌ذرّه مىگدازد ، ظلمت خروار هم\r\nغرق در خوناب دل شد آسمان نيلگون * عابد و دُردىكش و ديوانه و هشيار هم\r\nهمچو نورى بركشيد او در مسير آفتاب * دوستان سوزند جان در فرقتش ، اغيار هم\r\nبعد از او يك‌دم مبادا شوق ماندن در جهان * بىرُخش سهل است مردن ، زندگى دشوار هم\r\nراه بنما بر دلم ، اى غافله‌سالار عشق * سخت محتاجم به صبر و ياورى ، غمخوار هم \r\n\r\n\r\n","description":"","footnote":"\r\n( 1 ) - بر روى غزل فوق دانش‌آموزان نابينا آهنگ گذاشته‌اند . اين آهنگ شامل موسيقى اصيل ايرانى مىباشد .\r\n","page_name":" 558 ","page_number":558},
  {"content":"\r\n\r\n اربعين است و من و درياى رنجى بىكران * ناله مىبارد ز شعرم ، كينهء مختار هم \r\n\r\nلبخند پيغمبر\r\n تابش نورانى خورشيد عالم‌سوز داشت * پاكى شفّاف ، قلب آسمان چون روز داشت\r\nسبز ، چون رنگ چمنزاران خوش ، اندر بهشت * قامت رعناى هوران جهان‌افروز داشت\r\nگوهر درّ وجودش در دل پاك صدف * تيغ محنت از جهان در قلب مهراندوز داشت\r\nعطر گل ، آواز بلبل ، جوشش بىباك رود * ساقى و سقاى كوثر درد ظلمت‌سوز داشت\r\nواى ! آن دستى كه بر طرح رُخش سيلى نواخت * مهر بوسه از پدر بر روى جان‌افروز داشت\r\nرفت تا در باغ رضوان سوى ديدار پدر * هديه‌اى پنهان به دامن ماه مهرآموز داشت\r\nوه ! چه لافى از غم هجران يارم مىزنم * بهترين شعر و غزل در ناى محنت‌سوز داشت\r\nمرحبا بر خلقتش ! تكميل شد عالم از او * جرعه‌اى از آب كوثر مهدىاش پيروز داشت \r\n\r\nبه مناسبت ضربت خوردن امير مؤمنان على عليه السّلام جوانهء خون‌رگ\r\n نور رخسار علىّ دارد نشان از كردگار * « لا فتى الّا علىّ لا سيف الّا ذو الفقار »\r\nسر زد از محراب سرخش صد جوانه سبز رنگ * گشت از خون جبينش ، طاق مسجد شرمسار\r\nشاه‌بيت شعر هستى ، فاتح اوج غزل * بر دوعالم مايهء فخر است و عزّ و افتخار\r\nآب و آتش گشته هم‌خانه ز حرمان علىّ * اشك در چشم جهان ، بنشسته بر عالم شرار\r\nبرق شمشيرى شرر افكنده بر دامان ظلم * محنتش از كف ربوده ، صبر و تاب و اختيار\r\nگشته سرشار از فروغ همّتش خورشيد عرش * عالمى از غيرتش بگرفته قدر و اعتبار\r\nجام دل بادا تهى از هرچه غير عشق اوست * راه او پاينده است و شيعيانش پايدار\r\nگر بنوشاند شرنگ تلخ غربت ، باك نيست * با مى وصلش شوم در هر دوعالم رستگار\r\nاى علىّ بر شيعهء عاشق جز اين دو راه نيست * يا ز هجرانت بسوزان يا بگيرش در كنار \r\n\r\n","description":"","footnote":"","page_name":" 559 ","page_number":559},
  {"content":"\r\n\r\n\r\nاى طنين عاطفه . . .\r\n اى رسول امشب تو را خواهم سرود * اى طنين عاطفه ! بر تو درود\r\nاى زلال آبى درياى عشق * گوى عشقت از ميان خواهم ربود\r\nجان به پاى مقدمت خواهم فشاند * روح عصيان را بسوزانم چو عود\r\nدر سرودم قامت سبز تو را * با جنون شاعرى خواهم ستود\r\nآشكارا شب ز ناى قدسيان * رمز اسرار جهان خواهى شنود\r\nگر كنى يك‌دم عنايت بر دلم * رنگ غم از چهره‌ام خواهى زدود\r\nبا صبورى در سكوت سرد گور * با اميد وصل تو خواهم غنود \r\n\r\nخطبهء گمگشتگان\r\n اى آشناى ديرين ! چون سر كنم ثنايت * كين ساغر صبوحى ، خون شد ز ماجرايت\r\nجانا نقاب برگير ، تا گل‌عذار شبگير * چون غنچه بر شكوفه از روى دلگشايت\r\nمنعم مكن ز مستى ، اى مىفروش هستى * بگذار تا ز هستى ، گيرم ره بقايت\r\nبس نغمهء دل‌انگيز ، بر گوش جان بياويز * در موسم بهاران ، از لعل دلربايت\r\nمرغان خوش‌نوا را ، بين در فغان و غوغا * گويند راز عشقت ، هريك به صد روايت\r\nدرد فراق رويت ، ما را ز بىكسى كشت * دردا كه گوشه چشمى ، دل را كند كفايت\r\nهم گرم سازد عشقت ، هم سوزد استخوانم * آتش بزن به جانم ، تا جان كنم فدايت\r\nز آغوش دل‌نشين‌ات ، گر كام برنيامد * بنشستم از رضايت ، بر مسند رضايت\r\nمدهوش باده‌ام كن ، از جام لايزالى * گمگشتگان ره را ، مِى مىكند هدايت\r\nشهباز لامكان است ، دل در كمند مويت * صيدت به دام دارد ، پرواز بىنهايت\r\nدارند باده‌نوشان ، لب بر سبوى جوشان * بگسسته از دوعالم ، مشتاق بر لقايت\r\nسرگشته مىسپارم ، ره ز آستان حرمان * لختى ز لطف بنشان ، در سايهء عنايت\r\nفرياد و ناله هر شب ، سر مىدهد شباويز * شوريده است و دارد ، از فرقتت شكايت\r\nگر تاب طرّه‌ات را ، مستانه برگشايى * مىبارد اشك ميگون ، از ساغر سمايت \r\n\r\n","description":"","footnote":"","page_name":" 560 ","page_number":560},
  {"content":"\r\n\r\n ز آن روز با تو بستم ، پيوند آشنايى * آويختم قدح را بر سردرِ سرايت\r\nگر ژاله بر جبينِ ، آلاله‌ها نشيند * گويى ز خوف سرخ‌اند ، نمناك از رَجايت\r\nدرمان باده‌نوشان ، درد است و درد جوشان * چونت سپاس گويم ، از درد بىنهايت\r\nسر را ز سوز اندوه ، بگرفته‌ام به دامان * سازم رسان به سامان ، اى صاحب درايت\r\nدُردىكشان محنت ، از غم نمىهراسند * كز خيل مىگساران ، ساغر كند حمايت\r\nگر گويمت پريشان ز آشفتگى ، عجب نيست * شرح فراق گويم ، مستانه با كنايت\r\nرحل اقامت افكند دل در برت ، كه ره نيست * بر كوى رستگاران ، راهى جز التجايت\r\nدر گوشم ار نخوانى ، آواز  « لَنْ تَرانِي »  * جان مىدهم به آنى ، سوگند بر ولايت\r\nجز درگه‌ات ندارم ، امّيد استجابت * سيراب عزّتم كن ، از چشمهء عنايت\r\nسر مىدهم ز لطفت ، آواز بىنيازى * مستانه گر بنوشم ، از جام   « هَلْ أَتى »   يت \r\n\r\nاز خاك تا افلاك\r\n من برآنم كه ازاين‌پس پى كارى گيرم * شوق را توشه كنم ، راه ديارى گيرم\r\nخرقهء كهنهء تن را به كنارى فكنم * جامهء عافيت از دست نگارى گيرم\r\nدر ره عشق تو بيگانه شوم با همه‌كس * از ميان رفته به ميخانه ، كنارى گيرم\r\nگرد در خاطرم انگيخته غم ، مىترسم * كه چو آيينه ز هجر تو غبارى گيرم\r\nسفر آغاز كنم از وطن اهل ريا * بهر پيمودن ره ، دامن يارى گيرم\r\nبا خيال تو زنم باده به ميخانهء عشق * با مى وصل تو شايد كه قرارى گيرم \r\n\r\nرسالت معلّم\r\n ز آن روز كه ساقى قدحى داد به دستم * از نشئهء سودايى او سرخوش و مستم\r\nچون كوه نيارست كشد بار امانت * من بر درِ ميخانه‌اش از جهل نشستم\r\nنوشيدم از آن صافى صهباى رسالت * يك‌دم ز ره طاعتش از پا ننشستم\r\nلبخند محبّت به لب جام نشاندم * هر عهد دگر را به‌جز ايثار شكستم \r\n\r\n","description":"","footnote":"","page_name":" 561 ","page_number":561},
  {"content":"\r\n\r\n رفتم ز ديار خوش آسودگى و عيش * بيگانه ز خود گشتم و از خويش گسستم\r\nخون شد دلم از تير غم و آتش اندوه * در كوى طلب ، عهد مودّت نشكستم\r\nبر لوحهء جان نقش زدم نام معلّم * تا خلق بدانند كه من باده‌پرستم \r\nبراى مظلومان جهان و مردم بوسنى\r\n\r\nمركب فاجعه\r\n بر بام جهان ز غم شرار است هنوز * بر چهرهء آسمان غبار است هنوز\r\nخاموش شده چلچله از بانگ غراب * آشفته‌نوا و بىقرار است هنوز\r\nويران شده آسمان ز آشوب بلا * آسايش جان در انحصار است هنوز\r\nخون مىچكد از گلوى نيلوفر عشق * تبعيض و جنايت افتخار است هنوز\r\nبگشوده فغان ، رخنه به آواز سحر * نفرين به ستمگران نثار است هنوز\r\nدر ناى زمان شكسته آهنگ سكوت * حيران خروش ذو الفقار است هنوز\r\nگشته نگران چكاوك از پنجهء بغض * اشك نچكيده بىشمار است هنوز\r\nجان مىشكفد چو مهدى آيه به قيام * چشم دوجهان در انتظار است هنوز \r\n\r\nبادهء بيدارى\r\n بلبلان سحرى بىتو خموشند ، بيا * خفتگان منتظر بانگ سروشند ، بيا\r\nنيست در ساغر جان بادهء بيدارى و مهر * ساقيان در طلبت خانه‌به‌دوشند ، بيا\r\nمثنوىها شده خالى ز شعور و باور * واژه‌ها غم‌زده در جوش‌وخروشند ، بيا\r\nرنگ ظلمت زده بر چشم افق غيبت صبح * زهد و انديشه و نان پيش فروشند ، بيا\r\nگشته خشكيده ز هجر قَدَمت بركهء ذهن * عارفان بىنگه‌ات باده ننوشند ، بيا\r\nخنجر جهل فرود آمده بر تارك عشق * طالبان ، جان به لقايت بفروشند ، بيا\r\nخامه يك‌دم ز خيال رخ تو فارغ نيست * محرمان ، جام به كف حلقه‌به‌گوشند ، بيا\r\nشب يلدا ز ظهور تو شود نورانى * مردگان با دم پاك تو به هوشند ، بيا \r\n\r\n","description":"","footnote":"","page_name":" 562 ","page_number":562},
  {"content":"\r\n\r\n\r\nنيك‌دل ( 1304 )\r\nمحمّد على نيك‌دل ، فرزند مهدى ، در سال 1304 هجرى شمسى در شاهرود چشم به جهان گشود . وى تحصيلات ابتدايى و سيكل اوّل متوسّطه را در زادگاهش به انجام رسانيد . ازآن‌پس وارد دانشسراى مقدّماتى شد ، امّا ديرى نپايد كه دانشسراى شاهرود منحل گرديد ، ناگزير براى ادامهء تحصيل راهى شهر مشهد شد و در دانشسراى مقدّماتى به تحصيل پرداخت و در سال 1325 فارغ التّحصيل گرديد .\r\nآن‌گاه به استخدام ادارهء فرهنگ ( آموزش و پرورش ) درآمد و به تدريس در مدارس اشتغال ورزيد و در خلال خدمت آموزشى در سال 1327 در امتحانات ششم متوسّطه تهران شركت جست و به دريافت ديپلم ادبى توفيق يافت و پس از پانزده سال تدريس از طرف آموزش و پرورش شاهرود به سمت مسئول آموزش متوسّطه منصوب شد و سرانجام در سال 1353 بازنشسته گرديد و در حال حاضر به فرش‌فروشى اشتغال دارد .\r\nنيك‌دل از سال 1327 به شعر و شاعرى پرداخت و به مطالعهء دواوين شعر و حفظ اشعار علاقه و دلبستگى خاصّى از خود نشان داد و به‌تدريج شعرش مايه گرفت و شكوفايى يافت و در ميان انواع شعر قالب غزل را براى شعر خود انتخاب كرد .\r\nنيك‌دل مىگويد : « فعّاليّت شعرى من از سال 1364 شروع شد ، زيرا با درگذشت همسرم براى فرار از تنهايى به سرودن شعر پرداختم . »\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nنيك‌دل در ميان شعراى معاصر به اشعار ملك‌الشّعراى بهار ، شهريار ، محمّد قهرمان ، ذبيح اللّه صاحب‌كار ، مشفق كاشانى ، حميدى شيرازى ، هوشنگ ابتهاج و لاهوتى علاقه بيشترى دارد و در نظر دارد گزيده‌اى از غزليّاتش را چاپ كند .\r\n\r\nخرمن حيات\r\n سنگين نمىشد اين همه بار گناه ما * خوش مىنشست گر به هدف تير آه ما\r\nويرانه گشت خانهء دل زير بار غم * آه دل شكستهء ما شد گواه ما\r\nدر خواب بود و من به تماشاى چهره‌اش * بيدار شد ز لغزش پاى نگاه ما\r\nبر ماه عارضش همگى رنج مىبرند * بار حسد كشد مه گردون ز ماه ما\r\nكرديم فاش راز دل خود به هركسى * بود اين تصوّر غلط و اشتباه ما\r\nاميد ما به لطف خدا هست ، ز آنكه او * باشد هميشه حامى و پشت و پناه ما\r\nبر باد رفت آنچه كه ما را عزيز بود * از غفلت و سبك‌سرىِ گاه‌گاه ما\r\nكشتيم دانهء شرف و بذر آبرو * در باغ جور تو ، كه نرويد گناه ما\r\nاز خرمن حيات چه گويم ؟ جفاى تو * بر باد داد خرمن و تاراند كاه ما\r\nسرسبزى و نشاط تو و « نيك‌دل » ز دل * باشد دعاى نيمه‌شب و هر پگاه ما \r\n\r\nبادهء شبگير\r\n هروقت سر به خانهء تقدير مىزنم * گويى به قلب خستهء خود تير مىزنم\r\nشب‌ها ز دست جور و جفاى نگار خود * چون مرغ خسته نالهء شبگير مىزنم\r\nتا شعرهاى من بنشيند به هر دلى * بر دست و پاى قافيه زنجير مىزنم\r\nاز بهر جرعه‌اى مى گلگون و آتشين * شب‌ها به هر بهانه درِ پير مىزنم\r\nگر دست برندارى و پايد جفاى تو * بر تو هزار وصلهء تكفير مىزنم\r\nتا باخبر كنم همه را از نماز عشق * بر اوج بام مأذنه تكبير مىزنم\r\nدر جنگ بين باطل و حقّ ، اى خداى من * بهر رضاى توست كه شمشير مىزنم \r\n\r\n","description":"","footnote":"","page_name":" 564 ","page_number":564},
  {"content":"\r\n\r\n افسرده‌ام ز كثرت تكرار زندگى * زين روست ، دم اگر كه ز تغيير مىزنم\r\nتا رنگ غم رود ز تصاوير اين حيات * رنگى اگر به پردهء تصوير مىزنم\r\nتا غم زدايد از دل ديوانه « نيك‌دل » * رطلى گران ز بادهء شبگير مىزنم \r\n\r\nرنج بىحساب\r\n برگو چرا ز خانهء ما پا كشيده‌اى ؟ * رخت سفر به دامن صحرا كشيده‌اى ؟\r\nبا اشتياق وافر ما بهر ديدنت * برقع چرا به چهرهء زيبا كشيده‌اى\r\nتا دل برى ز خلق جهان در مصاف عشق * نقشى دگر به صفحهء دل‌ها كشيده‌اى\r\nمانىصفت ز روى بصيرت ز بهر چيست * بر پرده نقش روى زليخا كشيده‌اى ؟\r\nما در زمين سرد تو را جُست‌وجو كنيم * از چيست پر به اوج ثريّا كشيده‌اى ؟\r\nگل‌هاى باغ آينه را آب مىدهم * آبى كه با پياله ز دريا كشيده‌اى\r\nبودم شريك درد و غم زندگانىات * هرگز مگو كه رنج تو تنها كشيده‌اى\r\nما طالب حقيم ، و ليكن تو بهر چه * ما را درون وادى رؤيا كشيده‌اى\r\nموسى به طور غرق مناجات با خدا * ما را چرا به وادى سينا كشيده‌اى ؟\r\nما بىنياز از همه‌كس بوده‌ايم و تو * ما را به تنگناى تمنّا كشيده‌اى\r\nبوديم بىخبر ز تو و عشوه‌هاى تو * ما را به دام زلف چليپا كشيده‌اى\r\nپيرت نمود « نيك‌دل » اين رنج بىحساب * رنجى كه در زمانه ز دنيا كشيده‌اى \r\n\r\nاز من گرفتند\r\n دستى كه بر سر مىزدم ، از من گرفتند * پايى كه بر در مىزدم ، از من گرفتند\r\nآن روزهايى را كه چون مرغى سبكبال * بر بام او پر مىزدم ، از من گرفتند\r\nخونى كه با داغ جگر كردم فراهم * بر ديدهء تر مىزدم ، از من گرفتند\r\nآن كلك آتش‌زا كه من همواره با آن * نقشى به دفتر مىزدم ، از من گرفتند\r\nآخر زبانى را كه با آن من سخن‌ها * با حىّ داور مىزدم ، از من گرفتند \r\n\r\n","description":"","footnote":"","page_name":" 565 ","page_number":565},
  {"content":"\r\n\r\n صوت رساى آتشينى را كه با آن * « اللّهُ اكْبَر » مىزدم ، از من گرفتند\r\nدستى كه بردارم ز جا ساغر نمانده‌ست * حالى كه ساغر مىزدم ، از من گرفتند\r\nآن مظهر حُسنى كه در هجران رويش * چون مرغ پرپر مىزدم ، از من گرفتند\r\nآن بادهء نابى كه در تسكين غم‌ها * جام مكرّر مىزدم ، از من گرفتند\r\nزد دست برهم « نيك‌دل » از حسرت و گفت * دستى كه بر سر مىزدم ، از من گرفتند \r\n\r\nنسيم بهارى\r\n اگر نسيم بهارى وزيدن آغازد * دوبار بلبل شيدا به غنچه دل بازد\r\nگل شقايق زيباى باغ امّيدم * ميان اين همه گل‌ها به خويش مىنازد\r\nشكوه سبز علف‌زار آرزوهايم * چو نكهت خوش گل‌ها مشام بنوازد\r\nخليل وادى حق‌ّبين خيل نمرودى * شود كه پرچم توحيد را برافرازد ؟\r\nفلك بهيمهء تصوير و آتش تقدير * به ژرفناى خيال تو آتش اندازد\r\nنگر به ديده كه پيكرتراش شهر خيال * به ذهن عاطفه تنديس وهم مىسازد\r\nاسير موج بلايم به بحر توفانى * فلك چرا به من از هر كرانه مىتازد\r\nهزار لعنت و نفرين به رهزن پاييز * از آنكه دست تطاول به‌سوى گل يازد\r\nزكات حُسن ببايد به من دهد دلدار * كه مستحقّ منم و او به غير پردازد\r\nرسد به كام دل خويش « نيك‌دل » آخر * اگر نسيم بهارى وزيدن آغازد \r\n\r\nدست دعا\r\n ساقى سرت بنازم ، پر كن پياله امشب * تا چهره را بسازم ، همرنگ لاله امشب\r\nلبريز كن تو جامم ، اى ساقى سبك‌دست * ز آن كوزهء شرابِ تلخِ دوساله امشب\r\nمستم نماى ساقى ! با بادهء پياپى * كز فرط مستى افتم در چاه و چاله امشب\r\nتا شحنه سازد آزاد ، ما را ز بند و زندان * خواهد پى نجاتم ، وجه الكفاله امشب\r\nدر هجرت اى نگارِ زيبا و نازنينم * از ديدگان ببارم ، چون ابر ژاله امشب \r\n\r\n","description":"","footnote":"","page_name":" 566 ","page_number":566},
  {"content":"\r\n\r\n گردم اگر كه محروم ، از ديدن رخ تو * از سوز دل برآرم ، فرياد و ناله امشب\r\nدست دعا برآرم ، تا كام دل برآيد * بر درگه خداى ، جلّ جلاله امشب\r\nاى « نيك‌دل » چه زيبا اين چامه را سرودى * در وصف آن نويسند صدها مقاله امشب \r\n\r\nبهاريّه\r\n فصل بهار مىرسد ، جلوهء نسترن نگر * جانب باغ رو پسر ! كودك و مرد و زن نگر\r\nسبزه و گل ز هر طرف ، داده صفا به باغ‌ها * لالهء ارغوان ببين ، سوسن و ياسمن نگر\r\nهر طرفى نظر كنى ، ماه‌وشى روان بود * عشوه‌گران خوب‌رو ، دلبر سيم‌تن نگر\r\nافتد اگر گذار تو ، باز دمى به بوستان * قمرى خوش‌ترانه را ، بلبل نغمه‌زن نگر\r\nريزش جويبارها ، چشمه و كوهسارها * برده ز كف قرارها ، دشت پر از چمن نگر\r\nبانگ نى و نواى آن ، بربط و ساز مطربان * صوت خوش هزارها ، طوطى خوش‌سخن نگر\r\nچشم سياه و مست او ، داده به باد عمر من * گيسوى مشك‌فام او ، زلف پر از شكن نگر\r\nقاصد بام و كوى او ، مژدهء وصل مىدهد * باور اگر نمىكنى ، لعبتى از ختن نگر\r\nجشن بهار و روز نو ، زنده كند گذشته را * ياد ز جام جم نما ، سنّت بس كهن نگر\r\nدشمن اگر طمع كند ، بر وطن و ديار ما * خيل دلاوران ما ، رستم پيل‌تن نگر\r\nشسته شود غبار غم ، از رخ داغدار ما * غصّه و غم به سر رسد ، خرّمى وطن نگر\r\n« نيك‌دل » از شرار غم ، شمع وجودش آب شد * پيرى زودرس ببين ، سوزش و سوختن نگر \r\n\r\nخوش گفتى\r\n شرابى از تو مىخواهم كه ويرانم كند امشب * ز بدمستى اسير بند و زندانم كند امشب\r\nشرابى تا بسوزاند سراپاى وجودم را * چو دانه در درون تاوه بريانم كند امشب\r\nشرابى تا به رغم اينكه تسكين مىدهد غم را * سر خوان غم و اندوه ، مهمانم كند امشب\r\nشرابى آن‌چنان گيرا و مردافكن كه تأثيرش * غمى بر دل فزايد ، بلكه گريانم كند امشب\r\nدرانم پردهء آزرم را ، از مى سخن گويم * ز آزرم و حيا بىحدّ پشيمانم كند امشب \r\n\r\n","description":"","footnote":"","page_name":" 567 ","page_number":567},
  {"content":"\r\n\r\n ز بس خو كرده‌ام با غم اميدم باده هم اينك * دهد دردم ، نمىخواهم كه درمانم كند امشب\r\nنباشد در سرم سوداى وصل ، از باده مىخواهم * دچار درد بىدرمان هجرانم كند امشب\r\nغلط گفتم ، اگر گفتم شرابى آرزو دارم * كه دور از خوى حيوانى و انسانم كند امشب\r\nچه خوش گفتى ز دل اى « نيك‌دل » با ساقى مجلس * شرابى از تو مىخواهم كه ويرانم كند امشب \r\n\r\nكاش . . .\r\n سوز سرما و باد و بوران بود * تندر و آذرخش و توفان بود\r\nهمه جا بود تيره و تاريك * ماه در پشت ابر پنهان بود\r\nكهنه فانوسى از زمان قديم * روشنىبخش اين شبستان بود\r\nروى دامان مادرى محزون * طفل بيمار ، گرم هذيان بود\r\nدست و پا مىزند از حرارت تب * مرگ در چهره‌اش نمايان بود\r\nمادر بىنواى غم‌ديده * بهر فرزند خود هراسان بود\r\nگريه مىكرد همچو ابر بهار * خانه از اشك او چراغان بود\r\nزير كرسى نشسته بود پدر * سرش از غصّه در گريبان بود\r\nچكّه مىكرد سقف خانهء او * « خانه از پاىبست ويران بود »\r\nفقر و بيمارى و گرانى جنس * مشكل پيرمرد دهقان بود\r\n« نيك‌دل » اين همه ز رنج مگوى * كاش امّيد جام حرمان بود \r\n\r\n","description":"","footnote":"","page_name":" 568 ","page_number":568},
  {"content":"\r\n\r\n\r\nنيكو ( 1353 )\r\nعلى اصغر نيكو ، فرزند عبّاس ، در سال 1353 هجرى شمسى در خانواده‌اى متوسّط الحال در شهرستان آباده پا به عرصهء حيات گذاشت . تحصيلات ابتدايى و راهنمايى را به پايان رسانيد ، ازآن‌پس رشتهء رياضى دورهء دبيرستان را نيز به انجام رسانيد باخذ مدرك ديپلم دست‌يافت آن‌گاه به دانشگاه پيام نور زادگاهش راه يافت و در رشتهء رياضى به تحصيل پرداخت .\r\nنيكو دربارهء شروع شعر و شاعرى خود چنين مىگويد : « در دورهء دبيرستان به درس انشا علاقهء زيادى داشتم و بد هم نمىنوشتم . البتّه جرقّه‌هاى شعر و يك‌زبان آهنگين در همان زمان در من زده شد و از سال 1372 شعر را به‌طور جدّى شروع كردم و از راهنمايىهاى استادم سيّد مهدى خيرانديش در دانشگاه و انجمن ادبى سود جستم .\r\nنيكو اضافه مىكند : « تقريبا همه قالب‌ها در شعر را تجربه كرده‌ام و در اين رهگذر از شعر آزاد - نيمايى غافل نبوده‌ام ، امّا ارايهء كار را در اين زمينه مستلزم مطالعه و كوشش و تجربه بيشترى مىدانم . »\r\nنيكو كه شاعرى بااستعداد و خوش‌قريحه است . در آغاز كار شاعرى مىباشد و در حال حاضر عضو انجمن ادبى شهرستان آباده ، كه زير نظر ادارهء ارشاد و هم انجمن شعر و ادب فارس مىباشد .\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nاشعار زير نمونه‌هايى از نظم اوست :\r\n\r\nعشق شبانه\r\n اگرچه نيست نگاهى كه آتشم بزند * خوشم به شعلهء آهى كه آتشم بزند\r\nشكوه آتش زرتشت در دلم ، امّا * مگر ز عشق بخواهى كه آتشم بزند\r\nنواى عشق شبانه ، به نام مشعل شعر * مرا كشانده به راهى كه آتشم بزند\r\nشكسته‌ام همه بت‌ها و عشق مىداند * گل است شعله به گاهى كه آتشم بزند\r\nمنم شبى و نه ، خاكسترى صبور و نمور * كجاست نار پگاهى كه آتشم بزند \r\n\r\nطلوع\r\n طلوع مىكنى آخر در اين هواى غروبى * تو اى فرشتهء گرمى ، تو اى فرشته خوبى\r\nبه نام عشق بگرد اى سبو به دوش طلوعى * كه مست صبح شود شب ترين خمار غروبى\r\nنفس بريده منم ، شب ز ره رسيده تو اى صبح * بيا كه ريشه دوانى در آسمان رسوبى\r\nاگرچه سخت نشستند ، سايه‌وار به ديوار * هميشه پنجره باز است اگر به شيشه بكوبى\r\nاگرچه ساحل شعرم سرود سبز شمال است * مگر كه موج بگيرد ز شروه‌هاى جنوبى \r\n\r\nمىگريزم\r\n باد ! باد سرگردان ! گفته‌اى كه ناچارى * ناگزيرتر امّا ، آسمان اجبارى\r\nباد و آسمان شاهد ، تا هميشه مىگفتم * مىگريزم امّا ، از واژه‌هاى تكرارى\r\nخسته‌ام از اين‌ها آه ! مىخونه و مىخوابند * در خيال ياد خمر ؟ شاعران دربارى\r\nاى عطش عطش شعرم چشمه‌هات جوشان تا * سبزتر بجوشم ، در لحظه‌هاى سرشارى\r\nآب و شمع و آيينه ، مىروى ولى افسوس * اى عروس شعر من ! بىخدانگهدارى \r\n\r\n","description":"","footnote":"","page_name":" 570 ","page_number":570},
  {"content":"\r\n\r\n\r\nآفتاب من\r\n مىروى ، كجا ولى ؟ باش تا بكارمت * ابر ابر تشنه‌تر ، روز و شب ببارمت\r\nدر گلوى آسمان ، شعله‌هاى بىرمق * چاره‌اى نمانده ، آه ! جز به شب سپارمت\r\nبازهم غروب و شب ، زخم‌زخم ، داغ‌داغ * آفتاب من ! ولى وانمىگذارمت\r\nكوچه‌هاى نااميد ، كوچه‌هاى بىنگاه * در كنار پنجره ، كاشكى بيارمت\r\nرفتى و نمىرسد لحظه‌اى به باورم * فكر اينكه بعد از اين يك‌نفس ندارمت \r\n\r\nچشم شرابىات\r\n باز از غزل غزل گل احساس مىچكم * بايد تمام فاصله‌ها را خبر كنم\r\nبا كوله‌بار گرم غزل‌هاى آشتى * از مرزهاى سرد نبودن گذر كنم \r\n*\r\n باز از تمام فرصت رويش لبالبم * مىخواهم آه ! از دل تنگم سفر كنم\r\nشايد كبوترى شوم از بستر غروب * از صد افق رهايى شب‌ها گذر كنم \r\n*\r\n تا خاطرات آبى پرواز مىروم * امشب ، ولى براى پريدن مجال نيست\r\nپرواز كن تو از اينجا به شهر عشق * بالم شكسته چارهء من جز خيال چيست ؟ \r\n*\r\n من محو ردّ پاى تو بودم به ماسه‌ها * هرگز به موج فكر نكردم دريغ ، آه !\r\nدر « وهم سبز » دروغين زندگيم * پاييز را نچشيدم به يك نگاه \r\n*\r\n بىتو سكوت پنجره ماتم گرفته است * گويى فضاى كوچه لبالب ز غربت است\r\nيك عابر شكسته دل از كوچه‌اى غريب * با خاطرات مبهم خود غرق صحبت است \r\n*\r\n امشب كه كوچه كوچهء دل خيس گريه بود * از رويش دوبارهء خورشيد كس نگفت \r\n\r\n","description":"","footnote":"","page_name":" 571 ","page_number":571},
  {"content":"\r\n\r\n در انزواى خستهء فرداى عاشقيم * از ازدحام و جوشش و اميد كس نگفت \r\n*\r\n اينجا كنار گويش محزون انزوا * بر شانه‌هاى خيس تو در خواب مىشدم\r\nبا واژه‌هاى عاطفه از سينهء سلام * بر گونه‌هاى شيشه‌اىات آب مىشدم \r\n*\r\n امشب به روى گونهء تب‌دار بىكسيم * با بغض بغض خاطره تكرار مىشوم\r\nبا لاىلاى خاطره‌ات خواب و بعد از اين * با شعله‌هاى حادثه بيدار مىشوم \r\n*\r\n در انتظار قاصدكى ، باز عاشقم * تا طرح ناب رويش دستان آبىات\r\nاينجا خمار جام‌هاى لبالب ز آتشم * از شعله‌هاى سركش چشم شرابىات \r\n\r\nعاشقانه‌تر\r\n دوباره من ، چه منى ؟ عاشقانه‌تر امروز * كه بازهم سخنى عاشقانه‌تر امروز\r\nهميشه روح عاشق من مىنوشت ، امّا باز * منى كه توست ، منى عاشقانه‌تر امروز\r\nنه روى گنبد چشمان تو دلم خوش بود * به بال‌وپرزدنى عاشقانه‌تر امروز\r\nكه باز مىكشىام در نگاه و مىپوشم * به شوق تو كفنى عاشقانه‌تر امروز\r\nدرست مثل هميشه كه مىشدم بيدار ؟ * نه آن شدن ، شدنى عاشقانه‌تر امروز \r\n\r\nاز ما كه گذشت\r\n از ما كه گذشت ، عمر سرخوردهء ما * راضى نكند تو را به‌جز مردهء ما\r\nشب خلوت كوچه ، گزمكان در خوابند * اى دشنه ! كجاست بهتر از گردهء ما ؟ \r\n*\r\n از ما كه گذشت ، فلك امداد بكن * از عاشق ديرينهء خود ياد بكن\r\nبر حال نزار زائرت زار بزن * از دست خداى عشق فرياد بكن \r\n\r\n","description":"","footnote":"","page_name":" 572 ","page_number":572},
  {"content":"\r\n\r\n*\r\n از ما كه گذشت ، زندگى كوهى بود * يك‌لحظه خوشى و باز اندوهى بود\r\nمن ، دل‌خوشىام به كوه اندوهم ، آه * زين گونه در اين ديار انبوهى بود \r\n*\r\n از ما كه گذشت ، تو كجا و دل ما ! * معبود كجا و بت آب و گل ما !\r\nافسوس صد افسوس صد افسوس افسوس * تسليم كجا و سجدهء باطل ما ! \r\n*\r\n از ما كه گذشت ، اى دل ديوانهء ما * سيمرغ كجا و بوم ويرانهء ما !\r\nانصاف بده ، هر دو بسوزيم جدا * ققنوس كجا و پر پروانهء ما ! \r\n*\r\n از ما كه گذشت ،   « قُلْ هُوَ اللَّهُ أَحَدٌ »   * فرياد بزن به عرش : « اللّهُ صمد »\r\nاين آدم پرسوخته كار خود توست * از توست كه بر توست چه خوب است و چه بد \r\n*\r\n از ما كه گذشت ، ماه ديدى چه گذشت ؟ * شام و سحر و پگاه ديدى چه گذشت ؟\r\nدر حسرت يك نگاه من بر سر راه * ديدى چه گذشت آه ! ديدى چه گذشت ؟ \r\n*\r\n از ما كه گذشت ، طرد بوديم ، چه باك * در پاى نسيم ، زرد بوديم ، چه باك\r\nگفتند كه پاييز به راه است بگوى * ما را كه هميشه زرد بوديم ، چه باك \r\n*\r\n از ما كه گذشت ، اشك لايق نشديم * اسطورهء خونين شقايق نشديم\r\nيك‌عمر به نام عشق شهوت رانديم * يك‌لحظه به نام عمر عاشق نشديم \r\n*\r\n از ما كه گذشت ، عاشقى پيشه كنيد * در سينهء خوبان ، جهان ريشه كنيد \r\n\r\n","description":"","footnote":"","page_name":" 573 ","page_number":573},
  {"content":"\r\n\r\n از جام وجودشان چو سرمست شديد * بر حال منِ خمار ، انديشه كنيد \r\n*\r\n از ما كه گذشت ، زندگى آهى نيست * اين كوه غم و درد به‌جز كاهى نيست\r\nبر چهره زنخدان تو جز چاهى نيست * جز اينكه بيفتيم در آن راهى نيست \r\n*\r\n از ما كه گذشت ، تار چون شد دل شب * هم‌نالهء ناى و ارغنون شد دل شب\r\nتا در رگ روز ، جان دواند هردم * از نالهء عاشقان چون شد دل شب \r\n*\r\n از ما كه گذشت ، شب پگاهى دارد * اين زلف سيه ، چه قرص ماهى دارد !\r\nبر كنگرهء شوق نوشتند به زر * هر تاريكى ، به صبح راهى دارد \r\n*\r\n از ما كه گذشت ، مست چشمان تو بود * دامن‌كش و خودپرست چشمان تو بود\r\nدستى كه شراب را به ما داد عمرى * حاشا ! كه نبود دست ، چشمان تو بود \r\n*\r\n از ما كه گذشت ، گر كشم چشم تو را * خون‌ريز و خراب و گر كشم چشم تو را\r\nساقى صبا ! ناز ميا ، درد مريز * يك غمزه بيا ، كه سركشم چشم تو را \r\n*\r\n از ما كه گذشت ، ناز دارد ، بگذر * سوز و غم جانگداز دارد ، بگذر\r\nخواهى كه بگويمت هنوز از غم عشق * اين رشته سر دراز دارد ، بگذر \r\n\r\nافق اميدوارى\r\n همه صبح نور بارى ، افق اميدوارى ! * كه بر آسمانِ خوشبخت ستاره‌ها سوارى \r\n\r\n","description":"","footnote":"","page_name":" 574 ","page_number":574},
  {"content":"\r\n\r\n اگر اشتياقِ چشمم همه رودِ كهكشان است * تو براى رودِ شبگرد ستاره آبشارى\r\nشب تار زنده از ما ، كه تو ماه و من ستاره * دو مَثَل ، تويى به يكتايى و من به بىشمارى\r\nبه هوايت آن‌چنان سينه به شعر مىنشيند * كه شكوفه در شكوفه ، به طراوت بهارى\r\nمنم آن درخت يادى ، كه نسيم گيسوانت * به تنش كشيده نقشى ، ز غمت به يادگارى\r\nاگرم كه سايه‌ساريست ، همه از تو دارم و بس * كه به پاى جويبارى و به دوش شاخسارى\r\nچه بگويمت جوابى كه تو را رواست اى عشق * كه تو نه نمىپذيرى ، همه آرى آرى آرى \r\n\r\n","description":"","footnote":"","page_name":" 575 ","page_number":575},
  {"content":"\r\n\r\n\r\n[ و 
  ]\r\n\r\nواله ( 1327 )\r\nسيّد ولى اللّه معينى فرد ، متخلّص به « واله » ، فرزند حاج مير جلال حسينى كوه‌كمرى ، در سال 1299 هجرى شمسى در شهر تبريز ديده به جهان هستى گشود .\r\nتحصيلات خود را در مكاتب قديمه فراگرفت ، در سال 1327 به استخدام وزارت فرهنگ ( آموزش و پرورش ) درآمد و در مدارس به تدريس اشتغال ورزيد ، در سال 1328 به تأسيس دبستانى به نام صائب در عجب‌شير همّت گماشت و با شور و شوق به تعليم و تربيت نوباوگان پرداخت و سرانجام پس از سال‌ها خدمت آموزشى در سال 1353 بازنشسته شد .\r\nواله از دوازده‌سالگى به سرودن شعر پرداخت و در زمينهء اشعار مذهبى و اخلاقى بيشتر علاقه نشان داد و در اين رهگذر از محضر اساتيد فنّ بهره‌مند گرديد و شعرش به شكوفايى رسيد و امروز از شعراى موفّق تبريز است كه نه تنها در شعر فارسى توانايى خود را نشان داده ، بلكه در سرودن شعر به زبان آذرى نيز مهارت كافى دارد .\r\nآثارى كه تاكنون توفيق چاپ و نشر آن را يافته به شرح زير است : [ 1 
  ] مصائب الحسينيّة ؛ [ 2 
  ] مصائب الائمه ؛ [ 3 
  ] گزيده‌اى از كتاب دادلى سوزلر ( به زبان تركى ) .\r\nو آنچه در دست چاپ دارد : [ 1 
  ] كليّات كتاب دادلى سوزلر ؛ [ 2 
  ] طومار غم ؛ [ 3 
  ] جلوهء حقّ ؛ [ 4 
  ] نغمهء دل ( شامل قصايد ، غزليّات ، مثنويّات ، رباعيّات ، مسمّطات و مناظرات ) .\r\n\r\n","description":"","footnote":"","page_name":" 576 ","page_number":576},
  {"content":"\r\n\r\n\r\nانتظار\r\n جانا مسيحايى دمت ، صد مرده را جان مىشود * بىشكّ ز يمن مقدمت ، عالم گلستان مىشود\r\nآمد بهار و رفت دى ، اى نامى فرخنده پى * از پرتو نور تو كى ، دنيا چراغان مىشود ؟\r\nدست من و دامان تو ، جانم فداى جان تو * با دست پراحسان تو ، هر مشكل آسان مىشود\r\nلختى بيا اى ماهرو ! از حال ما كن جُست‌وجو * از عطر زلف مشك‌بو ، اين كلبه رضوان مىشود\r\nگيرم كه در دشت و دمن ، باشد بسى سرو و سمن * همچون تو حاشا پيش من ، سروى خرامان مىشود\r\nاى قائد نوع بشر ! گر افتدت روزى گذر * بر درد ما با يك نظر ، بىوقفه درمان مىشود\r\nيوسف‌خطانِ كوى تو ، محو كمان ابروى تو * اندر قبال روى تو ، خورشيد پنهان مىشود\r\nاى كنز خوبان را گهر ! بر كوى ما آيى اگر * اين « والهء » شوريده‌سر ، پيش تو قربان مىشود \r\n\r\nچهر يار\r\n هركه را ديدهء دل چشم بصيرت كور است * ز خط كاملهء حقّ و حقيقت دور است\r\nدل آلوده نه جايى به جمال‌اللّهيست * چهر يار از نظر اهل خطا مهجور است\r\nپرتو نور ، به هر منزل و مأوا نرسد * كه تجلّىگه نور احديّت ، طور است\r\nزنگ آيينهء دل را به عبارت بزداى * سير اوج ملكوتى اگرت منظور است\r\nخرّم آن دل كه بُوَد منبع و گنجينهء نور * دل چو بىغش بوَد آن منشأ مهر و نور است\r\nسالكان ره جانان دل روشن دارند * نكند درك معانى ، چو دلى ممهور است\r\nهركه را نعمت ادراك و بصيرت دادند * همه احوال ظفر يافته و منصور است\r\nروى خورشيد كجا درك كند شب‌پره چشم * رخ جانانه ز آلوده‌نظر مستور است\r\nكوردل را نه سزا حظّ عبادات ، چنانك * بلبل از غلغلهء زاغ و زغن رنجور است\r\n« والها » طلعت جانان دل‌آگه بيند * هركه را هست چنين ديده و دل ، مسرور است \r\n\r\n","description":"","footnote":"","page_name":" 577 ","page_number":577},
  {"content":"\r\n\r\n\r\nگل بىخار\r\n در گلشن خلقت گل بىخار تويى تو * در حُسن و فضيلت همه معيار تويى تو\r\nشرمنده ز رويت مه و خورشيد دل‌افروز * در بُرج ادب منبع انوار تويى تو\r\nگل از لب لعل تو ، بياموخت تبسّم * آن گل كه دهد عطر به گلزار تويى تو\r\nدر رهگذرت لاله‌رُخان عاشق ديدار * بر لاله‌رُخان ، قافله‌سالار تويى تو\r\nبر شمع فروزنده و بر مِهر ، چه حاجت * رخشنده مهِ گنبدِ دوّار تويى تو\r\nخوش باش بدين قوم ، كه در مصطبهء عشق * اى صدرنشين ! رهبر هشيار تويى تو\r\nدر ملك سخن آنكه ز دل دادِ سخن داد * آن صاحب لب‌هاى گهربار تويى تو\r\nهيهات ! به كس فاش كنم راز نهانى * جايى كه مرا محرم اسرار تويى تو\r\nشب تا سحرم مونس جان مهر تو باشد * بر غم‌زدگان همدم و غمخوار تويى تو\r\nصد يوسف و خوبان همه شيداى جمالت * سرقافله و رهبر ابرار تويى تو\r\nبر « واله » شوريده در اين گوشهء خلوت * محبوب تويى ، روح تويى ، يار تويى تو \r\n\r\nساقىنامه\r\n ز جام معرفت ، ساقى ! بده پيمانه پيمانه * كه تا ز آن باده جان يابد صفا جانانه جانانه\r\nمرا ز آن باده ده ساقى ، كه دل را صيقلى بخشد * ز تن تا بركنم خرقه دمى فرزانه فرزانه\r\nبده ز آن مى ، كه زنگار ريا از دل كند زايل * از آن مى تا شود اين كلبه چون گلخانه ، گلخانه\r\nملولم آن‌چنان از دل ، من از كيد رياكاران * كه دارم از غم و محنت ، شوم ديوانه ديوانه\r\nميى ده ساقيا ! تا جان حيات معنوى يابد * بدان‌سو رَخت از اين گيتى كشم مردانه مردانه\r\nمذمّت كم كن اى زاهد ! نبندم تار دل هرگز * به تار زلف سالوس دنى مستانه مستانه\r\nدمى اين خرقهء سالوس بگذار و برو زاهد * طريق معرفت گير و مخوان افسانه افسانه\r\nمن از زهد رياكاران چو « واله » سخت بيزارم * همىگردم پى آزادمردان خانه تا خانه \r\n\r\n","description":"","footnote":"","page_name":" 578 ","page_number":578},
  {"content":"\r\n\r\n\r\nبشر در گرو عمل خود\r\n گر با من شوريده دمى بخت بود يار * با نام خدا مىكنم اسرار دل اظهار\r\nعالم همه از قدرت وى گشت پديدار * خلّاق همه هستى و انديشه و گفتار\r\nناورده عبث از عدم اين ثابت و سيّار * جنبندهء عالم همه مخلوق اله‌اند\r\nفرمان‌بر از اين درگه با حشمت و جاهند * گر زاهد و گر عارف و يا اهل گناهند\r\nبر ذات خداوند ، مقرّند و گواهند * مشغول به تسبيح خدا آدم و اشجار\r\nاى آنكه تو را دانش و ايمان و كتاب است * فرمان نبىّ نيست خلاف ، عين صواب است\r\nآن را كه ز اموال حلال است حساب است * از بهر حرامش به يقين قهر و عقاب است\r\nاز لقمهء ناپاك بپرهيز تو ، زنهار ! * آنان كه به فكر زدن صدمه و نيش‌اند\r\nدر فكر خود و جمع حُطام كم‌وبيش‌اند * هرچند به دينار حريص‌اند ، پريش‌اند\r\nمردم همگى در گرو كردهء خويش‌اند * احسن به عبادتگر و ، طوبى به نكوكار !\r\nخواهى كه نيفتى به چه و چاله در اين راه * زير قدم خلق خداوند مَكَن چاه\r\nمغرور مشو بر دِرَم و حَشَم و جاه * نيكى كن و از جور بپرهيز ، كه اللّه\r\nپاداش دهد روز جزا درخور كردار * آنان كه ز عقل و خرد ، الفت بگسستند\r\nبا اهرمن نفس و هوا عقد ببستند * در تيه هوا يكسره سردرگُم و مستند\r\nاينان ز چه بر ديو دنى آلت دستند * هرگز نخورد گول خسان ، مردم هشيار\r\nگو آنكه به همنوع زدى صدمه و آفات * با كار تو روح بشرى داشت منافات\r\nدنياست دلا ، مزرعه و دار مكافات * هر خوب و بدى راست سزا نيست خرافات\r\nفردوس مقرّر شده بر صالح و اخيار * « واله » ز ازل قاعده و رسم چنين است\r\nعزّ و شرف و شوكت هر جامعه دين است \r\n\r\n","description":"","footnote":"","page_name":" 579 ","page_number":579},
  {"content":"\r\n\r\n قومى كه دلا ، صاحب ايمان متين است * در روز جزا جايگه‌اش خلد برين است\r\nاى كاش بوَد دست من و دامن ابرار \r\n\r\nديوان عشق\r\n بر بارگاه معرفت آن را كه راه نيست * اندر حضور دوست ورا قدر و جاه نيست\r\nديوان عشق گشته رقم بهر مقبلان * نازم به خامه‌اى كه در آن اشتباه نيست\r\nمستى ز جام معرفت و عشق معنوى * در كيش و رسم اهل طريقت ، گناه نيست\r\nجز عشق دوست ، در نظر اهل معرفت * عالم به‌قدر گردِ ره و پرّ كاه نيست\r\nدر كار عشق ، صبر نكو ، كاندر اين طريق * مطلوب راست حكم قضا ، دلبخواه نيست\r\nاندر جهان عاريه اهل مجاز را * در كوى عشق جان پدر ، جايگاه نيست\r\nجانا به فكر بينش و تهذيب نفس شو * عمرِ عزيزِ فردِ مهذّب ، تباه نيست\r\nدل زنده كن به عشق جهاندار « والها » * زيراكه غير حضرت جانان ، پناه نيست \r\n\r\n","description":"","footnote":"","page_name":" 580 ","page_number":580},
  {"content":"\r\n\r\n\r\nواله ( 1341 )\r\nسيّد مرتضى معراجى ، كه در شعر تخلّص « واله » را برگزيد ، امّا از آن در شعر كمتر استفاده مىكند ، در سال 1341 هجرى شمسى در كرمانشاه قديم به عرصهء حيات گذاشت .\r\nمعراجى دوران كودكى را تا شش‌سالگى در مشهد مقدّس گذراند ، تحصيلات ابتدايى را در شهرستان قزوين به پاى برد و دورهء راهنمايى را در رشتهء علوم تجربى تا دريافت ديپلم در كرمانشاه پى گرفت . ازآن‌پس در رشتهء زبان و ادبيّات فارسى در دانشگاه پيام نور شهر اسلام‌آباد غرب به تحصيل ادامه داد و به اخذ مدرك ليسانس توفيق يافت .\r\nمعراجى پس از انجام تحصيلات به شغل آزاد روى آورد و هم‌اكنون ضمن اينكه در نوشتن برنامه‌هاى راديويى و همكارى با مؤسّسه انتشارات طاق بستان فعّاليّت مىكند ، با تخصّصى كه در تعمير ماشين‌هاى بافندگى خانگى دارد ، از اين رهگذر نيز معيشت مىنمايد .\r\nواله از شعراى جوان و پرشورى است كه در سرودن شعر كلاسيك و نو ، هر دو كار مىكند و در كارش نيز موفّق و از استعداد و قريحهء سرشار برخوردار مىباشد و آثارش نشان از آيندهء درخشان او در شعر مىدهد .\r\n\r\n","description":"","footnote":"","page_name":" 581 ","page_number":581},
  {"content":"\r\n\r\n\r\nبه مهر روى او . . .\r\n به مهر روى اوست باز اگر پگاه آرزو * درخشد از كنار اين شب سياه آرزو\r\nدُرست آن زمان كه بود اميد بر جوانه‌ها * بسوخت از سموم غم ، گل و گياه آرزو\r\nبدان اميد كز شبى مگر سپيده سر زند * هنوز بر نگاه او ، بوَد نگاه آرزو\r\nبه غير سنگلاخ غم ، پديد نيست تا افق * نه مأمنى ، نه مايه‌اى ، به كوره‌راه آرزو\r\nبه چشمه برد و تشنه‌اش رها نمود عاقبت * همه به گردن دلم ، بوَد گناه آرزو\r\nچه سخت ريخت بر زمين ز ابرِ حادثه غمش * چنان‌كه سقف عشق هم ، نشد پناه آرزو\r\nبه دل نه نورى از اميد و هم نه شورى از هوس * خدا كند كه دامنش ، بگيرد آه آرزو \r\n\r\nدست از دلم . . .\r\n دست از دلم بدار ، كه حالى نمانده است * شور فراق و شوق وصالى نمانده است\r\nدر اين عجوز دهر ، كه دل را دهد فريب * ناز و كرشمه ، غنج و دلالى نمانده است\r\nغير از صداى خود كه جوابت دهد ز كوه ؟ * ما را از اين زمانه سؤالى نمانده است\r\nشب پنجه كرده در دلِ آفاقِ پر ز خون * نورى ز هيچ بدر و هلالى نمانده است\r\nقدر مقام كس نشناسد جهان دون * بارى ، مقام و جاه و جلالى نمانده است\r\nما را ز چرخش فلكى ، يادگار هيچ * جز حسرتى و رنج و ملالى نمانده است\r\nسرچشمه‌هاى ذوق دل آلودهء غم است * لب‌تشنه‌ايم و آب زلالى نمانده است \r\n\r\nزندگانىام . . .\r\n زندگانىام همچو خواب ، دروغ * سايه در چنگ آفتاب ، دروغ\r\nآرزو و اميد ، شوق و هوس * همه چون جلوهء سراب ، دروغ\r\nياد ديروز و فكر فرداها * نقش‌هايى به روى آب ، دروغ\r\nمنم آن پرسشى كه هست مرا * از لب هركسى جواب ، دروغ\r\nمثل تصوير موج دريايم * ساكن و خالى از شتاب ، دروغ \r\n\r\n","description":"","footnote":"","page_name":" 582 ","page_number":582},
  {"content":"\r\n\r\n آنچه از من به ياد مىماند * مثل افسانه در كتاب ، دروغ\r\nيا كه بىجان به كنج ديوارى * عكسى از من درون قاب ، دروغ \r\n\r\nبا تو بودن . . .\r\n با تو بودن موج دريا بودن است * پاى تا سر شور و غوغا بودن است\r\nبودن امّا ، بودنى پروازگون * پر گشودن ، اوج‌پيما بودن است\r\nمثل چشمه ، چشمه‌هاى آب و نور * روشن و پاك مصفّا بودن است\r\nرودوار ، آهسته سوى دشت‌ها * رفتن و جارى و پويا بودن است\r\nريختن از دوش برف يأس‌ها * گرم اميد و شكوفا بودن است\r\nچون درختى زير باران بهار * سبز و نورآذين سراپا بودن است\r\nبىتو تنهايى و نابوديست ، بود * با تو بودن‌هام ، تنها بودن است \r\n\r\nدانى كه چيست . . .\r\n دانى كه چيست در نفس آن ستيغ سبز ؟ * پژواك جنگلى كه كشيده‌ست جيغ سبز\r\nتا انتهاى آبى آن اوجِ سرخِ باز * دستان ما و دامن تو ، اى ستيغ سبز\r\nوارونه بُغضِ جنگل درد خموش ماست * اين پر ز رعد و برق شتابنده ميغ سبز\r\nتكرار نام خوب تو دارد به لب درخت * با آن هزار گونه زبان بليغ سبز\r\nديگر اميد هيچ شكوفايىام نماند * آه اى بهار گمشده ! آه اى دريغ سبز !\r\nبيرون كش از نيام هزاران هزار شاخ * بر زردى هميشهء اين بيشه ، تيغ سبز \r\n\r\nهنوز . . .\r\n هنوز ديدن روى تو آرزوى من است * هنوز بغض نهان تو در گلوى من است \r\n\r\n","description":"","footnote":"","page_name":" 583 ","page_number":583},
  {"content":"\r\n\r\n به ديگرى نكنم شكوه از غمت ، اى دوست * چرا كه نقش تو همواره روبه‌روى من است\r\nشبان گلّهء غم‌هاى شب‌چَرايم من * چَراى اين همه گلّه به هاىوهوى من است\r\nچه خوب شد كه تو اى گل به من نكردى خوى * دم خزانم و پژمردگى به خوى من است\r\nغروب غم‌زدهء روزگار هجرانم * كه خون دل همه پيدا ز رنگ و روى من است\r\nتو گرم ، باد گران باش و مىگريز از من * كه برف سردم و سردى به گفت‌وگوى من است\r\nچون مرغكان مهاجر ، غريب اين چمنم * به دور از افق اين كرانه كوى من است \r\n\r\nز راه پنجره . . .\r\n ز راه پنجره روزى پرنده‌اى غافل * فرود آمد و بنشست در سرايم باز\r\nنگاه كرد و سراسر ، سراچه را چو قفس * بديد با پروبالش منازع و ناساز\r\nبه پشت پنجره ياران ، ديگرش بودند * كنار هم ، همه گرم و گرامى و انباز\r\nبه شيشه سر زد و فرياد كرد و مويه ، ولى * نيافت راه گريزى به مويه و آواز\r\nدلم گرفت و براى رهايىاش آخر * به مهربانى كردم در سراچه فراز\r\nمن آن پرنده‌ام و اين جهان سراى غم است * به غفلت آمده‌ام اندر اين اين سراى مجاز\r\nكجاست دست اجل ؟ تا به مهربانى خود * درى گشايد و بدهد مرا شبى پرواز \r\n\r\n","description":"","footnote":"","page_name":" 584 ","page_number":584},
  {"content":"\r\n\r\n\r\nبه ازدحام . . .\r\n به ازدحام مه‌آلود بيشه وا كردند * دريچه‌اى كه به رويم هميشه وا كردند\r\nبه طعنه‌ام - كه مرا بود گفت‌وگو با ابر - * زبان سرد پر از زخم تيشه وا كردند\r\nهزار دكّه به بازارگرمى تزوير * دريغ ! مردم نيرنگ‌پيشه وا كردند\r\nنكرد دست و نفس‌هايشان غبارى پاك * به سنگ عقدهء شفّاف شيشه وا كردند\r\nفروفتاده به خاك مذلّت‌اند آنان * كه پايبندى خود را به ريشه وا كردند\r\nبه شعر نازم و گريه ، كه اين دو يكّه فقط * گره ز بغض نهانم هميشه وا كردند \r\n\r\nباز آى . . .\r\n باز آى ! كه از لبت شرابى نوشم * وز گردش چشمت آفتابى نوشم\r\nباور مكن از دوست كه بىخاطره‌ات * حتّى - به خدا - جرعهء آبى نوشم \r\n\r\nتا بوى . . .\r\n تا بوى خوشى ز جانبى مىخيزد * دل طرح رسيدن تو را مىريزد\r\nدر كنج دريچه‌هاى چشمم هر شب * فانوسى از اشك ، بىفروغ آويزد \r\n\r\nبه صحراها . . .\r\n به صحراها فتاده باز را هم * گرفته آسمان از دود آهم \r\n\r\n","description":"","footnote":"","page_name":" 585 ","page_number":585},
  {"content":"\r\n\r\n بگو باران ببارد يا نبارد * من ناكشته بذر از او چه خواهم ؟ \r\n\r\nهوا ابر . . .\r\n هوا ابر است و ره در اين هوا گم * ز وحشت كرده آهو دست و پا گم\r\nزمين را مه گرفته ، ترسم آخر * شوم من هم در اين بيراهه‌ها گم \r\n\r\nمرگ . . .\r\n مرگ ! * اى همگام !\r\nاى نزديك‌تر از هركس و هر چيز ! * من نمىپرسم\r\nبعد از اين وحشت * مأمنى آيا\r\nغير آغوش تو ما را هست * امّا\r\nاى وجود زندگانى * بىتو يعنى هيچ\r\nبا تو يعنى پوچ ! * بعد اين پوچى\r\n- هيچ آيا هست ؟ \r\n\r\n","description":"","footnote":"","page_name":" 586 ","page_number":586},
  {"content":"\r\n\r\n مىآيد آرام از ميان جنگل انديشه بيرون * با عطر گرم برگ‌هاى سبز وحشى \r\n*\r\n وقتى كه از دور * مىبينمش با دامنى پرميوه ، دستى پرشكوفه\r\nمىگويم : « آرى اوست - آرى * اين اوست . . . »\r\nامّا \r\n*\r\n وقتى كه مهمان مىشود در كلبهء اوراق من باز * بر خويش مىخندم :\r\n« باز او نيامد ، هى ! * گويا دوباره\r\nآغاز بايد كرد فصل انتظار * شعرى كه بايد عاقبت روزى بيايد . » \r\n\r\nواله\r\n\r\n","description":"","footnote":"","page_name":" 587 ","page_number":587},
  {"content":"\r\n\r\n\r\nواله ( 1351 )\r\nمجيد آخته ، معروف به واله بجنوردى ، در سيزدهم اسفندماه 1351 شمسى در شهرستان بجنورد ديده به جهان گشود . تحصيلات ابتدايى و دورهء راهنمايى و دبيرستان را در شهر آشخانه به انجام رسانيد و در رشته فرهنگ و ادب ديپلم گرفت .\r\nآخته از سال 1371 به مركز تربيت معلّم امام محمّد باقر عليه السّلام زادگاهش راه يافت و در سال 1373 با اخذ مدرك كاردانى ادبيّات فارسى ، مأمور تدريس ادبيّات و هنر در مدارس روستاهاى آشخانه گرديد و در سال 1374 در دورهء كارشناسى ادبيّات فارسى دانشگاه آزاد اسلامى شيروان پذيرفته شد و سرانجام از آن دانشگاه فارغ التحصيل گرديد .\r\nمجيد آخته ، كه در شعر از تخلّص « واله » استفاده مىكند ، از سال 1369 به تشويق پدر و مادر و استادش ، شادروان محمّد رضا خان اكباتان ، به سرودن شعر پرداخت و در اين رهگذر از رهنمودهاى استاد رضا افضلى نيز بهره‌مند گرديد .\r\nواله در سال 1369 با همكارى دوستان جوان خود موفّق به برپايى انجمن ادبى بهار با كوشش استاد خان‌محمّدى و يارى آموزش و پرورش منطقهء مانه و سملقان گرديد و نيز در سال 1374 با همكارى كتابخانهء عمومى آشخانه به تأسيس انجمن ادبى فردوسى همّت گماشت كه با استقبال زيادى روبه‌رو گرديد و هم‌اكنون نيز به فعّاليّت خود ادامه مىدهد .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nواله با انجمن‌هاى ادبى ديگرى چون عضدى و عارف بجنوردى و ادارهء ارشاد اسلامى شيروان و دانشگاه فردوسى مشهد همكارى داشته و دارد .\r\nواله در سرودن انواع شعر كلاسيك و همچنين شعر نو طبع‌آزمايى مىكند و آثارش در پاره‌اى از مطبوعات محلّى و تهران به چاپ مىرسد . از واله ، تذكره‌اى به نام « فروغ دانشوران » طبع و نشر گرديده است .\r\n\r\nگلايه\r\n سيماب نوشيديم ، امّا كس ندانست * با گريه خنديديم ، امّا كس ندانست\r\nاز پشت پنهانكارى ، از ناديدنىها * ما چيزها ديديم ، امّا كس ندانست\r\nدر رهگذر خشم توفان‌زاى پاييز * مردانه پاييديم ، امّا كس ندانست\r\nدر قهقه يكريز و زهرآگين نشستيم * در خويش ناليديم ، امّا كس ندانست\r\nنوميد بودند و هزاران بار گفتيم * مردان امّيديم ، امّا كس ندانست\r\nشب ، ضجّه‌هامان بود و ما و آتش و درد * ياقوت مىچيديم ، امّا كس ندانست\r\nاز بىغمىها ، خودپرستى ، بىخيالى * گفتند و نشنيديم ، امّا كس ندانست\r\nاز سوز درد استخوان ، از شام تا بام * هرگز نخوابيديم ، امّا كس ندانست\r\nآنى كه بايد ديد ، تا شد « واله » عشق ! * گفتيم ما ديديم ، امّا كس ندانست \r\n\r\nمجنون\r\n بيا دوباره به آغاز راه برگرديم * بيا به ارزش برق نگاه برگرديم\r\nبه بيشه‌زار هدف ، يا چو شير پيش رويم * و يا ز ترس ، چو روبه ، ز راه برگرديم\r\nاگرچه توبه نموديم از گناه نگاه ! * به يك نگاه ، بيا بر گناه برگرديم\r\nمنيژه را خبرى ده كه باز برگردد * گرت هواست دوباره به چاه برگرديم\r\nكسى ، ز ديدن ما ، ماه را حراج نمود * كه سوى سينهء او ، جاى ماه برگرديم\r\nببين كه‌ايم و برو تا قبيلهء ليلا * بگو : به خشم هزاران سپاه برگرديم \r\n\r\n","description":"","footnote":"","page_name":" 589 ","page_number":589},
  {"content":"\r\n\r\n بگو كه معنى عشق است واژه‌اى « مجنون » * براى باور ليلا ، گواه برگرديم\r\nمرا چو هم‌سفرى ! پايتابه محكم كن * ز كوه قاف ، مبادا تباه برگرديم\r\nاگر كه باز فتادى ز سنگلاخ ! مَتَرس * بيا دوباره به آغاز راه برگرديم \r\n\r\nمثنوى غزل انتظار\r\n تمام گسترهء عشق ، تنگ زندان بود * زمين و پهنهء سبزش ، به رنگ زندان بود\r\nكسى ز خويش نپرسيد : « مرگ يعنى چه ؟ » * « به شيشه‌هاى شكستن ، تگرگ يعنى چه ؟ »\r\nكسى ز بود بهارى دلان نمىپرسيد * كسى ز گرمى خورشيد جان نمىپرسيد\r\nدوباره باور احساس تشنه‌تر مىشد * زمين ز آمدن ياس ، باخبر مىشد\r\nتمام گسترهء عشق ، نورباران شد * زمين و پهنهء سبزش به كام ياران شد \r\n*\r\n بيا كه باز رَوَد بوم خواب ، يا مهدى ! * و كاممان بچشد عشق ناب ، يا مهدى !\r\nببين ز دورىات افتاده‌ايم در آتش * چه گويمت كه شدم دل‌كباب ، يا مهدى !\r\nچه مىشود بنمايى فسردگانت را ؟ * دمى درخشش آن آفتاب ، يا مهدى !\r\nبيار چهر بهارىت را كه برداريم * دوباره آينه ، قرآن و آب ، يا مهدى !\r\nز راه لطف و نوازش ، گداى كويت را * چه مىشود كه برآرى جواب ، يا مهدى !\r\nبيا دگر ، كه به پايان رسيد مهلت ما * به دستگيرى و يارى شتاب ! يا مهدى !\r\nدل شكسته و بيمارمان ز سردى مرد * بيا به گرمىات ، اى آفتاب ! يا مهدى ! \r\n*\r\n يكى ز پشت خطرهاى مرگ مىآيد * به رنگ سبز ، به ديدار ، برگ مىآيد\r\nز پشت پردگى راز ، باز مىآيد * سپاه نرم نگاهش به ناز مىآيد\r\nدريده مىشود آن پرده ، باز مىدانم * شكسته مىشود آن سدّ راز ، مىدانم\r\nتمام گسترهء عشق ، نورباران است * زمين و پهنهء سبزش به كام ياران است \r\n\r\n","description":"","footnote":"","page_name":" 590 ","page_number":590},
  {"content":"\r\n\r\n\r\nباور نكرديد\r\n گفتم نشان « مرد » را ، باور نكرديد * فريادهاى « درد » را باور نكرديد\r\nدر قتل عام سبزه ، مىتوفيد پاييز * دشنام‌هاى زرد را باور نكرديد\r\nمىخوانْد : « خواهم كشت مرد آسمان را » ! * سوگند اين نامرد را باور نكرديد\r\nهرگز نگفتيد از زمين‌گيرى خورشيد * آنچه زمين مىكرد را باور نكرديد\r\nبا خود نگفتيد اين شب بىروز مرگ است * اين « آسمانْ آورد » را باور نكرديد\r\nاى بوم‌هاى شوم ! بام شب ، سزاتان ! * تا اين سياه سرد را باور نكرديد\r\nز آن روز در زندان يلداييد ! كز كين * بر آسمان ، يك « مرد » را باور نكرديد \r\n\r\nوقتى كه . . .\r\n وقتى كه از زمين و زمان سير مىشوم ! * دلتنگ همزبانى زنجير مىشوم\r\nامّا دمى كه « ياد » تو از راه مىرسد ! * در دست‌هاى ياد تو نخجير مىشوم\r\nبسيار رفته‌اى و غمت را نهاده‌اى * بسيار گفته‌ام ، به رهت پير مىشوم\r\nگاهى سپَر به پيش نگاهت كشند و من * هى تشنه‌تر به بارش آن تير مىشوم\r\nوقتى كه « غصّه » لشكرى از چارسو كشد ! * مشت فرازگشته به تكبير مىشوم\r\nگر آسمان به بودن ما تيغ بركشد * مىايستم چو مرد ، و شمشير مىشوم\r\nخوب است آهوان نگاهت رسند ، باز * خوب است آن دمى كه ز نو شير مىشوم\r\nتا قايق خيال تو ، آيد به‌سوى من ! * درياى بىكرانهء تدبير مىشوم\r\nامّا چو سايهء تو ، به خورشيد دل رسد ! * از آسمان فتاده ، زمين‌گير مىشوم\r\nهى كوك مىكنى تو سه‌تار دل مرا * هى « واله » تر ز « شور » بم و زير مىشوم\r\nبازآ ، كه ديده‌ام ز غمت ، پاك شسته شد * بازآ ، كه در نگاه تو ، تطهير مىشوم\r\nمن نيز آن دمى كه تو تفسير مىشوى * همراه آيه‌هاى تو ، تفسير مىشوم \r\n\r\n","description":"","footnote":"","page_name":" 591 ","page_number":591},
  {"content":"\r\n\r\n\r\nعيد ربيع\r\n مىرويد از سياهى شب ، باز آفتاب * پا مىنهد به نقطهء آغاز ، آفتاب\r\nچلّه‌نشين خانقه نور و روشنيست * سرشار گشته كوله‌اش از « راز » آفتاب\r\nبايد كه رنگ تازه‌اى از نور آورد * تا پر شود ز معنى اعجاز ، آفتاب\r\nهفت آسمان سپرده ، تا در كلاس نور * با واژه‌اى چو « نور » شود ساز ، آفتاب\r\nتا شب ربودگان را ، بازآورد ز خواب ! * در گوش چرخ مىكند آواز ، آفتاب\r\nاى گوش‌هاى خفته ! برآريد روزنى * مىخواند از براى شما ، باز ، آفتاب \r\n\r\nنامانده\r\n تا آفتاب دهكده چيزى نمانده بود * تا نغمه‌هاى « بدبده » چيزى نمانده بود\r\nرفتيم ، با سرى پرآهنگ « مهرگان » * حتّى ز آتش « سده » چيزى نمانده بود\r\nرفتيم تا سراى « نصيب‌آوران » ، ولى * در دست‌هاى آمده ، چيزى نمانده بود\r\nآن دم كه شور نوش شرابى به سر فتاد ! * از باده‌هاى ميكده ، چيزى نمانده بود\r\nسرگرم جنگ « شب » شده ، ديديم ناگهان * از آفتاب برزده ، چيزى نمانده بود\r\nحتّى دمى كه فكر فسادى به سر نشست ! * جز لاشه‌اى ز مفسده ، چيزى نمانده بود\r\nوقتى شديم باخبر از « روز » دهكده ! * كز آفتاب دهكده ، چيزى نمانده بود \r\n\r\nكولاك\r\n كولاك بود و گردنه ، گفتيم : بىخيال * در سوگ‌زار دامنه ، گفتيم : بىخيال\r\nگفتى : « پلنگ زخمى دست شكارچيست * خاموش مانده گردنه » ، گفتيم : بىخيال\r\nگفتى : « پلنگ خسته به گرداب خون نشست * جنگيد بس‌كه يك‌تنه » ، گفتيم : بىخيال\r\nديديم آسمان پرابر سياه شد ! * در قحطناى روزنه ، گفتيم : بىخيال\r\nاز هر كران ، نوازش سيلى باد بود * مانديم لاى منگنه ، گفتيم : بىخيال\r\nخاكا به سر ! كه آخر كوچيد كوهيار * كولاك مانْد و گردنه ، گفتيم : بىخيال \r\n\r\n","description":"","footnote":"","page_name":" 592 ","page_number":592},
  {"content":"\r\n\r\n\r\nدوبيتى\r\n شُكوهِ سوزِ ققنوس ، از پَرِ توست * سياوش ، كشتهء يك آذرِ توست\r\nجهان در آتشى مىسوزد اى عشق ! * « تمامِ فتنه‌ها ، زيرِ سرِ توست » \r\n\r\nقدم آهسته\r\n بر پيشانى زمان نوشته‌اند : « شتاب » را . * امّا تو بياموز « قدمْ آهسته » را . \r\n*\r\n زمان ، با داسِ « ثانيه » * ديروزِ ما را\r\n- چون علف هرزى درو كرد . \r\n*\r\n چشم بگشا * ور نه !\r\nتازگىِ شورِ امروزت * - نيز\r\nهمين فردا * - بيات خواهد شد . \r\n\r\n","description":"","footnote":"","page_name":" 593 ","page_number":593},
  {"content":"\r\n\r\n\r\nوثاق ( 1330 )\r\nعلى اكبر محمودى ، فرزند غلامرضا كه براى شعر خود تخلّص « وثاق » را برگزيده است ، در سال 1330 هجرى شمسى در همدان تولّد يافت . تحصيلات ابتدايى و متوسّطه را در زادگاهش به پايان رسانيد و موفّق به اخذ ديپلم ادبى گرديد ، آن‌گاه به استخدام وزارت پست و تلگراف درآمد و در شهر خود مشغول انجام‌وظيفه شد .\r\nوثاق از نوجوانى به شعر علاقهء وافرى از خود نشان داد و خواندن اشعار برايش لذّت‌بخش بود ؛ ازاين‌روى به مطالعهء دواوين شعراى متقدّم و متأخّر پرداخت ، به تدريج قريحهء شاعرى در او بيدار گشت و به سرودن شعر همّت گماشت و براى رونق و شكوفايى شعرش به انجمن‌هاى ادبى شهر خود راه يافت و از محضر استادان شعر ، همچون داور ، ديجوريان ، مجرّد ، مفرّح و تنى ديگر كسب فيض كرد و با فنون شعر و رموز آن تا حدودى آشنا گرديد و در حال حاضر عضويّت انجمن ادبى بو على سينا ، كه سرپرستى آن را شاعر گرانقدر سيّد ابو الحسن روح القدس به عهده دارد ، پذيرفته است .\r\nمحمودى در كنار تئاتر و نمايشنامه‌نويسى نيز فعّاليّت دارد و تاكنون چند برنامه براى راديو و تلويزيون همدان به اجرا درآورده است ، و آن‌گونه كه مىگويد تذكره‌اى دربارهء شعراى شهر خود نيز تأليف كرده ، امّا موفّق به طبع و نشر آن نشده است .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\n\r\nجست‌وجو\r\n نمىجويى حقيقت را ، بگرد افسانه پيدا كن * جهان دام است سرتاسر ، بجوى و دانه پيدا كن\r\nهمه دل‌ها ز سوز درد همچون شمع مىسوزد * يكى تا گِرد اين دل‌ها شود پروانه ، پيدا كن\r\nهمه ديوانه‌ايم ، امّا ، نه مجنون غم ياريم * دلى تا از غم يارى شود ديوانه ، پيدا كن\r\nمن و دل دربه‌در هر شب به گرد محنت و رنجيم * براى ما دو تن آواره ، جانا خانه پيدا كن\r\nاگر گنج سعادت طالبى ، سر نِه به جاى پا * قدم بردار ، آنگه خاطرى ويرانه پيدا كن\r\nاگر دريادل عشقى ، به دريا دل بزن بارى * ز قعر ورطهء توفان ، دلا دُردانه پيدا كن\r\nبه شهر ما درِ ميخانه‌ها را يك‌به‌يك بستند * كنم تا تكيه بر ميناى مى ، ميخانه پيدا كن\r\nچه سازم ، بىوفا ياران همه پيمان‌شكن بودند * به دردم تا دهد تسكين ، دگر پيمانه پيدا كن\r\n« وثاق » از فكرِ چينِ درهمِ زلفى پريشانم * شود تا نشتر زخمى به دل‌ها ، شانه پيدا كن \r\n\r\nدست نوازش\r\n پرتو شمعى نتابد در دل كاشانه‌ام * هيچ‌كس جز درد و غم نشناخت راه خانه‌ام\r\nدر ميان گيرودار صد هزاران درد و غم * مىكُشد اين آرزوى نعرهء مستانه‌ام\r\nآشنا با دردم و با نامرادىها قرين * با اميد و شادى و هر آرزو بيگانه‌ام\r\nمُرد در دل اشتياق مستى و جام شراب * رفت از دل خاطرات گوشهء ميخانه‌ام\r\nمىكُشد اين‌سو غم نادان از خود بىخبر * مىزند نشتر به دل ، آن‌سو ، غم فرزانه‌ام\r\nبس‌كه بد ديدم ز مردم ، مىكشم يكباره دوش * هركسى دست نوازش چون نهد بر شانه‌ام\r\nغير خون دل به جام ما نمىجوشد « وثاق » * باورت گر نيست بنگر ، اين تو ، اين پيمانه‌ام \r\n\r\nدنياى خالى از محبّت\r\n منم آن مست شبگرد زمانه * كه هر شب گم نمايد راه خانه\r\nچو آن مرغ اسير بىپناهى * كه نشناسد گذار آشيانه\r\nدر اين دنياى خالى از محبّت * نگيرد غير غم از من نشانه \r\n\r\n","description":"","footnote":"","page_name":" 595 ","page_number":595},
  {"content":"\r\n\r\n ز بىدردان گريزانم كه هرگز * ندارم شوق بر بزم شبانه\r\nطنين غم بوَد فرياد دردم * گريزانم ز هر شعر و ترانه\r\nسرِ هميارى بيگانه دارم * نشسته زخم يارانم به شانه\r\n« وثاق » اين زندگانى پُر از غم * شود روزى در اين دنيا فسانه \r\n\r\nاى عشق !\r\n چشمان من از اشك چه جيحون شده‌اى عشق * هر لحظه غم و رنج تو افزون شده‌اى عشق\r\nانديشهء مال و غم و مكنت همه از دل * با ياد رخ خوب تو بيرون شده‌اى عشق\r\nكار غم و بيداد زمان ، طعنهء اغيار * هر شب به دل‌خسته شبيخون شده‌اى عشق\r\nهركس كه به بازار خريدار هوس شد * تا روز قيامت همه مغبون شده‌اى عشق\r\nز آن روى كه پا در دل ديوانه نهادى * از مهر تو دل يكسره ممنون شده‌اى عشق\r\nاز جلوهء پرجذبهء رخساره جانان * احوال من خسته دگرگون شده‌اى عشق\r\nبا ياد قد و قامت آن سرو دلارام * شعر و غزلم وه كه چه موزون شده‌اى عشق !\r\nهركس كه « وثاق » از غم و احوال تو پرسد * برگو كه ز غم واله و مجنون شده‌اى عشق \r\n\r\nگم‌گشته\r\n اى دل بسوز ! بهر تو دلبر نيافتم * با غم بساز ! محرم ديگر نيافتم\r\nعمرى زدم به ورطهء درياى زندگى * دل را ، ولى دريغ ! كه گوهر نيافتم\r\nپرواز ز آرزوى دلم بود سال‌ها * دردا شكست بال من و ، پر نيافتم\r\nگشتم تمام ميكده‌ها را يكىيكى * تسكين ز دُرد و ساقى و ساغر نيافتم\r\nمىخواستم كه چاك زنم زخم سينه را * دستم شكسته باد ، كه نشتر نيافتم\r\nدل‌هاى دوستان همه پرغم بوَد ، ولى * چون اين دل شكسته مكدّر نيافتم\r\nگفتم كه شعر عشق تو سازد رقم « وثاق » * امّا شكست خامه و ، دفتر نيافتم \r\n\r\n","description":"","footnote":"","page_name":" 596 ","page_number":596},
  {"content":"\r\n\r\n\r\nبىدوست\r\n نگردد دور ، يك‌دم از دلم غم * نخواهم زندگى بىدوست يك‌دم\r\nبرو اى غم ، ز پيش من به جايى * نيابى عاشقى چون من در عالم \r\n\r\nدل عاشق\r\n دلى عاشق درون سينه دارم * به بر از ياد تو آينه دارم\r\nخداوندا ! بسوزانم سراپا * اگر در سينه نقش كينه دارم \r\n\r\nگم‌كرده‌دل\r\n دلى گم كرده‌ام پيدا نگردد * چرا چشمان من دريا نگردد ؟ !\r\nمگو ساقى سخن از باده ديگر * دل تنگم به مستى وا نگردد \r\n\r\nاى عشق\r\n ما را به جهان تو واله كردى ، اى عشق * پرداغ دلم چو لاله كردى ، اى عشق\r\nدر خلوت كاشانه دلم را هر شب * همدم به نوا و ناله كردى ، اى عشق \r\n\r\n","description":"","footnote":"","page_name":" 597 ","page_number":597},
  {"content":"\r\n\r\n\r\nوحدت ( 1272 - 1236 ق )\r\nطهماسب قلى خان ، متخلّص به وحدت ، فرزند رستم خان ، از بزرگان و ناموران ايل كلهر و از نوادگان حاج شهباز خان ، صاحب مسجد و مدرسهء معروف در كرمانشاه است . تاريخ ولادتش را به دو نقل ، يعنى 1236 و 1241 هجرى قمرى ، نوشته‌اند .\r\nوحدت علوم متداولهء زمان را از صرف و نحو و منطق و معانى و بيان و عروض و علم كلام را در زادگاهش در همان مدرسهء نيايش ( حاج شهباز خان ) نزد اساتيد زمان ، به ويژه حاج ميرزا حسن كرمانى ، فراگرفت و نيز مراحل سير و سلوك عرفانى و رياضيّات نفسانى را از همين استاد كسب كرد .\r\nوحدت ازآن‌پس به بين النّهرين شتافت و چندى در جوار حرم حضرت حسين بن على عليه السّلام معتكف گرديد و به عبادات و اذكار و اوراد نشست و از آنجا به همدان عزيمت كرد و به خدمت آخوند ملّا ولى اللّه مازندرانى همدانى ، كه از عالمان و عارفان و از مشايخ مجاز حسين عليشاه اصفهانى بود ، رسيد و با اجازهء پسرش به كرمانشاه مراجعت كرد و به دستگيرى اهل فقر پرداخت و چون خبر درگذشت آخوند ملّا ولى را شنيد ، از زادگاهش به تهران كوچ كرد و در مدرسه و مسجد آقا محمود كرمانشاهى ، معروف به حكيم ، مسكن گزيد و تا پايان عمر ، يعنى بيش از سى سال ، در همين مدرسه بزيست و به رياضيّات نفسانى پرداخت و سرانجام در رمضان سال 1311 هجرى قمرى ( 1272 - ش ) چشم از جهان فروبست و در صحن ابن بابويه ، سمت\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nغربى رواق شيخ صدوق ، به خاك سپرده شد .\r\nوحدت ، صرف‌نظر از مقامات عرفانى ، شاعرى توانا و متبحّر بود و شيوه‌اش در شعر غزل‌سرايى بود و غزل را با استادى مىسرود . مجموعه غزليّاتش ، كه متجاوز از چهار هزار و پانصد بيت مىشود ، با همّت يكى از مريدانش به نام ميرزا محمّد على فخيم ، جمع‌آورى و براى نخستين بار توسّط كتابفروشى ميرزا اسد اللّه شهشهانى در تهران به چاپ رسيد و مكرّر نيز طبع گرديد و پس از آن بار ديگر در قطع جيبى با خطّ استاد ميرخانى و با مقدّمهء شمس العرفاء تجديد چاپ شد و در سال 1345 شمسى ديوان وحدت ضميمهء گنجينة الأسرار عمان سامانى ، به اهتمام شاعر نامور محمّد على مجاهدى ( پروانه ) طبع و نشر گرديد و در سال 1349 بار ديگر با قطع جيبى با خطّ استاد جواد شريفى با طرزى زيبا به زيور طبع آراسته شد و نيز در سال 1364 فرشيد يوسفى ، شاعر و محقّق كرمانشاهى ، ديوان كامل وحدت را به ضميمهء چهل شاعر در گذشتهء كرمانشاه با خطّ زيباى عبد اللّه جوارى كرمانشاهى منتشر كرد و باز در همين سال ديوان وحدت به ضميمهء اشعار رياضى سمرقندى به اهتمام حاج مير طاهر چاپ شد و همين چاپ‌هاى مكرّر ديوان وحدت ، اهميّت مقام عرفانى و منزلت ادبى او را در شعر و توجّه خاصّ مردم را به اشعار وى نشان مىدهد .\r\n\r\nذوق مناجات\r\n آتش عشقم بسوخت خرقهء طاعات را * سيل جنون در ربود رَختِ عبادات را\r\nمسألهء عشق نيست درخور شرح و بيان * بَه كه به يك‌سو نهند لفظ و عبارات را\r\nدامن خلوت ز دست كى دهد آن كس كه يافت * در دل شب‌هاى تار ، ذوق مناجات را\r\nهر نفسم چنگ و نى ، از تو پيامى دهد * پى نبرد هركسى ، رمز و اشارات را\r\nجاى دهيد امشبم ، مسجديان ! تا سحر * مستم و گم كرده‌ام ، راه خرابات را\r\nدوش تفرّج‌كنان ، خوش ز حرم تا به دير * رفتم و كردم تمام ، سير مقامات را\r\nغير خيالات نيست عالم و ، ما كرده‌ايم * از دم پير مغان ، رفع خيالات را \r\n\r\n","description":"","footnote":"","page_name":" 599 ","page_number":599},
  {"content":"\r\n\r\n خاك‌نشينان عشق ، بىمددِ جبرئيل * هر نفسى مىكنند ، سير سماوات را\r\nدر سر بازار عشق ، كس نخرد اى عزيز * از تو به يك جو هزار كشف و كرامات را\r\n« وحدت » ازاين‌پس مده دامن رندان ز دست * صرف خرابات كن جملهء اوقات را \r\n\r\nكيش اهل حقيقت\r\n به كيش اهل حقيقت كسى كه درويش است * به ياد روى تو مشغول و فارغ از خويش است\r\nز پوست تخت و كلاه نمد مكن مَنعم * كه در ديار فنا تخت و تاج درويش است\r\nبه تير غمزه و نازت ز هر كنار بسى * به خون تپيده چو من سينه‌چاك و دل‌ريش است\r\nرموز رندى و مستى به شيخ شهر مگوى * كه اين منافق دور از خدا ، بدانديش است \r\n\r\nپير طريقت\r\n به من فرمود پير راه‌بينى * مسيح‌آسا دمى ، خلوت‌گزينى\r\nكه از جهل چهل سالت رهاند * اگر با دل نشينى ، اربعينى\r\nنباشد اى پسر ! صاحبدلان را * به‌جز دل در دل شب‌ها قرينى\r\nشبانِ وادىِ دل ، صد هزارش * يد بيضا بود در آستينى\r\nسليمان حشمتان ملك عرفان * كجا باشند محتاج نگينى ؟\r\nبنازم ملك درويشى كه آنجا * بود قارون ، گداى خوشه‌چينى\r\nمگو اين كافر است و آن مسلمان * كه در وحدت نباشد كفر و دينى\r\nعجب نبود اگر با دشمن و دوست * نباشد عاشقان را مهر و كينى\r\nخدا را سرّ حكمت را مگوييد * مگر با چون فلاطون ، خم‌نشينى\r\nنرويد لاله از هر كوهسارى * نخيزد سبزه از هر سرزمينى\r\nبرو « وحدت » گر از اهل نيازى * بكش پيوسته ناز نازنينى \r\n\r\n","description":"","footnote":"","page_name":" 600 ","page_number":600},
  {"content":"\r\n\r\n\r\nآيين طريقت\r\n تا رنگ سيه ز آينهء دل نزدايد * عكس رخ دلدار ، در او خوش ننمايد\r\nدر طرف چمن گر نكند جلوه رخ دوست * بر برگ گلى اين همه بلبل نسرايد\r\nنور ازلى گر ندمد از رخ ليلى * از گردش چشمى دل مجنون نربايد\r\nهركو نكند بندگى پير خرابات * بر روى دلش ، جان ، درِ معنى نگشايد\r\nاى غمزه ترياق محبّت به كف آور * تا ز هر غم دهر ، تو را جان نگزايد\r\nآيين طريقت به حقيقت به‌جز اين نيست * كز شادى و غم ، راحت و رنجت نفزايد\r\nاين بار امانت كه شده قسمت « وحدت » * بر پشت فلك گر نهد ، البتّه خم آيد \r\n\r\nكوى خرابات\r\n هواى كوى خرابات و آب ميخانه * بهْ از هواى دزآشوب و آب تجريش است\r\nبشوى دست ز دنيا و پند من بنيوش * كه مهر او همه كين است و نوش او نيش است\r\nتو را چه آگهى از حال مست و مخموريست * كه شحنه‌اش بود اندر پى و عسس پيش است\r\nمن و خيال سلامت از اين سفر ، هيهات ! * كه خصم و رهزنم آن در پى است و اين پيش است\r\nز كس مرنج و مرنجان كسى ز خود « وحدت » * كه اين حقيقت و آيين و مذهب و كيش است \r\n\r\nخلوتگاه وحدت\r\n مقصد من خواجه مولاى من است * توشهء من نيز تقواى من است\r\nدر مناجاتم چو موسى با إله * خلوت دل طور سيناى من است \r\n\r\n","description":"","footnote":"","page_name":" 601 ","page_number":601},
  {"content":"\r\n\r\n مى روانِ مرده‌ام را زنده كرد * آرى ، آرى ، مى مسيحاى من است\r\nگاه‌گاهى اين ركوع و اين سجود * كلّمينى يا حميراى من است\r\nدامن تدبير را دادم ز دست * رشتهء تقدير در پاى من است\r\nحسن ليلى جز يكى مجنون نداشت * عالمى مجنون ليلاى من است\r\nنفى من شد باعث اثبات و من * خواجه در « لا » ى من « الّا » ى من است\r\nنشئهء ناسوتم اندر خور نبود * عالم لاهوت مأواى من است\r\nنام نيكت ذكر صبح و شام ماست * ياد رويت ذكر شب‌هاى من است\r\nره به خلوتگاه وحدت يافتم * « وحدتم » فوق گمان جاى من است \r\n\r\nدعاى نيمه‌شب\r\n از يك خروشِ « يا رب » شب‌زنده‌دارها * حاجت‌روا شدند هزاران هزارها\r\nيك آه سرد سوخته جانى سحر زند * در خرمن وجود جهانى شرارها\r\nآرى دعاى نيم‌شب دل‌شكستگان * باشد كليد قفل مهمّات كارها\r\nميناى من ز بند غمت مىدهد نجات * هان اى حكيم گفتمت اين نكته بارها\r\nآب و هواى ميكده ازبس‌كه سالم است * در پاى هر خُميش مى ميگسارها\r\nطاق و رواق ميكده هرگز تهى مباد * از هاىوهوى عربدهء باده‌خوارها\r\nپيغام دوست مىرسدم هر زمان به گوش * از نغمه‌هاى زير و بم چنگ و تارها\r\nساقى به يك كرشمهء مستانه در ازل * بربود عقل و دين و دل هوشيارها\r\n« وحدت » به تير غمزه و شمشير ناز شد * بىجرم ، كشته در سرِ كوى نگارها \r\n\r\nترك هستى\r\n عشق به يك‌سو فكند ، پرده چو از روى ذات * شد ز ميان غير ذات ، جملهء فعل و صفات\r\nهر من و مايى كه هست ، مىرود اندر ميان * چون‌كه به آخر رسيد ، سلسلهء ممكنات\r\nدست ز هستى بشوى ، تا شودت روى دوست * جلوه‌گر از شش‌جهت ، گرچه ندارد جهات \r\n\r\n","description":"","footnote":"","page_name":" 602 ","page_number":602},
  {"content":"\r\n\r\n همرهى خضر كن ، در ظلمات فنا * ور نه به خود كى رسى ، در سرِ آب حيات ؟\r\nهركه به لعل لبت ، خصم صفت برد راه * يافت حيات ابد ، رست ز رنج و ممات\r\nسر به ارادت بنه ، در قدم رهروى * كز سخن دلكشش ، حل شودت مشكلات\r\nبعد چهل سال زهد « وحدت » پرهيزكار * ترك حرم كرد و گشت معتكف سومنات \r\n\r\nشرار عشق\r\n كرديم عاقبت وطن اندر ديار عشق * خورديم آب بيخودى از جويبار عشق\r\nمستان عشق را به صبوحى چه حاجت است * زيراكه دردسر نرساند خمار عشق\r\nسى سال لاف مهر زدم تا سحرگهى * وا شد دلم چو گل ز نسيم بهار عشق\r\nفارغ شود ز دردسر عقل فلسفى * يك جرعه گر كشد ز مى خوشگوار عشق\r\nدر دامن مراد نبينى گل مراد * بىترك خواب راحت و بىنيش خار عشق\r\nاى فرّخ آن سرى كه زنندش به تيغ يار * وى خرّم آن تنى كه كشندش به دار عشق\r\nروزى نديده تا به كنون چشم روزگار * از دور روزگار بهْ از روزگار عشق\r\nپروانه گر ز عشق بسوزد ، عجب مدار * كآتش زند به خرمن هستى ، شرار عشق\r\nآن دم مس وجود تو زر مىشود كه تن * در بوتهء فراق گدازد به نار عشق\r\nهركس كه يافت آگهى از سرّ عاشقى * « وحدت » صفت كند سر و جان را نثار عشق \r\n\r\nراه صمدى\r\n بر باد فنا تا ندهى گردِ خودى را * هرگز نتوان ديد جمال احدى را\r\nبا خود نظرى داشت كه بر لوح رقم زد * كلك ازلى ، نقش جمال ابدى را\r\nجان‌ها فلكى گردد اگر اين تن خاكى * بيرون كند از خود صفت ديو و ددى را\r\nدر رقص درآيد فلك از زمزمهء عشق * چونان كه شتر بشنود آهنگ حُدى را\r\nما از كتب عشق نخوانديم و نديديم * جز درس خطِ بىخودى و بىخردى را\r\nبا بوسه مزن بر لب ميناى محبّت * يا در خم توحيد فكن نيك و بدى را \r\n\r\n","description":"","footnote":"","page_name":" 603 ","page_number":603},
  {"content":"\r\n\r\n گل بزمگه خسروى آراست چو بشنيد * از مرغ سحر ، زمزمهء بار بدى را\r\nدرويش به صد افسر شاهى نفروشد * يك موى از اين كهنه كلاه نمدى را\r\nيا ربّ ! به كه اين نكته توان گفت كه « وحدت » * در كوى صنم يافته راه صمدى را \r\n\r\nشراب بىخودى\r\n زاهد خودپرست كو ؟ تا كه ز خود رهانمش * دُرد شراب بىخودى از خُم هو چشانمش ؟\r\nگر نفسم به او رسد ، در نفسى ، به يك‌نفس * تا سر كوى مىكشان ، موىكشان كشانمش\r\nزهدفروش خودنما ، ترك ريا نمىكند * هرچه فسون دميدمش ، هرچه فسانه خوانمش\r\nهرچه به‌جز خيال او ، قصد حريم دل كند * در نگشايمش بر او ، از در دل برانمش\r\nگر شبكى خوش از كرم ، دوست درآيد از درم * سر كنمش نثار ره ، جان به قدم فشانمش \r\n\r\nسوداى دوست\r\n خواجه آن روز كه از بندگى آزادم كرد * ساغر مى به كفم داد و ز غم شادم كرد\r\nخبر از نيك و بد عاشقىام هيچ نبود * چشم مست تو در اين مسأله استادم كرد\r\nروى شيرين‌صفتان در نظر آراست مرا * ريخت طرح هوس اندر سر و ، فرهادم كرد\r\nعاقبت بيخ و بن هستى ما كرد خراب * آن كرم خانه‌اش آباد ، كه آبادم كرد !\r\nرفت بر باد فنا ، گرد وجودم آخر * ديدى اى دوست كه سوداى تو بر بادم كرد\r\nبس‌كه فرهادصفت ناله و فرياد زدم * بيستون ناله و فرياد ز فريادم كرد ! \r\n\r\n","description":"","footnote":"","page_name":" 604 ","page_number":604},
  {"content":"\r\n\r\n بودم از صفّهء رندان خرابات ، ولى * قسمت روز ازل ، همدم زهّادم كرد\r\n« وحدت » آن تُرك كماندار جفاجو آخر * ديده و دل هدف ناوك بيدادم كرد \r\n\r\nگذشت از تن\r\n هركه از تن بگذرد ، جانش دهند * هركه جان درباخت جانانش دهند\r\nهركه در سجن رياضت سر كند * يوسف‌آسا ، مصر عرفانش دهند\r\nهركه گردد مبتلاى درد هجر * از وصال دوست ، درمانش دهند\r\nهركه نفس بت‌صفت را بشكند * در دل آتش ، گلستانش دهند\r\nهركه بر سنگ آمدش ميناى صبر * كى نجات از بند هجرانش دهند\r\nهركه گردد نوح عشقش ناخدا * ايمنى از موج توفانش دهند\r\nهركه از ظلمات تن ، خود بگذرد * خضرآسا ، آب حيوانش دهند\r\nهركه بىسامان در راه عشق * در ديار دوست ، سامانش دهند\r\nهركه چون « وحدت » به بىسو راه يافت * سرّ « القلب عرش رحمانش » دهند \r\n\r\n","description":"","footnote":"","page_name":" 605 ","page_number":605},
  {"content":"\r\n\r\n\r\nوحيدا ( 1319 )\r\nدكتر فريدون وحيدا ، فرزند محمّد باقر ، در سال 1319 هجرى شمسى در دستگرد اصفهان از مادر زاد . چهار سال نخست تحصيلات ابتدايى را در دبستان كمال الدّين زادگاهش به پاى برد ، ازآن‌پس به اصفهان آمد و در دبستان پيشوا در جلفا دو سال ديگر ابتدايى را به انجام رسانيد .\r\nوحيدا سيكل اوّل متوسّطه را در دبيرستان صائب و سيكل دوم را در دبيرستان ادب طىّ كرد ، آن‌گاه دورهء تربيت معلّم را گذراند ، سپس به استخدام وزارت آموزش و پرورش درآمد و مأمور تدريس در زادگاه خود دبستان كمال الدّين گرديد و ضمن خدمت آموزشى به دانشگاه اصفهان راه يافت و در رشتهء زبان و ادبيّات فارسى به تحصيل ادامه داد و به اخذ مدرك ليسانس دست‌يافت و پس از يك سال تدريس در دبيرستان وحيد دستگردى ، راهى كشور فرانسه شد و دوره‌هاى فوق ليسانس و دكترى جامعه‌شناسى را پى گرفت و فارغ التحصيل شد .\r\nدكتر وحيدا ، برادرزادهء شادروان استاد وحيد دستگردى مدير مجله ارمغان نيز هست ، از سال 1350 در دانشگاه اصفهان به تدريس اشتغال دارد و در ضمن به نوشتن مقاله و ترجمهء كتاب‌هايى از فرانسه و سرودن شعر نيز مىپردازد . وى بااين‌كه شاعرى تواناست ، از تظاهر به شاعرى امتناع مىكند و چون داراى حافظه‌اى قوى و نيرومند است ، اشعارش را از حفظ مىخواند و كمتر ديده شده كه از روى نوشته شعرش را\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nبخواند .\r\nنمونه‌هاى زير از شعر اوست :\r\n\r\nگفت‌وگوى عشق\r\n بالابلند گلبن زيباى كوى عشق * پيچد ز ياس زلف تو در كوى بوى عشق\r\nبگذار از بهار تنت بگذرد نسيم * تا پر شود ز عطر تو يكباره كوى عشق\r\nاز غارت خزان چه غمت ؟ چون مكيده است * آب حيات گلبن حسنت ز جوى عشق\r\nهرجا تويى ، بهار من آنجاست ، پس بيا * تا پر كنيم ساغر خود را سبوى عشق\r\nباكى ز نام و ننگ مبادت ، چرا كه هست * از آبروى رفتهء ما آبروى عشق\r\nآرى ! بيا ز بال خود اين بند بگسليم * پر وا كنيم چون دو كبوتر به‌سوى عشق\r\nدر جُست‌وجوى دانه و آب آنچه رفت ، رفت * ماييم بار ديگر و ميدان و گوى عشق\r\nدر دوردست خاطره با شهپر خيال * پر مىكشم به بوى تو در جست‌وجوى عشق\r\nيادى اگرچه از منِ تنها نمىكنى * هرگز مباد بىتو مرا گفت‌وگوى عشق \r\n\r\nدرياچه\r\n رنگ شب نقره‌گون ز تابش ماه * آسمان دُرنشان ز اخترها\r\nكهكشان بارى از ستاره به دوش * داشت بيش از گمان باورها \r\n*\r\n نورى آرام از ستاره و ماه * روى ايوان كلبه مىتابيد\r\nاو مرا در كنار و ، پيدا بود * از گريبان وى دو گوى سپيد \r\n*\r\n من كه هرگز گمان نمىبردم * لذّت بوسه‌اى ز جام لبش\r\nحال ، زين اشتياق مىسوزم * كه در آغوش آورم به شبش \r\n*\r\n\r\n","description":"","footnote":"","page_name":" 607 ","page_number":607},
  {"content":"\r\n\r\n پاسى از شب گذشت برد رو دشت * ريخت سرما ز قلّه‌هاى سپيد\r\nتندبادى وزيد و درهم ريخت * رشته‌هاى بلند گيسوى بيد \r\n*\r\n كَم‌كَمك زمهرير باد سحر * چيره شد بر بلور اندامش\r\nشد نشانى خوش از تمنّايى * جلوه‌گر در نگاه آرامش \r\n*\r\n آن تمنّا به جان خريدم و گشت * شعله‌ور در ميان آتش عشق\r\nچلچراغ تنش در آغوشم * گرم شد از لهيب دلكش عشق \r\n*\r\n شب به گرمى گذشت و از پس كوه * نيزه‌هايى ز نور پيدا شد\r\nدست او حلقه گرد گردون من * بود ، چون چشم صبحدم وا شد \r\n*\r\n سطح دريا چه با نوازش باد * موج مىزد ، چو مخملى آبى\r\nروى آن گرم عشقبازى خويش * فارغ از ما دو جفت مرغابى ! \r\n\r\nزيباى خفته\r\n زيبا ميان بستر خود آرميده بود * در جانش آتشى ز هوس سركشيده بود\r\nچون كاسبرگ نوگل بشكفته در بهار * تن‌پوش خويش بر تن زيبا دريده بود\r\nاندام او چو گلبن نورسته بود و نوز * ز آن دست كس گلى به تطاول نچيده بود\r\nسر تا به پاش تازه چو خرّم بهار بود * هرچند نوبهار چنين كس نديده بود\r\nازبس لطيف بود و بلورين و تابناك * گويى خداش جمله ز نور آفريده بود\r\nآن شب ز جام بادهء گيراى چشم او * بازم شراب عشق به رگ‌ها دويده بود\r\nآن‌سان كه مهر نور فشاند به چشم خاك * ما را ز روى دوست فروغ دو ديده بود\r\nحُسنى چنين و در طلبش اى دريغ ! من * صيّاد لنگ و او چو غزال رميده بود \r\n\r\n","description":"","footnote":"","page_name":" 608 ","page_number":608},
  {"content":"\r\n\r\n\r\nفصل گل\r\n فصل گل مىرسد از راه به پا خيز و برقص * نرم‌نرمك به ميان آى و نمك ريز و برقص\r\nفصل گل موسم شور است و نشاط است و نشيد * قدحى دركش و سرخوش طرب‌انگيز و برقص\r\nگل من ! خنده بزن ، فصل شكوفايى توست * دل پريشان مكن از هيبت پاييز و ، برقص\r\nبا تو ما توبهء پرهيز شكستيم ، تو نيز * وا كن از گلبن تن ، جامهء پرهيز و برقص\r\nتويى آن پيچك بالنده و من شاخهء خشك * تن نيلوفرىات را به من آويز و برقص\r\nآن بهارى تو ، كه گل مىشكفد با قدمت * پيش پا فرش گل انداز و به پا خيز و برقص\r\nگاه در عشق سبك نغمه بپرداز و بخوان * حُسن را گاه به عطر هنر آميز و برقص\r\nشادباشِ قدمت ، خوش غزلى ساخته‌ام * خوش رها كن تو هم آن زلف دل‌آويز و برقص \r\n\r\nرقص آتش\r\n الا اى گلبن روييده در صحرا ، چه زيبايى ! * دل‌انگيزى ، دل‌آويزى ، دل‌افروزى ، دل‌آرايى\r\nز زلفت بوى عطر آيد ، كه پيك نوبهارانى * ز بالاى تو گل ريزد ، كه دست‌آورد صحرايى\r\nبه چشمان تو مىبينم صفاى چشمه‌ساران را * كز آلايش منزّه ، از كدورت‌ها مبرّايى\r\nسراپا گوهرى ، تابنده‌اى ، در پرده حسنت را * چه پنهان مىكنى از ما كه چون خورشيد پيدايى\r\nعفاف و خوب‌رويى را ، تو آن تركيب موزونى * وفا و مهربانى را ، تو آن تعبير گويايى\r\nنه مست باده‌ام جام نگاهت مىكند مستم * كه با اين تازه‌رويى چون شراب كهنه گيرايى\r\nبر آن بودم كه كار دل به دست عشق نسپارم * تو را ديدم ، شكستم عهد خود اى گل كه زيبايى\r\nچه دل‌ها مىبرى از دست ما وقتى كه مىرقصى * كه همچون رقص آتش ، در شب صحرا فريبايى\r\nشكيبا نيستم چندان‌كه يك‌دم بىتو بنشينم * تو هم نازك‌دلى چون من ، كجا بىمن شكيبايى\r\n« وحيدا » قصّهء عشق تو با او نقل مجلس شد * ز ما اين قصّه را پنهان چه مىدارى ، كه رسوايى \r\n\r\n","description":"","footnote":"","page_name":" 609 ","page_number":609},
  {"content":"\r\n\r\n\r\nپاييز\r\n ز جوش تشنه‌كامى گشته‌ام بىتاب ، اى ساقى * محبّت كن ، مرا سيراب كن سيراب ، اى ساقى\r\nشبى سرد است و مىپيچم به خود در كنج تنهايى * به آبى آتشين امشب مرا درياب ، اى ساقى\r\nغمى آن‌گونه خوش بنشسته در جانم ، كه در چشمت * نشيند در پى جامى خمار خواب ، اى ساقى\r\nغم‌انگيز است اين پاييز و در باغش نمىبينم * نهالى ، گلبنى ، گل‌بوته‌اى شاداب ، اى ساقى\r\nچه تاريك است شهر از دود آه سينه پُردردان * بزن بر آتش دل‌هاى سوزان ، آب ، اى ساقى\r\nبه جامى وارهان از تشنگى چشم انتظاران را * چو كارى خير در پيش است ، هان بشتاب ! اى ساقى\r\nمگر خورشيد جان‌افروز مى سر برزند از خم * كه خاموش است امشب مشعل مهتاب ، اى ساقى\r\nتو را با ما قرارى بود و ما را با تو پيمانى * كه غم را بركنيم از بيخ و بن اسباب ، اى ساقى\r\nبيا درمان دردم را بياور نوشدارويى ! * ز مى ، امّا نه بعد از مردن سهراب ، اى ساقى \r\n\r\nعالم رؤيا\r\n زيباى من ! چه شد كه مرا واگذاشتى ؟ * راندى ز خويش و بىكس و تنها گذاشتى ؟\r\nبالابلند من ! مگر از ياد برده‌اى * قول و قرار عشق ، كه با ما گذاشتى ؟\r\nبسيار وعده كردى و هربار خواندمت * آن بار باز وعده به فردا گذاشتى \r\n\r\n","description":"","footnote":"","page_name":" 610 ","page_number":610},
  {"content":"\r\n\r\n گفتى كه عالمست ز رؤيا جهان عشق * رفتى مرا به عالم رؤيا گذاشتى\r\nشاد آن شبى كه گلبن اندام خويش را * در پيش شمع و من به تماشا گذاشتى\r\nچشمت خمار و جام لبت بوسه‌خواه و گاه * از لطف بر لبم مى و مينا گذاشتى\r\nبا روى و موى دلكش و اندام خوش‌تراش * در جانم آتشى ز تمنّا گذاشتى\r\nاكنون كه پاى تا به سر از اشتياق تو * مىسوزم اين‌چنين به خودم واگذاشتى\r\nباغت هميشه سبز ، عزيزم ! غمت مباد * بر بوته‌اى خزان‌زده گر پا گذاشتى \r\n\r\nشهر شب\r\n شكفتن گل بخت مرا بهار كجاست ؟ * غريب شب زده‌ام ، صبح روى يار كجاست ؟\r\nز سردمهرى باد خزان به گلبن عشق * گل اميد شكوفا نشد ، بهار كجاست ؟\r\nبه شهر شب كه در آن قحطسال مهر و وفاست * رفيق يكدله ، دلدار غمگسار كجاست ؟\r\nدلى كه هست نشانى در آن ز شادى ، كو ؟ * رخى كه نيست ز دردى بر آن غبار ، كجاست ؟\r\nبه چشم مانده به را هم ز دوردست اميد * نشان ز گرد رهى مىرسد ، سوار كجاست ؟\r\nشكست كاسهء صبرم ز بىوفايى دوست * دهيد مژده كه پايان انتظار كجاست ؟\r\nغمى نهفته به سالى شكست و پيرم كرد * كجاست سوز جوانى ؟ نشاط يار كجاست ؟\r\nبيا ! كه چرخ زمان با شتاب مىگذرد * دو روز عمر مرا بىتو اعتبار كجاست ؟\r\nز جمع زلف تو حاصل مرا پريشانيست * چو بىقرار توام ، بىتوام قرار كجاست ؟ \r\n\r\nقفس\r\n بلبلى سوخته‌پر مىناليد * كه مرا دل ز قفس غمگين است\r\nنه ز باغم خبرى مىآيد * نه پياميم ز فروردين است\r\nسخت از اين عمر به تنگ آمده‌ام * سفره‌ام گرچه بسى رنگين است\r\nروز و شب خاطر آزردهء من * در هواى سمن و نسرين است\r\nميل گلگشت و تماشا دارم * چه توان كرد ؟ سرشتم اين است \r\n\r\n","description":"","footnote":"","page_name":" 611 ","page_number":611},
  {"content":"\r\n\r\n پر زدن ، نغمه سرودن ، خواندن * فارغ از بند ، مرا شيرين است\r\nتا چه كردم كه بدين روز افتم * چرخ با من زچه‌رو در كين است\r\nگفتمش : خاطر خود رنجه مدار ! * گردش چرخ بدين آيين است\r\nدانمت حال ، كه همدرد توام * دل من هم ز غمى خونين است\r\nچون تو هر روز مرا هم خورشىست * بيش و كم زندگىام تأمين است\r\nكارى و مال و منالى دارم * حال و آيندهء من تضمين است\r\nهست بااين‌همه بر خاطر من * بار دردى كه بسى سنگين است\r\nگِرد من هم قفسى ساخته‌اند * كش در و پنجره پولادين است\r\nنه به باغيست از آن روزنه‌اى * نه ز برگى و گُليش آذين است\r\nنه در آن پرتوى از تابش مهر * نه فروغى ز مه و پروين است\r\nدر هوايش نفسم مىگيرد * بس‌كه سنگين و غبارآگين است\r\nآرى ، از درد و غم و رنج قفس * آنچه دارى تو ، مرا چندين است\r\nز آن سبب نغمه و شعر تو و من * آن يكى ناله و اين نفرين است\r\nليك اين ناله و نفرين عبث است * ز آنكه خود گونه‌اى از تمكين است\r\nخيزشى بايدم آخر ، كه مرا * زندگى كنج قفس ننگين است\r\nعاقبت بام و درش مىشكنم * اين مرا آرزويى ديرين است \r\n\r\nدست خالى\r\n بىتاب شدم ، توام توان بخشيدى * پژمرده شدم ، توام روان بخشيدى\r\nديدى كه براى دوست دستم خاليست * اى عشق ! توام دوباره جان بخشيدى \r\n\r\nوادى فقر\r\n غم نيست اگر از اين و آن وامانديم * در وادى فقر خويش تنها مانديم\r\nخاشاك به بال باد هر سوى رود * ما صخرهء سختيم كه برجا مانديم \r\n\r\n","description":"","footnote":"","page_name":" 612 ","page_number":612},
  {"content":"\r\n\r\n\r\nعرصهء عشق\r\n در عرصهء عشق شهسوارى ، آرى * دل صيد تو شد كه دل شكارى ، آرى\r\nدر پاى تو ميل آرميدن دارم * آن سرو بلند سايه دارى ، آرى \r\n\r\nدرد عشق\r\n اى عشق ! كه با مَنَت دمادم ستم است * هر جور كه مىرسد مرا از تو ، كم است\r\nبا درد تو زندگى نشاط است و سرور * بىدرد تو هرچه هست درد است و غم است \r\n\r\nرقص آتش\r\n اى عشق ! مرا به خوان خود مهمان كن * در وادى خود بخوان و سرگردان كن\r\nگه لذّت درد بخش و گه درمان كن * هر كار پسند توست با من ، آن كن \r\n\r\n","description":"","footnote":"","page_name":" 613 ","page_number":613},
  {"content":"\r\n\r\n\r\nو داد ( 1322 - 1239 )\r\nمحمّد حسين و داد ، فرزند محمّد ابراهيم ، در سال 1239 هجرى شمسى در بجنورد قدم به عرصهء حيات گذاشت . خواندن و نوشتن و قرائت قرآن و تجويد را نزد معلّمان زمان فراگرفت و از محضر مرحوم حاج ولى اللّه دانش ( حاج آخوند ) نيز كسب دانش كرد و به تكميل اندوخته‌هاى خود در زمينهء متون فارسى پرداخت و از رهگذر مشاغل مختلف ، چون بزّازى ، معيشت كرد .\r\nو داد نظر به علاقه‌اى كه به تعليم قرآن داشت ، جلسه‌اى هفتگى در منزل خود داير و به آموزش قرائت قرآن مجيد مبادرت كرد و در ماه‌هاى رمضان هرساله در محلّ فعلى مسجد انقلاب بجنورد جلسات مقابلهء قرآن را برگزار مىنمود .\r\nو داد در سال 1273 شمسى به حجّ مشرّف شد و در اين سفر پدر خود را از دست داد و در همين سال صنف بزّاز و ساير صنوف وى را به عنوان وكيل مجلس شوراى ملّى در دورهء اوّل كانديدا كردند كه با آغاز دورهء استبداد صغير و به توپ بستن و تعطيل مجلس به زادگاه خود بازگشت و همچنان به كار خود اشتغال ورزيد .\r\nو داد در سال 1305 براثر مسائل و حوادث سياسى با بيست و دو نفر افراد محلّى دستگير و محاكمه شد كه وى و دوازده نفر ديگر مورد عفو قرار گرفتند و بقيّه تيرباران شدند و سرانجام پس از عمرى نيك‌نامى در بيست و هشتم بهمن‌ماه سال 1322 چشم از جهان فروبست و در ايوان جلو در ورودى حرم سلطان سيّد عبّاس در معصوم‌زادهء\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nزادگاهش به خاك سپرده شد .\r\nمجموعهء اشعار وى توسّط فرزند برومندش حسن و داد جمع‌آورى گرديده است .\r\n\r\nبر عهد و وفا مقيم شو بر در دوست\r\n بر طاعت اگر مجال پيدا بكنى * ره بر در ذوالجلال پيدا بكنى\r\nبر آنكه بود تو را از اين سودا سود * سرمايهء بىزوال پيدا بكنى\r\nمىباش پى خدمتِ ارباب كمال * كز صحبتشان كمال پيدا بكنى\r\nاز بادهء ناب ما لبى تر بنما * بر نيّت آنكه حال پيدا بكنى\r\nخواهى كه زمانه بر تو نيكو گذرد * رو سعى نما ريال پيدا بكنى\r\nدنبال حرام اگر نخواهى كه شتافت * بىشكّ به عوض حلال پيدا بكنى\r\nمى از كف ساقى سمن‌ساق « و داد » * مى نوش كه فرّ و فال پيدا بكنى\r\nبر عهد وفا مقيم شو بر در دوست * خواهى كه مقام عال پيدا بكنى \r\n\r\nبلكه تو باشى\r\n گفتم ز دلم عقده‌گشا بلكه تو باشى * گفتم به سر عهد و وفا بلكه تو باشى\r\nبر ما همه از آن‌همه زيبايى رخسار * گفتم مه خورشيد لقا بلكه تو باشى\r\nز آن‌سان كه مه نو به افق رخ بنمايد * گفتم مه انگشت‌نما بلكه تو باشى\r\nبر بندهء جويندهء ره بر درِ داور * گفتم ز وفا راهنما بلكه تو باشى\r\nبر آرزوى دل به تمنّاى وصالت * گفتم برِ ما در همه جا بلكه تو باشى\r\nكم درد نباشد كه ز نزد تو به دورم * گفتم كه به اين درد دوا بلكه تو باشى\r\n« در فكر تو بودم كه يكى حلقه به در زد * گفتم صنما قبله‌نما بلكه تو باشى » « 1 »\r\nاز ناوك مژگان برِ آن ترك ختايى * گفتم هدف تير بلا بلكه تو باشى\r\nدر وصف رخ فرّخ آن لعبت فرخار * گفتم كه لسان الشّعرا بلكه تو باشى \r\n\r\n\r\n","description":"","footnote":"\r\n( 1 ) - نام سراينده بيت تضمين‌شده را به دست نياورده‌ام و نمىدانم كيست .\r\n","page_name":" 615 ","page_number":615},
  {"content":"\r\n\r\n گفتم كه چو آهوى ختا صيد تو گردم * از دام غمم كرده رها بلكه تو باشى\r\nاندر به ره آن شه ذى جاه « ودادا » * گفتم به رهش بهر فدا بلكه تو باشى \r\n\r\nكوش در راه طلب\r\n هركه را مهر بتى در دل و بر سر هوسى * درد دل خوش نبود شرح دهم بهر كسى\r\nكار نيكان ز خود ، آرى نتوان كرد قياس * صدق‌جو باش و كن از كردهء خود بازرسى\r\nمحرم راز به خلوتگه دل پاكانند * هم تو پاكيزه‌ترى از همهء خلق بسى\r\nهمّت مرد قوىّ دل نپذيرد پستى * ننگرد طبع فرومايه ز كس پيش و پسى\r\nصيد تيهو طلبد باز ، چو گيرد پرواز * باز را نيست خود آن ديده كه بيند مگسى\r\nتا تو در ناحيت انفس و آفاق درى * ناگزير است تو را همسرى از هم‌نفسى\r\nطور سيناى جهان است كه موساى كليم * طىّ كند دامن وادى به اميد قبسى\r\nرقّت‌آور نبوَد چون تو بدان درنگرى * كه گرفتار بود مرغ چمن در قفسى\r\nبس بهار آيد و گل رويد و سبزه بدمد * بنماند به چمن دردى جز خار و خسى\r\nواپس از قافله بىراحله و باديه دور * رهسپاريم سراسيمه به بانگ جرسى\r\nاى جوان روى ! نكونامى خود پاى منه * فى المثل ، بر به حمارى منشين از فرسى\r\nشحنه‌اى گفت عسس را كه سپاس است ز پاس * اين منم تا كه شدم شحنهء وقت از عسسى\r\nصاحبم گوزله منى بيل گنه يارم سنه من * ياشاسون تارى ايشيتسون سنه مندن بو سسى « 1 »\r\nتا توانى تو « و داد » از روشت بازنايست * كوش در راه طلب ، تا كه به مقصود رسى \r\n\r\nدردسر دنيا\r\n اى داور دادآور ! ، اى دادور دنيا * خواهان حقم از تو ، اى حق‌نگر دنيا\r\nتأييد نما از داد ، تنقيد كن از بيداد * از داد بماند آباد ، بر بوم و برِ دنيا \r\n\r\n\r\n","description":"","footnote":"\r\n( 1 ) -\r\n sahebem guzla mani bil gina yaram sana man , yacasun Tari icidtsun sana mandam bu sasi . \r\nصاحبا ، نگاهى به من كن و بدانكه به تو يارم ، زنده باشى خداوند اين صدا ( دعا ) ى من را بشنود ( بپذيرد ) .\r\n","page_name":" 616 ","page_number":616},
  {"content":"\r\n\r\n ايران فرق ار معروف در زمرهء نيكانند * نيكى ز تو شد ظاهر ، اى نامور دنيا\r\nحق‌ناطلبان هر سو ، در قيد طمع اندر * ز آنان بود اين آتش ، سوزان به سر دنيا\r\nاز خلق خيانت را ، منظور نظر مىدار * امروز تو استى تو ، صاحب‌نظر دنيا\r\nزين ظلم روان‌فرسا ، ازبس‌كه پريشانيم * گويا كه حقير استم ، آشفته‌تر دنيا\r\nمعروف « و داد » م من ، در قيد سدادم من * بهر چه نياسايم ، از دردسر دنيا ؟ \r\n\r\nبگذر !\r\n صاحبا ! هركه به خود بالد و دارد نظرى * به كه از جمله سوى اهل نظر درنگرى\r\nكار نيكان كه ز خود مىنتوان كرد قياس * چه بسا نيك كسانند ز نوع بشرى\r\nمن كه هرجا نظرم براثر پاكان است * نظر من كه تو - وه - از همه پاكيزه‌ترى !\r\nچه مقاميست كه نيكان پى پاكان گيرند * كه ز پاكيزگىاى بس‌كه بود بهره‌ورى\r\nتازه‌رويى همه از تربيت خورشيد است * فيض هستى هم از آن است به هر خشك و ترى\r\nزمرهء بىخبران كى كه خبردار شوند * وانمانند به فرجام از اين خوش‌خبرى\r\nطرح نيكى بفكن ، تخم به نيكى بفشان * تا كه از كشت كشاورزى خود بهره برى\r\nجلوهء اهل نظر نزد هنرمندان است * اى كه صرّاف سخن كيست كه باشد هنرى\r\nسخن انگار كه خود لؤلؤ غلطان استى * به غلط در برِ كس هيچ نبخشد اثرى\r\nيك‌هزار و سيصد و هجده خورشيدى شد * چه بديديم از اين دورهء شمس و قمرى\r\nز غرض كى بشود كرد ز خود دفع مرض ؟ * خستم از وزر و حسدورزى و خونين‌جگرى\r\nعنصرى ، عسجدى و سعدى و حافظ بايد * كه به ايشان دُررِ خويش به هديه ببرى\r\nانورى بايد و خاقانى و قاآنى نيز * كه چو اختر كندت طبع رسا جلوه‌گرى\r\nمن « ودادم » كه مرا تكيه به تأييد حق است * بگذر از آنكه به ناحق تو ز حق درگذرى \r\n\r\nتشبيه غلط\r\n حُسن و خوبى ز رخ خوب تو پيدا باشد * خوب‌رويى همه ز آن روى هويدا باشد \r\n\r\n","description":"","footnote":"","page_name":" 617 ","page_number":617},
  {"content":"\r\n\r\n دوش تشبيه به مه كردم اگر روى تو را * به مهى چون تو نه اين است كه عمدا باشد\r\nمن همه در گرو استم ز نظربازى چشم * كه غرامت نه همين بر دل شيدا باشد\r\nزلف مشكين و رساى تو و رخسار نكو * اين مه چارده و آن شب يلدا باشد\r\nيك علاجى به من امروز به درد دل من * به دگر عقدهء دل وعده به فردا باشد\r\nخواهى ار درك فضيلت ، ز جماعت مگذر * گرچه مقبول نمازت به فُرادا باشد\r\nسر سودازدهء زمزمهء عشق « و داد » * با توام بس‌كه خوش استى سرِ سودا باشد \r\n\r\nيا علىّ !\r\n اى دل ! غلام همّت مردان راه باش * درويش باش و خرقه ميالاى و شاه باش\r\nخرسند شو به فقر و قناعت ز دهر دون * درك ثواب در پى ترك گناه باش\r\nهر ناروا كه بر تو بدارد فلك روا * تو فقر را هرآينه اندر پناه باش\r\nمولا و مقتدا و شه انس و جان عليّست * از ممكنات واله آن عزّ و جاه باش\r\nآن اوّلين امام و امير بزرگوار * در موكبش ز زمرهء جُندِ إله باش\r\nتن‌پوش خدمتش چو تو را در بر اندر است * خواهى سفيد جامه و خواهى سياه باش\r\nزير لواى شه ، كه خوشم بر ولاى او * گو كوه تا به كوه منافق سپاه باش\r\nگفتش نبىّ به صبح سعيد غدير خُم * آور نياز و ناظر اين جايگاه باش\r\nجان من اى علىّ ، تو ابَرصدر جاگزين * رونق‌دهِ سُرادق اين بارگاه باش\r\nفرمان داور است به من در مقام تو * در پاس امر حق شه تخت و كلاه باش\r\nشمع ولايت از مه روى تو روشن است * در فكر امّتان پى امن و رفاه باش\r\nآن را كه دوستىّ على نيست واى او * گو سر صف جماعت و گوهر كه خواه باش\r\n« امروز زنده‌ام به ولاى تو يا علىّ ! * فردا به خون پاك شهيدان گواه باش » « 1 »\r\nاى شيعه در طواف حرم‌خانهء علىّ * در طوف كعبه ، پيشرو مهر و ماه باش \r\n\r\n\r\n","description":"","footnote":"\r\n( 1 ) - بيت تضمين شده منسوب به حافظ است كه با تغييرى جزئى آمده است .\r\n","page_name":" 618 ","page_number":618},
  {"content":"\r\n\r\n صد بوستان شكفته شود از جمال يار * گر نه گلى به سبزى بُستان ، گياه باش\r\nيا بى چو راه شوق به سرچشمهء بقا * تو خود « و داد » خاك ره اهل راه باش \r\n\r\nبجنورد\r\n خوشا بجنورد و سامان و ديارش * خدايا ! بر خوشى باقى بدارش\r\nز نهر شاه‌جوى و آب مهنان * روان آب بقا از جويبارش\r\nمه اردى نسيم از آن بر و بوم * به صحرا مشك‌بيز از هر كنارش\r\nبه بستان مرغكان فوج از پى فوج * به هر گلشن هزاران از هزارش\r\nز گشت دشت ننمايد فراموش * بهشت آيين نگر فصل بهارش\r\nچه گر در چهار فصلش اختلاف است * به كوهستان فتد آن كو گذارش\r\nفزون از مردمانش راستانند * بنازم راستان رستگارش\r\nيكايك خيرخواه و صلح‌انديش * خوشا خلق صلاحيّت شعارش\r\nبه ويژه زمره‌اى كز دوستانند * بود ز آنان و داد اين اشتهارش\r\nمقام هيئت علميّه‌اش بين * عليم و عالم و شوكتمدارش\r\nسعادتمند عالم دان كسى را * كه با عالم بود قرب جوارش\r\nچه اين شهر و چه هر شهرى ز اسلام * به اهل علم باشد افتخارش\r\n« و داد » از طرح هر شكلى و رنگى * به ديگرگون بود نقش و نگارش \r\n\r\n","description":"","footnote":"","page_name":" 619 ","page_number":619},
  {"content":"\r\n\r\n\r\nو داد ( 1303 )\r\nحسن و داد ، فرزند ميرزا محمّد حسين ، در سال 1303 هجرى شمسى در شهر بجنورد قدم به جهان هستى گذاشت . تحصيلات ابتدايى و متوسّطه را در زادگاهش به پايان رسانيد و به اخذ مدرك ديپلم ادبى نايل گرديد . ازآن‌پس به استخدام فرهنگ ( آموزش و پرورش ) درآمد و در مدارس شهر خود به تدريس پرداخت . آن‌گاه به مشهد منتقل گرديد و در اين شهر رحل اقامت افكند و در ادارهء كلّ اوقاف خراسان به خدمت اشتغال ورزيد .\r\nو داد ضمن انجام خدمت ادارى به دانشگاه راه يافت و در دانشكدهء ادبيّات مشهد در رشتهء زبان فرانسه به تحصيل ادامه داد و فارغ التّحصيل شد و دريافت درجهء ليسانس توفيق يافت . در اين‌باره خود مىگويد : « در دانشگاه از محضر استادان شهير خراسان ، چون دكتر احمد على رجايى بخارايى ، دكتر غلامحسين يوسفى ، ابو القاسم حبيب‌اللّهى ( نويد ) و دكتر جلال متينى ، بهره‌هاى علمى و ادبى بردم . »\r\nو داد در شعر قريحهء شاعرى را از پدر به ارث برده و تخلّص شاعرانهء خود را همچون پدرش از نام خانوادگى برگرفته است . وى درباره شروع شعر و شاعر خود چنين مىگويد : « در دورهء تحصيل و تعليم جز يك مورد به سرودن شعر مبادرت نكرده بودم ، آن هم به نوع رباعى كه درست از كار درنيامد و در خود بىميلى مشاهده كرده و آن را رها ساختم ؛ تا در سال 1370 ، دبير نوه‌ام كه شخص صاحب ذوقى بود ، كلماتى\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nچند به شاگردانش داده و خواسته بود كه با آنها شعرى بگويند . علاقه‌مند شدم تا قطعه‌اى بسازم . معلّمش شعر مرا ديد و برحسب تقاضايم آن را اصلاح كرد و معايب كار را متذكّر گرديد . از آن روز غزليّات و قصايد و منظومه‌هايى به تدريج مىسرودم و در محفل ادبى ادارهء كلّ ارشاد اسلامى خراسان عرضه مىداشتم و از راهنمايىهاى شعراى خراسانى بهره‌مند مىشدم . »\r\n\r\nرؤيا\r\n چه خوش باشد ز كوى گلعذاران * بجويى يارى از زيبانگاران\r\nنكوروى و وفاجوى و روان‌بخش * به خوبى بگذرانى روزگاران\r\nتو را باشد هم‌آهنگ و غزل‌خوان * شوى در كوه و در ، در لاله‌زاران\r\nخروشان همچو آب رود و دريا * چو بلبل بهر گل از بىقراران\r\nهمانند يكى مرغ خوش‌الحان * نوا اندازد اندر كوهساران\r\nبه‌سان آهوى رم‌كرده خيزد * دواند از پىاش در سبزه‌زاران\r\nدرخت سبز را بيند كه شاداب * مفرّح در كنار جويباران\r\nصفا داده ، ستاده شاد و سرسبز * نشانده مرغكان بر شاخساران\r\nبگيرد درس حكمت از طبيعت * بگردد در بهاران مرغزاران\r\nز شهر عشق جويد گر نشانى * بخوانى قصّهء شب‌زنده‌داران\r\nخوشا آنان كه بر فرش بهارى * نشسته يارشان اندر كناران\r\nجهان زندان بود آن دم كه باشد * كنارى خالى از سيمين‌عذاران\r\n« و داد » آنگه شود خرّم در اين كوى * كه يارى آيدش از غم‌گساران \r\n\r\nمهر سكوت\r\n رفتيم و سر به جانب صحرا گذاشتيم * خانه براى آن بت رعنا گذاشتيم\r\nاو را يقين به ناز طبيبان نياز بود * ما ، لاعلاج ، يكّه و تنها گذاشتيم \r\n\r\n","description":"","footnote":"","page_name":" 621 ","page_number":621},
  {"content":"\r\n\r\n افسانه گشت مهر و محبّت به نزد ما * يكباره داستان به تماشا گذاشتيم\r\nدارو اگر براى مداوا به ما نداد * ما درد را به حال خودش واگذاشتيم\r\nاز بهر آنكه پرده بپوشيم راز را * قال و مقال خويش همان‌جا گذاشتيم\r\nز آن اخگرى كه خرمن هستى ما بسوخت * خاكسترى به‌جا ز ميل و تمنّا گذاشتيم\r\nما را ز ساغر سفال شكسته دگر چه سود * گر عمر بر حفاظت مينا گذاشتيم\r\nعزلت اگر فكند به كنجى ز كلبه‌اى * ميدان براى يار فريبا گذاشتيم\r\nاز جور و ظلم يار نباشد شكايتى * دعوى به روز سخت مبادا گذاشتيم\r\nعاشق كشد ملامت و اكنون سزاى ماست * ز آن داورى به مردم بينا گذاشتيم\r\nشاهد ز صائب است در اين مدّعا « و داد » * « مُهر سكوت بر لب گويا گذاشتيم » \r\n\r\nشكوه\r\n يا ربّ ار يار دل‌آزار شد ، آزارش ده * صبر كم خاطر محزون غم بسيارش ده\r\nچون‌كه رحمى به منِ خستهء مجنون نكند * چهرهء غم‌زده و ديدهء خون‌بارش ده\r\nدايما در تب عشق از المش مىسوزم * ور جفا بيش كند ، زجر به خروارش ده\r\nتا سر صلح ندارد ، ز غمش دل‌خونم * آشتى چون نكند ، حكم سزاوارش ده\r\nمن چو تسليم وىام گر كه درشتى بكند * دوسه روزى به ادب حالت بيمارش ده\r\nگر تظلّم نكنم ، پس چه كنم از هجرش * امر تغيير جهت در روش كارش ده\r\nاو كه در سر هوس سوختن من دارد * دستمزدى به سزا درخور كردارش ده\r\nمن نگويم سخن سخت و نرنجانم دل * آنچه گفتم گله‌اى بود كه تذكارش ده\r\nبا ترحّم دل غم‌ديدهء من مىگويد : * شكوه از يار بكن ! فرصت و هشدارش ده\r\nدر وفا كوش « و داد » و دم از شكوه مزن * سخنش تلخ نخواهى ، دُرِ شهوارش ده \r\n\r\nراه عشق\r\n گويى به زير بار بطالت خميده‌ام * تارى به گرد خود ز جهالت تنيده‌ام \r\n\r\n","description":"","footnote":"","page_name":" 622 ","page_number":622},
  {"content":"\r\n\r\n سر بىخبر به زانوى غفلت نهاده‌ام * در بستر خيال ، چه خوش آرميده‌ام\r\nاين كاروان بدون توقّف رَود به راه * همراه ساربان ، بدون تأمّل دويده‌ام\r\nبارى ، به گَرد جاه و جلالت نگشته‌ام * از غير دوست دست علايق بريده‌ام\r\nافتادگى شعار من آمد ازآن‌جهت * كافتاده را به زندگى آفت نديده‌ام\r\nمشتاق روى پير ، منم وز كمال وى * انگشت خود ز بهت و تحيّر گزيده‌ام\r\nوقت است تا مراد ، مرا رهنمون شود * بسيار گفته‌ها ز مريدى شنيده‌ام\r\nفصلى ز درس عشق و محبّت به من دهد * از گلِستان عشق ، گلى خوش نچيده‌ام\r\nبىعشق اگر به سر ببرم ، همچو مرده‌ام * جامه به تن ز فيض حصولش دريده‌ام\r\nبايد ز عشق زنده برد بهره‌اى « و داد » * غافل از اين طريق بدينجا رسيده‌ام \r\n\r\nداستان شنيده\r\n گفتمش : نورسيده را مانى * آفتاب دميده را مانى\r\nچهر نورانى تو را ديدم * آن فروغ سپيده را مانى\r\nهستى امّيدبخش و راحت جان * در برم نور ديده را مانى\r\nباغ سبزى پر از گل و ريحان * ز آن نسيم وزيده را مانى\r\nمحو زيبايى جمال توام * نقش « مانى » كشيده را مانى\r\nز سلاح نبرد اگر گويم * خنجر آبديده را مانى\r\nتو كه دانى كه حال من چون است * سرد و گرمى چشيده را مانى\r\nشكوهء خود كجا توانم برد ؟ * ز آنكه از من بريده را مانى\r\nنكند دل به قهر بردارى * ز آشنايت رميده را مانى\r\nسخنانم شنيده ، خندان گفت : * داستان شنيده را مانى\r\nدل بيچاره چون به دام افتاد * بردهء زرخريده را مانى\r\nبا خيالش « و داد » دل خوش دار * تا به وصلش رميده را مانى \r\n\r\n","description":"","footnote":"","page_name":" 623 ","page_number":623},
  {"content":"\r\n\r\n\r\nخط جور « 1 »\r\n ز آن روشنى جمال و آن نور * حرفيست مرا و چشم بد دور !\r\nبا من همه آشكار گويند * زيبا صنميست ثانى هور\r\nحسنى كه تو راست ، بر حذر باش * از چشم حسودكان بود شور\r\nاين حسن جمال دايمى نيست * مىباش هميشه شاد و مسرور\r\nبس گل به چمن دميد و پژمرد * وز ديده نهفته گشت و مستور\r\nاين يك‌دم عمر دان غنيمت * مىباش هميشه شاد و مسرور\r\nبا يار وفا كن و صفا دار * قربان تو و آن دو چشم مخمور\r\nبرتر ز ميى ، مست گردند * نوشند فراتر از خطِ جور\r\nآن نرگس چشم ، مستى آرد * بر من كه تويى نشانهء حور\r\nگامى نگهى به دوست مىدار * كافتاده به زير پاست چون مور\r\nگفتار « و داد » اگر رسا نيست * عيبش مكن و بدار مقدور \r\n\r\nانتظار\r\n اى يار نازنين ! جانم فداى رويت * بس خسته‌دل نشينم ، بر خاك پاك كويت\r\nكاش اى نگار زيبا ، ظاهر شوى فريبا * تا شادمان ببينم ، رخساره نكويت\r\nآيا شود كه روزى گردد مرا حاصل ؟ * دل بر كفم نهاده ، گيرم رهم به كويت\r\nناديدن رخ تو ، تا كى كنم تحمّل ؟ * صبر از دلم ربايد ، گيسوى مشك‌بويت\r\nبس وعده‌ها كه دادم تا رام گردد اين دل * يك‌دم رضا نگشته ، باشد به جُست‌وجويت\r\nاى مظهر كرامت ، در من نگر به رأفت * زين بيشتر نمانم ، در بند آرزويت \r\n\r\n\r\n","description":"","footnote":"\r\n( 1 ) - بايد دانست كه در ادبيّات فارسى جام جم را داراى هفت خطّ دانسته‌اند : ( 1 ) خطّ جور ، ( 2 ) خطّ بغداد ، ( 3 ) خطّ بصره ، ( 4 ) خطّ ازرق ، ( 5 ) خطّ ورشكر ، ( 6 ) خطّ كاسه‌گر ، ( 7 ) خطّ فرودينه . و گوينده خطّ لب جام را ازآن‌جهت « خطّ جور » نام نهاده‌اند كه چون خواهند حريف را بيندازند تا خطّ جور پر كرده ، به دو دهند . ( آيين مزديسنا و ادب فارسى ، محمّد معين ، ص 446 )\r\n","page_name":" 624 ","page_number":624},
  {"content":"\r\n\r\n در دام تو اسيرم ، دل از برت نگيرم * منگر مرا به خوارى ، در زمرهء عدويت\r\nبارى ، عنايتى كن ، بر اين « و داد » مسكين * روشن شود دو چشمش ، قربان خُلق و خويت \r\n\r\nمادر « 1 »\r\n معلّم مرا رهنما گشت و گفت * كه شعرى تو در وصف مادر بگو\r\nهمان مادرى چون‌كه از دست رفت * نيابى دگر هيچ‌كس را چون او\r\nبه دو گفتم آسان نباشد سخن * در اين‌باره دارم بسى پيش رو\r\nز « سعدى » چنان نكته‌اى نغز و تر * از « ايرج » دگر شاعر بذله‌گو\r\nكه باشم در اين باب حرفى زنم * ندانم به جرأت كنم گفت‌وگو\r\nبگويم سخن گر پذيرا شوى * بود پوست از من ولى مغز از او\r\nهمان گفته‌ها را چو تفسيرگر * ز قول همان مادر نيك‌خو\r\nچو آشفته‌اش ديد فرزند را * دل‌آزرده از خشم و از بانگ او\r\nنشسته به كنجى و گريان بگفت : * كنى ناسپاسى ، شوى ترش‌رو\r\nشكسته‌دل و ناتوان و خفيف * به هم خورده گيسو ، پراكنده مو\r\nروان دارد اشكش به گلگونه رخ * فرومىچكد قطره از موى و رو\r\nتو را شير جان دادمت آنچه بود * شدم منتظر ، باد آرد گلو\r\nبخواباندمت تا دمى آرمى * نگردى پريشان ، كنى هاىوهو\r\nچه شب‌ها كه بيدار ماندم كه تو * بخوابى و در خواب گردى فرو\r\nاگر ديگرى بالش از پنبه داشت * تو را متّكا كردم از پرّ قو\r\nچه بسيار اوقات پس رفته بود * كشيدم به رويت لحاف و پتو\r\nدو گوشم هميشه به‌سوى تو بود * مبادا ز گريه شوى سرخ‌رو\r\nكجا راه رفتار بودى تو را ؟ * به پا بردمت تا شدى راه‌پو \r\n\r\n\r\n","description":"","footnote":"\r\n( 1 ) - شعر فوق را در سال 1374 بنا به درخواست آقاى رمضان جهان‌پناه ، معلّم گرامىاش ، سروده است .\r\n","page_name":" 625 ","page_number":625},
  {"content":"\r\n\r\n تو ياراى گفتار كى داشتى ؟ * بياموختم گفته‌ها موبه‌مو\r\nنظافت ، كسالت ز تو دور بود * رُخت بود رنگين به‌سان هلو\r\nگر آلوده مىساختى رَخت خويش * كه مىداد پوشاك تو شست‌وشو\r\nكسالت اگر عارضت گشته بود * دويدم سر و پابرهنه به كو\r\nطبيبى بيايد مداوا كند * تو ، بهْ گردى و سالم آيى به رو\r\nهميشه بُدم ناظر حال تو * مبادا كسل گردى و زشت‌خو\r\nزمانى گذشت و فتادى به راه * تكلّم نمودى به يارىّ هو\r\nاگر نان خشك از برايم نبود * شكم سير كردم تو را بآبرو\r\nتو را رَخت نو كردم اندر برت * بسا كردمى جامهء خود رفو\r\nبگفت آخر الأمر ، هق‌هق‌كنان * به انگشت خود با اشارت به دو :\r\nغرور جوانى تو را شير كرد * چنين داد بر من زنى روبه‌رو\r\nاميدم ز فرياد بر باد رفت * تأمّل نكردى ، شكستى سبو\r\nمكن هرگز اين كار با مادرت * كه ناكرده حتّى خسى كينه‌جو\r\nكنون زورمندى و شمشيرزن * به بُرز و به بالا نظير تو كو ؟\r\nكند رشد هر چيز پروردىاش * تفاوت بود بين طفل و كدو\r\nدر اين باب لختى تو انديشه كن * مينداز بر روى مادر ، خدو\r\nنبايد كه فرزند « اف » گويدش * اگر گفت ، باشد خدا را عدو\r\nنگهدار ايزد ، پرستار من * نيابى نگهدار هرگز چون او\r\nمكن ناسپاسى ، كه ناخوش بود * هماره به انسانيت راه جو\r\nمبادا گران‌سر شود مادرت * رهِ استمالت به مادر بپو\r\nجوانا ! ز درگاه مادر بخواه * كه بخشد تو را از قصورت به دو \r\n\r\n","description":"","footnote":"","page_name":" 626 ","page_number":626},
  {"content":"\r\n\r\n\r\nوسمقى ( 1340 )\r\nدكتر صديقه وسمقى در سال 1340 هجرى شمسى در تهران ديده به جهان گشود . پدر و مادرش اصلا از مردم قروه‌اند كه به تهران مهاجرت كرده و در اين شهر رحل اقامت افكنده‌اند .\r\nخانم صديقه وسمقى ازآن‌پس كه تحصيلات مقدّماتى را به انجام رسانيد ، به تحصيل حوزوى ادامه داد و در رشتهء علوم نقلى و عقلى كسب دانش كرد و فارغ التّحصيل شد ، آن‌گاه رشتهء دكتراى علوم نقلى در زمينهء فقه و مبانى حقوق اسلامى را پى گرفت و آن را به پايان رسانيد و هم‌اكنون در دانشكدهء الهيّات و معارف اسلامى دانشگاه تهران به تدريس اشتغال دارد و به دو زبان عربى و انگليسى تسلّط كامل دارد و با زبان آلمانى نيز آشناست .\r\nخانم صديقه وسمقى از شعراى توانا و خوش‌قريحهء معاصر بشمار مىرود كه در سرودن شعر كلاسيك و نو ، هر دو ، طبع‌آزمايى مىكند و در اين رهگذر از استعداد و توانايى برخوردار مىباشد .\r\nخانم وسمقى چند دفتر شعر و ترجمه و كار پژوهشى دارد كه قسمتى از آنها به زيور طبع آراسته شده و نخستين مجموعه شعرى كه از او طبع و نشر گرديده ، « نماز باران » مىباشد .\r\nآثار زير نمونه‌هايى از كارهاى منظوم او بشمار مىرود :\r\n\r\n","description":"","footnote":"","page_name":" 627 ","page_number":627},
  {"content":"\r\n\r\n\r\nسرود آفرينش\r\n مىوزد در من نسيم ياد تو * مىشوم فرياد در فرياد تو\r\nخاطرم عاطر شود زين رهگذر * با تو شوق رويشم ، روح بهار\r\nمىشوم آشفته در گيسوى تو * مىشكوفم در شكوه روى تو\r\nمىتراود عطر تو تا در خيال * خاطرم پَر مىگشايد تا وصال\r\nآسمان پر مىشود از بال من * عرشيان بىخود شوند از حال من\r\nپرپرم در دست بىپرواى عشق * مىنهم سر بر كف سوداى عشق\r\nسيّد لب‌تشنگان كربلا * در حصار كفر مىخواند مرا\r\nتا نگردى هم‌جوار ناكسان * شد مزارت ناكس و كس را نهان\r\nبا تو ذهنم عطرآگين مىشود * گاه شاد و گاه غمگين مىشود\r\nشوق پروازى تو در انديشه‌ام * پيچش رازى تو در انديشه‌ام\r\nبىتو راه عشق را سدّ كرده‌اند * مدّعى را بىسخن ردّ كرده‌اند\r\nگرچه از تو صورتى پرداختم * باز ، امّا ، من تو را نشناختم\r\nهرچه گويم باز در شأن تو نيست * آنكه آرد شأن تو در شعر كيست ؟ ! \r\n\r\nفاطمه عليها السّلام\r\n ز آن سبب آشفته‌ام هر صبح و شام * كز تو مىآيد ز هر اندوه نام\r\nنام تو آشفته مىسازد مرا * شور در جان و سر اندازد مرا\r\nبيت الاحزان شد ز اندوهت دلم * درك معناى غمت شد مشكلم\r\nشكوه آوردند خلقى بىكران * كز چه مىگريد چنين زهرا گران !\r\nخلق گر ز اندوه تو آگاه بود * كار عالم جمله اشك و آه بود\r\nآسمان را تاب اندوه تو نيست * طاقت اسرار بشكوه تو نيست\r\nآفتاب از سوز تو سوزان شده * ابر از اندوه تو باران شده\r\nچون تو را پرورد دست كردگار * دست حيرت را گزان شد روزگار \r\n\r\n","description":"","footnote":"","page_name":" 628 ","page_number":628},
  {"content":"\r\n\r\n تا تو خنديدى ، بهار آمد پديد * آفتاب از حسن روى تو دميد\r\nاى فراتر ز آسمان هفتمين ! * شوق رويش در تن سرد زمين\r\nاى به دامن پروريده شير ويل ! * اى فروافتاده بر پايت زحل !\r\nبا تو خونين‌نامهء دين باز شد * فصل رشد لاله‌ها آغاز شد\r\nخشم تو با خشم حقّ آميخته * تيغ‌ها را از نيام آهيخته\r\n« نفرت خفّاشگان باشد دليل * كه منم خورشيد تابان جليل »\r\nدر وصال يار باد ايثار جان * آن خداوند زمين و آسمان\r\nخرمن آتش بسازند ار مرا * بال‌وپر سوزم ز شوقت بارها\r\nوصل تو شد گلستانم از جليل ! * سرد شد آتش مرا چون بر خليل\r\nجان و سر بگذارم و پرّان شوم * « آنچ اندر وهم نايد ، آن شوم » \r\n\r\nغم جاودانه\r\n به ياد چشم تو صدها فسانه خواهم گفت * هزار شعر تر عاشقانه خواهم گفت\r\nبه خاك كوى تو اشك فراق مىريزم * حكايت دل خود با زمانه خواهم گفت\r\nچو جام خالى مى ، بشكنم حباب دلم * ز جام و سنگ و تن و تازيانه خواهم گفت\r\nگذشت موسم وصل و رسيد ، فصل فراق * پس از تو از غم خود جاودانه خواهم گفت\r\nبسوز اى دل من ، خون ببار اى ديده ! * كه شد حقيقت و زين پس فسانه خواهم گفت \r\n\r\n","description":"","footnote":"","page_name":" 629 ","page_number":629},
  {"content":"\r\n\r\n\r\nغم سرگردانى\r\n تا چند در اين باديه سرگردانى * با توشهء تشنه‌كامى و حيرانى\r\nهفتاد سراب را گذشتيم ، هيهات * كو غيرت هفت آسمان بارانى\r\nلب‌تشنه ز هفت شهر عشق آمده‌ام * حاصل نشد از حقيقتم عرفانى\r\nعطّار هم اين راه به پايان نرساند * معلوم نه آغاز و نه پايانى\r\nما را نبود هواى دريا در سر * آرام شود به جرعه‌اى عطشانى\r\nطوبى و بهشت كى غم از دل ببرد ؟ * ما را تو هم از اين به و هم از آنى\r\nشن‌هاى بيابان غم من مىدانند * افلاك ، تماشايى اين ويرانى\r\nرسواى زمين و آسمانم كردى * چون راز دلى ز من تو خود پنهانى\r\nهر روز به فردا دل خود خوش كردم * شايد به سر آيد غم سرگردانى\r\nتو آيهء يأس  « لَنْ تَرانِي »  خواندى * من سورهء « فتح » و « نصر » خود مىدانى\r\nزين بيش اگر مرا به خود بگذارى * بر خاك سياه حيرتم بنشانى\r\nيا جان بسپارم از فراقت يك‌بار * يا چنگ زنم به زلف يار ثانى\r\nز آن پيش كه مجنون صحارى گردم * درياب مرا به جلوه‌اى روحانى\r\nيك جام ، حقيقت از دوعالم ما را * وين هر دوجهان تو را ، تو را ارزانى \r\n\r\nسرود پيكار\r\n به نام عشق با خون مىنگاريم * كه با ناحق سرِ پيكار داريم\r\nهزاران بار اگر از پا درآييم * به پا خيزيم ، سوى ره گراييم\r\nچه باك از كوه سخت و سدّ ديوار * چو عزمى آهنين باشد به پيكار\r\nميان بربسته‌ايم ، آمادهء جنگ * نشستن در مرام ما بود ننگ\r\nهزاران ديو و شيطان گر بتازند * زمين و آسمان باهم بسازند\r\nچو دست قدرت او ياور ماست * شهادت عشق و ، نصرت باور ماست\r\nسراسر عالم شب مىشود روز * به نيروى جهاد اهرمن‌سوز \r\n\r\n","description":"","footnote":"","page_name":" 630 ","page_number":630},
  {"content":"\r\n\r\n چه باك از فتنه‌هاى فتنه‌پرداز * چو ما هم قصّه باشيم و هم‌آواز\r\nجهاد حقّ عليه كفر كور است * بسيج سينه‌هاى پر ز شور است\r\nخداى است اينكه مىگويد به پا خيز * شرر در جان اين ننگ‌آوران ريز\r\nبه مقصد تا برم بار گران را * به نام دوست خواهم باخت جان را \r\n\r\nمهمان خدا\r\n از عرش نداى « ربّنا » مىآيد * آواى خوشِ خداخدا مىآيد\r\nفرياد كه وا كنيد درهاى بهشت * مهمان خدا ز كربلا مىآيد \r\n\r\nرسم عاشقى\r\n اينان كه به رسم عاشقى سوخته‌اند * آيين وفا نزد كه آموخته‌اند ؟\r\nبر خرمن آتش زده چون ابراهيم * نمرود و بساط كفر او سوخته‌اند \r\n\r\nسوزيم\r\n سوزيم كه رسم عاشقى سوختن است * با كفر و نفاق جنگ آموختن است\r\nبر سنّت جاهليّت آتش زدن است * بر گفتن راز سينه لب دوختن است \r\n\r\nظفر\r\n بانگ جرس آمد كه سفر نزديك است * هنگام خوش خوف و خطر نزديك است\r\nخون مىطلبد عشق ز مردان شرف * بايد بشتابيم ، ظفر نزديك است \r\n\r\nپاسدار حرمت‌ها\r\n آن لاله كه در باغ ولا پرپر شد * آن كاو بدنش زخمى صد خنجر شد\r\nگفتند كه پاسدار حرمت‌ها بود * پروانه‌صفت سوخته ، خاكستر شد \r\n\r\n","description":"","footnote":"","page_name":" 631 ","page_number":631},
  {"content":"\r\n\r\n\r\nمن خود نخلم\r\n خانه‌ام را گر فروريزيد * من دوباره خشت خواهم زد\r\nخانه‌اى ديگر * با دو دست مؤمن و بيدار\r\nخواهم ساخت * خرمنم را گر بسوزانند\r\nمن دوباره بذر خواهم كاشت * هرزها را\r\nمن وجين خواهم نمود از نو * من دوباره خوشه خواهم چيد\r\nآسيابم را * من دوباره چرخ خواهم كرد\r\nنان خواهم پخت * كودكانم را\r\nهمسرم را ، خاندانم را * گر به مرگ سرخ غلتانند\r\nمن تبارم را به يارى خواهم آورد * از زمينم گر برانيم\r\nمن دوباره بازخواهم گشت * نخل‌ها همواره بوده\r\nنخل‌ها همواره خواهد بود * من خود نخلم \r\n\r\n","description":"","footnote":"","page_name":" 632 ","page_number":632},
  {"content":"\r\n\r\n خانه‌ام آنجا * روى خاك داغ و خونين جنوب است\r\nنخل‌ها با دين من پيوند دارد * دين من پاينده خواهد بود\r\nنخل‌ها را گر بسوزانيد * من ز ريشه رشد خواهم كرد\r\nسر برون خواهم برآورد * با تنم\r\nبا ساقه‌ام * با برگ‌هايم\r\nاز زمين‌هاى مقدس * از زمين حتّى\r\nشما را دور خواهم ريخت * آشغال‌ها ! \r\n\r\n","description":"","footnote":"","page_name":" 633 ","page_number":633},
  {"content":"\r\n\r\n\r\nوصال ( 1224 - 1161 )\r\nميرزا شفيع وصال ، با لقب ميرزا كوچك و كنيت ابو احمد ، فرزند ميرزا اسماعيل ، در سال 1197 هجرى قمرى ( 1161 ش ) در شيراز ديده به جهان آفرينش گشود و در سال 1262 قمرى ( 1224 ش ) چشم از جهان فروبست و در حرم شاه چراغ ، در جوار مراد خود ميرزا ابو القاسم سكوت ، به خاك سپرده شد .\r\nوصال ازآن‌پس كه از تحصيل علوم مقدّماتى فراغت يافت ، به فراگرفتن علوم ادبيّه و عربيّه پرداخت و در حكمت و تفسير و رياضيّات و موسيقى و فنون خوشنويسى به مهارت و استادى رسيد ؛ چندان كه به نوشتن هنر خطّ ، سرآمد اقران زمان خود گرديد .\r\nدكتر طاوسى استاد دانشگاه در « گنجينهء هنر » دربارهء وصال چنين مىنويسد :\r\n« جدّش ميرزا شفيع سمت دبيرى نادر شاه را داشته و مادرش دختر ميرزا عبد الرّحيم شاعر شيروانى ، بوده است . وصال پس از درگذشت پدر ، تحت تكفّل پدربزرگ مادرى خويش قرار گرفت و پس او دايى وى ميرزا عبد اللّه ، كه با كتابت قرآن روزگار مىگذراند ، سرپرستى او را عهده‌دار شد .\r\nنمونه‌هاى آثار وصال تعداد بسيارى در موزه‌ها و ميان خاندان وى و در دست اشخاص باقى است . كليّات سعدى و اوصاف الاشراف و دفتر اوّل مثنوى و منتخب حديقهء سنايى نوشتهء وى در كتابخانه‌هاى سلطنتى و مجلس شوراى ملّى سابق موجود\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nبوده است . افزون بر آن‌ها وى شصت و هفت جلد قرآن با خطهاى گوناگون نوشته كه هريك شاهكارى در هنر خوشنويسى است .\r\nوصال به عرفان تمايل داشت و به ميرزا سكوت ارادت مىورزيد . وى در سال‌هاى آخر عمر بينايى خود را بر سر خوشنويسى گذاشت و پس از معالجه و باز شدن ديد چشم ، دوباره به خوشنويسى پرداخت كه مجدّدا و براى هميشه نابينا گرديد . »\r\nدكتر حميدى شيرازى در ضمن بررسى « شعر در عصر قاجار » دربارهء وصال چنين مىنويسد : « به اعتقاد نگارنده ، چيزى كه پس از مطالعهء مجموع آثار وصال بر متتبّعين مسلّم و محرز مىگردد ، اين است كه وى مجموعهء تقريبا كاملى از معلومات و فضائل عصر و محيط خويش است ، كه با آنكه در حسن خطّ ، قلم بطلان بر صحيفهء خطّاطان كشيده ، در كار شاعرى از برخى از اقران عقب افتاده ؛ و با آنكه قصايد او غالبا در اوزان و قوافى دل‌نشين و مطبوع است ، نمىشود آن‌ها را قصايدى بىعيب و بىمانند و عالى شمرد ؛ زيرا علاوه بر ثقالت ، پيچيدگى و ابهامى كه در بعضى از آن‌هاست ، عجز او را از بيان مقاصد آشكار مىكند . . .\r\nوصال به قول تذكره‌نويسان سى هزار بيت شعر گفته . قسمتى از اين اشعار قصايد اوست كه بيشتر آن‌ها در مدح و ثناى اين و آن است و مقدارى از آن‌ها در منقبت اولياء و انبياء ، و پاره‌اى از آن‌ها وقف بر افكار فلسفى و عرفانى . اين قصايد كه گاه‌گاه خالى از تعقيد و ابهام نيست . . . قسمت ديگر از اين سى هزار بيت شعر غزل‌هاى اوست كه به سه دفتر تقسيم مىگردد : دفتر اوّل ، غزل‌هايى كه سبك سعدى گفته ؛ دفتر دوم ، غزل‌هايى كه به پيروى از حافظ سروده ؛ دفتر سوم ، غزل‌هايى كه به پندار خود ، وى مبتكر آن‌هاست . . . قسمت ديگر از اشعار او مثنوىهاى اوست كه يكى بزم وصال است و ديگر خسرو و شيرين ؛ مثنوى اوّل را به سبك فردوسى و مثنوى دوم را به شيوهء وحشى گفته . . . »\r\nاز وصال غير از ديوان شعر ، كتابى در حكمت و كلام ( نظم و نثر ) ، كتابى در گفتار\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nحكيم فارابى در موسيقى ، كتابى در قواعد عروض ، كتابى در تفسير و احاديث قدسى به نام سقيفه ( به نظم و نثر ) ، كتاب صبح وصال ( به شيوهء گلستان ) ، و اطوق الذهب زمخشرى موجود است . ديوان وصال در زمان حيات شاعر ، يك‌بار با چاپ سنگى و بار ديگر به صورت ماشين تحرير شده در تهران چاپ شده كه پر از غلطهاى فاحش است .\r\nدكتر طاوسى با توجّه به اوراق بازمانده در خاندان وصال و چاپ سنگى ، همراه با مثنوى « بزم وصال » تصحيح و تنقيح و آماده چاپ كرده و به زودى منتشر خواهد شد .\r\n\r\nحسن تمام\r\n در همه چشمى نكويى ، در همه حسنى تمامى * بزم انسى ، صبح عيدى ، عيش خاصى ، جشن عامى\r\nهمچو مدهوشى به طبعى ، همچو زيبايى به چشمى * همچو خوشبويى به مغزى ، همچو شيرينى به كامى\r\nدر همه خصلت بديعى ، در همه خلقت شگفتى * در همه كشور پسندى ، در همه معنى تمامى\r\nخواهمت وصفى كنم ، امّا نمىدانم ، تو خود گو : * آفتابى يا پرى ؟ يا حور يا ماهى ، كدامى ؟\r\nآفتاب و ماهى از گردون زمين كم داشت ، اينك * آفتاب اندر شبستانى و مه بر پشت بامى\r\nآفتابا ! از در ميخانه مگذر ، كاين حريفان * يا ببوسندت كه يارى ، يا بنوشندت كه جامى\r\nپختگى مفروش اى صوفى و جام عشق دركش * تا شود خاكسترت بر باد و گويندت كه خامى\r\nاز تو تا نامى بود ، مردود ارباب طريقى * من نمىگويم كه بدنامى بتر ، يا نيك‌نامى \r\n\r\n","description":"","footnote":"","page_name":" 636 ","page_number":636},
  {"content":"\r\n\r\n عشق را دانى « وصال » از فخر و هستى را فضيلت * رو كه نه هستى تو عاشق ، بستهء قيدى و دامى \r\n\r\nوصل دوستان\r\n مرا از مهر ، دستى كن به گردن * گناهى گر بود بر گردن من\r\nبه اين خال و به اين عارض كه دارى * سپندى خيز و در آتش بيفكن\r\nبه سوزن رشته‌اى كردم ، ندانم * كه چاك دل بدوزم يا كه دامن ؟\r\nدل از دلدار نسپارم به اغيار * سراى دوست نگذارم به دشمن\r\nمجو از من نشان ، آنجا كه يار است * كه وصل دوستان برق است و دامن\r\nخيالش در دل صدچاكم آمد * بدان‌سان كآفتاب از راه روزن\r\nدلم شب‌ها ز قدسى آشيان بود * دريغا ! شد فراموشش نشيمن\r\nدريغ ! آن پير و دانشمند كافتاد * به دست كودكان كوى و برزن\r\n« وصال » اين نغمه‌سنجى از كه آموخت * كه خاموشند از او مرغان گلشن \r\n\r\nبىقرار\r\n دل زخمناك و طرّهء او مشك‌بو بود * را هم نمىدهند به جايى كه او بود\r\nرويى به‌سوى صاف‌دلان فگار كن * بهتر بود كه آينه‌ات روبه‌رو بود\r\nهمچون صراحى از لب ساغر مگير لب * در عيش كوش تا نفسى در گلو بود\r\nترسم كه آسمان كند از خاك ما سبو * و آن مى كه قسم ماست همان در سبو بود\r\nاين بىقرار دل چه حريص است در طلب * كش در بر است دلبر و در جُست‌وجو بود\r\nديشب « وصال » آن سر زلفت به دست بود * پنهان چه مىكنى ؟ كه كَفَت مشك‌بو بود\r\nدانى چگونه بينمت امروز در فراق * دولت ز دست داده ، كه در آرزو بود \r\n\r\n","description":"","footnote":"","page_name":" 637 ","page_number":637},
  {"content":"\r\n\r\n\r\nتوحيد\r\n وصف تو جز اين نيافت عارف دانا * كز همه وصفى ، منزّهى و مبرّا\r\nمدح تو گويند اگر ز غايت بينش * مدحت خورشيد گفته‌اند به عميا\r\nاز تو كه نايى نه در بيان و نه در وهم * حاصل خامش يكى و بهرهء گويا\r\nحكم چو از توست سركشى به چه صورت ؟ * كار چو با توست ، دم زدن به چه يارا ؟\r\nدلبرى از چشم و زلف و خال نيايد * دل تو ز ما مىبرى ، نه روى دل‌آرا\r\nجلوه تو كردى ز روى خوب كه از وى * دل شده آشفته و خرد شده شيدا\r\nتيغ ، تو دادى به ترك غمزه كه از خلق * خانه به تاراج برد و رَخت به يغما\r\nاز تو چه يابيم ، يا كه جز تو چه بينيم ؟ * اى تو به غايت نهان ز ديده و پيدا \r\n\r\nبخت بيدار\r\n دلم زار است از ناديدن يار * ندارم چاره جز ناليدن زار\r\nاگر خورشيد را در پرده خواهى * ز روى خود زمانى پرده بردار\r\nيك امشب را كه يار اندر كنار است * غنيمت دان و فرصت را نگه دار\r\nمنال اى دل چو دلدار است در بر * مخسب اى ديده چون بخت است بيدار \r\n\r\nدر مدح پير خود گويد\r\n مرا پيرى جوان‌بخت است و من طفل زبان‌دانَش * شكسته ز آن سخن گويم كه نغز آيد ز طفلانش\r\nدرست اين نقل من نقليست كش اشكسته بهْ باشد * بلى ، اين آب دندان است و باشد باب دندانش\r\nمرا مادر پدر بودند طبع و نقش و ، من بودم * از اين مادر پدر در رنج ، چون يوسف ز اخوانش\r\nفطامم را نخست از تلخى عيش و سيه‌روزى * به مادر گفت كان دايه به صبر و دوده پستانش\r\nهمىدون چون پدر را يافت دون طبع و فرومايه * مرا در تربيت خو باز كرد از آب و از نانش\r\nبه تكميلم شريعت را به خود همدست كرد ، امّا * چو شرع آميخت با وسواس بينى ، جمله نقصانش\r\nبه گوشم خورده بود اين نكته از آزاده‌اى وقتى * كه معنى دانه و جز عشق صورت نيست بارانش \r\n\r\n","description":"","footnote":"","page_name":" 638 ","page_number":638},
  {"content":"\r\n\r\n در اين امّيد بستم دل به مهر روى مه‌رويى * كه گويى مهر ، گويى بود پيش زلف چوگانش\r\nبسا رنجا كز او جان برد و هم نگسست پيوندش * بسا جورا كز او دل ديد و هم نشكست پيمانش\r\nبه آخر هم به حكم سرنوشت از وى جدا ماندم * كه صورت گرچه پايد دير يا بى ، زود پايانش\r\nچو از صورت شدم لا بد ره بىصورتى پيما * بيابانى به پيش آمد ، مغيلان نيش غيلانش\r\nبه هر سو رهزنى ، كز دست دستانش حذر كن * مسافر گر شدى ، سيمرغ يارانى و امكانش\r\nهمه بر صورت ياران ، ولى بر سيرت ماران * كجا مار است از شيرين‌زبانى زهر دندانش ؟\r\nيكى در كشف اسرار و همان اسرار استادش * يكى در شرح توحيد و همان توحيد خزلانش\r\nقرينم گر نبودى لطف حقّ و همّت پيران * به هريكشان قرين بودم ، كنون بودم ز اقرانش\r\nشنيدم پيرى و ، عاشق شدم بر نام مسعودش * شنيدم خضرى و ، عطشان شدم بر آب حيوانش\r\nچو ديدم روى او ، ديدم خرد را نيز حيرانش * چو خوردم آب او ، ديدم خضر را نيز عطشانش\r\nنه مردى ژرف دريايى ، نه پيرى پهن كيهانى * به هريك قطره دريا درج ، ديگرگونه كيهانش\r\nدمار از مار نفس عالم او بارش برآورده * عصا گرديده ثعبان ، نى عصا گرديده ثعبانش\r\nمقيم كوى او گشتم ، چو در باغ جنان آدم * دريغ ! آن باغ كآخر داغ كرد افسون شيطانش\r\nچو گم گشتم در او ، ديدم همان پير نخستين را * كه اندر جامه‌اش مىديدم و امروز عريانش\r\nهمان منشور عنوان قدم يعنى « ابو القاسم » * كه بر منشور هستى شد حقيقت نقش عنوانش \r\n\r\nبت‌پرست\r\n سرو خرامان من از باده مست * آمد و دل برد و به جايش نشست\r\nبست به دل عهد و ببستش به زلف * عهد دل و زلف به هم برشكست\r\nمن بت ده‌ساله نديدم كز او * زاهد صدساله شود بت‌پرست \r\n\r\nخانهء حقّ\r\n شد سر شكوهء ما با سر گيسوى تو باز * شب وصل است بسى كوته و اين قصّه دراز\r\nپرِ من باز ، ولى رفته ز يادم پرواز * من كه پرواز ندانم ، چه كنم با پرِ باز ؟ \r\n\r\n","description":"","footnote":"","page_name":" 639 ","page_number":639},
  {"content":"\r\n\r\n نيست عاشق كه نهد صورت و معنى را فرق * يا نه و اصل ، كه حقيقت بشناسد ز مجاز\r\nگر حقيقت طلبى ، دل بودت خانهء حقّ * ور تو را ميل مجاز است ، تو و راه حجاز\r\nگر به رويم همه درهاى خوشى بندد چرخ * هيچ غم نيست اگر هست درِ ميكده باز\r\nتا نيايم به خرابات ، به مسجد نروم * ز آنكه شرط است وضو كردن و آن‌گاه نماز\r\nعاشق از دولت و جاه ار به مثل محمود است * بايدش سود ، سرِ عجز ، به درگاه اياز\r\nگيرم اين بند ز پا باز شد اين در ز قفس * كيست كز دام كند تا به گلستان پرواز ؟\r\nگفتمش : با غم هجران چه كنم ؟ گفت : بسوز * گفتمش : چارهء اين سوز نگو ، گفت : بساز\r\nهمه گويند كه پروانه بود عاشق شمع * عاشق كيست ؟ بگو شمع بدين سوز و گداز\r\nحال بيچاره « وصال » است به سرپنجهء عشق * حالت صعودهء افتاده به چنگ شهباز \r\n\r\nشهيد عشق\r\n سرى به پاى تو گر مىرود ، رضاى من است * رضاى مدّعيان جو ، كه مدّعاى من است\r\nپس از هلاك هم از دامنت ندارم دست * شهيد عشقم و وصل تو خون‌بهاى من است\r\nمن از طبيب و پرستار ، هر دو آزادم * دواى درد من ، اين درد بىدواى من است\r\nمرا چه بيم خطر مىدهى در اين دريا ؟ * هرآن‌كه هست خداى تو ، ناخداى من است\r\n« وصال » را به بر خويش خوان و باك مدار * و گر رقيب بپرسد ، بگو گداى من است \r\n\r\n","description":"","footnote":"","page_name":" 640 ","page_number":640},
  {"content":"\r\n\r\n\r\nوطن ( 1330 )\r\nحسين وطن فرزند قربانعلى در سال 1330 هجرى شمسى در يكى از روستاهاى ييلاقى شمال سبزوار بنام « چرو » در سى كيلومترى شهر سبزوار قدم به جهان هستى گذاشت . پس از تحصيلات مقدماتى به شغل آزاد روى آورد و در رشتهء باطرىسازى و برق اتومبيل به كار پرداخت و در اين راه پيش رفت تا به مرحلهء استادى رسيد .\r\nحسين وطن كه تخلص شعرى خود را از نام خانوادگى برگرفته است از سال 1366 كار شعر و شاعرى را آغاز كرد و با اينكه در امور اقتصادى دامنهء فعاليتش باز بود با اين وصف از كار شعر و شاعرى غافل نماند و سرودن شعر را همچنان دنبال كرد و در سال 1374 نخستين مجموعهء شعر خود را تحت عنوان « سلسلهء عشق » طبع و نشر كرد كه شامل غزليّات وى مىباشد .\r\n\r\nسفر\r\n سفر بر تن خسته حال آورد * در انديشه مجد و كمال آورد\r\nكند حجم دل را به عبرت وسيع * پياپى جواب و سؤال آورد\r\nبدون سفر كى هلال نحيف * درخشندگى و جمال آورد\r\nسفر كن كه بينى زمام امور * به رأى بزرگان جلال آورد\r\nبدون سفر كى معمّاى عشق * جوابى ز قاف وصال آورد\r\nسفر كن كه رود از جمال سفر * به ديدار دريا رجال آورد \r\n\r\n","description":"","footnote":"","page_name":" 641 ","page_number":641},
  {"content":"\r\n\r\n همين بس كه از ذكر و خير سفر * قلم با حقايق مثال آورد \r\n\r\nصحبت دوست\r\n صحبت دوست كند شاد دل غمگين را * بركند ريشه هر باطل بىتمكين را\r\nگو بهاران نكند جلوه به منظرگه عشق * كه ندارد هنر بارقهء ياسين را\r\nهركه فرهاد نگردد ز تجلاى ضمير * درك هرگز نكند موهبت شيرين را\r\nلنگر حلم تو اى پادشه فوق خيال * كرده بيگانه ز خود جاذبهء تسكين را\r\nانتهاى سفر عمر بود بستر خاك * خواجه دارد ز هوس رونق فروردين را\r\nخدمت دوست كن فكرت پرواز بلند * كه ز همت گذر افتد به فضا شاهين را\r\nبلبل طبع « وطن » ناله كند در ره عشق * تا به ياران برساند هنر تعيين را \r\n\r\nسكوت مجرد\r\n هدف ز باده توئى گرنه باده بسيار است * كسى كه شوق تو دارد و خويش بيزار است\r\nدرود ما به كسانى كه با تو مشغولند * روان و پيكرشان در يكى گرفتار است\r\nچگونه نغمهء عاشق به آسمان نرسد * كه در سكوت مجرد دلش به گفتار است\r\nنشان دولت پايندگى به هر دوجهان * عيان ز پرچم پرافتخار اسرار است\r\nمگر فرشته الهام دانش آموزد * و گرنه علم مجازى شعار و تكرار است\r\nزمانه تا به خود آيى كند ترا معدوم * بنوش باده كه عمر عزيز يك‌بار است\r\nبه هرچه مىنگرم در مسير طى زمان * به غير آينهء دل شكست بسيار است \r\n\r\nنعرهء شب\r\n مگر اين عقدهء دل را ز جنون چاره كنم * يا كه از نعرهء شب گوش فلك پاره كنم\r\nآتشى ولوله انداخت به كاشانهء دل * كه ندانم به چه آبى اثرش چاره كنم\r\nساقيا بادهء وحدت بده از خمرهء جان * كه از آن زندگى و عمر دگرباره كنم \r\n\r\n","description":"","footnote":"","page_name":" 642 ","page_number":642},
  {"content":"\r\n\r\n يا كه بايد كند آهم به ثريا اثرى * يا چو طفلان ورق شرح ترا پاره كنم\r\nگر ز بوى تو به خاكم گذر افتد اى عشق * در لحد رقص‌كنان بازى گهواره كنم\r\nجلوه كن بر دلم اى حاضر و پنهان وجود * تا ز انوار تو صد جلوه به سيّاره كنم\r\nاى معين شب تارم به ره چشم « وطن » * قدمى رنجه نما تا به تو نظاره كنم \r\n\r\nصبح ابد\r\n دلا نورى برافروزان كه بىما جاودان ماند * چنان نورى كز آن عبرت براى خاكيان ماند\r\nگذشت قرنها بين و شكوه رادمردانى * كه تا صبح ابد نيكى از آنها جاودان ماند\r\nبه اميدى فنا كردم تن خاكى كه بنشانم * نهالى را كه طوفان از سقوطش ناتوان ماند\r\nبه ساز آسمانى چنگ زن گر طالب عمرى * كه اين ساز پيام‌آور به آه عاشقان ماند\r\nبه زندان غمت اى گل چنان بيگانه از خويشم * كه جانم در تن خاكى به آشوب خزان ماند\r\nوفائى نيست گردون را بيا در بزم مستانى * كه غم از هيبت ايشان به رنگ زعفران ماند\r\nكنون بايد كنى كارى كه از روزگار ما * چو پرچم در بلنديها نشانت شايگان ماند\r\n« وطن » چون كرم ابريشم مكن نخ‌تابى گيتى * كه هرچه خوش ببافى مفت بهر ديگران ماند \r\n\r\nاسرار مبهم\r\n چرا در فكرى و غم دارى اى دل * چه كم دارى كه ماتم دارى اى دل\r\nدر دولت‌سراى عشق باز است * چرا آه دمادم دارى اى دل\r\nگمان دارم كه دارى ميل پرواز * كه چون ابر سيه غم دارى اى دل\r\nترا فرخنده باد اين جاه و نعمت * كه جا در چشم عالم دارى اى دل\r\nترا گنجست گر آن را بيابى * چو كوهى پشت محكم دارى اى دل\r\nمشو از اشك شب‌هنگام غافل * كه با اين شيوه زمزم دارى اى دل\r\nنمىپايد بهار زندگانى * بدم اكنون كه همدم دارى اى دل\r\n« وطن » را كرده‌اى از خويش بيرون * مگر اسرار مبهم دارى اى دل \r\n\r\n","description":"","footnote":"","page_name":" 643 ","page_number":643},
  {"content":"\r\n\r\n\r\nوفا ( 1318 )\r\nحاج رضا اكبرى فرزند حسين كه در شعر از تخلّص وفا استفاده مىكند در سال 1318 هجرى شمسى در روستاى دستگرد برخوار از توابع استان اصفهان چشم به عالم هستى گشود ، خواندن و نوشتن را در روستاى زادگاهش آموخت ازآن‌پس به كار كشاورزى پرداخت .\r\nحسين سرور شاعر اصفهانى درباره حاج رضا اكبرى چنين مىنويسد : « وفا كشاورزى است كوشا و پركار تا حال مزرعه‌هاى بزرگى را با دست توانمند خود با علاقهء وافرى احيا نموده است و هم‌اكنون نيز به شغل كشاورزى اشتغال دارد و از اين رهگذر روزگار مىگذراند با آنكه از سواد چندانى برخوردار نيست امّا اشعارش بيشتر رنگ اخلاقى و انتقادى دارد .\r\n\r\nرنج دهقان\r\n رنج فزون به كار اگر برزگر كشيد * دست محبتى نه كس او را بر سر كشيد\r\nهرگز شنيده‌ايم كسى ياد او كند ؟ * از درد و رنج ناله اگر از جگر كشيد\r\nبا ناله گفت دختر دهقان كه باب من * ديشب نخفت و درد بسى از كمر كشيد\r\nاو را نبود خانه و ليكن خداى مال * بر گِرد قصر خويش حصار از حجر كشيد\r\nهركس به سهم خويش اگر زحمتى ببرد * باب وى از چه روز همه بيشتر كشيد \r\n\r\n","description":"","footnote":"","page_name":" 644 ","page_number":644},
  {"content":"\r\n\r\n گير مگر كه داد وى از غاصبان « وفا » * پس انتظار بايد از آن دادگر كشيد \r\n\r\nرمز خلقت\r\n رمز خلقت اگر از ديدهء ما پنهانست * كشف اين راز بر ارباب نظر آسانست\r\nآوخ آوخ كه نرفتيم پى علم و عمل * رتبهء آدميان ور نه دوصد چندانست\r\nگر بخواهيم توانيم مسخر سازيم * آنچه اختر كه در اين كارگه كيهانست\r\nما به بازيچه گرفتيم توانمندى خويش * ور نه در دايرهء قدرت ما كيوانست\r\n( قُم فَأنذِر ) رسد از غيب به گوش من و تو * كز نهيبش همه اعضاى بدن لرزانست\r\nگر كه اهل خِردى آز ، نما قبضه « وفا » * حرص اگر درنگرى بهر بشر خُسرانست \r\n\r\nمقام بشر\r\n اى بشر حق مگر از لطف ثناخوان تو نيست ؟ * خلقتى نيست كه محكوم بفرمان تو نيست\r\nحق چو بنمود تو را خلق به خود فخر نمود * مگر اين فخر مقام تو و عنوان تو نيست\r\nروح قدسى چه عظيم است كه حق در تو دميد * مگر اين روح نمايانگر عرفان تو نيست\r\nاينكه حق گفت ملائك به بشر سجده كنند * خود مگر عزت و جا و شرف و شان تو نيست\r\nاز مقام تو كسى غير خدا آگه نيست * هان مگر كون و مكان عرصهء جولان تو نيست\r\nدو مطيع‌اند يعنه شب و روز پى خدمت تو * قمر و شمس مگر شمع فروزان تو نيست\r\nبه عمل كوش و وظايف ز سر صدق « وفا » * كه عدوى تو بجز سستى و نقصان تو نيست \r\n\r\nزبان صدق\r\n بگوى از چه زبانت بصدق گويا نيست ؟ * مگر كه يار و پناهت خداى يكتا نيست\r\nبكوش تا كه شوى بندهء خداى كريم * هرآن‌كه بنده حق گشت ، عبد مولا نيست\r\nمگو تملق نابخردان زشت سگال * كه اين رويّه سزاوار مرد دانا نيست\r\nاگرچه هست تو را ادّعاى بينائى * كسى كه راه نداند ز چاه بينا نيست \r\n\r\n","description":"","footnote":"","page_name":" 645 ","page_number":645},
  {"content":"\r\n\r\n بجمع سيم و زر اى دوست راه آز ، مپوى * هرآن‌كه طالب عقباست محو دنيا نيست\r\nاگر كه هست تو را اختيار در افعال * ز چيست پاى تو در كار خير پويا نيست\r\nغلام همت آن رادمرد حق‌كيشم * كه در حمايت مردم درنگش اصلا نيست\r\nدلى چو جام جمت هست اى « وفا » اما * فسوس و آه كه آئينه‌اش مصفا نيست ! \r\n\r\nگوهر انسانى\r\n كاش اگه شوم از نيروى پنهانى خويش * تا دهم نظم بدين بىسروسامانى خويش\r\nغير حق هيچ نيايد به يقين در نظرم * گر كنم پيروى از عالم روحانى خويش\r\nاگر بسنجند عملهاى مرا با اسلام * شرم بسيار برم من ز مسلمانى خويش\r\nرفت بر باد مرا عزت و جاه و اجلال * شده‌ام بس‌كه گرفتار هوسرانى خويش\r\nفرصتى هست كه جبران كنم اين سستىها * طلبم گر مدد از نيروى پنهانى خويش\r\nهست ممكن كه به زنجير كشم ديو هوس * گر كه آگه شوم از خوى سليمانى خويش\r\nپند صاحب‌نظران هركه كند گوش « وفا » * بازيابد به يقين گوهر پنهانى خويش \r\n\r\n","description":"","footnote":"","page_name":" 646 ","page_number":646},
  {"content":"\r\n\r\n\r\nوقار ( 1259 - 1195 )\r\nميرزا احمد ، متخلّص به وقار ، فرزند ارشد مرحوم ميرزا شفيع وصال ، شاعر نامور قرن سيزدهم هجرى است كه در سال 1232 هجرى قمرى ، برابر با 1195 شمسى ، در شيراز ديده به جهان گشود . پنج‌ساله بود كه به مكتب رفت و از هشت‌سالگى تحت آموزش و هدايت پدر قرار گرفت و تعليم خوشنويسى و هنر خطّاطى بياموخت . چون داراى قريحهء شعر و طبعى موزون بود ، فنون شعر و رموز آن را به وى تعليم داد . آن‌گاه به تحصيل علوم ادبيّه و عربيّه و دينيّه پرداخت و با علوم و فنون مختلف آشنايى يافت و از اساتيد هر فنّ كمال بهره را برد ؛ تا جايى كه فرصت الدّوله در كتاب « آثار عجم » دربارهء او چنين نوشت : « شهد اللّه ، كه در اين اعصار كمتر اديبى به جامعيّت وى ديده شده است . »\r\nاستاد دكتر محمود طاوسى در مقدمهء كتاب « خضر و موسى » اثر مرحوم وقار شيرازى چنين مىنويسد :\r\n« وقار به راهنمايى پدر روى به عرفان برد . در اين مشرب نيز آنچه بايد بياموخت و تا سىسالگى ، كه پدر را از دست داد ، همواره از ارشاد و علم و ادب و هنر وى بهره گرفت .\r\nپس از مرگ پدر ، سرپرستى خانواده و برادران كهتر را عهده‌دار شد و چونان مرحوم وصال ، از هيچ ارشاد و آموزشى در حقّ آنان كوتاهى نكرد .\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nوقار پس از سه سال از درگذشت پدر راهى هندوستان شد ( 1265 ) و در اين سفر برادر كهترش محمود « حكيم » با وى بود . در هند مثنوى مولانا جلال الدّين بلخى را به خطّ خوش نوشت و آن را با حواشى و تصحيح در بمبئى به چاپ رسانيد و ضمن سرودن اشعار گوناگون ، مثنوى « بهرام و بهروز » را به نظم كشيد . پس از بازگشت از هند ، تا سال 1274 كه برادرش حكيم درگذشت ، در شيراز بود . پس از چندى همراه دو برادر ديگرش ، فرهنگ و توحيد ، سفرى به تهران كرد و سرپرستى خانواده را به داورى ، پسر سوم وصال ، واگذارد .\r\nاشعارى از مرحوم وقار دربارهء تهران و ديدنىهاى آن به يادگار مانده است كه در ديوانش درج است و سرانجام در سال 1275 قمرى به شيراز بازگشت و دگر بار به سال 1281 راهى تهران شد و سپس مسافرتى به كربلا كرد و ازآن‌پس كه به موطن خويش بازآمد سرانجام در سال 1298 قمرى ( 1259 ش ) در سنّ شصت‌وشش‌سالگى بدرود حيات گفت و در حرم مطهّر احمد بن موسى ( شاه چراغ ) كنار پدر بزرگوارش به خاك سپرده شد . »\r\nوقار داراى آثار و تأليفات متعدّدى به شرح زير مىباشد : [ 1 
  ] انجمن دانش ، به سبك گلستان . [ 2 
  ] رموز الأمارة ، ترجمهء فرمان حضرت على عليه السّلام به مالك اشتر كه در 1331 به اهتمام دكتر محمود صادقيان به چهار زبان به چاپ رسيد . [ 3 
  ] روزمه خسروان پارسى ، به فارسى سره و به كوشش دكتر صادقيان طبع شده . [ 4 
  ] مثنوى خضر و موسى ، به تصحيح و تعليق دكتر طاوسى چاپ شده . [ 5 
  ] مثنوى قانون الصّدارة . [ 6 
  ] مرغزار . [ 7 
  ] شرح شش رباعى محتشم . [ 8 
  ] مجالس السّنة و محافل الأزمنة ، به سبك كشكول شيخ بهايى . [ 9 
  ] عشرهء كامله ، در وقايع كربلا و شهادت حسين بن على عليه السّلام .\r\n[ 10 
  ] رساله در تفسير آيهء شريفهء  « لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ . . . »  « 1 » [ 11 
  ] رساله در ترجمهء صد كلمه حضرت على عليه السّلام . [ 12 
  ] منظومهء فارسى ، ترجمهء منظومهء\r\n\r\n\r\n","description":"","footnote":"\r\n( 1 ) - سورهء فتح ، آيهء 2 .\r\n","page_name":" 648 ","page_number":648},
  {"content":"\r\n\r\nسبزوارى . [ 13 
  ] سياحت‌نامه ، از شيراز تا بندر بوشهر . [ 14 
  ] اهبة الأديب . [ 15 
  ] ريحانة الأدب . به روش اوائل التّحرير ، به زبان عربى . [ 16 
  ] تاريخ چهارده معصوم . [ 17 
  ] رساله در علم بديع . [ 18 
  ] رساله در تجويد . [ 19 
  ] رساله نوروزيّه . [ 20 
  ] رسالهء اسديّه . [ 21 
  ] رسالهء جامع ، در علم عروض .\r\nديوان اشعار وقار ، بنا به گفتهء روحانى وصال ، بالغ بر چهل هزار بيت از انواع شعر است كه بخشى از آن در سال 1348 به اهتمام استاد دكتر ماهيار نوّابى از طرف دانشكدهء ادبيّات تبريز طبع و نشر گرديد .\r\nنمونه‌هاى زير از نظم تواناى اوست :\r\n\r\nمونس شب‌هاى دراز\r\n اى انيس دل و اى مونس شب‌هاى دراز ! * چه شود گر ز وفا بر سر ما آيى باز\r\nما به عشق تو ز سوداى دوعالم رستيم * خواهى اين عشق حقيقت شمر و خواه مجاز\r\nنى عجب گر دل زاهد بربود آن سر زلف * صيد هر صعوهء لاغر نبود درخور باز\r\nرخ گلگون ، قد موزون ، همه خوبان دارند * تو چه دارى كه چنين از همه گشتى ممتاز ؟\r\nبه تو تا ديده گشودم دل و دين رفت ز دست * چه زيان‌ها كه به من آيد از اين ديدهء باز\r\nلازم است اندُه هجران ز پسِ لذّت وصل * كه فراق است و وصال است و نشيب است و فراز\r\nاى پدر ! بند به پاى من ديوانه مبند * كه مرا بس بود اين سلسلهء زلف دراز\r\nهمچو من بىسروپايى نتواند پيوست * با تو اى جان كه سراپا همه لطف استى و ناز\r\nبا چنين شهر و چنين مردم نااهل « وقار » * بعد از آن جاى اقامت نبود در شيراز \r\n\r\nسرود بيخودانه\r\n اى كه ما را از نگاهى ، بى خود و ديوانه كردى * از دو چشم مىگسارت ، كار يك ميخانه كردى\r\nپرده از عارض گشودى ، جلوه‌اى بر ما نمودى * خويش را در حسن و ما را ، در جنون افسانه كردى\r\nمست لايعقل چنانم ، كه سر از پا مىندانم * تا چه مىبود اينكه امشب باز در پيمانه دارى ؟ \r\n\r\n","description":"","footnote":"","page_name":" 649 ","page_number":649},
  {"content":"\r\n\r\n عجز كردم ، ناز كردى ، زلف پرچين باز كردى * بود زنجيرت مهيّا ، چارهء ديوانه كردى\r\nتا شوند از غم خروشان ، فرقهء عنبرفروشان * در كساد مشك و عنبر ، گيسوان را شانه كردى\r\nاى « وقار » امشب سرودى مىسرايى بيخودانه * باده خوردى ، يا سرودى از لب جانانه كردى \r\n\r\nبيتى چند از يك قصيده در نعت پيامبر صلّى اللّه عليه و آله\r\n اى تُرك شوخ دل‌نشين ! با ما به دلدارى برآ * از چشم و لعل شكّرين ، گه نقل ده ، گه شكّرا\r\nتا چند مستورى كنى ، از مىكشان دورى كنى * تلخى كنى ، شورى كنى ، زين بس عجب آيد مرا\r\nماه دى و فصل شتا ، از باده منشين ناشتا * در جمع مستان باش ، تا ، سرما نراند لشكرا\r\nرخ برمتاب از اختلاط ، ايراد كانون و شباط * از مى ندارد احتياط ، ار زاهد است ار فاجرا\r\nمى از قدح در شيشه كن ، ترك غم و انديشه كن * رندى و مستى پيشه كن ، « انّى ارى ما لا ترى »\r\nاى روى تو بستان من ، چشم تو نرگسدان من * آسوده باشد جان من ، تا تو مرايى ، من تو را\r\nخورشيد چون تابد ز شرق ، از تو نيارم كرد فرق * اى گاه وصلت همچو برق ، افغان من چون تندرا\r\nزلفت قمر را شقّ كند ، غمزت بتان را دق كند * آن يك بنان احمد است ، اين ذو الفقار حيدرا\r\nآن پيشوايان هدى ، آن پيشكاران خدا * اين مقتدى ، آن مقتدا ، اين كهتر است ، آن مهترا . . . \r\n\r\nدر مدح مولا على عليه السّلام\r\n چون ترك من ز چهره فروزان نقاب گيرد * هم ماه تيره گردد و هم آفتاب گيرد\r\nاز مى گهى به حقّهء مرجان عقيق پوشد * وز خوى گهى ز گونهء گلگون گلاب گيرد\r\nگاهى بنفشه گيرد و بر ارغوان نشاند * گه سيم خام آرد و بر مشك ناب گيرد\r\nاز فرّهى و پاكى گر در كنارش آرى * آغوش و دامنت همه سيم مذاب گيرد\r\nخرّم دمى كه براثر مقتضاى دىماه * آفاق راز ، مشرق و مغرب سحاب گيرد\r\nاز غايت ترى كند ار كس هواى خشكى * دامان شيخ و زاهد عالىجناب گيرد\r\nخرّم‌تر آنكه ترك من از اقتضاى هستى * يكباره بر خطا ره كارى صواب گيرد \r\n\r\n","description":"","footnote":"","page_name":" 650 ","page_number":650},
  {"content":"\r\n\r\n سوى « وقار » پويد و اذن دخول جويد * بر خادم اعتراض و به دربان عتاب گيرد\r\nچون آفتاب سر زده تابد به‌سوى مجلس * از پاى موزون افكند از رخ نقاب گيرد\r\nخوى بسترد ز چهر عرق كرده از تكاپوى * از مه ستاره شويد و ز گل گلاب گيرد\r\nو آنگه به رسم مؤيد آتش‌پرست ، در دست * ز آتش يكى طبقچه ز جام شراب گيرد\r\nنوشد شراب و لب بِمَزَد جاى نقل و شكر * آن لب كه بس نصيب دهد چون نصاب گيرد\r\nگاهى غزل سرايد و گاهى چكامه خواند * گاهى كتاب جويد و گاهى رباب گيرد\r\nگاهى دگر ، اگرچه ندارد هنر ورّاجى * چنگ و رباب را بگذرد ، كتاب گيرد\r\nگويد « وقار » : ها ! سخنى تازه هيچ دارى * شعرى دو آبدار كه بزم آب‌وتاب گيرد\r\nگويم قسم به جان تو از شاعرى ملولم * زان‌سان كز آن طبيعت من اجتناب گيرد\r\nروز هنر گذشت و زمان ادب سرآمد * بايد كه آدمى ره كارى عجاب گيرد\r\nگيتى مشوّش است و پريشان چو گيسوانت * بايد كه آدم از سر مويت حساب گيرد\r\nهرگه هواى شعر كنم در دلم بپيچد * چونان نفس كه راه سؤال و جواب گيرد\r\nدر هر مقوله شعر بود مرد ذلّ و خوارى * الّا كه مدح خسرو مالك رقاب گيرد\r\nشير خدا ، امير هدى ، كز حمايت اوست * چندان‌كه شرع رونق و اسلام آب گيرد\r\nاو دست ايزد است و به‌هرحال دست ايزد * قادر بود كه عفو كند يا عقاب گيرد \r\n\r\nنوميد از وصل\r\n گرچه مى برحَسَب شرع حرام افتاده‌ست * ليك اين مصلحت از بهر عوام افتاده‌ست\r\nمشكلى دارم و گو رنجه شود زاهد شهر * كه ريا معتبر و باده حرام افتاده‌ست\r\nصوفى آورد به كف سبحه و ما ساغر مى * تا از اين هر دو تو را ميل كدام افتاده‌ست\r\nما چه سازيم كه بر حكم قضا تن ندهيم ؟ * چه بود چارهء مرغى كه به دام افتاده‌ست\r\nعالمى يكسره از وصل تو نوميد شدند * صوفى شهر در اين فكرت خام افتاده‌ست\r\nآنكه در صومعه بودش هوس قرب مدام * ديدمش بىخبر از شرب مدام افتاده‌ست \r\n\r\n","description":"","footnote":"","page_name":" 651 ","page_number":651},
  {"content":"\r\n\r\n\r\nفداى دوست\r\n دلم ز پير خرابات چشم آن دارد * كه يك‌دو لحظه‌ام آسوده زين جهان دارد\r\nدواى بىخودى آور ، زلال خضر مخواه * چرا كه عمر ابد ، رنج جاودان دارد\r\nمن از تو جز تو نخواهم كه جان طالب دوست * نه بيم دوزخ و نه حسرت جنان دارد\r\nبناى عيش چو بر مستى است و بىخبرى * بشوى دفتر دانش ، كه بس زيان دارد\r\nسزد به پاى خم ار با ادب گذارم سر * كه خون دل خورد و راز خود نهان دارد\r\nاسير دام محبّت ز روى منّت و شوق * فداى دوست كند گر هزار جان دارد \r\n\r\nتهنيت عيد غدير\r\n هله ! خيزيد پى تهنيت عيد غدير * رخ نماييم به دربار شهِ كشورگير\r\nكىِ دارا حشم و خسرو شاپور خدم * جم اقليم عجم ، عمّ شهنشاه كبير\r\nز آنكه اين عيد گراميست يك جشن بزرگ * همه را ، خاصه ملك را ، كه بود پاك ضمير\r\nاين همان جشن بزرگ است كه پيغمبر راد * صهر خود را به سر خلق امين كرد وزير\r\nنصّ « اكملت لكم دينكم » آمد امروز * كه شد اسلام هم امروز چنين نغز و هژير\r\nگفت پيغمبر ، آن را كه منم حكم‌گزار * مر علىّ حكم‌گزار است و جهان حكم‌پذير\r\nاحمد امروز كسى را به خلافت بگماشت * كز مخالفت همه جا ناصر او بود و ظهير\r\nپسر عمّ پيمبر ، علىِ عالىقدر * پدر يازده سبط و ملك عرش سرير\r\nاسد اللّه و يداللّه‌ش از آن آمد نام * كه هم او بر همه فايق بُد و هم بر همه چيز\r\nاگر امروز به دربار ملك آرى روى * بوالعجبها ، نگرى از اثر عيد غدير\r\nخسروا ، اى كه خداوند جهاندار تو را * داده هر چيز به گيتى به‌جز از شبه و نظير\r\nهيچ نعت دگر ار مىنَبُدت ، كافى بود * قصّهء « مرو » و برافكندن آن قوم شرير\r\nو آنچه امسال در اين قحط و غلا اندر پارس * كرده‌اى عقل نيارد كه نمايد تصوير\r\nاندر آن فتنه كه خبّاز ز نايابى قوت * قرص مه را بگرفت از پس يك قرص شعير\r\nبر سر و سبلت خبّاز زدندى همه بوس * به هوايى كه كند بعره دلالت به بعير \r\n\r\n","description":"","footnote":"","page_name":" 652 ","page_number":652},
  {"content":"\r\n\r\n اندر آن ورطه كه كس بازنپرداخت به كس * كشتى از دست حوادث همه را عون و مجير\r\nرنج‌ها بردى در اندُه اين ملك خراب * گنج‌ها دادى در نصرت اين جمع فقير\r\nسعى تو بادا مشكور به نزديك خداى * ز آنكه ننمودى نه كوتهى و نه تقصير\r\nارجو از فضل خداوند ، كه در كشور پارس * از پى تربيت خلق بمانى بس دير \r\n\r\nدر آرزوى تو\r\n هر شبه خسته جان دهم ، زار در آرزوى تو * باز چو صبح سر زند ، زنده شود به بوى تو\r\nغير تو نيست در ميان ، وز تو نيافت كس نشان * طرفه‌تر اينكه يك جهان هست به جُست‌وجوى تو\r\nگر ز دهان تنگ تو ، هيچ سخن نمىرود * پر شده عالمى چرا ، باز ز گفت‌وگوى تو ؟ \r\n\r\nچند توان ؟\r\n اى كه نيارى به عشق ، ساختن و سوختن * مصلحت كار چيست ، ديده فرو دوختن\r\nچون دل و دانش برفت ، تاب صبورى نماند * چارهء مشتاق چيست ؟ ساختن و سوختن\r\nجامهء صبرى كه چاك آمده از دست شوق * مىنتوان با هزار ، حيله به هم دوختن\r\nراندهء درگاه دوست ، گشته‌ام از جور فقر * حاصلم اين بود و بس ، از هنر اندوختن\r\nگو همه عالم « وقار » رندى ما بشنوند * چند توان مكر و شيد ، با همه بفروختن \r\n\r\nحديث لب\r\n هرچند عشق يكسره رنج و ملالت است * جز عشق هر طريق كه گيرى ضلالت است\r\nمىرانىام ز پيش ، كه ميلم دهى به خويش * چون است خصمى تو ، تو چه اين استمالت است\r\nخلقى ز باده مست و گروهى ز مال و جان * ما از خيال چشم تو خود اين چه حالت است\r\nنى رنج نامه دارم و نى منّت رسول * چون دوست در دل است چه جاى رسالت است\r\nوصل تو باشد ، ار ثمرى باشدم ز عمر * و آن دم كه بىتو مىگذرانم ، بطالت است\r\nاز سوز آه و از دم گرمم عجب مدار * كاين خود بر آتش دل سوزان دلالت است \r\n\r\n","description":"","footnote":"","page_name":" 653 ","page_number":653},
  {"content":"\r\n\r\n ز آن لب كنم حديث ، كه خروارها شكر * در دفتر « وقار » ز ديوان حالت است \r\n\r\nبهار ديگر\r\n به بهار ، مى طلب كن ، منشين به كار ديگر * كه بسى اميد بايد ، كه رسد بهار ديگر\r\nبشمر غنيمت ار خود ، برسى به روزگارى * كه خطا بود نشستن ، پى روزگار ديگر \r\n\r\nنشد\r\n دردا كه از ستيزهء چرخ ستيزه‌كار * هر كار را كه خواستم آن‌سان شود ، نشد\r\nمأيوس ز آسمان چو شدم ، گفتم اين گره * باز از عنايت شه ايران شود ، نشد \r\n\r\nرضاى تو\r\n شادم به رضاى تو اگر وصل اگر هجر * كاميخته با عشق نخواهم هوسى را \r\n\r\nعشق و هوس\r\n شد عشق و هوس درهم ، كارى به ميان آور * تا هركه ندارد عشق ، فكر دگر انديشد \r\n\r\nغم هجر\r\n يك‌عمر شكايت ز غم هجر تو دارم * گر دست دهد يك‌نفسم با تو مجالى \r\n\r\n","description":"","footnote":"","page_name":" 654 ","page_number":654},
  {"content":"\r\n\r\n\r\n[ ه 
  ]\r\n\r\nهاتف ( 1310 )\r\nعبّاسعلى صفرزاده نوبريان ، با تخلّص هاتف ، فرزند محمود ، در سال 1310 هجرى شمسى در شهر تبريز قدم به عرصهء حيات گذاشت . تحصيلات ابتدايى را به انجام رسانيد ، امّا از ادامهء تحصيل به علّت عدم توانايى مالى بازماند و ناگزير براى تأمين معيشت به كار پرداخت و از اوقات فراغت حدّ اكثر استفاده را كرد و ضمن مطالعه در آثار بزرگان شعر و ادب از محضر اساتيد فنّ نيز كسب فيض كرد .\r\nصفرزاده نوبريان از سال 1335 به سرودن شعر پرداخت و در اين رهگذر از راهنمايىهاى شاعر توانا و گرانقدر جواد كناره‌چى ، متخلّص به آذر ، بيشترين بهره را برد و با فنون شعر و رموز آن تا حدودى آشنايى يافت .\r\nهاتف از شركت در انجمن‌هاى ادبى شهر خود غفلت نورزيد و از شعراى نامدار معاصر نيز بهره‌مند گرديد . وى در ميان شعراى متقدّم به اشعار صائب بيش از ديگر شاعران علاقه و دلبستگى نشان مىدهد .\r\nنمونه‌هاى زير از نظم اوست :\r\n\r\nعزيز مصر دل\r\n گل سپيده ز جيب افق دميد ، بيا * سياه‌روزى گيتى به‌به سر رسيد ، بيا\r\nنقاب تيرهء شب را صباح نصرت پى * به تيغ خسرو خاور ز هم دريد ، بيا \r\n\r\n","description":"","footnote":"","page_name":" 655 ","page_number":655},
  {"content":"\r\n\r\n در انتظار دمى ديده تا به صبح نخفت * شب فراق تو دل را به خون كشيد ، بيا\r\nز حسرت گل روى تو ، اى بهار اميد * هزار خار غمم در جگر خليد ، بيا\r\nچو تير روى ز من تافتى و بار غمت * كنون كه قامت من چون كمان خميد ، بيا\r\nعزيز مصر دل ، اى رشك ماه كنعانى * در انتظار توام ديده شد سپيد ، بيا\r\nاميد وصل تو مىپرورد به دل « هاتف » * تو اى اميد دل‌وجان نااميد ، بيا \r\n\r\nتشنه‌كام\r\n امشب از جام لبت مست و خراب آمده‌ام * فارغ از ساغر و ساقى و شراب آمده‌ام\r\nگر از اين دست سر از پا نشناسم چه عجب * تشنه‌كامم كه به سرچشمهء آب آمده‌ام\r\nتا به گل‌بوسه‌اى از لعل تو دل يافته كام * خوش‌نفس چون مى و خوش‌بو چو گلاب آمده‌ام\r\nبا لبم تا بنوازى ، شده‌ام همچون ناى * تا بگيرى به برم ، همچو رباب آمده‌ام\r\nسر و جان بر سر سوداى غمت باخته‌ام * تا ز عشّاق تو اينك به حساب آمده‌ام\r\n« پشت پا بر حرم و دير و كليسا زده‌ام » * تا چنين محرم آن طرفه جناب آمده‌ام\r\nسينه پرزمزمهء عشق و ، فرودوخته لب * تا زنم بوسه به دستت ، چو كتاب آمده‌ام\r\nچه عجب گر سخنم مست كند جان « هاتف » * كز لبش هم نفس بادهء ناب آمده‌ام \r\n\r\nديبهء خط\r\n اى چشم تو به غمزه پيام‌آور سروش * وى دل مرا ز لعل خموش تو در خروش\r\nچشمت به غمزه‌اى همه تاراج دين و دل * لعلت به خنده همه يغماى عقل و هوش\r\nچشمم به ياد لعل تو سيراب خون چو لعل * وز خون به دور چشم توام لب پياله نوش\r\nبا لعل نوش تو تا باده ، مىكشم * باشد مرا حلال به فتواى مىفروش\r\nاين همچو كاه و برگ دل من ببين كه چون * بگرفته در فراق تو صد كوه غم به دوش\r\nشور جنون ، زبان سخنگوى من گرفت * آن‌سان كه از تو حسن تو گوش سخن نيوش\r\nلعلت به ياد ماتم خونين‌دلان عشق * آمد ز ديبهء خط سبزت سياه‌پوش \r\n\r\n","description":"","footnote":"","page_name":" 656 ","page_number":656},
  {"content":"\r\n\r\n تبخاله زد چو غنچه دل از آتش درون * دارم ولى هنوز لب از گفت‌وگو خموش\r\nسرجوش خُم به خاك فروريخت « هاتفا » * يعنى خموش باش و ز تاب درون مجوش \r\n\r\nكولى آشفته سامان\r\n كولىِ آشفته سامانم ، ز سامانم مپرس * بگذر از من ، بگذر و از درد و درمانم مپرس\r\nخانه‌زاد دامن تقصيرم ، از من درگذر * آدمِ آلوده‌دامانم ، ز عصيانم مپرس\r\nشبنمم از شوربختى در سراب افتاده‌ام * پايبند خاكم ، از حال پريشانم مپرس\r\nسايه‌پرورد غمم ، جز غم سخن با من مگوى * رهنورد وادى رنجم ، ز حرمانم مپرس\r\nبا غم خود واگذارم تا بسوزم همچو شمع * از دل ناكام و از جان پشيمانم مپرس\r\nپاى تا سر دردم و آغاز و پايانم يكيست * درنگر با درد و از آغاز و پايانم مپرس\r\nاز زبان اشك من بشنو كه دل را حال چيست * از منِ خاموش ، شرح راز پنهانم مپرس\r\nسردمهرىهاى فروردينم از دى برده دست * در بهارانم چو ديدى ، از زمستانم مپرس\r\nنغز گفتارى بجو « هاتف » چنان « صائب » ز من * ديگر از تبريز يا مُلك صفاهانم مپرس \r\n\r\nچشم‌به‌راه\r\n هر سو به سايه‌روشن آن بامداد شوم * باد خنك به چهر زمين چنگ مىكشيد\r\nرنگ كرانه‌هاى افق سرخ مىنمود * اين سرخى از سياهى شب پرده مىدريد \r\n*\r\n از چشم خون‌گرفتهء چرخ زمرّدين * الماس ژاله بر رخ گل‌ها نشسته بود\r\nزيورگرِ بهار به زلف عروس باغ * از اشك خويش گوهر ناياب بسته بود \r\n*\r\n در كلبه‌اى ز رهگذر مردمان به دور * دلگيرتر ز كلبهء ماتم‌نشستگان\r\nافسرده جان و خسته تن و دل به بحر غم * در اضطراب چون دل كشتىشكستگان \r\n*\r\n\r\n","description":"","footnote":"","page_name":" 657 ","page_number":657},
  {"content":"\r\n\r\n مردى ميان بسترى از ژنده پاره‌ها * از پا نشسته است چو شمعى به صبحگاه\r\nلب از سخن خموش ، ولى يك جهان نگاه * مىگفت با زبان دو چشمش به هر نگاه \r\n*\r\n آن پيكر شكسته در آن بستر پلاس * آيينهء تمام‌نماى ملال بود\r\nدر جلوه‌گاه آينهء ديدهء يقين * در پشت پرده پيكره‌اى از خيال بود \r\n*\r\n مىزد گل نگاه نيازش به ديده خار * هردم كه مىشكفت ز چشمان خسته‌اش\r\nمىداد از ستم‌كشى بىكران خبر * آژنگ‌هاى چهره و رنگ شكسته‌اش \r\n*\r\n با خاطرى گرفته ، چو مه در خلال ابر * در عالم گمان و يقينش گذار بود\r\nدر خطّهاى تيرهء چين‌ها به چهره‌اش * روشن حكايتى ز دل پرشرار بود \r\n*\r\n هرگه نگاه ، سوى درِ كلبه مىفكند * با زهرخند بدرقه مىشد نگاه او\r\nاو داشت چشم در ره پيكى و گشته بود * جانش ، همه نگاهش ، به راه او \r\n*\r\n پيكى ، صفاى چهرهء او صبح نوبهار * پيكى ، غبار مقدم او كيمياى جان\r\nپيكى ، نواى دلكش او آب زندگى * پيكى ، نويد نامهء او عمر جاودان \r\n*\r\n آن روز دل به سينهء او سخت مىتپيد * مىداد آگهيش ز پايان انتظار\r\nدر كارگاه ديدهء بر راه‌مانده‌اش * مىزد به كلك واهمه نقش جمال يار \r\n*\r\n با ياد يار ! ديده فروبست تا گشود * نقش خيال در نظرش جان گرفته بود\r\nبيدار بود ، ليك چنين حالتى شگفت * در جلوه‌گاه ديدهء او خواب مىنمود \r\n\r\n","description":"","footnote":"","page_name":" 658 ","page_number":658},
  {"content":"\r\n\r\n*\r\n آرى به پيش ديدهء او اين شگرف نقش * ديگر به روى پردهء خواب و خيال نيست\r\nاينك رسيده در برِ او پيك خوش‌خبر * و اندر ميانه فاصلهء ماه و سال نيست \r\n*\r\n پيكى كه بود چشم به راهش ز ديرگاه * اكنون كنار بستر او ايستاده بود\r\nوزبهر خيرمقدم او با دو صد نياز * چشمش ز اشك شوق زبان برگشاده بود \r\n*\r\n آن پيك پى خجسته به پيغام نوشخند * كسى آگهى نيافت كه با او چه راز گفت\r\nچشمش دمى به ديدهء او خيره گشت و خُفت * با آن نگاه ، پاسخ پيغام بازگفت \r\n*\r\n در پردهء سكوت پگاهان كه آفتاب * بر هر كرانه دامن زرّين كشيده بود\r\nبا يك جهان اميد هم‌آغوش خواب مرگ * مردى ميان بستر خود آرميده بود \r\n\r\n","description":"","footnote":"","page_name":" 659 ","page_number":659},
  {"content":"\r\n\r\n\r\nهادى ( 1357 - 1278 )\r\nحاج محمّد هادى اعتمادى ، كه در شعر « هادى » تخلّص مىكرد ، فرزند محمّد حسين ، از شعراى توانا و ادباى كرمانشاه و در ادب فارسى و فنّ عروض صاحب‌نظر و بينش كافى بود . وى در سال 1278 هجرى شمسى در كرمانشاه پا به عرصهء وجود گذاشت و سرانجام در بيست و پنجم تيرماه 1357 چشم از جهان فروبست و در زادگاهش مدفون گرديد .\r\nفرشيد يوسفى دربارهء زندگى او چنين مىگويد :\r\n« محمّد هادى اعتمادى به علّت فوت پدر ، عمويش حاج حسن خان اعتماد الرّعايا ( حاج اعتماد ) كه تا آن زمان فرزندى نداشت ، برادرزاده را گرامى داشت و او را به مكتب ملّا حسينعلى نهاد و او سه ، چهار سال در آن مكتب با شوق وافر خواندن و نوشتن آموخت و اوايل مشروطيّت شخصى ادب‌پرور به نام شيخ محمّد تقى شيرازى اوّلين مدرسه را به نام خود تأسيس نمود . اين مدرسه در گذر محمّد باقر ميرزا دولتداد ، واقع در حورىآباد ، نزديك سه‌راه نوّاب فعلى ، قرار داشت . حاج محمّد هادى در اين مدرسه شروع به ادامه تحصيل نمود ، ضمنا زبان فرانسه و انگليسى و قواعد زبان عربى را نزد معلّمان خصوصى خارج از مدرسه فراگرفت و بعد زراعت و كشاورزى و زمانى تجارت را پيشه كرد و چون ذاتا به ادبيّات فارسى علاقه‌مند بود ، بيشتر اوقات را به مطالعهء كتب ادبى و ديوان شعر ادبا مصروف مىداشت . اشعار سعدى و حافظ را شيرين و به‌طور\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nجالبى معنى و تفسير مىنمود ، گاهى زبان دل را با اشعارى نغز و دل‌نشين سروده ، كه مقدارى از آن‌ها را با خطّ زيباى خود مدوّن داشته است .\r\nهادى ، شاعرى توانا و اديبى مسلّط به مسائل ادبى بود و بسيار مهربان ، خليق ، خوش‌صحبت و مؤدب و مجلس‌آرا . »\r\nنمونه اشعار زير از نظم تواناى اوست :\r\n\r\nعروس دهر\r\n به حسن خلق تو بودم چه سال‌ها دلشاد * مَنَت مريد وفادار بودم و تو مراد\r\nهميشه مورد لطف و عنايتت بودم * كنون چه ديده‌اى از من ؟ كه بردىام از ياد\r\nخلاف عهد مودّت نه شرط انصاف است * بگو چه شد كه چنين شد ، چه اتفاق افتاد ؟\r\nبه نيم‌جرعه شدى مست و بىخبر اى دوست * غرور جاه و مقامت شكست عهد و داد\r\nبه خودستايى و نازت مرا نيازى نيست * عروس دهر نپايد به بهترين داماد\r\nخطا بود ز فرومايه ، انتظار وفا * من اين لطيفه شنيدم زمانى از استاد\r\nوجود دوست بسى پربها بود « هادى » * به ويژه آنكه به خيرت همىكند ارشاد \r\n\r\nآخر الأمر . . .\r\n ديدى آن مرد شوربخت لئيم * عاقبت از جهان چه با خود برد ؟\r\nاز پى جمع مال در همه عمر * خواب راحت نكرد و سير نخورد\r\nكس نديد از وجود او خيرى * با كسى دست عافيت نفشرد\r\nگريهء مستمند و اشك يتيم * زنگ خبث و لئامتش نفشرد\r\nفرد مصداق « الّذى جمع » * غرقه در فكرت شمار و شمرد\r\nنز حياتش دلى از او خرسند * نز مماتش دلى ز غم افسرد\r\nكرد عمرى ستايش زر و سيم * آخر الأمر ، مرد و هيچ نبرد\r\nلخت و عريان ز خانه شد بيرون * مال و مكنت به ديگران بسپرد \r\n\r\n","description":"","footnote":"","page_name":" 661 ","page_number":661},
  {"content":"\r\n\r\n زاد خر ، زيست خر ، در آخر كار * با دو صد رنج و مظلمت خر مُرد \r\n\r\nخوشا . . .\r\n وفاى جهان اعتبارى ندارد * اجل چون رسد مرگ كارى ندارد\r\nخوشا آنكه پايان دوران مستى * ز كردار خود ننگ و عارى ندارد\r\nخنك آنكه نوشد در اين دار دنيا * شرابى كه در پى خمارى ندارد\r\nخوشا حال آن‌كس كه چون عشق ورزد * گلى را پسندد كه خارى ندارد\r\nالا ! تا به غفلت نيازارى آن دل * كه غير از خداوند يارى ندارد\r\nدر اقبال و ادبار دنيا بينديش * كه گردون گردان قرارى ندارد\r\nغرور زر و سيم از سر به در كن * خردمند از آن افتخارى ندارد\r\nشرف بايد و خوى پرهيزكارى * متاع جهان پايدارى ندارد\r\nبه نخوت مرنجان دل مستمندان * كه ظالم ره رستگارى ندارد \r\n\r\nبىمهرى\r\n كمان‌ابرو ! مرا با تير مژگان خسته مىدارى * ز بىمهرى ، دلم را گهگهى بشكسته مىدارى\r\nرفيقى چون مَنَت در سال‌ها مشكل به دست آيد * به زودى رشتهء الفت چرا بگسسته مىدارى ؟\r\nشتابان مىكنى دلجويى بيگانگان ، ليكن * چو نوبت مىرسد بر من ، قدم آهسته مىدارى\r\nبه دنيادوستى از دوستان خود مشو غافل * اگر شرط وفا را بهر خود بايسته مىدارى\r\nزمان را چون نباشد اعتبارى ، دم غنيمت دان * بيا ، بنشين ، بگو ، بشنو ، هرآن شايسته مىدارى \r\n\r\n","description":"","footnote":"","page_name":" 662 ","page_number":662},
  {"content":"\r\n\r\n نمىگويم تو را ، در زندگانى ترك دنيا كن * ولى حيف است اگر خود را به آن وابسته مىدارى\r\nبه زعم مردم هشيار ، آنگه مىبرى لذّت * كه خود را از غم هر بيش و كم وارسته مىدارى\r\nپريشان‌گويى « هادى » زمانى مىشود مجموع * كه با زلف پريشانت ، مرا پيوسته مىدارى \r\n\r\nهماى همّت\r\n چو ياد روى تو آيد ، ملال برخيزد * هواى كوى تو هردم نشاط انگيزد\r\nعجب نباشد اگر غم ز خاطرى برود * به ياد دوست ، كه ديو از فرشته بگريزد\r\nهزار بار اگر « لن‌ترانى » ام گويى * دلم به غير تو با ديگرى نياميزد\r\nبه سر گذارىام ار پاى مرحمت روزى * گداى گوشه‌نشينى ز خاك برخيزد\r\nنصيبهء دل من نيست غير مهر و وفا * به هر جفا كه تو خواهى ، دلم به نستيزد\r\nمرا ز ناوك مژگان دوست باكى نيست * كه مرد راه ز تير بلا نپرهيزد\r\nاز آن زمان كه به زلف سياه شانه زدى * هنوز مشك به روى بنفشه مىبيزد\r\nفقيه شهر ز بىحاصلى در آخر كار * دل پريش به زنجير زلف آويزد\r\nهماى همّت « هادى » بلندپرواز است * براى خواهش نفس ، آب‌رو نمىريزد \r\n\r\n","description":"","footnote":"","page_name":" 663 ","page_number":663},
  {"content":"\r\n\r\n\r\nهاشمىنژاد ( 1354 )\r\nمعصومه هاشمىنژاد در مهر ماه سال 1354 شمسى در شهر قم قدم به جهان هستى گذاشت . پدرش سيّد نعمت اللّه هاشمىنژاد ، اصلا از مردم خراسان است كه به قم مهاجرت كرد و در اين شهر رحل اقامت افكند و در سلك روحانيّت درآمد و در ضمن به كار وعظ و تبليغ امور دينى نيز اشتغال دارد .\r\nخانم هاشمىنژاد تحصيلات ابتدايى و دورهء متوسّطه را در زادگاهش به انجام رسانيد و در سال 1373 به دانشگاه آزاد راه يافت و در رشتهء زبان انگليسى به تحصيل پرداخت .\r\nهاشمىنژاد دربارهء آغاز شاعرى خود چنين مىگويد : « سرايش شعر و نگارش داستان را از كلاس سوم ابتدايى آغاز كردم و تا دو سال آخر دبيرستان هيچ شوقى نداشتم ؛ به همين دليل ، روند پيشرفتم در سرايش شعر كند بود . پس از آن با تشويق دبير ادبيّاتم و نيز استاد فارسى در دانشگاه ، روزنه‌اى از اميد به آينده‌اى كه شايد بتوانم يك شاعر واقعى شوم ، به رويم گشوده شد . به اميد آن روز . »\r\n\r\nدر آرزوى بهار\r\n آنجا كه مىچكد به زمين اشك آسمان * بر دفتر هميشه به رنگ خزان عمر\r\nمانده در آرزوى شكوفايى بهار * گنجينهء شكست و ملال ، آشيان عمر \r\n\r\n","description":"","footnote":"","page_name":" 664 ","page_number":664},
  {"content":"\r\n\r\n*\r\n آنجا كه برگ‌ها به تمنّاى زندگى * الماس ، نذرِ تابشِ خورشيد كرده‌اند\r\nجغدانِ پركشيده به سرشاخهء غروب * دل را ز لمسِ عاطفه نوميد كرده‌اند \r\n*\r\n آنجا كه ياس‌هاى غزل پژمريده‌اند * من چشمهء ترانهء درد نهفته‌ام\r\nدر حسرت فروغ وفا ، در هجوم عشق * بر شاخ‌هاى زخمى آتش شكفته‌ام \r\n*\r\n هيچ آشناى سبز نگفته‌ست با نسيم * پيغام عشق را به سراى من آورد\r\nبغضم سكوت را به تماشا نشسته است * شايد شبى ز كوچهء فرياد بگذرد \r\n*\r\n ديگر نمانده كس كه ز عمق وفا و مهر * خوانَد سرود و گام نهد بر روند عشق\r\nديگر كجا به جام وفا بوسه مىزند * لب‌هاى تشنه‌اى كه شد اندر كمند عشق ؟ \r\n\r\nآب توبه\r\n به آب توبه گنه شوى و دل نما تطهير * به نور توبه سنا ده درون و لوح ضمير\r\nبهاى گوهر جانت بهشت جاويد است * چنين سخن شده در مصحف خدا تقرير\r\nز قعر چاه فناخيز و در دل از ايمان * نشان نهال و ، ز روح و روان گُسل زنجير\r\nنشسته بر دل‌وجانت غبار و خاك گنه * بكش ز توبه به روحت تو پرده‌اى چو حرير\r\nبه نغمه و به چراغ هدايت و تقوا * تو گوش و چشم دلت را نما سميع و بصير\r\nامير ملك دلت باش و ره مبر به خطا * دل و هوا و هوس را مشو غلام و امير\r\nنشين به موج تمنّا و رو به بحر كلام * به آب توبه گنه شوى و دل نما تطهير \r\n\r\nآرزوهاى سبز\r\n به دور از هواى مه‌آلود دشت * ميان هياهوى غمگين باد \r\n\r\n","description":"","footnote":"","page_name":" 665 ","page_number":665},
  {"content":"\r\n\r\n بلور دلم را پرستوى عشق * به دستان غارتگر غم نهاد \r\n*\r\n به اندوه من ، وصلهء درد زد * شباويز شب‌هاى سرد و سياه\r\nنبودم طلوعى كه بخشد قرار * به درياى توفانى يك نگاه \r\n*\r\n مرا تا بلنداى امّيد برد * فقط يك ترنّم به آهنگ عشق\r\nدلم تا سراشيب اندوه رفت * غروبى كه شد بىصدا چنگ عشق \r\n*\r\n چرا دورهء اشتياق دلم * پريشان در آغوش پاييز شد ؟\r\nچرا چشمه‌سار غزل‌هاى عشق * پر از شعله‌هاى غم‌انگيز شد ؟ \r\n*\r\n مرا يك سبد مانده از فصل عشق * پر از غنچه‌هايى كه پژمرده‌اند\r\nاميد سپيد ، آرزوهاى سبز * كنار كوير وفا مرده‌اند \r\n*\r\n دگر آسمان هم ندارد خيال * كه شعرى بخواند ز خورشيد و نور\r\nبهارى نمانده كه در سايه‌اش * كنم از سراپردهء غم عبور \r\n\r\nتصوير وفا\r\n بر وادى سبز دل خويش ارچه اميرم * در آتش آتشكدهء عشق ، اسيرم\r\nمن تشنهء يك قطره ز باران وفايم * من زادهء شن‌هاى عطشناك كويرم\r\nز آن فصل كه زد تيشه به آمال دلم ، هجر * تصوير وفا حكّ شده بر لوح ضميرم\r\nمن راه به گلزار دل يار نبردم * هرچند كه دلداده‌ام ، او گفت فقيرم\r\nمن تاب ندارم ز كمندش بگريزم * آن‌قدر در اين بند بمانم ، كه بميرم\r\nگر سلسلهء عشق برافتد ز امارت * جان را بدهم تا كه ز او مهر بگيرم \r\n\r\n","description":"","footnote":"","page_name":" 666 ","page_number":666},
  {"content":"\r\n\r\n بازار محبّت به من آموخت كه بر دل * جز عشق ، بهايى نبود تا بپذيرم \r\n\r\nياس عشق\r\n عشق ، ياسيست صفابخش گلستان وجود * كه نروييد به پاييز دلم\r\nتكّه ابريست پُر از شعر حيات * كه نباريد به صحراى تب‌آويز دلم\r\nعشق ، جوشيدن يك چشمه سپيده‌ست و طلوع * كه نخنديد به خلوتگه شبديز دلم\r\nنغمهء نرم پرنده‌ست كه با چنگ بهار * بزم گل را به ترنّم آميخت\r\nو نياويخت دمى * قاب رقص گل نيلوفر را\r\nبه تن خستهء آويز دلم * عشق ، آويز بلورينهء آب است كه بر بستر خاك\r\nلاى گيسوى چمن ، رنگ طراوت پاشيد * و نياراست به يك زمزمه جاليز دلم\r\nماه زيباى سيه‌چال زمين است ، ولى * ندرخشيد به شب‌هاى غم‌انگيز دلم . \r\n\r\nپيمان‌شكن\r\n مگذارم تنها * پادشاه سرزمين‌هاى خيالم\r\nنزد من باش و نرو \r\n\r\n","description":"","footnote":"","page_name":" 667 ","page_number":667},
  {"content":"\r\n\r\n من به امّيد تو مهمان شده‌ام فردا را * مگذار اين همه رؤياى سپيد و آبى\r\nكه در انديشهء من روييدند * با غروب تو همه زرد شوند\r\nنااميدانه برافتند به خاك * چشم‌هايم به اميد تو هميشه سبزند\r\nمگذار آن‌ها را * موج سنگين شكست\r\nبكشد زير حريرى از اشك * نبض من منتظر است\r\nبه تپش وادارش * مگذارم كه در اين بستر اندوه بميرم\r\nاگر امروز ز انديشهء من پر * بگشايى\r\nو اگر پاى گذارى به بلور دل من * و اگر مقصد تو مُلك خيال\r\nدگريست * بىگمان\r\nمعبد عشق دلم ، مىلرزد * و در آتشكده من مىسوزم\r\nو تو آن روز اگر بازآيى * من و خاكستر من\r\nمحو در اوراق زمانيم ، افسوس ! \r\n\r\n","description":"","footnote":"","page_name":" 668 ","page_number":668},
  {"content":"\r\n\r\n كاش در دفتر ذهنم هرگز * جملهء « عشق قشنگ است » نبود\r\nكاش بر سنگ دل تو ، روزى * حكّ شود نقش وفا\r\nآرى ، آرى ، برو ! اين رسم زمان است * مگر نه ،\r\nكه نگاهم ز نگاهت ، غنچهء عشق بچيند * و سپس بر دل من\r\nعلف هرزهء اندوه برويد * برو ! پيمان‌شكن\r\nبرو ! اين رسم زمان است ، برو ! * در كدام افسانه\r\nسخن از هجر دل * سوخته‌اى نامده است ؟\r\nدر كدامين دوران * شاعرى شوريده\r\nغزلى از عطش * عشق و محبت نسرود !\r\nآوخ ! افسانه عشق * ماندگار است بر اين خاطر آشفتهء من\r\nنگه اوّل تو * ياد تو هست ، برو !\r\nآرى ، اين رسم زمان است ، برو ! \r\n\r\n","description":"","footnote":"","page_name":" 669 ","page_number":669},
  {"content":"\r\n\r\n\r\nهجران ( 1305 )\r\nابو الحسن قنبرىنسب ، متخلّص به « هجران » در سال 1305 هجرى شمسى در شهر همدان چشم به جهان گشود . پدرش قنبر ، كارگر ساده‌اى بود كه با فقر و تنگدستى روزگار مىگذراند ، از اين روى فرزندش نيز از همان آغاز نوجوانى به كارگرى تن در داد و با رنج و سختى آشنا گرديد . بدين سبب نتوانست بيش از چند كلاس ابتدايى درس بخواند ، ناگزير به كارگرى پرداخت و هم‌اكنون پيشه‌اش ساختن يك نوع وسيلهء فلزى خوراك‌پزى است و از اين رهگذر معيشت مىكند .\r\nهجران از سال 1320 قريحهء شعر در او بيدار گشت و به سرودن شعر پرداخت .\r\nخود مىگويد : « جوانى هفده‌ساله بودم ، ناگهان به توانايى خود در سرودن شعر پى بردم و با راهنمايى دوستان به محضر استاد محمّد على آزاد ، كه رئيس انجمن ادبى همدان بود ، راه يافتم و از او بهره‌مند شدم و پس از درگذشت وى از جعفر پيدا استفاده كردم و در سال 1334 خدمت استاد مفتون رسيدم و او نيز در ارشاد من سهم بسزايى داشت . »\r\nهجران در آغاز شاعرى در مدح و مرثيت خاندان پيامبر صلّى اللّه عليه و آله و ائمّهء اطهار عليهم السّلام شعر مىسرود . خود مىگويد : « از همان آغاز جوانى در اثر علاقهء زيادى كه به خاندان رسالت داشتم ، ابتدا در مصائب كربلا شعر مىسرودم و در حسينيّه‌ها نوحه‌خوانى مىكردم و از اين رهگذر به شهرت رسيدم . »\r\nهجران در سال 1360 ديوان اشعارش به نام « فخر الوند » به چاپ رسيد و در\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nسال 1364 نيز كتابى به نام « انتقاد و پاسخ » شامل نثر و نظم دربارهء حجاب و مسائل اجتماعى از او طبع و نشر گرديد .\r\n\r\nبيداد مهرگان\r\n بلبل بر آن خوش است كه گل چهره وا كند * بر روى عاشقش ز وفا خنده‌ها كند\r\nوى را گمان بوَد كه مدام است عمر گل ! * آواز خوش سرايد و غوغا به پا كند\r\nدردا ! كه غافل است ز بيداد مهرگان * باز آورد خزان و به گل‌ها چه‌ها كند\r\nهر بلبلى كه رنج زمستان نديده است * وحشت دگر ز تلخى بهمن كجا كند ؟\r\nكوته‌سخن ، اگر بشر ناكشيده رنج ! * رنجش رسد ، عنان صبورى رها كند\r\nعمرى اگر فراغت و آرامشش بود * يك‌لحظه سختىاش همه را زير پا كند\r\nكى طاقت فلاكت و بدبختى آورد * پيوسته از جفاى فلك شكوه‌ها كند\r\nيا بر جلال و مرتبت و سيم و زر رسد * هرگز گمان مبر كه بر آن اكتفا كند\r\nاز هر هزار ، يك نفرم نيست بىگمان * خود را بر آنچه داده خدايش رضا كند\r\n« هجران » تو را بس است همين طبع دلپذير * بگذار مدّعى به غلط ادّعا كند \r\n\r\nبدعهدى\r\n ياد باد آنكه مرا وقت سفر ياد نكرد * دل ما را به يكى غمزهء خود شاد نكرد\r\nپشت بر عهد و وفا كرد و ره خود بگرفت * به من مانده به گل ، يارى و امداد نكرد\r\nبد نكردم كه ز من خاطر وى رنجه شود * چون نبودش سخنى ، زمزمه بنياد نكرد\r\nتا به سرحدّ جنون عشق مگر سر نكشيد * طلب تيشه مگر از كف فرهاد نكرد\r\nاى طبيعت ! دلش از رنج و غم آزاد مكن * ز آنكه مرغ دل من از قفس آزاد نكرد\r\nگفت بلبل به گلى ، غافلى از باد خزان * هيچ معشوقه به عاشق چو تو بيداد نكرد\r\nمرد ناپخته نداند كه به مقصد نرسد * تا كه چندى به ادب خدمت استاد نكرد\r\nگرچه بيداد تو هر لحظه به رنگى دگر است * كيست كز دست تو اى چرخ و فلك داد نكرد ؟ \r\n\r\n","description":"","footnote":"","page_name":" 671 ","page_number":671},
  {"content":"\r\n\r\n جاى افسوس بود ز آنكه من گمشده را * جانب ميكده‌ام رهبرى ارشاد نكرد\r\nزاهدا ! توبه كن و خلق خدا را مفريب * اين گناهيست كه « هجران » چو تو شيّاد نكرد \r\n\r\nشكسته دل\r\n چو من به ديدن آن يار دلنواز روم * نبرده تحفه به‌جز آه جان‌گداز روم\r\nميسّرم نشود با چنين شكسته‌دلى * ز عشق تا به صبورى ؟ رهى دراز روم\r\nز صومعه كه ز كارم يكى گره نگشود * به‌سوى ميكده من با دو صد نياز روم\r\nگذشت عمر و من از خويشتن نپرسيدم * در اين سراى چرا آمدم ، كه باز روم\r\nمنم كه طىّ شده عمرم به كنج ميخانه * دگر چگونه به مسجد پى نماز روم\r\nبه شوق ديدن محبوب و دل‌نوازى وى * به پاى دار چو منصور سرفراز روم\r\nپى هوس نروم من ، نه همچو محمودم * كه از محبت او من به خواب ناز روم\r\nعجب مدار ز بدعهدى زمان « هجران » * ز آمدن چو نياسوده‌ام ، كه باز روم \r\n\r\nبخت نگون\r\n نيست ما را به‌جز از كوى تو مأواى دگر * كى بود بهتر از اين خانه مرا جاى دگر\r\nامشب از بخت نگون با دل ديوانهء خود * در جدالم من غم‌ديده ، چو شب‌هاى دگر\r\nچه كنم ، گر نگذارم من بيدل پس از اين * خرقه را در گرو ساغر و ميناى دگر\r\nدوستان منع من از باده و پيمانه كنند * تا چه باشد نظر مردم داناى دگر\r\nسرفرازم كه كشندم به سر دار بلا * تا كنم جلوه‌گرى ، همچو مسيحاى دگر\r\nنيستم بوالهوسى ، تا كه چو پيمان‌شكنان * سر گذارم به كف پاى دل‌آراى دگر\r\nگر دهى دل به دلم ، اى بت شيرين حركات * هر زمان دل نكند خواهش بىجاى دگر\r\nترك كويت نكنم ، گر گذرم از سر و جان * اين من و اين سر و اين پيكر و اعضاى دگر\r\nغير يك گوشهء چشمى كه نشان از كرم است * من ندارم ، به خدا ، از تو تمنّاى دگر\r\nصبر من كم بود از آنكه به مى لب نزنم * تا بهار دگرى آيد و گل‌هاى دگر \r\n\r\n","description":"","footnote":"","page_name":" 672 ","page_number":672},
  {"content":"\r\n\r\n از فلك چشم اميدى نتوان داشت چرا ؟ * كس نداند كه شود ضامن فرداى دگر\r\nتا به كى نالهء « هجران » به دلت بىاثر است * تا به كى سر كند از جور تو غوغاى دگر \r\n\r\nغم تنهايى\r\n در بهاران ، گل اگر عشوه‌گرىها نكند * بلبل سوخته‌دل غلغله بر پا نكند\r\nآدمىزاده به هر دردسرى تن ندهد * دل سودازده گر خواهش بىجا نكند\r\nدم ز دانايى خود گر نزند بىخبرى * زشت و شرمنده خود اندر بر دانا نكند\r\nبىهنر از هنر خويش اگر دم نزند * خويش را در نظر جامعه رسوا نكند\r\nبىثبات است چو كار فلك بوقلمون * مرد عاقل ، به خدا ، تكيه به دنيا نكند\r\nغم تنهايى ما را چو نفهميد كسى * بهتر است آنكه دگر سرزنش ما نكند\r\nگفتم اى دل ! طلب مرحمت از وى نكنى * ناله هرگز اثرى در دل خارا نكند\r\nآه سردى كه طبيعت كشد از سوز درون * شكوه‌هاييست كه قيس از غم ليلا نكند\r\nتن رها كرده چو « هجران » ز كم‌وبيش جهان * دل خود خوش به زروزيور دنيا نكند \r\n\r\n","description":"","footnote":"","page_name":" 673 ","page_number":673},
  {"content":"\r\n\r\n\r\nگل رخسار\r\n اى كه تا افتاده چشمم بر گل رخسار تو * دل مزيّن شد مرا از پرتو انوار تو\r\nنگذرم من از سر پيمان تو ، تا زنده‌ام * برنگيرم ديده را از نرگس بيمار تو\r\nبا تمام سركشىها ، اى مرا آرام جان * نااميد هرگز نىام از رحمت بسيار تو\r\nيوسف از چاه سيه بر مسند عزّت رسيد * كس نمىداند چه باشد مصلحت در كار تو\r\nخود به آتش مىزند پروانه در بازار عشق * من برآنم تا كه گيرم فيضى از بازار تو\r\nهركسى در پيش خود دل بر خيالى بسته است * تا چه‌ها باشد به پشت پردهء اسرار تو\r\nبينوا گم كرده راهى در بيابان منا * او به دنبال هوس ، من طالب ديدار تو\r\nاو گمان دارد فقط در مروه مىبايد دويد * من عيان بينم به هرجا بنگرم آثار تو\r\nهرچه مىخواهد دل تنگت بگو « هجران » چرا * مدّعى هرگز نداند ارزش گفتار تو ؟ \r\n\r\nدر مدح زينب كبرى عليها السّلام\r\n مهر انور ، دختر كبراى حيدر ، زينب است * گوهر بحر حيا ، ناموس داور ، زينب است\r\nخازن گنج عفاف و ، نور چشمان بتول * آنكه دارد خادمى مانند هاجر ، زينب است\r\nآنكه روشن‌تر بود از اختر ذات البروج * گوى سبقت بُرده از خورشيد خاور ، زينب است\r\nآنكه در دوران عمرش جز پريشانى نديد * آنكه ديد از كوفيان جور مكرّر ، زينب است\r\nآنكه دل از هر دو فرزند عزيز خود بُريد * آنكه دارد در وجودش خوى مادر ، زينب است\r\nآنكه با حالى پريشان در زمين كربلا * ديد داغ جانگداز شش برادر ، زينب است\r\nپيش چشمش قامت موزون عبّاس رشيد * شد ز بيداد فلك ، در خون شناور ، زينب است\r\nاندكى پيش از شهادت ، با كمال اشتياق * بوسه زد بر حنجر سبط پيمبر ، زينب است\r\nدر مقام استقامت ، همچو كوهى استوار * با برادر ، در شكيبايى برابر ، زينب است\r\nآخرين حرفى كه زد با جسم صد چاك حسين : * كاى برادر ! آخر اين غم‌ديده خواهر زينب است\r\nآنكه عمرى بوده‌ام از جان و دل مدّاح وى * تا شفيع من شود در روز محشر ، زينب است\r\nآنكه « هجران » در كنار قبر وى ناليد و گفت * فخر هستى ، ثانى زهراى اطهر ، زينب است \r\n\r\n","description":"","footnote":"","page_name":" 674 ","page_number":674},
  {"content":"\r\n\r\n\r\nبهاريّه\r\n باد فروردين چو پهلو بر زمستان مىزند * تاج گُل بر تارك مرغ غزل‌خوان مىزند\r\nو آن نسيم دلكش و خندان ايّام بهار * خنده بر برگ گل خوشبوى ريحان مىزند\r\nدم‌به‌دم در باغ رنگى تاز مىگيرد به خويش * تا به برگ نسترن باران نيسان مىزند\r\nرقص هر پروانه‌اى دارد تماشايى دگر * بىتكلّف بوسه بر گل‌هاى خندان مىزند\r\nدست پرچين و ز كار افتادهء هيزم‌شكن * تيشه را بر ريشهء سرماى سوزان مىزند\r\nدلبر شيرين‌لب من هم ، چو ديگر دلبران * شانه را با غمزه بر زلف پريشان مىزند\r\nگاه‌گاهى بىنقاب از خانه مىآيد برون * طعنه بر تابيدن ماه درخشان مىزند\r\nاى مُغنّى از چه خاموشى ، بزن چنگى به چنگ * ور نه گردون چنگ بر چنگ تو آسان مىزند\r\nاز بهاران بهره گير ، اى ساقى فرخنده پى ! * هر خمارآلوده‌اى مى در بهاران مىزند\r\nگاه ، دور از چشم مفتى با كمال احتياط * محتسب سر بر سراى مىفروشان مىزند\r\nما ز جام و ساقى و ساغر سخن گفتيم و بس * زاهد سرگشته دم از دين و ايمان مىزند\r\nعرصه تنگ آيد اگر بر حاسد دور از خرد * لاجرم سنگ حسد بر بال هجران مىزند\r\nگفت پيرى مه فشاند نور و سگ عوعو كند * ور نه كى سنگ حسد انسان به انسان مىزند \r\n\r\n","description":"","footnote":"","page_name":" 675 ","page_number":675},
  {"content":"\r\n\r\n\r\nهجران ( 1360 )\r\nهدا ديلمى ، فرزند عبد العلى ، در سال 1360 هجرى شمسى در شهر آبادان پا به عرصهء حيات گذاشت . در كودكى به اتّفاق خانواده‌اش به قم مهاجرت كرد و در اين شهر پدر خود را از دست داد . خود مىگويد : « در آغاز زندگىام درد را بر دوش كشيدم و به شهر غربت راهى شدم . پس از آن هجر عزيزى ناباورانه را باور كردم ؛ آرى ، پدرم بود . »\r\nهدا ديلمى كه براى شعر خود تخلّص « هجران » را برگزيده است ، تحصيلات ابتدايى و متوسّطه را در شهر قم به انجام رسانيد و از سال 1368 از زبان شعر استفاده كرد ، امّا نه به‌طور كلى جدّى و از سال 1370 با عضويّت در انجمن ادبى حرم ، سرودن شعر را جدّى گرفت و در جلسات انجمن با قواعد شعر آشنا شد و از كلاس نقد شعر استادان بهره‌مند گرديد و شعرش رونق يافت . وى در ميان شاعران معاصر اشعار سهراب سپهرى و قيصر امين‌پور و احمد رضا احمدى و احمد شاملو را بيشتر دوست دارد .\r\nهجران ، علاوه بر شعر در رشتهء تئاتر نيز فعّاليّت دارد و از اين هنر نيز لذّت مىبرد .\r\n\r\nدرد دل\r\n من كىام ؟ ديوانه‌اى با درد دل * مانده در زندان قلب سرد دل\r\nدر عبور از كوچه باغ خاطرات * اين منم ، تنهاترين شبگرد دل\r\nمىسرايم در هجوم گردباد * مثل برگى در خزان سرد دل \r\n\r\n","description":"","footnote":"","page_name":" 676 ","page_number":676},
  {"content":"\r\n\r\n خسته‌ام از ديدن نامردمان * با تو هستم ، پس كجايى مرد دل ؟ \r\n\r\nپريشان دل\r\n دلم ز دورى چشمان تو پريشان است * و گرنه با تو نبودن برايم آسان است\r\nدلم به عمق نگاه تو سخت محتاج است * هواى چشم تو از من ولى گريزان است\r\nچقدر زمزمه خواندم كه تا به تو برسم * چقدر فاصله در بين ما فراوان است\r\nچقدر پنجره بستى ، خودت كه مىدانى * دلم صبورترين عابر خيابان است \r\n\r\nكوچه‌هاى انتظار\r\n بىتو چشمى با نگاه خسته‌ام زارى نكرد * از غم پاييز غم مرهم پرستارى نكرد\r\nبىتو حتّى عابرى در كوچه‌هاى انتظار * با نگاه عاشقم يك‌لحظه دلدارى نكرد\r\nرفتى و در شعرهايم پرسه زد دردى غريب * غير شعرم هيچ‌كس با من عزادارى نكرد\r\nاز ديارى گمشده مىخواستم هجرت كنم * بعد تو پاى عبورم با دلى يارى نكرد \r\n\r\nروح باران\r\n كاش مىشد روح باران مىشدى * همنشين داغ ياران مىشدى\r\nمرگ هم آغاز درد زندگىست * گر به دست عشق بىجان مىشدى\r\nجاده‌ها در پيچ چشمت هيچ بود * گر مرا يك‌لحظه مهمان مىشدى\r\nتا بشويم از زمان تشويش را * ساعتى از جنس باران مىشدى \r\n\r\nتار كهنه\r\n گرچه باورم شده‌ست عشق ابتداى توست * يا كه انتظار عشق ، مثل انتهاى توست\r\nبُغض ساكتم هنوز ، باورش نمىشود * چشم ساده‌ام ولى ، مات ردّ پاى توست \r\n\r\n","description":"","footnote":"","page_name":" 677 ","page_number":677},
  {"content":"\r\n\r\n تا كه نغمهء غريب ، مىرسد به گوش من * فكر مىكنم كه باز ، آن صداى پاى توست\r\nاى تكلّم غروب ! لحظه‌اى سخن بگو * تار كهنهء دلم عاشق صداى توست \r\n\r\nبهترين غزل\r\n مرو ! كه از خودم اى بهترين غزل ، گله دارم * بمان ! كه با خود و دنياى خويش فاصله دارم\r\nبيا به وسعت آيينه ، آشناى قديمى * كه رنج مىكشم ، امّا هنوز حوصله دارم\r\nدر اين محاصره ، آرى ، به عشق و عاطفه گفتم * كه با تمامى بودن ، هنوز مسأله دارم\r\nهزار پنجره بستى ، ولى غزل نسرودم * چه سود ، اى عاشق از اين معامله دارم ؟ \r\n\r\nهمدم\r\n همه جا در كنار من بودى * عاشق و بىقرار من بودى\r\nدر خم كوچه‌هاى عريانى * يار من ، برگ و بار من بودى\r\nدر عبور از خيال تنهايى * سخت در انتظار من بودى\r\nبىهراس از خزان خاموشى * همدم من ، بهار من بودى\r\nزير اين آسمان بارانى * چتر من ، سايه‌سار من بودى\r\nپس چرا از برابرم رفتى ؟ * تو كه آيينه‌دار من بودى \r\n\r\n","description":"","footnote":"","page_name":" 678 ","page_number":678},
  {"content":"\r\n\r\n\r\nرهگذر بارانى\r\n باغ در حسرت يك رهگذر بارانيست * ناله‌هاى دل من هم‌سفر بارانيست\r\nكسى انگار كه آهسته به در مىكوبد * باز كن ! قاصدكى پشت در بارانيست\r\nبىتو اى ژرف‌ترين خاطرهء سبز بهار ! * دلم از باغچه افسرده‌تر بارانيست\r\nپنجره رنگ غريبى و صداقت دارد * باغ در حسرت يك رهگذر بارانيست \r\n\r\nهمراز\r\n مىشود با بهار همدم بود * با دلى بىشمار همدم بود\r\nمىتوان ريشه كرد در خورشيد * با زبان بهار همدم بود\r\nدر سكوت عميق يك لبخند * با غم بىشمار همدم بود\r\nچون عبور صميمى يك ناز * با گل داغدار همدم بود\r\nمىتوان با صداقت گل راز * با تو چشم انتظار همدم بود\r\nدر عطشناكى اسير كوير * مثل يك جويبار همدم بود \r\n\r\n","description":"","footnote":"","page_name":" 679 ","page_number":679},
  {"content":"\r\n\r\n\r\nهدا ( 1315 )\r\nماشاءالله هداوند ، فرزند حاج على اصغر ، در سوم شهريورماه 1315 در روستاى پر بداق جاپلق ، از توابع اليگودرز لرستان ، چشم به جهان گشود . تحصيلات ابتدايى را در زادگاهش به پاى برد ، آن‌گاه به تحصيل مقدّمات صرف و نحو و نصاب الصّبيان نزد ميرزا ابو الفضل فاضلى پرداخت . ازآن‌پس راهى اراك شد و دورهء متوسّطه را تا سال پنجم در رشتهء رياضى در دبيرستان صمصامى به انجام رسانيد و در سال 1337 با دريافت ديپلم رياضى از دبيرستان نظام تهران وارد دانشكدهء افسرى شد و پس از بيست سال خدمت با تقاضاى شخصى در مهر ماه 1357 بازنشسته گرديد .\r\nهداوند از همان آغاز جوانى به ورزش علاقه و دلبستگى خاصّ داشت و در مدّت خدمت ارتش بيشتر دوره‌هاى سنگين ورزشى را مانند رنجر ، رزم در برف ، عمليّات كوهستانى و اسكى را طىّ كرد و حتّى به قلّهء دماوند و سهند نيز صعود نمود و هم‌اكنون نيز هر بامداد با دويدن و كوه‌پيمايى روز را آغاز مىكند .\r\nهداوند در سال دوم دبيرستان ازدواج كرد و داراى چهار فرزند است كه به ترتيب دبير آموزش و پرورش ، متخصّص مامايى ، هنرمند ( نقّاش ) و پزشك مىباشند .\r\nهداوند ، كه در شعر « هدا » تخلّص مىكند ، از اوان جوانى به شعر و شاعرى پرداخت و در آغاز با نشريّهء توفيق در يك مسابقه شعر طنز تحت عنوان « لب دريا » كه مطرح كرده بود ، شركت نمود و برندهء شش ماه نشريّهء هفتگى توفيق گرديد و همين امر\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nسبب شد كه رسما به وادى شعر كشيده شود . ازآن‌پس اشعارش در برخى از مجلّه‌ها و ماهنامهء ارتش به چاپ مىرسيد و در سال 1351 طبق آراى هيئت داوران براثر چاپ سوم « تاريخ تحوّلات ايران » برندهء اوّلين جايزه ادبى بين شركت‌كنندگان گرديد .\r\nهدا تخصّصش در شعر ، ساختن مادّه تاريخ است و در اين رهگذر از استعداد و توانايى خاصّى برخوردار مىباشد و در سال 1371 در مسابقهء بزرگ نقدنويسى و كتاب خوانى وزارت فرهنگ و ارشاد اسلامى شركت كرد و برندهء ممتاز شناخته شد كه متن مقاله را با ملحقّات ديگر به نام « پنج نگاه » تأليف و منتشر ساخت و مادّه تاريخ آن را بدين‌گونه بيرون آورد : « ز استادان اهل دانش و دل نقد جان دارم » ، كه تاريخ قمرى آن 1414 است .\r\nهدا از سال 1350 به تهران انتقال يافت و در اغلب انجمن‌هاى ادبى ، چون دانشوران ، ايران ، صائب ، قلم و سخنوران شركت مىيابد و در اين اواخر خود به تأسيس انجمن ادبى هدا اقدام نموده است .\r\nنمونه‌هاى زير از نظم اوست :\r\n\r\nدربارهء كتاب\r\n سرخوش و مستم ز سكر و نشأت ناب كتاب * جان و دل روشن شود از فيض ارباب كتاب\r\nنيست در عالم شرابى خوش‌تر از بهر بشر * از مى جان‌پرور ، روشنگر ناب كتاب\r\nحاصل عمر هزاران شاعر و اهل ادب * جمع گرديده‌ست در هر بخش و هر باب كتاب\r\nتازه مىگردد حيات از پرتو انوار آن * گر فراگيرى شئون و شأن آداب كتاب\r\nهست در تالار ، ميليون‌ها كتاب سربه‌مُهر * هريكى گوياى پرسوداى اصحاب كتاب\r\nدر مسير خدمت خلق خدا آماده است * تا دهد پاسخ به پرسش‌هاى طلّاب كتاب\r\nگر « هدا » سرمست و دلشاد است و باشد سرفراز * از نسيم دل‌نواز نيك اصحاب كتاب\r\nسال‌ها در خدمت استاد دانا بوده‌ام * روز و شب در ساحت پرنكهت باب كتاب \r\n\r\n","description":"","footnote":"","page_name":" 681 ","page_number":681},
  {"content":"\r\n\r\n\r\nراز طول عمر « 1 »\r\n مژده اى ياران ، كه گاه شادمانى مىرسد * نيمهء شعبان و عيد باستانى مىرسد\r\nشام تاريك نفاق و دشمنى آيد به سر * ماه فروردين و فصل نغمه‌خوانى مىرسد\r\nبا اصول ابتكار كوشش و سازندگى * سال بهروزى ، زمان گل‌فشانى مىرسد\r\nروزهاى بوسه دادن ، بوسه بگرفتن ز يار * از سر پرشور و عشق و مهربانى مىرسد\r\nهم‌زمان با عيد نوروز بزرگ باستان * ارمغان پيك شادى مژدگانى مىرسد\r\nگر بگيرى بهرهء كافى ز پيكى جان‌فزا * كيف و حالى شاد و عالى آن‌چنانى مىرسد\r\nاز براى كودكان و نوجوانان و مهان * نسخهء راه و رموز زندگانى مىرسد\r\nحاوى صدها مطالب در شئون زندگى * تا كند خوشبختىات را جاودانى ، مىرسد\r\nمظهر امّيد و روشنگر به‌سان آفتاب * نور حقّ پرفروغ آسمانى مىرسد\r\nورزش هر بامداد و نيمروز و شامگاه * چارهء امراض جسمى و روانى مىرسد\r\nبا تداوم‌بخشى ورزش ز دوران شباب * مُشعر عنوان و جام قهرمانى مىرسد\r\nدر ره تلفيق ورزش با اصول معرفت * شوكت فخرآفرين پهلوانى مىرسد\r\nكار و توليد مفيد و اشتغال سودمند * بهترين درمان كمبود و گرانى مىرسد\r\nدر امور پيشگيرى با موازين خوراك * بهر كيفيّات انسانى نشانى مىرسد\r\nدر خواصّ خام‌خوارى طبق طبع آدمى * آنچه خود در خويشتن حيران بمانى مىرسد\r\nگر ز اركان خوراكى بهره‌ور گردد بدن * مايهء تأمين اركان جوانى مىرسد\r\nآلبومين و قند و چربى ، مايعات پرثمر * چون طبيعى صرف گردد ، كامرانى مىرسد\r\nمصرف انواع ويتامين ز سبزىهاى خام * از نبات و ميوه‌ها املاح كافى مىرسد\r\nبا اصول ازدواج زوج‌هاى نازنين * طالع اقبال و بخت خسروانى مىرسد\r\nبراساس انتخاب جنس دلخواه جنين * آنچه را در سفر عشق و نكته‌دانى مىرسد \r\n\r\n\r\n","description":"","footnote":"\r\n( 1 ) - به مناسبت انتشار كتاب « رموز سلامت » خود در آستانهء هفتهء جشن نيمه شعبان و عيد نوروز سال 1369 سروده است .\r\n","page_name":" 682 ","page_number":682},
  {"content":"\r\n\r\n جان و سر را مىدهم تضمين كه با علم و يقين * هرچه با ايمان و جان و دل بخوانى ، مىرسد\r\nگر بخوانى و عمل سازى به تمهيدات آن * بهرهء وافر از آن بُرد يمانى مىرسد\r\nزين دگر هر خانوار جمع‌وجور منطقى * بر تمام خواست‌هاى آرمانى مىرسد\r\nراست مىگويم به حقّ حق ، كه از راه كمال * عارف فاضل به فيض جاودانى مىرسد\r\nچون هزاران نكته باشد در رموز طول عمر * صد هزاران بهره ز آن دُرّ معانى مىرسد\r\nپس چه بهتر ، مختصر گويد « هدا » در مصرعى * تندرستى ، نيكبختى ، شادمانى مىرسد \r\n\r\nچكامهء اخوانيّه دربارهء شعرا و ادباى معاصر\r\n كيست شاعر ؟ شهريار كشور شعر و ادب * در جهان معرفت پيغمبر شعر و ادب\r\nتا بر افلاك است ، تابان اختر فضل و كمال * جاودان باد و شكوفا كشور شعر و ادب\r\nعشق خدمت ، عرق مليّت ، رسالت در پيام * بهر دانشمند باشد مفتخر شعر و ادب\r\nشاعر فرزانهء صاحب سخن بايد بود * از براى شيد دانش شهپر شعر و ادب\r\nپرتوافشانى كند در باغ و بستان هنر * شعله‌هاى جان‌فزاى انور شعر و ادب\r\nچون « محيط » و « كورش » و « ديهيم » و « سجّادى » ، « صفا » * « مشفق » و « فرشاد » و « نوشين » ، رهبر شعر و ادب\r\n« افتخارى » ، « احمدى » ، « جذبه » ، « فتوحى » و « اديب » * « حالت » و « همّت » ، « حقيقت » ، مظهر شعر و ادب\r\n« رعدى » و « ورزى » ، « قريشى » و « جلى » ، « صهبا » ، « غزل » * « الفت » و « فرّخ » ، « رضايى » ، مشعر شعر و ادب\r\n« سبزوارى » ، « ايزد » و « پرويز » و « كزّازى » ، « نياز » * « زاهد » و « آزاده » ، « آذر » آذر شعر و ادب\r\n« بهمنى » ، « برهان » و « بهرامى » ، « بهارى » ، « باقرى » * « باستانى » ، « بختيارى » ، مشعر شعر و ادب\r\n« طالع » و « وجدى » ، « وزيرى » و « عديلى » ، « صارمى » * « صولتى » ، « طايى » ، « نجاتى » ، افسر شعر و ادب\r\n« حشمت » و « شهراز » و « خرّمشاهى » و « شاهد » ، \r\n\r\n","description":"","footnote":"","page_name":" 683 ","page_number":683},
  {"content":"\r\n\r\n « سروش » * « خرّم » و « مهر » و « پرى » ، خنياگر شعر و ادب\r\n« رستگار » ، « اسكندرى » ، « كسمايى » و « كسرى » ، « كريم » * « واشقانى » و « مشرّف » ، زيور شعر و ادب\r\n« مخلص » و « بسماق » و « ناعم » ، « مثنوى » ، « مجدى » ، « معاف » * « مستجاب الدّعوة » ، « ياور » ، ياور شعر و ادب\r\n« قهرمان » ، « واقف » ، « وثوقى » و « حسامى » و « حسن » * « حيدرى » ، « محمود » و « احمد » ، صفدر شعر و ادب\r\n« مهديانى » ، « مريم » و « عيسى » ، « مسيحا » ، « مهدوى » * « مهدى » و « صاحب زمانى » ، كوثر شعر و ادب\r\n« سايه » و « روشن » ، « سپيده » ، « بدر » و « گلزار » و « شفق » * « بامداد » و « ژاله » ، مشك اذفر شعر و ادب\r\n« ناصر » و « نصر » و « نوا » ، « نورى » و « نصرت » ، « نيّرى » * « نيّر الدّين » ، « نوش آذر » ، اخگر شعر و ادب\r\n« سورى » و « سعد » و « سعيدى » ، « ساحلى » ، « سالك » ، « سها » * « مستى » و « سيمين » و « ساغر » ، ساغر شعر و ادب\r\n« حضرتى » ، « صاحب » ، « خراباتى » ، « وفايى » ، « افتحى » * « فضلى » و « فيروزه » ، « گوهر » ، گوهر شعر و ادب\r\n« يزدى » و « پروانه » ، « رزّاقى » ، « تفقّد » ، « جعفرى » * « كىمنش » ، « كيوان » و « اختر » ، اختر شعر و ادب\r\n« آريا » ، « گويا » و « حق‌گو » ، « آهى » و « يغما » ، « هما » * « ميثمى » ، « مژگان » ، « مساعد » ، مجمر شعر و ادب\r\n« شاهرودى » ، « شادى » و « هوشنگ » ، « هوشنگى » ، « شهاب » * « زهره » و « حربا » ، « فريبا » ، ازهر شعر و ادب\r\n« فارغ » و « نوزاد » و « پروين » و « پذيرا » ، « ضيغمى » * « قدس » و « قاضى » و « داور » ، داور شعر و ادب\r\nهركه باشد پاسدار راستين معرفت * رهگشا و رهنما و سرور شعر و ادب\r\nسرور عالىمقام ارجمند اين رهيست * سايه‌اش گسترده بادا بر سر شعر و ادب\r\nگر بود شعر « هدا » در شأن شايان شما * بوده در سير مدار محور شعر و ادب \r\n\r\n","description":"","footnote":"","page_name":" 684 ","page_number":684},
  {"content":"\r\n\r\n\r\nساقىنامه\r\n بده ساقى آن مى ، كه جان پرورد * فتوّت فزايد ، روان پرورد\r\nبده ساقى آن بادهء آتشين * كه بگشايدم چينِ غم از جبين\r\nز خمخانهء نرگس يار ، ده * ز چشمان مخمور خمّار ، ده\r\nميى ده كه جان را به رقص آورد * كران تا كران را به رقص آورد\r\nميى ده ، فروزانگر جان و دل * شكوفاگر و اخگر جان و دل\r\nميى ده كه غم را كند مضمحل * سپاه الم را كند مضمحل\r\nميى ده كه غم را فرارى دهد * به غم حالتِ شرمسارى دهد\r\nميى رنگ ياقوت لعل بدخش * ازل تا ابد ، قوت لعل بدخش\r\nميى ده كه غم را كند تارومار * برآرد ز جان غم دل دمار\r\nميى ده كه مست الستى شوم * سرآسوده از هرچه هستى شوم\r\nميى ده كه مست مخلّد شوم * غلام خُلود محمّد صلّى اللّه عليه و آله شوم\r\nشوم مست و بر آسمان پر كشم * به‌سوى خداى جهان پر كشم\r\nاز اين خاكدان رسته ، پرّان شوم * كه مست ابد گردم و جان شوم\r\nميى ده كه پرّان شوم چون ملك * زنم خنده بر جور چرخ فلك\r\nدگرسان شوم ، ز آن ميى جان‌فزا * شوم جان ، روم تا به عرش علا\r\nبده آبم از كوثر مرتضى عليه السّلام * يكى جرعه ، از ساغر مرتضى\r\nاز آب حيات جنان ، مى بيار * كه جان را نمايد جوان ، مى بيار\r\nبده ساغر از زمزم كوى يار * ز سرچشمهء فيض مينوى يار\r\nز عرفان به دست « هدا » مى بده * ز خمخانه‌هاى خدا مى بده\r\nكه گردم مبرّا ، ز بار گناه * سبك پر كشم از ديار گناه \r\n\r\n","description":"","footnote":"","page_name":" 685 ","page_number":685},
  {"content":"\r\n\r\n\r\nمادّه تاريخ سال ميلاد مسعود دوست ارجمند دانشمندم جناب سيّد محمّد باقر برقعى به مناسبت تدوين و نشر مجموعهء ارزشمند « سخنوران نامى معاصر ايران » در دوازده مجلّد وزين و كم‌قرين\r\n « برقعى ، فرهنگى و دانشورِ داهى بود » * در سپاه دين و دانش افسرِ داهى بود\r\nسيّد آل محمّد باقر و فرزندِ علم * آيت‌اللّه‌زاده و دانشورِ داهى بود\r\nدر دوشنبه اوّل آبان ، آن نور بصر * او كه پور عالِم و نام‌آورِ داهى بود\r\nروشنىبخش سراى والِدِ اعلام شد * حال در راهِ ادب خود اخترِ داهى بود\r\nاهل ايران و قم و پيكارگر با كلك و جان * در جهان شاعرى ، روشنگرِ داهى بود\r\nاز خدومان ره فرهنگ و شعر پارسى * در مكان نشر دانش مَه‌فرِ داهى بود\r\nدرّ درياى دَرى ، در ژرفناى بىكران * لؤلوى لالاى رخشا ، گوهرِ داهى بود\r\nدر ره تحقيق و تدوين دواوين وزين * كاردان و بابصيرت ، ابهرِ داهى بود\r\nآب حيوان است آثار برين « برقعى » * در گذرگاه ادب ، اسكندر داهى بود\r\nدر صراطِ طبع آثار مدوّن وارد است * در شئون شعر و دانش ، داورِ داهى بود\r\nهادى راهِ هُدى و عارف و صاحب سخن * بهر ارباب ادب ، هم‌سنگرِ داهى بود\r\nسال ميلاد سعيدش را « هدا » اين‌سان نوشت * « برقعى ، فرهنگى و دانشورِ داهى بود » \r\n27 ربيع الثّانى 1346 ق\r\nدوشنبه ، 1 آبان 1306 ش\r\n\r\nمادّه تاريخ سال درگذشت مهرداد اوستا\r\n « هدا » پرسيد سال ارتحالش * ز تاريخى كه استاد ادب رفت\r\nيكى آمد برون از جمع و گفتا * « اوستا مرد آزاد ادب رفت » \r\n( 1 - 1412 ) 1411 هق\r\n\r\nمادّه تاريخ سال درگذشت سادات ناصرى\r\n « ناصرى ، استاد عالىنام ايران كهن بود » \r\n1368 هش\r\n\r\n","description":"","footnote":"","page_name":" 686 ","page_number":686},
  {"content":"\r\n\r\n « شهريار سرزمين علم و اديان و سنا » \r\n1371 هش\r\n « سيّد عبد اللّه الفت ، شاعر آزاده‌جان » \r\n1370 هش\r\n « حالت ، استاد مسلّم در كلام » \r\n( 1 + 1370 ) هش\r\n « حالت ، استادى معزّز در قلم » \r\n1413 هق\r\n « رحمت ايزد بر ايرج ميرزا » \r\n1344 هق\r\n\r\n","description":"","footnote":"","page_name":" 687 ","page_number":687},
  {"content":"\r\n\r\n\r\nهدايتى ( 1349 )\r\nعلى اصغر هدايتى ، فرزند حسين ، در سال 1349 هجرى شمسى در كاشان در خانواده‌ى مذهبى و شاعرپيشه تولّد يافت . تحصيلات ابتدايى و دورهء متوسّطه را در زادگاهش به انجام رسانيد و در رشتهء علوم تجربى ديپلم گرفت و در محفل انس اصحاب سخن به فراگيرى فنون شعر و ادب همّت گماشت و اكنون در فروشگاه اتكاى شهر خود به خدمت اشتغال دارد .\r\nهدايتى دربارهء خانواده‌اش مىگويد : « خاندان ما با شعر خو گرفته و بزرگ شده‌اند ، من نيز قريحهء شاعرى را از آنان به ارث برده‌ام . پدربزرگم ميرزا على آقا ، شاعر اهل بيت بود و « نوا » تخلّص مىكرد . برادر پدربزرگم ميرزا آقا رضا هدايتى ، او نيز شاعر اهل بيت بود و اشعار مذهبى مىسرود و « رضوانى » تخلّص مىكرد . عمويم جعفر هدايتى ، متخلّص به « ابهرى » شاعرى خوش‌ذوق بود و شعرش از مضامين بكر و تازه بهره داشت . »\r\nهدايتى در يازده‌سالگى به سرودن شعر پرداخت و از مطالعهء آثار شاعران لذّت مىبرد . در شانزده‌سالگى به اشعار استاد شهريار دلبستگى و گرايش يافت و از شيوهء او پيروى كرد . ازآن‌پس تحت تأثير شعر نيما قرار گرفت و يك‌چند از سبك او تبعيّت كرد و با شعراى نوپرداز آشنايى يافت و به اشعار سهراب سپهرى و اخوان ثالث علاقه‌مند شد .\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nهدايتى در سال 1370 دربارهء اوزان عروضى به مطالعه و تمرين پرداخت و موفّقيّت‌هايى نصيبش شد و از انواع شعر قالب غزل را برگزيد و در اين رهگذر از راهنمايىهاى شيداى كاشانى ، رئيس انجمن ادبى كليم ، بهره‌مند گرديد . نخستين مجموعهء غزليّات او به نام « تصوير سبز » در سال 1375 طبع و نشر شد .\r\n\r\nآن روزها\r\n آن روزها در كوچهء ما دورگردى جار مىزد * محزون و سرد و ناشكيبا دوره‌گردى جار مىزد\r\nدر غربت آن كوچه‌هاى تنگ و تار و پيچ‌درپيچ * آزرده و غمگين و تنها دوره‌گردى جار مىزد\r\nفرياد مىزد : آى مردم ! سيب دارم ، سيب دارم * آن روزها اين را چه زيبا دوره‌گردى جار مىزد\r\nبا رنگ زرد و خاطرى افسرده و پردرد و خسته * با سوز دل از آن طرف‌ها دوره‌گردى جار مىزد\r\nدر وهم تودرتوى شعر و داستان‌هاى سياهش * در جُست‌وجوى نان و خرما دوره‌گردى جار مىزد\r\nآن‌سوى كوچه راحت‌انديشان همه در خواب بودند * آنجا به آهنگ مدارا دوره‌گردى جار مىزد\r\nبغض غريبى در ميان ابرهاى تيره‌دل بود * در كوچه‌هاى سرد ، امّا ، دوره‌گردى جار مىزد\r\nبا چشم اشك‌آلود برمىگشت سوى كلبهء خويش * زخمىترينِ شعرها را دوره‌گردى جار مىزد\r\nاز اين تلاش سخت ، سهم چيست غير از آه و آتش * اين حرف‌ها را بىمحابا دوره‌گردى جار مىزد\r\nدر كوره‌راه بىسرانجامى مشوّش ايستاده‌ست * شوق رهايى را در آنجا دوره‌گردى جار مىزد\r\nآبىترينِ روزهاى روشن او رفته بودند * در آرزوى صبح فردا دوره‌گردى جار مىزد \r\n\r\nشهر پرآشوب\r\n باغ احساسش فضايى ساده داشت * شعرهايش واژه‌هايى ساده داشت\r\nبا شقايق‌هاى عاشق دوست بود * زخم‌هايش ماجرايى ساده داشت\r\nكوچه‌هاى بىكسى را مىشناخت * آن‌طرف‌ترها سرايى ساده داشت\r\nبا هجوم صاعقه بغضش شكست * بعد از آن حالت صدايى ساده داشت\r\nعمق جانش درد را احساس كرد * در ديار درد جايى ساده داشت \r\n\r\n","description":"","footnote":"","page_name":" 689 ","page_number":689},
  {"content":"\r\n\r\n نثرهايى خوب و زيبا مىنوشت * نثر او حال و هوايى ساده داشت\r\nهم صميمى بود و خوب و مهربان * روح او لطف و صفايى ساده داشت\r\nدفترش مانده‌ست روى طاقچه * دفتر دردآشنايى ساده داشت\r\nهرچه مىگفتند ، باور داشت او * در خيال خود خدايى ساده داشت\r\nگرچه او از شهر پرآشوب ما * رفت ، امّا قصّه‌هايى ساده داشت\r\nروزهاى درد و رنج او گذشت * داستانش انتهايى ساده داشت \r\n\r\nقصّهء يك درد\r\n مىسوختم در آتش سوزان يك درد * در قصّهء پرغصّهء عنوان يك درد\r\nمىگفت رويم قصّه برگ خزان را * تا سوختم از آتش سوزان يك درد\r\nبُغض مرا در دهشت تاريك شب‌ها * بشكست آخر نقطهء پايان يك درد\r\nدر فصل بىدردى بخوان از دفتر من * روشن‌ترين شعر زمان باران يك درد\r\nاز وهم صدها قصّهء دهشت‌برانگيز * ذهنم مبدّل شد به گورستان يك درد\r\nدر انزوا آن كودك غمگين نشسته‌ست * چشم انتظار لحظهء درمان يك درد\r\nاو قهرمان كوچك اين داستان است * پيغام‌گوى صادق دوران يك درد\r\nچشمان اشك‌آلود او بىپرده مىگفت * از لحظه‌هاى مبهم گريان يك درد\r\nپيچيده امشب در فضا پژواك اندوه * ازبس‌كه خيزد ناله‌ها از جان يك درد\r\nامشب سكوت كلبهء ما در شكسته‌ست * درياى اشك كودكان ، طغيان يك درد\r\nاين زندگى بىغصّه مفهومى ندارد * بايد بگيرم بعد از اين دامان يك درد\r\nهم‌صحبت من نيست جز خفّاش محنت * مهمان شده در كلبه‌ام بر خوان يك درد\r\nاز سردمهرىهاى مردم مىگريزم * با كوله‌بار غم به كوهستان يك درد\r\nدست نوازشگر نخواهى يافت هرگز * بگذار سر بر دوش بىسامان يك درد\r\nاى مرغ خوشبختى ! چه خوش باشد بيايى * مأوا كنى در كلبهء ويران يك درد\r\nدر محنت‌آباد جهانِ مستْ پيوند * بستيم ما با دوستان پيمان يك درد \r\n\r\n","description":"","footnote":"","page_name":" 690 ","page_number":690},
  {"content":"\r\n\r\n آلونك‌ام از اشك غم گرديد آوار * پاشيد روحم از غم جريان يك درد \r\n\r\nعزم شبگرد\r\n در كوچه‌هاى پرخطر ، شبگرد مىرفت * تا اوج غربت ، تا سحر شبگرد مىرفت\r\nآرى ، برادر از ميان كوچه‌اى سرد * با آرزويى بىثمر شبگرد مىرفت\r\nديشب به او گفتند فردا روز مرگ است * امروز با چشمان تر شبگرد مىرفت\r\nبا يك نگاه ساده بر تهديد ديشب * در درّهء خوفى دگر شبگرد مىرفت\r\nگفتند ديشب ايستگاه مرگ اينجاست * امّا علىرغم خطر ، شبگرد مىرفت\r\nتا آن طرف‌ها با غرور زخمى خود * در جُست‌وجوى يك نفر شبگرد مىرفت\r\nتا ناكجاى كوچه‌ها در اين شب گنگ * با اشتياقى بيشتر شبگرد مىرفت\r\nگفتند : برگرد اى مهاجر ! مرگ آنجاست * بىهيچ خوفى درگذر ! شبگرد مىرفت\r\nدر پيچ كوچه يك نفر آواز مىداد : * برگرد از اينجا رهگذر ! شبگرد مىرفت\r\nبااين‌همه ، آن مرد عزم راسخى داشت * با خاطرى حسرت‌نگر شبگرد مىرفت\r\nبا پيكرى زخمى ، عطش‌آلود و تنها * تا خانهء بيدادگر شبگرد مىرفت\r\nمىخواست تا انجام كارش را ببيند * اين راه مشكل را اگر شبگرد مىرفت \r\n\r\nهيزم‌شكن\r\n مىرود هر روز در كوه و كمر ، هيزم‌شكن * مىشود با درد و غربت هم‌سفر ، هيزم‌شكن\r\nدر غمستان غرابى دردخيز و رنج‌بار * مىرسد با كوله‌بارى مختصر ، هيزم‌شكن\r\nدر گذرگاه حوادث لحظه‌اى مىايستد * تا بيابد راه حلّى را مگر ، هيزم‌شكن\r\nبازمىگردد اگر از بيشه‌زارى نااميد * مىگذارد روى بر سويى دگر ، هيزم‌شكن\r\nبوى غربت مىدهد اين جاده‌هاى وهمناك * پر شده جانش ز احساس خطر ، هيزم‌شكن\r\nآه اگر با دست خالى بازگردد از سفر ! * يا به‌سوى كلبه آيد بىثمر ، هيزم‌شكن\r\nكوله‌بارش خالى و از خويش باشد شرمگين * رفته و برگشته راهى بىاثر ، هيزم‌شكن\r\nبا دلى مغشوش مىآيد به‌سوى كلبه‌اش * با خجالت مىنشيند پشت در ، هيزم‌شكن \r\n\r\n","description":"","footnote":"","page_name":" 691 ","page_number":691},
  {"content":"\r\n\r\n ساكت و محزون نشسته با دلى لبريز درد * خاطرش در آتش غم شعله‌ور ، هيزم‌شكن\r\nاو نگردد لحظه‌اى از زنده بودن نااميد * باز خواهد رفت در كوه و كمر ، هيزم‌شكن\r\nباز فردا با دلى آكنده از شور و اميد * مىرود از ظلمتتان سحر ، هيزم‌شكن \r\n\r\nچوپان\r\n چوپان ، غريب و ناشكيبا ايستاده‌ست * در جاده‌هاى سرد ، تنها ايستاده‌ست\r\nاو دردهاى مبهمى دارد ، و ليكن * تا لحظهء سبز مداوا ايستاده‌ست\r\nدر خود فرورفته‌ست او در وهم و پندار * در قعر چاهى ژرف ، گويا ايستاده‌ست\r\nبا خاطرى آكنده از تشويش و ارعاب * در گوشهء دشت محابا ايستاده‌ست\r\nسرد است و تابيده‌ست بر او نور مهتاب * در هاله‌اى از سوز سرما ايستاده‌ست\r\nجانش اسير چنگ تشويش و توهّم * در روبه‌روى مرگ ، امّا ، ايستاده‌ست\r\nدر جادهء بىانتهايى وهم‌انگيز * تا بازيابد گلّه‌اش را ايستاده‌ست\r\nمىترسد از اين جاده‌هاى ساكت و سرد * ديو سياهى آن طرف‌ها ايستاده‌ست\r\nبااين‌همه ، از بودن خود نيست مأيوس * در معبر امّيد فردا ايستاده‌ست \r\n\r\n","description":"","footnote":"","page_name":" 692 ","page_number":692},
  {"content":"\r\n\r\n\r\nهما ( 1290 - 1176 )\r\nميرزا محمّد رضا قلى ، متخلّص به « هما » ، فرزند بديع خان ، در سال 1212 هجرى قمرى ( 1176 ش ) در شيراز تولّد يافت . ازآن‌پس كه خواندن و نوشتن آموخت ، به كسب علوم و فنون ادبيّه پرداخت و به زيور دانش و كمال آراسته گرديد و سرانجام در سال 1290 قمرى ( 1252 ش ) چشم از جهان فروبست . « 1 »\r\nهما در جوانى با راهنمايى و ارشاد وصال دست ارادت به ميرزا ابو القاسم سكوت داد و در طريقت سلسلهء اويسيّه درآمد . ديوان بيكى در حديقة الشّعراء در اين‌بار چنين مىنويسد :\r\n« پس از چندى طالب سياحت شد و در عالم سياحت هم از تحصيل بازنمىماند .\r\nعاقبت به كسوت فقر برآمد ، چندى بلكه در آخر عمر به آن صورت بود و قلدرانه حركت مىنمود . توطّن را در اصفهان قرار داد ؛ مدّت‌ها اظهار استغنا مىكرد و به قليل مواجب ديوانى و تعارفى كه دوستانش بىتكلّف مىدادند گذران ؛ و مدح احدى نمىنمود ، الّا گاهى غزلى گفته مدحى از مرحوم وصال مىكرد و به شيراز مىفرستاد . »\r\n\r\n\r\n","description":"","footnote":"\r\n( 1 ) - مادّه تاريخ درگذشت « هما » را شرف المعالى سيّد محمّد بقا اصفهانى موسوى گفته و به خطّ قدسى ، خوشنويس مشهور ، بر سنگ مزارش نقر گرديده و آن اين است :\r\n چو از بهر سراى جاودانى * هما را زين سرا برچيده شد فرش\r\n« بقا » گفت از پى تاريخ فوتش * « هما شد بال زدن در سايهء عرش » \r\n( 1290 ق )\r\n","page_name":" 693 ","page_number":693},
  {"content":"\r\n\r\nهما در اصفهان رحل اقامت افكند و در اين شهر ازدواج كرد و همسر اختيار نمود و داراى پنج پسر و سه دختر شد كه سه تن از پسرانش به سبب حسن خطّ و طبع شعر به شهرت رسيدند كه به ترتيب ميرزا محمّد حسين عنقا و ميرزا محمّد سها و ميرزا ابو القاسم طرب ، كه آخرى پدر شادروان استاد جلال الدّين همايى ، متخلّص به « سنا » بودند .\r\nهما شاعرى توانا بود و در سرودن انواع شعر مهارت داشت ، امّا در غزل‌سرايى از استادى و توانايى بيشترى برخوردار بود و در حقيقت او را مىتوان از جمله شاعران غزل‌سرا شمرد . ديوان اشعارش وسيلهء فرزندش محمّد حسين عنقا ، جمع‌آورى و پس از درگذشت پدرش با كتابت ميرزا محمّد گلپايگانى و با چاپ سنگى در سال 1320 قمرى ( 1281 ش ) نشر يافت و بار ديگر در سال 1363 كليّات اشعار هما در دو مجلّد از طرف نشر ما ، طبع و نشر گرديد .\r\n\r\nنمىدانم كىام ؟\r\n بس‌كه اندر خويش حيرانم نمىدانم كىام ؟ * كافرم ، گبرم ، مسلمانم ، نمىدانم كىام ؟\r\nگه عزيز مصر جانم ، بر سرير عزّ و ناز * گاه چون يوسف به زندانم ، نمىدانم كىام ؟\r\nگه « ظَلَمنا » گوى و گه « ربّ بما اغويتنى » « 1 » * گاه آدم ، گاه شيطانم ، نمىدانم كىام ؟\r\nگاه چون بدر آشكارم ، گاه پنهان چون هلال * گه كمال و گاه نقصانم ، نمىدانم كىام ؟\r\nگاه دردم ، گاه درمان ، گاه خارم ، گاه گل * گاه گنج و گاه ثعبانم ، نمىدانم كىام ؟\r\nگه سگ اصحاب كهفم ، گاه گرگ يوسفم * گاه مور و گه سليمانم ، نمىدانم كىام ؟\r\nگاه رند باده‌نوشم ، گاه شيخ خرقه‌پوش * گاه دانا ، گاه نادانم ، نمىدانم كىام ؟\r\nگاه در بزم خردمندان ، نديم عاقلان * گاه مجنون بيابانم ، نمىدانم كىام ؟ \r\n\r\n\r\n","description":"","footnote":"\r\n( 1 ) - اشاره به دو آيهء قرآن ، در سورهء اعراف ، آيهء 22 ، از قول آدم و حوا :  « قالا رَبَّنا ظَلَمْنا أَنْفُسَنا وَ إِنْ لَمْ تَغْفِرْ لَنا وَ تَرْحَمْنا لَنَكُونَنَّ مِنَ الْخاسِرِينَ » ؛  و ديگرى در سورهء حجر ، آيهء 38 ، از قول شيطان رجيم :  « قالَ رَبِّ بِما أَغْوَيْتَنِي لَأُزَيِّنَنَّ لَهُمْ فِي الْأَرْضِ وَ لَأُغْوِيَنَّهُمْ أَجْمَعِينَ » . \r\n","page_name":" 694 ","page_number":694},
  {"content":"\r\n\r\n گه فقير خاكسارم ، گه امير نامدار * گاه سلطان ، گاه دربانم ، نمىدانم كىام ؟\r\nگه گداى كوىِ درويشانِ با حقّ آشنا * گه هماى بزم سلطانم ، نمىدانم كىام ؟\r\nصلح كل كردم به هفتاد و دو ملّت چون « هما » * با همه يكرنگ و يكسانم ، نمىدانم كىام ؟ \r\n\r\nنسيم جانان\r\n هركه از دوست زنده شد جانش * نكشد دل به باغ و بستانش\r\nكشتهء عشق را كه زنده كند * بار ديگر نسيم جانانش\r\nصبر بىروى دوست ممكن نيست * مدّعى دان كه هست امكانش\r\nسنگ دارد نه دل هرآن‌كه بود * طاقت روزگار هجرانش\r\nدعوى عشق نيست عاشق را * ور كند ، لازم است برهانش\r\nخستهء عشق را گواه بس است * زخم پيدا و درد پنهانش\r\nمن نگفتم كه نيستى اى دل * با چنين پنجه مرد ميدانش\r\nديدى آخر كه چون درافكندى * خويشتن را به بند و زندانش\r\nيا مده دل به دست دوست « هماى » * يا بنه سر به حكم و فرمانش\r\nگوىِ سرگشته را چه چاره بود ؟ * جز تحمّل به زخم چوگانش \r\n\r\nدست تولّا\r\n تا به دامان تو ما دست تولّا زده‌ايم * به تولّاى تو بر هر دوجهان پا زده‌ايم\r\nتا نهاديم به كوى تو ، صنم ! روى نياز * پشت پا بر حرم و دير و كليسا زده‌ايم\r\nهمه‌شب از طرب گريهء مينا من و جام * خنده بر گردش اين گنبد مينا زده‌ايم\r\nدرخور مستى ما رطل و خم و ساغر نيست * ما از آن باده‌كشانيم ، كه دريا زده‌ايم\r\nتا نهاديم سر اندر قدم پير مغان * پاى بر فرق جم و افسر دارا زده‌ايم\r\nجاى ديوانه چو در شهر ندادند « هما » * من و دل چندگهى خيمه به صحرا زده‌ايم \r\n\r\n","description":"","footnote":"","page_name":" 695 ","page_number":695},
  {"content":"\r\n\r\n\r\nشب وصل\r\n اى به تو مشتاق جان و ، دل به تو مايل * كام دل‌وجان ز يك نگاه تو حاصل\r\nوه كه تو اندر دلى و دل به تو مشتاق * طرفه كه تا با منى و من ز تو غافل\r\nدين و دل از ما طلب كنند و ندانند * سوخت به عشق تو دين و رفت ز كف دل\r\nمشكل هركس ز صبر مىشود آسان * وه ! كه ز صبر است كار ما همه مشكل\r\nدر شب وصل تو جان ز شوق سپارم * تا نشود در ميان ما و تو حايل\r\nدرد به جان ، غم به دل ، فراق به بالين * چشم به ره ، جان به سينه ، مرگ مقابل\r\nجز تو كه آگه نه‌اى ز حال دل ما * دوست ز احوال دوست كى شده غافل ؟\r\nچيز دگر بايدم ز بهر نثارت * ور نه دل‌وجان نه لايق است نه قابل\r\nپند ز عشقت دهند بىخبرانم * كاش تو بىپرده بگذرى ز مقابل\r\nآنچه به‌جز ذكر توست ، قصّهء بىجا * و آنچه به‌جز ياد توست ، فكرت باطل\r\nتا به كى اى دل ز روزگار بنالى ؟ * كار به پايان رسيد و بار به منزل\r\nتا كه « هما » يافت ره به سايهء خسرو * قيمت دانش فزود و قدر فضائل \r\n\r\nگلستان وصل\r\n رند و مىخواره و سرگشته و شاهد بازم * در خرابات به بىپا و سرى ممتازم\r\nراست گفتم همه عيب و هنر خويش ، ولى * تو مپندار كه در پرده خلاف آغازم\r\nعيبم از رندى و مستى مكن از واعظ شهر * كاين سرانجام نصيب آمده از آغازم\r\nامشب اين شور كه اندر سرِ مطرب پيداست * عجبى نيست گر از پرده برافتد رازم\r\nحاصلى نيست چو در باده و سودى ز حشيش * آتش آن بهْ كه در اين آب و علف اندازم\r\nمژده اى دل ! كه نسيمى ز گلستان « وصال » * همره باد صبا مىرسد از شيرازم \r\n\r\n","description":"","footnote":"","page_name":" 696 ","page_number":696},
  {"content":"\r\n\r\n\r\nباغ وصل\r\n دين و دل از نگاهى ، برد از كفم نگارى * تُرك پياله‌نوشى ، سرو سمن‌عذارى\r\nهر پارسا كه بيند ، آن ترك پارسى را * گويد حلال باشد ، مى با چنين نگارى\r\nچون روى او نتابد ، ماهى بر آسمانى * چون قدّ او نبالد ، سروى به جويبارى\r\nاى آب زندگانى ! بگذر به خسته جانى * تن را بده تو آنى ، جان را بده قرارى\r\nصد خار غم شكستى ، در پاى ناتوانان * يك روز خسته‌اى را ، از پا برآر خارى\r\nتنها نه من به خوارى ، دورم ز باغ وصلت * محروم از اين گلستان ، چون من بود هزارى\r\nگفتى كه اختيارى در عشق من به دست آر * عشق تو كى گذارد ! در دست اختيارى ؟\r\nچشم جهان نبيند ، چون من صنم‌پرستى * دير مغان ندارد ، چون من شراب‌خوارى\r\nاز نغمهء هزاران ، خوش‌تر بود به مستان * غوغاى باده‌نوشى ، آواز چنگ و تارى\r\nهوش « هما » نبردى تنها ز لعل ميگون * نگذاشت چشم مستت در شهر هوشيارى \r\n\r\nعشق جانان\r\n كعبه زاهد به رخم بست و ، درِ دير كشيش * عاشق آن است كه كافر بود اندر همه كيش\r\nعشق جانان دل و دين و سر و جان مىطلبد * مصلحت چيست در اين مرحله‌اى نيك‌انديش ؟\r\nعشق‌بازى ز من آموز ، كه اندر ره عشق * دل و دين دارم و خجلت كشم از همّت خويش\r\nچه مقام است خرابات ، خدايا ! كانجا * پاى همّت زده بر افسر سلطان ، درويش\r\nبه هواى خط سبز و لب لعل صنمى * جمعى از آتش مى سرخوش و جمعى ز حشيش\r\nزاهد صومعه گو پاى كش از صحبت ما * الفت ما و تو پيوند نگيرد به سريش\r\nبه دو زلفت كه پريشانى ما را سبب است * بىسبب پا مكش از حلقهء اين جمع پريش\r\nجود از حدّ مبر ، اى دوست ، كه در حضرت شاه * شد « هما » تا بستاند ز تو داد دل خويش \r\n\r\n","description":"","footnote":"","page_name":" 697 ","page_number":697},
  {"content":"\r\n\r\n\r\nبادهء باقى\r\n برافكن از رخ اى ترسا پسر ! زلف چليپا را * بكن با صبح نوروز ، آشكارا شام ، يلدا را\r\nبريز از خم به مينا ، باده از مينا به جام آور * كه تا خون در دل اندازى ، ز غيرت چرخ مينا را\r\nبه خاك كشتگان گر بگذرى ، جانا تبسّم كن * عيان بر چشم مردم ساز اعجاز مسيحا را\r\nغلام همّت آن خاكسار بىسروپايم * كه دست افشاند و پا زد افسر جمشيد و دارا را\r\nمرا از حاصل دنيا و عقبى سود اين باشد * كه در عشق تو سوزم حاصل دنيا و عقبى را\r\nنباشد گر نصيب ما به شيراز ، از مى خُلّر * مباد آسيبى از دوران ، نجف‌آباد و جلفا را\r\nاگر ساقى دهد جامى « هما » از بادهء باقى * متاع دين و دل به فروش و بستان جام صهبا را \r\n\r\nملك عشق\r\n مران ز سايهء لطفم ، كه خسروان كريم * از آستانه نرانند بىنوايى را\r\nبه تيغ عشق اگر خون ما بخواهى ريخت * به‌جز تو ، از تو نخواهيم خون‌بهايى را\r\nدر ملك عشق ، غير تو اى پادشاه حسن * بىجرم كس ز خانه نراند غلام را\r\nديدى « هما » كه زاهد و صوفى فروختند * آخر به پير ميكده بيت الحرام را \r\n\r\nخيل خوبرويان\r\n با بيدلان كويش ، گوييد درد ما را * چون پا شكسته داند ، درد شكسته پا را\r\nبر جاى اشك چشمم ، هرگز نمىستانم * گر خضر ره نبخشد ، سرچشمهء بقا را\r\nمن چشم بر تو دارم ، از خيل خوبرويان * درويش مىشناسد ، از خاك كيميا را \r\n\r\nشب هجر\r\n چشم از مهر بپوشم ، چو تو از پرده درآيى * با وجود رخ خورشيد ، نبينند سها را\r\nقصّه كوته كن اى شيخ ! كه تقدير نكردند * به درازاى شب هجر بتان ، روز جزا را \r\n\r\n","description":"","footnote":"","page_name":" 698 ","page_number":698},
  {"content":"\r\n\r\n\r\nآرزوى خوش‌تر\r\n از جُست‌وجو نيافت كسى وصل روى تو * آن بهْ كه بعد از اين نكنم جُست‌وجوى تو\r\nآزاد آن دلى ، كه به دام تو شد اسير * محروم آن سرى ، كه نشد خاك كوى تو\r\nهركس به ياد رويى و ما خوش به ياد دوست * خوش‌تر چه آرزو بود از آرزوى تو\r\nبوى تو جان زنده‌دلان ، تازه مىكند * خرّم دمى كه بشنوم از باد ، بوى تو\r\nتنها « هما » به عشق تو ، رسواى خلق نيست * بس آبرو كه ريخته بر خاك كوى تو \r\n\r\nتوبه\r\n به ترك باده ، به مفتى هزار عهد ببستم * ولى چو بوى گل آمد ، نهفته توبه شكستم\r\nخداى را ، مشكن عهد من ، كه رشتهء الفت * گسستم از همه‌كس ، تا به تار زلفت تو بستم\r\nاگرچه نيست تو را عهد و پايدار نماند * ولى به عهد تو من پايدار بودم و هستم \r\n\r\nجام وصال\r\n چنان ز جام وصال تو عاشقان مستند * كه از خيال جهان و جهانيان رستند\r\nبه تيغ ، روى ارادت متاب از رخ دوست * كه كشتگان محبّت به دوست پيوستند\r\nدريغ ! عمر گرانمايه صرف قومى شد * كه قدر صحبت صاحبدلان ندانستند\r\nبه عيش كوش علىرغم آن گروه « هما » * كه داد عيش ندادند و مىتوانستند \r\n\r\n","description":"","footnote":"","page_name":" 699 ","page_number":699},
  {"content":"\r\n\r\n\r\nهما « 1 » ( 1383 - 1319 )\r\nمنوچهر توحيدى فرزند زين العابدين در پنجم شهريورماه سال 1319 خورشيدى در كرمانشاه قدم بر جهان هستى گذاشت . نيايش ميرزا على اصغر زين العابدين بنيانگذار و استاد جلسه قرائت قرآن در محلّهء فيض‌آباد بود ، اين جلسه از اواخر دورهء قاجاريّه تا امروز ادامه دارد و پس از درگذشت او فرزندش زين العابدين ( پدر شاعر ) و پس از او فرزند ديگرش حاج محمد توحيدى جلسه را اداره مىكند .\r\nمنوچهر توحيدى تحصيلات ابتدائى و متوسطه را در زادگاه خود به پايان رسانيد و در دوران تحصيل همواره به ورزش كشتى و واليبال اهتمام داشت و چند سالى نيز سمت مربىگرى واليبال را عهده‌دار بود و پس از اتمام تحصيلات متوسطه به تهران عزيمت كرد و در دانشكده افسرى ( پليس ) پذيرفته شد و پس از گذراندن دوره‌هاى آموزشى با درجه ستوان دوّمى فارغ التحصيل شد و در شهرهاى سنندج ، قروه ، كرج ، رشت ، چالوس و نوشهر خدمت كرد و همواره در ميان مردم از محبوبيت خاصى برخوردار بود و به قول رهى معيّرى :\r\n آزار ما به مور ضعيفى نمىرسد * داريم دولتى كه سليمان نداشته است \r\nو شاعر خود در جوانى سروده بود :\r\n\r\n\r\n","description":"","footnote":"\r\n( 1 ) - دانشمند پژوهشگر و شاعر گرانمايه يد الله عاطفى يادداشت‌هائى از زندگى شاعر برايم نوشته و فرستاده كه در اين شرح حال از آنها استفاده كرده‌ام .\r\n","page_name":" 700 ","page_number":700},
  {"content":"\r\n\r\n « هما » در كوره‌راه زندگى از پا نمىافتد * نكوكارى كه دست مردم محتاج مىگيرد \r\nاو از صداى خوش و گيرائى نيز برخوردار بود .\r\nتوحيدى كه در شعر تخلّص هما را براى شعر خود برگزيده بود از جوانى شور و شوق و دلبستگى زيادى به شعر و شاعرى داشت و از محضر استادانى چون جليلى ( بيدار ) و نوبختى ( پرتو ) كرمانشاهى كسب فيض كرد و بهره‌ها برد و نكته‌ها آموخت و از شيوه صائب در شعر پيروى كرد و با جليل كرمانشاهى ( وفا ) و يد الله عاطفى دوستى و ارتباطى نزديك داشت عاطفى مىگويد :\r\n« در آخرين سفرى كه به كرمانشاه داشت ساعتى با او بودم و مىگفت اين اواخر به شعر نيمائى و ترانه‌سرائى علاقه خاصى پيدا كرده و در نوشهر با دوستان موسيقىدان و آهنگساز و خواننده چندين تصنيف ساخته و پرداخته‌ام . »\r\nهما شاعرى توانا و خوش‌قريحه و پراحساس بود و هيچ‌گاه نخواست نامش به شاعرى مطرح شود و همواره از تظاهر و خودنمائى پرهيز داشت از اين روى كمتر در محافل ادبى شركت مىجست ، سرانجام در هجدهم اسفندماه سال 1383 خورشيدى در همان روستاى ( نىرنگ ) نوشهر براثر حمله قلبى چشم از جهان فروبست و در همان شهر به خاك سپرده شد .\r\n\r\nگل لبخند\r\n قرارم نيست يك جا ، موج آبم مىتوان گفتن * به آتش مىكشم دل را ، شرابم مىتوان گفتن\r\nبه حسرت ، كوه ، گردون مىكشد تا پاى من بوسد * كليد شهر صبحم ، آفتابم مىتوان گفتن\r\nبه گرمى دست در آغوش بخت بىكسان دارم * حرامم من به چشم عشق ، خوابم مىتوان گفتن\r\nهواى بوسه‌بازى با لب خندان گل كردم * چو اشك از چشمش افتادم ، گلابم مىتوان گفتن\r\nبه افسون آورم در رقص اندام پرىرويان * به جان شعله افتم ، پيچ‌وتابم مىتوان گفتن\r\nبه بوى خود كشم صحرا به صحرا تشنه‌كامان را * گل لبخند شيطانم ، سرابم مىتوان گفتن\r\nبه مهرش دل نمىبندم ، كه دريايىست اين دنيا * زدم چشمى به هم ، رفتم ، حبابم مىتوان گفتن \r\n\r\n","description":"","footnote":"","page_name":" 701 ","page_number":701},
  {"content":"\r\n\r\n صفايم سينهء صاحبدلان را حال مىبخشد * « هما » احساس پاكم ، شعر نابم مىتوان گفتن \r\n\r\nشهپر اقبال\r\n محبّت ، عاشقان را نامهء اعمال مىگردد * ز فيض عشق ، سنگى كعبهء آمال مىگردد\r\nدر آن گلشن كه گل چاك گريبان پاره مىسازد * ز رشك صحبت جانانه ، بلبل لال مىگردد\r\nبه تعظيم افكند اندك نسيمى سودجويان را * ترازو تا كمر خم پيش يك مثقال مىگردد\r\nصدف خود را نهان سازد درون سينهء دريا * خودش را گم كند هركس كه صاحب مال مىگردد\r\nلگدكوب نشاط دلبران شد لالهء صحرا * هميشه خون پاك عاشقان ، پامال مىگردد\r\nندارد گفت‌وگو ره در حريم محفل رندان * فغان سيم ساز آنجا زبان حال مىگردد\r\nبه گردون مىرساند بخت نيكو صاحب خود را * « هما » گرد جهان با شهپر اقبال مىگردد \r\n\r\nكيمياى دوستى\r\n در گريبان برده‌ام سر ، از غم ليلاى خويش * بيد مجنونم ، كه سرافكنده‌ام بر پاى خويش\r\nآفتاب بىنيازى ، خاكسار بام ماست * يافتم روشن‌دلى ، از يمن استغناى خويش\r\nكيمياى دوستى ، آسان نمىآيد به دست * عمر بايد صرف كردن ، در ره سوداى خويش\r\nچشم بر در دارم و هرگه كه بادى مىوزد * مىپرم از بىقرارى چون سپند از جاى خويش\r\nبادهء غم‌آفرين خواهد دل غم‌پرورم * من نمىجويم نشاط مستى از صهباى خويش\r\nسفرهء دل را نبايد پيش نامحرم گشود * مُهر بايد زد چو غنچه ، بر لب گوياى خويش\r\nمرغ بام آسمانم ، اى دريغا ! در زمين * هرچه مىگردم نمىبينم « هما » همتاى خويش \r\n\r\nگل يكرنگ\r\n به مستى ، گردش چشمت ، ز آهو باج مىگيرد * نگاهت را بنازم ، باج از ليلاج مىگيرد\r\nدر آن گلشن كه بر شاخش گل يكرنگ مىرويد * صفاى باغبانش راه بر تاراج مىگيرد\r\nسرى پرشور مىبايد كه منصورى شود پيدا * كمند دار ، كمتر صيد چون حلّاج مىگيرد \r\n\r\n","description":"","footnote":"","page_name":" 702 ","page_number":702},
  {"content":"\r\n\r\n ندارد تا سحرگاه قيامت ميل بيدارى * سرى كه بالش از آن سينهء چون عاج مىگيرد\r\nمخور هرگز فريب چرخ گردون را كه هر ساعت * يكى را تخت مىبخشد يكى را تاج مىگيرد\r\n« هما » در كوره‌راه زندگى از پا نمىافتد * نكوكارى كه دست مردم محتاج مىگيرد \r\n\r\nصداى پاى نفس\r\n كتاب هستىِ با درد و غم ، قرين من است * خطى كه از گذر عمر بر جبين من است\r\nكجا ز خويش گُريزم كه تكيه‌گاهى نيست * هميشه حادثه چون سايه در كمين من است\r\nرها شديم و رسيديم و اينكه مىشنوى * صداى پاىِ نفس‌هاى واپسين من است\r\nز تنگ حوصلگى بسته‌ام لب از گفتار * و گرنه شكوهء عالم در آستين من است\r\nحُباب بر سر آب است و اعتبارش نيست * پُلى كه فاصلهء شبهه تا يقين من است\r\n« هما » اگر ز بهاران نشانه‌اى مانده‌ست * طراوت غزل ناب و دل‌نشين من است \r\n\r\nشعر راستين\r\n كسى كه محنت غربت كشيده ، مىداند * كه هيچ درد به دردِ وطن نمىماند\r\nمران مرا ، كه قفس‌زادِ آستان توام * كبوتران حرم را كسى نمىراند\r\nكنون كه زاغ و زغن فاتحان اين باغند * مگو قنارى عاشق چرا نمىخواند ؟\r\nحرامِ خاك ، تن پاك‌تر ز برگ گلت * كه دل نهاده كه اين سرو را بخشكاند\r\nكجاست سطوتِ مردان قصّه‌هاى قديم ؟ * كه تيغ آخته‌شان كركسان بتاراند\r\nچو دست نيست « هما » شعر راستين بايد * كه پايه‌هاى ستم را ز بُن بسوزاند \r\n\r\nخطّ لاله\r\n عهد و پيمانى كه آن نامهربان با ما نوشت * چون وفاى گل‌رخان در دفتر حاشا نوشت\r\nپيش‌ترها خاك را دامن ز خون رنگين نبود * تيشهء فرهاد خطّ لاله بر صحرا نوشت\r\nاز گلويم جرعهء آب خوشى پايين نرفت * بشكند دستى كه خطّ سرنوشت ما نوشت \r\n\r\n","description":"","footnote":"","page_name":" 703 ","page_number":703},
  {"content":"\r\n\r\n قصّهء ناپايدارىهاى دنيا را حُباب * با بنان و هستى خود بر سر دريا نوشت\r\nبعد « صائب » شعر « پرتو » تازگى دارد « هما » * گيرمش ، ديروز يا امروز با فردا نوشت \r\n\r\nقوى آفتاب\r\n صبح تا گُل واكند ديده به روى آفتاب * برده بالِ شوق شبنم را به‌سوى آفتاب\r\nروز و شب پيمانهء خورشيد گرم گردش است * خالى از صهبا نمىگردد سبوى آفتاب\r\nنقشبند آفرينش طرح نو افكنده است * آسمان دريا و خورشيد است قوى آفتاب\r\nميهمانِ گرم‌رو محبوب صاحب‌خانه است * هيچ‌كس در را نمىبندد به روى آفتاب\r\nپيش‌پيشِ كاروان صبح از ره مىرسد * تاب مستورى ندارد رنگ و بوى آفتاب\r\nدر پىِ جانان ندانم پاى را از سر « هما » * ذرّه رقصان مىرود در جُست‌وجوى آفتاب \r\n\r\nعرق انتظار\r\n در اين چمن كه گل از هر كنار مىريزد * براى پاى من خسته خار مىريزد\r\nچه مژده داد صبا باغ را ، كه از شوقش * ز روى گل عرق انتظار مىريزد ؟\r\nز بس‌كه ماه جبين شد به خاك جاى سرشك * فلك ستاره به سنگ مزار مىريزد\r\nبه گلشنى كه مرا ذوق نغمه‌پردازىست * شكوفه از سر زلف بهار مىريزد\r\nفسرد شمع جوانى كنون و موى سپيد * نمك به زخم من داغدار مىريزد\r\nمگر ز رشتهء سنبل صبا گره واكرد * كه غنچه‌غنچه دل از زلف يار مىريزد\r\n« هما » به ساغر انديشه‌ام مى احساس * نواى زير و بم سيم تار مىريزد \r\n\r\nغم جدايى\r\n چمن ز چهچه پرشور بلبلان خاليست * گلى به شاخ نمانده‌ست و بوستان خاليست\r\nخداى را ، به كه گويم ؟ غم جدايى را * به هركجا نگرم ، جاى دوستان خاليست\r\nخزان هم از سر نخوت نمىگذارد پا * به گلشنى كه در آن دست باغبان خاليست \r\n\r\n","description":"","footnote":"","page_name":" 704 ","page_number":704},
  {"content":"\r\n\r\n به آرزو نرسيد هيچ‌كس در اين عالم * جهان ز مردم دلشاد و كامران خاليست\r\nكنون ز مرغك زارت خبر نمىگيرى ! * شبى سراغ من آيى ، كه آشيان خاليست\r\nكسى ز خوان فلك سير برنمىخيزد * هميشه سفرهء سگ‌سفلگان ز نان خاليست\r\n« هما » ز دشمنى هيچ‌كس نمىرنجد * ز كينه سينهء آيينه‌خاطران خاليست \r\n\r\nخزان نامرادى\r\n همچو شبنم از جهانى رخت پوشيديم ما * تا ز جام گل شراب بوسه نوشيديم ما\r\nرنگ و بويش را خزان نامرادى برده بود * گل گلى از بوستان آرزو چيديم ما\r\nچون كلاف سربه‌گم پيچيده‌اى در كار خويش * از تو هم ، اى زندگى ، چيزى نفهميديم ما\r\nبىقرارى بين ، كه جاى آن دل ديرآشنا * هركجا افتاده سنگى بود ، بوسيديم ما\r\nدل به دنيا خوش نمودن بىتكلّف جاهليست * اين حقيقت را به چشم خويشتن ديديم ما\r\nپرده‌پوشى در طريق عشقبازان شرط نيست * راز خود را از رقيبان هم نپوشيديم ما\r\nشرمسار سنگ طفلان گذرگاهم « هما » * شاخهء بىبرگ و بار افتادهء بيديم ما \r\n\r\nموج دميده\r\n تنها نه دل ز هرچه و هرجا بريده‌ايم * يك‌باره دل ز مَردمِ دنيا بريده‌ايم\r\nچون طفلِ شيرخوار ، سراپا بهانه‌ايم * از آن زمان كه از مى و مينا بريده‌ايم\r\nآشفته نيست از سفرِ ما غُبارِ ما * اين راه را به آبله‌ىِ پا بريده‌ايم\r\nنه پاىِ ماندگارى و نه روىِ بازگشت * موجِ رميده‌ايم و ز دريا بريده‌ايم\r\nگفتى « هُما » برفت و نظر پشتِ سر نكرد * از جاىِ پاىْ ، چشمِ تمنّا بريده‌ايم \r\n\r\nكيمياى دوست\r\n به جان دارم هواى دوست ، اى دوست * كه هستم مُبتلاى دوست ، اى دوست\r\nچو نى ، دارم دلى آلوده‌ىِ درد * نواسنجِ نواى دوست ، اى دوست \r\n\r\n","description":"","footnote":"","page_name":" 705 ","page_number":705},
  {"content":"\r\n\r\n ز رفعت سايه بر خورشيد سايد * غُبارِ خاكِ پاى دوست ، اى دوست\r\nگُدازِ بُوته‌ىِ دل مىشناسد * عيارِ كيمياى دوست ، اى دوست\r\nزدم فالى ، محبّت مَطلعش بود * ز ديوانِ « هُماى » دوست ، اى دوست \r\n\r\nخسته\r\n از ازدحامِ كوچه و بازار خسته‌ام * از پوچىِ هياهوىِ بسيار خسته‌ام\r\nتن‌پوشى از غُبار فراموشىام دهيد * چون آينه ز كثرتِ ديدار خسته‌ام\r\nتا چند چون سپند در آتش گُدازىام ؟ * يك‌باره‌ام بسوز ، ز تكرار خسته‌ام\r\nدر خونِ باده ، رنگ صداقت نمانده است * از مىفروش و خانه‌ىِ خمّار خسته‌ام\r\nاز هاىهاىِ گريه‌ىِ بىاشكِ چشمها * وز خنده‌هاىِ از سرِ اجبار خسته‌ام\r\nآويختم به سينه‌ى ديوار ، تيغِ خويش * از لافهاىِ صحنه‌ىِ پيكار خسته‌ام\r\nسر زير بالِ خويش از آن بُرده‌ام « هما ) * كز سايبان و سايه‌ىِ ديوار خسته‌ام \r\n\r\n","description":"","footnote":"","page_name":" 706 ","page_number":706},
  {"content":"\r\n\r\n\r\nهما\r\nهما مير افشار ، شاعرهء توانا و ترانه‌سراى نامور كه ترانه‌هايش از سال 1355 شمسى از راديو پخش مىشد ، از سال 1358 به آمريكا مهاجرت كرد و در اين كشور رحل اقامت افكند و اشعار و ترانه‌هايش در روزنامه‌ها و مجله‌هاى فارسى زبان خارج از كشور به چاپ مىرسد .\r\nهما مير افشار نخستين مجموعه شعرش در سال 1374 بنام « گل‌پونه‌ها » چاپ و منتشر شد و خود در سرآغاز كتاب مىنويسد : « اين‌ها چكيده‌اى از چند مجموعه از آثارى است كه همهء زندگى مرا در بر دارد ، عصارهء هفده سال در خود سوختن و ساختن ، فرياد فغان برداشتن و به صورت شعر و ترانه بر سينهء سپيد دفترم رقم سياه زدن است .\r\nهمان‌طور كه در ترانه‌سرائى ساده‌گوئى و نوجوئى را روال خويش قرار داده‌ام ، در سرودن اشعار نيز روش سادگى و نوآورى را ، حتى در غزليّات از كف بازنگذاردم ، آرزو مىكنم كه اگر اين سروده‌ها ، غم‌زداى دل صاحبدلان نيست ، غم‌افزاى روح نباشد . »\r\n\r\nشكسته بهتر\r\n رفتى دلم شكستى ، اين دل‌شكسته بهتر * پوسيده رشتهء غم ، از هم گسسته بهتر\r\nمن انتقام دل را هرگز نگيرم از تو * اين رفته راه ناحق ، در خون نشسته بهتر\r\nدر بزم باده‌نوشان اى غافل از دل من * بستى دو چشم و گفتم ، ميخانه بسته بهتر \r\n\r\n","description":"","footnote":"","page_name":" 707 ","page_number":707},
  {"content":"\r\n\r\n چون لاله‌هاى خونين ريزد سرشكم امشب * بر گور عشق ديرين ، گل دسته‌دسته بهتر\r\nآئينه‌ايست گويا اين چهرهء غمينم * تا راز دل ندانى ، درهم شكسته بهتر\r\nفرسوده بند الفت ، با صد گره نيرزد * پيمان سست و بى جا ، اى گل نبسته بهتر\r\nگر يادگار بايد از عشق خانه سوزى . . . * داغى « هما » به سينه ، جانى كه خسته بهتر \r\n\r\nجدا نگردى\r\n تو را كه دارم ، غم چه دارم ؟ * دل از جهانى خبر ندارد\r\nقسم به مستى ، كه بىدو چشمت * سبوسبو ، مى اثر ندارد\r\nاگر بلائى ، و گر دوائى * دل از تو ديگر حذر ندارد\r\nبه طعنه مشكن ، بهاى دل را * كه ره به جايى دگر ندارد\r\nپرندهء دل ، ز كوى عشقت * كجا گريزد ؟ كه پر ندارد\r\nمن و دو چشمى ، كه جز به سويت * به روى ديگر ، نظر ندارد\r\nمن و نگاهى ، كه بىنگاهت * چو شمع بىجان ، شرر ندارد\r\nبلاى جانم ، تو گر نباشى * شب جدائى ، سحر ندارد\r\nجدا نگردى ، تو از دل من * كه شاخ بىبر ، ثمر ندارد \r\n\r\nبىتو\r\n عشق اگر روز ازل در دل ديوانه نبود * تا ابد زير فلك ، نالهء مستانه نبود\r\nنرگس ساقى اگر مستى صد جام نداشت * سر هر كوى و گذر ، اين همه ميخانه نبود\r\nدوش دور از تو شبى بود كه گفتن نتوان * همدمم جز دل‌افسرده و پيمانه نبود\r\nمن و جام و مى و دل ، نقش تو در بادهء ناب * خلوتى بود كه در آن ره بيگانه نبود\r\nكاش آن تب كه تو را سوخت مرا سوخته بود * به فداى تو ، مگر اين دل ديوانه نبود ؟\r\nاز چه چون شمع سحر سوختى اى هستى من * تا تو را سايهء بال‌وپر پروانه نبود\r\nمن ، تو بودم همه ، اى خفته چو گل در بستر * قبله‌گاه دل من جز تو درين خانه نبود \r\n\r\n","description":"","footnote":"","page_name":" 708 ","page_number":708},
  {"content":"\r\n\r\n بىتو دور از تو نبودن ، هنر عشق و وفاست * معجزى بود كه ديدم من و افسانه نبود \r\n\r\nمن كيم ؟\r\n من كيم ؟ آن شكسته ، رفته ز ياد * تك‌درختى كه برگ و بارش نيست\r\nپاى در گل ، اسير طوفان‌ها * آن خزانى كه نوبهارش نيست \r\n* * *\r\n ورقى پاره از كتاب زمان * قصّه‌اى ناتمام و تلخ آغاز\r\nاشك سردى چكيده بر سر خاك * نغمه‌هائى شكسته در دل ساز \r\n* * *\r\n تو كه بودى ؟ همه بهار ، بهار * در نگاهت شراب هستىسوز\r\nاز كجا آمدى ؟ كه چشم تو شد * در شب قلب من ، طليعهء روز \r\n* * *\r\n در رگت خون زندگى جارى * تنت از شوق و آرزو لبريز\r\nتو طلوع و من آن غروب سياه * تو سراپا شكوفه ، من پائيز \r\n* * *\r\n راستى را شنيده بودى هيچ * شوره‌زارى كه گل در آن رويد ؟\r\nيا ز شب‌هاى تيره ، آخر ماه * دلى افسرده ، روشنى جويد ؟ \r\n* * *\r\n تو كه بودى ؟ كه شوره‌زار دلم * با تو سرشار برف و باران شد\r\nكاسهء خشك چشمهايم باز * تازه شد ، رشك چشمه‌ساران شد \r\n* * *\r\n سبز گشتم ، ز نو جوانه زدم . . . * با تو گل كردم و بهار شدم\r\nهر رگم جوى خون هستى شد * برشدم ، پر ز انتظار شدم \r\n* * *\r\n واى بر من ، چرا ندانستم * به وفاى گل اعتبارى نيست\r\nشاخه‌اى را نچيده مىبينم * در كفم غير نيش خارى نيست \r\n\r\n","description":"","footnote":"","page_name":" 709 ","page_number":709},
  {"content":"\r\n\r\n* * *\r\n راستى را چنان نسيم سحر * تو گذشتى چه ساده ز آنچه كه بود\r\nمن بجا مانده يكه و تنها . . . * مىگريزم دگر ز بود و نبود \r\n* * *\r\n بىمن آرى تو خفته‌اى آرام * گرچه من لحظه‌اى نياسودم\r\nچه كنم رسم عاشقى اينست * چشم من كور ، عاشقت بودم \r\n* * *\r\n بعد از اين مىگريزم از هستى * به جهان نيز دل نمىبندم . . .\r\nاى همه شادمانىام از تو * بىتو هرگز دگر نمىخندم \r\n* * *\r\n آه اينك تو اى رطيل سياه * وقت رفتن كنار خانه بمان\r\nتا ببينى چگونه مىميرم * لحظه‌اى هم به اين بهانه بمان \r\n* * *\r\n صبر كن ، صبر كن ز باغ دلم * گل شادى بچين و بعد برو\r\nاى كه زهر تو سوخت جانم را . . . * مردنم را ببين و بعد برو \r\n\r\nهوس درد\r\n بار ديگر دلا خطا نكنى * با جفاپيشگان وفا نكنى\r\nعهد كردى كه خون شوى امّا * با دل بىصفا ، صفا نكنى\r\nمن خوشم با جنون و رسوائى * گر تو زين عالمم جدا نكنى\r\nدرد عشق است و مرگ درمانش * هوس درد بىدوا نكنى\r\nرفتم از كوى آشنائىها * تا به نيرنگم آشنا نكنى\r\nخاك ميخانه‌ها شو اى غافل * تا كه بر عالم اعتنا نكنى\r\nتا سحر مىتوان دمى آسود * گر تو اى دل خداخدا نكنى\r\nاى كه در سينه‌ام قرارت نيست * مشت خود را دوباره وانكنى \r\n\r\n","description":"","footnote":"","page_name":" 710 ","page_number":710},
  {"content":"\r\n\r\n\r\nكاش\r\n اى كاش كه من خطا نمىكردم * دل را به تو آشنا نمىكردم\r\nيا از تو به قهر مىكشيدم پا * يا هستى خود هبا نمىكردم\r\nمستانه به شام تيرهء هجران * اى كاش تو را صدا نمىكردم\r\nچون ساغر مى ، به بزم تو هر شب * با خون جگر ، صفا نمىكردم\r\nبر چشم سياه مست و بيمارت * دل را سپر بلا نمىكردم\r\nكاش آن‌همه اشك همچو گوهر را * در دامن تو رها نمىكردم\r\nكاش اول آشنائى ما بود * تا با تو به‌جز جفا نمىكردم \r\n\r\nنور خدا\r\n كم خور غم دنيا را ، مىزن دوسه پيمانه * تا چند اسير دل ، اى عاقل و فرزانه ؟\r\nاى بىخبر از مستى ، بگذر ز غم هستى * برخيز و بزن ساغر ، ميخانه به ميخانه\r\nگر قرب خدا خواهى ، يك سينه صفا آور * بيهوده چه مىجوئى ؟ در كعبه و بتخانه\r\nاين عمر گريزان را ، كى ارزش آن باشد ؟ * بر آتش غم سوزى ، همچون پر پروانه\r\nاز عشق جهان بگذر ، تا عالم جان بينى * زان پيشتر اى غافل كاين دل شود افسانه\r\nدل صاف چنان مىكن ، اى ره به خطا رفته * تا نور خدا بينى ، در چهرهء جانانه \r\n\r\nگل‌پونه‌ها\r\n گل‌پونه‌هاى وحشى دشت اميدم ، وقت سحر شد * خاموشى شب رفت و فردائى دگر شد\r\nمن مانده‌ام تنهاى تنها * من مانده‌ام تنها ميان سيل غمها \r\n* * *\r\n گل‌پونه‌هاى وحشى دشت اميدم ، وقت جدائىها گذشته \r\n\r\n","description":"","footnote":"","page_name":" 711 ","page_number":711},
  {"content":"\r\n\r\n باران اشكم روى گور دل چكيده * بر خاك سرد و تيره‌اى پاشيده شبنم\r\nمن ديده بر راه شما دارم كه شايد * سر بركشد از خاك‌هاى تيرهء غم \r\n* * *\r\n من مرغك افسرده‌اى بر شاخسارم * گل‌پونه‌ها ، گل‌پونه‌ها چشم انتظارم\r\nمىخواهم اكنون تا سحرگاهان بخوانم * افسرده‌ام ، ديوانه‌ام ، آزرده‌جانم \r\n* * *\r\n گل‌پونه‌ها ، گل‌پونه‌ها ، غم‌ها مرا كشت * گل‌پونه‌ها آزار آدم‌ها مرا كشت\r\nگل‌پونه‌ها نامهربانى آتشم زد * گل‌پونه‌ها بىهمزبانى آتشم زد \r\n* * *\r\n گل‌پونه‌ها در باده‌ها مستى نمانده * جز اشك غم در ساغر هستى نمانده\r\nگل‌پونه‌ها ، ديگر خدا هم ياد من نيست * همدرد دل ، شب‌ها بجز فرياد من نيست \r\n* * *\r\n گل‌پونه‌ها آن ساغر بشكسته‌ام من * گل‌پونه‌ها از زندگانى خسته‌ام من\r\nديگر بس است آخر جدائىها خدا را \r\n\r\n","description":"","footnote":"","page_name":" 712 ","page_number":712},
  {"content":"\r\n\r\n سر بركشيد از خاك‌هاى تيرهء غم \r\n* * *\r\n گل‌پونه‌ها ، گل‌پونه‌ها من بىقرارم * اى قصه‌گويان وفا چشم انتظارم\r\nآه اى پرستوهاى ره‌گم‌كرده دشت * سوى ديار آشنائىها بكوچيد\r\nبا من بمانيد ، با من بخوانيد \r\n* * *\r\n يد كه هستى را ، ز سر گيرم دوباره * آن شور و مستى را ، ز سر گيرم دوباره \r\n\r\nچه سود گر بگويمت :\r\n چه سود گر بگويمت : كه شام تا سحر نخفته‌ام * و يا اگر دمى به خواب رفته‌ام ، ترا به خواب ديده‌ام\r\nچه سود گر بگويمت : كه بىتو با خيال تو * به مى پناه برده‌ام\r\nو نقش آن دو چشم قصه‌گو * به جام پرشراب ديده‌ام\r\nچه سود گر بگويمت : كه دوريت چو شعله‌هاى تند تب * به خرمن وجود من شراره‌هاى درد مىزند\r\nو من درون آن زبانه‌ها ، بناى اين دل رميده را * زين خراب ديده‌ام \r\n\r\n","description":"","footnote":"","page_name":" 713 ","page_number":713},
  {"content":"\r\n\r\n چه سود گر بگويمت : كه بىتو كيستم و چيستم ؟ * كه بحر پرخروش من تويى\r\nو ساحل صبور و بىفغان ، منم * و من درون موجهاى سركشت\r\nتمامى هستى وجود خويش را * چو يك حباب ديده‌ام\r\nچه سود گر بگويمت : كه من به دورى تو هر نفس * چو شمع آب مىشوم\r\nو اشكهاى گرم من ، به دامن شب سياه مىچكد * و من ميان قطره‌هاى چون بلور آن\r\nمحبت تو را ، چون نقش سرد آرزو به روى آب ديده‌ام . * چه سود گر بگويمت : ترا بخواب ديده\r\nو يا كه نقش روى تو ، به جام پرشراب ديده‌ام * تو يك خيال دور بيش نيستى\r\nو دست من به دامنت نمىرسد * تو غافلى و من تمام مىشوم\r\nو ديدگان پر ز راز من * هزار بار گفته با دلم\r\nكه من سراب ديده‌ام ، * كه من سراب ديده‌ام \r\n\r\n","description":"","footnote":"","page_name":" 714 ","page_number":714},
  {"content":"\r\n\r\n\r\nهما ( 1332 )\r\nخانم زهره آل ياسين در سال 1332 هجرى شمسى در شهر كاشان چشم به جهان هستى گشود . پدرش شادروان سيد رضا آل ياسين از شعراى توانا و نامور و صاحب تأليفات عديدهء منظوم چون : نهج البلاغة ، صحيفهء سجاديّه ، منظومهء شهيدان كربلا ، خطبه‌هاى حضرت زهرا عليها السّلام ، زندگينامهء امام رضا عليه السّلام است كه طبع و نشر گرديده است .\r\nخانم آل ياسين تحصيلات دوره ابتدائى را در دبستان اتّحاد و دورهء متوسطه را در دبيرستان شاهدخت به پايان رسانيد و در رشتهء ادبى ديپلم گرفت ازآن‌پس به استخدام آموزش و پرورش درآمد و در آموزشگاههاى زادگاهش به تدريس پرداخت و سرانجام پس از سى سال خدمت آموزشى در سال 1384 بازنشسته شد .\r\nخانم آل ياسين كه براى شعرش از تخلّص هما استفاده مىكند ، قريحه شعر را از پدرش به ارث برده است و خود مىگويد : « از كودكى به شعر علاقه و دلبستگى خاصّى داشتم و در مكتب پدرم با فنون شعر و رموز آن تا حدودى آشنا شدم و براثر تشويق‌هاى پدر سرودن شعر را جدّى گرفتم و هم‌اكنون مشغول تنظيم اشعارم هستم تا براى چاپ آماده سازم .\r\nنمونه‌هاى زير از شعر اوست :\r\n\r\n","description":"","footnote":"","page_name":" 715 ","page_number":715},
  {"content":"\r\n\r\n\r\nخدا\r\n اى خداى آسمانها اى پناه بىپناهان * اى چراغ كهكشانها اى اميد بىقراران\r\nتا به كى آهنگ زارى تا به كى رنج فراوان * روزها گشتند چون شب اى ره اميدواران\r\nبا تو مىگويم من امشب دردهاى بىشمارم * از تو مىخواهم مدد اى رهنماى كامياران\r\nمن سراسر رنج و حرمان ، تو اميدم در جهانى * با تو گفتم راز دل ، اى تو پناه رازداران\r\nمن همه تنهايىام رنج درونم را تو دانى * شاهدى بر درد من اى شهريار شهرياران\r\nجز تو كس را نيست محرم بر دل‌ريشم خدايا * چون « هما » يم بال بسته ، اى تو اوج كوهساران\r\nطاقتم را كن فزون تا باز با ، هجران بسازم * يا بيايم سويت اى محبوب من اى شوق ياران \r\n\r\nطلوع محمد صلّى اللّه عليه و آله\r\n محمد طلوع هويداى حق * محمد خروش تواناى حق\r\nمحمد سرآغاز رؤياى عشق * محمد امين شكيباى حق\r\nمحمد اميدى به شبهاى جهل * محمد شكوه پرآواى حق\r\nپيام‌آور راستى در جهان * محمد سروشى به درياى حق\r\nبود دُر ارزنده پرفروغ * همان چهره عالم‌آراى حق\r\nز درگاه يزدان چو اقرأ شنيد * وجودش بلرزيد در پاى حق\r\nبنا كرد بنيان آن انقلاب * توانمند آن پير داناى حق\r\n« هما » مدح او گفت از ناى جان * چو از عشق شد مست آواى حق \r\n\r\nبه مناسبت تولد حضرت على عليه السّلام\r\n امشب اى ياران طلوعى ديگر آمد * بر سر شاهان عالم افسر آمد\r\nشد على روشنگر كاخ ولايت * مصطفى را همرهى چون حيدر آمد\r\nكعبه نورانى است امشب از قدومش * زوج پاك دختر پيغمبر آمد\r\nمظهر ذات خدا آمد به دنيا * بر دوعالم مؤمنان را رهبر آمد \r\n\r\n","description":"","footnote":"","page_name":" 716 ","page_number":716},
  {"content":"\r\n\r\n شهره شد در علم و تقوى و فضيلت * آسمان عشق را تك‌اختر آمد\r\nدر شجاعت بىنظير و در سخاوت همچو دريا * حامى بيچارگان بر مصطفى هم‌سنگر آمد\r\nشهسوار بدر و يار مصطفى در شام هجرت * شير يزدان شاه مردان حيدر آمد حيدر آمد\r\nعرش لرزيد از خلوص مرتضى گاه شهادت * چون به محراب عبادت تيغ كينش بر سر آمد\r\nچون على ديگر نيايد بر جهان آزادمردى * شاه مردان بُد ، همسنگش كجا در خاطر آمد \r\n\r\nتقديم به حضرت فاطمه عليها السّلام\r\n فاطمه اى سرور هوشيار من * شمع روشن ديده بيدار من\r\nخوش نجابت را تو معنا داده‌اى * عشق حق در سينه‌ها جا داده‌اى\r\nاى چراغ روشن راه نبى * پاسدار حرمت و جاه نبى\r\nباوفايى باصفايى عادلى * زندگى مصطفى را حاصلى\r\nروشنىبخش شبستان على * با على تنها فقط تو همدلى\r\nسوختى از آتش نامردمى * زد شرر بر تو غم بىهمسرى\r\nعمر كوتاهت بسى پردرد بود * حاصل آن نغمه‌هاى سرد بود\r\nدر به پهلويت زند يك بىحيا * رفت از دنيا دگر رسم وفا\r\nمحسنت آهنگ رفتن كرد زود * ديد او دنيا ندارد هيچ سود\r\nگشت زينب مادر طفلان تو * اوست تنها نسخه ايمان تو\r\nگه حسن از غصه زارى مىكند * گه حسينت بىقرارى مىكند\r\nبينوا زينب چه گويد از غمت * با كه گويد قصه‌هاى ماتمت\r\nاز چه نالد دخت تنهاى على * با كه گويد شرح غمهاى على\r\nسوزم از حال و هوايت فاطمه * خوانم از غم در رسايت فاطمه\r\nبر همه زنهاى عالم سرورى * ساقى مه‌روى حوض كوثرى\r\nمادرى تو مادرى روشنگرى * تو « هما » را رهنمايى رهبرى \r\n\r\n","description":"","footnote":"","page_name":" 717 ","page_number":717},
  {"content":"\r\n\r\n\r\nتقديم به حضرت زينب عليها السّلام\r\n فروزان اختر دنياست زينب * چو شمع روشن شبهاست زينب\r\nروانش پاك و جانش پر ز ايثار * نشان مادرش زهراست زينب\r\nز داغ شيرمردان غيورش * به‌سان لاله در صحراست زينب\r\nعطش را با نجابت شد پذيرا * نهادش چون على زيباست زينب\r\nغمش سنگين‌تر از كوه است فرياد * ميان دشت غم تنهاست زينب\r\nبيانش چون على گويا و روشن * حقيقت‌گوى بىپرواست زينب\r\nبيان پرطنين و سوگوارش * زبان عشق را گوياست زينب\r\nيزيد از آتش خشمش بلرزيد * شرار شوق پابرجاست زينب\r\nگل جاويد صحراى شهادت * چو گوهر در دل درياست زينب\r\nچه غم دارم من از غوغاى محشر * هما را حامى فرداست زينب \r\n\r\nبه مناسبت تولد حضرت معصومه عليها السّلام\r\n از بوستان صادق آمد گلى به دنيا * خوش‌بو و باطراوت همچون نسيم دريا\r\nهمنام جده‌اش بود ساقى حوض كوثر * همراه او به دنيا با حوريان برابر\r\nدر مكتب ولايت آموخت عشق و ايثار * معصومهء زمان بود در حفظ دين ابرار\r\nدر پهن‌دشت گيتى افروخت همچو شمعى * آموخت دانش و دين در مكتبش به جمعى\r\nدر علم و عشق و تقوى او يكّه زمان بود * صدق و صفا و صبرش تا بيكران جان بود\r\nاز دورى برادر چون لاله‌اى غمين شد * مهجور و بىقرارى وارد بدين زمين شد\r\nآمد ديار غربت همراه ماه هشتم * تا جان كند مصفّا از عشق شاه مردم\r\nدر راه عشق محبوب بيمار و ناتوان شد * سيلابها ز چشمش جارى چو آسمان شد\r\nناليد از ته دل با ناى جان دعا كرد * بسيار خواند حق را تا خاطرش رضا كرد\r\nاز فرقت برادر در نيمه ره فدا شد * چون طايرى شكسته از اين قفس رها شد\r\nدر شهر قم بخوابيد در بسترى ز غمها * ناكام شد ز ديدن ناليد از ستمها \r\n\r\n","description":"","footnote":"","page_name":" 718 ","page_number":718},
  {"content":"\r\n\r\n از اين گهر كه نورش افزون ز نور مه شد * شد كشورى مزين دشمن از آن تبه شد\r\nفرموده است معصوم معصومه را زيارت * هركس كه كرد جنت بر وى شود كرامت \r\n\r\nبه مناسبت جشن تكليف\r\n دخترم ساعت تكليف رسيد * تو دگر بالغ و بينا شده‌اى\r\nموسم بچگى و بازى رفت * حاليا كامل و دانا شده‌اى\r\nبا خداوند سخنها دارى * رهرو مكتب زهرا شده‌اى\r\nچون گل سرخ به پيرايه برگ * در حجابت تو چه رعنا شده‌اى\r\nهمچو گل در گذر باد صبا * با نمازت تو چه زيبا شده‌اى\r\nبا دل پاك چو حوران بهشت * تو رها از همه غمها شده‌اى\r\nخاطرت را به خدا شاد كنى * تو دگر محو تماشا شده‌اى \r\n\r\nحريم عشق\r\n در حريم عشق آن‌كس با غم جانانه ساخت * كز سر هستى گذشت و با دل ديوانه ساخت\r\nگر تو سودايى عشقى پايبند دين مباش * دين و دل را باخت هركس با غم جانانه ساخت\r\nروزگارى بود ليلا تك‌نگين شهر عشق * بىنصيب از عشق مجنون با مى و ميخانه ساخت\r\nتيشه‌اى را عشق شيرين بر كف فرهاد داد * كوه‌كن از شوق جانان صد هزار افسانه ساخت\r\nگشت يوسف هم زمانى ميهمان شهر عشق * مست و مجنون در خم زلفش زليخا خانه ساخت\r\nترك دنيا گفت ز زان‌پس ويس با رامين نشست * شمع‌سان مىسوزد آن‌كس با غم پروانه ساخت\r\nنكته‌ها آموخت هركس رهنورد عشق شد * چون « هما » بر قله ايثار بايد لانه ساخت \r\n\r\nبه مناسبت بزرگداشت معلم\r\n اى معلم اى دلت درياى عشق * گفته‌هايت موج روح‌افزاى عشق\r\nزندگانىبخش همچون آفتاب * هستيت روشنگر دنياى عشق \r\n\r\n","description":"","footnote":"","page_name":" 719 ","page_number":719},
  {"content":"\r\n\r\n شمع‌سان مىسوزى و روشنگرى * اى فروغ خلوت دنياى عشق\r\nراستى را از الف آموختم * از تو باشد در دهانم باى عشق\r\nگرمى جانها بود از مهر تو * چون تو گوهر نيست در درياى عشق\r\nچشم دل را روشناييها ز توست * اى دمت داود و جانم ناى عشق\r\nروح بخشيدى مرا همچون نسيم * راحت جانى تو چون رؤياى عشق\r\nفارغ از دنيا شوم با ياد تو * اى پيام دلكشت معناى عشق\r\nگرد شمع روشنت گردم مدام * نيست چون پروانه را پرواى عشق\r\nاز تو خوش آموختم روشنگرى * اى چراغ روشن شبهاى عشق\r\nگر بتابد نور مهرت بر هما * مىشود جاويد پابرجاى عشق \r\n\r\nدر سوگ پدر\r\n در زمستان ، دلم به يغما رفت * مهربان ماه من ز دنيا رفت\r\nاو اديبى فصيح و دانا بود * شاعرى نكته‌دان و بىتا رفت\r\nاز كلام على و نغمهء او * شور و شوق آفريد و بالا رفت\r\nشد صحيفه ز عشق او ملزوم * سخن عشق تا ثريا رفت\r\nاز نبى و وصى و اولادش * سخنانش به عرش اعلى رفت\r\nصاحب اين همه اثر اكنون * از رفيقان بريد و تنها رفت\r\nبلبل نغمه‌خوان خوش‌الحان * شد خموش و ز شور و غوغا رفت\r\nتك غزال غزل فروافتاد * سرو آزاد مجلس‌آرا رفت\r\nبيست و هشتم ز ماه بهمن بود * پدرم آن شريف و الا رفت\r\nشد « هما » بعد از او پريشان‌حال * چون « همايون » نيك‌سيما رفت \r\n\r\n","description":"","footnote":"","page_name":" 720 ","page_number":720},
  {"content":"\r\n\r\n\r\nهمايون ( 1382 - 1307 )\r\nشادروان سيد رضا آل ياسين در سال 1307 هجرى شمسى در محلهء پشت‌مشهد كاشان در خانواده‌ى روحانى چشم به جهان هستى گشود . پدرش آيت‌الله مير سيد نظام الدّين و نيايش آيت‌الله مير سيد ابو القاسم كه هر دو از علماى اعلام و افاضل زمان خود و مورد وثوق و احترام مردم بودند و در ضمن از ذوق شعر و قريحهء شاعرى برخوردار . جدّ مادرىاش دختر مشرقى غفّارى از شاعران دورهء قاجار و صاحب ديوان شعر كه هنوز به زيور طبع آراسته نگرديده است بنابراين سيد رضا آل ياسين هنر شاعرى را از پدر و اجداد خود به ارث برده است .\r\nآل ياسين در شعر از تخلّص « همايون » استفاده مىكرد ، شاعرى غزل‌سرا بود و در سرودن غزل به سبك و شيوه عراقى شعر مىسرود و گاهى در غزل به سبك اصفهانى ( هندى ) تفنن مىكرد و در هر دو شيوه و سبك شعرش پخته و استادانه بود وى سرانجام بيست و هشتم بهمن‌ماه در سال 1382 چشم از جهان فروبست و شعراى كاشان در مرگ او مرثيه‌هائى سرودند كه در يادنامه سالگرد او به چاپ رسيده است در يادنامه‌ى كه به مناسبت يكمين سال درگذشت او منتشر شد سيف الله امينيان درباره او چنين مىنويسد : « استاد سيد رضا آل ياسين ، مقدمات ادبيات فارسى و عربى را از محضر پدر دانشمند خود فراگرفت و از جلسات ادبى كه با شركت ادبا و شعراى معروف كاشان در آن عصر امثال اديب بيضائى آرانى ، ناصرى ، فاطمى ، آزاد همدانى و\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nملك‌الشعراء ، سعيد نفيسى ، علّامه محيط طباطبائى و . . . در حضور پدرش تشكيل مىگرديد نكته‌ها آموخت و پس از وفات پدر در سال 1319 از محضر علماى بزرگى مانند مرحوم آيت‌الله علوى بروجردى ، آيت‌الله ميرزا خليل الله فقيه كاشانى استفاده كرد و ضمن درآمدن به عضويت انجمن ادبى صبا در كاشان كه به رياست مرحوم ميرزا حسينعلى منشى تشكيل مىشد و مجالست و رفاقت با افرادى همچون مرحوم پرتو بيضائى و مرحوم علامهء فيض و مرحوم كيوان سميعى و . . . در شعر و ادب پارسى ممتار گرديد . همايون حافظه‌اى بسيار قوى و نيرومند داشت و آثار بسيارى از شعراى بزرگ ايران را به خوبى مطالعه كرده و اكثر ابيات شاهنامه فردوسى و غزليات كليم و اشعار صباحى بيدگلى را حفظ كرده بود . »\r\nاز آل ياسين غير از ديوان غزليات كه در سال 1382 چاپ و منتشر شده چهار منظومه در بحر متقارب بشرح زير دارد : ترجمه منظوم نهج البلاغة ( 1373 ) منظومهء شهيدان كربلا ( 1375 ) منظومه صحيفه سجاديّه و ميراث حضرت زهرا عليها سلام ( 1377 ) زندگينامه منظوم حضرت امام رضا عليه السّلام كه توفيق چاپ آن را نيافت . از آثار ديگر او تفسير اللغات اوست كه به صورت نظم و نثر به شيوهء گلستان سعدى با چاشنى طنز در زمينه‌هاى سياسى و اجتماعى شامل سى قسمت كه در سال 1330 در هفته‌نامه شفق كاشان به چاپ مىرسيد . نمونه‌هاى زير شعر اوست :\r\n\r\nخواهشگر نگاه\r\n خواهشگر نگاه دلم راه او گرفت * در مى سراى نرگس مستش سبو گرفت\r\nاشكم چو خواست غوطه زند در نگاه او * با خون دل به عزم طهارت وضو گرفت\r\nمىخواست دل حكايت ايام غم كند * طوفان بغض سوخته راه گلو گرفت\r\nموج سرشك دامن ما را رها نكرد * اين طفل نورسيده بدين دايه خو گرفت\r\nبر ما حرام كرده فقيه غناى طبع * نانى كه خواجه در گروش آبرو گرفت\r\nسرمايه‌دار را نبود ، دست بذل مال * دريا تمام هستى خود ز آب جو گرفت \r\n\r\n","description":"","footnote":"","page_name":" 722 ","page_number":722},
  {"content":"\r\n\r\n از سفره‌اش به ختم و عزا كاسه مىبرند * بىسفره را چو دخمه‌ى تنگش فروگرفت\r\nتدبير داشتيم و جوانى به رزم دهر * ترفند روزگار هم اين و هم او گرفت\r\nديگر اميد نيست « همايون » به وصل يار * با روى ماه و سال ره آرزو گرفت \r\n\r\nبر تربت من\r\n ياران همه رفتند و در اين خانه كسى نيست * از ما نفسى مانده ولى همنفسى نيست\r\nبر تربت من بىمى و مطرب منشينيد * كاين طايفه شرمنده ز آزار كسى نيست\r\nدل خواب سر زلف تو مىديد و شد از دست * ديريست به ديوانه‌ى ما دسترسى نيست\r\nرفت آنكه چو گل زيب طرب‌خانه‌ى دل بود * يادآور او حيف به‌جز خار و خسى نيست\r\nافتاده و مستيم و در اين شهر مكافات * تا دست من خسته بگيرد عسسى نيست\r\nصد قافله دل بدرقه‌ى محمل ليلاست * گيرم كه در اين باديه بانگ جرسى نيست\r\nدل را هوس عشق بتان نيست « همايون » * سيمرغ در انديشه صيد گلى نيست \r\n\r\nعبرت‌آموز\r\n من كه از غوغاى هستى بر كنار افتاده‌ام * برگ پاييزم ز رنگ اعتبار افتاده‌ام\r\nخانه‌بردوشم به چنگ سوزدى چونان غبار * تا ز بيداد خزان از شاخسار افتاده‌ام\r\nدر ديار زرپرستان در عزا ، آيم به كار * ترمه‌ى يزدم هم‌آغوش مزار افتاده‌ام\r\nخوارى بعد از بزرگىهاست حال مرگ زرد * عبرت‌آموزم ز اوج افتخار افتاده‌ام\r\nنيست دنيادار را ، انديشه‌ى افتادگان * بىرفيقم چون سرشك از چشم يار افتاده‌ام\r\nآب شيرين چون به دريا رفت گردد شوربخت * قطره‌اى دريا دلم كز آبشار افتاده‌ام\r\nبىنصيبان را « همايون » چاره‌اى جز خبر نيست * لاجرم در هجر جانان بر ديار افتاده‌ام \r\n\r\nخلوت تنهايى\r\n فارغ است از نارفيقان خلوت تنهايىام * محفلى رندانه دارم با دل شيدايىام \r\n\r\n","description":"","footnote":"","page_name":" 723 ","page_number":723},
  {"content":"\r\n\r\n خون دل در جام هستى ريختم ساقى كجاست * تا ببيند در شب هجران قدح‌پيمايىام\r\nدهر از من بار بستد آنچه بخشش كرده بود * كرد بر بيكارگى آسان بدل كارايىام\r\nنوبهار عمر طى شد ، از جفاى روزگار * نرم‌نرمك كرد بر زشتى بدل زيبايىام\r\nگوهر دندان ربود از درج در حرّاج چرخ * لاك و مُهرى كرد بر دكان شكّرخايىام\r\nبينى و گوشم عصاكش گشته‌اند از چشم كور * تا گداى شيشه‌ى عينك شود بينايىام\r\nسوختم در محفل اغيار عمرى شمع‌وار * عاقبت پروانه‌اى آموخت بىپروايىام\r\nاز دورنگان نفرتى دارم كه با موى سپيد * خو گرفتم تا نبينم ننگ خويش‌آرايىام\r\nخسته بود از بىوفايىها « همايون » زان كه گفت * رشك فردوس است امشب خلوت تنهايىام \r\n\r\nدروغ و دوشاب\r\n مويت ز چنگ كودك دل تاب مىبَرَد * رويت به جلوه رنگ ز مهتاب مىبرد\r\nچشمت خمار باده و با فتنه‌ى نگاه * از ديده‌ى بلازده خوناب مىبرد\r\nلعل لبت كه تشنه به خون است صبح و شام * با نيم‌خنده آب مى ناب مىبرد\r\nدر آتش فراق تو ويران سراى دل * با دود آه حسرت سيلاب مىبرد\r\nچشمت اگر امام شود كاروان دل * در زير تيغ فتنه به محراب مىبرد\r\nبر خستگان غمزه چو با ناز بگذرى * حسرت نصيب بخت مرا خواب مىبرد\r\nاز اشك مستمند حذر كن كه قطره‌ها * چون جمع شد جهان تو را آب مىبرد\r\nشهرت گرفت شعر « همايون » كه گفته بود * امروز دوغ رونق دوشاب مىبرد \r\n\r\nكاروان ناله\r\n سوز دلى كه همره آه سحر شود * بر جان اهل جور و جفا نيشتر شود\r\nبىهمدميم و بسته ز هر سو در قفس * يا رب روا مدار جفا بيشتر شود\r\nگلبانگ ما به خلوت غم رقص ناله‌هاست * در رقص ناله آتش دل شعله‌ور شود\r\nآخر چو رخنه‌هاى قفس چاك‌چاك شد * تا رفت غنچه از دل ما باخبر شود \r\n\r\n","description":"","footnote":"","page_name":" 724 ","page_number":724},
  {"content":"\r\n\r\n خون از سرش گذشت چو مژگان ارغوان * بيچاره ديده خواست كه صاحب‌نظر شود\r\nاين اختران شب ، همگى اخگردل‌اند * اين كاخ فتنه كاش كه زير و زبر شود\r\nدر پيش چشم گوهريانست چون خزف * نودولت ار به منصب و زر معتبر شود\r\nخو كرده دل به حلقه‌ى زلفت روا مدار * اين خسته‌بال سنگ جفا دربه‌در شود\r\nخون مىرود ز ديده « همايون » ز هجر گل * چون آرزو به پيك صبا هم‌سفر شود \r\n\r\nنوبت اهل هنر\r\n افسرد ، دل به خلوت غم بال‌وپر كجاست ؟ * زين تنگناى حادثه راه گذر كجاست ؟\r\nصيّاد بسته است ، چو بر مادر نفس * عشقى كه مىكند دل‌وجان شعله‌ور كجاست ؟\r\nيك‌عمر شرح درد نوشتيم و اى دريغ * درمان رنج و نسخه‌ى آغازگر كجاست ؟\r\nگل بوسه زد به ناخن گلچين چو غنچه گفت * با روشنان صبح لباس سفر كجاست ؟\r\nخون مىرود در نافه‌ى آهو كه مَشك و پشك * هم‌سنگ گشته مردم صاحب‌نظر كجاست ؟\r\nاز زهد خشك جان به لب آمد ، خداى را * ساقى چه شد سفينه ياقوت تر كجاست ؟\r\nبر چرخ رفت ناله ز تعزير اهل درد * مستانه نغمه از لب يك رهگذر كجاست ؟\r\nگفتند آسياست به نوبت اگر كه هست * از چرخ پير نوبت اهل هنر كجاست ؟\r\nغم عقده شد ، به سينه « همايون » ز جور شيخ * بر جان شيخ و عقده‌ى ما نيشتر كجاست ؟ \r\n\r\nاسير بلا\r\n يكى خبر ز اسير بلا نمىگيرد * و گر گرفت سراغ مرا نمىگيرد\r\nبه غير رعشه‌ى پيرى كه دستگيرم شد * به‌هيچ‌روى كسى دست ما نمىگيرد\r\nز تاب زلف تو اين يادگار مانده به ياد * كه مبتلاى محبّت شفا نمىگيرد\r\nز گرم‌سيرى دوران لاله دانستم * كه گل اجازه‌ى نشو و نما نمىگيرد\r\nز افت‌وخيز سرشكم به پاى مردم چشم * بود معاينه كاين طفل پا نمىگيرد\r\nغلام همّت آن دُردنوش يكرنگم * كه نقد صاف ، ز دست گدا نمىگيرد \r\n\r\n","description":"","footnote":"","page_name":" 725 ","page_number":725},
  {"content":"\r\n\r\n چو دوست خواست كه پيمان دوستى شكند * در اين معامله چون‌وچرا نمىگيرد\r\nكنون كه لاله « همايون » قدح گرفته به دست * مسلّم است كه رنگ ريا نمىگيرد \r\n\r\nدر محضر نسيم صبا انجمن يكيست\r\n در بزم غير سوختن و ساختن يكيست * در بر گريز ، جلوه‌ى دشت و دمن يكيست\r\nترك وطن گسستن ، پيمان مادر است * آزاده را به عزّت و خفت وطن يكيست\r\nارباب فهم و اهل هنر را نفاق نيست * نامردمى نبود ، اگر ما و من يكيست\r\nلبخند غنچه ، نغمه‌ى بلبل ، شميم گل * در محضر نسيم صبا انجمن يكيست\r\nآزاده را به خدمت ارباب زور و زر * ننگ مديحه گفتن و داغ و سن يكيست\r\nريش و سبيل و ابرو ، گيسو بود ز موى * مردانگى چو مُرد دگر مرد و زن يكيست\r\nبىهيچ گفتگو نكنم مدح ناكسان * بسيار گفته‌اند و شنيدم سخن يكيست\r\nزرد و سپيد و سرخ ، سياه است پيش كور * كر را نواى تارزن و سنج‌زن يكيست\r\nدر انزواى خويش « همايون » به شكوه گفت * در نوبهار مرگ ، چنين زيستن يكيست \r\n\r\nدود دل\r\n از غم روز ز مژگان شفق خون مىريخت * يا به كام دل شب ، مه مى گلگون مىريخت\r\nتا بود عيد تو ، ايّام عزاى دگران * مردم ديده بر احوال بشر خون مىريخت\r\nمحتسب خون رزان با دف و نى كرده حرام * هرچه خون ريخت به همراهى قانون مىريخت\r\nساقى مجلس رندان چو شفق باده به دست * دور ما را ز سيه‌كاسه‌ى وارون مىريخت\r\nسينه‌ام را نبود ، همنفسى ور نه چو ناى * دود دل با نفس سوخته بيرون مىريخت\r\nگردبادم ز گريبان جهان خاسته‌ام * همّتم خاك به پيمانه‌ى گردون مىريخت\r\nگفتمش داغ شقايق ز چه باشد دل گفت * اشك شوق است كه از ديده « همايون » مىريخت \r\n\r\n","description":"","footnote":"","page_name":" 726 ","page_number":726},
  {"content":"\r\n\r\n\r\nپيك بنفشه‌زار\r\n شميم زلف تو پيك بنفشه‌زار آورد * هزار شكر صبا را كه بوى يار آورد\r\nدل بلازده رنجور بود و رفته ز دست * كه عطر زلف تو پيغام زينهار آورد\r\nخداى را چه تطاول كشيد گل كه سحر * عروس يك‌شبه را خار در كنار آورد\r\nبيا كه بر سر لطسفت محتسب امروز * چو لاله جام به كف باده آشكار آورد\r\nبه زير خرقه‌ى سالوس شيشه پنهانست * نسيم ميكده بويى از اين قرار آورد\r\nز زهد خشك ملولم چنان‌كه نرگس مست * ز شبنم سحرى ديده اشكبار آورد\r\nسياه‌روزتر از دل به پيش چشم تو كيست * چو دل‌سياه بلا ، سايه روى كار آورد\r\nبه خط چشم تو نازم كه در جفاى كارى * به غمزه خون ز دل آهوى تتار آورد\r\nبه خونبهاى دلم مىفروش از سر لطف * غبار حادثه در چشم روزگار آورد\r\nز پرده رفت « همايون » برون حكايت دل * كه سوز سينه هم ، آواز بانگ تار آورد \r\n\r\nيا على مدد\r\n خاطر آزرده با دل‌مردگى بيگانه باشد * پيله را سوراخ كردن خصلت پروانه باشد\r\nراست رو چون تير و بنشين بىامان در چشم دشمن * سيل از سرگشتگى هم‌بستر ويرانه باشد\r\nپاك شو تا بازيابى صحبت اهل صفا را * تا نگردد صاف صهبا در دل ميخانه باشد\r\nخانه‌ى چشم از وفاى مردمك دارد صفايى * كور گردد ديده چون با مردمش بيگانه باشد\r\nچاره‌سازىها نشايد ره‌گشايان را به بالا * زلف ساقى بىتكلف هم‌زبان شانه باشد\r\nمنتهاى آرزو باشد به راه دوست مردن * رهنورد عشق در جان باختن مردانه باشد\r\nخضر ، فرّخ پى بود ، پاينده با الطاف ساقى * زنده از عشق است و بس آب بقا افسانه باشد\r\nكيست ساقى آن سرافرازى كه گاه بت‌شكن * پاى لطفش مصطفى صلّى اللّه عليه و آله را افتخار شانه باشد\r\nآفتابى كز غدير خم چو طالع گشت زان دم * سينه‌ى اهل ولا از عشق او خم‌خانه باشد\r\nنيست با مهر على پروايى از محشر « همايون » * سايه‌ى لطفش نگهدار دل ديوانه باشد \r\n\r\n","description":"","footnote":"","page_name":" 727 ","page_number":727},
  {"content":"\r\n\r\n\r\nهنر ( 1323 )\r\nحشمت اللّه كم‌گويان ، متخلّص به « هنر » ، فرزند نصر اللّه ، در سال 1323 هجرى شمسى در كرمانشاه چشم به جهان گشود . تحصيلات ابتدايى و متوسّطه را در همان شهر به انجام رسانيد ، ازآن‌پس براى ادامهء تحصيل راهى كرمان شد و به دانشگاه راه يافت و در رشتهء مديريّت بازرگانى به تحصيل پرداخت و به دريافت ليسانس توفيق يافت و در سال 1344 به استخدام گمرك ايران درآمد و زادگاه خود را ترك كرد و در شهرهاى مختلف در سمت مديريّت گمركات كرمان و شيراز انجام‌وظيفه كرد و آن‌گاه در تهران مقيم شد و اكنون در سمت بازرسى گمرك ايران خدمت مىكند .\r\nكم‌گويان مىگويد : « علاقهء به شعر و سير در اقاليم بديع شعر و ادب پارسى ، در كلاس درس نمونهء انسانيّت و مردمى ، استاد مسلّم شعر پارسى ، جناب آقاى استاد يد اللّه بهزاد كرمانشاهى در من ايجاد كرد . »\r\nهنر ، سرودن شعر را از سال 1341 آغاز كرد . نخست در انجمن ادبى سخن كرمانشاه ، كه به همّت برادران شعردوست و هنرور كرمانشاهى ، شادروان بدر الدّين قريشىزاده ( فاخر ) و جليل قريشىزاده ( وفا ) بنيان‌گذارى گرديد ، به عضويّت درآمد و سروده‌هايش نيز در نشريّهء همان انجمن چاپ مىشد و تا هنگامى كه اين انجمن فعّاليّت داشت ، وى از همكاران فعّال و اعضاى پرشور آن بود .\r\nهنر ، در ميان انواع شعر به غزل و شعر نو ( آزاد ) علاقه و دلبستگى بيشترى از خود\r\n\r\n","description":"","footnote":"","page_name":" 728 ","page_number":728},
  {"content":"\r\n\r\nنشان مىدهد و هم‌اكنون نيز با جمعى از دوستان شاعر و علاقه‌مند به ادب پارسى :\r\nجليل قريشىزاده ، دكتر على اكبر نقىپور ، حسين طالبى و تنى چند از ديگر ياران ، سرگرم تدوين شاهنامهء فردوسى به نثر مىباشد .\r\nهنر ، اوقات فراغت و بيكارى را بيشتر به مطالعهء آثار گذشتگان و حال ، و آثار هنرمندان مىگذراند و از درياى بىكران دانش و فرهنگ مرز و بوم خود بهره‌مند مىشود .\r\n\r\nسرچشمهء مهر\r\n تا به سرچشمهء مهر است گذار من و تو * روشنان فلك‌اند آينه‌دار من و تو\r\nسختى حادثه با پاى وفا مىسپريم * تا صفاييست در اين طرفه سپار من و تو\r\nهم مگر عاطفت عشق مدد فرمايد * ور نه بگذشته دگر كار ز كار من و تو\r\nكشتى باده ز توفان بلا باكش نيست * هم از اين موج بوَد رام و قرار من و تو\r\nپاسخش تير فنا باد ، الا آهوى دشت ! * هرزه‌دستى كه بيالود گذار من و تو\r\nسخن از شام خزان است و بدين دلجويى * باش تا خنده زند صبح بهار من و تو\r\nاى دل آيينهء دوران ننمايد « هنر » ت * تا نخيزد ز ميان نقش غبار من و تو \r\n\r\nباور\r\n نمىگويم كه جانى ديگرم بخش * جهانى هم‌طراز باورم بخش\r\nدر اين وادى به تنگ آمد وجودم * فضايى چون دل پهناورم بخش\r\nتو اوج آسمانى ، من زمينى * بيا و ز لطف خود بال‌وپرم بخش\r\nمخوانم تك‌درختى بىبروبار * نظر كن بر من و برگ و برم بخش\r\nخموشى با زبانم مىبرازد * نگاهى گرم و غوغاگسترم بخش\r\nز دستم زانوى غم تا نگيرى * دلى نالان و محنت‌پرورم بخش\r\nبه بازار « هنر » تا گرميى هست * بيانى آتشين ، افسونگرم بخش \r\n\r\n","description":"","footnote":"","page_name":" 729 ","page_number":729},
  {"content":"\r\n\r\n\r\nياغى\r\n بميرم چنين بىقرارت نبينم * سراسيمه در انتظارت نبينم\r\nشنيدم كه از درس ياغى شدستى * خجل پيش آموزگارت نبينم\r\nسراغ مى و كوى ميخانه گيرى * الهى بميرم ! خمارت نبينم\r\nبه غم آشنا شد دلت ، خون بگريم * كه چون خويش بىغم‌گسارت نبينم\r\nبهار منا ، اى گل لادن من ! * چنين خسته از روزگارت نبينم\r\nشكستى سر زلف و دل‌ها شكستى * شكستى چو زلفت به كارت نبينم\r\nخزان جلوه دادى بهارى گلش را * تو اى عشق ! ديگر بهارت نبينم\r\nز گيسوى آن نازنين قصّه گفتى * نسيما ! دگر مشكبارت نبينم\r\n« هنر » بىقرار از غمت بود و گفتا * بميرم ، چنين بىقرارت نبينم \r\n\r\nبهترين بهانه\r\n تو آخرين ترانهء منى * امّيد جاودانهء منى\r\nلطيف و دلكش و مهربان * نواى عاشقانهء منى\r\nسبك چو خواب سبز بوته‌اى * شكوفه‌اى ، جوانهء منى\r\nبه عمر هرچه بود قصّهء تو بود * پريوش فسانهء منى\r\nز خانهء خيالم آگهى * شعور شاعرانهء منى\r\nگهى به اوج مىبرى مرا * فضاى عارفانهء منى\r\nدمى به عمق مىكشانىام * كه بحر بىكرانهء منى\r\nچو با منى ، سراغ از كه گيرمت * تو آنِ بىنشانهء منى\r\nدر اين زمان پرهراس و بيم * قرار و امن خانهء منى\r\nبراى زيستن امّيد جان * تو بهترين بهانهء منى \r\n\r\n","description":"","footnote":"","page_name":" 730 ","page_number":730},
  {"content":"\r\n\r\n\r\nتهى ماندن\r\n اى چراغان از نگاهت شام من * پرشكوه از فرّ نامت كام من\r\nاى سراپا چون بلور آرزو * وى امّيد بىنشان جُست‌وجو\r\nاى سحرگاه سپيدِ نازها * وى غروب تنگ سينه رازها\r\nاى چو چشمت آسمان‌ها بىكران * اى چو زيباييت خوبى جاودان\r\nاى به گرمى شعلهء مى در تنت * وى به لبريزى چو خُم پيرامنت\r\nاى غرور دشت سرشارى ز تو * وى شكوه باغ پربارى ز تو\r\nاى سرور پنجهء پردازها * نشئهء گرم شراب سازها\r\nاى هماره دشمن صبر و سكون * وى چو دودافشان و چون غم گونه‌گون\r\nچشمهء جوشان عشقى چون سراب * گردبادى ، نيستت جز پيچ‌وتاب\r\nلذّت احساس در آغوشِ تو * خندهء مستى لبانِ نوش تو\r\nبا دو چشمم ژرفىِ درياى غم * با نگاهم خسته‌تر ز آواى غم\r\nبا وجودم خلوتى تا جاودان * با تنم نقشى ز تاراج زمان\r\nبا خيالم چون نسيمى دربه‌در * با دلم سرد آشيانى منتظر\r\nبا گل شعرم ، كه رويش از تو ديد * باوفايم ، كز تو بىمهرى شنيد\r\nدر تو پيوستم رگ امّيد را * با تو بزدودم ز خود ترديد را\r\nاز تو خلقت‌هاى باور يافتم * بس حرير مهربانى بافتم\r\nاز تو هيچستان چه پُر انگاشتم * زندگى ، پايندگى پنداشتم\r\nمستى از نوش لبت مىخواستم * زين فزون‌خواهى چه غم گر كاستم\r\nازچه‌رو در بىنشان آويختى ؟ * حسرتم را شعله‌ها انگيختى\r\nكوچ كردى زى كدامين نوبهار * اى پرستو ! زين خزان پايدار\r\nاى نسيم رازدارىها ، مگر * قاصدكها را نمىبينى دگر\r\nآتش عشقم چه خاكستر كنى ؟ * غنچهء شعرم چرا پَرپَر كنى ؟ \r\n\r\n","description":"","footnote":"","page_name":" 731 ","page_number":731},
  {"content":"\r\n\r\n آشيان شب چنانم شد پناه * كز نگه غم مىتراوم همچو ماه\r\nبىتو جانا ، سايهء تنهايىام * چون سكوت شب ، غمى هرجايىام\r\nبىتو در شهر فراموشى شدم * خلوتى چون مرز خاموشى شدم\r\nاين خلأ را چون تحمّل آورم * زين تهى ماندن چه حاصل آورم \r\n\r\nغروب\r\n من غروبم ، غروب دلگيرم * غم‌سراى زمانهء پيرم\r\nبر دل از نام من گرانىهاست * سايهء شب منم ، زمين‌گيرم\r\nدل آزادگان به تنگ از من * راستى را حديث زنجيرم\r\nرهروان را ز نام من بيم است * من غروبم ، غروب ، من ديرم\r\nبه ستوه‌اند مردمان از من * نه زمان گداى و نى ميرم\r\nآسمان خود اسير دام من است * همه استارگانش نخجيرم\r\nمن نه روزم ، كه چاه خورشيدم * يا نه شامم ، كه نيست شب‌گيرم\r\nنيست رنگى مرا به همرنگى * پرتو چشم خشمگين شيرم\r\nزادهء روزم و ز بخت سيه * دل تيره شامگه ميرم \r\n\r\nكاج و كلاغ\r\n ديريست كه از هم نگرفتيم سراغى * نه پيك و پيامى و نه بزمى نه اياغى\r\nطىّ گشت بساط چمن و سلطنت گل * وز باغ نمانده‌ست مگر كاج و كلاغى\r\nرفتند حريفان و به‌جا مانده در اين دشت * بر هر سرِ سنگى اثر از دردى و داغى\r\nبر قافلهء سرو ، شبيخون تبر را * بىسوك نمانده لبِ جو دامن راغى\r\nدانى كه دل از آتش بيداد چگونه‌ست ؟ * بشكسته حبابى سيه از دود چراغى\r\nهيهات ! دلى وا شود از باغ و بهارش * آنجا كه گرفته‌ست عنان بومى و زاغى\r\nز آن‌سوى افق‌ها مگر از لطف نسيمى * پيغام رهايى رسد و بوى فراغى \r\n\r\n","description":"","footnote":"","page_name":" 732 ","page_number":732},
  {"content":"\r\n\r\n جز نكبت پاييز غم‌انگيز چه گويد * مرغى كه صفايش ندهد سبزه و باغى\r\nزين جور كه بر اهل « هنر » مىرود امروز * نه حال دلى مانده ، نه احوال دماغى \r\n\r\nتو و آيينه\r\n تو و آيينه را مىگويم ، آرى * تو و آيينه را هنگام بىخويش\r\nهنگامهء ديدار * صفاتان باد جاويدان\r\nنثار لحظهء ديدارتان باد ! * هزاران بوسهء پيغام\r\nتو را آيينه مىبيند براى خويش و * چون جانت نگه دارد\r\nتو هم مىدانم ، آرى * محو در آيينه مىگردى براى من\r\nكرم كن مهربانا ! * بيش از منم شرمگين بخش\r\nببين آينه‌ات را * گاه‌گاهى هم به جاى من . \r\n\r\nمه‌دود\r\n آسمان آبى نيست * دشت بىسبزينه‌ست\r\nديگر البرز * نه آن هيبت ديرين دارد . \r\n\r\n","description":"","footnote":"","page_name":" 733 ","page_number":733},
  {"content":"\r\n\r\n چشمه‌سارانش را * نه زلاليست روان\r\nجويبارانش * زهر در كام درختان ريزد .\r\nجاى كبكانش * كلاغان به منار\r\nرخ نهان كرده دماوند * همان تازه‌عروس جاويد\r\nز سپيدى كلاهش * اثرى نيست كه نيست\r\nدامنش * طرفه حرير از مه پرچين و شكن\r\nديگر اكنون ديريست * كه به مِه دود ورا آلودند . \r\n\r\n","description":"","footnote":"","page_name":" 734 ","page_number":734},
  {"content":"\r\n\r\n\r\nهومن « 1 » ( 1323 )\r\nمحمّد ذكايى در سال 1323 هجرى شمسى در شهر نهاوند پا به عرصهء حيات گذاشت و در سال 1337 به اتّفاق خانواده از زادگاهش بيرون آمد و به تهران عزيمت كرد و در اين شهر رحل اقامت افكند .\r\nذكايى تحصيلات ابتدايى و دوره متوسّطه را در نهاوند و تهران به انجام رسانيد ، آن‌گاه به استخدام وزارت كشاورزى درآمد و در ادارهء تعاون روستايى به خدمت پرداخت و در سال 1347 مأمور خدمت در كرمانشاه شد و تا سال 1350 در اين شهر انجام‌وظيفه كرد و در مدّت توقف در كرمانشاه با شعراى اين شهر درآميخت و با انجمن‌هاى ادبى در ارتباط بود و از همان زمان شعرش مورد توجّه قرار گرفت و آثارش بيشتر در مطبوعات ، به ويژه در مجلّه‌هاى روشنفكر ، اطلاعات هفتگى و تهران مصوّر ، چاپ و منتشر مىشد و در سال 1360 نيز نخستين مجموعه از غزل‌هايش تحت عنوان « چه پرسش‌ها كه بر لب آمد ، امّا بىجواب ماند » طبع و نشر گرديد و مورد استقبال قرار گرفت .\r\n\r\n\r\n","description":"","footnote":"\r\n( 1 ) - ذكايى چندين سال است كه در آمريكا زندگى مىكند و دسترسى به آثار او مانند برخى ديگر از شاعران ايرانى كه در آمريكا و اروپا به سر مىبرند ، برايم مقدور نبود ؛ لذا از دوست مشفق و شاعر گرانقدر يد اللّه عاطفى ، كه از دوستان نزديك هومن است ، درخواست كردم با او مكاتبه كند و آثار و عكسش را برايم بفرستد . عاطفى با بزرگوارى درخواستم را پذيرفت و آثارى كه در اينجا ملاحظه مىفرماييد ، همان‌هايى است كه هومن فرستاده است . در آخرين خبرى كه از وى داشتم به ايران بازگشته است ، نمىدانم ماندگار است يا مىرود ؟\r\n","page_name":" 735 ","page_number":735},
  {"content":"\r\n\r\nذكايى از سال 1337 هنگامى كه در دبيرستان به تحصيل اشتغال داشت ، قريحهء شعر در او بيدار گشت و از سال 1344 اشعارش در مطبوعات به چاپ مىرسيد . وى كه تخلّص « هومن » را براى شعرش برگزيده ولى هيچ‌گاه از آن استفاده نمىكند ، از شعراى نوانديش و مضمون‌آفرين است و در شيوهء كلاسيك و نو ، هر دو ، طبع‌آزمايى مىكند و در ميان انواع شعر كلاسيك به غزل‌سرايى و دوبيتى رغبت بيشترى نشان مىدهد و غزل را بهترين نوع شعر مىداند و در اين رهگذر به نوآورى واژه‌ها و تركيب‌ها و تعابير جديد مىپردازد و مىتوان گفت شيوهء كارش همچون سيمين بهبهانى و منوچهر نيستانى و محمّد على بهمنى و حسين منزوى مىباشد .\r\nهومن از سال 1350 مدّتى به كار ترانه‌سرايى پرداخت كه از آن جمله است :\r\n« كاروان شهيد » با صداى شهرام ناظرى و « در آن سپيده » با صداى فريدون فرّهى و چند ترانه ديگر با صداى هايده و خوانندگان ديگر از فعّاليّت‌هاى او به شمار مىرود .\r\nهومن دربارهء شعر خود اين‌گونه مىنويسد : « ترجيح مىدهم كه روى اين كارها اسم شعر نگذارم ، كه فى الواقع شعر از كجا و اين حرف‌هاى منظوم از كجا ! فكر مىكنم در سرزمينى كه از دير و دور تا امروز ، سرفرازان بلندانديشى راه شعر و شاعرى را تا نهايت شور و شگفتى در نور ديده‌اند ، نوشتن اين تمرين‌هاى شاعرانه چه مىتواند باشد ، جز رونويس كردن افكار بلند آنان ؛ آن هم با چاپ و عكس در كنار شعر ؟ مىتواند شعر را پررنگ‌تر كند ؟ يا موجب رسوايى بيشترى خواهد شد ؟ »\r\n\r\nفراموشان و خاموشان\r\n يادى از ما نكند كس ، كه ما فراموشانيم * ما فراموش از آنيم ، كه خاموشانيم\r\nداغ‌دارانِ در آتش شده با تهمت عشق * لالهء سر زده از خون سياووشانيم\r\nدر غم عشق كه چون باد شد و بازنگشت * اى دل خون‌شده ، ما نيز سيه‌پوشانيم\r\nاى گل سرخ ، صبوح سحرى نوشت باد * كه من و مرغ شب از خون جگر نوشانيم\r\nفكر توفان گذرد از سر آشفتهء ما * ابر بارانى با باد هم‌آغوشانيم \r\n\r\n","description":"","footnote":"","page_name":" 736 ","page_number":736},
  {"content":"\r\n\r\n خستگانيم و خرابيم ، ولى قافله را * با همه خستگىِ حاصله ، چاووشانيم\r\nخامُشانيم ، ولى يادِ عزيزان را باز * همچو خون در رگ هر خاطره‌اى جوشانيم \r\n\r\nغزل‌نامه\r\n محبوب من ! سلام ، چه پُرسى ز حال من * بهتر كه ابر قصّه كند از ملال من\r\nپرواز را نبرده‌ام از خاطرم ، ولى * حسّ مىكنم كه سخت شكسته‌ست بال من\r\nحس مىكنم كه بر سر من سنگ مىزنند * دور از تو ، اى تو آينه ، اى تو زلال من\r\nحسّ مىكنم كه حوصلهء سبز باغچه * سر رفته در بهار عقيم مجال من\r\nحسّ مىكنم كه مثل درختان ديرسال * پيچيده در سكوت ، صداى زوال من\r\nحسّ مىكنم كه غير تو چيزى شبيه مرگ * ريشه دوانده‌ست به خواب و خيال من\r\nكوتاه مىكنم سخنِ اشك و آه خويش * حسّ مىكنم ملول شدى از ملال من\r\nبارى ، تمام زندگىِ دردناك من * دست شكسته‌ايست به گردن و بال من\r\nاى خوب‌تر تصوّر شيرين زندگى ! * بنگر ، چه تلخ مىگذرد ماه و سال من \r\n\r\nبراى با تو شكفتن\r\n لباس خاطره‌ات را هنوز مىپوشم * هنوز ياد تو را جُرعه‌جُرعه مىنوشم\r\nرميده ز آدم و عالم به كُنج خلوت خويش * به‌جز خيال تو با هيچ‌كس نمىجوشم\r\n« براى با تو شكفتن ، هميشه فريادم » * اگرچه پيش همه مثل سنگ خاموشم\r\nخيال خاطره‌ات را مگر به بر دارم * لبالب از تو و ، خاليست از تو آغوشم\r\nبه جرم چيست كه در آتش تو مىسوزم ؟ * منى كه پاك‌تر از خاطر سياووشم\r\nنمىشوى تو فراموشِ اين دل خاموش * گرفتم آنكه كُنى همچنان فراموشم\r\nمرا نه عطر گل ياس برده هوش و حواس * ز بوى موى تو اين‌گونه مست و مدهوشم\r\nنسيم‌وار به ديدار يار خواهم رفت * مبين كه هيچ نمانده‌ست از تن و توشم\r\nكسى به نام ، صدا مىزند مرا با ناز * صداى گرم تو پيچيده باز در گوشم \r\n\r\n","description":"","footnote":"","page_name":" 737 ","page_number":737},
  {"content":"\r\n\r\n نمىرسم به تو هرچند اى ستارهء دور * هنوز در طلبت همچو نور مىكوشم \r\n\r\nمرا دلى است\r\n مرا دليست كه از دست من گريزان است * دلى كه قاصد ابر و پيام باران است\r\nنه كار او رسد از دست من به سامانى * نه كاروبار من از دست او به سامان است\r\nدلم قرار ندارد به خود ، دلم دل نيست * دلم پَريست كه در دست باد و توفان است\r\nدلم به چاه غم خويش سر فروبرده‌ست * و گريه مىكند و همچو آب ، نالان است\r\nو آسمان كه گرفته‌ست و سخت مىبارد * دل من است ، كه گريانِ داغِ ياران است\r\nستاره‌هاى فلك اشك‌هاى چشم من است * كه بر زمينهء اين آسمان ، پريشان است\r\nمبين به ظاهر سردم كه زير صخرهء درد * مرا دليست كه چون جان چشمه جوشان است\r\nصداى نالهء من نيست ، اين صداى حزين * صداى سوزِ دلِ تنگِ دردمندان است\r\nكسى به هيچ نگيرد دل خراب مرا * كه جلوه‌اى نكند خانه‌اى كه ويران است \r\n\r\n","description":"","footnote":"","page_name":" 738 ","page_number":738},
  {"content":"\r\n\r\n\r\nخاكسترى\r\n هوا ، هواى مه و لحظه ، لحظهء زارىست * خزان ، خزان گُل و فصل ، فصل بيزاريست\r\nدر اين چمن كه به زردى نشسته از پاييز * هنوز هم دل من در هواى گل‌كاريست\r\nبه زير گنبد خاكسترى ملولم باز * كه آسمان نه همان آسمان زنگاريست\r\nدر اين چمن كه ز هر گوشه خنجرى رُسته‌ست * ز چشم باغ ببينيد ، خون گُل جاريست\r\nزمانه پوست عوض كرد و ما ندانستيم * كه ميش‌وارهء امسال ، گُرگ پيراريست\r\nخروس شب‌زده مىخواند از كرانهء صبح * طلسم خواب رها كن كه وقت بيداريست\r\nچو روح آب در انديشهء رهايى باش * اگرچه پاى تو در حلقهء گرفتاريست\r\nغمين مباش ، چراغت اگر فرومرده‌ست * كه آفتاب پسِ پشتِ اين شب تاريست\r\nهمين پرندهء جنگيده با قفس تا مرگ * شهيدِ مستىِ خود نه ، شهيد هشياريست \r\n\r\nدير\r\n نفرينى سرنوشت خويشم * مىبينى اگر چنين پريشم\r\nاميد خلاصىام ز خود نيست * زندانى فكرهاى خويشم\r\nاز دستِ كه شكوه سر كنم ، آى ! * كز خنجر خويش ، ريش‌ريشم \r\n\r\n","description":"","footnote":"","page_name":" 739 ","page_number":739},
  {"content":"\r\n\r\n نه رومى رومىام ، نه زنگى * تا خود ز كدام كوى و كيشم\r\nاى دوست ، دگر تحمّل خويش * زين بيش نمىرود ز پيشم\r\nطعم دگرم بيا بياموز * چون خسته ز طعم نوش و نيشم\r\nبگذار كه بگذريم اى يار * فرصت كم و شِكوه هست بيشم \r\n\r\nخواب درخت باغچه\r\n وقتى كه در طلوع تو تأخير مىشود * از دورى تو آينه دلگير مىشود\r\nدل‌شوره در طبيعت من موج مىزند * وقتى صداى آمدنت دير مىشود\r\nدرياى من ، به عشق تو در سينه مىتپد * چندان‌كه در هواى تو تبخير مىشود\r\nدر حسرت حضور تو اى آسمان نور * آيينهء جوانى من ، پير مىشود\r\nاين حلقه گُل كه ساخته‌ام از براى تو * بر دست من چو رشتهء زنجير مىشود\r\nمهتاب مىتراود و در قاب چشم من * زيبايى زلال تو تصوير مىشود\r\nازبس تو دير مىكنى اى ماه سربه‌زير * خون ستاره در رگ شب ، شير مىشود\r\nچنگى به دل نمىزند اين ساز بىسرود * اين نغمه بىتو نالهء شبگير مىشود\r\nاين تن كه در گرسنگىِ بىتو بودن است * از با تو بودن آه . . . كجا سير مىشود\r\nروزى كه با بهار تو برگردى از سفر * خواب درخت باغچه تعبير مىشود \r\n\r\nخنياگران باد\r\n خنياگران باد ، پريشانى مرا * خوانند و ، ابرها غم ويرانى مرا\r\nباغ و بهارِ سوخته بگذار بشنوند * از ابرها ، ترانهء بارانى مرا\r\nمن ابر و باد بودم و اين عشق سنگدل * در شيشه كرد روح بيابانى مرا\r\nتقدير من ، به عشق تو تسليم بودن است * بر من ببخش مشكل آسانى مرا\r\nبنگر كه در حضور تو اقرار مىكنند * اين دست‌هاى گمشده ، حيرانى مرا\r\nدريا كه دست بُرده ز باران ، نديده است * جوش‌وخروش اين دل توفانى مرا \r\n\r\n","description":"","footnote":"","page_name":" 740 ","page_number":740},
  {"content":"\r\n\r\n قلبم از آن گرفت كه آن يار سربلند * در پاى خود نديد گُل‌افشانى مرا\r\nراز بزرگ رنج مرا كشف مىنمود * مىخواند اگر كتيبهء پيشانى مرا\r\nاى شور عشق ! در تب خود مىسرايمت * گر واكنى دهان غزل‌خوانى مرا \r\n\r\nمژده\r\n مژده‌اى اى دل كه ياران مىرسند * از دل صحرا سواران مىرسند\r\nدر كوير غم به داد تشنگان * آن سواران همچو باران مىرسند\r\nاز پى تاراج خونين خزان * گل به دامن ، نوبهاران مىرسند\r\nمىشكوفند از چمن گل‌هاى سرخ * عاشقان شاد از كناران مىرسند\r\nلاله‌ها در كوه و صحرا مىدمند * آهوان بر چشمه‌ساران مىرسند\r\nصبح و خورشيد و سپيده در رهند * از پى هم ، شب‌شكاران مىرسند\r\nقاصدكها پَركشان از هر كران * با پيام وصل ياران مىرسند\r\nروزگار غم نمىپايد بسى * غم‌گساران ، غم‌گساران مىرسند \r\n\r\nترانهء لالايى\r\n لالا كن كودكم ، بيدارى تلخه * لالا كن طفلكم ، هشيارى تلخه\r\nتو خيلى كوچكى ، زوده بدونى * كه نيشِ خار و طعمِ خوارى تلخه\r\nبخواب دخترك من * بخواب شاپرك من\r\nالهى خير نبينه دشمن تو * كه مثل بيد مىلرزه تن تو\r\nتنت برگ گُله ، طاقت نداره * بشه پوست تنم پيراهن تو\r\nبخواب دخترك من * بخواب شاپرك من\r\nنترس از شب كه خورشيدى تو راهه * همون خورشيد كه سردار سپاهه\r\nمياد و خنده سوغاتى مياره * گل شادى توى باغچه مىكاره\r\nبخواب دخترك من * بخواب شاپرك من \r\n\r\n","description":"","footnote":"","page_name":" 741 ","page_number":741},
  {"content":"\r\n\r\n\r\nپل\r\n من و تو دشت وسيعى بوديم * بين ما رود زمان ، فاصله انداخته بود\r\nليك ، آواز تو و شعر غريبانهء من * روى اين رود ، پُلى ساخته بود \r\n*\r\n آه از آن روز ، كه اين رود كج‌آهنگ پليد * كف به لب ، نعره برآورد چو ديوانهء مست\r\nو به طغيان جسورانهء خود ناهنگام * پُل آواز تو و شعر مرا سخت شكست \r\n\r\nآزادى\r\n تا عمر كنم به عشق طىّ ، آزادى * مىگيرمت عاشقانه پى ، آزادى\r\nتا دامنِ وصل تو به دستم نرسد * از پاى نمىنشينم ، اىْ آزادى \r\n\r\nسرورى\r\n چون سرو به سرورى برافراخت مرا * شايستهء چتر سرورى ساخت مرا\r\nچون اين همه كرد ، آستين بالا زد * آمد تبرى گرفت و انداخت مرا \r\n\r\nاندوه تو\r\n اندوه تو در دلم شرارى افروخت * صد شعله از آن شرر به جانم اندوخت\r\nاكنون ز غمت چنان شدم داغ ، كه تب * گر بر تن من گذر كند خواهد سوخت ! \r\n\r\nخانهء دربست\r\n نشناختم تو را و ، دل مست دادمت * وقتى تو را شناختم ، از دست دادمت\r\nبيرون ز قلب خويش نشستم به سال‌ها * اين خانه را براى چه دربست دادم \r\n\r\nتا بهارى ديگر\r\n درخت پير پژمرده ! \r\n\r\n","description":"","footnote":"","page_name":" 742 ","page_number":742},
  {"content":"\r\n\r\n درخت خشك افسرده ! * ببين بار و بهارم را\r\nصفاى سايه‌سارم را و * سبز برگ و سرخ ميوه‌هاى آبدارم را\r\nببين ، هان جلوه‌هاى روزگارم را \r\n*\r\n چنين گفت آن درخت كوچك گيلاس * با همسايهء خود ، آن درخت بيد\r\nو در آبِ زلال حوض كاشى خم شد و * در روى خود خنديد\r\nدرخت بيد * به زعمِ آن درخت كوچك گيلاس\r\n- آن نوميد - * سرى جنباند و نجوا كرد\r\nگره از ابروان واكرد * و لبخندى به تلخى زد\r\nكه يعنى : گرچه عمرى اين‌چنين بىبرگ و بارم من * و ليكن تا بهار ديگرى اى شوخ !\r\nهنوز امّيدوارم من . \r\n\r\nدختر مهتاب\r\n خم شده در چشمه‌سار روشن و * در آب مىگريد\r\nاى پسرهاى ستاره ! * دختر مهتاب مىگريد \r\n\r\n","description":"","footnote":"","page_name":" 743 ","page_number":743},
  {"content":"\r\n\r\n\r\nهومن ( 1354 )\r\nهومن عزيزى در مردادماه 1354 شمسى در كرمانشاه قدم به عالم حيات گذاشت ، تحصيلات ابتدايى و دورهء متوسّطه را به انجام رسانيد ، ازآن‌پس به شغل عكاسى پرداخت و در كار سينما نيز فعّاليّت كرد و هم‌اكنون عضو انجمن سينماى جوان ايران است .\r\nعزيزى از دوران كودكى به شعر علاقه داشت و از اشعار حافظ لذّت مىبرد و در آغاز كار شاعرى به آثار فروغ فرّخ‌زاد و سهراب سپهرى دلبستگى پيدا كرد و بعد با شعر نيما آشنايى يافت و از شيوهء او در شعر نو پيروى كرد و در اين رهگذر از راهنمايىهاى دو شاعر نامدار كرمانشاهى ، محمّد جواد محبّت در شعر نو و محمّد سعيد ميرزايى در غزل ، بهره‌مند گرديد و خود را مديون اين دو شاعر مىداند . او در ميان ديگر شاعران معاصر ايران به اشعار احمد شاملو و سيمين بهبهانى علاقه دارد و آنان را از شعراى خوب و موفّق مىداند .\r\nهومن به آثار شاعران خارجى ، به‌خصوص شعراى امريكاى جنوبى علاقهء خاصّى دارد و از شعرشان بهره مىبرد .\r\n\r\nدختر غمگين\r\n اگر رديف غزل‌هاى من شما بشويد * اگر براى غزل‌هايم ابتدا بشويد \r\n\r\n","description":"","footnote":"","page_name":" 744 ","page_number":744},
  {"content":"\r\n\r\n به كوه‌هاى جهان تازيانه خواهم زد * كه سر فروبياريد ، تا فدا بشويد\r\nبه روى تكّهء خورشيد داد خواهم زد * كه رعد ، رود بمانيد و بىصدا بشويد\r\nشما ، شواليه‌هاى قرون تاريكى * ز چشم‌هاى سياه گلم جدا بشويد\r\nستاره‌هاى جهان مىروند تا شب من * به چشم‌هاى سياهش اگر رها بشويد\r\nتمام مردم دنيا ز شعر مىگريند * اگر كه معنى اندوه واژه‌ها بشويد\r\nخدا كند اگر از شعرهاى من برويد * هميشه دختر غمگين قصّه‌ها بشويد \r\n\r\nبه دايى شهيدم مسافر\r\n درخت خشك خميده و جوى آب مسافر * و راه ، راه شكسته ، در اضطراب مسافر\r\nنگاه خيرهء ماتم كنار كوچهء فردا * خيال كاسهء خالى در التهاب مسافر\r\nدو چشم خستهء مادر به روى بالش خيسش * نگاه خيرهء گلدان ، خيال و خواب مسافر\r\nعبور باد و حقيقت ، كتاب باز نخوانده * دو دست كوچك خواهر به روى قاب مسافر\r\nبه روى جادهء خونين ، نشان رفتن و رفتن * ميان پنجره اشكيست بر كتاب مسافر \r\n\r\nدر آينه\r\n شب اندوه سكوت و شب حيرانى من * خسته شد آينه از طرح پريشانى من\r\nدر من انگار كسى آمده تا بنويسد * شعرى از خسته‌ترين چهرهء پنهانى من\r\nچون در اين شعر به خود مىنگرم ، مىبينم * از ازل بسته شده نطفهء ويرانى من \r\n\r\n","description":"","footnote":"","page_name":" 745 ","page_number":745},
  {"content":"\r\n\r\n سال‌هايست كه پوشيده‌ام از آينه راز * شب وصل است كنون لحظهء عريانى من\r\nمىچكد آينه از چشمم و مىريزم اشك * مىرسد باز به من نيمهء نورانى من ؟\r\nدر خيابان سكوتم دوسه ديوانهء مست * مىگريزند از اين آينه‌گردانى من\r\nآه ! افسوس ! من و جاده و باران كه هنوز * مىكند خيس ، من و شعرِ خيابانى من \r\n\r\nخاطرات شاد\r\n در خاطرات مزرعه ، يك روز بامداد * با چشم‌هاى خواب‌زده ، فكرهاى شاد\r\n« آنجا نگاه كن به چمن‌ها ، درخت‌ها * پرچين زرد رنگ افق ، ردّ پاى باد\r\nشايد هنوز چشمه تو را گوش مىدهد » * ناگاه جوى كوچك برخاست ، ايستاد\r\n« من فكر مىكنم كه تو را باز ديده‌ام * من فكر مىكنم كه تو را داشتم به ياد\r\nهر شب تو خواب‌هاى مرا رنگ مىزنى * با رنگ‌هاى روشن و برّاق ، بامداد\r\nپر مىكنى خيال مرا با صداى آب * از شرشر خيال خودت ، شاد شاد شاد »\r\nچشمه ، خيال سبز مرا دست مىكشيد * با دست‌هاى سردش ، بر پاى من نهاد\r\nحالا كنار پنجره ، غمگين و منزوى * بااين‌كه دور نيست از آن روزها زياد\r\nشايد به ياد عشق تو بود آن خيال سبز * كوچيد روز رفتن تو ، خاطرات شاد \r\n\r\nتشنه\r\n دورها ، پشت افق * بر لب رود فرات\r\nتشنه‌اى مىنگرد پاكى آب * و به خود مىگويد :\r\nكودكان تشنه انتظارى دارند * در دل او چيزيست\r\nمثل بىتابى بغض \r\n\r\n","description":"","footnote":"","page_name":" 746 ","page_number":746},
  {"content":"\r\n\r\n مثل شب‌هاى دعا . \r\n*\r\n كودكان تشنه * گريه‌شان در غوغا\r\nو نهال تنشان مىخشكيد * اگر آن مشك نبود ! \r\n*\r\n روى بىتابى آب * چهره‌اش را مىديد\r\nاشك بر گونهء او مىلغزيد * روى انديشهء آب\r\nدوسه دايره بىپروا * طرح تنهايى او را آشفت . \r\n*\r\n در نماز هجرت * روى سجّادهء اسب\r\nاو به شب مىنگرد * به صف كفتاران\r\nدر دلش مىسوزد * شمعى از عشق حسين\r\nآب و خون مىچكد از دامن اسب * مشك بر دندانش\r\nو در انديشهء او \r\n\r\n","description":"","footnote":"","page_name":" 747 ","page_number":747},
  {"content":"\r\n\r\n كودكان تشنه * اشك‌ها مىريزند\r\nو نهال تنشان مىخشكد . \r\n*\r\n دورها پشت افق * تك‌درختيست ز عشق\r\nتك‌درختى كه از آن نور خدا مىبينيم . \r\n\r\n","description":"","footnote":"","page_name":" 748 ","page_number":748},
  {"content":"\r\n\r\n\r\n[ ى 
  ]\r\n\r\nياور ( 1313 )\r\nاحمد نيك‌طلب ، كه در شعر خود تخلّص « ياور » را برگزيده است ، فرزند على در سال 1313 هجرى شمسى در شهر تاريخى همدان چشم به جهان هستى گشود ، تحصيلات ابتدايى و متوسّطه را در زادگاهش و تهران به انجام رسانيد .\r\nياور در آغاز جوانى رهسپار تهران شد . در ابتدا در يكى از بانك‌ها به استخدام در آمد ، آن‌گاه خدمت در بانك را رها كرد و به استخدام شهردارى درآمد و سال‌ها در اين سازمان به خدمت اشتغال داشت و سرانجام بازنشسته گرديد .\r\nياور ، شاعرى خوش‌ذوق و تواناست و در سرودن انواع شعر طبع‌آزمايى كرده و توانايى خود را نشان داده است ؛ به‌خصوص در سرودن شعر به گويش همدانى مهارت كامل دارد و مجموعه‌اى از اين اشعارش نيز به زبان روسى ترجمه شده است .\r\nياور مدّت‌ها دبير انجمن ادبى حافظ و عضو هيئت‌مديرهء انجمن ادبى و هنرى ايران و هند بود و آثارش از سال‌ها پيش در روزنامه‌ها و مجلّه‌هاى تهران و همدان انتشار مىيافت .\r\nياور علاوه بر هنر شاعرى در خوشنويسى نيز مهارت دارد و در اين رهگذر آثارى به خطّ زيباى خود از دواوين شعراى متقدّم بر جاى نهاده كه درخور توجّه است .\r\nاحمد نيك‌طلب شاعرى خونگرم ، خوشخو و اجتماعى است و همين خصوصيّت اخلاقى و صفات برجستهء اوست كه محبوبيّت زيادى كسب كرده است . وى در ميان\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nشعراى متقدّم ، به رودكى و فردوسى و سعدى و حافظ و بابا طاهر عريان ارادتى خاصّ دارد و دربارهء شعر نو عقيده‌اش اين است : « شعر زمانى از قالب كهن بيرون خواهد آمد كه داراى مضامين نو و تركيبات بديع و قابل فهم باشد . »\r\nياور ديوان رضى الدّين آرتيمانى و رفيق اصفهانى را تصحيح و به چاپ رسانيده و اشعار زير نمونه‌هايى از نظم اوست :\r\n\r\nعهدشكن\r\n از آن ، ياران ، دلِ ما را شكستند * كه با اغيار در خلوت نشستند\r\nچو سر كردند با ما شور مستى * سر پيمانه‌اى پيمان شكستند\r\nبه نيمه‌راه واماندند از پاى * ز هم سررشتهء الفت گسستند\r\nندانستند راه و رسم مردى * به نامردى ز ما خاطر بخستند\r\nاميد از آشنا يكسر بريدند * برِ بيگانه عهد عشق بستند\r\nبه رغم ما ستمگر را ستودند * به ظنّ خويش از غرقاب جستند\r\nبه صدرِ بزم بنشستند بىقدر * بلندىها گرفتند و چه پستند\r\nبه قعر ژرفناى نيستى نيز * فتادند و گمان دارند هستند\r\nچه غم « ياور » اگر دانند اينان * به چشم ما ز هر كم ، كمتر استند \r\n\r\nگلبانگ\r\n بىتو ، با ياد تو تا غم ، هم‌نفس باشد مرا * سر كجا سودايى هر بوالهوس باشد مرا ؟\r\nبلبلى آشفته حالم ، كز فريب زندگى * جاى گُل در گلشن جان ، خار و خس باشد مرا\r\nاى دريغ از سرگذشت اين‌چنين شوريده رنگ ! * تا به كى اين سرنوشت تلخ بس باشد مرا ؟\r\nنغمه‌خوان ، مرغى چو من هرگز نيابى در چمن * تيره‌بختى بين ، كه جا كنج قفس باشد مرا\r\nآوخ ! آب از سر گذشت و ، كار من از كار شد * كى در اين غمخانه كس فريادرس باشد مرا ؟\r\nشب به پايان مىرسد ، اى كاروانِ صبحدم * اين پيام ، آخر ز گلبانگ جَرس باشد مرا \r\n\r\n","description":"","footnote":"","page_name":" 750 ","page_number":750},
  {"content":"\r\n\r\n عالمى يكسر اگر برتافت از من رخ ، چه باك ؟ * از دوعالم در جهان يك دوست بس باشد مرا\r\n« ياورا » آرم كلامى از « كليم » آنجا كه گفت : * « ناكسم ، ناكس ، اگر كارى به كس باشد مرا » \r\n\r\nحسرت\r\n اگر ساقى نخواهد پُر ز خون پيمانهء ما را * شبى چون روز روشن مىكند غمخانهء ما را\r\nچه غوغاييست در اين گُنبد فيروزگون ، يا ربّ ! * كه ديگر نشنود كس نعرهء مستانهء ما را\r\nبنازم آنكه چون دستِ ز پاىافتادگان گيرد * نخواهد زير بار منّت خود شانهء ما را\r\nبه رغم ما ، مدارا مىكنى اى دوست با دشمن * به خود ره مىدهى ، اى آشنا ، بيگانهء ما را\r\nالهى روى آبادى نبيند خانهء آن‌كس * كه آبادان نخواهد خانهء ويرانهء ما را\r\nنداند هوشيارى مست مردم‌دار مخمورت * چرا فرزانه مىخواهى دل ديوانهء ما را ؟\r\nز يارى جان نثار يار مشفق مىكند « ياور » * « كه داند موج قدر گوهر يك‌دانهء ما را ؟ » \r\n\r\nگراميداشت استاد طوس فردوسى\r\n در آيينهء آذرنگِ افق * شفق چون ز خورشيد گيرد شكوه\r\nبرافشانَد از عطر گل‌ها نسيم * لطافت به دشت و طراوت به كوه \r\n*\r\n سپيده‌دمان ، سايه‌پرورد صبح * جهان را دهد جلوه‌اى دل‌فروز\r\nسحر را گل از گل شكوفد به ناز * به شب چيره گردد دل‌افروزْ روز \r\n*\r\n گل ناز صبح ، از صفاى سحر * چو برهم زند نرگس نيم‌خواب\r\nبه گلگشت گيتى ، ز سيماب نور * شكوفان شود غنچهء آفتاب \r\n*\r\n فروزنده از مهر فرمند توست * به فيروزه‌گون گنبد گِرد گَرد \r\n\r\n","description":"","footnote":"","page_name":" 751 ","page_number":751},
  {"content":"\r\n\r\n كه فرّ و فروغت به فرخندگى * از اهريمن شب برانگيخت گرد \r\n*\r\n بناميزد آن نامهء ايزدى * كز آفاق انديشه سر برزده\r\nفروهر پرستنده‌اى هوروش * اهورايى اكليل بر سر زده \r\n*\r\n ز كلك گهربار تو نقش بست * يكى داستان نامهء باستان\r\nبه گفتار و كردار و پندار نيك * ره و رسم روشنگر راستان \r\n*\r\n تو را تيزتك توسن طبع تند * نورديد طومار اهريمنى\r\nره تار فرهنگ و تاريخ را * نشيد تو بخشيد اين روشنى \r\n*\r\n به شيوا شعار تو ، شعر درى * فراز آمد و سوى خورشيد رفت\r\nچو ذرّه غبار قرون را شكافت * فراسوى خورشيد امّيد رفت \r\n*\r\n هم از نو به عزم تو ، نظم كهن * ره پاكى و پهلوانى گرفت\r\nحماسه هماهنگ گلبانگ توست * كه لحنى چنين خسروانى گرفت \r\n*\r\n به كردار نيكان ، ز گفتار پاك * ايا اى همه گوهرافشان به راه\r\nنگردد هم از آن گران گوهران * تو را نام در بىنشانى تباه \r\n*\r\n به هر مرزوبوم از پى قرن‌ها * تو آن جاودان ياد ارزنده‌اى\r\nايا ! راد و آزاد ، دهقان‌نژاد * كه تخم سخن را پراكنده‌اى \r\n*\r\n\r\n","description":"","footnote":"","page_name":" 752 ","page_number":752},
  {"content":"\r\n\r\n پى نظم شهنامه ، هنگامه‌ها * به عمرى تو را زد گر آتش به جان\r\nبنازم كه آيين آزادگى * به عزم تو شده زنده و جاودان \r\n*\r\n كنون بين گرانقدر مردم به مهر * ستايندت از آسمانى سرود\r\nز رأىآفرينان ايران زمين * به جان و روان تو بادا درود \r\n*\r\n در آيينهء آبى آسمان * كند جلوه چون باصفا صبح طوس\r\nفروزندهء پرفروغ از افق * به سر آفتاب آيدت پاىبوس \r\n*\r\n به جان ، اى هنرپرورِ پرگهر ! * مر اين ارمغان « ياور » آرد تو را\r\nايا ! فرّهء فرّ و فرزانگى * سروشِ سخن پاس دارد تو را \r\n\r\nقبّهء غبرا « 1 »\r\n آيينهء هفت اختر اين گُنبد نُه تو * الوند فرهمند من ، اى كوه تو مُشكو\r\nبا تيغ ستيغ تو همه سخته و ستوار * بنيان هرآن برزن و بنياد هرآن كو\r\nپست است به بالاى بلند تو دماوند * پهلو نتوان با تو زد البرز به پهلو\r\nتابيده به آفاق فروغ مه‌ات از مهر * تابنده‌تر از انجم افلاك ز هر سو\r\nثابت‌قدم از قلّهء تو قبّهء غبرا * ثبت از تو شكوه همه برج و همه بارو\r\nجوبار تو جان‌بخش‌تر از زمزم و كوثر * جاليز تو پرجلوه‌تر از روضهء مينو\r\nچشميست به حسرت نگران چشمهء خورشيد * چون چشمهء چشم تو نديده‌ست فراسو\r\nحالى به هواى تو بگردم كه به دردم * حاشا نتوان كرد ، كه درمانى و دارو\r\nخوش آنكه به پاى تو نهم سر كه سراپاى * خرّم‌ترى از باغ بهشت خوش و نيكو \r\n\r\n\r\n","description":"","footnote":"\r\n( 1 ) - اين قصيده 32 بيت است كه با 32 حروف الفباى فارسى ( در دو مصراع هر بيت ) شروع و خاتمه يافته است .\r\n","page_name":" 753 ","page_number":753},
  {"content":"\r\n\r\n دشت تو پر از لاله و گلگشت تو پرگل * دامان تو پرشنگ و پر از شبدر و شب‌بو\r\nذرّه صفتم مهر تو پرورد ، كه عمرى * ذوق است فرا را هم و شوق است فرارو\r\nروشن اگرت شب همه چون چشم كبوتر * روز من اگر تيره چنان پرّ پرستو\r\nزى كوى تو دل روى كند زود ، كه ديريست * ز اندوه ستوه آمده‌ام ، رفته ز نيرو\r\nژرف آمده درياى غم غربتم ، آوخ ! * ژرفاى وجودم به تلاطم ، به تكاپو\r\nسر به سرِ زانوى غم و درد ، دريغا ! * سر هيچ‌كس اين‌سان ننهاده سر زانو\r\nشد عمر و نشد لب ز لبم وا به شكايت * شكوه چه اثر دارد از اين گنبد وارو ؟\r\nصيقل نخورد آينهء دل ، مگر از درد * صافى نبود آنكه ندارد غم كس ، او\r\nضعف است و زبونى به حقيقت ره باطل * ضايع نكند عمر گران مردم حق‌جو\r\nطاقم شده طاقت ، به نياسوده ز غوغا * طبعم شده افسرده ، نه فارغ ز هياهو\r\nظلم اين‌قدر از چيست روا با چو من اى چرخ * ظلمت‌زدگان راست چه پرواى تو جادو\r\nعمريست مرا چون تو اگر سلسله در پاى * عصيان‌زده ، اى كوه گران سنگر و سكّو\r\nغم نيست اگر هستم از ايّام به ناكام * غيرت چه كند در خم چوگان ستم ، گو ؟\r\nفرداست زمستان رود و فصل بهاران * فرخنده و فرّخ بزند خيمه لب جو\r\nقمرى چو قنارى فكند غلغله از ناژ * قول و غزل بلبل و صلصل چو ز ناژو\r\nكوكو ز بر سرو و صنوبر كند آغاز * كوته‌سخن آواز پرآوازهء كو . . . كو . . .\r\nگل از گل رخسار طبيعت بشكوفد * گلگشت تو خوشرنگ شود ، دشت تو خوش‌بو\r\nلب غنچه گشايد به چمن ، گل كند از باغ * لحن خوش مرغان سخن‌سنج و سخن‌گو\r\nما راست چنين جامه به چهل منزلى عمر * ماناد ، كه مانا سخن خواجه و خواجو\r\nنزهتگه جان ، جلوهء جانان و جهانى * نك گرد غم از چهرهء ايّام فروشو\r\nوصف تو چو دل مىشنود مىرود از دست * وقت است مرا ديده زند سوى تو سوسو\r\nهر لحظه جدا جان ز تو همخانهء غم‌هاست * همخانهء غم هيچ به شادى نكند خو\r\nياران ! همدان خوش بود و دامن الوند * « ياور ! » چه خوشا يار اگر يكدل و يكرو \r\n\r\n","description":"","footnote":"","page_name":" 754 ","page_number":754},
  {"content":"\r\n\r\n\r\nيزدانى ( 1289 - 1252 )\r\nميرزا عبد الوهّاب ، متخلّص به « يزدانى » « 1 » ششمين فرزند ميرزا محمّد شفيع وصال ، در سال 1252 شمسى ، در شيراز چشم به جهان هستى گشود . در كودكى ، در حالى كه بيش از ده سال نداشت ، پدر خود را از دست داد و تحت سرپرستى برادر بزرگترش ، مرحوم وقار ، به تحصيل دانش و كسب هنر پرداخت و فنون ادب را فراگرفت و در فن خوشنويسى و نقّاشى همچون پدر و برادران مهارت و توانايى يافت ؛ چندان‌كه در نوشتن خطّ نستعليق و شكسته و نسخ به سرحدّ كمال رسيد و همچون مير عماد و درويش خوش مىنوشت و كتيبه‌هاى حرم حضرت رضا عليه السّلام و اطراف حرم شاه‌چراغ و مير سيّد محمّد و درهاى طلا و نقره اين بقاع متبرّكه به خطّ اوست .\r\nيزدانى در موسيقى ، مخصوصا نواختن رباب ، چيره‌دست و استاد بود و با برادرش توحيد ، كه آوازى خوش داشت ، در يك جا زندگى مىكرد و با آواز برادر در نواختن رباب هم‌نوا مىشد . در علم اسطرلاب و هيئت قديم تبحّر داشت و آثارى از اين علم ساخت كه در كتاب خاطرات وى موجود است .\r\nيزدانى آثار و تأليفاتى نيز از خود به يادگار گذاشت كه از آن جمله است : [ 1 
  ] دو رساله در بحر الألحان ؛ [ 2 
  ] نسخهء خسرو و شيرين نظامى ، با خطّ خوش و نقش و نگار ؛\r\n\r\n\r\n","description":"","footnote":"\r\n( 1 ) - ميرزا عبد الوهّاب يزدانى ، پدر مرحوم روحانى وصال ، مؤلف كتاب « گلشن وصال » و نياى شادروان دكتر نورانى وصال مىباشد .\r\n","page_name":" 755 ","page_number":755},
  {"content":"\r\n\r\n[ 3 
  ] مقطّعات مختلف و تصاوير متنوّع ؛ [ 4 
  ] ديوان اشعار .\r\nيزدانى در سال 1328 قمرى ، برابر 1289 شمسى ، در شيراز چشم از جهان فروبست و در حرم مير سيّد محمّد به خاك سپرده شد و شوريدهء شيرازى مادّه تاريخ فوت او را بدين‌گونه ساخته است : « خواست يزدانى ، وصال حىّ وهّاب ودود » . اين مادّه تاريخ سيزده بيت است كه بر سنگ مزارش نقر شده كه مطلع آن چنين است :\r\n خواست يزدانى وصال حىّ وهّاب ودود * شد ز خلوتخانهء توحيد در دار خلود . . . \r\nنمونه‌هاى زير از نظم اوست :\r\n\r\nسخن از موى\r\n خواهم امشب سخنى با تو ز موى تو كنم * بس دراز است سخن ، شرم ز روى تو كنم\r\nتاب زنجير ندارد دل ديوانهء من * مگرش سلسله‌اى از خم موى تو كنم\r\nبا كسى شكوه گر از تندى خوى تو كنم * به چه‌رو باز دگر چشم به‌سوى تو كنم ؟\r\nاز هلال خم ابروى تو ز آن بستم چشم * كه نظر باز در آيينهء روى تو كنم\r\nخيز و از زلف كج اى گوى ذقن چوگان ساز * تا كه سر پيش رهت آرم و گوى تو كنم\r\nبرم از كشور چين رونق مشك ، ار چينى * باز از زلف كج غاليه موى تو كنم\r\nبوستانه صواب است كه با قامت يار * من نظر باز به سر و لب جوى تو كنم\r\nگر دو صد بار تو چون شمع بسوزى تن من * من به جان روى چو پروانه به‌سوى تو كنم\r\nحاليا ، مصلحت آن است كه چون « يزدانى » * خانه بگذارم و جا بر سر كوى تو كنم \r\n\r\nمن و دل\r\n تا كه شد عاشق آن صورت زيبا دل من * نيست يك‌لحظه شب و روز شكيبا دل من\r\nدل من عاشق او و برى از من دل او * آه از اين فرق ، كه هست از دل او تا دل من\r\nآتش دل نشدم چاره و مىترسم از آن * كه زند شعله بر اين گنبد مينا دل من\r\nاين شكايت ز تو دارد بر من « يزدانى » * كه مراد دل هركس دهد الّا دل من \r\n\r\n","description":"","footnote":"","page_name":" 756 ","page_number":756},
  {"content":"\r\n\r\n\r\nبكنم يا نكنم ؟\r\n تاب زلفين تو را وا بكنم يا نكنم * روز خود را شب يلدا بكنم يا نكنم\r\nاز براى دل سودازده صد فتنه فزون * از سر زلف تو بر پا بكنم يا نكنم\r\nبا دو چشم تو كه از ساغر لعلت شده مست * سخن از ساغر صهبا بكنم يا نكنم\r\nبر رخ خوب تو كآراسته چون باغ بهشت * نظرى بهر تماشا بكنم يا نكنم\r\nدلم از صومعه بگرفت ز بس زهد و رياست * رو به ميخانه ، خدا را ، بكنم يا نكنم\r\nواعظ شهر مرا توبه ز مى خوردن داد * توبه زين كار بفرما بكنم يا نكنم\r\nعيشم امروز به نقد از مى و مطرب ساز است * گوش بر وعدهء فردا بكنم يا نكنم\r\nدى شنيدم به در ميكده « يزدانى » گفت * بهر وى خرقه مهيّا بكنم يا نكنم \r\n\r\nبوى بهشت\r\n بوى بهشت مىوزد ، از سر خاك كوى تو * دست صبا نگر كه زد ، شانه به تار موى تو\r\nحور نباشد اى پرى ، چون تو به حسن و دلبرى * مه نكند برابرى ، پيش رخ نكوى تو\r\nهر ستم از تو مىكشم ، از دل‌وجان و دلخوشم * گرچه نهد در آتشم ، تابش شمع روى تو\r\nخواهى اگر هلاك من ، نيست ز مرگ باك من * چون گذرى به خاك من ، زنده شوم به بوى تو\r\nگر بكشى به خوارىام ، تيغ به سر ببارىام * باز به عجز و زارىام ، روى بود به‌سوى تو\r\nتيغ بكش چو قاتلم ، خيره بكش چو بسملم * تا نكند دگر دلم ، اين همه آرزوى تو\r\nبىتو چو در فغان شوم ، زار شوم ، نوان شوم * در بر اين و آن شوم ، باز به جست‌وجوى تو\r\nاين همه پيش او ز من ، شكوه مكن ، مگو سخن * بوسه به زلف او مزن ، تا نزند به روى تو\r\n« يزدانى » مكن دگر ، از سر كوى او گذر * تا كه نريزد اين‌قدر ، پيش من آبروى تو \r\n\r\nخيال وصل\r\n به دل گفتم به دست آرم سر زلف دل‌آويزش * به يك تيرم ز پا افكند ترك چشم خون‌ريزش\r\nگرفتم ، دل گرفتم از سر زلف دل‌آويزش * چه سازم با فريب چشم مست فتنه‌انگيزش ؟ \r\n\r\n","description":"","footnote":"","page_name":" 757 ","page_number":757},
  {"content":"\r\n\r\n بريزد خونم آن مژگان ، به تير غمزهء فتّان * يكى با ناوك مژگان ، دگر با خنجر تيزش\r\nمگر از حلقه‌هاى زلف او پوشم زره ، ور نه * بريزد خون من با تيغ ابرو ، چشم خون‌ريزش\r\nكجا بر آستان شاه خوبان راه خواهد جست « يزدانى » * مگر همچون گدايان ، جاى بنمايد به دهليزش\r\nبه كام جان حلاوت بخشد ، از خود تلخ فرمايد * ز بس شيرين بود ، حرف از دهان شكّرآميزش\r\nاگر زاهد ببيند چشم مست پرفريبش را * رود بر باد ، چون من ، خرمن تقوا و پرهيزش\r\nبه پهلو خارها دارم به ياد چهر گلرنگش * ز مژگان جوىها بارم به پاى سرو نوخيزش\r\nخيال وصل او هركس چو من پخت از طمع خامى * نخواهد رفت هرگز ميل خاطر ، با دگر چيزش\r\nبياور جام جم ، تا كى خورى غم كاندر اين عالم * نه كسرى ماند و ايوانش ، نه خسرو ماند و شبديزش\r\nاگر عشّاق را دل در سر سوداى عشقش شد * عجب نبود كه من دل دارم و جان مىدهم نيزش \r\n\r\nسخن تلخ\r\n ترك چشم تو به كين با دل هر مسكين است * يا همين با دل مسكين من او را كين است\r\nروزگار من و زلف و خطوخال تو سياه * اين سياهى همه از بخت من مسكين است\r\nمن ز دشنام تو حاشا كه برنجم ، ليكن * سخن تلخ ، دريغ ، از دهن شيرين است\r\nنيست اگه كسم از درد نهان جز تو ، بلى * ويس داند كه چه سودا به سر رامين است \r\n\r\nانكار عهد\r\n پنهان به زير زلف چو رخسار مىكنى * روز مرا سيه چو شب تار مىكنى\r\nشب عهد مىكنى كه دهم بوسه‌ات به روز * چون روز يادت آورم ، انكار مىكنى\r\nاز هجر نقطهء دهن خويشتن ، مرا * سرگشته تا به چند چو پرگار مىكنى \r\n گر صد هزار جان دهمش در بهاى بوس * دارد ز من دريغ ز يك بوسه‌اى فسوس !\r\nاو در بهاى بوسه ز من جان طلب كند * من زير تيغ ، جان دهمش ناگرفته بوس \r\n\r\n","description":"","footnote":"","page_name":" 758 ","page_number":758},
  {"content":"\r\n\r\n شب‌هاى فرقتم به اميد صباى وصل * چون صوت عندليب بود نالهء خروس\r\nزين آتشم كه مىننشيند فروز دل * گر دل بود چو كعبه ، شود معبد مجوس\r\nسالوس و زهد چند فروشيم پيش خلق * ساقى به بانگ چنگ بده مى على الرّءوس \r\n\r\nدريغ !\r\n من از تو رنجه نگردم ، گرم برنجانى * كه داروى دل پردرد و مرهم جانى\r\nمرا كه جان گرامى ندارم از تو دريغ * دريغ باشد اگر خاطرم برنجانى\r\nدلم مگر به دو زلف تو پاىبست شده است * كه همچو زلف تو دارد سر پريشانى\r\nنه دل شود ز تو غمگين ، نه خاطر از تو ملول * بيا كه سهل بود هر جفا كه بتوانى\r\nمن از دو زلف تو ترسم كه در ولايت فارس * همى به فكر مبدّل شود مسلمانى\r\nمرا كه سخت ببستى ، چگونه سر ننهم * به زير تيغ تو چون گوسفند قربانى\r\nز فرق تا به قدم نيست در وجود تو عيب * جز آنكه سخت‌دل و سست عهد و پيمانى\r\nبه تيره‌روزى و آشفتگى به هم مانند * سر دو زلف تو و روزگار « يزدانى » \r\n\r\n","description":"","footnote":"","page_name":" 759 ","page_number":759},
  {"content":"\r\n\r\n\r\nيسنا ( 1330 - 1315 )\r\nدكتر رحيم چاووش اكبرى ، در پانزدهم فروردين‌ماه سال 1315 شمسى در محلّهء قره‌آغاج تبريز در يك خانواده كارگر فقير و مذهبى چشم به جهان گشود . پدرش حاج آقا ، در كودكى پدرش را از دست داد و دوران كودكى را با فقر و تنگدستى گذراند و مدّت شصت سال كارگر حمّام بود و در تابستان‌ها كه حمّام مشترى كمترى داشت به روستاها مىرفت و به كار پالان‌دوزى مشغول مىشد . دكتر رحيم مىگويد : « روزهاى جمعه من نيز همراه پدر به يارى پدر مىشتافتم و در حمّام دستيار او بودم . » مادرش ربابه ، قرآن و احكام دينى را نزد برادرش ميرزا على اكبر منشى ، كه از خوشنويسان زمان خود بود ، آموخت و سرانجام در سال 1330 بدرود حيات گفت .\r\nرحيم چاووش اكبرى مىگويد : « من يك خواهر و شش برادر داشتم ؛ بزرگترين آن‌ها به نام على ، بىسواد بود و به شغل فرنىپزى اشتغال داشت . دومين برادرم محمّد على ، با زحمات زياد تحصيل كرد و در اوّلين دورهء دانشگاهى تبريز ليسانس گرفت و در سال 1356 در سى و پنج‌سالگى درگذشت . سومين برادرم حسين ، تا سوم ابتدايى درس خواند و شغلش پارچه‌فروشى بود و در جوانى به مرض سل ، چشم از جهان فروبست . چهارمين برادرم تقى ، تا كلاس ششم ابتدايى تحصيل كرد ، سى سال مستخدم دانشگاه تبريز بود . پنجمين برادرم زين العابدين ، ليسانسيه ادبيّات از دانشگاه تبريز بود و در سال 1372 به بيمارى ديابت درگذشت . برادر ششم يوسف ، تا كلاس\r\n\r\n","description":"","footnote":"","page_name":" 760 ","page_number":760},
  {"content":"\r\n\r\nششم ابتدايى درس خواند و پيشه صنعتگرى را برگزيد و در سال 1358 به بيمارى سرطان بدرود حيات گفت و تنها خواهرم فاطمه از نعمت سواد بىبهره است و با شوهرش در تهران زندگى مىكند . »\r\nدكتر رحيم چاووش اكبرى سرگذشت خود و خانواده‌اش را در دو منظومهء شعر يكى به زبان آذرى به نام « دومانلى داغ » به سبك حيدر باباى استاد شهريار ، و ديگرى به نام « مهردادنامه » سروده است .\r\nرحيم چاووش اكبرى ، آخرين فرزند خانواده تحصيلات خود را تا سوم متوسّطه با همان فقر در دبستان‌هاى ساسان و حافظ و دبيرستان رازى ادامه داد و پس از شش سال ترك تحصيل سرانجام به‌طور متفرّقه امتحان داد و ديپلم ادبى گرفت و يك سال هم در دانشسراى تربيت معلّم به تحصيل پرداخت و در بين دانشجويان رتبه اوّل را جايز گشت و در سال 1343 به استخدام آموزش و پرورش درآمد و به كار تدريس در دبستان‌ها اشتغال ورزيد و ضمن خدمات آموزشى در كنكور دانشگاه شركت كرد و به دانشكدهء ادبيّات تبريز راه يافت و در سال 1348 به اخذ درجهء ليسانس نايل آمد و در سال 1350 براى ادامهء كار و تحصيل به تهران عزيمت كرد و دورهء دكترى ادبيّات فارسى را در دانشگاه استانبول پى گرفت و فارغ التّحصيل شد .\r\nدكتر رحيم چاووش اكبرى ، كه در شعر « يسنا » تخلّص مىكند ، دربارهء آغاز شاعرى خود مىگويد : « هنگامى كه در دبيرستان رازى به تحصيل اشتغال داشتم ، به همراهى برادر استاد شهريار ، ( سيد صادق خشكنابى ) ، به خدمت استاد شرفياب شدم و اشعارى خواندم . استاد ضمن تشويق به تصحيح آنها پرداخت .\r\nيسنا داراى آثار و تأليفاتى چند است به نامهاى : « گنجينه‌هاى دانش » با همكارى دكتر محمود اختريان و دكتر كاظم خلخالى ؛ تصحيح و حواشى و مقدّمه بر ديوان هاتف اصفهانى ؛ تصحيح و مقدّمه‌نويسى بر ديوان فايز دشتستانى ؛ تصحيح و مقدّمه‌نويسى بر ديوان پروين اعتصامى ؛ تصحيح و مقدّمه‌نويسى بر ديوان ابو سعيد ابو الخير ؛ ترجمهء\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nكتاب « خط و خطاطان » تأليف حاج ميرزا حبيب اصفهانى ؛ ترجمهء « گاتها » كتاب پيامبر ايران باستان زرتشت ؛ مثنوى در شش هزار بيت ؛ تفسير موضوعى قرآن با نام « جانداران در قرآن » . و متجاوز از پانصد مقاله دربارهء زن و ادبيّات فارسى در مجلّه‌هاى :\r\nهنر و مردم ، فروهر ، چيستا ، اطّلاعات هفتگى و نشريهء دانشگاه آزاد اسلامى از او طبع و نشر شده است .\r\n\r\nدعايى براى دل\r\n ياران ! براى پاكى دل‌ها دعا كنيد * صيقل دهيد آينه را بىريا كنيد\r\nدر بستر حرير محبّت سرود عشق * بر گوش دل به زمزمه‌اى آشنا كنيد\r\nزنجير ديو نفرت و بيداد و جور را * از پيكرش گشوده و او را رها كنيد\r\nاين خانهء خداست ، سياهى نزيبدش * روشن به نور عشق براى خدا كنيد\r\nدر بوتهء فراق چو عمرى گداختيم * در بامداد وصلتمان كيميا كنيد\r\nراه سپاه كفر ببنديد دوستان * دجّال را به سمّ خرِ خود فدا كنيد\r\nعهدى كه بسته‌ايد به ميخانهء الست * دور قدح نوشته كه آن را وفا كنيد\r\nدُرد صفا به ساغر دل ريختند اگر * ما را به جرعه‌نوشى آنجا صدا كنيد\r\n« يسنا » هميشه خادم ميخانهء شماست * جامى دهيد و درد دلش را دوا كنيد \r\n\r\nجامى از حافظ\r\n اين كاسه را به ياد لبت نوش مىكنم * سوزى به سوز سينه هم‌آغوش مىكنم\r\nشب توبه مىكنم كه ننوشم دگر شراب * وقت صبوح توبه فراموش مىكنم\r\nپير مغان عنايت ديگر به من نمود * تا چاره‌اى به سينهء پرجوش مىكنم\r\nاين آتشى كه بر دل من شعله مىكشد * با آب پاك ميكده خاموش مىكنم\r\nزاهد ز توبه گويد و ناصح به ترك دوست * گو ، هر دو ياوه‌گو ، كه نه من گوش مىكنم\r\nكورى چشم زاهد خودبين به زلف دوست * چون باد ، دست برده و بر دوش مىكنم \r\n\r\n","description":"","footnote":"","page_name":" 762 ","page_number":762},
  {"content":"\r\n\r\n در ماتم وفا كه به دوران ما بمُرد * اندام شعر خويش سيه‌پوش مىكنم\r\n« يسنا » ز شهر شمس ز حافظ گرفت جام * اينك به ياد لعل لبت نوش مىكنم \r\n\r\nدر تفسير دعاى طفل صائم بر والدين\r\n كودكى صائم شود گر در تموز * انتظار شب كشد از نيمروز\r\nلحظه‌اى گر خفت مىبيند به خواب * سوى مغرب مىشتابد آفتاب\r\nروز او چون روز محشر مىشود * انتظار از مرگ بدتر مىشود\r\nچون مؤذّن بانگ تكبيرى زند * پيش خود آن طفل تدبيرى كند\r\nدست سوى آسمان در زير لب * مىكند نجوا به دل با سوز و تب\r\nكاى خداى آسمان‌ها و زمين ! * گوش مىدارى به گفتارم يقين\r\nگر نبخشى بر من و هم بر پدر * نشكنم اين روزهء خود را دگر\r\nاز تو هرگز مىنيايد باورم * خود نيارى رحمتى بر مادرم\r\nدر چنان حالى كه او مجذوب اوست * از همه عالم نبيند غير دوست\r\nز آسمان آيد به گوش او مگر * كاى عزيز ! آن روزه را بشكن دگر \r\n\r\nآرزوى شاعر « 1 »\r\n پروبالى ، * هوايى تازه مىخواهم\r\nاز اين زندان طاقت‌خوار تن خواهم رهايى را . * سفر بايد مرا اينك !\r\nچه مىپرسى ز ره‌توشه ؟ * به خورجين روان من \r\n\r\n\r\n","description":"","footnote":"\r\n( 1 ) - اين شعر به نام « نواى مهر و آزادى » يا پيامى به نلسون ماندلا ، در 10 بند ، كه 7 بند آن به علّت طولانى بودن انتخاب شد .\r\n","page_name":" 763 ","page_number":763},
  {"content":"\r\n\r\n شگفت انديشه‌هاى آسمانى نقش‌ها دارد . * مسلمانم ، ولى سوگند بر قرآن\r\nكه از انجيل و تورات و اوستا نيز * بسى گل‌واژه‌هاى عشق و ايمان را\r\nبه قاموس دلم بنشانده‌ام بارى - * كه آن گل‌واژه‌ها تفسير عشق آسمانى را ،\r\nسرود بامداد رويش شوق نهانى را ، * براى جانشينان خدا در عالم خاكى ،\r\nبه آهنگى چنان چون ناى مولانا ، * هميشه بازمىخوانند . \r\n\r\nسفرى با سمند روح\r\n سمند روح من اينك : * گرفته گردهء خود بار سنگين امانت را .\r\nبه گَرد راه او منگر * نگر كز اصطكاك نعل او با هر سيه‌سنگى\r\nهزاران اخگرى بيرون جهد ، روشن * بيا آن سنگ بشكافيم\r\nبرون آريم خورشيد نهانش را . \r\n\r\nبراى بيدارى وجدان‌ها\r\n هلا ! * اى دل سياهان برون روشن ،\r\nشما اى روى روشن‌هاى دل‌چركين ، \r\n\r\n","description":"","footnote":"","page_name":" 764 ","page_number":764},
  {"content":"\r\n\r\n سياهان را دلى خورشيدوش باشد . \r\n\r\nدر برابر آرامگاه ستمديدگان گمنام\r\n مسافر هستم و با كوله‌بار عشق و ايمانم * به دشت سبز وجدان بشر راه و گذارم بود .\r\nزمان برگشت در آنى . * حكايت‌هايى از تحقير انسان‌ها\r\nتو گفتى سينمايى بود و من با چشم مىديدم * درون گور گمنامان ،\r\nسياهى بىكفن برخاست * ز آلبرت « 1 » مقدّس داستان‌ها گفت\r\nپس آنگه گفت : كاى وجدان انسانى ! * درون اين همه گورى كه مىبيند\r\nز قانون شما اين مردگان خاموش خوابيدند . \r\n\r\nستم‌هاى انسان در اعماق تاريخ\r\n زمان مردن هابيل ، من بودم . * به چشم خويشتن ديدم\r\nكه وقتى ريش نمرود سيه‌دل نيز مىجنبيد * كه هان !\r\nآتش برافروزيد ! * بيندازيد ابراهيم را در آن\r\nولى من ديدم آن آتش \r\n\r\n\r\n","description":"","footnote":"\r\n( 1 ) - دكتر آلبرت شوايتزر ، پزشك انسان‌دوست قرن بيستم .\r\n","page_name":" 765 ","page_number":765},
  {"content":"\r\n\r\n چسان يكسر گلستان شد . \r\n\r\nحكايت زايش « ماندلا »\r\n شبى تاريك هم ديدم * درون كلبهء تاريك يك دهقان\r\nكه آبستن زنى تن شسته اندر چشمه‌اى چون قير ، * ز درد زايمان بر خود همىپيچيد .\r\nدر آن شب ، ماه عالمتاب * به زير ابر پنهان بود\r\nجهان تاريك و دهشتناك * و آن ابر سيه در ماتم فانوس يزدانى\r\nچنان يك چشم بود و اشك‌ها مىريخت * در آن هنگامهء رقص سياهىها\r\nبه روى آن زن زنگى * گل لبخندها روييد .\r\nشبه‌گون كودكى آورد * و شب‌هاى دگر لب‌هاى آن كودك\r\nبه روى سينه مادر همىلغزيد * مكيد از نوك پستانش\r\nاز آن شيرى كه پيش از آن * بپرورده « لومومبا » را . \r\n\r\nسفر به ماوراى زمان\r\n مسافر بودم و گم‌كرده‌ره ، حيران ! \r\n\r\n","description":"","footnote":"","page_name":" 766 ","page_number":766},
  {"content":"\r\n\r\n كسى از ماوراى دهر * توانست ار نگاهى كرد\r\nخود از محدودهء بُعد ششم بيرون تواند شد . * فقط انديشه‌ها را مىشناسم ، هان !\r\nكه بر ديروز و امروز و به فرداها * همانند مدار بىنهايت‌ها\r\nمحيط دهر مىگردد - * همان انديشه‌ها دستم گرفت و راه مىرفتم\r\nدرون مويرگ‌هاى همان نوزاد * - كه مىخواندند : « ماندلا »\r\nگذرگاهى ، چنان مويى * - به معنى ، وسعت كيهان بىپايان .\r\nمن از آنجا گذر كردم . * مرا همراه بود آن شير\r\nدهان ذرّه‌هاشان باز * شنيدم بر لبان ذرّه‌ها بانگى گريزان بود\r\nسرود بامداد عشق و آزادى همىخواندند . \r\n\r\n","description":"","footnote":"","page_name":" 767 ","page_number":767},
  {"content":"\r\n\r\n\r\nيعقوبى ( 1360 )\r\nزهرا يعقوبى ، فرزند على ، در سال 1360 هجرى شمسى در شهرستان قائمشهر ( شاهى ) چشم به جهان گشود . در سال 1365 به اتّفاق خانواده به شهر قم مهاجرت كرد و در اين شهر سكونت گزيد تحصيلات ابتدايى و دورهء متوسّطه را به پايان رسانيد ازآن‌پس دورهء پيش‌دانشگاهى را نيز گذراند .\r\nيعقوبى دربارهء آغاز شاعرى خود مىگويد : « از دوران كودكى زمزمه‌هايى داشتم و شعرگونه سخنانى مىگفتم ؛ امّا از سال 1375 به‌طور جدّى سرودن شعر را پى گرفتم و به عضويّت انجمن ادبى حرم درآمدم و از محضر استادانى چون مهدى حسينى و محمّد شريف سعيدى كسب فيض كردم و با نقد شعرم مرا يارى كردند . در همان سال در مسابقات شهرستانى رتبهء دوم و در سال 1376 در مسابقات استانى رتبهء اوّل جشنواره خوارزمى را حايز گشتم . »\r\nزهرا يعقوبى با اينكه در آغاز راه شاعرى است امّا آثارش نشان مىدهد كه از استعداد كافى برخوردار است و آينده درخشان و روشنى در پيش دارد .\r\nزهرا يعقوبى در ميان شعراى معاصر ، اشعار قيصر امين‌پور و عليرضا قزوه را مىپسندد . نمونه‌هاى زير از شعر اوست :\r\n\r\n","description":"","footnote":"","page_name":" 768 ","page_number":768},
  {"content":"\r\n\r\n\r\nتقديم به او كه در سكوت شكست . . .\r\n تا شهر آيينه رفتى ، بىآنكه حرفى بگويى * رفتى و باور نكردى ، جا مانده بغضِ گلويى\r\nگم مىشدم باز در خود ، در حجم تنهايى تو * گفتم بعيد است حتما حتما تو در جُست‌وجويى\r\nمن با تو ديگر ، غريبه ! حرفى ندارم بگويم * حتّى اگر مثل هر شب ، در وسعت گفت‌وگويى\r\nهرچند پرواز كردى ، از آسمان نگاهم * من خوب مىدانم ، آرى ، در عالم روبه‌رويى\r\nيك روز مىآيى امّا ، در فصل سبزِ شكفتن * فصل غزل‌هاى با تو ، فصلى كه بايد برويى\r\nوقتى رسيدى به اينجا ، من مىنشينم كنارت * آن وقت بايد برايم ، از قصّه‌هايت بگويى \r\n\r\nبراى او كه از صفحهء نگاهم ورق خورد . . .\r\n نگاه كن ! مسافرى ، به سمت جاده مىرود * سراغ شعرهاى من ، چرا پياده مىرود\r\nصداى بغض را شنيد ، ولى محل نداد و رفت * ببين كه حجم بغض را ، به باد داده مىرود\r\nخلاصه ، داد مىزنم ، كه صبر كن قرار من ! * چرا به او نمىرسم ، به او كه ساده مىرود\r\nبه كوله‌بار خسته‌اش ، كمى نگاه مىكند * و بعد كوله‌بار را ، زمين نهاده مىرود\r\nدوباره خيره مىشود ، سلام و بعد هم سكوت * از اين ديار خستگى ، چه بىاراده مىرود\r\nهنوز ايستاده‌ام ، نگاه مىكنم به او * به سايهء مسافرى ، كه شب پياده مىرود \r\n\r\nبراى چشمان دور از نگاه\r\n دوباره مىگذرم از كنار چشمانت * اسير چشم توام در حصار چشمانت\r\nچه انتظار عجيبى ، عجيب مىگويى * كه مانده حيرت من يادگار چشمانت\r\nبه سمت ثانيه خواندم سؤال چشم تو را * نگاه‌هاى فقيرم نثار چشمانت\r\nاگرچه قصّهء سبز بهار مىگويم * وليك قصّهء ما شد فرار چشمانت\r\nتمام اين غزلم يك نگاه بيش نبود * هميشه مىگذرم در كنار چشمانت \r\n\r\n","description":"","footnote":"","page_name":" 769 ","page_number":769},
  {"content":"\r\n\r\n\r\nمردنم هميشه ادّعا\r\n اى كاش مفهومِ بودن ، پرادّعايم نمىكرد ! * يا اينكه حسّ غرورم ، از خود جدايم نمىكرد\r\nبا اين نگاهى كه خسته‌ست ، بايد برايت بگويم * اى كاش يلداى آن شب ، بىانتهايم نمىكرد !\r\nدر جفت پاهاى سردم ، اى كاش سرماى ديشب * اى كاش ، اى كاش ، اى كاش يك كفش پايم نمىكرد\r\nاى بغض‌هاى قديمى ! يا ابتداى شكستن * اى كاش رسم شكستن ، اصلا صدايم نمىكرد !\r\nدر اين قفس‌هاى مرده ، تنها همين ، آرى * اى كاش مفهوم بودن ، پرادعايم نمىكرد ! \r\n\r\nمسافرين پياده\r\n شبى خلاصه مىكنم ، نگاه سرد جاده را * و سايه‌اش كه مىكشد ، مسافرى پياده را\r\nچه بىصدا رسيده‌ام ، به شهر سرد بغض‌ها * چگونه دل ، شكسته‌اى سكوت بىاراده را ؟\r\nتو آمدى و كوچه‌ها ، دوباره حرف مىزنند * بيا ، بخوان برايشان ، ترانه‌هاى ساده را\r\nدوباره باد مىوزد ، به تك‌درخت شعر من * خلاصه مىكند غزل ، دو برگ اوفتاده را\r\nدمِ غروب مىرسم ، به ايستگاه آخرى * كه شب سوار مىكند ، مسافر پياده را \r\n\r\nيك آسمان اشك\r\n يك آسمان اشك است روى بام چشمانم * انگار معنايى ندارد هرچه مىخوانم\r\nهر جمعه در تاريكىِ محضم ، ولى مولا * در انتظارِ رويشِ يك دست مىمانم\r\nمهدى ! اگر يوسف تويى ، يعقوب مىمانم * يك روز مىآيى ، من اين را خوب مىدانم\r\nباران نباريده‌ست اين اشك است مىبارد * خيس است از شوق تو ، اى موعود دامانم\r\nشعرم تمام حرفهايم نيست ، اى مردم . . . * يك آسمان باقيست روى بام چشمانم . . . \r\n\r\nبراى جمعه‌هاى دلگير . . .\r\n دوباره شعر سراغى ز بىكرانه گرفت * و آسمانِ غزل‌ها تو را بهانه گرفت\r\nبيا ، قصيدهء معروف گريه‌هاى بلند ! * كه چشم‌ها همه وصف تو را نشانه گرفت \r\n\r\n","description":"","footnote":"","page_name":" 770 ","page_number":770},
  {"content":"\r\n\r\n من و هميشه قرارى كه از تو مىخوانيم * كنار عصرِ دل تو ، عكس عاشقانه گرفت\r\nقبول كن كه پر از انتظار مانده غزل * بيا كه شانهء شب ، بوى تازيانه گرفت\r\nبيا بقيع و مزار عطيّه پيدا كن * سراغِ قبرِ هُما را ببين زمانه گرفت\r\nدوباره جمعه شد ، اى آرمان هستىبخش * و بيت آخر شعرم ، تو را بهانه گرفت \r\n\r\nبه روح بزرگ شهداى كربلا . . .\r\n عصر عاشوراست وقتى ، يوسف زهرا بيايد * تا حضور تشنه بودن ، تا دل صحرا بيايد\r\nعصر عاشوراست مردم ! فصل دل‌هاى تپيده * فصل مردان دورويى ، فصل سرهاى بريده\r\nفصل بغض و آتش و خون ، فصل شعرى بىمسافر * فصل اسب و زينِ خالى ، فصل هفتاد و دو عابر\r\nفصل محراب و يتيمى ، با سر و رويى گسسته * فصل زينب ، آه مردم ! فصل پهلوى شكسته\r\nديده بوديد آى مردم ! ميهمانى سربريده * كودك شش‌ماهه‌اى را ، تا دل خون‌ها كشيده\r\nعصر عاشوراست وقتى ، دجله را آتش بگيرد * مرگ با آغوش بازش ، ميهمانى را پذيرد\r\nعصر عاشوراست وقتى ، كوفه را هيزم بگيرد * لهجهء معصومِ بودن ، در دل مردم بميرد \r\n\r\nچشم انتظار مسيح\r\n من مرده‌ام مسيح دلت زنده‌ام كند * از لحن چشم‌هاى تو آكنده‌ام كند\r\nاشكى چكيد پاى نگاهم تو شاهدى * چيزى نمانده بود سرافكنده‌ام كند \r\n\r\n","description":"","footnote":"","page_name":" 771 ","page_number":771},
  {"content":"\r\n\r\n او فكر مىكند كه خدا مىشود شبى * آن وقت مىشود كه دمى بنده‌ام كند\r\nامشب خدا كند ، نفسى ، لحظه‌اى ، كسى * در چشم خستهء تو پناهنده‌ام كند\r\nآن‌قدر در هجوم خودم صف كشيده‌ام * اصلا نمىشود كه پراكنده‌ام كند\r\nازبس به شهر شعر شدن‌ها نمىرسم * تقدير ممكن است نويسنده‌ام كند \r\n\r\nتنهاى تنها\r\n ديگر غروب و پنجره تفكيك مىشود * خورشيد محض چشم تو تاريك مىشود\r\nدر انتهاى راه به خود هم نمىرسم * تنها دلم به سمت تو تحريك مىشود\r\nديوانه‌اى ميان خيابان نشسته است * يعنى كه شهر گيج ، ترافيك مىشود\r\nامروز روى طرح جديدى نوشته بود * كم‌كم گداى شهر شما شيك مىشود\r\nچشمم به خواب رفت ، نه من خسته نيستم * گويا هواى چشم تو تاريك مىشود\r\nاى شعر ، انتهاى من اينجاست بعد از اين * نبضم به ابتداى تو نزديك مىشود \r\n\r\n","description":"","footnote":"","page_name":" 772 ","page_number":772},
  {"content":"\r\n\r\n\r\nيغما ( 1266 - 1302 )\r\nحيدر يغما ( خشت مال نيشابورى ) در سال 1302 هجرى شمسى در روستاى صومعه ، واقع در شمال شهر نيشابور چشم به جهان گشود . وى اصلا از مردم خور و بيابانك يزد بود كه در خردسالى همراه پدر و مادر از زادگاهش كوچ كرد و در روستاى صومعهء نيشابور مسكن گزيد .\r\nيغما از كودكى طعم فقر و بدبختى را چشيد و با محروميّت و تنگدستى بزرگ شد و سرانجام پس از عمرى رنج و مشقّت در شب دوم اسفندماه سال 1366 شمسى چشم از جهان فروبست و در گورستان منطقهء شادياخ ، حدّ فاصل بين آرامگاه خيّام و عطّار نيشابورى ، به خاك سپرده شد . « 1 »\r\nشاعر توانا و پژوهشگر ارجمند ، جواد محقّق ، همشهرى يغما ، كتابى تحت عنوان « شاعر خشت‌مال » دربارهء احوال و گزيدهء اشعار او تأليف و در سال 1373 به زيور طبع آراسته و از جهات مختلف زندگى و آثار شاعر را مورد دقّت و بررسى قرار داده است و نگارنده در نوشتن شرح حال و آثار يغما از آن كتاب بهره گرفته‌ام .\r\nيغما در كودكى نه تنها به علّت فقر و تنگدستى خانواده‌اش نتوانست به مدرسه\r\n\r\n\r\n","description":"","footnote":"\r\n( 1 ) - شادروان شاعر نامور و توانا غلامرضا قدوسى ، مادّه تاريخ درگذشت او را بدين‌گونه سروده است :\r\n « يغما » گل باغ نكته‌يابى افسرد * با خويش دلى پاك‌تر از آينه برد\r\nآن نغمه‌سرا چو رفت ، تاريخش شد * « اى آه ! كه بلبل ادب ، يغما مرد » \r\n","page_name":" 773 ","page_number":773},
  {"content":"\r\n\r\nرود و خواندن و نوشتن بياموزد ، بلكه در جوانى نيز گرفتار اعتياد ترياك گرديد ؛ تا جايى كه فقر و افيون او را از پاى درآورد . امّا جوششى در درونش او را به شكستن حصار اعتياد واداشت و به يك‌بار تصميم گرفت خود را از اين آفت جان‌سوز و خانمان‌برانداز نجات بخشد و در اين رهگذر تا سرحدّ مرگ پيش رفت ، امّا موفّق گرديد و زندگى تازه‌اى آغاز كرد و ضمن كار روزانه ، كه همان خشت‌مالى بود ، خواندن و نوشتن را پى گرفت و در اين راه توفيق رفيق راهش گرديد .\r\nيغما با كم‌مايگى نشان مىدهد كه از استعداد و قريحهء كافى برخوردار بوده است .\r\nجواد محقّق در اين‌باره مىگويد : « يغما معمولا راضى نمىشد كه اشكالات شعرى خود را رفع كند و اگر كسى به آن‌ها اشاره مىكرد نمىپذيرفت و كسانى را كه به او ايراد مىگرفتند قبول نداشت و خود را در شعر برتر مىدانست و معتقد بود كه شعر او با همين افت‌وخيزها جاى خود را باز كرده و مىكند . شعر او اعضاى وجود او بودند ، او همان‌طور كه به سليقهء ديگران ، ظاهر خود را تغيير نمىداد ، شعر خود را به پيشنهاد ديگران اصلاح نمىكرد و اگر چنين مىكرد ، نادر بود . يغما وزن شعر را از طريق گوش فراگرفته بود و با تمرين زياد ، كم‌كم توانست ضعفهاى اساسى خود را در اين زمينه رفع كند . »\r\nاز حيدر يغما چند مجموعه شعر منتشر شده ، در سال 1349 مجموعه‌اى به نام « اشك عاشورا » به چاپ رسيد و در سال 1359 مجموعهء ديگرى به نام « گلچينى از غزليّات حيدر يغما » طبع و نشر شد و در سال 1365 گزيده‌اى از اشعارش به نام « سيرى در غزليّات حيدر يغما » به چاپ رسيد و آخرين كتابى كه دربارهء شرح حال و اشعار او بنام « شاعر خشت‌مال » طبع و نشر شد در سال 1373 به همراه 4500 بيت از اشعار او بود .\r\n\r\n","description":"","footnote":"","page_name":" 774 ","page_number":774},
  {"content":"\r\n\r\n\r\nبزم اديبان\r\n اگر تسلّط شمشير بر جهانم نيست * همين بس است كه آزار خستگانم نيست\r\nپياده مىروم و سرخوشم ز همّت پاى * كه اسب سركش آزرده زير رانم نيست\r\nچنان شجاع به تحصيل روزىام كه اگر * به شانه‌ام بنهى كوه را ، گرانم نيست\r\nچراغ بزم اديبان و شمع اهل دلم * اگرچه شمع به ايوان و نان به خوانم نيست\r\nخجل ز سفره‌نشينان نىام به صرف طعام * به يمن دولت آنكه به سفره نانم نيست\r\nاز اين بلندترم شعر نغز جان‌پرور * به روى سينه‌بسم هست و بر زبانم نيست\r\nچرا بيان حقيقت نمىكنى « يغما » ؟ * ز اعتراض تهىمايگان امانم نيست \r\n\r\nآهنگ نيستى\r\n نىام در وسعت دنياى پهناور نمىگنجد * روان سرشكم در قالب پيكر نمىگنجد\r\nمرا اسرار ، از اين گفته‌ها بالاتر است ، امّا * به گوش خلق از اين حرف بالاتر نمىگنجد\r\nعجب نبود كه اين خوابيدگان را نيست بيدارى * اذان صبح اندر گوش‌هاى كر نمىگنجد\r\nمرا خواب آن زمان آيد كه در زير لحد باشم * سر پرشور اندر نرمى بستر نمىگنجد\r\nز بس راه وفادارى سريع و آتشين رفتم * سخن‌هاى وفايم در دل دلبر نمىگنجد\r\nتوانگر را نخوان در گوش دل اسرار درويشى * كه در خشخاش خورشيد بلند اختر نمىگنجد\r\nنشان قبر بگذاريد بعد از مرگ « يغما » را * شهاب طارم اسرار در مقبر نمىگنجد \r\n\r\nقصيده\r\n چون آفتاب چرخ كه ابرش دژم گرفت * آيينهء زلال دلم باز غم گرفت\r\nديروز ناكسى ز پى ناسزاى من * خيره نشست و صفحه گشود و قلم گرفت\r\nباز اين خروس شوم از اين بانك بىمحل * گاه غروب را نفس صبحدم گرفت\r\nمن شاعر زبان درونم نه ياوه‌گوى * كز هر دهن سخن به درآمد رقم گرفت\r\nمن شير روزگار خودم خصم ، بىتميز * نقشم به روى پرده چو شير علم گرفت \r\n\r\n","description":"","footnote":"","page_name":" 775 ","page_number":775},
  {"content":"\r\n\r\n من نان ز كان عزّ و شرف خورده‌ام به عمر * اين بىپدر كه بود ؟ كه نامحترم گرفت\r\nاشعار من كه مايهء الهام ايزديست * ناچيز ديد و پست بدانست و كم گرفت\r\nاى كاش آتشش به دهان ، آنكه شعر ناب * در مدح ناكسان بسرود و درم گرفت\r\nعزّ و شرف كه غير خدايش بها نبود * بسپرد بر پليدى و بار شكم گرفت\r\nآن قامتى كه بايدش از چرخ بگذرد * در روبه‌روى مسند ممدوح خم گرفت\r\nمن سوختم چو شمع و تو سرشار ، ز آن سبب * انوار من جهان و فتيل تو نم گرفت\r\n« يغما » خموش باش ! كه در رسم شاعرى * هركس وفا نمود به مردم ، ستم گرفت \r\n\r\nباغ حيات\r\n جامى كه مستمان نكند ، بىشراب باد * چشمى كه فتنه‌خيز نباشد ، به خواب باد\r\nهر لعل همچو گل كه نبخشيد بوسه‌اى * همچون كوير سوخته ، خالى ز آب باد\r\nهر كشورى كه ريشه‌كن از اختناق نيست * هر گوشه صد هزار ، هزار انقلاب باد\r\nباغ حيات و آب مصفّاى زندگى * بر ديدگان اهل خيانت ، سراب باد\r\nآن صورتى كه رنگ ريا ذرّه‌اى در اوست * گر آفتاب چرخ بوَد ، در نقاب باد\r\n« يغما » اگر به گوشهء ويرانه جا گزيد * ويرانه كاخ و كاخ مرصّع خراب باد \r\n\r\nدريد كتاب و شكست مداد\r\n مرا اكابر دوران سواد ياد نداد * گمانم آنكه فراتر ز من نداشت سواد\r\nچو اوستاد ازل نام اهل دانش را * نمود ثبت ، مرا نام از قلم افتاد\r\nمرا نصيحت دانش مكن كه عاشق را * جنون و كج‌روى و جهل مىكند ارشاد\r\nبه روى آتش سوزان مرا نشستن بهْ * كه بهر پند نشينم به محضر استاد\r\nبه‌جز فريب و ريا اندر اين مدارس نيست * نشان فضل در اين مردمان تيره نهاد\r\nچنان به دشت هنر مانده از تكاپو چرخ * كه از زمين پَرِ كاهى نمىربايد باد\r\nهزار مرتبه جان مىدهم ز دست ، ولى * ز دست ، دامنِ اهلِ ادب نخواهم داد \r\n\r\n","description":"","footnote":"","page_name":" 776 ","page_number":776},
  {"content":"\r\n\r\n سخن چه سود ز « يغما » كه طول اين مبحث * بسى دريد كتاب و بسى شكست مداد \r\n\r\nشاخسار شعر\r\n ياران ز دوستى به ميانم گرفته‌اند * اندر ميان ز لطف چو جانم گرفته‌اند\r\nاين دوستان بىخبر از درگذشت عمر * چون خصم درّ وقت گرانم گرفته‌اند\r\nمن شاعر بديهه‌سرايم كه اين گروه * حرفى غلط شنيده ، دهانم گرفته‌اند\r\nدر شاخسار شعر هزار جهانىام * صيّادهاى دهر نشانم گرفته‌اند\r\n« يغما » به تير نظم فروريز كاخ ظلم * تيرم به شست رفته ، كمانم گرفته‌اند \r\n\r\nعلم انقلاب\r\n آن روى ماه توست كه بر رخ گلاب زد * يا آفتاب بود كه بر صورت آب زد\r\nاز زلف تار توست ، اگر تار گشت شب * از روى ماه توست ، اگر آفتاب زد\r\nگر ماه برنيامده امشب ، شگفت نيست * چون ديد روى ماه تو خود را به خواب زد\r\nچشمان مست توست كه مستى ز باده برد * از لعل توست ، كآب بقا را سراب زد\r\n« يغما » چه شد كه طبع تو از بعد قرن‌ها * در مُلك شاعرى ، عَلَم انقلاب زد \r\n\r\nاهل حال\r\n به اهل حال ، فلك را سر جدال مباد * جهان تهى ز هياهوى اهل حال مباد\r\nچراغ بارگه عاشقان بود خورشيد * بر اين عمارت بىانتها زوال مباد\r\nسرى كه عشق ندارد به ملك تن ، سرور * دلى كه مهر ندارد به جان ، مجال مباد \r\n\r\nآزادگان دهر\r\n قومى به زعم خويش طبيعت‌گرا شدند * قومى پى ستايش ذات خدا شدند\r\nآن دسته شد به دستهء ديگر در اعتراض * كآنان به بند غفلت و اينان رها شدند\r\nصدها هزار راه و به يك‌راه مىروند * صدها سرا نهاده و در يك سرا شدند \r\n\r\n","description":"","footnote":"","page_name":" 777 ","page_number":777},
  {"content":"\r\n\r\n گم‌گشتگان وادى مقصود را نگر * كز هر طرف صدا به درآمد ، به پا شدند\r\nاين تشنگان باديه‌پيما در اين سرا * با صد شتاب رفته و عطشان فنا شدند\r\nوين كودكان مدرسه در يك كلاس ، درس * خواندند و درب مدرسه وا شد جدا شدند\r\nاى آفرين به همّت آزادگان دهر ! * نى اقتدا نموده و نى مقتدا شدند\r\n« يغما » به كوه‌هاى بلند اتّكا مكن * چون از تكان زلزله‌اى جابه‌جا شدند \r\n\r\nلذّت آزادى\r\n عشّاق گر از سختى ايّام بميرند * دست طلب از دامن معشوق نگيرند\r\nباب كرم اى خواجه به ايشان نگشايى * كاين قوم بزرگ‌اند و تصدّق نپذيرند\r\nبر سر هوس تاج جهان‌داريشان نيست * عريان‌بدنانى كه به چشم تو فقيرند\r\nاز صاحب مكنت به‌جز از سيم مپرسيد * وز لذّت آزادى ، از آنان كه اسيرند \r\n\r\nمكنيد !\r\n چو ديگران ز پس مردنم كفن مكنيد * ز بعد مرگ مرا جامه در بدن مكنيد\r\nبه دهر خانه نداديد تا حياتم بود * به زير خاك پس از مردنم كفن مكنيد\r\nبه آسمان زده‌ام سرسراى كاخ علوم * به خاك تيره مرا منزل و وطن مكنيد\r\nجهان همه شكّر ز كلك شكّرين من است * به جاى سيم ، مرا خاك در دهن مكنيد \r\n\r\nبخت تيره\r\n ز بعد اين همه اشعار دل‌نشينم باز * نشينم و غزل تازه برگزينم باز\r\nز كج‌روى زمان ، خفته بخت تيره مرا * ز جا بلند كن اى شعر راستينم باز\r\nبده ز تلخى دهرم خلاصى اى معشوق * ز بوسه‌اى به دهان ريز انگبينم باز\r\nبه يك‌دو بوسه دهانم ببند از غوغا * به شعر باز كن اين سينهء غمينم باز\r\nبه دوش ، وسوسهء بار زهد كشت مرا * به يك اشاره رها كن ز بند دينم باز \r\n\r\n","description":"","footnote":"","page_name":" 778 ","page_number":778},
  {"content":"\r\n\r\n خرابه‌ها كند آزرده‌ام بسى آخر * روم به باغى و يك‌لحظه گل بچينم باز\r\nبه شك فتاده‌ام از روز كام‌بخشى تو * نما اشاره ، كه محكم شود يقينم باز\r\nبه چهره رنگ ريايى گرفته‌اى « يغما » * تو نيز باش رياپيشه ، من چنينم باز \r\n\r\nغم خوبان\r\n نه زر خواهد كه زر ريزم به پايش * نه جان خواهد كه جان سازم فدايش\r\nجوابم را نگويد از تكبّر * به هر لحنى كه مىگويم ثنايش\r\nبه مرگم راضىام ، امّا نگيرم * سر تسليم از بند رضايش\r\nبه درياى غم خوبان منه پاى * كه كشتى بشكند موج بلايش\r\nطمع برگير از آن نوش شيرين * كه نيش زهر دارد لابه‌لايش\r\nشگفتا ! هرچه جورم مىكند بيش * من از آن بيش مىورزم وفايش\r\nجهانى را چه خواهد سوخت « يغما » * فغان من ، اگر سازم رهايش \r\n\r\nبه اميد تو\r\n همه را غير تو از خانه دل تاخته‌ام * آرى ، اين كلبه به امّيد تو پرداخته‌ام\r\nآشكارا بكنم وصف تو در معبر عام * تا بدانند تو را عاشق و دلباخته‌ام\r\nبىخبر نيستم از كينهء دشمن ، ليكن * تا به وصل تو رسم ، با همه‌كس ساخته‌ام\r\nپرچم علم برافراشته‌ام بر ناهيد * عجبا ! گر رقم عشق تو نشناخته‌ام\r\nتا نوازى دل « يغما » به جهان ، من به عوض * هركه را خسته دل‌وجان شده ، بنواخته‌ام \r\n\r\nبار گران\r\n جان به كف بهر نثار يار زيبا مىبرم * قطرهء آبى به استقبال دريا مىبرم \r\n\r\n","description":"","footnote":"","page_name":" 779 ","page_number":779},
  {"content":"\r\n\r\n تا در اين عالم كجا يابم طبيب حاذقى * درد دل دارم ، به اميد مداوا مىبرم\r\nعشق‌بازان خسته گرديدند ، اين بار گران * گو نهند از دوش ، من اين بار ، تنها مىبرم\r\nراه دنيا بهر رفتن گر كه پرآشوب بود * من سبك پرواز از آن‌سوى دنيا مىبرم\r\nدهر اشغال سواران است و دنيا گيرها * ز آن سبب از كوچه‌هاى تنگ رؤيا مىبرم\r\nنقشه‌هاى بازىِ ايّام را در پرده‌اى * در حضور نسل‌ها بهر تماشا مىبرم\r\nتا ز نو بنياد سازم عالم پاكيزه‌اى * هركجا بود از بشر پاكيزه ، آنجا مىبرم\r\nبار سنگين است و در گرداب اين آشوب‌ها * كوه را بر دوش خود از كوه بالا مىبرم\r\nگفتم اين بارِ گران را در كجا خواهى گشود ؟ * گفت : سوى كلبهء ويران « يغما » مىبرم \r\n\r\nغذاى روح\r\n بيا كه هرچه بودمان ، فداى يار كنيم * بناى عشق بدين شيوه استوار كنيم\r\nچو عاقبت كفنى جامه و ، سرا گور است * اگر كه عشق نورزيم ، پس چه كار كنيم\r\nغنى حساب زر و سيم مىكشد به ميان * بيا كه گوش گرفته از او ، فرار كنيم\r\nهزار سال اگر عمر بگذرد بىعشق * به قدر نيم نفس نيست ، گر شمار كنيم\r\nبراى مردم دانا حساب دولت و مال * صحيح نيست ، بيا تا حساب يار كنيم\r\nغذاى روح بود شعر عاشقى « يغما » * اگرنه ، از سرِ دل قافيه قطار كنيم \r\n\r\n","description":"","footnote":"","page_name":" 780 ","page_number":780},
  {"content":"\r\n\r\n\r\nوطن من\r\n از شوق سخن بوسه زند بر دهن من * چون نام وطن مىگذرد بر سخن من\r\nدر گور نپاشد چو شهيدان تنم از هم * گر نام وطن نقش بود بر كفن من\r\nمن سر به كفم ، تا به كف خصم بلرزد * شمشير از اين حربهء بنيادكنِ من\r\nتا نگذرد از كشتهء من ، راه نيابد * بر ميهن من ، دشمن چون اهرمن من\r\nچون تير ، كه باآن‌همه تيزى ننشيند * بر پيكر من ، تا ندرد پيرهن من \r\n\r\nچون كوه باش\r\n چو موج باش كه با صخره در عدم نشوى * چو كوه باش كه از باد تند خم نشوى\r\nز تندباد بلا سرنگون نخواهى شد * اگر ز حرف كسان بىجهت علم نشوى\r\nعقاب چرخ‌وفلك پر به پاى تو ريزد * چو لاشه‌خوار اگر بند بر شكم نشوى\r\nحديث عشق ندارد كتاب اى « يغما » * مگير صفحه به كف ، نوكر قلم نشوى \r\n\r\n","description":"","footnote":"","page_name":" 781 ","page_number":781},
  {"content":"\r\n\r\n\r\nيغمائى ( 1309 )\r\nرضا يغمائى فرزند على در سال 1309 هجرى شمسى در اردان خوار از توابع گرمسار استان سمنان قدم به جهان هستى گذاشت . نياى اعلاى او ميرزا ابو الحسن يغما جندقى شاعر توانا و نامور در قرن سيزدهم هجرى قمرى است .\r\nرضا يغمائى كودكى بيش نبود كه به اتفاق خانواده از زادگاهش به تهران مهاجرت كرد و در اين شهر رحل اقامت افكند و به تحصيل دانش پرداخت و تحصيلات ابتدائى و دورهء متوسطه را در تهران به پاى برد ازآن‌پس در سال 1332 به دانشگاه راه يافت و در رشتهء زبان و ادبيات فارسى به تحصيل ادامه داد و فارغ التحصيل شد و به دريافت مدرك ليسانس توفيق يافت .\r\nيغمائى پس از خاتمه تحصيلات به استخدام وزارت فرهنگ ( آموزش و پرورش ) درآمد و مأمور به تدريس در دبيرستانهاى پسرانه و دخترانه گرديد و چندى نيز در شهريار كرج نيز مأمور خدمت شد و به عنوان رئيس آموزش و پرورش انجام‌وظيفه كرد ، مشاغل ديگر او عبارت است از معاونت اداره آموزش و پرورش ناحيه يك تهران و مأمور به خدمت در اداره عمران به عنوان كارشناس از مشاغل ديگر اوست سرانجام در سال 1357 پس از سالها خدمت صادقانه بازنشسته گرديد .\r\nيغمائى از دوران تحصيل در دبيرستان سرودن شعر را آغاز كرد و به تدريج قريحه او به شكوفائى رسيد و امروز يكى از شعراى توانا و موفّق بشمار مىرود .\r\n\r\n","description":"","footnote":"","page_name":" 782 ","page_number":782},
  {"content":"\r\n\r\nيغمائى سالهاست كه در انجمن‌هاى ادبى تهران حضورى فعّال و چشمگير دارد و به مناسبت‌هاى مختلف اشعارى نغز سروده است و همواره شعرش توجه ارباب شعر و ادب را به خود معطوف داشته است .\r\nيغمائى در انواع شعر كلاسيك طبع‌آزمائى مىكند امّا قالب غزل را براى شعر خود برگزيده است .\r\n\r\nدرفش كاويانى\r\n اى وطن اى مفخر مليت و آباى من * چون درفش كاويانى فرهء ابناى من\r\nتا كه نقش هاله‌اى بر پرچم ايران زمين * ايزدى نورت شكافد سينهء اعداى من\r\nتا كه در اوج سپهر عشق يكتا كوكبى * مهر رخسارت زدايد ظلمت يلداى من\r\nقلهء اوج سپهرى زادگاه انجمى * نور ايمانى به حق در سينهء سيناى من\r\nراحت جانم توئى ، آرام‌بخش دل توئى * اى فروزان گوهر درياى گوهرزاى من\r\nچاك تا دامن زنم پيراهن غم در غمت * تا كه پوشد چرخ تشريف تو بر بالاى من\r\nتا كه دارم روز و شب نام وطن را بر زبان * مه فشاند نور و باشد عشق در رگهاى من\r\nمست از صهباى مهر ميهنم در بزم شوق * چرخ مىريزد شراب ذوق در ميناى من\r\nاى وطن اى مفخر قوميت و آباى من * اى تبار پاك من بشنو ز جان آواى من\r\nتيغ ضحاكى نبرد چرم آتش‌تاب را * چرم تو بگشوده راهى نو به پيش پاى من\r\nنقش چرمينش نگر شير است و خورشيدش بدوش * خوش بر آن صورت كه نشأت گيرد از معناى من\r\nدر ركاب خسرو و شيرين منم فرهاد عشق * شور شيرين دارد اين شبديز شب‌پيماى من\r\nتا درفش مهر ميهن برفرازم بامداد * من بجاى كاويانم ، كاويان بر جاى من\r\nگر عيان خواهى شكوه و فرّ ايران تا ابد * در كمان عشق بنگر شور آرش‌زاى من\r\nخاك ايران سرمهء چشم من و من بَر خيش * رخ مپوش اى هم‌وطن از ديدهء بيناى من\r\nجوهر انديشه اكنون حجله‌گاه مهر تست * مىتراود از درون اين عشق بر سيماى من\r\nرخش جانم فديه‌اى در قبله‌گاه ميهن است * رستم و سيمرغ در قافند با عنقاى من \r\n\r\n","description":"","footnote":"","page_name":" 783 ","page_number":783},
  {"content":"\r\n\r\n زخمه بر ساز فسون ساز دل اى خلّاق عشق * كى زنى آسان كه آتش خيزد از لب‌هاى من\r\nاز شكيب غم‌فزايت چهره‌ها در خون نشست * خيز و از جا بگسلان زنجير ننگ از پاى من\r\nجام دل مستىفزا شد لاف كم زن خم بدوش * مست مست مست باشد عالم از نجواى من\r\nدر خرابات خراب من خراب افتاده‌اند * صد هزاران خم ز پا از مستى صهباى من\r\nهمچو « يغمائى » نكيسائى بزن بر چنگ عشق * تا سرود آريائى بشنوى از ناى من \r\n\r\nكتاب عشق\r\n در حريم عاشقان فرياد يا رب يا رب است * قيل و قال عاقلان اى دل ، ز هذيان تب است\r\nسر ز شيدائى گذارم در طلب در پاى دوست * عاشقان را در طلب گر خون بريزد مشرب است\r\nپرتو از خورشيد گيرد جان آتشناك ما * گرچه خود پرتوفشان و گرم همچون كوكب است\r\nچهره كردم ارغوانى تا كه از سوز درون * گويمت سرّ نهانى تا كه آهى بر لب است\r\nخون دل از گردش ايّام از مژگان گذشت * ناله‌ى جان‌سوز طالب در لهيب مطلب است\r\nپرده‌در شد عشق ما مستى ز مستورى گذشت * ناله‌ها فرياد شد غوغاى يا رب يا رب است\r\nگرچه درد از حد گذشت و ظلمت شب جان گداخت * صبح صادق شد هويدا ز آنكه پايان شب است\r\nاى وطن عشقت ز شيدائى مرا از پا فكند * هركه جان بازد به راه عشق والامنصب است\r\nدر نبرد نور و ظلمت فرّه ايران زمين * شير را ماند كه خورشيد جهانش مركب است\r\nاز كتابِ عشق « يغمائى » بجو نام وطن * زانكه با عشق وطن دمساز بودن مكتب است \r\n\r\nبيا\r\n نشسته‌اى بدلم دلبر يگانه بيا * دلم گرفته بهانه بدين بهانه بيا\r\nنسيم زلف تو پيچيده در تبسّم گُل * كه گُل نشان تو جويد بدين نشانه بيا\r\nبهار مىچكد از لاىلائى نفست * پرندهء نفس من به آشيانه بيا\r\nسروش دلكش جانم به نغمه‌پردازى * به شاخسار وجودم تو عاشقانه بيا\r\nطلايه‌دار نگاهت سپاه صبحدم است * چراغ خلوت شبهاى من به خانه بيا \r\n\r\n","description":"","footnote":"","page_name":" 784 ","page_number":784},
  {"content":"\r\n\r\n هزار جان به فداى رخ نكوى تو باد * نگشته تا ز فسونت غمم فسانه بيا\r\nاز آن بزلف تو بستم دل ستم‌زده را * كه وارهم ز غم و محنت زمانه بيا\r\nاگر ببرج ادب اختر فروزانى * به خاك‌بوسى ايران تو جاودانه بيا\r\nكران امن بود بزم شوق « يغمائى » * ز بىكرانهء غم تا به اين كرانه بيا \r\n\r\nچشم سخنگوى\r\n دلم در خم آن پيچ‌وخم زلف دراز است * بر دوش سحر سلسله در راز و نيازست\r\nبا چشم سخنگوى بگو سرّ نهان را * چون غمزه غمّاز تو روشنگر رازست\r\nعطرى كه صبا در قدمت ريخت سحرگاه * چون شبنم بنشسته بگُل گونه‌نوازست\r\nاز نازكى طبع تو اين بس‌كه بهر كوى * صد زخمه ز مضراب سُخن بر رگ سازست\r\nدركش قدحى ديگر و با لعل فسون ساز * مستانه بگو آنچه حقيقت نه مجازست\r\nبرد ار نقاب از رخ صورتگر آفاق * تا ديده دل بر رخ زيباى تو بازست\r\nدر دفتر حُسنت كه شرفنامهء عشق است * نه نام ز ناز است و نه كامى ز نياز است\r\nتا خلوت دل محرم اسرار من و تست * پوشيده ز چشم فلك شعبده‌باز است\r\nتا در خم ابروى اشارات مقيميم * جانا سخن عشق بمحراب نمازست\r\n« يغمائى » اگر دست دهد زلف سحر گير * چون روز تو كوتاه و شب هجر درازست \r\n\r\n« محراب عشق »\r\n محراب عشق و گوشه‌ى ميخانه جاى ماست * گويى سپهر برشده در زير پاى ماست\r\nآنجا كه آفتاب برآيد ز جام مى * مى را فروغِ صبحِ شبِ ديرپاى ماست\r\nدر زير طاق ميكده خفتن عبادت است * آهنگ نوش‌نوش فلك هم‌نواى ماست\r\nما در صفاى جام جهان‌بين نشسته‌ايم * كاين آيينه صحيفه‌ى عالم‌نماى ماست\r\nجامى اگر ز ساقى هستى حوالت است * پاداش حق‌گزارى بىمنتهاى ماست\r\nرطل گران گرفتن و پرهيز گاه‌گاه * نقشى ز عشق‌بازى پرماجراى ماست \r\n\r\n","description":"","footnote":"","page_name":" 785 ","page_number":785},
  {"content":"\r\n\r\n در بزم كائنات غزل‌خوان و سرخوشيم * گويى دليل عشق و جنون ره‌گشاى ماست\r\nما دُردنوش درگهِ ميخانه بوده‌ايم * شرب مدام و باده‌پرستى دواى ماست\r\nخوش گردشى است گردش پيمانه روز و شب * ساقى بيا ، كه گردش جامت شفاى ماست\r\nسر مىنهيم بر درِ دريادلان عشق * كاين بارگاه دولت بىادعاى ماست\r\n« يغمائى » اين حديث رها كن ، كه بىگمان * ميخانه خُرّم از نفس باصفاى ماست \r\n\r\nقلّه افسوس\r\n يغماى زمان بىسروسامان شد و برگشت * يغمازدهء وادى حرمان شد و برگشت\r\nهر شاه‌سوارى كه بميدان تو آمد * مغلوب تو اى شاه سواران شد و برگشت\r\nصاحب‌نظر آنگه كه به چشم تو نظر كرد * مفتون تو اى فتنه دوران شد و برگشت\r\nآمد دل سرگشته بكوى تو بامّيد * افسرده و نوميد و پريشان شد و برگشت\r\nشهباز خيالم به سر كوى تو پر زد * در قلّه افسوس پرافشان شد و برگشت\r\nآن شب كه غمت زد بدل خسته شبيخون * غم بر سر غم ديد هراسان شد و برگشت\r\nابروى تو تير مژه زد بر بُن جانم * هم‌ناله دل در صف مژگان شد و برگشت\r\nآمد چو هُما بر سر من بال‌وپر افشان * آن فرّ همايون گوهرافشان شد و برگشت\r\nهر سخت كمانى كه به مهر تو كمين كرد * چون آرش خورشيدسواران شد و برگشت\r\n« يغمائى » اگر طالع من جلوه‌گرى داشت * ناآمده از چيست پشيمان شد و برگشت \r\n\r\nگلريز\r\n گُلريز لبت وا شده گُل‌ريزترش كن * گُل بيخته ز ان غنچه تو گُل‌بيزترش كن\r\nگل ريخت ز گيسوى تو افسانه برانگيز * افسون كن و افسانه‌برانگيزترش كن\r\nبا آنكه سبك‌خيز بود آن قد چالاك * برخيز بهنگامه سبك‌خيزترش كن\r\nلعل هوس‌انگيز توام چشمهء نوش است * با خندهء نوشين هوس‌انگيزترش كن\r\nآن خرمن گيسوى دلاويز فروريز * بر شانهء سيمين و دلاويزترش كن \r\n\r\n","description":"","footnote":"","page_name":" 786 ","page_number":786},
  {"content":"\r\n\r\n خونريز شود تا سر مژگان بلندت * تيز است به افسون نگه تيزترش كن\r\nبالاى بلاى تو بلاجو و بلاخيز * برخيز بلاجو و بلاخيزترش كن\r\nهرچند كه باشد قدح مى طرب‌انگيز * يك بوسه بر او زن طرب‌انگيزترش كن\r\n« يغمائى » از آن شهد بلبهاى من آميز * نوش سخن است اين شكرآميزترش كن \r\n\r\nقبلهء دل\r\n نمىگويم اى قبلهء دل خدائى * اگر نيستى او ، نه از او جدائى\r\nز هجر تو پروانه‌سان سوخت جانم * تو اى شمع خلوتگه دل ، كجائى\r\nسبك سير و آرام چونان نسيمى * فريبا ، فريبنده و دلربائى\r\nبرخسارهء لاله‌گون چون سُهيلى * بدان قامت سيمگون چون سهائى\r\nبلبهاى من برق جانسوز آهى * به بالاى رعنا بلائى بلائى\r\nنسيم بهاران و گل‌خند مهرى * دل‌انگيز صوتى ، خوش‌آوا صدائى\r\nسكوت غروبى و افسانهء شب * تو در جام ، هستى شراب صفائى\r\nبگلزار معنى ، صفاى مصوّر * شراب سخن بر لب غنچه‌هائى\r\nبسوزم چو نيزار داوُد در خود * بنه لب بنايم كه بس خوش‌نوائى\r\nغم بودنم مىكشد بىتو آرى * به بام اميدم تو تنها ندائى\r\nز جور تو و خلق و عالم ملولم * كه چون خلق و عالم تو هم بىوفائى\r\nتو سحرى فريبندهء انس و جانى * كه چون اهرمن راندهء كبريائى\r\nخروشى ز مشعرنشينان شنيدم * كه سرمست و سُكرآفرين در منائى\r\nچه سازم بدين شيوه كدخدائى * كه جو مىفروشى و گندم نمائى\r\nبيغماگرى شهره گشتى و ليكن * شب درد ما را تو صبح دوائى \r\n\r\n« ارغنون عشق »\r\n ساقى جام بقا لاجرعه جام جم گرفت * چشمهء حُسن تو تا سرچشمهء زمزم گرفت \r\n\r\n","description":"","footnote":"","page_name":" 787 ","page_number":787},
  {"content":"\r\n\r\n زلف شب بر شامه‌هاى آسمان صد بوسه زد * شب دراز آمد ثريّا راه پيچ‌وخم گرفت\r\nپير چنگىّ فلك بر گيسوى شب شانه زد * تار دل در پردهء عُشّاق زير و بم گرفت\r\nعشق‌افشان شد ز رويش مهر و مه آمد پديد * زخمه‌ها بر جان عالم خورد و بر آدم گرفت\r\nحُسن الطاف جمالش آن‌چنان شد پرده‌در * تا حجاب از چهرهء نامحرم و محرم گرفت\r\nدرد هجران است و عشق آتش زند بر جان و دل * از دم آتش‌فشانش خشك و تر توام گرفت\r\nپرده‌در شد سوز عشقم دردم از درمان گذشت * غم بجانم چيره شد گوئى كه غم در غم گرفت\r\nارغنون عشق را بر دست هر چنگى منه * ساز دل آواز حزن‌انگيز جان را دم گرفت\r\nنازم آن ساقى كه بىپروا دهد اكسير عشق * نازنين جانى كزين اكسير جام جم گرفت\r\nتا محمّد خاتم دين و على شير خداست * نقش شير پرده را كى مىتوان ضيغم گرفت\r\nخاك ايران مدفن ارباب غيرت شد كه خلق * شاه مردان را كمال مكتب خاتم گرفت\r\nشاه خوبانم چو عزم خانهء معشوق كرد * مست و بىپروا طواف كعبهء اعظم گرفت\r\nتا درخشيد اين دُر رخشان به پيشانىّ عرش * صف به صف سيّارگان را ثابت و محكم گرفت\r\nخلق ايران خالق علم و هنر شد زانكه حق * ذات پاك عارفان در گوهر خاتم گرفت\r\nخلق ما تا عاشق شاه ولايت شد ز حق * خِلعت مِهر على در خلقت آدم گرفت\r\nشعر يغمائى شراب جام جمشيد است و جم * آريائى عشق ما سرچشمهء عالم گرفت \r\n\r\n","description":"","footnote":"","page_name":" 788 ","page_number":788},
  {"content":"\r\n\r\n\r\nيگانه ( 1363 - 1301 )\r\nشادروان بهادر يگانه از جمله شاعران برجستهء معاصر ايران است كه قدرش ناشناخته مانده و آن‌طور كه شايستهء مقام و منزلت او در غزل‌سرايى و ترانه‌سازى است ، معرّفى نشده است . شايد علّتش آن باشد كه او شاعرى وارسته و عارف‌پيشه و شوريده‌دل بود ؛ كمتر ادّعايى در كار هنرىاش داشت ، تا جايى كه سعى مىكرد همواره ناشناخته ماند . بدين سبب كمتر در تذكره‌ها از او ياد شده است . « 1 »\r\nبهادر يگانه در سال 1301 هجرى شمسى در قزوين ديده به جهان گشود . ازآن‌پس كه تحصيلات ابتدايى و دوره متوسّطه را به پايان رسانيد ، وارد دانشگاه حقوق شد و به تحصيل پرداخت و به دريافت مدرك ليسانس توفيق يافت . امّا چون رشتهء حقوق را با روحيهء خود دمساز نديد ، بار ديگر رشتهء تحصيل را پى گرفت و در دانشكدهء ادبيّات به تحصيل ادامه داد و به اخذ درجهء ليسانس نايل گرديد و تا درجهء دكترى زبان و ادبيّات فارسى پيش رفت . ازآن‌پس در مشاغل ديوانى به خدمت پرداخت و در وزارت كشور در سمت‌هاى مختلف انجام‌وظيفه كرد ، شهردار و فرماندار شد و چندين سال در شيراز خدمت كرد و در سال 1343 به تهران آمد و سرانجام در سال 1363 چشم از\r\n\r\n\r\n","description":"","footnote":"\r\n( 1 ) - دوست عزيز و شاعر گرانقدر ، يد اللّه عاطفى ، كه همواره در مورد تذكره‌ام از راهنمايىهايش بهره برده‌ام ، اشعار بهادر يگانه را كه جمعا بيست و هشت غزل مىشد در اختيارم قرار داد كه متأسفانه نتوانستم از تمامى آن‌ها در اين تذكره استفاده كنم . با سپاس از اين دوست خوب .\r\n","page_name":" 789 ","page_number":789},
  {"content":"\r\n\r\nجهان فروبست .\r\nمجلهء آينده به مناسبت درگذشتش ، به سيره‌اى كه از بزرگان شعر و ادب و هنرمندان همواره ياد مىكند ، به خصوصيّات اخلاقى و روحى او اشاره مىنمايد كه من آن را با كمى تخليص مىآورم :\r\n« بهادر يگانه يكى از ممتازترين غزل‌سرايان و ترانه‌سازان عهد ما بود ، بسيار تميز و شيك‌پوش بود ، خوش‌اخلاق و مهربان بود و هميشه لبخند بر چهره داشت و از بسيارى جهات با دوست و همكار فقيدش ، شادروان رهى معيّرى ، وجوه تشابهى داشت . بزرگ‌ترين خصيصهء او ادب و فروتنىاش بود ، هرگز كسى به ياد ندارد كه او دربارهء فضل و ادب و هنر والايش سخنى بگويد يا ادّعايى بكند . عاشق مولانا و سعدى بود ، امّا به حافظ ارادت و نظر خاصّى داشت .\r\nدر كارهايش ، غزليّاتش اسمى از خود نمىآورد ، تخلّصى نداشت ، همان‌طور كه از مشاغل ادارىاش سخنى به ميان نمىآورد . در همان هنگام كه شادروان داود پيرنيا با همكارى و كمك هنرمندان و آهنگ‌سازان معروف عهد ، مانند روح اللّه خالقى ، مرتضى محجوبى ، جواد معروفى ، تجويدى و . . . همّت به اعتلاى موسيقى اصيل و سنّتى ايران بستند ، بهادر يگانه همكارى خود را با شوراى موسيقى راديو آغاز كرد و در كنار دوستش ، جاودانه مرد غزل و ترانه رهى معيّرى ، بر روى آهنگ‌هاى دلنشين و روح‌پرور آهنگ‌سازان عصر ما كلماتى مرصّع مىنشاندند و موسيقى كلامى و تلفيقى ايران را به سرمنزل كمال نزديك كردند .\r\nكار بهادر در ساختن ترانه همان قدر عالى و قشنگ بود ، كه در سرودن غزليّاتش ؛ چه اصولا بين غزل و ترانه‌اش حدّ و مرزى نبود ، غزل را مثل ترانه مىگفت و ترانه را مثل غزل مىسرود و هر دو را عارفانه با كلامى آسمانى . . .\r\nبهادر يگانه براى همهء شعرا و ترانه‌سازان متأخّر و هم‌زمان خودش همان ارج و منزلتى را قايل بود كه براى متقدّمين . همه را دوست داشت و همه را ستايش مىكرد و\r\n\r\n","description":"","footnote":"","page_name":" 790 ","page_number":790},
  {"content":"\r\n\r\nبه همه احترام مىگذاشت ، امّا اعتقادش اين بود كه در ترانه‌سازى كسى هم‌پايه و هم وزن شادروان رهى معيّرى نداشته‌ايم و جالب است كه رهى هم دربارهء او ، برداشتى چنين و اعتقادى مشابه داشت و آهنگ‌سازان موسيقى اصيل ايرانى را براى گذاشتن كلام بر روى آهنگ و دريافت ترانه حوالهء بهادر مىكرد . در اين اواخر ، كه از نارسايى قلب دردمند رنج مىبرد و دم نمىزد ، وقتى دوستانش به او مىگفتند بهادر كمى به فكر خودت باش ، در جواب مىگفت : \" بابا ما قراضه شديم ، بايد برويم ! \" و بالاخره رفت . روانش شاد » « 1 »\r\n\r\nسوز نهانى\r\n بر باد رفت ، در غم حسرت جوانىام * بىآرزو چه سود ، دگر زندگانىام ؟\r\nموى سپيد بر سر من تاخت اى دريغ ! * پيچيد روزگار ، كفن بر جوانىام\r\nگاهى به‌سوى مسجد و گاهى به ميكده * اى عشق دربه‌در ! به كجا مىكشانىام ؟\r\nچون شمع در سكوت شبستان انزوا * بگداخت جان ز حسرت بىهمزبانىام\r\nدر خاكِ پاى دوست فكندم سر از غرور * اين است با فلك ، سبب سرگرانىام\r\nاى كاش ! پايبند قفس بود جان من * تا وارهد دل از غم بىآشيانىام \r\n\r\n\r\n","description":"","footnote":"\r\n( 1 ) - شاعران در سوگ بهادر اشعار زياد سرودند . غزل زير را شاعر و ترانه‌ساز والامقام ، بيژن ترقّى ، در سوگ او سروده است و جا دارد اضافه كنم كه ديوان اشعار شاعر شيدا و سوخته‌دل على اشترى ( فرهاد ) به همّت او با مقدّمهء بهادر يگانه ، كه رفيق حجره و گرمابهء او بود ، طبع و نشر شده است .\r\n خورشيد بود و چشم و چراغ زمانه بود * سر تا به پاى شمع وجودش زبانه بود\r\nپهناى نُه فلك همه در زير بال داشت * نه در خيال دام و نه در فكر دانه بود\r\nطبع شكوفه‌خيز خيالش چو مىشكفت * باغ و بهار و سبزه و جوش و جوانه بود\r\nلعل سخن به دامن گسترده مىفشاند * درياى وسعت نظرش بىكرانه بود\r\nدر جويبار زمزمه‌ساز وجود خويش * همراز قصّهء دل و ماه شبانه بود\r\nگرمىفزاى محفل ياران و دوستان * هنگام ساز شور و شر عاشقانه بود\r\nلب‌هاى او به شام جدايى چكامه‌ساز * غم‌هاى او به گاه ترنّم ترانه بود\r\nخنديد و شِكوه از بد و خوب جهان نكرد * هرچند كوله‌بار گرانش شبانه بود\r\nجاويد باد نام عزيزش ! كه در جهان * هر نقش دلپذير كه زد ، جاودانه بود\r\nتنها نه در مقام صفا يكّه‌تاز و فرد * در مجمع بهادران ، سخن او يگانه بود \r\n","page_name":" 791 ","page_number":791},
  {"content":"\r\n\r\n از زندگى ملولم و در خويشتن اسير * اى مرگ ! همّتى ، كه ز خود وارهانىام\r\nچون گردباد چند بپيچم به پاى خويش ؟ * اى روزگار ! از چه به سر مىدوانىام ؟\r\nمانند لاله ، سر به بيابان نهد ز سوز * هركس كه بشنود غم سوز نهانىام \r\n\r\nافسانهء حيات\r\n با درد و داغ در دل هامون نشسته‌ايم * ما آن شقايقيم كه در خون نشسته‌ايم\r\nعمرى براى گردش چشم كبود تو * در انتظار گردش گردون نشسته‌ايم\r\nافسانهء حيات ، چه خوانى به گوش ما ؟ * ما فارغ از فسانه و افسون نشسته‌ايم\r\nتا دل به تار طرّهء ليلى سپرده‌ايم * آشفته و شكسته چو مجنون نشسته‌ايم\r\nبر صفحهء وجود ، چو آن نقطه‌ايم ما * كز تنگناى دايره ، بيرون نشسته‌ايم \r\n\r\nسرگذشت من\r\n چون زلف را طراز بناگوش مىكنى * مهتاب را ز رشك ، سيه‌پوش مىكنى\r\nگيرم كه نام من ز لبت محو گشت و مرد * ياد مرا چگونه فراموش مىكنى\r\nآغوش من به روى اجَل باز مانده است * اى مَه ! تو با كه دست در آغوش مىكنى ؟\r\nتوفان خون و دود دل و موج اشك‌ها * اين است سرگذشتم ، اگر گوش مىكنى\r\nساقى ! حديث باده به غير از فسانه نيست * افسون چشم توست ، كه مدهوش مىكنى\r\nسرمايهء وجود به تاراج مىدهى * يغماى جان و دين و دل و هوش مىكنى\r\nدر تنگناى خون ، به غزل‌هاى آتشين * اى دل ! حديث آن لب خاموش مىكنى \r\n\r\nبخت پريشان\r\n سرم دادى و سامانم ندادى * به‌جز بخت پريشانم ندادى\r\nخدايا هرچه اشك اندر جهان بود * به من دادى و دامانم ندادى\r\nچو شمع كاروان آواره ماندم * شبم دادى ، شبستانم ندادى \r\n\r\n","description":"","footnote":"","page_name":" 792 ","page_number":792},
  {"content":"\r\n\r\n دلى خونين به من دادى چو غنچه * ولى لب‌هاى خندانم ندادى\r\nخدايا ! هركجا درد دلى بود * به من دادى و درمانم ندادى \r\n\r\nخاكستر پروانه\r\n مستى و شور جنون از من ديوانه بپرس * گرمى باده از آن نرگس مستانه بپرس\r\nعقل از زمزمهء بىخبرى بىخبر است * وصف اين لذّت جان‌بخش ز ديوانه بپرس\r\nتو چه دانى ز سرانجام منِ خانه‌خراب ؟ * سرگذشت دل ويرانه ز ويرانه بپرس\r\nگر ز گيرايى جام نگه‌ات بىخبرى * حالت چشم خود از گردش پيمانه بپرس\r\nماجراى منِ كاشانه به توفان داده * از خس و خار به هم ريختهء لانه بپرس\r\nشمع را نيست به‌جز شعلهء آتش به زبان * سخن عشق ز خاكستر پروانه بپرس \r\n\r\nاز ياد رفته\r\n چون آرزوى گم‌شده از ياد رفته‌ام * چون آبروى ميكده ، بربادرفته‌ام\r\nچون خون ليلى از رگ مجنون چكيده‌ام * چون زخم تيشه ، بر سر فرهاد رفته‌ام\r\nصيد به‌خون‌تپيدهء عشقم ، كه از وفا * با پاى خويش ، در پى صيّاد رفته‌ام\r\nنازم به خاك پاك خرابات ، كز درش * هر شب خراب آمده ، آباد رفته‌ام\r\nآموختم ز شيوهء چشم تو عاشقى * شاگردم و به مكتب استاد رفته‌ام \r\n\r\nاى روزگار !\r\n با پاى محنت از سر دنيا گذشته‌ايم * سودى نبرده‌ايم و ز سودا گذشته‌ايم\r\nهر لاله‌اى ز دشت برويد ، نشان ماست * خونين‌كفن ز دامن صحرا گذشته‌ايم\r\nتردامنىِ ما ، نه ز آلودگى بوَد * توفان رسيده ، از دل دريا گذشته‌ايم\r\nمستى فسانه بود ، تو اى ساقى ازل * زهرى به جام كن ، كه ز صهبا گذشته‌ايم\r\nدر خون گرم ، خندهء ما غوطه مىزند * آن باده‌ايم ، كز دم مينا گذشته‌ايم \r\n\r\n","description":"","footnote":"","page_name":" 793 ","page_number":793},
  {"content":"\r\n\r\n در راه عشق ، همسفرم جز جنون نبود * از هفت‌خوان حادثه ، تنها گذشته‌ايم\r\nمانند موج ، از دل دريا به خشم و درد * ديوانه‌وار و سلسله در پا گذشته‌ايم\r\nاى روزگار ! بر من از اين چند روز عمر * منّت منه ، كه ما ز تمنّا گذشته‌ايم \r\n\r\nجادوى سيه\r\n اى عقل اگر ديوانه‌اى ، زنجير گيسويش نگر * اى عقل اگر شوريده‌اى ، در چشم جادويش نگر\r\nافسانه گر خواهى بيا ، افسون چشمش را ببين * ور كيمياجويى ، برو ، خاك سر كويش نگر\r\nاى غم اگر سرگشته‌اى ، در سينهء تنگم ببين * وى غنچه گر خونين‌دلى ، لعل سخن‌گويش نگر\r\nشور شراب ناب را ، در گردش مستش بخوان * افسانهء مهتاب را ، در پرتو رويش نگر\r\nاى سرو آزاد اين‌چنين ، بر خود مبال از سركشى * از بوستان گردن بكش ، بالاى دلجويش نگر\r\nاز لعل ميگونش بود ، هر پاره را رنگى و بو * من سرخوش از اين باده‌ام ، رنگش ببين ، بويش نگر\r\nتوفان جادوى سيه ، گردش چشمش ببين * شب‌هاى بىتاب مرا ، در تاب گيسويش نگر\r\nبر خويش مىپيچم چو مو ، در شام تار زندگى * شرح پريشان روزىام ، در پيچش مويش نگر \r\n\r\nشبستان آرزو\r\n در آرزوى چشم سياه تو سوختم * لرزان ميان شعلهء آه تو سوختم\r\nشمعم كه با نسيم سحر جان سپرده‌ام * يعنى ، ميان شعلهء آه تو سوختم\r\nآتش بگيرى اى دل مجنون ! كه بىگنه * من در شرار تاب گناه تو سوختم\r\nحسرت ز ديده‌ام به رهت شعله مىكشد * آن نرگسم كه چشم‌به‌راه تو سوختم\r\nاى موى سركش تو ، شبستان آرزو ! * چون شمع آتشين ، به پناه تو سوختم\r\nبگداخت در هواى رُخت جان روشنم * خورشيدم و به پرتو ماهِ تو سوختم\r\nاى سوز غم ! كه در دل تنگم نهفته‌اى * چون لاله‌اى به خاك سياه تو سوختم\r\nجان را به راه عشق و اميد تو باختم * دل را براى خواه و ناخواه تو سوختم\r\nگفتم به چشم يار ، كه با ما چه كرده‌اى ؟ * گفتا چو خشم برق ، گياه تو سوختم \r\n\r\n","description":"","footnote":"","page_name":" 794 ","page_number":794},
  {"content":"\r\n\r\n\r\nجام غم\r\n از بادهء گرم نگه‌ات جام گرفتم * يعنى كه ز چشمان تو الهام گرفتم\r\nآشفتگىام برد به آن جاى ، كه آخر * در زلف پريشان تو آرام گرفتم\r\nبازيچه شدن در كفِ بازيگرِ هستى * درسيست كه از گردش ايّام گرفتم\r\nرا هم چو ندادند ، به دنياى حقيقت * دستى زدم و دامن اوهام گرفتم\r\nبر چهرهء غم بود ، اگر ديده گشودم * از خون جگر بود ، اگر جام گرفتم\r\nبا ياد تو بر ماه ، نظر دوختم از شوق * يعنى ز رُخت بوسه به پيغام گرفتم\r\nبا مرگ هم‌آغوش شدم در ره وصلت * صد شكر ، كه از دلبر خود كام گرفتم \r\n\r\nغم‌پرست\r\n از چشم من به دامن شب آب مىرود * چشم تو با نواى غزل خواب مىرود\r\nاين‌قدر دل به طرّه چه بندى كه عاقبت * گيسوى پرشكنج تو ، از تاب مىرود\r\nبا گرمى نگاه تو چون مست مىشوم * از خاطرم ، خيال مى ناب مىرود\r\nمىخواست خنده از تو بياموزد و هنوز * خون از لبان غنچهء شاداب مىرود\r\nهرجا غميست در تپش دل به جُست‌وجوست * خاشاك ما ، به دامن سيلاب مىرود\r\nاى نور زندگى ! تو چه دانى كه بىرُخت * بر من چه‌ها ، ز ديدن مهتاب مىرود \r\n\r\nببخش !\r\n خدايى كن اى مه ! گناهم ببخش * در آغوش هستى پناهم ببخش\r\nبه عشقم نگيرى ، به مرگم سپار * به اشكم نبخشى ، به آهم ببخش\r\nبه موى سپيدم نظر كن ز مهر * پس آنگه به بخت سياهم ببخش\r\nگناهم گران است و بختم گواه * گناه مرا بر گواهم ببخش\r\nنخواهى اگر لب گشايى ز خشم * نگاهى كن و با نگاهم ببخش\r\nبه يارى به پا خيز و دستم بگير * گنهكارم ، امّا گناهم ببخش \r\n\r\n","description":"","footnote":"","page_name":" 795 ","page_number":795},
  {"content":"\r\n\r\n به پاى تو سر مىنهم بنده‌وار * به پيشانى عذرخواهم ببخش\r\nندارم پناهى به‌جز كوى تو * تو انگار چون خاك را هم ببخش\r\nبود عشق تو صبحگاه اميد * فروغى از آن صبحگاهم ببخش \r\n\r\nتعبير خواب\r\n خوابم ز مستى ، خرابم ، خدايا * شرابم سراپا ، شرابم ، خدايا\r\nره كعبه از هر بيابان كه پرسم * دهد خار صحرا جوابم ، خدايا\r\nبه هر سينه‌اى سر نهم ناله خيزد * غمم ، حسرتم ، التهابم ، خدايا\r\nز ديدار من ديده آزرده گردد * مگر چهرهء آفتابم ، خدايا\r\nمن از بىوفايان ، وفا چشم دارم * به دنبال نقش سرابم ، خدايا\r\nمرا شايد از شعله‌ها آفريدى * كه سر تا به پا پيچ‌وتابم ، خدايا\r\nچنان در دل اشك‌ها غرق گشتم * كه از غم چو نقشى بر آبم ، خدايا\r\nز هر موج ، ويران شود خانهء من * به درياى هستى حُبابم ، خدايا\r\nدلم شِكوه از ماه و پروين ندارد * من از خويشتن در عذابم ، خدايا\r\nچو موجم ، سراسر خروشم ، الهى * چو بادم ، سراپا شتابم ، خدايا\r\nز رؤياى هستى به‌جز غم نديدم * همين بود تعبير خوابم ، خدايا \r\n\r\nتو يا من ؟\r\n عاشق سرمست بىپروا منم * بىخبر از خويش و از دنيا منم\r\nدر دل دشت جنون آواره‌ام * گردباد سركش صحرا منم\r\nرنگ آسايش نديدم در جهان * موج بىآرام اين دريا منم\r\nاز غم بىهمزبانى سوختم * شمع بىپروانهء تنها منم\r\nدر نگاه سركشم پنهان تويى * در دو چشم دلكشت پيدا منم\r\nگرچه همچون شمع يك شب زنده‌ام * فارغ از انديشهء فردا منم \r\n\r\n","description":"","footnote":"","page_name":" 796 ","page_number":796},
  {"content":"\r\n\r\n بس‌كه با جان و دلم آميختى * كس نداند اين تو هستى يا منم ؟ \r\n\r\nبگذار بميرم\r\n امشب از باده خرابم كن و بگذار بميرم * غرق درياى شرابم كن و بگذار بميرم\r\nقصّهء عشق به گوش من ديوانه چه خوانى ؟ * بس كن افسانه و خوابم كن و بگذار بميرم\r\nگرچه عشق تو سرابيست فريبنده و سوزان * دلخوش اى مه به سرابم كن و بگذار بميرم\r\nزندگى تلخ‌تر از مرگ بوَد ، گر تو نباشى * بعد از اين مرده حسابم كن و بگذار بميرم\r\nتا به كى حلقه شوم ، سر به درِ خانه بكوبم * از درِ خويش جوابم كن و بگذار بميرم\r\nپيرم و نيست دگر بيم ز دم‌سردى مرگم * گرم رؤياى شتابم كن و بگذار بميرم\r\nخسته شد ديده‌ام از ديدن توفان حوادث * كور ، چون چشم حُبابم كن و بگذار بميرم\r\nاشك گرمم كه به نوك مژهء شمع بلرزم * شعله شو يكسر و آبم كن و بگذار بميرم \r\n\r\nزنده در مزار\r\n بس‌كه از حيرت فروماندم به كار خويشتن * كار خود كردم رها با كردگار خويشتن\r\nهمچو گيسو ، خانه‌بردوشى سزاوار من است * كز پريشانى گره بستم به كار خويشتن\r\nگردباد بىسرانجامم ، كه از ديوانگى * بر سر خود ريزم از حسرت غبار خويشتن\r\nشمع بىپروانه را مانم ، كه از بىهمدمى * هرچه دارم اشك ، مىسازم نثار خويشتن\r\nبا چه امّيدى به رؤياى خزان دل خوش كنم ؟ * من كه در كنج قفس ديدم بهار خويشتن\r\nمستى من ، مستى مى نيست ، شور عاشقيست * برنگيرم سر چو چشمت از خمار خويشتن\r\nهمچو مجنون سر نهم بر دامن دشت جنون * كز همه بيگانه ماندم و در ديار خويشتن\r\nهيچ‌كس آبى نزد بر آتشم جز اشك من * هم غم خويشم من و هم غمگسار خويشتن\r\nسينهء من گور عشق و آرزوها بود و من * زنده بودم روزگارى در مزار خويشتن \r\n\r\n","description":"","footnote":"","page_name":" 797 ","page_number":797},
  {"content":"\r\n\r\n\r\nفهرست اشخاص\r\nآذر ، مهدى ، 244\r\nآخته ، مجيد ، 588\r\nآخوند ملا غلامحسين ، 27\r\nآخوند ملّا ولى اللّه مازندرانى همدانى ، 598\r\nآخوند يزدى ، 27\r\nآذرى ، على ، 92\r\nآزاد ، محمّد على ، 670\r\nآزاد همدانى ، 721\r\nآقا بزرگ كرمانشاهى ، 87\r\nآقاسى ، حاج محمّد ، 320\r\nآل ياسين ، 722\r\nآل ياسين ، زهره ، 715\r\nآل ياسين ، سيد رضا ، 490 ، 715 ، 721\r\nآمنه باشنگى ، 338\r\nآيت‌اللّه بروجردى ، 69\r\nآيت‌اللّه حايرى يزدى ، حاج شيخ عبد الكريم ، 155\r\nآيت‌اللّه حجت كوه‌كمره‌اى ، سيّد محمّد ، 156\r\nآيت‌اللّه خوانسارى ، سيد احمد ، 156\r\nآيت‌اللّه علوى بروجردى ، 722\r\nآيت‌اللّه ميبدى ، 233\r\nآيت‌اللّه ميرزا خليل الله فقيه كاشانى ، 722\r\nآيت‌اللّه مير سيد ابو القاسم ، 721\r\nآيت‌اللّه مير سيد نظام الدّين ، 721\r\nائمّهء اطهار عليهم السّلام ، 670\r\nابا عبد اللّه الحسين عليه السّلام ، 424\r\nابتهاج ، هوشنگ ، 63 ، 564\r\nابراهيمى ، جعفر ، 144\r\nابراهيمى ، عزّت اللّه ، 469\r\nابن بابويه ، 598\r\nابو البلبل ، 338\r\nاجتهادى ، سيّد محمّد ، 338\r\nاحسانى ، محمّد نويد ، 405\r\nاحمد بن موسى عليه السّلام ( شاه چراغ ) ، 648\r\n\r\n","description":"","footnote":"","page_name":" 798 ","page_number":798},
  {"content":"\r\n\r\nاحمدى ، احمد رضا ، 144 ، 676\r\nاختريان ، محمود ، 761\r\nاخوان ، 393\r\nاخوان ارمكى ، عباسعلى ، 411\r\nاخوان ثالث ، 526 ، 688\r\nاخوتيان ، على ، 35\r\nاديب بيضائى آرانى ، 721\r\nاستاد مفتون ، 670\r\nاسد اللّه ، 250\r\nاشتباهى ، 338\r\nاصغر ، 263\r\nاصفهانى ، حاج ميرزا حبيب ، 762\r\nاعتصامى ، پروين ، 215\r\nاعتماد الرّعايا ( حاج اعتماد ) ، حاج حسن خان ، 660\r\nاعتمادى ، حاج محمّد هادى ، 660\r\nافضلى ، رضا ، 588\r\nاكّافان ، زهرا ، 387\r\nاكباتان ، محمّد رضا خان ، 588\r\nاكبرى ، حاج رضا ، 644\r\nالياس ، 544\r\nاليزابت بيگم ، 338\r\nامام رضا عليه السّلام ، 490\r\nامام موسى بن جعفر عليه السّلام ، 466\r\nاميرى فيروزكوهى ، 233\r\nامين‌پور ، قيصر ، 417 ، 676 ، 768\r\nامينيان ، سيف الله ، 721\r\nانجوى شيرازى ، 92\r\nاوستا ، 245\r\nبابا طاهر ، 417 ، 750\r\nبابا كرم ، 338\r\nبالجه ، سيّد على آقا ، 69\r\nبتهون ، 327\r\nبختيارى ، 321\r\nبختيارى ، تيمور ، 320\r\nبختيارى ، نادر ، 320\r\nبدبين ، 338\r\nبديع خان ، 693\r\nبرهانى ، مهدى ، 111\r\nبصير ، 77\r\nبودلر ، 327\r\nبوريس ساچكف ، 476\r\nبهبهانى ، سيمين ، 13 ، 202 ، 736 ، 744\r\nبهزاد كرمانشاهى ، يد اللّه ، 728\r\nبهمنى ، محمّد على ، 13 ، 202 ، 736\r\nبهنام ، رحمان ، 370\r\nبيرياى گيلانى ، 233\r\nبيضائى ، پرتو ، 722\r\nپايور ، فرامرز ، 497\r\nپروفسور هانرى كوربن ، 509\r\nپرويز نىداود ، آليانس ، 544\r\nپرىچهر دلاور ، 338\r\n\r\n","description":"","footnote":"","page_name":" 799 ","page_number":799},
  {"content":"\r\n\r\nپناه ، 521\r\nپوريا ، 195\r\nپويا ، 163\r\nپيامبر صلّى اللّه عليه و آله ، 670\r\nپيدا ، جعفر ، 670\r\nپيرلوئيس ، 327\r\nپيرنيا ، داود ، 790\r\nتاگور ، 327\r\nتبرّايى ، 99\r\nتجلّى ، 99\r\nتجويدى ، 790\r\nتشكرى ، شهاب ، 490\r\nتندرى ، محمود ، 27\r\nتنكابنى ، سيّد محمد ، 155\r\nتوتونچى ، حاج شيخ حسن ، 27\r\nتوحيدى ، 701\r\nتوحيدى ، محمد ، 700\r\nتوحيدى ، منوچهر ، 700\r\nتهرانى ، حاج شيخ عبّاس ، 155 ، 156\r\nثقفى ، اسماعيل ، 36\r\nجابر ، 354\r\nجلال الدّين بلخى ، 648\r\nجليلى ( بيدار ) ، 701\r\nجمشيدى ، نعمت اللّه ، 450\r\nجوارى كرمانشاهى ، عبد اللّه ، 599\r\nجهانگرد ، 338\r\nجيرجيرك ، 338\r\nجيم‌جيمو ، 338\r\nچاووش اكبرى ، رحيم ، 760 ، 761\r\nحاج خان‌بابا ، 475\r\nحاج شهباز خان ، 598\r\nحاج مير طاهر ، 599\r\nحاج نوروزى ، حسين ، 516\r\nحافظ ، 13 ، 20 ، 63 ، 194 ، 215 ، 227 ، 268 ، 328 ، 354 ، 417 ، 443 ، 462 ، 485 ، 526 ، 549 ، 660 ، 749 ، 750\r\nحالت ، ابو القاسم ، 550\r\nحبيب اللّه ، 497\r\nحبيب‌اللّهى ( نويد ) ، ابو القاسم ، 620\r\nحجتى ، ركن الدّين ، 450\r\nحدّاد ، 99\r\nحسن ، 43 ، 282\r\nحسين ، 127 ، 287 ، 462 ، 532 ، 644 ، 688\r\nحسين بن على عليه السّلام ، 648\r\nحسينى ، حسين ، 27\r\nحسينى ( داور ) ، سيّد كاظم ، 127\r\nحسينى ، سيد مهدى ، 377\r\nحسينى فارسى ، ميرزا محمود خان ، 443\r\nحسينى كوه‌كمرى ، حاج مير جلال ، 576\r\nحسينى ، مهدى ، 215 ، 768\r\nحسينى ، مهرى ، 282\r\nحضرت آيت‌الله‌العظمى حاج شيخ عبد الكريم\r\n\r\n","description":"","footnote":"","page_name":" 800 ","page_number":800},
  {"content":"\r\n\r\nحايرى يزدى ، 301\r\nحضرت حسين بن على عليه السّلام ، 598\r\nحضرت رضا عليه السّلام ، 755\r\nحضرت زينب عليها السّلام ، 282\r\nحضرت عبّاس بن على عليه السّلام « قمر بنى هاشم » ، 498\r\nحضرت على عليه السّلام ، 497 ، 539 ، 648\r\nحكمت ، على اصغر ، 424\r\nحكيم فارابى ، 636\r\nحميدى شيرازى ، 564\r\nحميدى ، منيژه ، 209\r\nخالقى ، روح اللّه ، 790\r\nخان‌محمّدى ، 588\r\nخداوندگار ، مظفّر ، 121\r\nخشكنابى ، سيد صادق ، 761\r\nخضر ، 275\r\nخطيب رهبر ، سيّد خليل ، 516\r\nخلخالى ، كاظم ، 761\r\nخواجوى كرمانى ، 526\r\nخوارزمى ، 768\r\nخوش‌طبع ، مژگان ، 13\r\nخيّام ، 63 ، 328\r\nخيرانديش ، سيّد مهدى ، 569\r\nدانش ( حاج آخوند ) ، حاج ولى اللّه ، 614\r\nدانشور ، عبد اللّه ، 509\r\nداور ، 594\r\nدرخشنده ، منيره ، 202\r\nدرويش ، 755\r\nدستگردى ، وحيد ، 606\r\nدكتر پيمان ، 315\r\nدكتر حميدى شيرازى ، 635\r\nدكتر خاتمى ، 539\r\nدكتر طاوسى ، 634 ، 636 ، 648\r\nدكتر كيهان ، 245\r\nدكتر لطف‌على صورتگر ، 301\r\nدكتر محتشم ، نسرين ، 392\r\nدولتى ، منصور ، 170\r\nديجور ، مهدى ، 127\r\nديجوريان ، 594\r\nديزى اشتهاردى ، 338\r\nديلمى ، هدا ، 676\r\nذكايى ، 736\r\nذكايى ، محمّد ، 735\r\nذو الرّئاستين ، 508\r\nذو الرّئاستين مونس عليشاه ، 507\r\nذوقى ، 127\r\nرئوفى ، محمّد ، 250\r\nربانى انزانى نوكنده‌اى ، حاج شيخ حمزهء ، 233\r\nرجايى بخارايى ، احمد على ، 620\r\nرحمت اللّه ، 502\r\nرستگار ، منصور ، 443\r\nرستم خان ، 598\r\n\r\n","description":"","footnote":"","page_name":" 801 ","page_number":801},
  {"content":"\r\n\r\nرشتى ، شيخ محمد حسن ، 155\r\nرضا ، 20 ، 227\r\nرضا قلى ، 405\r\nرضا قلى ، ميرزا محمّد ، 693\r\nرضاوندى ، 163\r\nرضاوندى ، منصور ، 162\r\nرضايى ، ولىّ ، 162\r\nرفيعى ، حاج شيخ قاسم ، 69\r\nرفيق اصفهانى ، 750\r\nرمبو ، 327\r\nروح القدس ، 127\r\nروح القدس ، سيّد ابو الحسن ، 594\r\nرودكى ، 750\r\nروشن ، احمد ، 497\r\nرؤيائى ، يد اللّه ، 417\r\nرها ، 354\r\nرياضى سمرقندى ، 599\r\nزاده ، تقى ، 550\r\nزالاس ، 338\r\nزالو ، 338\r\nزندى ، عباس ، 497 ، 544\r\nزين العابدين ، 202 ، 443 ، 700 ، 760\r\nسازگار ، غلامرضا ، 287 ، 288\r\nسامانى ( موج ) ، خليل ، 516\r\nسامعى ، حاج حسن ، 57\r\nسامعى ، عليرضا ، 57\r\nسبزوارى ، حجت الاسلام شيخ محمّد ، 69\r\nسپهرى ، سهراب ، 13 ، 417 ، 676 ، 688 ، 744\r\nستوده ، ميرزا محمّد صادق خان ، 424\r\nسرور ، حسين ، 644\r\nسعدى ، 20 ، 63 ، 194 ، 215 ، 268 ، 417 ، 443 ، 485 ، 526 ، 660 ، 750 ، 790\r\nسعيدى ، 550\r\nسعيدى ، محمد ، 549\r\nسعيدى ، محمّد شريف ، 768\r\nسعيدى ميرفخرائى ، نيّره ، 549\r\nسقّازاده ، 491\r\nسقّازاده آرانى ، صديقه ، 490\r\nسكوت ، ميرزا ابو القاسم ، 634 ، 693\r\nسلطان سيّد عبّاس ، 614\r\nسميعى ، كيوان ، 722\r\nسن‌سان ، 327\r\nسها ، ميرزا محمّد ، 694\r\nسهيلى ، مهدى ، 315\r\nسيّد اسماعيل ، 466\r\nسيّد جمال الدّين اسدآبادى ، 81\r\nسيد عبد اللّه ، 32\r\nسيّد على اكبر ، 215\r\nسيد على محمّد ، 377\r\nسيّد محمّد ، 268\r\nسيّد هادى ، 381\r\nسيف القلم ، 338\r\n\r\n","description":"","footnote":"","page_name":" 802 ","page_number":802},
  {"content":"\r\n\r\nسيگارچى ، حاج محمّد ، 155\r\nشاكرى ، باقر ، 99\r\nشاملو ، احمد ، 227 ، 676 ، 744\r\nشاهرخى ، 114\r\nشباب ، 99\r\nشبيه الشّعرا ، 338\r\nشريعتى ، على ، 110\r\nشريف ، 32\r\nشريفيان ، سيد حميد ، 32\r\nشريفى ، جواد ، 599\r\nشعبانى ، اسد اللّه ، 144\r\nشفق ، مجيد ، 315\r\nشكيب ، 77\r\nشمس سيّد عليرضا ، 28\r\nشهريار ، 20 ، 63 ، 215 ، 564 ، 688 ، 761\r\nشهريارى ، محمّد ، 244\r\nشهشهانى ، ميرزا اسد اللّه ، 599\r\nشهنازى ، اسحاق ، 498\r\nشيخ اسد اللّه ، 507\r\nشيخ بهايى ، 648\r\nشيخ ماشاءالله ، 91\r\nشيخ مفيد ، 275\r\nشيدا ، ميرزا عباس ، 77\r\nشيداى كاشانى ، 689\r\nشيرازى ، 660\r\nشيرازى ، حاج سيد ابو طالب ، 450\r\nشيروانى ( خندان ) ، شكر اللّه ، 417\r\nصائب ، 354 ، 576 ، 655 ، 681 ، 701\r\nصائم ، 32 ، 347\r\nصائم ، سيد على اصغر ، 348\r\nصاحب‌كار ، ذبيح اللّه ، 564\r\nصادقيان ، محمود ، 648\r\nصادقى ، منوچهر ، 497\r\nصالحى ، سيّد على ، 227\r\nصبا ، ابو الحسن ، 497\r\nصباحى بيدگلى ، 722\r\nصغير ، 77 ، 354\r\nصغير اصفهانى ، 233\r\nصفّارزاده ، طاهره ، 526\r\nصفرزاده نوبريان ، عبّاسعلى ، 655\r\nصفريان ، اسماعيل ، 364\r\nصميمى ، صادق ، 455\r\nصورتگر ، 550\r\nضرغامى ، فريدون ، 466\r\nضياء عراقى ، 155\r\nطالبى ، ، 729\r\nطالبى ، احترام ، 399\r\nطاوسى ، 275\r\nطاوسى ، محمود ، 274 ، 647\r\nطاهباز ، سيروس ، 144\r\nطرب ، ميرزا ابو القاسم ، 694\r\nعاطفى ، اسد اللّه ، 202\r\n\r\n","description":"","footnote":"","page_name":" 803 ","page_number":803},
  {"content":"\r\n\r\nعاطفى ، يد اللّه ، 13 ، 417 ، 701\r\nعاملى ، امير ، 455\r\nعبّاس ، 209 ، 569\r\nعباسقلى ، 76\r\nعبد العلى ، 676\r\nعراقى ، 20\r\nعزيزى ، هومن ، 744\r\nعصّار ، سيّد كاظم ، 301\r\nعطّار ، محمّد حسين ، 497\r\nعلّامه محيط طباطبائى ، 722\r\nعلامهء فيض ، 722\r\nعلى ، 749 ، 768 ، 782\r\nعلى اصغر ، 114 ، 680\r\nعليشاه اصفهانى ، حسين ، 598\r\nعلى محمّدى مراغى ، اكرم ، 405\r\nعنقا ، ميرزا محمّد حسين ، 694\r\nغلامحسين ، 454\r\nغلامرضا ، 99 ، 387 ، 594\r\nغمام ، 358\r\nفاضلى ، ميرزا ابو الفضل ، 680\r\nفاطمهء زهرا عليها السّلام ، 424\r\nفاطمى ، 721\r\nفخر الدّين عراقى ، 393\r\nفخيم ، ميرزا محمّد على ، 599\r\nفرج اللّه ، 450\r\nفرجيان ، مرتضى ، 338\r\nفرّخ‌زاد ، فروغ ، 227 ، 744\r\nفرّخ ، محمد ، 550\r\nفردوسى ، 750\r\nفرزانه ( مجرّد ) ، شعبان ، 20 ، 127\r\nفرشچى ، مهدى ، 227\r\nفروزانفر ، 550\r\nفروزانفر ، بديع الزّمان ، 301\r\nفرّهى ، فريدون ، 736\r\nفريدون مشيرى ، 268\r\nفسائى ، ميرزا محمد تقى ، 443\r\nفسايى ، ميرزا حسن ، 424\r\nفقيهى ، شيخ موسى ، 358\r\nفقيهى ، صادق ، 358\r\nفلسفى ، نصر اللّه ، 549 ، 550\r\nفهيمى ، 32\r\nفيروزكوهى ، اميرى ، 550\r\nقاضى ( شكيب ) ، نعمت اللّه ، 550\r\nقريشىزاده ( فاخر ) ، بدر الدّين ، 728\r\nقريشىزاده ( وفا ) ، جليل ، 162\r\nقريشىزاده ( وفا ) ، جليل ، 476 ، 728 ، 729\r\nقزوه ، عليرضا ، 768\r\nقلى ، 181\r\nقلى خان ، طهماسب ، 598\r\nقنبرىنسب ، ابو الحسن ، 670\r\nقهرمان ، محمّد ، 564\r\nكازرونى ، 338\r\n\r\n","description":"","footnote":"","page_name":" 804 ","page_number":804},
  {"content":"\r\n\r\nكاكو شيرازى ، 338\r\nكديور ، نوشين ، 526\r\nكرمانشاهى ، بهزاد ، 476\r\nكرمانشاهى ، فريدون خان ، 69\r\nكرمانشاهى ( وفا ) ، جليل ، 701\r\nكرمانى ، حاج ميرزا حسن ، 598\r\nكريمى ، احمد ، 245\r\nكم‌گويان ، حشمت اللّه ، 728\r\nكناره‌چى ، جواد ، 655\r\nكوهستانى ، 233\r\nكوهى ، شيخ على اصغر ، 91\r\nگلپايگانى ، ميرزا محمّد ، 694\r\nگويا ، 99\r\nلافونتن ، 370\r\nلاهوتى ، 564\r\nلوطى شيرازى ، 338\r\nليله‌كوهى ، ساحر ، 539\r\nمارگريت بيگم ، 338\r\nمالك اشتر ، 648\r\nماما جيم‌جيم ، 338\r\nمتين ، 77\r\nمتينى ، جلال ، 620\r\nمجاهدى ، 215\r\nمجاهدى ( پروانه ) ، محمّد على ، 377 ، 599\r\nمجرّد ، 594\r\nمحبّت ، محمّد جواد ، 417 ، 744\r\nمحجوبى ، مرتضى ، 790\r\nمحقّق ، جواد ، 773\r\nمحلاتى ، شيخ اسماعيل ، 155\r\nمحمّد ، 27 ، 35 ، 138 ، 188 ، 364\r\nمحمّد ابراهيم ، 614\r\nمحمّد باقر ، 606\r\nمحمّد جعفر ، 399 ، 424\r\nمحمّد حسين ، 13 ، 338 ، 521 ، 660\r\nمحمّد رضا ، 223\r\nمحمدزاده ، حجة الاسلام حاج شيخ احمد ، 156\r\nمحمّد قلى ، 526\r\nمحمد كاظم ، 347\r\nمحمّديان ، على ، 20\r\nمحمود ، 557 ، 648 ، 655\r\nمحمودى ، على اكبر ، 594\r\nمدرسهء مروى ، 155\r\nمرتضوى نايينى ، سيّد محمود ، 354\r\nمردانى ، محمد على ، 288\r\nمرشدى ( وفى على ) ، سيّد ضياء الدّين ، 507\r\nمريم ، 549\r\nمژگان ، 13\r\nمسافر ، 20 ، 21\r\nمستان ، 32\r\nمستوفى ، 35 ، 36\r\nمستوفى ، حميد رضا ، 35\r\nمسجدى ، 27\r\n\r\n","description":"","footnote":"","page_name":" 805 ","page_number":805},
  {"content":"\r\n\r\nمسجدى قمى ، ميرزا مهدى ، 27\r\nمسجدى ، ميرزا مهدى ، 28\r\nمسرور ، 43\r\nمسرور ، ابو القاسم ، 43\r\nمسكين ، 49\r\nمسلمىفر ، محمّد ، 263\r\nمشتاق ، 52 ، 354\r\nمشتاق ، ميرزا حسينعلى ، 52\r\nمشرقى غفّارى ، 721\r\nمشفق كاشانى ، 233 ، 245 ، 564\r\nمصباح ، 57\r\nمصدّق ، 63\r\nمصدّق ، امير على ، 63\r\nمصدق ، حميد ، 268\r\nمصدق ، محمد ، 450\r\nمصطفوى ، اكبر ، 320\r\nمصلح ، 69\r\nمظاهرى ، 76\r\nمظاهرى ، على ، 76\r\nمظفّريان ، 80 ، 81\r\nمظفّريان ، منوچهر ، 80\r\nمظلوم ، 87 ، 91\r\nمظلوم‌زاده ، 92\r\nمظلوم‌زاده ، شكر اللّه ، 91\r\nمظلوم‌زاده ، محمّد مهدى ، 91\r\nمظهر ، 99\r\nمعارفى ، منصور ، 497\r\nمعارفى ، ميرزا على خان ، 424\r\nمعراجى ، سيّد مرتضى ، 581\r\nمعروفى ، جواد ، 790\r\nمعزّى ، 105\r\nمعزّى ، مير سيد على خان ، 105\r\nمعلّم ، 110 ، 114 ، 115\r\nمعلّم ، حسينقلى ، 110\r\nمعلّم ، على ، 114\r\nمعلّم ، محمّد ، 110 ، 111\r\nمعيّر الملك ميرفخرائى ، سيّد موسى ، 549\r\nمعيّرى ، رهى ، 202 ، 550 ، 700 ، 790 ، 791\r\nمعينى فرد ، سيّد ولى اللّه ، 576\r\nمغان ، 121\r\nمفرّح ، 127 ، 594\r\nمفرّح ذات ، ناصر ، 127\r\nملّا محمّدى ، 132 ، 133 ، 138 ، 139\r\nملّا محمّدى ، مجيد ، 132\r\nملّا محمّدى ، معصومه ، 138\r\nملك‌الشعرا ، 550 ، 722\r\nملك‌الشّعراى بهار ، 564\r\nملك مقوّا ، 338\r\nملكى ، 144\r\nملكى ، بيوك ، 144\r\nممينى ، 149\r\nممينى ، حفيظ اللّه ، 149\r\n\r\n","description":"","footnote":"","page_name":" 806 ","page_number":806},
  {"content":"\r\n\r\nمنزوى ، 155\r\nمنزوى ، حسين ، 736\r\nمنشى ، حسينعلى ، 347 ، 348\r\nمنشى ، محمود ، 348\r\nمنشى ، ميرزا حسينعلى ، 722\r\nمنشى ، ميرزا على اكبر ، 760\r\nمنصور ، 162 ، 170\r\nمنصورى ، ابراهيم خان ، 245\r\nمنو ، 176\r\nمنوچهرى اسكندرى ، 176\r\nمنوچهرى ، حسين ، 181\r\nموسويان ، انسيّه ، 218\r\nموسوى ، سيّد على اصغر ، 215\r\nموسى ، 275\r\nموسيو فندك ، 338\r\nمولا على عليه السّلام ، 321\r\nمولانا ، 417 ، 790\r\nمولوى ، 20 ، 215 ، 287 ، 549\r\nمونس عليشاه ، 508\r\nمهاجر ، 223\r\nمهاجر ، زين العابدين ، 223\r\nمهدوى ( خديو ) ، كيومرث ، 432\r\nمهدى ، 227 ، 563\r\nمهديان ، 233 ، 234\r\nمهديان ، على ، 233\r\nمهدىزاده ، 239\r\nمهدىزاده ، محمّد رضا ، 239\r\nمهر ، 244 ، 250\r\nمهران ، 256 ، 263\r\nمهر پاك ، 268\r\nمهر ، مليحه ، 268\r\nمهرى ، 282\r\nمهريار ، 274\r\nمهندس نمازى ، مهران ، 256\r\nميثم ، 287\r\nمير ، 294\r\nمير افشار ، هما ، 707\r\nميرخانى ، غلامحسين ، 498\r\nميرزائى ، 301\r\nميرزا احمد ، 647\r\nميرزا اسماعيل ، 634\r\nميرزاده ، حجّة الاسلام سيّد حسن ، 294\r\nميرزاده ، سيّد حسين ، 294\r\nميرزا سكوت ، 635\r\nميرزا عبد الرّحيم ، 634\r\nميرزا عبد الوهّاب ، 755\r\nميرزا على آقا ، 688\r\nميرزا على خان ، 485\r\nميرزا قلمدون ، 338\r\nميرزا محمّد حسين ، 620\r\nميرزا محمّد شفيع وصال ، 755\r\nميرزا محمّد على ، 87\r\n\r\n","description":"","footnote":"","page_name":" 807 ","page_number":807},
  {"content":"\r\n\r\nميرزا هپل‌پو ، 338\r\nميرزاى نائينى ، 155\r\nميرزايى ، 302\r\nميرزايى ، سيّد جعفر ، 301\r\nميرزايى ، محمّد سعيد ، 744\r\nميرزايى نجفى ، حجّة الاسلام سيّد حسين ، 301\r\nمير سيّد رضا ، 105\r\nمير سيّد على ، 354\r\nميرشكّاك ، 308 ، 309\r\nميرشكّاك ، يوسفعلى ، 308\r\nمير عماد ، 755\r\nميرى ، 315\r\nميرى ، بهمن ، 315\r\nميرى ، سيّد على اصغر ، 315\r\nمينا ، 549\r\nمؤيّد ثابتى ، 550\r\nنادر ، 320\r\nنادرپور ، 327 ، 328\r\nنادرپور ، نادر ، 327\r\nنادر شاه ، 634\r\nناشىباشى ، 338\r\nناصح ، محمّد على ، 516\r\nناصر ، 338 ، 339\r\nناصر الدّين شاه ، 549\r\nناصر خسرو ، 215\r\nناصرى ، 347 ، 348 ، 721\r\nناصرى ، ميرزا حسن ، 347\r\nناظر ، 354\r\nناظرى ، شهرام ، 736\r\nناظرى ، فاطمه ، 417\r\nناظم ، 358\r\nناظم الشّريعه ، 358\r\nناعم ، ابراهيم ، 194\r\nنافذ ، 364\r\nنامى ، 370\r\nنبوى ، 377\r\nنبوى ، معصومة السادات ، 377\r\nنجومى ، حاج شيخ احمد ، 43\r\nنحوى ، 381\r\nنحوى ، سيّد محمّد ، 381\r\nندا ، 387\r\nنسترنى ، 195\r\nنسترنى ، ماه‌منير ، 194\r\nنسرين ، 392 ، 393 ، 399\r\nنسيم ، 405 ، 411 ، 417\r\nنصر ، 424 ، 425 ، 431 ، 432\r\nنصر اللّه ، 91 ، 728\r\nنصر ، محمّد باقر ، 424\r\nنصرى اشرفى ، جهانگير ، 233\r\nنظامى ، 194\r\nنظم الدّوله خواجه نورى ، ابو تراب ، 549\r\nنظمى ، 438\r\nنظمى ، على ، 438\r\nنعمت ، 443 ، 444 ، 450\r\n\r\n","description":"","footnote":"","page_name":" 808 ","page_number":808},
  {"content":"\r\n\r\nنعمت اللّه ، 490\r\nنعمتى ، 454 ، 455 ، 462\r\nنعمتى ، حسين ، 49\r\nنعمتى ، رزيتا ، 454\r\nنعمتى ، عليرضا ، 462\r\nنفيسى ، سعيد ، 550 ، 722\r\nنقّاش ، 466 ، 469\r\nنقّاش زرگر ، سيد محمود ، 466\r\nنقوى خوانسارى ، مير سيّد على ، 431\r\nنقوى ، سيّد نصر اللّه ، 431\r\nنقىپور ، 475 ، 476\r\nنقىپور ، على اكبر ، 475 ، 729\r\nنكبت الشّعراء ، 338\r\nنكونام ، 485\r\nنكونام ، عبد اللّه ، 485\r\nنگار ، 490 ، 491\r\nنوا ، 77 ، 497\r\nنوّابى ، ماهيار ، 649\r\nنوايى ، خوروش ، 490\r\nنوبختى ( پرتو ) ، 701\r\nنور اللّه ، 144\r\nنورايى ، 502\r\nنورايى ، خداداد ، 502\r\nنوربخش ، 507 ، 508\r\nنوربخش ، جواد ، 507\r\nنوربخش ، شيخ كمال الدّين ، 507\r\nنور عليشاه ، 508\r\nنوروزى ، 516\r\nنوروزىپناه ، على اصغر ، 521\r\nنورى ، ابو القاسم ، 69\r\nنوشين ، 526\r\nنويرى ، 532\r\nنويرى ، محمّد ، 532\r\nنيازى ، 539\r\nنيازى ، فاطمه ، 539\r\nنىداود ، 544\r\nنىداود ، آقابابا ، 544\r\nنىداود ، اسماعيل ، 544\r\nنىداود ، مرتضى ، 544\r\nنىداود ، موسى خان ، 544\r\nنيّره ، 549\r\nنيستانى ، منوچهر ، 736\r\nنيك‌پور ، 557\r\nنيك‌پور ، ميترا ، 557\r\nنيك‌دل ، 563 ، 564\r\nنيك‌دل ، محمّد على ، 563\r\nنيك‌طلب ، احمد ، 749\r\nنيكو ، 569\r\nنيكو ، على اصغر ، 569\r\nنيكوهمّت ، احمد ، 516\r\nنيما ، 526 ، 744\r\nواله ، 576 ، 581 ، 588 ، 589\r\nواله بجنوردى ، 588\r\nوثاق ، 594\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nوحدت ، 598\r\nوحيدا ، 606\r\nوحيدا ، فريدون ، 606\r\nو داد ، 614 ، 620\r\nو داد ، حسن ، 615 ، 620\r\nو داد ، محمّد حسين ، 614\r\nورزى ، 550\r\nوسمقى ، 627\r\nوسمقى ، صديقه ، 627\r\nوصال ، 634 ، 635\r\nوصال ، ميرزا شفيع ، 634 ، 647\r\nوطن ، 641\r\nوطن ، حسين ، 641\r\nوفا ، 644\r\nوقار ، 647\r\nهاتف ، 655\r\nهادى ، 660 ، 661\r\nهاشمىنژاد ، 664\r\nهاشمىنژاد ، سيّد نعمت اللّه ، 664\r\nهاشمىنژاد ، معصومه ، 664\r\nهجران ، 670 ، 676\r\nهدا ، 680\r\nهداوند ، ماشاءالله ، 680\r\nهدايتى ، 688 ، 689\r\nهدايتى ، جعفر ، 688\r\nهدايتى ، على اصغر ، 688\r\nهل‌هل قندى ، 338\r\nهما ، 693 ، 694 ، 700 ، 701 ، 707 ، 715\r\nهمايون ، 721 ، 722\r\nهمايى ، جلال الدّين ، 301 ، 694\r\nهندل الشّعراء ، 338\r\nهنر ، 728 ، 729\r\nهوچى ، 338\r\nهومن ، 735 ، 736 ، 744\r\nياسمى ، رشيد ، 550\r\nياور ، 749\r\nيحيى ، 121\r\nيزدانى ، 755 ، 756\r\nيسنا ، 760\r\nيعقوبى ، 768\r\nيعقوبى ، زهرا ، 768\r\nيغما ، 773\r\nيغمائى ، 782\r\nيغمائى ، رضا ، 782\r\nيغما جندقى ، ميرزا ابو الحسن ، 782\r\nيغما ، حيدر ، 773 ، 774\r\nيغماى جندقى ، 110\r\nيگانه ، 789\r\nيگانه ، بهادر ، 789 ، 790\r\nيگانه ، نصر اللّه ، 92\r\nيوسفى ، غلامحسين ، 620\r\nيوسفى ، فرشيد ، 599 ، 660\r\nيوسفى معظّم ، عبّاس ، 176\r\n\r\n","description":"","footnote":"","page_name":" 810 ","page_number":810},
  {"content":"\r\n\r\n\r\nفهرست اماكن\r\nآبادان ، 676\r\nآباده ، 569\r\nآبادهء فارس ، 526\r\nآذربايجان ، 64\r\nآذربايجان شرقى ، 405\r\nآذربايجان غربى ، 320\r\nآران ، 32\r\nآران و بيدگل ، 490\r\nآسيا ، 508\r\nآشخانه ، 588\r\nآفريقا ، 510\r\nآلمان ، 181\r\nآمريكا ، 328 ، 508 ، 509 ، 510 ، 707\r\nاتريش ، 176\r\nاراك ، 49 ، 155 ، 156 ، 469 ، 502 ، 539 ، 680\r\nاردان‌خوار از توابع گرمسار استان سمنان ، 782\r\nاردكان ، 35 ، 57\r\nاروپا ، 508 ، 510\r\nاروميه ، 20 ، 121 ، 320\r\nازنا ، 431\r\nاستانبول ، 444\r\nاستراليا ، 510\r\nاسدآباد همدان ، 399\r\nاسكندريّه ، 444\r\nاسلام‌آباد غرب ، 282 ، 581\r\nاشتهارد ، 132\r\nاصفهان ، 76 ، 245 ، 320 ، 354 ، 381 ، 469 ، 606 ، 644 ، 693 ، 694\r\nاقليد ، 526\r\nاليگودرز ، 431\r\nامريكاى جنوبى ، 744\r\nانتشارات جاويدان ، 315\r\nانجمن خوشنويسان ايران ، 497\r\nانگلستان ، 328\r\nاوقاف خراسان ، 620\r\nايران ، 49 ، 110 ، 155 ، 176 ، 181 ، 215 ، 227 ،\r\n\r\n","description":"","footnote":"","page_name":" 811 ","page_number":811},
  {"content":"\r\n\r\n245 ، 264 ، 274 ، 315 ، 327 ، 328 ، 392 ، 424 ، 432 ، 450 ، 466 ، 502 ، 509 ، 681 ، 722 ، 728 ، 744 ، 749 ، 789 ، 790\r\nايرانشهر ، 327\r\nبادرود نطنز ، 105\r\nبجنورد ، 588 ، 614 ، 620\r\nبخارا ، 444\r\nبلوچستان ، 508\r\nبم ، 508\r\nبمبئى ، 444 ، 648\r\nبندر انزلى ، 532\r\nبندر بوشهر ، 649\r\nبهشت زهراى تهران ، 176 ، 364\r\nبهشهر ، 233\r\nبيابانك ، 110\r\nبيمارستان روزبه ، 509 ، 510\r\nپاريس ، 327 ، 551\r\nپالايشگاه كرمانشاه ، 162\r\nپيرانشهر ، 320\r\nتبريز ، 63 ، 245 ، 438 ، 576 ، 649 ، 655\r\nتويسركان ، 69\r\nتيران ، 76\r\nتيران‌كرون ، 76\r\nتهران ، 27 ، 43 ، 49 ، 63 ، 80 ، 92 ، 110 ، 114 ، 155 ، 156 ، 176 ، 181 ، 209 ، 227 ، 239 ، 244 ، 245 ، 263 ، 264 ، 288 ، 294 ، 301 ، 302 ، 315 ، 327 ، 364 ، 392 ، 405 ، 431 ، 462 ، 475 ، 476 ، 485 ، 490 ، 497 ، 498 ، 502 ، 516 ، 521 ، 532 ، 544 ، 549 ، 550 ، 557 ، 563 ، 589 ، 598 ، 599 ، 627 ، 636 ، 648 ، 680 ، 681 ، 700 ، 728 ، 735 ، 749 ، 761 ، 782 ، 783 ، 789\r\nجزيرهء خارك ، 215\r\nجلفا ، 606\r\nچالوس ، 700\r\nحرم شاه‌چراغ ، 634\r\nحورىآباد ، 660\r\nحوزهء علميّهء همدان ، 43\r\nخانقاه تهران ، 508\r\nخراسان ، 664\r\nخور ، 57 ، 110\r\nخور و بيابانك يزد ، 773\r\nخوزستان ، 308\r\nداراب ، 223\r\nدامغان ، 114\r\nدانشسراى عالى تهران ، 76\r\nدانشكدهء دماوند ، 392\r\nدانشگاه استانبول ، 761\r\nدانشگاه استنفورد ، 393\r\nدانشگاه اصفهان ، 606\r\nدانشگاه الزهراء ، 498\r\nدانشگاه تبريز ، 274 ، 475 ، 760\r\n\r\n","description":"","footnote":"","page_name":" 812 ","page_number":812},
  {"content":"\r\n\r\nدانشگاه تهران ، 114 ، 239 ، 250 ، 274 ، 392 ، 431 ، 507 ، 509 ، 627\r\nدانشگاه سوربن فرانسه ، 509\r\nدانشگاه شهيد بهشتى ، 239 ، 539\r\nدانشگاه شيراز ، 80 ، 274 ، 320 ، 454\r\nدانشگاه علّامه طباطبايى ، 532\r\nدانشگاه فردوسى ، 218 ، 532\r\nدانشگاه فردوسى مشهد ، 475 ، 589\r\nدبستان اتّحاد ، 715\r\nدبستان بو على ، 227\r\nدبيرستان ابن سينا ، 20\r\nدبيرستان البرز ، 263\r\nدبيرستان بنت الهدى ، 526\r\nدبيرستان بو على سينا ، 315\r\nدبيرستان شاهدخت ، 268 ، 715\r\nدبيرستان شاهدخت تهران ، 194\r\nدبيرستان شاه‌عباس كبير ، 516\r\nدبيرستان صمصامى ، 680\r\nدبيرستان فارابى ، 76\r\nدبيرستان مروى ، 181 ، 301\r\nدربند شميران ، 315\r\nدستگرد اصفهان ، 606\r\nدليان از توابع اليگودرز ، 431\r\nرامهرمز ، 149\r\nرشت ، 498 ، 700\r\nرودسر ، 239\r\nروستاى ارمك كاشان ، 411\r\nروستاى پاكل ، 539\r\nروستاى پربداق جاپلق ، از توابع اليگودرز لرستان ، 680\r\nروستاى چهاردر ، 215\r\nروستاى دستگرد ، 644\r\nروستاى صومعهء نيشابور ، 773\r\nروستاى مالمير ، 502\r\nروستاى نهضت‌آباد ( شاهدان ) ، 76\r\nروستاى ( نىرنگ ) ، نوشهر ، 701\r\nرهنان ، 76\r\nزرجه‌بستان از توابع قزوين ، 144\r\nزنجان ، 301\r\nسارى ، 431\r\nساوه ، 215\r\nسبزوار ، 641\r\nسرپل‌ذهاب ، 282\r\nسمرقند ، 444\r\nسمنان ، 52 ، 57 ، 181\r\nسنندج ، 700\r\nسوريّه ، 64\r\nشازند اراك ، 539\r\nشاهرود ، 563\r\nشمس العرفاء ، 599\r\nشميران تهران ، 194\r\nشوش دانيال ، 308\r\n\r\n","description":"","footnote":"","page_name":" 813 ","page_number":813},
  {"content":"\r\n\r\nشهردارى كرمانشاه ، 450\r\nشهركرد ، 35\r\nشهريار كرج ، 782\r\nشيراز ، 80 ، 92 ، 245 ، 256 ، 339 ، 424 ، 425 ، 444 ، 634 ، 647 ، 648 ، 649 ، 693 ، 728 ، 755 ، 756 ، 789\r\nشيروان ، 588\r\nشيشوان از توابع مراغه ، 121\r\nطبس ، 110\r\nطوس مشهد ، 476\r\nعجب‌شير ، 576\r\nعراق ، 215 ، 502\r\nفارس ، 425 ، 443\r\nفرانسه ، 549 ، 551 ، 606 ، 620\r\nفسا ، 443\r\nفلاورجان ، 76\r\nقائمشهر ، 768\r\nقروه ، 700\r\nقروه كردستان ، 170\r\nقزوين ، 144 ، 454 ، 455 ، 581 ، 789\r\nقصر شيرين ، 13\r\nقم ، 27 ، 132 ، 138 ، 155 ، 156 ، 215 ، 282 ، 287 ، 301 ، 358 ، 377 ، 387 ، 411 ، 664 ، 676 ، 768\r\nكازرون ، 92\r\nكازرون ، 80\r\nكازرون فارس ، 91 ، 338\r\nكاشان ، 32 ، 105 ، 347 ، 348 ، 411 ، 490 ، 688 ، 715 ، 721 ، 722\r\nكانادا ، 510\r\nكربلا ، 648 ، 670\r\nكرج ، 132 ، 406 ، 700\r\nكردستان ، 99\r\nكرمان ، 507 ، 508 ، 728\r\nكرمانشاه ، 13 ، 87 ، 99 ، 162 ، 202 ، 245 ، 417 ، 450 ، 466 ، 475 ، 476 ، 485 ، 581 ، 598 ، 660 ، 700 ، 701 ، 728 ، 735 ، 744\r\nكوى آلوچو يكى از محلّه‌هاى شهر قم ، 287\r\nگذر محمّد باقر ميرزا دولتداد ، 660\r\nگرگان ، 233 ، 431 ، 532\r\nگورستان پرلاشز ، 551\r\nگورستان دار الرّحمه ، 339\r\nگيلان ، 239\r\nلندن ، 328\r\nلوس‌آنجلس ، 328\r\nمازندران ، 233 ، 431\r\nمانه و سملقان ، 588\r\nمجتمع نابينايان شهيد محبّى ، 557\r\nمحلهء پشت‌مشهد كاشان ، 721\r\nمحلّهء قره‌آغاج تبريز ، 760\r\nمدرسهء جهانگير خان ، 27\r\nمدرسهء شيخ عليخانى ، 69\r\n\r\n","description":"","footnote":"","page_name":" 814 ","page_number":814},
  {"content":"\r\n\r\nمدرسهء نيايش ، 598\r\nمراغه ، 405\r\nمركز تربيت معلّم امام محمّد باقر 7 ، 588\r\nمسجد آقا محمود كرمانشاهى ، 598\r\nمسجد انقلاب بجنورد ، 614\r\nمشهد ، 87 ، 188 ، 218 ، 339 ، 532 ، 563 ، 620\r\nمشهد مقدّس ، 581\r\nمصر ، 444\r\nملاير ، 294\r\nميرخانى ، 599\r\nنايين ، 354\r\nنجف اشرف ، 155\r\nنوشهر ، 700 ، 701\r\nنهاوند ، 735\r\nنيشابور ، 497\r\nنيوجرسى ، 392\r\nنيويورك ، 392\r\nواشنگتن ، 392\r\nورامين ، 239\r\nهمايونشهر ، 76\r\nهمايونشهر ( خمينىشهر ) ، 76\r\nهمدان ، 20 ، 43 ، 127 ، 170 ، 250 ، 268 ، 274 ، 358 ، 364 ، 370 ، 399 ، 594 ، 598 ، 670 ، 749\r\nهند ، 749\r\nهندوستان ، 648\r\nيزد ، 35 ، 188\r\n\r\n","description":"","footnote":"","page_name":" 815 ","page_number":815},
  {"content":"\r\n\r\n\r\nفهرست كتابها\r\nآب و مهتاب ، 144\r\nآرش ، 328\r\nاتاق تلخ ، 36\r\nاجمال و تفصيل ، 308\r\nاز آسمان تا ريسمان ، 328\r\nاز چشم اژدها ، 308\r\nاز رهائى تا شكفتن ، 228\r\nاز زبان يك ياغى ، 308\r\nاشك عاشورا ، 774\r\nامواج خروشان ، 81\r\nانتخاب و ترجمهء اشعار اميلى ديكنسون و . . . ، 239\r\nانتقاد و پاسخ ، 671\r\nانجمن دانش ، 648\r\nاوصاف الاشراف ، 634\r\nاهبة الأديب ، 649\r\nايل كلهر در روند تاريخ ، 477\r\nاين لحظه‌ها . . . ، 77\r\nبابا طاهر چه مىگويد ؟ ، 251\r\nبا مردم شب ، 328\r\nبشريّت و تهديد گرسنگى ، 477\r\nبه تو اى عشق ، سلام ، 315\r\nپديار ، 234\r\nپرچمدار كربلا ، 498\r\nپشت يك لبخند ، 144\r\nپيراهن سپيد غزل ، 455\r\nتاريخ تحوّلات ايران ، 681\r\nتاريخ چهارده معصوم ، 649\r\nتذكرهء دويست سخنور ، 438\r\nتذكرهء مرآة الفصاحة ، 275\r\nترجمه منظوم نهج البلاغة ، 722\r\nتصوير سبز ، 689\r\nتفسير اللغات ، 722\r\nتقديم با عشق ، 315\r\nتقلّاى ماهيان در نور ، 545\r\nتك‌درخت ، 545\r\nتكّه‌اى از آفتاب ، 239\r\nجامع المقدمات ، 63\r\n\r\n","description":"","footnote":"","page_name":" 816 ","page_number":816},
  {"content":"\r\n\r\nجانداران در قرآن ، 762\r\nجغرافياى كازرون ، 81\r\nجلوهء حق ، 127\r\nچشم‌ها و دست‌ها ، 328\r\nچشمه‌سار غزل ، 149\r\nچه پرسش‌ها كه بر لب آمد ، امّا بىجواب ماند ، 735\r\nچهل و يك حكايت ، 444\r\nحديقة الشّعراء ، 693\r\nحرف‌هاى ناتمام ، 133\r\nخوشه ، 328\r\nخون و خاكستر ، 328\r\nدختر جام ، 328\r\nدرخت بلوط ، 239\r\nدر سايهء سيمرغ ، 308\r\nدر ضيافت حافظ با خيام ، 182\r\nدرياى آرزو ، 432\r\nدو عارف كازرون ، 81\r\nدين و وجدان ، 156\r\nديوان ابو سعيد ابو الخير ، 761\r\nديوان اديب طوسى ، 275\r\nديوان امينى ، 438\r\nديوان پروين اعتصامى ، 761\r\nديوان ترنم ترانه‌ها ، 182\r\nديوان حافظ ، 49 ، 181\r\nديوان رضى الدّين آرتيمانى ، 750\r\nديوان فايز دشتستانى ، 761\r\nديوان نظمى ، 438\r\nديوان وصال شيرازى ، 275\r\nديوان هاتف اصفهانى ، 761\r\nرآليسم و تكامل تاريخى آن ، 476\r\nراهنماى آثار تاريخى كازرون ، 81\r\nراهنماى تدريس فارسى در دورهء راهنمايى ، 81\r\nرساله در تجويد ، 649\r\nرساله در ترجمهء صد كلمه حضرت على عليه السّلام ، 648\r\nرساله در علم بديع ، 649\r\nرساله نوروزيّه ، 649\r\nرسالهء اسديّه ، 649\r\nرسالهء جامع ، 649\r\nرموز الأمارة ، 648\r\nرنگين‌كمان ، 144\r\nروزمه خسروان پارسى ، 648\r\nرهبرى و مديريّت در اسلام ، 81\r\nريحانة الأدب ، 649\r\nزمين و زمان ، 328\r\nزندگينامه منظوم حضرت امام رضا عليه السّلام ، 722\r\nزندگينامهء امام رضا عليه السّلام ، 715\r\nسايه‌هاى كودكى ، 302\r\nستاره‌باران ، 144\r\nستيز با خويشتن و جهان ، 308\r\nسرمهء خورشيد ، 328\r\nسلسلهء عشق ، 641\r\nسنگلاخ ( داستان ) ، 251\r\n\r\n","description":"","footnote":"","page_name":" 817 ","page_number":817},
  {"content":"\r\n\r\nسوته‌دل سخن مىگويد ، 251\r\nسه قطره اشك ، 176\r\nسياحت‌نامه ، 649\r\nسى ترانه ، 176\r\nسيرى در غزليّات حيدر يغما ، 774\r\nشاعر خشت‌مال ، 773\r\nشام بازپسين ، 328\r\nشاهنامهء فردوسى ، 549 ، 722 ، 729\r\nشرح شش رباعى محتشم ، 648\r\nشعر انگور ، 328\r\nشيوهء سخن فارسى ، 81\r\nصبح دروغين ، 328\r\nصحراى سرد ، 485\r\nصحيفهء سجّاديه ، 715\r\nصداى آشنا ، 234\r\nعاشقانه‌ها ، 57\r\nعرفان حافظ ، 182\r\nعشرهء كامله ، 275 ، 648\r\nغزليات حافظ را روان و درست بخوانيم ، 182\r\nفارسنامه ناصرى ، 424\r\nفخر الوند ، 670\r\nفرماليسم در سير تكامل جامعه ، 476\r\nفرمان حضرت على به مالك اشتر ، 275\r\nفروغ دانشوران ، 589\r\nفرهنگ واژه‌هاى در كتاب‌هاى فارسى دورهء راهنماى تحصيلى ، 81\r\nفقيهى از ديار سلمان ، 81\r\nقرآن ، 507\r\nقربانىها ، 176\r\nقصّهء ديو دروغه ، 476\r\nقلندران خليج ، 308\r\nكازرون در آيينهء فرهنگ ايران ، 81\r\nكتاب معلّم ، 81\r\nكدخدا را ببين ، ده را بچاپ ، 476\r\nكلاغ‌پر ، 144\r\nكليّات سعدى ، 634\r\nكنار پنجره‌هاى بارانى ، 239\r\nكوچهء دريچه‌ها ، 144\r\nگذرى در شاليزار نيما ، 149\r\nگردآورى ترانه‌هاى كردى ، 477\r\nگل‌پونه‌ها ، 707\r\nگلچينى از غزليّات حيدر يغما ، 774\r\nگلستان سعدى ، 722\r\nگلشن معانى ، 438\r\nگنجينهء هنر خطّ و تذهيب ، 275\r\nگياه و سنگ نه آتش ، 328\r\nلالايى مادر ، 486\r\nماه و كتاب ، 308\r\nماهيگير ، 176\r\nمثنوى بزم وصال ، 275\r\nمثنوى خضر و موسى ، 648\r\nمثنوى قانون الصّدارة ، 648\r\nمجالس السّنة و محافل الأزمنة ، 648\r\nمجموعه مقالات دكتر نوايى ، 275\r\n\r\n","description":"","footnote":"","page_name":" 818 ","page_number":818},
  {"content":"\r\n\r\nمردان و زنان بزرگ ، 251\r\nمرز پرگهر ، 275\r\nمرغزار ، 648\r\nمشاهير ادب معاصر ، 545\r\nمصائب الائمه ، 576\r\nمصائب الحسينيّة ، 576\r\nمفتاح الهداية و مصباح العناية از محمود بن عثمان ، 81\r\nمن خودت هستم ، 455\r\nمنظومه صحيفه سجّاديه ، 722\r\nمنظومهء شهيدان كربلا ، 715 ، 722\r\nميراث حضرت زهرا عليها السّلام ، 722\r\nنالهء دل يا دوبيتىهاى نامى ، 370\r\nنامه‌اى بر . . . ، 239\r\nنخل ميثم ، 288\r\nنرگسانه ، 455\r\nنصاب الصّبيان ، 680\r\nنماز باران ، 627\r\nنوآورى در شعر معاصر فارسى ، 476\r\nنهج البلاغة ، 715\r\nهزار سال شعر فارسى ، 144\r\nيادبود و يادوارهء علّامهء طباطبايى ، 81\r\nيار محمّد خان سردار مشروطه ، 477\r\nيك‌صد غزل و يك ساقىنامه ، 275\r\n\r\n","description":"","footnote":"","page_name":" 819 ","page_number":819},
  {"content":"\r\n . \r\n","description":"","footnote":"","page_name":" 820 ","page_number":820},
  {"content":"\r\n . \r\n","description":"","footnote":"","page_name":" 821 ","page_number":821},
  {"content":"\r\n . \r\n","description":"","footnote":"","page_name":" 822 ","page_number":822},
  {"content":"\r\n . \r\n\r\n","description":"","footnote":"","page_name":" 823 ","page_number":823}
  ]