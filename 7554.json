[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n3\r\n( جلد سوم از بخش اصول عقايد )\r\nكلام ، ختم نبوت ، پيامبر أمى ، ولاءها وولايتها\r\nامدادهاى غيبى در زندگى بشر ، حق و باطل ، فطرت و . . .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n3\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمجموعه آثار استاد شهيد مطهري ( 3 )\r\nچاپ پنجم : فروردين 1375\r\nتعداد : 3000 نسخه\r\nليتوگرافي ، چاپ صحافى : مؤسسه چاپ فجر . تلفن : 3119796\r\nهمكار فنّى : سازمان طرح واجراى كتاب\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 3915130 - دورنگار : 3119796\r\n* قم : خيابان ارام ، تلفن : 731522\r\nشابك : 964 - 5600 - 06 - 5\r\nISBN 964 - 5600 - 06 - 5\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n مقدمه \r\n","description":"","footnote":"","page_name":" 9 ","page_number":9},
  {"content":"\r\n مقدمه \r\n","description":"","footnote":"","page_name":" 10 ","page_number":10},
  {"content":"\r\n فهرست مطالب \r\n","description":"","footnote":"","page_name":" 11 ","page_number":11},
  {"content":"\r\n فهرست مطالب \r\n","description":"","footnote":"","page_name":" 12 ","page_number":12},
  {"content":"\r\n فهرست مطالب \r\n","description":"","footnote":"","page_name":" 13 ","page_number":13},
  {"content":"\r\n فهرست مطالب \r\n","description":"","footnote":"","page_name":" 14 ","page_number":14},
  {"content":"\r\n فهرست مطالب \r\n","description":"","footnote":"","page_name":" 15 ","page_number":15},
  {"content":"\r\n فهرست مطالب \r\n","description":"","footnote":"","page_name":" 16 ","page_number":16},
  {"content":"\r\n فهرست مطالب \r\n","description":"","footnote":"","page_name":" 17 ","page_number":17},
  {"content":"\r\n فهرست مطالب \r\n","description":"","footnote":"","page_name":" 18 ","page_number":18},
  {"content":"\r\n فهرست مطالب \r\n","description":"","footnote":"","page_name":" 19 ","page_number":19},
  {"content":"\r\n فهرست مطالب \r\n","description":"","footnote":"","page_name":" 20 ","page_number":20},
  {"content":"\r\n\r\n\r\n[ جلد سوم 
  ]\r\n\r\nجهان‌بينى الهى و جهان‌بينى مادّى\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\nجهان‌بينى الهى و جهان‌بينى مادّى\r\nآنچه در اين مقاله از نظر خوانندهء محترم مىگذرد ، بايد صرفاً مقدّمه‌اى بر جهان‌بينى الهى و جهان‌بينى مادّى تلقّى شود . بحث تفصيلى دربارهء اين دو جهان‌بينى كتاب قطورى را در بر مىگيرد . ما سعى مىكنيم در اين مقاله چهار چوب مسائلى را كه اين بحث در آن قرار مىگيرد مشخّص نماييم .\r\n\r\nتعريف\r\nپيش از آنكه دربارهء اين دو جهان‌بينى به گفتگو پردازيم لازم است تعريفى از مفهوم « جهان‌بينى » به دست دهيم كه اساساً جهان‌بينى يعنى چه ؟\r\nبديهى است كه از واژهء « ديدن » كه در كلمهء « جهان‌بينى » به كار رفته نبايد به اشتباه بيفتيم و جهان‌بينى را با جهان احساسى يكى بگيريم .\r\nجهان‌بينى ، جهان‌شناسى است نه جهان احساسى و به مسألهء معروف « شناخت » مربوط مىشود ، لهذا از مختصّات انسان است و به نيروى انديشه و تفكّر و قدرت ارزيابى انسان از مجموع هستى بستگى دارد ، بر خلاف جهان احساسى كه مشترك ميان انسان و حيوان است .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبسيارى از حيوانات از نظر « جهان احساسى » از انسان پيشرفته‌ترند يا از آن نظر كه از برخى حواس برخوردارند كه انسان فاقد آنهاست و يا از آن نظر كه در حواسّ مشترك با انسان بسى حسّاس‌ترند . احساس يك چيز غير از شناخت اوست .\r\nممكن است چيزى را احساس كنيم و نشناسيم ، همچنانكه ممكن است چيزى را بشناسيم بدون آنكه آن چيز را احساس كرده باشيم ، بلكه آثار و نشانه‌هاى آن را احساس كرده باشيم .\r\nتفاوت انسان با ساير جانداران در همين جهت است كه آنها جهان را فقط احساس مىكنند امّا انسان ، علاوه بر احساس ، جهان را مىشناسد و تفسير مىكند يا لااقل مىتواند بشناسد و تفسير نمايد .\r\nيك صحنهء نمايش يا يك پديدهء اجتماعى را هزاران نفر مىبينند و احساس مىكنند و يكسان احساس مىنمايند ، ولى عدّهء معدودى آن را تفسير و تحليل مىكنند و توضيح مىدهند و احياناً مختلف تفسير مىكنند . پس جهان‌بينى يعنى تفسير و تحليل جهان و تعيين خطوط اصلى چهرهء هستى ، و به تعبير فيلسوفان ، جهان‌بينى عبارت است از اينكه « جهان فكرى انسان از نظر كلّى شبيه و نمايانگر جهان عينى گردد » ( 1 ) و به تعبير ساده : جهان‌بينى يعنى يك برداشت كلّى از مجموع جهان هستى .\r\nآيا جهان‌بينى ممكن است ؟ آيا مىتوان هستى را در مجموع خود تفسير و نظامات آن را كشف كرد ؟ آيا به انسان ابزارى براى چنين امر مهم داده شده است ؟ آن ابزار چيست ؟ يا اساساً جهان‌بينى غير ممكن است و به انسان چنين ابزارى داده نشده و آنچه در اين زمينه گفته و شنيده شده خواب و خيالى بيش نبوده و نيست ( نظريّهء لاادريّون ) آنچنان كه در اين رباعى منسوب به خيّام آمده است :\r\n آنان كه محيط فضل و آداب شدند * در جمع علوم شمع اصحاب شدند \r\n ره زين شب تاريك نبردند به روز * گفتند فسانه‌اى و در خواب شدند \r\nاينها پرسشهايى است كه مختصراً دربارهء آنها بحث خواهيم كرد ، ولى آنچه بيش از هر چيزى مسلّم است اين است كه انسان خود را به تفسير و تحليل هستى\r\n\r\n\r\n\r\n\r\n","description":"","footnote":"\r\n( 1 ) . « صيرورة الانسان عالما عقليّا مضاهيا للعالم العينىّ » .\r\n","page_name":" 24 ","page_number":24},
  {"content":"\r\n\r\nنيازمند مىبيند ، زيرا انسان يك موجود متفكّر و خود آگاه است و خطّمشى خود را در زندگى « انتخاب » مىكند . از طرف ديگر ، انتخاب نوع خطّمشى انسان در زندگى بستگى زيادى دارد به نوع برداشت كلّى او از هستى و جهان و حيات و زندگى و آغاز و انجام امور . انسان بيش از آنچه به شناخت امور جزئى كه به او احاطه دارد و روزانه در زندگى او را به كار مىآيد علاقه نشان مىدهد ، به جهان‌بينى يعنى تفسير كلّى از مجموع هستى ، و لو با معيارهاى عاميانه ، علاقه نشان مىدهد .\r\nهمهء دينها و آيينها و همهء مكتبها و فلسفه‌هاى اجتماعى خواه ناخواه بر نوعى جهان‌بينى متّكى بوده و هست . جهان‌بينى يك آيين و مسلك به منزلهء زير ساز و تكيه‌گاه فكرى آن مكتب به شمار مىرود . هدفهايى كه يك مكتب عرضه مىدارد و به سوى آنها مىخواند و راه و روشهايى كه براى وصول به آن هدفها تعيين مىنمايد و « بايد » ها و « نبايد » هايى كه انشاء مىكند و مسئوليّتهايى كه به وجود مىآورد و ارزشهايى كه معتبر مىشناسد ، همه و همه به منزلهء نتايج لازم و ضرورى آن جهان‌بينى است كه عرضه داشته و افكار و انديشه‌ها را به آن مؤمن ساخته است .\r\n\r\nانواع جهان‌شناسى\r\nافراد از نظر جهان‌شناسى ، با يكديگر متفاوت‌اند . بعضى افراد شايد از سطح حيوانات بالاتر نيامده و شناختى دربارهء جهان ندارند و به تعبير قرآن به « نظر » و « تفكّر » دربارهء جهان نپرداخته‌اند . آنان كه به مرحله‌اى از جهان‌شناسى رسيده‌اند ، تفاوتهايى ميان آنها در جهان‌شناسى هست ، امّا اين تفاوتها دو گونه است : برخى به تفاوت در آنچه « جهان‌بينى » ناميده مىشود منجر مىگردد ، و برخى نه ؛ زيرا برخى تفاوتهاى جهان‌شناسىها « تفاوت كمّى » است و برخى « تفاوت كيفى » .\r\nتفاوت كمّى يعنى اينكه يك فرد موجودات بيشترى مىشناسد و ديگرى كمتر ؛ مثلًا يكى موجودات بيجان را مىشناسد و ديگرى ، هم بيجانها را مىشناسد و هم جانداران را ، يكى از احوال ستارگان يا خواصّ فيزيكى يا شيميايى اشياء بيشتر آگاه است و ديگرى كمتر ، يكى عناصر را در عدد كمترى مىشناسد و ديگرى در عدد بيشتر . اين تفاوتها تأثيرى در آنچه « جهان‌بينى » ناميده مىشود ، ندارد . يعنى نمىتوان گفت كسى كه كلاس بالاترى از يك علم را طى كرده ، از كسى كه در كلاس پايين‌تر\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاست ، جهان‌بينى بهتر و كامل‌ترى دارد ، بلكه اساساً اين گونه اطّلاعات دربارهء جهان ، هر چند به مسألهء « شناختن » در مقابل « احساس كردن » مربوط مىشود ، به مسألهء « جهان‌بينى » يعنى نوع تفسير و تحليل از كلّ جهان هستى كه مبنا و زير ساز عمل انسان واقع مىشود ، ربطى ندارد . اينكه مثلًا عدد ستارگان چند هزار است يا چند ميليون يا چند ميليارد و يا عدد عناصر چهارتاست يا صدتا ، در عين اينكه شناخت ما را دربارهء قسمتى از جهان تغيير مىدهد ؛ جهان‌بينى ما و طرز تلقّى كلّى ما را از جهان تغيير نمىدهد ، مثل اينكه آگاهى ما دربارهء يك انسان كه چهل‌ساله است يا شصت‌ساله ، دستها يا پاهايش پنج انگشتى است يا شش انگشتى ، كم خواب است يا پرخواب ، گروه خونش « آ » است يا « ب » ، فشار خونش معتدل است يا بالا يا پايين ، طرز تلقّى ما را دربارهء او تغيير نمىدهد .\r\nتفاوت كيفى ، كه بهتر است آن را « تفاوت ماهوى » بناميم ، به شكل و نظام و قيافه و چهرهء كلّى جهان مربوط مىشود ، يعنى تفاوت شناخت دو نفر از جهان ، هميشه جنبهء كمّى ندارد كه يكى پديده‌هاى بيشترى مىشناسد و ديگرى كمتر ، گاهى جنبهء كيفى و ماهوى دارد . يعنى جهان و هستى در نظر يكى يك نوع شخصيّت و يك گونه قيافه و چهره دارد و در نظر ديگرى شخصيّت و قيافه و چهرهء ديگر ؛ مثلًا يكى جهان را مجموعه‌اى از اجزاى پراكنده و بىرابطه مىپندارد و ديگرى جهان را به منزلهء يك ماشين كه همهء اجزائش با يكديگر مرتبط است و سوّمى به صورت يك موجود زنده كه رابطه‌ها از نوع رابطهء عضوى است ؛ يكى حوادث جهان را مجموعه‌اى از يك سلسله تصادفات مىپندارد و ديگرى ناشى از ضرورتهاى علّى و معلولى ؛ يكى نظام را حكيمانه مىبيند و ديگرى پوچ و بيهوده و عبث ؛ يكى نظام را نظام ثابت مىبيند و ديگرى متحرّك و سيّال ؛ يكى يكنواخت مىبيند و ديگرى متكامل ؛ يكى بىعيب و نقص مىداند و ديگرى ناقص و پر از عيب ؛ يكى نظام موجود را بهترين نظام ممكن مىداند و نظام احسن از اين نظام را محال مىداند و يكى نظامى بهتر از اين نظام را ممكن مىشمارد ؛ يكى خير محض مىبيند و يكى شرّ محض و يكى ممزوج ؛ يكى جهان را در كلّ خود زنده و شاعر مىبيند و ديگرى مرده و بىشعور ؛ يكى محدود مىبيند و ديگرى نامحدود ؛ يكى سه بعدى مىبيند و ديگرى چهار بعدى .\r\nاينها و امثال اينهاست كه تلقّى ما را دربارهء جهان عوض مىكند و اينها و امثال اينهاست كه اركان جهان‌بينى انسان را تشكيل مىدهد ، آنچنان كه قضاوت ما دربارهء\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nيك انسان و شناخت ما از او كه آيا انسانى مهربان و خير خواه است يا عقده‌اى و كينه‌جو ، آيا زيرك و باهوش و نكته سنج است يا احمق و كودن ، طرز تفكّرش دربارهء جهان و زندگى چيست ، چه مسلك و طريقه‌اى دارد و امثال اينها كه به « شخصيّت » او مربوط مىشود نه به شخص او ، در تلقّى ما نسبت به او مؤثّر است ؛ يعنى اين كه او خير خواه يا باهوش باشد ، به او در نظر ما يك چهره مىدهد و عكس العمل ما را در برابر او به گونه‌اى مىسازد ، و اينكه او عقده‌اى و كينه‌جو يا كودن و احمق باشد ، چهرهء ديگرى به او مىدهد و عكس العمل ديگرى در ما به وجود مىآورد ، بر خلاف آگاهى از درجهء فشار خون يا گروه خون او و يا اينكه قلبش طبق معمول در طرف چپ سينه است و يا استثنائاً در طرف راست ، يك قلبى است و يا استثنائاً دو قلبى كه هيچ تأثيرى در شخصيّت او در نظر ما و يا در عكس العمل ما نسبت به او ندارد .\r\n\r\nانواع جهان‌بينى\r\nجهان‌بينى ، به طور كلّى سه گونه است ، يعنى از سه منبع ممكن است الهام بگيرد : علم ، فلسفه ، دين .\r\nپس جهان‌بينى سه گونه است : علمى ، فلسفى ، دينى .\r\n\r\nجهان‌بينى علمى\r\nعلم چگونه و در چه حدودى به ما نسبت به جهان ، شناخت و بينش مىدهد ؟ آيا علم بدون استمداد از فلسفه و مستقلّ از فلسفه قادر است آنچه را قبلًا « جهان‌بينى » ناميديم به ما ارزانى دارد ؟\r\nعلم يعنى تحقيق دربارهء موضوعاتى خاص از قبيل اجسام بيجان ، گياه ، حيوان ، تن انسان ، روان انسان ، جامعه و غيره . علم مبتنى بر سه چيز است : بررسى جزئيات ، فرضيّه و آزمون .\r\nيك عالم كه در جستجوى قوانين حاكم بر يك پديده است ، اوّل به بررسى و مشاهدهء موارد جزئى مىپردازد . پس از مرحلهء بررسى و مطالعه و مشاهدهء موارد جزئى ، فرضيّه‌اى در ذهن او نقش مىبندد و سپس آن را در عمل ، مورد آزمايش قرار مىدهد .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاگر آزمايش آن را تأييد كرد ، به صورت يك اصل ، يك قانون به ثبوت رسيده مورد قبول واقع مىشود و تا فرضيّه‌اى كامل‌تر و جامع‌تر كه با آزمونهاى بيشترى تأييد شود پيدا نشود ، آن اصل علمى به قوّت اعتبار خود باقى است ، به محض تأييد شدن فرضيّهء جامع‌تر ، جاى خود را به او مىدهد . علم به اين طريق به شناخت علّتها و سببها و شناخت معلولها و اثرها مىپردازد ، با آزمايش عملى علّت چيزى و يا معلول و اثر چيزى را كشف مىكند و آنگاه به سراغ علّت علّت يا معلول معلول مىرود .\r\nكار علم از آن جهت كه بر آزمون عملى مبتنى است مزايايى دارد و نارساييهايى .\r\nبزرگترين مزيّت شناخت علمى اين است كه دقيق و جزئى و مشخّص است .\r\nعلم با بررسيها و فرضيّه‌ها و آزمونهاى خود قادر است دربارهء كوچكترين پديدهء طبيعت هزاران آگاهى به انسان بدهد ؛ از يك برگ درخت دفترى از معرفت بسازد .\r\nديگر اينكه چون قوانين حاكم بر يك موجود خاص را به دست مىدهد ، راه تسلّط و تصرّف بشر در آن موجود را به او مىنماياند و از اين راه صنعت و تكنيك را به وجود مىآورد .\r\nامّا شناخت علمى به موازات اينكه دقيق و مشخّص و توانايى بخش است ، دايره‌اش محدود است ، از حدود موضوع خاص تجاوز نمىكند و در شناخت آن موضوع كه از طريق شناخت علّتها و سببها و يا معلولها و اثرها صورت مىگيرد ، تا حدّ معيّنى پيش مىرود و به « نمىدانم » مىرسد . جهتش واضح است : مىخواهيم « الف » را از طريق علمى بشناسيم ، علّتش را يا معلولش را و يا رابطه‌اش را با محيطش و يا سرگذشتش و تحوّلاتى كه بر او رخ داده به دست مىآوريم و به سراغ علّت علّت و معلول معلول و محيط وسيع‌تر و سرگذشت دور تر مىرويم و همه را فرضاً از طريق بررسى و فرضيّه و آزمون به مرحلهء قانون علمى مىرسانيم ؛ باز سلسلهء بىپايان علّتها و معلولها و وسعت بىانتهاى مكان و كشش لا يتناهى زمان به صورت اقيانوسهايى از مجهولات در برابر ما مجسّم مىشود . شناخت علمى مانند نورافكنى قوى است در يك ظلمت يلدايى كه محدودهء معيّنى را روشن مىكند و خوب هم روشن مىكند در حدّى كه سوزن خود را هم در پرتو آن نور افكن قوى پيدا مىكنيم ؛ امّا هميشه فضاى محدودى به اين وسيله روشن است و هر چه پيش مىرويم و تاريكيهايى را تبديل به روشنى مىكنيم ، همچنان فضاى مجهول ظلمانى در برابر ما خودنمايى مىكند .\r\nاز نظر شناخت علمى ، جهان كهنه كتابى است كه اوّل و آخر آن افتاده است ؛ نه\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاوّلش معلوم است و نه آخرش ، نه مؤلّفش شناخته است و نه غرض و هدف مؤلّف معلوم است . جهان‌شناسى علمى جزءشناسى است نه كل‌شناسى ؛ جزءشناسىاى كه هرگز به شناخت كلّ و مجموع نائل نمىشود .\r\nجهان‌شناسى علمى به حكم اينكه جزءشناسى است نه كل‌شناسى ، از ارائهء قيافه و چهرهء كلّ جهان ناتوان است . كلّ جهان را از روى جزء قياس گرفتن ، فيل شناسى مردمى را به ياد مىآورد كه در تاريكى شب فيل را لمس مىكردند و از طريق لامسه مىخواستند شكل فيل را بيان كنند : آنكه گوش فيل را لمس كرده بود مدّعى بود كه فيل به شكل بادبزن است ، آنكه پاى فيل را لمس كرده بود آن را در شكل يك ستون معرّفى مىكرد ، آنكه خرطوم فيل زير دستش آمده بود مىگفت فيل عيناً به شكل ناودان است و آن كه دست به پشت فيل ماليده بود حتم داشت كه فيل به شكل يك تخت است .\r\nانسان به شناختهايى بيش از شناختهايى كه علوم ، به معنى دقيق كلمه ، به ما مىدهند نيازمند است از قبيل اينكه : جهان از كجا آمده و به كجا مىرود ؟ ما در چه نقطه و چه موضعى از جهان هستيم ؟ آيا بر جهان سنّتهاى ضرورى و لا يتغيّر حاكم است ؟ آيا موجود معدوم مىشود ؟ آيا معدوم موجود مىشود ( به مفهوم فلسفى اين دو مسأله ) ؟ آيا اعادهء معدوم ممكن است يا محال ؟ آيا به راستى وحدت حاكم است يا كثرت ؟ آيا جهان تقسيم مىشود به دو بخش مادّى و غير مادّى ؟ آيا جهان هدايت شده است يا كور و بىهدف ؟ آيا جهان با انسان در حال دادوستد است : نيكى را نيكى و بدى را بدى پاسخ مىدهد يا بىتفاوت است ؟ آيا پس از اين زندگى فانى زندگى جاويد است ؟ و از اين قبيل مسائل - كه قبلًا هم نمونه‌هايى از اينها ياد كرديم - و هيچ كدام از اين مسائل ماهيّت علمى ندارد ؛ يعنى علم پاسخى ندارد كه به اينها بدهد و در همهء اينها به « نمىدانم » مىرسد ، و همينها هستند كه به چهره و قيافهء جهان شكل مىبخشند .\r\nنارسايى ديگر شناخت علمى كه از نارسايى بالا نتيجه مىشود اين است كه در جهت دادن به ما در زندگى تأثيرى ندارد . شناخت علمى قادر نيست به ما الهام ببخشد كه چه راه و روشى « بايد » در زندگى انتخاب كنيم . يعنى علم ما را ( تاحدودى ) به آنچه هست آگاه مىسازد بدون آنكه دربارهء آنچه « بايد » به ما الهام بخشد .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nبرتراند راسل در كتاب جهان‌بينى علمى ( 1 ) مىگويد :\r\n« در بررسى تأثير علم بر حيات انسان ، بايد سه موضوع كما بيش مستقل و جدا از هم را مورد بررسى قرار دهيم :\r\nنخست ماهيّت و قلمرو معرفت علمى .\r\nدوم قدرت روزافزون عمل و تصرّف در طبيعت كه از تكنيك علمى نتيجه مىشود .\r\nسوم تحوّلات اجتماعى و نهادهاى سنّتى كه لزوماً از وجود سازمانهاى جديدى كه علم ايجاب مىكند نتيجه خواهند شد .\r\nالبتّه علم به عنوان معرفت ، اساس دو موضوع ديگر نيز هست ، زيرا همهء تأثيرات علم ناشى از معرفت علمى است . تاكنون انسان به علّت جهل خود نسبت به شيوه‌ها و ابزارهاى لازم ، از بر آوردن آرزوهاى خويش بازمانده است و هر چه اين جهل به زوال مىگرايد ، او بيشتر مىتواند محيط مادّى و محيط اجتماعى خود را مطابق الگويى كه برايش مطلوب است ، شكل بخشد .\r\nاين قدرت جديد علم به نسبت خردمندى انسان براى او سودمند است و به نسبت نادانى او ( ! ) زيانمند خواهد بود ؛ از اين رو اگر بنا باشد كه تمدّن علمى تمدّن سودمندى گردد ، ضرورتاً بايد با افزايش علم ، خردمندى نيز افزايش يابد . مراد من از خردمندى ، درك راستين غايتهاى زندگى است و اين حاصلى است كه علم فى نفسه بر نمىآورد . بنابراين اگر چه افزايش علم يكى از عناصر ضرورى پيشرفت آدمى است ، به خودى خود هيچ ترقّى راستينى را ضمانت نمىكند . »\r\nخلاصهء سخن راسل اين است كه علم تسلّط انسان را بر محيط طبيعى و محيط اجتماعى افزايش مىدهد كه هر گونه بخواهد آن محيطها را بسازد ، امّا علم هرگز به انسان الهام نمىبخشد كه چگونه بخواهد و چه هدفى داشته باشد . در حقيقت ، جهان‌شناسى علمى نمىتواند جهان‌بينى به مفهوم صحيح كلمه ، يعنى جهان‌شناسى كه تكليف انسان را در جهان مشخّص سازد و الهام‌بخش خير و نيكى باشد ، بوده باشد . و به عبارت ديگر ، آنچه « جهان‌بينى علمى » ناميده مىشود ، قادر نيست كه تكيه‌گاه يك ايدئولوژى انسانى واقع گردد .\r\nنارسايى ديگر شناخت علمى اين است كه ارزش شناخت علمى بيشتر عملى است تا نظرى ، و آنچه مىتواند آرمان‌ساز و ايمان‌زا باشد و تكيه‌گاه ايدئولوژى قرار\r\n\r\n\r\n\r\n\r\n","description":"","footnote":"\r\n( 1 ) . ص 30 و 31 .\r\n","page_name":" 30 ","page_number":30},
  {"content":"\r\n\r\nگيرد ، ارزش نظرى است . ارزش نظرى يعنى توانايى علم در ارائهء واقعيّت هستى آنچنان كه هست ؛ ارزش عملى آن يعنى توانايى علم در توانا ساختن انسان بر تصرّف و تسلّط بر طبيعت و تغيير آن مطابق دلخواه . تفكيك ميان اين دو در ابتدا باور نكردنى به نظر مىرسد . اينكه علم يا فلسفه ارزش نظرى داشته باشد امّا ارزش عملى نداشته باشد آن اندازه شگفت‌آور نيست كه ارزش عملى داشته باشد امّا فاقد ارزش نظرى باشد .\r\nاز شگفتيهاى علم در جهان امروز اين است كه به موازات اينكه بر ارزش عملى علم روز به روز افزوده شده است ، از ارزش نظرى آن كاسته شده است . آنان كه دستى از دور بر آتش دارند گمان مىبرند كه پيشرفت علم از جهت روشنگرى ضمير بشر و ايجاد ايمان و اطمينان به واقعيّت كه همان گونه است كه علم امروز در آيينهء خود ارائه مىدهد ، به موازات پيشرفتهاى عملى است كه انكارناپذير است . در صورتى كه امر برعكس است .\r\nبرتراند راسل در كتاب جهان‌بينى علمى پس از يك سلسله بحثها دربارهء نمونه‌هاى روش علمى ، خصال ويژهء روش علمى و محدوديّتهاى روش علمى ، در فصلى كه تحت عنوان « ما بعد الطّبيعهء علمى » باز كرده مىگويد :\r\n« به انديشهء من ، جهان مجموعه‌اى است از نقطه‌ها و جهشهاى فاقد وحدت ، فارغ از مداومت ، عارى از نظم و ترتيب و خالى از هر محتواى ديگرى كه مسأله‌آموز عشق باشد . در واقع ، اگر تعصّب و عادت را كنار بگذاريم به ندرت مىتوان حتّى از اين نظر كه اصولا دنيايى وجود دارد ، دفاع كرد .\r\nنظريّات اخير فيزيك‌دانان آنان را ناگزير از نكات فوق مىكند . . . امروزه دربارهء خورشيد چه بايد انديشيد ؟ خورشيد تاكنون چراغ پرفروغ آسمان و الههء مو طلايى افلاك بوده است . . . لكن در حال حاضر ، خورشيد چيزى جز امواج احتمالات نيست ، اگر بپرسيد آنچه « احتمال » ناميده مىشود چيست يا امواج در كدام اقيانوس سير مىكنند ، فيزيك دان مانند ديوانه‌اى جواب مىدهد كه : به قدر كافى از اين سخنان گفته و شنوده‌ايم ؛ فرض كنيد مسأله را جز اين گرفتيم ، آن وقت چى ؟ با وجود اين ، اگر اصرار بورزيد خواهد گفت كه امواج در فرمول او و فرمول او در انديشهء اوست . » ( 1 )\r\n\r\n\r\n\r\n\r\n","description":"","footnote":"\r\n( 1 ) . جهان‌بينى علمى ، تأليف راسل ، ترجمهء حسن منصور / ص 76 و 77 .\r\n","page_name":" 31 ","page_number":31},
  {"content":"\r\n\r\nو هم او مىگويد :\r\n« چيز شگرفى است . همزمان با اين حقيقت كه اساسىترين علوم ، يعنى فيزيك ، منطق علمى را از اعتبار انداخته و انسان را به جاى نظم و استوارى جهان نيوتنى رو در روى دنيايى غير واقعى و رؤيايى قرار مىدهد ، علم در عمل ثمربخش‌تر و قدرتمندتر از هر عصر ديگرى گرديده است تا نتايج ارزشمندترى به حوزهء حيات انسانى عرضه كند . » ( 1 )\r\nجدايى علم از فلسفه همين زيانهاى جبران‌ناپذير را با خود مىآورد . از اينجا معلوم مىشود كه « فلسفهء علمى » ، فلسفه‌اى كه فقط متّكى بر بررسيهاى جزئى و فرضيّه‌ها و آزمونها باشد ، فلسفه‌اى كه در نهايت امر تنها و تنها از حواس مايه بگيرد ، چه سرنوشتى دارد . جز ايده‌آليسم كامل و سفسطهء محض سرنوشتى ندارد . اكنون جاى تفصيل در اين سخن نيست .\r\nنارسايى ديگر شناخت علمى اين است كه از نظر ارائهء واقعيّت - در همان حدودى كه ارائه مىنمايد - وضع متزلزل و ناپايدارى دارد . چهرهء جهان از ديدگاه علمى روز به روز تغيير مىكند ، زيرا علم بر بررسيها و فرضيّه‌ها و آزمونها مبتنى است نه بر بديهيّات اوّليهء عقليّه و اصول ثابت لا يتغيّر . قوانين متّكى بر فرضيّه و آزمون ، ارزش موقّت دارد و دائماً در معرض نسخ شدن است . و چون جهان‌بينى علمى متزلزل و بىثبات است ، نمىتواند پايگاه و تكيه‌گاه ايدئولوژى واقع شود . ايدئولوژى آنگاه واقعاً ايدئولوژى است كه افراد از جان و دل به آن بگرايند و به صورت يك ايمان شكل يافته و نظام يافته در آيد . ايمان تكيه‌گاهى محكم و تزلزل‌ناپذير مىطلبد ؛ تكيه‌گاهى مىخواهد كه رنگ جاودانگى داشته باشد . جهان‌بينى علمى به حكم اينكه وضع موقّت و متزلزل دارد نمىتواند پايگاه ايدئولوژى واقع شود .\r\nاز زمان هگل به بعد فرضيّهء تكامل حقيقت مطرح شده است . تكامل حقيقت در فلسفهء هگل و بر طبق موازين هگلى مفهومى خاص دارد كه درستى و نادرستى آن بستگى دارد به درستى و نادرستى همهء دستگاه هگلى و ما فعلا وارد آن بحث نمىشويم .\r\n\r\n\r\n\r\n\r\n","description":"","footnote":"\r\n( 1 ) . همان مأخذ / ص 78 .\r\n","page_name":" 32 ","page_number":32},
  {"content":"\r\n\r\nافرادى هم كه به دستگاه هگلى ايمان ندارند ، خواسته‌اند با پيش كشيدن فرضيّهء تكامل حقيقت ، ناسخ و منسوخ‌هاى فرضيّه‌هاى علمى را توجيه نمايند . ما در اصول فلسفه و روش رئاليسم ( مقدّمهء مقالهء « ارزش معلومات » ) به قدر كافى دربارهء اين مطلب بحث كرده و ثابت كرده‌ايم كه تكامل حقيقت به چه معنايى صحيح و به چه معنايى نادرست است .\r\nاز آنچه گفتيم روشن گشت كه جهان‌بينى به مفهوم خاصّى كه ايمان‌زا و آرمان‌ساز باشد و بتواند تكيه‌گاه يك ايدئولوژى واقع شود ، بايد اوّلًا از محدوديّتهايى كه شناخت علمى خواه ناخواه دارد عارى باشد و به مسائل خاصّ جهان‌شناسى كه به كلّ جهان و شكل و قيافه و ماهيّت جهان مربوط مىشود - كه نمونه‌اش را ذكر كرديم - پاسخ دهد ، و ثانياً بايد شناسايى جاودانه و قابل اعتماد بدهد نه شناسايى موقّت و زودگذر و متزلزل ، ثالثاً آنچه ارائه مىدهد ارزش نظرى و واقع‌بينانه داشته باشد نه صرفاً عملى و فنّى ، و روشن شد كه شناخت علمى با همهء مزايايى كه از جنبهء ديگر دارد ، فاقد اين مزاياست ؛ از اين رو شناخت علمى محض نمىتواند به انسان جهان‌بينى به مفهوم خاص بدهد و نياز انسان را به تفسير عمومى هستى و تحليل كلّى وجود بر آورد .\r\nهمهء كسانى كه از جهان‌بينى علمى دم زده‌اند و يا فلسفهء خود را فلسفهء علمى خوانده‌اند ، اگر درست مورد توجّه واقع شود ، بر شهپر نوعى فلسفه نشسته و در حوزه‌هايى وارد شده‌اند كه پاى علم به آنجا نمىرسد ؛ صرفاً با يك سلسله شباهتهاى سطحى ميان برخى فرضيّه‌هاى خود با بعضى داده‌هاى علم ، به غلط فلسفهء خود را « فلسفهء علمى » و جهان‌بينى خود را « جهان‌بينى علمى » ناميده‌اند . البتّه در اين ميان نقش اثر تبليغى اين نام و عنوان را هم نبايد فراموش كرد .\r\n\r\nجهان‌بينى فلسفى\r\nجهان‌شناسى فلسفى هر چند دقّت و مشخّص بودن جهان‌بينى علمى را ندارد ، در عوض از آن نظر كه متّكى به يك سلسله « اصول » است و آن « اصول » اوّلًا بديهى هستند و از ارزش نظرى مطلق برخوردارند و ثانياً عام و در برگيرنده‌اند و به اصطلاح از احكام موجود بما هو موجودند و ثالثاً ثابت و غير قابل تغييرند ، طبعاً اقناع كنندهء ذهن\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nو قابل اعتماد و در برگيرنده و نامحدود است .\r\nجهان‌شناسى فلسفى ، بر عكس جهان‌شناسى علمى كه مانند نور افكنى در يك ظلمت يلدايى است ، مانند نور سپيده دم است كه فراگيرنده است و كران تا كران را مىگيرد هر چند نيمه روشن و نيمه تاريك است . ذرّه بينيها كه در پرتو نور افكن قوى ميسّر است ، در پرتو سپيده دم ميسّر نيست .\r\nجهان‌شناسى فلسفى پاسخگويى به همهء آن مسائلى است كه جهان را در كلّ خود مشخّص مىكند ، قيافه و چهرهء جهان را مىنماياند و اركان و پايه‌هاى ايدئولوژى انسان را استوار مىسازد يا از بيخ و بن ويران مىنمايد .\r\nجهان‌شناسى علمى و جهان‌شناسى فلسفى هر دو مقدّمهء عمل است ؛ ولى به دو صورت مختلف . جهان‌بينى علمى به اين صورت مقدّمهء عمل است كه به انسان قدرت و توانايى مىبخشد كه در طبيعت تصرّف نمايد و آن را در جهت دلخواه خود به خدمت بگيرد ؛ امّا جهان‌بينى فلسفى به اين صورت مؤثّر در عمل است كه نگرش او را به هستى شكل خاص مىبخشد ، به او ايده مىدهد يا ايدهء او را از او مىگيرد ، طرز برخورد و عكس العمل او را در برابر جهان تحت تأثير قرار مىدهد ، موضع او را در برابر جهان و جامعه معيّن مىكند ، به حيات و زندگىاش معنى خاص مىدهد و يا بكلّى آن را بىمعنى مىسازد و خود او را به پوچى و هيچى مىكشاند .\r\nاينكه فلسفهء مستقل از علم داريم يا نداريم ، آن فلسفه بر چه اصولى متّكى است ، معيار درستى و نادرستى به طور كلّى چيست ، مسائلى است كه در جاى ديگر دربارهء آنها سخن گفته‌ايم .\r\n\r\nجهان‌بينى مذهبى\r\nاگر هر گونه اظهار نظر كلّى دربارهء هستى و جهان را ، يعنى دربارهء مسائلى كه ماهيّت كلّ هستى را مشخّص مىكند و شكل و قيافهء هستى را نشان مىدهد ، جهان‌شناسى و جهان‌بينى فلسفى بدانيم ( قطع نظر از اينكه مبدأ آن جهان‌بينى چيست ؟ قياس و برهان و استدلال است يا تلقّى وحى از جهان غيب ؟ ) بايد جهان‌بينى مذهبى را نوعى جهان‌بينى فلسفى بدانيم .\r\nجهان‌بينى فلسفى و جهان‌بينى مذهبى - بر خلاف جهان‌بينى علمى - وحدت\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nقلمرو دارند هر چند محتواها احياناً متفاوت مىشود .\r\nولى اگر نظر به مبدأ معرفت و شناخت داشته باشيم كه مبدأ شناخت يكى عقل و مبادى عقلى است و مبدأ شناخت ديگرى وحى و الهام ، مسلّماً جهان‌بينى مذهبى با جهان‌بينى فلسفى دو نوع است ؛ همچنانكه اگر محتواى جهانبينىها را در نظر بگيريم باز دو نوع است ، چيزى كه هست جهان‌بينى فلسفى انواعى دارد كه مسلّماً برخى از آنها مباينت كلّى با جهان‌بينى مذهبى دارد و برخى ديگر به نسبت زيادى توافق دارد .\r\nدر برخى مذاهب ، مانند اسلام ، جهان‌شناسى مذهبى در متن مذهب رنگ فلسفى يعنى رنگ استدلالى و تعقّلى به خود گرفته است . در قرآن كريم و كلمات رسول خدا و امير المؤمنين و ساير ائمّهء اطهار عليهم السّلام به مقياس وسيعى در مسائل فكرى و اعتقادى از قبيل مبدأ و معاد با تكيه بر عقل ، استدلال و اقامهء برهان شده است ( 1 ) .\r\nاز اين رو جهان‌بينى اسلامى در عين اينكه جهان‌بينى مذهبى است ، نوعى جهان‌بينى عقلانى فلسفى است .\r\nاز مزاياى جهان‌بينى مذهبى كه جهان‌بينى علمى و جهان‌بينى فلسفى محض فاقد آن‌اند ، اين است كه علاوه بر جاودانگى و علاوه بر عموم و شمول ، قداست بخش است ، به اصول جهان‌بينى تقدّس مىبخشد . و با توجّه به اينكه ايدئولوژى بايد از حرارت ايمان برخوردار باشد و گرايش ايمانى به يك مكتب مستلزم حرمتى است در حدّ قداست ، روشن مىشود كه يك جهان‌بينى آنگاه تكيه‌گاه يك ايدئولوژى واقع مىشود كه رنگ و صبغهء مذهبى داشته باشد .\r\nاز مجموع بيانات گذشته نتيجه مىشود كه يك جهان‌بينى آنگاه مىتواند تكيه‌گاه عالى و بىنقص يك ايدئولوژى قرار گيرد كه وسعت و استحكام تفكّر فلسفى و قدس و حرمت اصول مذهبى را داشته باشد .\r\n\r\nتئورى الهى و تئورى مادّى\r\nتفاوت جهان‌بينى الهى و جهان‌بينى مادّى در كجاست ؟ الهى چه مىگويد و\r\n\r\n\r\n\r\n\r\n","description":"","footnote":"\r\n( 1 ) . رجوع شود به مقدّمهء جلد پنجم اصول فلسفه و روش رئاليسم و به كتاب سيرى در نهج البلاغه فصل « توحيد و معرفت » .\r\n","page_name":" 35 ","page_number":35},
  {"content":"\r\n\r\nمادّى چه مىانديشد ؟ بحث الهى و مادّى بر سر چه موضوع است ؟\r\nپاسخ اين پرسش بسيار ساده است : بحث بر سر وجود و واقعيّت است .\r\nمادّى واقعيّت را در مادّه ، در آنچه جسم و جسمانى است ، در آنچه به نحوى داراى طول يا طول و عرض يا طول و عرض و عمق است ، در آنچه قابل اشارهء حسّى است ، در آنچه محسوس است ، در آنچه زمانى و مكانى است ، در آنچه متغيّر است ، در آنچه فانى شونده است و در آنچه محدود و نسبى است محصور مىداند و به واقعيّتى ماوراى اين واقعيّتها قائل نيست . امّا الهى واقعيّت را در انحصار اين امور نمىداند ؛ به واقعيّت غير مادّى و نامحسوس و مجرّد از زمان و مكان و به واقعيّت ثابت و جاودانه و مطلق نيز ايمان دارد .\r\nاز نظر انديشمند مادّى نظامات و نيروهاى حاكم بر واقعيّتها در انحصار روابط و نيروهاى مادّى است ، و از نظر انديشمند الهى ، علاوه بر اين ، نظامات و نيروهاى غير مادّى نيز وجود دارد كه بر واقعيّتها حاكم است .\r\nعلىهذا مكتب مادّى ، چه از نظر واقعيّتها و چه از نظر نظامات حاكم بر واقعيّتها ، مكتب انحصار است ؛ امّا مكتب الهى از هر دو نظر ، مكتب ضدّ انحصار است .\r\n\r\nگريز از طرح صحيح\r\nچيزى كه در اين ميان حيرت‌آور و پرسش‌انگيز است ، گريز مادّيين از طرح مسأله به صورت اصلى و حقيقى است . مادّيين همواره سعى دارند از طرح مسأله به صورت اصلى خوددارى كنند و چهرهء اصلى را پنهان نمايند ؛ مسأله را به صورت ديگر و در چهرهء ديگر طرح مىنمايند .\r\nمادّيين معمولًا مسأله را به اين صورت طرح مىكنند كه مسألهء اساسى فلسفه اين است كه آيا مادّه مقدّم است يا شعور ؟ آيا عين مقدّم است يا ذهن ؟ آنان كه مادّه را مقدّم بر شعور و عين را مقدّم بر ذهن مىشمارند گروه فيلسوفان ماترياليست را تشكيل مىدهند ، و آنان كه شعور را بر مادّه و ذهن را بر عين مقدّم شمارند و ذهن را خالق عين مىدانند اينها الهيّون و متافيزيسينها و پيروان مذاهب‌اند . انگلس مىگويد :\r\n« مسألهء بزرگ فلسفه‌ها ، بخصوص فلسفهء معاصر ، در مورد رابطهء تفكّر و وجود ( مادّه ) است . فلاسفه بر حسب پاسخى كه به اين مسأله داده‌اند به دو اردوگاه بزرگ\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nتقسيم مىشوند : آنها كه مدّعى تقدّم روح بر طبيعت بودند و بنابراين سرانجام آفرينش جهان را به اين يا آن شكل قبول داشتند . . . اردوگاه ايده‌آليسم را تشكيل مىدادند ؛ ديگران كه طبيعت را مقدّم مىدانستند متعلّق به مكاتب مختلف ماترياليسم هستند . » ( 1 )\r\nآنچه انگلس در اينجا گفته مرتّباً در كتب مادّيين تكرار مىشود . آفاناسيف در جزوهء اصول فلسفهء ماركسيسم مىگويد :\r\n« اگر با دقّت به جهانى كه ما را فرا گرفته نظر افكنيم به اين نكته بر مىخوريم كه تمام اشياء و پديده‌هاى آن يا مادّى هستند و يا معنوى و روحى و فكرى . پديده‌هاى مادّى آنهايى هستند كه به طور عينى ، يعنى خارج از شعور و آگاهى انسان و مستقلّ از آن ، وجود دارند . آنچه كه در شعور انسان وجود دارد ، بخش فعّاليّت روانى انسان است و مربوط به دنياى معنوى و فكرى است . حال ببينيم مادّى و معنوى چه ارتباطى با يكديگر دارند ؟ آيا معنوى و فكرى از مادّى پديد مىآيد يا بالعكس ؟ مسألهء ماهيّت اين ارتباط ، يعنى رابطهء فكر و روح با وجود مادّى ، مسألهء اساسى فلسفه است . . .\r\nمسألهء اساسى فلسفه داراى دو جهت است : جهت اوّل مربوط مىشود به حلّ اين مسأله كه چه چيز مقدّم است ؟ مادّه يا شعور ؟ مادّه موجد شعور است يا بالعكس ؟\r\nجهت دوّم به اين سؤال پاسخ مىدهد : آيا جهان شناختنى است ؟\r\nبا غور در محتواى مسألهء اساسى فلسفه به آسانى مىتوان دريافت كه تنها دو وجه كه از ريشه با هم در تضادّند براى حلّ آن وجود دارد و آن يا قبول تقدّم مادّه است يا قبول تقدّم شعور . به همين جهت دير زمانى است كه در فلسفه دو جهت اساسى پديد آمده است : ماترياليسم و ايده‌آليسم .\r\nفلاسفه‌اى كه مادّه را مقدّم مىشمارند و شعور را مؤخّر و مولود مادّه ، پيرو ماترياليسم مىباشند . به نظر آنها مادّه جاودانى است ؛ هيچ‌كس هيچ‌گاه آن را نيافريده ؛ هيچ نيروى خارق العاده‌اى در خارج از اين دنيا وجود ندارد ؛ شعور خود محصول تكامل مادّه و خاصيّت جسم مادّى فوق العاده و بغرنجى مانند مغز انسان است .\r\nفلاسفه‌اى كه روح را مقدّم مىدانند ، از ايده‌آليسم پيروى مىكنند . به نظر آنها شعور پيش از مادّه وجود داشته ، مادّه را آفريده و به آن زندگى بخشيده است ؛ شعور سرچشمه و اساس اوّليهء وجود است . در باب اينكه كدام شعور جهان را مىآفريند\r\n\r\n\r\n\r\n\r\n","description":"","footnote":"\r\n( 1 ) . رسالهء ماترياليسم ديالكتيك موريس كورنفورت ، ص 28 ، نقل از لودويگ فويرباخ ، ف 2 .\r\n","page_name":" 37 ","page_number":37},
  {"content":"\r\n\r\nعقايد ايده‌آليستها تفاوت پيدا مىكند . ايده‌آليستهاى ذهنى بر آنند كه جهان آفريدهء شعور فرد انسانى است . ايده‌آليستهاى عينى جهان را آفريدهء يك شعور عينى ( موجود در خارج از انسان ) مىدانند كه در سيستمهاى مختلف فلسفى به نام ايدهء مطلق و گاه به نام ارادهء جهانى و نظاير اينها ناميده مىشود . » ( 1 )\r\nبه نظر شما چرا مادّيين مسأله را به اين صورت مطرح مىكنند ؟ چرا نظريّهء انكار وجود عينى و پوچ اندر پوچ دانستن هستى ( و به قول آفاناسيف « ايده‌آليسم ذهنى » ) را كه نقطهء مقابل فلسفه است ، زيرا اساس فلسفه را رئاليسم تشكيل مىدهد ( 2 ) ، يك سيستم فلسفى معرّفى مىكنند ؟ چرا يك سلسله مسائل را كه مربوط به مسألهء شناخت است و ربطى به عينى بودن و عينى نبودن اشياء ندارد - مانند مسائلى كه كانت و هگل در مسألهء شناخت طرح كرده‌اند - اينها را تحت عنوان ايده‌آليسم و انكار دنياى خارج مطرح مىكنند ؟ چرا اصرار دارند از خداوند به « روح » يا « شعور » - يعنى الفاظ و كلماتى كه در مورد انسان صدق مىكنند و به واسطهء خصوصيّت انسانى اين كلمات ، فيلسوفان الهى از به كار بردن اينها در مورد خداوند كه مثلًا خدا را « روح » و علم او را « شعور » بنامند ، ابا دارند - ياد كنند ؟ راز و رمز همهء اينها چيست ؟\r\nراز همه يك چيز است : منحرف ساختن افكار ، ترس از مواجه شدن با چهرهء واقعى مسأله . آيا شما تاكنون از زبان حكيم يا متكلّم يا پيامبرى شنيده‌ايد كه مسألهء تقدّم ذهن بر عين و تقدّم شعور بر مادّه را به عنوان دفاع از مكتب خود طرح كرده باشد ؟ چه تلازمى هست ميان نظريّهء الهى دربارهء جهان و ميان تقدّم شعور بر مادّه ؟\r\nبسيارى از فلاسفهء الهى ، روح را محصول حركت جوهرى مادّه و طبيعت مىدانند ، تقدّم مادّه بر شعور را با اصالت و تجرّد روح و جاودانگى آن نيز منافى نمىبينند ، همچنانكه تلازمى نيست ميان نظريّهء مادّى يعنى انكار خدا و ما وراء طبيعت و ميان تقدّم مادّه بر شعور به مفهومى كه انگلس و پيروانش ابراز مىدارند . برتراند راسل چنان كه مىدانيم شخصاً يك ماترياليست است ، يعنى منكر خدا و ما وراء طبيعت و منكر مذهب است ؛ در عين حال ، در رابطهء شعور و مادّه به گونه‌اى نظر مىدهد كه منتج به تقدّم شعور بر مادّه مىشود ، و مدّعى است كه فيزيك جديد در آخرين نظر خود به اين نقطه\r\n\r\n\r\n\r\n\r\n","description":"","footnote":"\r\n( 1 ) . اصول فلسفهء ماركسيسم ، تأليف آفاناسيف ، ص 5 و 6 .\r\n( 2 ) . رجوع شود به اصول فلسفه و روش رئاليسم ، ج 1 ، مقالهء 2 .\r\n","page_name":" 38 ","page_number":38},
  {"content":"\r\n\r\nرسيده است . ما قبلًا نظر وى را دربارهء جهان نقل كرديم كه مدّعى بود :\r\n« به انديشهء من ، جهان مجموعه‌اى است از نقطه‌ها و جهشهاى فاقد وحدت ، فارغ از مداومت ، عارى از نظم و ترتيب و خالى از هر محتواى ديگرى كه مسأله‌آموز عشق باشد » .\r\nپس آنچه ما از جهان به صورت ابعاد ، وحدتها ، استمرارها و نظامها درك مىكنيم ، از نظر راسل صرفاً انديشه است و به جهان واقع ارتباط ندارد . مدّعى بود :\r\n« در واقع ، اگر تعصّب و عادت را كنار بگذاريم ، به ندرت مىتوان حتّى از اين نظر كه اصولًا دنيايى وجود دارد ، دفاع كرد . نظريّات اخير فيزيك‌دانان آنان را ناگزير از نكات فوق مىكند . »\r\nاگر اين ، ايده‌آليسم نيست ، پس ايده‌آليسم چيست ؟ معلوم مىشود مىتوان ، هم ايده‌آليست بود و هم منكر خدا و ما وراء طبيعت . مدّعى بود :\r\n« از نظر فيزيك امروز ، خورشيد چيزى جز امواج احتمالات نيست . اگر بپرسيد آنچه احتمال ناميده مىشود چيست يا امواج در كدام اقيانوس سير مىكنند ، فيزيك دان مانند ديوانه‌اى جواب مىدهد كه : به قدر كافى از اين سخنان گفته و شنوده‌ايم ؛ فرض كنيد مسأله را جز اين گرفتيم ، آن وقت چى ؟ با وجود اين ، اگر اصرار بورزيد خواهد گفت كه امواج در فرمول او و فرمول او در انديشهء اوست » .\r\nآيا آنچه آقاى آفاناسيف آن را « ايده‌آليسم ذهنى » ناميد بيش از اين چيزى است كه اين آقاى فيزيك دان و رياضى دان و منكر خدا و ما وراء طبيعت و ماترياليست قرن بيستم مىگويد ؟ !\r\nپس معلوم مىشود ممكن است مادّه را بر شعور مقدّم شمرد يعنى مادّه را به منزلهء مادر و شعور را به منزلهء فرزند شمرد و در عين حال الهى بود و بلكه اصالت روحى بود ، آنچنان كه فيلسوفانى از قبيل صدر المتألّهين اينچنين بوده‌اند ؛ و ممكن است شعور را اصل شمرد و در وجود عينى ماوراى شعور ترديد كرد و يا آن را انكار نمود و در همان حال منكر خدا و ما وراء طبيعت بود ، آنچنان كه راسل و امثال او اينچنين‌اند .\r\nممكن است گفته شود معيار اصلى و ما به التّفاوت مكتب الهى و مكتب مادّى\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمسألهء « خلقت عالم » است : الهى جهان را آفريده و مادّى آن را ناآفريده مىداند .\r\nاين معيار نيز صحيح نيست . درست است كه الهى جهان را آفريده مىداند ، ولى مادّيين لزوماً آن را ناآفريده نمىشمارند ، بلكه مادّيت جديد يعنى ماترياليسم ديالكتيك بنا بر اصول خاصّ منطق ديالكتيك مدّعى است كه عالم « شدن » است نه « بودن » ؛ عالم يك جريان است نه يك شىء داراى جريان ، و اين « شدن » و « جريان » معلول تضادّ ذاتى اشياء است ، پس جهان چنان كه ماركس مىگويد « خود آفرين » است ( 1 ) ، خودش خودش را مىآفريند ، و نيز به قول ماركس جهان يك « تناسل خودرو » است ( 2 ) ؛ پس عالم دائماً در حال آفريده شدن است و خودش خودش را مىآفريند ، دائماً در حال رويش است و خودش خودش را مىروياند .\r\nالهيّون نيز مدّعى هستند كه عالم دائماً در حال آفريده شدن است ؛ خلقت يك امر « آنى » نيست كه در گذشته صورت گرفته و پايان پذيرفته باشد ، بلكه خلقت يك واقعيّت تدريجى و مستمرّ است ؛ يعنى واقعيّت جهان ، واقعيّت « خلق شدن دائم مستمرّ » است ؛ جهان دائماً در حال حدوث و فناست ؛ جهان يك حدوث دائم و مستمرّ است و چون حدوث دائم و مستمرّ است ، هيچ مرتبه‌اى از آن در مرتبهء بعد يا مرتبهء قبل نيست ، پس نمىتواند « خود آفرين » باشد ، نمىتواند يك « تناسل خودرو » باشد ، نمىتواند خود علّت وجود خود باشد ؛ پس يك علّت جاويد و محيط در كار است كه وجود عالم را ادامه مىدهد .\r\nعلىهذا معيار الهى بودن و مادّى بودن ، مخلوق بودن و مخلوق نبودن جهان نيست .\r\nماترياليستها براى اينكه چهرهء حقيقى مسأله را بيشتر پنهان كنند اصول ديگرى غير آن اصلى كه آن را « مسألهء اساسى فلسفه » ناميدند طرح مىكنند - كه به اصطلاح به « منطق » مربوط مىشود - و تفاوت دو مكتب را در آن اصول مشخّص مىنمايند .\r\nاستالين در جزوهء ماترياليسم ديالكتيك مىگويد :\r\n« ديالكتيك بر خلاف متافيزيك طبيعت را مجموعهء تصادفات اشياء و پديده‌هايى كه از يكديگر مجزّا و منفرد بوده و به يكديگر وابستگى ندارند نمىداند ، بلكه بر عكس ، طبيعت را مجموعه و واحد تامّى از اشياء و پديده‌هايى كه با يكديگر رابطه داشته ، به\r\n\r\n\r\n\r\n\r\n","description":"","footnote":"\r\n( 1 ) و 2 . آن دره پىتر : ماركس و ماركسيسم ترجمهء شجاع الدّين ضيائيان .\r\n","page_name":" 40 ","page_number":40},
  {"content":"\r\n\r\nطور آلى به هم وابسته بوده و مشروط به يكديگرند ، مىشناسد .\r\nديالكتيك بر خلاف متافيزيك كه براى طبيعت يك حالت آرامش و ركورد و سكون تغييرناپذير قائل است ، آن را متحرّك و در حال تحوّلات پىدرپى و تكامل و ترقّى دائمى مىداند . . .\r\nديالكتيك بر خلاف متافيزيك سير تكامل را يك جريان سادهء نشو و نما كه در آن ، تغييرات كمّى منتج به تحوّلات كيفى نشود ، نمىداند ، بلكه تكامل را از تغييرات كم اهميت و پنهانى كمّى مىداند كه به تغييرات كيفى آشكار و اساسى منتهى مىگردد . . .\r\nديالكتيك بر خلاف متافيزيك معتقد است كه اشياء و پديده‌هاى طبيعت در داخل خود نيز تضادهايى دارند ، زيرا آنها داراى يك قطب مثبت و يك قطب منفى ، يك گذشته و يك آينده مىباشند . . . متد ديالكتيك بر آن است كه جريان تكامل پست به عالى ، نتيجهء تكامل و توسعهء هماهنگ پديده‌ها نبوده ، بلكه بر عكس ، در اثر بروز تضادهاى داخلى اشياء و پديده‌ها و در طىّ يك مبارزه بين تمايلات متضاد كه بر اساس آن تضادها قرار گرفته است ، انجام مىگيرد . . . »\r\nما اگر بخواهيم مكتب الهى و به قول حضرات « مكتب متافيزيسم » را از زبان اين آقايان بشنويم ، بايد تعبّدا بسيار چيزها را بپذيريم كه روح خود ما و هر الهى ديگرى از آنها بىخبر است ؛ بايد قبول كنيم كه متافيزيسينها اوّلًا وجود جهان عينى را قبول ندارند ، ثانياً معتقدند اجزاء جهان همه از يكديگر مجزّا و با يكديگر غير مرتبطاند ، ثالثاً جهان ثابت و بىحركت و غير قابل تغيير است ، رابعاً تغييرات تكامل همواره يكنواخت است و هيچ‌گاه منتهى به تغييرى جهش‌وار نمىگردد ، خامساً تضادّى در جهان در كار نيست ؛ فرضاً تضادّى باشد ، آن تضاد ، تضادّ درونى و به صورت مبارزه ميان نو و كهنه نيست .\r\nمتافيزيسينها مجبورند بپذيرند كه اينچنين مىانديشند و جهان را اينچنين مىبينند هر چند خودشان تاكنون نمىدانسته‌اند اينچنين مىانديشيده و جهان را اينچنين مىديده‌اند . آنها اگر مىخواهند بفهمند خودشان جهان را چگونه مىبينند مجبورند عينك خود را از دست ماترياليستها و ديالكتيسينها دريافت دارند ؛ با عينك خودشان نمىتوانند جهان را متافيزيسمان ببينند .\r\nداستان قاضى بلخ به ياد مىآيد كه مردى مدّتى از شهر خود غايب بود و قاضى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nحكم به فوت او داد . اتّفاقاً چند روز بعد سر و كلّهء آن مرد پيدا شد . مأموران به زور او را به تابوت انداخته ، مىبردند كه دفن كنند . هر چه فرياد مىكرد من زنده‌ام كجا مىبريد ؟\r\nمىگفتند اشتباه مىكنى ، چون قاضى حكم كرده كه تو مرده‌اى پس مرده‌اى و بايد دفن بشوى .\r\nمتافيزيسينها حق ندارند بگويند : ما رئاليست هستيم و بيش از شما اصالت عين را اثبات مىكنيم و تنها ماييم كه مىتوانيم اصالت عين را اثبات كنيم ( 1 ) ؛ يا بگويند ما كى گفتيم اجزاء جهان همه از يكديگر مجزّا و منفردند ؟ اتّفاقا اوّلين بار كه نظريّهء وحدت عالم و رابطهء آلى اجزاء عالم ابراز شد ، وسيلهء ما بود ، زيرا ما بوديم كه همهء عالم را به صورت يك جاندار ، مانند يك انسان ، دانستيم و تنها مكتب ماست كه مىتواند دم از رابطهء آلى همهء اجزاء جهان بزند .\r\nالهى حق ندارد بگويد : عالىترين نظريّات در متحرّك بودن جهان بلكه عين حركت بودن جهان ، وسيلهء ما ابراز شد و تنها مكتب ماست كه مىتواند ثابت كند جهان عين جريان است نه شىء جارى .\r\nحق ندارد بگويد : آنچه شما او را « تبديل تغيير كمّى به تغيير كيفى » مىناميد ما سالها بلكه قرنها قبل با تعبير صحيح و درستش از او به نام « مقدّمه بودن تغييرات كيفى براى تغييرات ماهوى » ادا كرديم و آنچه علم زيست‌شناسى جديد در مورد تكامل جانداران ( موتاسيون ) مىگويد نظريّهء جديدى است ، نه به شما مربوط است نه به ما .\r\nحق ندارد بگويد : نقش اساسى تضاد را در كار جهان اوّلين بار ما كشف كرديم منهاى يك سلسله اغلاط كه دامنگير شما شده است كه نقش « تضاد » را عامل حركت دانستيد بدون توجّه به عوامل متضاد و بدون توجّه به اينكه عوامل و نيروهاى متضاد خود معلول حركتها و تحوّلات و تغييرات عالم‌اند پس تضاد نمىتواند توجيه كنندهء حركت باشد ، بلكه حركتها و تحوّلات است كه منجر به پيدايش تضادها و نيروهاى متضاد مىشود و آن نيروهاى متضاد به نوبهء خود عامل تسريع حركت مىگردند .\r\nآرى ، متافيزيسين حق ندارد اين سخنان را بگويد ، زيرا اگر اين سخنان را بر زبان آورد پس تكليف اينهمه ايرادهاى علمى ! كه بناست بر سخنش گرفته شود چه مىشود ؟\r\n\r\n\r\n\r\n\r\n","description":"","footnote":"\r\n( 1 ) . رجوع شود به جلد اوّل اصول فلسفه و روش رئاليسم .\r\n","page_name":" 42 ","page_number":42},
  {"content":"\r\n\r\nمتافيزيسين حق ندارد بپرسد : چطور ممكن است من در حالى كه جهان عين را قبول ندارم ، آن را به صورت اجزاء مجزّا و منفرد و گسسته قبول كرده باشم ؟\r\nحق ندارد بپرسد : چگونه من در حالى كه وجود جهان را انكار دارم ، آن را ثابت و بىحركت مىدانم ؟\r\nمتافيزيسين حق ندارد بپرسد : چطور من از يك طرف جهان را ساكن و راكد و تغييرناپذير مىدانم و از طرف ديگر « سير تكامل را يك جريان سادهء نشو و نما كه در آن ، تغييرات كمّى منتج به تغييرات كيفى نمىشود » مىدانم ؟\r\nآرى ، حق ندارد دربارهء هيچ‌يك از اين مسائل سخنى بگويد ، زيرا قاضى چنين حكم كرده است و روى حكم قاضى حرفى نيست .\r\nراستى چرا مادّيين ، بالاخص طرفداران ماترياليسم ديالكتيك ، شهامت روبرو شدن و مواجههء مستقيم را ندارند ؟ چرا حاضر نيستند سخن طرف را درست نقل كنند و انتقاد نمايند ؟ چرا به مصداق « خود مىكشى و خود تعزيه مىخوانى » اوّل تحريف مىكنند و آنگاه به نقد مىپردازند ؟ چرا به خود و مسلك خود اعتماد ندارند ؟\r\nبياييم رك و صريح ، دو مكتب را روبروى هم نهيم و با اصول علمى و منطقى ارزيابى نماييم .\r\nآيا الهى كه الهى است به معنى اين است كه طبيعت را منكر است ، يا قوانين طبيعت را منكر است ، يا اصل علّيت و معلوليّت را منكر است ، يا اصل حركت را نفى مىكند ، يا تأثير اجزاء طبيعت در يكديگر را قبول نمىكند ، يا جهان را يك كلّ تجزيه‌ناپذير نمىداند ، يا به تكامل قائل نيست ؟\r\nيا بر عكس ، الهى كه الهى است به معنى اين است كه هستى را منحصر در طبيعت نمىداند ، قوانين حاكم بر هستى را منحصر به قوانين حوزهء فيزيك و شيمى نمىشمارد ، جهان را در كلّ خود ذى شعور مىداند ، براى جهان ماهيّت « ازاويى » و « به سوى اويى » قائل است ؟\r\nتفاوت الهى با مادّى ، نظير تفاوت روان‌شناس و روانكاو است . پيش از آنكه روانكاوى قلمرو ضمير باطن را كشف كند ، روان انسان از نظر روان‌شناس جز يك سلسله ادراكات ، حكمها ، استدلالها ، غرائز ، عواطف ، تمايلات ، ميلها و اراده‌ها كه هر كس وجود آنها را در خود حس كرده و مىكند ، نبود . روانكاوى كه پيدا شد ، قلمرو وسيع ديگرى كشف كرد كه نام آن را « روان ناخودآگاه » گذاشت . دنياى روان\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nناخودآگاه از دنياى روان خود آگاه گسترده‌تر و عظيم‌تر و حاكم بر دنياى روان خود آگاه است . روانكاوى قلمرو سابق روان‌شناسى را نفى نكرد ، بلكه واقعيّت روان انسانى را از انحصار قلمرو روان خودآگاه خارج ساخت . روانكاوى قوانين روان خود آگاه را نيز نفى نكرد ، بلكه به يك سلسله قوانين ديگر در روان ناخودآگاه دست يافت كه حاكم بر قوانين روان خود آگاه است .\r\n\r\nراه شناخت\r\nدر اينجا مسألهء مهم اين است كه الهى از چه راهى و به چه طريقى به جهانى ما وراء جهان محسوس - كه نسبت آن با جهان محسوس نسبت روان ناآگاه به روان آگاه است ، بلكه بالاتر ، نسبت « شيء » به « فيء » يعنى نسبت شخص به سايه و عاكس با عكس و شعاع با منبع نور است - شناخت پيدا مىكند ؟ آيا راهى از معرفت بدان سو داريم ؟ درست است كه فرضاً راهى به شناخت آن نداشته باشيم ، بايد از اين جهت به « لاادريگرى » بپيونديم نه مكتب مادّى كه مكتب نفى و جزم است ؛ ولى به هر حال ، آنچه دشوار است پيدا كردن راهى است به شناخت جهان ما وراء و شناخت قوانينى علاوه بر قوانينى كه از مادّه و در مادّه است .\r\nراههاى شناخت جهان ديگر متعدّد است و ما در اين مقاله نمىتوانيم به توضيح و تفصيل همهء آنها بپردازيم ( 1 ) . يكى از آن راهها راهى است كه مستقيماً از طبيعت عبور مىكند ؛ راهى است كه در آن راه ، طبيعت « آيينه » و « آيت » و « نشانهء » ما وراء طبيعت قرار گرفته است . در اين طريقه ثابت مىشود كه طبيعت ، ماهيّت « ازاويى » و « به سوى اويى » دارد .\r\nاين گونه از شناخت ما وراء طبيعت كه شناخت از راه آثار و علائم است ، از نظر ماهيّت عين همان راهى است كه بسيارى از امور اين جهان را نيز از آن راه مىشناسيم ؛ يعنى شناخت ما از پاره‌اى از اشياء ، شناخت مستقيم و از راه مطالعه و بررسى بلاواسطه است ، ولى شناخت ما از پاره‌اى ديگر از امور شناخت غير مستقيم و\r\n\r\n\r\n\r\n\r\n","description":"","footnote":"\r\n( 1 ) . در جلد پنجم اصول فلسفه و روش رئاليسم آن راهها ذكر شده است . در رساله‌اى كه به نام شناخت در قرآن در نظر است منتشر شود ، اين مسأله با بيانى ديگر توضيح داده مىشود .\r\n","page_name":" 44 ","page_number":44},
  {"content":"\r\n\r\nاز راه مطالعهء آثار و نشانه‌هاست . مثلًا ما آثار حيات را از طريق بررسى و مشاهدهء مستقيم مىشناسيم ، امّا خود حيات را به عنوان عاملى كه تنها در جانداران وجود دارد ، از راه آثار و نشانه‌هايش شناخته و تصديق مىكنيم . به عبارت ديگر ، شناخت ما از حيات يك شناخت غير مستقيم و يك نوع استنباط و از طريق نوعى استدلال و به اصطلاح « برهان انّى » است ، همچنانكه شناخت ما از روان ناخودآگاه نيز نوعى استنباط و از طريق آثار و نشانه‌ها و « برهان انّى » است . شناخت ما از روان خود آگاه ، شناخت مستقيم و از طريق مشاهدهء درونى است و از روان ناخودآگاه ، شناخت غير مستقيم .\r\nآيا هيچ مىدانيد كه شناخت ما از وقايع و حوادث گذشته ، از افراد و اشخاص گذشته - مثلًا شناخت ما دربارهء بوعلى سينا - از نوع شناخت غير مستقيم ، يعنى از نوع استنباط و استدلال و « برهان انّى » است ؟ !\r\nانسان در ابتدا مىپندارد كه اطّلاعش بر حوادث و وقايع گذشته ، به دليل اينكه آن وقايع در زمان خودشان امورى محسوس و ملموس بوده‌اند ، از نوع اطّلاع مستقيم است ، خصوصاً وقتى كه ملاحظه مىكند كه از اشخاص متعدّد خبر آنها را « شنيده » است و يا در كتاب « ديده » است ؛ غافل از آنكه آنچه شنيده يك سلسله كلمات و اصوات و الفاظ است كه از دهان يك انسان معاصر بيرون آمده و آنچه ديده است يك عدّه مركّبها بر روى كاغذها به صورت خطوط است كه روزى به اين شكل در آمده و هم اكنون موجود است . ولى بوعلى هيچ‌كدام از اينها نيست . ذهن با نوعى استدلال و برهان عقلى - هر چند به قول راسل براى كسانى كه ذهن فلسفى ندارند ناآگاهانه است - بر وجود شخصى به نام بوعلى با مشخّصات خاص ، اذعان يقينى غير قابل ترديد مىكند ؛ يعنى وجود بوعلى براى ذهن مردم اين عصر يك وجود استنباطى و معقول است نه يك وجود احساسى و مشهود .\r\nبالاتر اينكه اگر موشكافى كنيم و اذعانهاى ذهن را دربارهء موجودات حاضر كه .\r\nفكر مىكنيم محسوس است كاملًا بررسى كنيم ، ثابت مىشود كه حتّى آگاهى و شناخت ما از يك انسان كه دائماً با او معاشر هستيم نيز از نوع آگاهى غير مستقيم و شناختهاى استنباطى و عقلانى و از طريق « آيه » ها و « نشانه » هاست .\r\nتنها موجودى كه آگاهى ما از او آگاهى مستقيم و بلاواسطه است نه از راه آثار و نشانه‌ها ، نفس خود ماست ، و گرنه آگاهى ما از هر موجود ديگر از طريق آيه‌ها و\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nنشانه‌هاست ؛ حتّى وجود عينى خود آن آيه‌ها و نشانه‌ها نيز از طريق آيه‌ها و نشانه‌هاى آنها در ذهن ما بازيافته مىشوند . آرى ، اگر از طريق تزكيه و تصفيهء نفس ، به معرفة اللّه دست يابيم ، شناخت خداوند متعال هم شناخت مستقيم و بلا واسطه خواهد بود .\r\nشگفتا كه پس از بررسى كامل به اين نتيجه مىرسيم كه همواره شناخت ما از جهان بيرون شناخت غير مستقيم است ، و شناخت مستقيم و بلا واسطه منحصر است به معرفة النّفس و معرفة اللّه .\r\nما براى اينكه توضيح دهيم چگونه حتّى آگاهى ما از وجود دوستى كه همواره با او معاشر هستيم ، از نوع آگاهيهاى غير مستقيم و شناختهاى استنباطى و استدلالى و عقلانى و از طريق آيه‌ها و نشانه‌هاست ، رشتهء سخن را به دست يك فيلسوف رياضى دان فيزيك دان ماترياليست و منكر خدا مىدهيم ، يعنى راسل وى در بحثى كه دربارهء اشكال تعميم نتيجهء موارد تجربه شده به موارد تجربه نشده باز كرده است ، مىگويد :\r\n« به طورى كه گفته شد آنچه به تجربه رسيده خيلى كمتر از مقدارى است كه در تصوّر انسان بگنجد . مثلا شما مدّعى مىشويد كه دوست خود آقاى « جونز » را به حال قدم زدن مىبينيد ، ولى همين حرف شما خيلى فراتر از آن است كه حقّ گفتنش را داريد .\r\nآنچه شما مىبينيد لكّه‌هاى متوالى رنگينى است كه بر زمينه‌اى ساكن مىگذرد .\r\nمجموع اين لكّه‌ها از طريق « بازتاب شرطى پاولف » كلمهء جونز را در فكر شما زنده مىكند و از اين رو مىگوييد كه جونز را مىبينيد . . . اگر بگوييد كه شما جونز را مىبينيد درست بدان مىماند كه در مورد توپى كه پس از برخورد به ديوار به سوى شما برگشته است بگوييد كه ديوار به شما برخورده است و راستى كه اين دو حالت چقدر به هم نزديك‌اند ! از اين رو اشيائى كه ما تصوّر ديدن آنها را داريم ، هرگز نمىبينيم . پس آيا دليلى هست به اينكه هر چيزى كه ما گمان ديدنش را داريم و لو كه در واقع نمىبينيم ( 1 ) ، وجود دارد ؟ علم همواره به تجربى بودن خود نازيده و چنين وانمود كرده است كه فقط به چيزهايى باور دارد كه قابل تحقّق بخشيدن مىباشند .\r\nحال شما مىتوانيد به پديدارهايى كه « ديدن جونز » مىناميد ، در ذهن خود تحقّق بدهيد ، لكن نخواهيد توانست خود جونز را به تحقيق دريابيد . شما صداهايى\r\n\r\n\r\n\r\n\r\n","description":"","footnote":"\r\n( 1 ) . مثل آقاى جونز كه به عنوان مثال گفته شد .\r\n","page_name":" 46 ","page_number":46},
  {"content":"\r\n\r\nمىشنويد و مىگوييد كه جونز با شما صحبت مىكند ؛ حس مىكنيد دستى به شما مىخورد و مىگوييد كه جونز با دست خود شما را لمس مىكند ؛ اگر او به تازگى حمّام نكرده باشد ، از نزديك شدن او احساس اشمئزاز مىكنيد و اين رايحهء نامطبوع را به جونز نسبت مىدهيد . و اكنون اگر تحت تأثير اين بحث قرار گرفته باشيد ممكن است او را خطاب كنيد كه گويى در پشت تلفن است و بگوييد : تو آنجا هستى ؟ و بلا فاصله بشنويد : « اوه بله ، مگر نمىبينى ؟ ! » لكن اگر همهء اينها را شاهد بگيريد به اينكه او آنجاست ، نقطه نظر اين بحث را درنيافته‌ايد . . . » ( 1 )\r\nمقصود راسل اين است كه حتّى وجود فردى مثل آقاى جونز براى رفيق و دوستش يك نوع استنباط است نه يك اطّلاع و مشاهدهء مستقيم . ولى راسل به حكم اينكه يگانه شناخت منطقى كه قبلا مورد قبول قرار داده اين مىداند كه شىء مورد شناسايى مستقيما تحت مطالعه در آمده باشد و يا لااقل نتيجهء يك تعميم باشد در صورتى كه وجود آقاى جونز نه مستقيماً مشهود انسان واقع مىشود و نه نتيجهء تعميم مشهودها به غير مشهودهاست ، پس نتيجه مىگيرد منطقاً وجود آقاى جونز مشكوك است و از نظر علمى غير قابل اثبات . اين نتيجه‌گيرى غلط ، ناشى از سيستم منطقى و فلسفى غلط راسل در باب شناخت منطقى است كه بعداً توضيح خواهيم داد .\r\nنكتهء ديگر كه بايد يادآورى شود اين است كه تنها يك ذهن فلسفى در وجود كسى مانند آقاى جونز شك مىكند ؛ ذهن سادهء عاميانه هرگز شك به خود راه نمىدهد . چرا ؟\r\nآيا از قبيل شكّ در بديهيّات است ؟ البتّه نه . آيا كودك و يا انسان عامى آنگاه كه در برابر آيينه مىايستد و صورت خويش را در درون آيينه مىبيند ، شك مىكند كه آن صورت واقعاً در درون آيينه وجود دارد و حال آنكه يك ذهن علمى شك ندارد در اينكه در درون آيينه صورتى وجود ندارد ؟\r\nحقيقت اين است كه ذهن غير فلسفى توجّه ندارد كه آنچه مىبيند وجود عينى اشياء نيست ، صور منعكسه از آنها در ذهن است ؛ از اين رو در وجود هر چه مىبيند مادامىكه تجربه خلاف آن را ثابت نكرده شك نمىكند . امّا ذهن فلسفى ميان آن دو فرق مىگذارد . صور منعكسهء اشياء در ذهن براى ذهن فلسفى تنها حكايت‌گر برخى فعل و\r\n\r\n\r\n\r\n\r\n","description":"","footnote":"\r\n( 1 ) . خلاصه از آنچه در صفحات 58 - 60 كتاب جهان‌بينى علمى تأليف راسل ترجمهء حسن منصور آمده است .\r\n","page_name":" 47 ","page_number":47},
  {"content":"\r\n\r\nانفعالات روى سلسله اعصاب است و صرفاً دليل و آيه و نشانه‌اى است از وجود واقعيّتى كه سبب اين تأثيرات شده است . از اين رو براى ذهن غير فلسفى وجود آقاى جونز يك وجود محسوس و مشهود و مورد اطّلاع مستقيم است و براى ذهن فلسفى يك وجود نامحسوس و نامشهود و مورد اطّلاع غير مستقيم ، يعنى يك وجود استنباطى و استدلالى و معقولى است .\r\nامّا اينكه آقاى راسل از همهء اينها مىخواهد شكّ فلسفى در وجود آقاى جونز و وجود هر امر ديگر از اين قبيل ، و به طريق اولى وجود واقعيّاتى كه در زمانهاى گذشته بوده‌اند ( نظير بو على در مثال سابق ) نتيجه بگيرد ، ناشى از سيستم غلط فلسفى اوست .\r\n\r\nشناخت سطحى و شناخت منطقى تعميمى و تجربى\r\nانسان در مرحلهء اوّل مانند هر جاندار ديگر جهان را احساس مىكند و آنچه احساس كرده به حافظه مىسپارد ، ولى انسان داراى قدرت تفكّر و تعقّل است و همين جهت او را از جانداران ديگر ممتاز ساخته است و با اين نيرو به تعقّل اشياء كه نوعى ديگر از شناخت است مىپردازد . در اين مرحله از شناخت ، انسان از يك عدّه صور مشابه ، يك مفهوم عام و كلّى مىسازد ، كلّيات را دسته‌بندى مىكند و هر گروه را در مقوله‌اى خاص جاى مىدهد : كمّيت ، كيفيّت ، اضافه ، جوهر و غيره ؛ در اثر يك سلسله تجارب به خواصّ و آثار اشياء پى مىبرد و آنچه را در مورد برخى افراد كلّى به حكم تجربه يافته است به ساير افراد تعميم مىدهد و قانون كلّى و عام كشف مىكند .\r\nمسألهء تعميم موارد آزموده شده به موارد آزموده نشده ، از مشكلات فن است .\r\nطرفداران ماترياليسم ديالكتيك طبق معمول از كنار معركه رد مىشوند و زحمت درگيرى در اين مسائل را به خود نمىدهند ؛ با يك چند جملهء ساده خود را راحت مىكنند و مىگويند :\r\n« پديده‌هاى بىشمار دنياى خارجى عينى به وسيلهء اعضاى حواسّ پنج‌گانه در مغز انعكاس مىيابد كه در آغاز فقط شناخت حسّى به دست مىدهند . با تجمّع داده‌هاى كافى ادراك حسّى ، « جهشى » پديد مىگردد و شناخت حسّى به شناخت تعقّلى ، يعنى به ايده ، بدل مىشود » ( 1 ) .\r\n\r\n\r\n\r\n\r\n","description":"","footnote":"\r\n( 1 ) . مائو : چهار رساله ، رسالهء « ايده‌هاى صحيح انسان از كجا سرچشمه مىگيرند ؟ » ص 136 .\r\n","page_name":" 48 ","page_number":48},
  {"content":"\r\n\r\nغافل از آنكه اگر تعقّل از نوع جهش و گذار از كمّيت به كيفيّت باشد ، ديگر شناخت تعقّلى ، انعكاس جهان خارج نيست ، زيرا در هر جهش و گذار از كمّيت به كيفيّت ، شيء تغيير ماهيّت و نوعيّت مىدهد و يكسره دگرگون مىشود و چيز ديگر مىگردد . اگر احساس ، انعكاس دنياى خارج است و سپس تغيير ماهيّت داده ، به صورت تعقّل در مىآيد ، پس رابطهء تعقّل با دنياى خارج بريده است ، يعنى ايده‌آليسم .\r\nحقيقت اين است كه تمام سيستمهاى فلسفى غرب در نشان دادن مكانيسم تعميم درمانده‌اند . راسل ابائى ندارد كه درماندگى خويش را اعلام نمايد ( 1 ) .\r\nما نظر به اينكه به هر حال اين نوع از شناخت منطقى مورد قبول همگان است ، بحث دربارهء مكانيسم تعميم را ، از نظر فلسفهء اسلامى ، ضرورى نمىدانيم . آنچه اينجا لازم است يادآورى شود اين است كه شناخت منطقى منحصر به شناخت تجربى تعميمى نيست . در شناخت تجربى ، ذهن نخست مواردى را در عمل مىآزمايد و سپس حكم را از موارد آزموده شده به موارد مشابه گسترش مىدهد . در حقيقت ، عمل شناختى ذهن به صورت يك حركت افقى صورت مىگيرد .\r\n\r\nشناخت منطقى آيه‌اى\r\nولى ذهن نوعى ديگر فعّاليّت شناختى دارد كه آن را بايد « حركت عمقى » ناميد .\r\nدر اين حركت ، ذهن امور شناخته شده را وسيله و آيه قرار مىدهد و به ما وراء آنها نفوذ و عبور مىنمايد .\r\nآنچه قبلا به آن اشاره شد - يعنى شناخت نيرو و عاملى به نام حيات از روى آثار خاص ، شناخت روان ناخودآگاه از راه يك نوع فعّاليّتها در سطح روان خود آگاه ، شناخت گذشته و دور به وسيلهء آثار و علائم حاضر ، و حتّى آگاهى ذهن فلسفى به وجود واقعى و عينى محسوسات به موجب علائم و آثار مستقيم حسّى كه در حواس ما پيدا مىشود - همه از اين قبيل است . اين نوع شناخت همان است كه ما نام آن را شناخت استنباطى يا استدلالى يا - به تبع قرآن - آيه‌اى نهاديم .\r\nشناخت آيه‌اى ، بر خلاف تصوّر افراد ناوارد ، يك نوع شناخت تعقّلى و فلسفى\r\n\r\n\r\n\r\n\r\n","description":"","footnote":"\r\n( 1 ) . جهان‌بينى علمى ، ص 50 - 56 .\r\n","page_name":" 49 ","page_number":49},
  {"content":"\r\n\r\nاست . درست است كه آنچه وسيله و آيه قرار گرفته است محسوس و مشهود و از نوع طبيعت است ، ولى متد و روش عمل ذهن در عبور و نفوذ به ما وراء محسوس و مشهود ، صد در صد فلسفى و تعقّلى است ( 1 ) .\r\nاز اينجا معلوم مىشود كه شناخت خداوند ، هر چند از نوع شناخت امور تجربى نيست يعنى ذات خداوند مستقيماً تحت تجربه در نمىآيد ، ولى ماهيّت اين نوع شناخت با ماهيّت يك سلسله شناختهاى ما از واقعيّات طبيعت مانند حيات ، روان ناخودآگاه و غيره مباين نيست . تفاوت ، در جزئى بودن و كلّى بودن مورد استدلال است . مثلًا يك زيست‌شناس تنها آثار حياتى را مىبيند و وجود حيات را « استنباط » مىنمايد ؛ يك روانكاو يك سلسله آثار و علائم در سطح روان خود آگاه مىبيند و روان ناخودآگاه را « استنباط » مىنمايد و همچنين . . . امّا يك پيامبر ، يك موحّد ، ابراهيم وار سراسر كائنات را جلوه‌گاه ديد خويش قرار مىدهد و در همه نشانهء « مربوبيّت » و « مقهوريّت » و « مستقل نبودن » و « قائم بالغير بودن » مىبيند . ابراهيم نخست علائم و نشانه‌هاى مربوبيّت و مقهوريّت را در خويشتن مشاهده كرد و در پى « ربّ » خويش برآمد ؛ ستاره ، سپس ماه ، آنگاه خورشيد جلب نظرش نمود ؛ امّا طولى نكشيد كه با مشاهدهء علائم و نشانه‌هاى تغيير ، حركت و مسخّر بودن در همهء آنها ديده‌اش از روى همهء آنها لغزيد و با نفوذى عمقى در ما وراء جهان تغيير و حركت ، جهان ثابت و كامل و محيط و بىتغيير را كشف كرد كه :\r\n إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ .  ( 2 )\r\n\r\nجهانى كه انسان الهى مىبيند\r\nجهانى كه يك الهى واقعى آشنا به مكتب مىبيند ، ماهيّت « ازاويى » دارد ، به اين معنى كه واقعيّت جهان مساوى است با « از او بودن » ، نه اينكه جهان واقعيّتى دارد و اين واقعيّت يك نسبت و اضافه‌اى دارد با « او » آنچنان كه مثلًا فرزند واقعيّتى دارد كه نسبت\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب علل گرايش به مادّيگرى تأليف نويسنده .\r\n( 2 ) . انعام / 79 .\r\n","page_name":" 50 ","page_number":50},
  {"content":"\r\n\r\nو اضافه‌اى با شخصى ديگر به نام پدر دارد ، و يا مصنوع بشرى واقعيّتى دارد و آن واقعيّت يك نسبت و اضافه دارد با مخترع و سازندهء آن ؛ بلكه واقعيّت و ماهيّت جهان عين « ازاويى » و عين صدور و عين تعلّق و عين ربط و عين اضافه به « او » است . و اين است معنى و مفهوم « آفرينش » و اينكه جهان يك جا « مخلوق » خداوند است .\r\nاز اين رو اينكه جهان آغاز زمانى داشته باشد يا نداشته باشد - كه مسأله‌اى است همواره مورد توجّه و فيزيك امروز نظريّهء آغاز زمانى جهان را تأييد مىكند - تأثيرى در مفهوم آفرينش به معنى صحيح كلمه ندارد .\r\nجهانى كه الهى مىبيند ، علاوه بر اينكه ماهيّت « ازاويى » دارد ، ماهيّت « به سوى اويى » هم دارد ، بلكه اين دو از يكديگر تفكيك‌ناپذيرند ؛ هستى از نقطه‌اى كه آغاز شده و تنزّل يافته ( قوس نزول ) بار ديگر از خطّى ديگر به سوى همان نقطه صعود مىنمايد ( قوس صعود ) . به قول مولوى :\r\n جزءها را رويها سوى كل است * بلبلان را عشق با روى گل است \r\n آنچه از دريا ، به دريا مىرود * از همانجا كامد ، آنجا مىرود \r\n از سر كه سيلهاى تيزرو * وز تن ما جان عشق‌آميز رو \r\nو اين است سرّ معاد كه پيامبران تأكيد فراوان بر شناخت و ايمان به آن دارند .\r\nجهان الهى جهان خير و جود و وحدت و هماهنگى است ، شرّ و امساك و كثرت و تضاد وجود بالتّبع دارند ؛ در عين حال ، همين وجودهاى تبعى نقشى اساسى در جريان خيرها و جودها و پيدايش وحدتها و هماهنگيها دارند .\r\nاين جهان ، جهانى شاعر است ؛ علاوه بر قوانين سخت و جامد مادّى ، يك سلسله قوانين ديگر نيز بر آن حاكم است . همان طورى كه مثلًا انسان از نظر مكانيسم بدنى يك سلسله ضوابط و قواعد دارد ، به علّت خاصّ جسمانى بيمار مىگردد و با دوايى مادّى معالجه مىشود ، در عين حال به حكم اينكه داراى روح و روان و فكر و انديشه و استعداد تلقين‌پذيرى است ، روح جسم را تحت تأثير قرار داده ، قوانين خود را بر آن تحميل مىكند ، علّت روانى سبب بيمارى جسمى مىگردد و يا به علّت روانى ، بيمارى جسمانى بهبود مىيابد ، كلّ جهان نيز همين طور است ؛ يك سلسله عاملها و عملها و عكس العمل‌ها در جهان هست كه حاكم بر قوانين سخت و جامد مادّى است و آن قوانين مولود روح جهان و قواى مدبّرهء آن است .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاين است كه جهان نسبت به نيكى و بدى انسان بىتفاوت نيست ؛ به حمايت نيكان و حق‌جويان و حق پويان بر مىخيزد و باطل‌گرايان را به دست نابودى مىسپارد . راز دعا و استجابت دعا نيز در اين خصلت جهان نهفته است .\r\nجهانى كه الهى مىشناسد ، جهان هدايت شده است ؛ تكاملها همه هدايت شده‌اند ؛ هر موجودى در هر مرتبه‌اى ، متناسب با سعهء وجودى خود از نوعى هدايت - و به تعبير ديگر قرآن « وحى » - برخوردار است :\r\n  الَّذِي خَلَقَ فَسَوَّى وَ الَّذِي قَدَّرَ فَهَدى ( 1 ) .  \r\nآنكه آفريد پس بياراست و آنكه اندازه‌گيرى نمود پس راهنمايى كرد .\r\nجامعهء بشرى نيز از اصل هدايت مستثنى نيست ؛ اصل نبوّت ناشى از اين اصل و اين قانون است .\r\nاين جهان ، جهانى است كه هيچ چيز در آن گم نمىشود ، عمل انسان از انسان جدا نمىشود ، در موعد مقرّر مردم به نمايشگاه عمل احضار مىشوند و هر كس كوچكترين عمل خير يا شرّ خود را مىبيند :\r\n   يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ ( 2 )   \r\nجهانى كه در جهان‌بينى الهى ارائه مىشود ، يك كلّ تجزيه‌ناپذير است ، همهء اجزاء و ابعاضش ، مانند اعضا و اجزاى يك پيكر ، به يكديگر پيوسته است و مجموعاً يك « واحد » را تشكيل مىدهند ( 3 ) .\r\nطبق اين جهان‌بينى ارادهء خداوند و قضا و قدر الهى ، جهان را به صورت يك نظام با يك سلسله قوانين و سنن آفريده است ؛ قضا و قدر الهى هر چيز را تنها از مجراى علل و اسباب معيّن خودش ايجاب مىكند و بس ( 4 ) .\r\n\r\n\r\n\r\n\r\n","description":"","footnote":"\r\n( 1 ) . اعلى / 2 و 3 .\r\n( 2 ) . زلزله / 6 - 8 .\r\n( 3 ) . رجوع شود به كتاب عدل الهى ، بحث « شرور » .\r\n( 4 ) . رجوع شود به كتاب انسان و سرنوشت .\r\n","page_name":" 52 ","page_number":52},
  {"content":"\r\n\r\nانسان در اين جهان‌بينى به حكم اينكه از يك جوهر ماورائى روحى برخوردار است ، داراى اراده و آزادىاى است كه مىتواند خود را از جبر محيط و جبر اجتماع و جبر طبيعت حيوانى خود تا حدود زيادى رها سازد و به همين دليل مسئول خويش و جامعهء خويش است .\r\n\r\n","description":"","footnote":"","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n\r\nكلام\r\n\r\n","description":"","footnote":"","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n\r\n\r\nدرس اوّل : علم كلام\r\nيكى از علوم اسلامى علم كلام است . علم كلام علمى است كه دربارهء عقايد اسلامى يعنى آنچه از نظر اسلام بايد بدان معتقد بود و ايمان داشت ، بحث مىكند به اين نحو كه آنها را توضيح مىدهد و دربارهء آنها استدلال مىكند و از آنها دفاع مىنمايد .\r\nعلماى اسلامى مىگويند مجموع تعليمات اسلامى سه بخش است :\r\nالف . بخش عقايد ، يعنى مسائل و معارفى كه بايد آنها را شناخت و بدانها معتقد بود و ايمان آورد مانند مسألهء توحيد ، صفات ذات بارى تعالى ، نبوّت عامّه و خاصّه ، و برخى مسائل ديگر ؛ و البته فرق اسلامى در اينكه چه چيزهايى از اصول دين است و لازم است به آنها ايمان و اعتقاد داشت تا حدودى اختلاف نظر دارند .\r\nب . بخش اخلاق ، يعنى مسائل و دستورهايى كه دربارهء « چگونه بودن » انسان از نظر صفات روحى و خصلتهاى معنوى است از قبيل : عدالت ، تقوا ، شجاعت ، عفّت ، حكمت ، استقامت ، وفا ، صداقت ، امانت و غيره .\r\nج . بخش احكام ، يعنى مسائل مربوط به كار و عمل كه چه كارهايى و چگونه بايد انجام شود از قبيل نماز ، روزه ، حج ، جهاد ، امر به معروف و نهى از منكر ، بيع ، اجاره ، نكاح ، طلاق ، تقسيم ارث و غيره .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nعلمى كه متصدّى بخش اول است « علم كلام » است ، و علمى كه عهده دار بخش دوم است « علم اخلاق » ناميده مىشود ، و علمى كه بخش سوم را بر ذمّه دارد « علم فقه » نام گرفته است .\r\nدر اين تقسيم آنچه مقسم واقع شده است « تعليمات اسلامى » است ، يعنى چيزهايى كه جزو متن اسلام است ، نه علوم اسلامى كه امورى را هم كه مقدّمه‌اى است بر تحقيق دربارهء تعليمات اسلامى شامل مىگردد مانند ادبيّات ، منطق و احياناً فلسفه .\r\nثانياً در اين تقسيم ، جهت ارتباط تعليمات اسلامى با « انسان » مورد توجه قرار گرفته است ، چيزهايى كه مربوط است به عقل و انديشهء انسان « عقايد » خوانده شده است و چيزهايى كه مربوط است به خلق و خوى انسان « اخلاق » خوانده شده است و چيزهايى كه مربوط است به عمل و كار انسان « فقه » نام گرفته است .\r\nهمچنانكه در درسهاى كلّيات علم فقه خواهيم گفت ، علم فقه هر چند از آن وجههء نظر كه فقها بحث مىكنند يك علم است ، از وجههء ديگر مشتمل بر علوم متعدّده است .\r\nبه هر حال علم كلام ، علم عقايد اسلامى است . در گذشته به آن « علم اصول دين » يا « علم توحيد و صفات » هم مىگفته‌اند .\r\n\r\nآغاز علم كلام\r\nدربارهء آغاز علم كلام و اينكه از چه وقت در ميان مسلمين پديد آمد نمىتوان دقيقاً اظهار نظر كرد . آنچه مسلّم است اين است كه در نيمهء دوم قرن اوّل هجرى پاره‌اى از مسائل كلامى از قبيل بحث جبر و اختيار و بحث عدل در ميان مسلمين مطرح بوده است و شايد نخستين حوزهء رسمى اين مباحث حوزهء درس حسن بصرى متوفّى در 110 هجرى است .\r\nدر ميان مسلمين دو شخصيّت از شخصيّتهاى نيمهء دوم قرن اوّل نام برده مىشوند كه سخت از اختيار و آزادى انسان دفاع مىكرده‌اند : معبد جهنى و غيلان دمشقى . در مقابل ، افرادى بوده‌اند كه طرفدار عقيدهء جبر بوده‌اند . معتقدان به اختيار و آزادى به نام « قدرى » و منكران آن به نام « جبرى » معروف شدند .\r\nتدريجاً موارد اختلاف اين دو دسته به يك سلسله مسائل ديگر در الهيّات ،\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nطبيعيّات و اجتماعيّات و برخى مسائل مربوط به انسان و معاد كشيده شد و مسألهء جبر و اختيار يكى از مسائل مورد اختلاف بود . قدريّون در اين دوره‌ها به نام « معتزله » خوانده شدند و جبريّون به نام « اشاعره » .\r\nمستشرقين و اتباع آنها اصرار دارند كه آغاز بحثهاى استدلالى در جهان اسلام را از اينجا و يا امثال آن بدانند . اما حقيقت اين است كه بحث استدلالى دربارهء اصول اسلامى از خود قرآن كريم آغاز شده است و در سخنان رسول اكرم ( ص ) و مخصوصاً در خطب امير المؤمنين ( ع ) تعقيب و تفسير شده است گواينكه سبك و اسلوب اين مباحث با سبك و اسلوبى كه متكلّمين اسلامى داشتند متفاوت است .\r\n\r\nتحقيق يا تقليد\r\nقرآن كريم ايمان را بر پايهء تعقّل و تفكّر گذاشته است . قرآن همواره مىخواهد كه مردم از انديشه به ايمان برسند . قرآن در آنچه بايد به آن مؤمن و معتقد بود و آن را شناخت « تعبّد » را كافى نمىداند . علىهذا در اصول دين بايد منطقاً تحقيق كرد . مثلًا اينكه خداوند وجود دارد و يكى است مسأله‌اى است كه منطقاً بايد به آن پى برد ، و همچنين اينكه حضرت محمّد ( صلّى اللّه عليه و آله ) پيامبر خداست . اين جهت باعث شد كه علم اصول دين از همان قرن اوّل پايه‌گذارى شود .\r\nپيوستن اقوام و ملل مختلف به اسلام با يك سلسله افكار و انديشه‌ها ، و همزيستى مسلمين با ارباب ديانات ديگر از قبيل يهوديان و مسيحيان و مجوسيان و صابئين ، و مجادلات مذهبى كه ميان مسلمين و آن فرقه‌ها رخ مىداد ، و خصوصاً پيدايش گروهى به نام « زنادقه » در جهان اسلام كه به طور كلّى ضدّ دين بودند با توجّه به آزادىاى كه خلفاى عبّاسى - در حدودى كه با سياست برخورد نداشت - داده بودند ، و پيدايش فلسفه در عالم اسلامى كه به نوبهء خود شكوك و شبهاتى بر مىانگيخت ، موجب شد كه بيش از پيش ضرورت تحقيق در مبانى ايمانى اسلامى و دفاع از آنها در ميان مسلمين احساس شود و موجب ظهور متكلّمان برجسته‌اى در قرنهاى دوم و سوم و چهارم گرديد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nاوّلين مسأله\r\nظاهراً اوّلين مسأله‌اى كه در ميان مسلمين مورد بحث و قيل و قال و لم و لا نسلّم واقع شد مسألهء « جبر و اختيار » بود و اين بسيار طبيعى بود ، زيرا اوّلًا اين مسأله چون با سرنوشت انسانها مربوط است مورد علاقهء هر انسان بالغ الفكرى است . شايد جامعه‌اى يافت نگردد كه مردمش به مرحلهء بلوغ فكرى رسيده باشند و اين مسأله در آن جامعه طرح نشده باشد . ثانياً قرآن مجيد آيات زيادى در اين زمينه دارد كه محرّك انديشه‌ها در اين مسألهء اساسى مىگردد ( 1 ) .\r\nعلىهذا دليلى ندارد كه ما در جستجوى منشأ ديگرى براى طرح اين مسأله در جهان اسلامى بشويم . مستشرقين معمولًا براى اينكه اصالت علوم و معارف اسلامى را نفى كنند كوشش دارند به هر نحو هست براى همهء علومى كه در ميان مسلمين پديد آمد ريشه‌اى از خارج از دنياى اسلام خصوصاً از دنياى مسيحيّت بيابند ؛ از اين رو كوشش دارند به هر نحو هست ريشهء اصلى علم كلام را از خارج بدانند همچنانكه نظير اين كار را در مورد علم نحو ، عروض ( و شايد معانى ، بيان و بديع ) و عرفان اسلامى كرده‌اند .\r\nبحث جبر و اختيار كه ضمناً بحث قضا و قدر هم هست ، يعنى از آن جهت كه به انسان مربوط است « جبر و اختيار » است و از آن جهت كه به خدا مربوط است « قضا و قدر » است ، خود بحث عدل را به ميان آورد ، زيرا رابطه‌اى آشكار ميان جبر و ظلم از يك طرف و اختيار و عدل از طرف ديگر ديده مىشد .\r\nبحث عدل بحث حسن و قبح ذاتى افعال را به ميان آورد و اين بحث به نوبهء خود بحث عقل و مستقلّات عقليّه را به ميان كشيد و اينها همه بحث « حكمت » يعنى غايت و غرض حكيمانه داشتن ذات بارى را موجب شد ( 2 ) و كم كم بحث به توحيد افعالى و سپس به توحيد صفاتى كشيده شد كه بعدها در اين باره توضيح خواهيم داد .\r\nصف‌آرايى ميان بحثهاى كلامى ، بعدها خيلى توسعه و دامنه پيدا كرد ، به بسيارى از مسائل فلسفى كشيده شد از قبيل بحث در جواهر و اعراض و تركّب جسم از اجزاء\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب انسان و سرنوشت تأليف مرتضى مطهرى .\r\n( 2 ) . رجوع شود به مقدّمهء كتاب عدل الهى تأليف مرتضى مطهرى .\r\n","page_name":" 60 ","page_number":60},
  {"content":"\r\n\r\nلايتجزّى و مسألهء « خلأ » و غيره ؛ زيرا متكلّمين طرح اين مسائل را به عنوان مقدّمه‌اى براى مسائل مربوط به اصول دين - خصوصاً مسائل مربوط به مبدأ و معاد - لازم مىشمردند .\r\nاز اين رو بسيارى از مسائل كه در قلمرو فلسفه بود در قلمرو علم كلام هم قرار گرفت . فلسفه و كلام مسائل مشترك زيادى دارند . اگر كسى كتب كلام را - خصوصاً كتب كلاميّه‌اى كه از قرن هفتم به بعد تأليف شد - مطالعه كند مىبيند اكثر مسائل كلامى اسلامى همانهاست كه فلاسفه - خصوصا فلاسفهء اسلامى - در كتب خود طرح كرده‌اند .\r\nفلسفهء اسلامى و كلام اسلامى در يكديگر زياد تأثير كرده‌اند . يكى از آن تأثيرات اين است كه كلام براى فلسفه مسائل جديدى جبراً مطرح ساخت و فلسفه نيز موجب شد دايرهء كلام وسعت يابد به اين معنى كه ضرورت طرح بسيارى از مسائل فلسفى در قلمرو كلام لازم شناخته شد . شايد به يارى خدا ما بعداً توفيق بيابيم و نمونه‌هايى از هر دو قسم كه به آنها اشاره كرديم بياوريم .\r\n\r\nكلام عقلى و كلام نقلى\r\nعلم كلام در عين اينكه يك علم استدلالى و قياسى است ، از نظر مقدّمات و مبادئى كه در استدلالات خود به كار مىبرد مشتمل بر دو بخش است : عقلى و نقلى .\r\nبخش عقلى كلام ، مسائلى است كه مقدّمات آن صرفاً از عقل گرفته شده است و اگر فرضاً به نقل استناد شود به عنوان ارشاد و تأييد حكم عقل است ، مثل مسائل مربوط به توحيد و نبوّت و برخى از مسائل معاد . در اين گونه مسائل استناد به نقل ( كتاب و سنّت ) كافى نيست ، صرفاً از عقل بايد استمداد شود .\r\nبخش نقلى كلام ، مسائلى است كه هر چند از اصول دين است و بايد به آنها مؤمن و معتقد بود ، ولى نظر به اينكه اين مسائل فرع بر نبوّت است نه مقدّم بر نبوّت و نه عين آن ، كافى است كه از طريق وحى الهى يا سخن قطعى پيامبر مطلب اثبات شود ، مثل مسائل مربوط به امامت ( البتّه به عقيدهء شيعه كه امامت را از اصول دين اسلام مىداند ) و اكثر مسائل مربوط به معاد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nدرس دوم : تعريف و موضوع علم كلام\r\nدر تعريف علم كلام اسلامى كافى است كه بگوييم علمى است كه دربارهء اصول دين اسلام بحث مىكند به اين نحو كه چه چيز از اصول دين است و چگونه و با چه دليل اثبات مىشود و جواب شكوك و شبهاتى كه در مورد آن وارد مىشود چيست ؟\r\nدر كتب منطق و فلسفه بحثى هست راجع به اينكه هر علمى موضوعى خاص دارد و تمايز مسائل هر علمى از مسائل علم ديگر به حسب تمايز موضوعات آن علوم است .\r\nالبته اين ، مطلب درستى است . علومى كه مسائل آنها وحدت واقعى دارند چنين است . ولى مانعى ندارد كه علمى داشته باشيم كه وحدت مسائل آن اعتبارى باشد و موضوعات متعدّده و متباينه داشته باشد و يك غرض و هدف مشترك ، منشأ اين وحدت و اعتبار شده باشد .\r\nعلم كلام از نوع دوم است ، يعنى وحدت مسائل كلامى وحدت ذاتى و نوعى نيست بلكه وحدت اعتبارى است ؛ از اين رو ضرورتى ندارد كه در جستجوى موضوع واحدى براى علم كلام باشيم .\r\nعلومى كه وحدت مسائل آنها وحدت ذاتى است امكان ندارد كه از نظر مسائل متداخل باشند يعنى برخى مسائل ميان آنها مشترك باشد ، ولى علومى كه وحدت آنها اعتبارى است و يا يك علم كه وحدت مسائلش اعتبارى است با علمى ديگر كه\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nوحدت مسائلش ذاتى است هيچ مانعى ندارد كه از نظر مسائل متداخل باشند . علت تداخل مسائل فلسفى و كلام و يا مسائل روان‌شناسى و كلام و يا مسائل اجتماعى و كلام همين امر است .\r\nبرخى از علماى اسلامى در صدد بر آمده‌اند براى علم كلام موضوع و تعريفى بيابند نظير موضوع و تعريفى كه براى علوم فلسفى هست ، و نظريّات مختلفى در اين زمينه ابراز كرده‌اند ؛ و اين اشتباه است ، زيرا موضوع مشخّص داشتن مربوط است به علومى كه مسائل آن علوم وحدت ذاتى دارند ، اما علومى كه مسائل آنها وحدت اعتبارى دارند نمىتوانند موضوع واحدى داشته باشند . در اينجا بيش از اين نمىتوان بحث كرد .\r\n\r\nنامگذارى\r\nيك بحث ديگر اين است كه چرا اين علم به نام « كلام » ناميده شد و در چه زمانى اين نام به آن داده شد ؟ برخى گفته‌اند به اين سبب « كلام » ناميده شد كه قدرت دارندهء خود را در سخن و استدلال فزونى مىدهد . برخى مىگويند از آن جهت « كلام » ناميده شد كه روش و عادت علماى اين فن اين بود كه در كتب خود سخن خود را با تعبير « الكلام فى كذا » و « الكلام فى كذا » آغاز مىكردند . بعضى گفته‌اند از آن جهت « كلام » ناميده شد كه سخن در اطراف مباحثى بود كه به عقيدهء اهل حديث دربارهء آنها بايد سكوت كرد ؛ و بعضى گفته‌اند كه اين نام آنگاه به ميان آمده كه بحث مخلوق بودن و يا مخلوق نبودن « كلام اللّه » ميان مسلمين طرح گرديد و صف‌آرايى شديدى شد و مردم زيادى كشته شدند و به همين مناسبت آن دوره را « دورهء محنت » ناميده‌اند ؛ يعنى چون در دورهء محنت اكثر مباحثات اصول دينى در اطراف حدوث و قدم كلام اللّه دور مىزد ، علم اصول دين به نام « علم كلام » ناميده شده . اينها وجوهى است كه در وجه تسميهء « علم كلام » گفته شده است .\r\n\r\nمذاهب و فرق كلامى\r\nمسلمين همانطور كه از نظر فقهى و آنچه مربوط است به فروع دين و مسائل\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nعملى ، مذاهب و روشهاى مختلفى پيدا كردند و از اين جهت به فرقه‌هاى مختلف تقسيم شدند : جعفرى ، زيدى ، حنفى ، شافعى ، مالكى ، حنبلى و هر فرقه‌اى فقهى مخصوص به خود دارد ، از نظر مسائل اعتقادى و چيزهايى كه مربوط است به ايمان و اعتقاد مسلمانان نيز فرقه فرقه شدند و هر فرقه‌اى مبانى و اصول اعتقادى مخصوص به خود دارد . اهمّ مذاهب كلامى عبارت است از : شيعه ، معتزله ، اشاعره ، مرجئه .\r\nاينجا ممكن است پرسشى پيش آيد و اظهار تأسف شود كه چرا مسلمين در مسائل كلامى و مسائل فقهى اين اندازه فرقه فرقه شدند و وحدت كلامى و فقهى خود را از دست دادند ؟ اختلاف در مسائل كلامى سبب مىگردد كه مسلمين در بينش اسلامى وحدت نداشته باشند و اختلاف در مسائل فقهى موجب مىشود كه عمل مسلمين نيز يكنواختى خود را از دست بدهد .\r\nاين سؤال و هم اين تأسف بجاست ، اما لازم است به دو نكته اشاره شود : نكتهء اوّل اين است كه اختلافات مسلمين در مسائل كلامى و فقهى نه به آن اندازه است كه پايهء وحدت بينش اعتقادى و روش عملى آنها را به كلّى متزلزل كند ، مشتركات اعتقادى و عملى آنها آن اندازه زياد است كه مفترقات آنها كمتر مىتواند ضربهء اساسى وارد نمايد .\r\nنكتهء دوم اين است كه اختلاف فكرى و نظرى در جامعه‌ها با همهء وحدتها و اتّفاقها در اصول فكرى ، لا بدّ منه است و تا آنجا كه مبنا و ريشهء اختلافات ، طرز استنباطها باشد نه غرضها ، مفيد هم هست يعنى موجب تحرّك و تجسّس و بحث و كاوش و پيشرفت است . آرى آنجا كه اختلافات با تعصّبات و جانبداريها و گرايشهاى بىمنطق احساساتى توأم مىگردد و مساعى افراد بجاى اينكه صرف در اصلاح روش خود بشود صرف تحقير و تهمت و افترا به رقيب مىشود موجب بدبختى است .\r\nدر مذهب شيعه ، مردم مكلّفند كه از مجتهد زنده تقليد نمايند ، مجتهدان موظّفند مستقلًا در مسائل ، تفكّر و اجتهاد نمايند و به آنچه از اسلاف و بزرگان رسيده بسنده نكنند . اجتهاد و استقلال در تفكر ، خود به خود منجر به اختلاف نظرهايى مىگردد ، امّا اين اختلاف نظرها به فقه شيعه حيات و حركت داده است .\r\nپس مطلق اختلاف ، محكوم نيست ؛ اختلافى محكوم است كه ناشى از سوء نيّت و غرض‌رانى باشد و يا در مورد مسائلى باشد كه راه اصلى مسلمين را از يكديگر جدا\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nمىكند مانند مسألهء امامت و رهبرى نه مسائل فرعى و غير اصلى .\r\nامّا بررسى تاريخ فكرى مسلمين و اينكه چه اختلافاتى از سوء نيّتها و غرض‌رانىها و تعصّبها ناشى شده و چه اختلافاتى لازمهء طبيعى تفكّر عقلى مسلمين بوده است ، و هم اينكه آيا همهء مسائل كلامى را بايد جزء مسائل اصلى و همهء مسائل فقهى را جزء مسائل غير اصلى به شمار آورد ، و يا ممكن است مسأله‌اى كلامى از اين نظر اصالت نداشته باشد و مسأله‌اى فقهى اصالت داشته باشد ، بحثهايى است كه از عهدهء اين درس خارج است .\r\nقبل از آنكه به نقل مذاهب كلامى بپردازيم لازم است به يك جريان در جهان اسلامى اشاره نماييم و آن اينكه گروهى از علماى اسلامى از اصل با كلام ، يعنى بحث عقلى در مسائل اصولى اسلامى ، مخالف شدند و آن را « بدعت » و حرام دانستند . اينها به نام « اهل حديث » معروفند . احمد بن حنبل كه يكى از ائمّهء فقهى اهل تسنّن است در رأس « اهل الحديث » قرار دارد . حنابله به طور كلّى با كلام - اعمّ از كلام معتزلى يا اشعرى ، چه رسد به شيعى - مخالفند و به طريق اولى با منطق و فلسفه مخالفند . ابن تيميّهء حنبلى كه از شخصيّتهاى برجستهء دنياى جماعت است فتوا به حرمت كلام و منطق داده . جلال الدين سيوطى نيز كه اهل الحديث است كتابى دارد به نام « صون المنطق و الكلام عن المنطق و الكلام » . مالك بن انس يكى ديگر از ائمهء جماعت نيز هر گونه بحث و كاوشى را در مسائل اعتقادى غير جايز مىشمرد . ما در مقدّمهء جلد پنجم اصول فلسفه و روش رئاليسم موقف شيعه را در اين زمينه بيان كرده و توضيح داده‌ايم .\r\nاهمّ مذاهب كلامى - همانطور كه قبلا اشاره شد - عبارت است از شيعه ، معتزله ، اشاعره ، مرجئه . برخى مذهب خوارج و مذهب باطنيّه يعنى مذهب اسماعيلى را نيز جزء مذاهب كلامى اسلامى به حساب آورده‌اند ( 1 ) . ولى از نظر ما هيچ‌يك از اين دو مذهب را جزء مذاهب كلامى اسلامى نمىتوان آورد . اما خوارج بدان جهت كه هر چند عقايد خاصّى در اصول دين ابراز داشتند و شايد اوّلين مسائل اصول دينى از طرف آنها طرح شد ، يعنى آنها بودند كه پاره‌اى عقايد در مورد امامت و كفر فاسق آوردند و منكر آن عقايد را كافر دانستند ، ولى اوّلًا يك مكتب فكرى و استدلالى به\r\n\r\n\r\n\r\n\r\n","description":"","footnote":"\r\n( 1 ) . المذاهب الاسلاميّين عبد الرحمن بدوى ، ج 1 / ص 34 .\r\n","page_name":" 65 ","page_number":65},
  {"content":"\r\n\r\nوجود نياوردند - و به عبارت ديگر آنها يك نظام فكرى در جهان اسلام نيافريدند - و ثانياً از نظر ما شيعيان انحرافات فكرى خوارج در حدّى است كه مشكل است بتوان آنها را در زمرهء مسلمين به حساب آورد . چيزى كه كار را آسان مىكند اين است كه خوارج منقرض شدند و تنها يك فرقهء آنها كه « اباضيّه » ناميده مىشوند كم و بيش پيروانى دارند . اباضيّه معتدل‌ترين فرق خوارج بودند و به همين دليل تاكنون منقرض نشده‌اند .\r\nباطنيّه نيز آن قدر در انديشه‌هاى اسلامى بر اساس باطنيگرى دخل و تصرّف كرده‌اند كه مىتوان گفت اسلام را « قلب » كرده‌اند . به همين دليل ، مسلمين جهان حاضر نيستند آنها را جزء فرق اسلامى به شمار آورند .\r\nدر حدود سى سال پيش كه « دار التّقريب بين المذاهب الاسلاميّة » در قاهره تأسيس شد و مذاهب شيعهء اماميّه ، زيدى ، حنفى ، شافعى ، مالكى ، حنبلى ، هر كدام نماينده داشتند ، اسماعيليان خيلى كوشش كردند كه نماينده بفرستند ولى از طرف ساير مسلمين مورد قبول واقع نشد .\r\nباطنيّه ، على رغم انحرافات زيادشان ، بر خلاف خوارج كه از خود مكتب و نظام فكرى نداشتند ، از يك مكتب كلامى و فلسفى نسبتاً قابل توجّهى برخوردارند ، شخصيّتهاى فكرى با اهمّيّتى در ميان آنها ظهور كرده است و كتب قابل توجّهى نيز از آنها به يادگار مانده است . اخيراً مستشرقين عنايت فراوانى به افكار و آثار باطنيّه نشان مىدهند .\r\nاز جمله شخصيّتهاى برجستهء اسماعيليّه « ناصر خسرو علوى » شاعر فارسى زبان معروف متوفّى در سال 481 هجرى است . كتاب جامع الحكمين و كتاب وجه دين و خوان اخوان او معروف و مشهور است . و از جمله « ابو حاتم رازى » متوفّى در 332 صاحب كتاب اعلام النّبوّة است . و ديگر « ابو يعقوب سجستانى » صاحب كتاب كشف المحجوب و متوفّى در حدود نيمهء دوم قرن چهارم است . ترجمهء فارسى اين كتاب اخيراً چاپ و منتشر شده است .\r\nيكى ديگر از شخصيّتهاى معروف اسماعيليّه « حميد الدين كرمانى » شاگرد « ابو يعقوب سجستانى » است . « حميد الدين » كتب زيادى در زمينهء مذهب اسماعيليّه تأليف كرده است . يكى ديگر « ابو حنيفه نعمان بن ثابت » معروف به « قاضى نعمان » است كه به عنوان « ابو حنيفهء شيعى » ( شيعهء اسماعيلى ) معروف است . اين مرد\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاطّلاعاتش در فقه و حديث خوب است . كتاب معروف دعائم الاسلام او سالها پيش در تهران با حروف سنگى چاپ شده است .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nدرس سوم ( 1 ) : معتزله\r\nبحث خود را - به علّتى كه بعداً توضيح خواهيم داد - از معتزله آغاز مىكنيم .\r\nپيدايش فرقهء معتزله در اواخر قرن اوّل هجرى و يا اوايل قرن دوم هجرى صورت گرفت . بديهى است كه علم كلام مانند همهء علوم ديگر تدريجاً توسعه يافت و تكامل پيدا كرد .\r\nما نخست فهرست‌وار اصول عقايد معتزله و به عبارت بهتر مشخّصات اصلى مكتب معتزله را ذكر مىكنيم و سپس شخصيّتهاى معروف آنها را با اشاره به سرگذشت تاريخى اين قوم ياد مىكنيم و آنگاه سير تحوّلى عقايد آنها را بيان مىنماييم .\r\nمسائل معتزله زياد است ، منحصر به امور دينى محض كه از نظر معتزله بايد به آنها معتقد و مؤمن بود نيست ، شامل يك سلسله مسائل طبيعى ، اجتماعى ، انسانى ، فلسفى نيز كه مستقيماً در حوزهء مسائل ايمانى نيست مىگردد ، ولى البتّه همهء آن مسائل به نحوى با مسائل ايمانى مربوط است و به عقيدهء معتزله تحقيق در مسائل ايمانى بدون تحقيق در اين مسائل ناميسّر است .\r\nخود معتزله پنج مسأله را از اصول اعتزال مىشمارند :\r\nالف . توحيد ، يعنى عدم تكثّر ذات و صفات .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nب . عدل ، يعنى خداوند عادل است و ظالم نيست .\r\nج . وعد و وعيد ، يعنى خداوند به بندگان وعدهء پاداش اطاعت و وعيد كيفر معصيت داده است و همانطور كه وعدهء پاداش مطيعان تخلف‌بردار نيست وعيد معصيت معصيت‌كاران نيز تخلف‌بردار نيست . پس آمرزش تنها هنگامى ميسّر است كه بنده توبه كرده باشد ؛ مغفرت بدون توبه هرگز صورت نمىگيرد .\r\nد . منزلة بين المنزلتين ، يعنى فاسق ( مرتكب گناه كبيره ، مثلًا شارب الخمر ، زناكار ، دروغگو و امثال اينها ) نه مؤمن است و نه كافر ، فسق حالتى است بين كفر و ايمان .\r\nه . امر به معروف و نهى از منكر . نظر خاصّ معتزله دربارهء امر به معروف و نهى از منكر اين است كه اوّلًا راه شناخت « معروف » و « منكر » منحصر به شرع نيست ، عقل نيز قادر است لا اقل پاره‌اى از معروفها و منكرها را مستقلًا تشخيص دهد ، و ثانياً مشروط به وجود امام نيست ، وظيفهء عموم مسلمين است خواه امام و پيشوايى باشد و خواه نباشد ؛ تنها بعضى از مراتب آن است كه اجراى آنها بر عهدهء امامان و متصدّيان امور مسلمين است از قبيل اقامهء حدود شرعيّه و حفظ مرزهاى كشورهاى اسلامى و ساير كارهاى حكومتى اسلامى .\r\nمتكلّمين معتزلى احياناً كتابهاى مستقلّى دربارهء اين اصول پنج‌گانه نوشته‌اند مانند كتاب معروف « قاضى عبد الجبّار معتزلى » معاصر « صاحب بن عبّاد » و « سيّد مرتضى علم الهدى » به نام الاصول الخمسه .\r\nهمانطور كه ملاحظه مىشود ، تنها اصل توحيد و اصل عدل است كه مىتوان جزء مسائل ايمانى و اعتقادى به شمار آورد ، سه اصل ديگر فقط معرّف و مشخّص مكتب معتزله است . حتى اصل عدل نيز اگر چه از آن نظر كه از مسلّمات قرآن است و ضرورى دين است جزء اصول اعتقادى است ، ولى از آن جهت جزء اصول پنج‌گانه قرار داده شده است كه مشخّص مكتب آنهاست ؛ و الّا اصل علم و اصل قدرت ( اينكه خدا عالم است و قادر است ) نيز از ضروريّات اسلام است و جزء مسائل اعتقادى است .\r\nدر مذهب شيعه نيز اصل عدل يكى از اصول پنج‌گانهء اعتقادى شمرده شده است . طبعاً اين سؤال پيش مىآيد كه چه خصوصيّتى براى اصل عدل است كه جزء اصول اعتقادى شمرده شده است و حال آنكه « عدل » يكى از صفات خداوند است ؛\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nهمان طورى كه خداوند متعال عادل است ، عالم و قدير و حىّ و مدرك و سميع و بصير هم هست و به همهء اينها نيز بايد مؤمن و معتقد بود ، پس چرا تنها « عدل » اين امتياز را يافته است ؟\r\nپاسخ اين است كه « عدل » هيچ امتيازى نسبت به ساير صفات ندارد . متكلّمين شيعه از اين جهت اين اصل را جزء اصول اعتقادى شيعه ذكر كرده‌اند كه اشاعره - كه اكثريّت اهل تسنّن را تشكيل مىدهند - منكر اين اصل هستند ولى منكر علم ، حيات ، اراده و . . . نيستند . لهذا اعتقاد به عدل جزء مشخّصات اعتقادى شيعه به شمار مىرود همچنانكه جزء مشخّصات اعتقادى معتزله نيز هست .\r\nپنج اصل نامبرده خطوط اساسى مكتب كلامى معتزله را تشكيل مىدهد و الّا همچنانكه گفته شد ، معتقدات خاصّ معتزله منحصر به اين پنج اصل نيست ، معتزله در بسيارى از مسائل الهيّات ، طبيعيّات ، اجتماعيّات و انسانيّات ، عقايد خاصّه آورده‌اند كه اكنون مجال ذكر آنها نيست .\r\n\r\nتوحيد\r\nبحث خود را از توحيد آغاز مىكنيم . توحيد مراتب و اقسام دارد : توحيد ذاتى ، توحيد صفاتى ، توحيد افعالى ، توحيد در عبادت .\r\nتوحيد ذاتى يعنى اينكه ذات پروردگار يگانه است ، مثل و مانند ندارد ، ماسوا همه مخلوق اوست و دون درجه و مرتبهء او در كمال ، بلكه قابل نسبت به او نيست . آيهء كريمهء  لَيْسَ كَمِثْلِهِ شَيْءٌ ( 1 )  و يا آيهء  وَ لَمْ يَكُنْ لَهُ كُفُواً أَحَدٌ ( 2 )  مبيّن توحيد ذاتى است .\r\nتوحيد صفاتى يعنى صفات خداوند از قبيل علم ، قدرت ، حيات ، اراده ، ادراك ، سميعيّت ، بصيريّت ، حقايقى غير از ذات پروردگار نيستند ، عين ذات پروردگارند ، به اين معنى كه ذات پروردگار به نحوى است كه همهء اين صفات بر او صدق مىكند و يا ( به قولى ) به نحوى است كه آثار اين صفات بر او مترتّب است .\r\nتوحيد افعالى يعنى نه تنها همهء ذاتها ، بلكه همهء كارها ( حتى كارهاى انسان ) به\r\n\r\n\r\n\r\n\r\n","description":"","footnote":"\r\n( 1 ) . شورى / 11 .\r\n( 2 ) . اخلاص / 4 .\r\n","page_name":" 70 ","page_number":70},
  {"content":"\r\n\r\nمشيّت و ارادهء خداوند است و به نحوى خواستهء ذات مقدّس اوست .\r\nتوحيد در عبادت يعنى جز ذات پروردگار هيچ موجودى شايستهء عبادت و پرستش نيست ، پرستش غير خداوند مساوى است با شرك و خروج از دايرهء توحيد اسلامى .\r\nتوحيد در عبادت از نظرى با ساير اقسام توحيد فرق دارد ، زيرا آن سه قسم ديگر مربوط است به خدا و اين قسم مربوط است به بندگان . به عبارت ديگر ، يگانگى ذات و منزّه بودنش از مثل و مانند ، و يگانگى او در صفات ، و يگانگى او در فاعليّت از شئون و صفات او است ؛ اما توحيد در عبادت يعنى لزوم يگانه‌پرستى ، پس توحيد در عبادت از شئون بندگان است نه از شئون خداوند . ولى حقيقت اين است كه توحيد در عبادت نيز از شئون خداوند است زيرا توحيد در عبادت يعنى يگانگى خداوند در شايستگى براى معبوديّت ، پس او يگانه معبود به حق است . كلمهء « لا إله الّا اللّه » همهء مراتب توحيد را شامل است و البته مفهوم ابتدائى آن ، توحيد در عبادت است .\r\nتوحيد ذاتى و توحيد در عبادت جزء اصول اوليّهء اعتقادى اسلامى است ، يعنى اگر كسى در اعتقادش به يكى از اين دو اصل خللى باشد جزء مسلمين محسوب نمىگردد . احدى از مسلمين با اين دو اصل مخالف نيست .\r\nاخيراً فرقهء وهّابيّه - كه پيرو محمد بن عبد الوهّاب‌اند و او تابع ابن تيميّهء حنبلى شامى است - مدّعى شده‌اند كه پاره‌اى از اعتقادات مسلمين مثل اعتقاد به شفاعت ، و پاره‌اى از اعمال مسلمين مانند توسّلات و استمدادات از انبياء و اولياء بر ضدّ اصل توحيد در عبادت است ، ولى ساير مسلمين اينها را منافى با توحيد در عبادت نمىدانند . پس اختلاف وهابيّه با ساير مسلمين در اين نيست كه آيا يگانه موجود شايستهء پرستش ، خداوند است يا غير خداوند ، مثلًا انبياء و اولياء نيز شايسته پرستش‌اند ؛ در اين جهت ترديد نيست كه غير خدا شايستهء پرستش نيست ، اختلاف در اين است كه آيا استشفاعات و توسّلات ، عبادت است يا نه ؟ پس نزاع فيما بين ، صغروى است نه كبروى . علماى اسلام با بيانات مبسوط و مستدل ، نظريّهء وهّابيان را رد كرده‌اند .\r\nتوحيد صفاتى همان است كه مورد اختلاف معتزله و اشاعره است . اشاعره ، منكر توحيد صفاتى مىباشند و معتزله طرفدار . توحيد افعالى نيز مورد اختلاف معتزله و اشاعره است با اين تفاوت كه در اينجا كار برعكس است ، يعنى اشاعره طرفدار\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nتوحيد افعالى و معتزله منكر آن مىباشند .\r\nاينكه معتزله خود را « اهل التوحيد » مىخوانند و توحيد را يكى از اصول پنج‌گانهء خويش مىشمارند ، مقصودشان توحيد صفاتى است نه توحيد ذاتى يا توحيد در عبادت ( زيرا اين دو قسم از توحيد محلّ خلاف نيست ) و نه توحيد افعالى ، زيرا اوّلًا معتزله منكر توحيد افعالى مىباشند و ثانياً عقيدهء خويش را در مورد توحيد افعالى تحت عنوان « اصل عدل » كه اصل دوم از اصول پنج‌گانهء آنهاست بيان مىكنند .\r\nاشاعره و معتزله در باب توحيد صفاتى و توحيد افعالى سخت در دو قطب مخالف قرار گرفته‌اند ؛ معتزله طرفدار توحيد صفاتى و منكر توحيد افعالى مىباشند و اشاعره بالعكس ، و هر كدام استدلالهايى در اين زمينه آورده‌اند . ما در فصل مربوط ، عقيدهء خاصّ شيعه را دربارهء اين دو قسم توحيد بيان خواهيم كرد .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nدرس چهارم ( 2 ) : معتزله\r\n\r\nاصل عدل\r\nدر درس گذشته اجمالا به اصول پنج‌گانهء معتزله اشاره كرديم و دربارهء اصل اوّل آنها يعنى اصل توحيد توضيحاتى داديم . اكنون نوبت اصل دوم است و آن اصل عدل است .\r\nالبتّه واضح است كه هيچ فرقه‌اى از فرق اسلامى منكر عدل به عنوان يك صفت از صفات الهى نيست . احدى نگفته كه خدا عادل نيست . اختلاف معتزله با مخالفانشان ( يعنى اشاعره ) در تفسير و توجيهى است كه دربارهء عدل مىكنند .\r\nاشاعره عدل را به گونه‌اى تفسير مىكنند كه چنين تفسيرى از نظر معتزله مساوى است با انكار عدل ، و الّا اشاعره هرگز حاضر نيستند كه منكر و مخالف عدل خوانده شوند .\r\nعقيدهء معتزله دربارهء « عدل » اين است كه برخى كارها فى حدّ ذاته عدل است و برخى كارهاى في حدّ ذاته ظلم است . مثلًا پاداش دادن به مطيع و كيفر دادن به عاصى فى حدّ ذاته عدل است و « خدا عادل است » يعنى به مطيع پاداش مىدهد و به عاصى كيفر ، و محال است كه بر ضد اين عمل كند . كيفر دادن به مطيع و پاداش دادن به عاصى\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nفى حدّ ذاته ظلم است و محال است كه خدا مرتكب آن گردد . همچنين مجبور ساختن بنده به معصيت و يا مسلوب القدرة خلق كردن او و آنگاه خلق معصيت به دست او و آنگاه كيفر دادن او ظلم است و هرگز خدا ظلم نمىكند . ظلم بر خدا قبيح است و جايز نيست و بر ضدّ شئون خدايى اوست .\r\nولى اشاعره معتقدند هيچ كارى فى حدّ ذاته عدل نيست و هيچ كارى فى حدّ ذاته ظلم نيست ، آنچه خدا بكند عين عدل است . فرضاً خداوند به مطيعان كيفر بدهد و به عاصيان پاداش ، عين عدل است . همچنين اگر خداوند بندگان را مسلوب القدرة خلق كند و آنگاه معصيت را به دست آنها جارى سازد و بعد هم آنها را عقاب كند ، فى حدّ ذاته ظلم نيست . اگر فرض كنيم خداوند چنين كند باز عين عدل است : « آنچه آن خسرو كند شيرين بود » .\r\nمعتزله به همين جهت كه طرفدار عدل‌اند ، منكر توحيد در افعال‌اند ؛ مىگويند لازمهء توحيد افعالى اين است كه بشر خود خالق افعال خود نباشد ، بلكه خدا خالق افعال او باشد ، و چون مىدانيم بشر در آخرت از طرف خداوند پاداش و كيفر مىگيرد پس اگر خداوند خالق افعال بشر باشد و در عين حال به آنها پاداش و كيفر براى كارهايى بدهد كه خود نكرده‌اند بلكه خود خدا كرده است ، ظلم است و بر ضدّ عدل الهى است . معتزله توحيد افعالى را بر ضدّ اصل عدل مىدانند .\r\nاز اين رو معتزله دربارهء انسان به اصل آزادى و اختيار قائل‌اند و سخت از آن دفاع مىنمايند بر خلاف اشاعره كه منكر آزادى و اختيار بشرند .\r\nمعتزله به دنبال طرح اصل عدل - كه به معنى اين است كه برخى افعال فى حدّ ذاتها عدل‌اند و برخى فى حدّ ذاتها ظلم ، و عقل حكم مىكند كه عدل نيك است و بايد انجام داد و ظلم بد است و نبايد انجام داد - يك اصل كلّى ديگر طرح كردند كه دامنهء وسيع‌ترى دارد و آن اصل « حسن و قبح ذاتى افعال » است . مثلًا راستى ، امانت ، عفّت ، تقوا ذاتاً نيك است ، و دروغ ، خيانت ، فحشاء ، لا لاابالىگرى ذاتاً بد است ؛ پس افعال در ذات خود و قبل از آنكه خدا دربارهء آنها حكمى بياورد داراى حسن ذاتى و يا قبح ذاتى مىباشند .\r\nاز اينجا به اصل ديگرى دربارهء عقل انسان رسيدند و آن اينكه : عقل انسان در ادراك حسن و قبح اشياء استقلال دارد ، يعنى قطع نظر از بيان شارع نيز مىتواند حسن و قبح برخى كارها را درك كند . اشاعره با اين نيز مخالف بودند .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمسألهء حسن و قبح ذاتى و عقلى كه معتزله طرفدار و اشاعره منكر بودند ، بسيارى مسائل ديگر را به دنبال خود آورد كه برخى به الهيّات مربوط بود و برخى به انسان ، از قبيل اينكه آيا كارهاى خداوند - و به عبارت جامع‌تر ، خلقت و آفرينش اشياء - هدف و غرض دارد يا نه ؟ معتزله گفتند اگر هدف و غرضى در كار نباشد « قبيح » است و عقلًا محال است . تكليف ما لا يطاق چطور ؟ آيا ممكن است خداوند بنده‌اى را به كارى مكلّف سازد كه فوق طاقت اوست ؟ معتزله اين را نيز قبيح و محال دانستند . آيا مؤمن قدرت بر كفر دارد يا نه ؟ و آيا كافر قدرت بر ايمان دارد يا نه ؟ پاسخ معتزله به همهء اينها مثبت است ، زيرا اگر مؤمن قدرت بر كفر و كافر قدرت بر ايمان نداشته باشد پاداش و كيفر آنها قبيح است . اشاعره در همهء اين مسائل به نقطهء مخالف معتزله نظر دادند .\r\n\r\nوعد و وعيد\r\n« وعد » به معنى نويد پاداش است و « وعيد » به معنى تهديد به كيفر است . عقيدهء معتزله اين است كه همان طورى كه خداوند در نويدها و پاداشها به حكم  « إِنَّ اللَّهَ لا يُخْلِفُ الْمِيعادَ » ( 1 )  وعدهء خلافى نمىكند بلكه محال است خلف وعده نمايد ( اين جهت مورد اتّفاق و اجماع مسلمين است ) همچنين در زمينهء كيفرها نيز تخلّف نمىكند . علىهذا تمام وعيدهايى كه در مورد فسّاق و فجّار شده است كه مثلًا ظالم چنين عذاب مىكشد و دروغگو چنان و شراب‌خوار چنان ، بدون تخلّف عملى خواهد شد مگر آنكه قبلًا در دنيا توبه كرده باشند . علىهذا مغفرت بدون توبه محال است .\r\nمعتزله معتقدند كه مغفرت بدون توبه مستلزم خلف وعيد است و خلف وعيد مانند خلف وعده قبيح و محال است . علىهذا عقيدهء خاصّ معتزله در مورد وعد و وعيدها به مسألهء مغفرت مربوط مىشود و از عقيدهء آنها در مورد حسن و قبح عقلى ناشى مىگردد .\r\n\r\n\r\n\r\n\r\n","description":"","footnote":"\r\n( 1 ) . آل عمران / 9 .\r\n","page_name":" 75 ","page_number":75},
  {"content":"\r\n\r\n\r\nمنزلة بين المنزلتين\r\nاعتقاد معتزله به اصل « منزلة بين المنزلتين » به دنبال دو عقيدهء متضاد بود كه قبلًا در جهان اسلام راجع به كفر و ايمان فسّاق پديد آمد . براى اولين بار « خوارج » اين عقيده را اظهار كردند كه ارتكاب گناه كبيره بر ضدّ ايمان است يعنى مساوى با كفر است پس مرتكب گناه كبيره كافر است .\r\nچنان كه مىدانيم خوارج در اثر حادثهء « حكميّت » در جنگ صفّين پديد آمدند و ظهورشان در نيمهء اول قرن اول هجرى ، يعنى در حدود سال 37 هجرى مقارن با خلافت امير المؤمنين على ( عليه السّلام ) بوده است .\r\nدر نهج البلاغه آمده است كه امير المؤمنين با آنها دربارهء اين مسأله مباحثه كرد و با ادلّهء متقنى نظريّهء آنها را باطل ساخت . خوارج ، بعد از حضرت امير نيز بر ضدّ خلفاى زمان ، و اهل امر به معروف و نهى از منكر و اهل تكفير و تفسيق بودند . چون غالب خلفا مرتكب گناهان كبيره مىشدند طبعاً خوارج آنها را كافر مىدانستند و به همين جهت خوارج همواره در قطب مخالف سياستهاى حاكم قرار داشتند .\r\nگروه ديگرى به وجود آمدند ( يا آنها را سياستها به وجود آوردند ) كه به نام « مرجئه » خوانده مىشدند . مرجئه از لحاظ ارزش تأثير گناه ، در نقطهء مقابل خوارج قرار داشتند . آنها مىگفتند اساس كار اين است كه انسان از نظر عقيده و ايمان كه مربوط به قلب است مسلمان باشد ؛ اگر ايمان كه امر قلبى است درست بود ، مانعى ندارد كه عمل انسان فاسد باشد ؛ ايمان ، كفّارهء عمل بد است .\r\nرأى و عقيدهء مرجئه به نفع دستگاه حاكم بود ، يعنى موجب مىشد كه مردم اهميّت زيادى براى فسق و فجورهاى آنها قائل نشوند و آنها را با همهء تبهكاريها اهل بهشت بدانند . مرجئه صريحاً مىگفتند : « پيشوا هر چند گناه كند مقامش باقى است و اطاعتش واجب است و نماز پشت سر او صحيح است » . به همين دليل خلفاى جور از مرجئه حمايت مىكردند . مرجئه مىگفتند فسق و گناه هر چند كبيره باشد مضرّ به ايمان نيست ، پس مرتكب كبيره مؤمن است نه كافر .\r\nمعتزله عقيدهء ميانه‌اى ابراز داشتند ، گفتند مرتكب كبيره نه مؤمن است و نه كافر ، برزخ ميان آن دو است . معتزله نام اين مرحلهء ميانه را « منزلة بين المنزلتين » گذاشتند .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nگويند اول كسى كه اين عقيده را ابراز كرد « و اصل بن عطاء » شاگرد « حسن بصرى » بود . روزى و اصل در محضر استادش نشسته بود كه همين مسألهء مورد اختلاف خوارج و مرجئه را پرسيدند . پيش از اينكه حسن جوابى بدهد و اصل گفت : به عقيدهء من اهل كبائر فاسقند نه كافر . بعد ، از جمعيّت جدا شد - و به قولى حسن بصرى او را اخراج كرد - و كناره گرفت و به تبليغ عقيدهء خود پرداخت . شاگرد و برادر زنش « عمرو بن عبيد » نيز به او ملحق شد . اينجا بود كه حسن گفت : « اعتزل عنّا » يعنى و اصل از ما جدا شد ، و به قولى مردم گفتند : « اعتزلا قول الامّة » يعنى و اصل و عمرو بن عبيد از قول همهء امّت جدا شدند و قول سومى اختراع كردند .\r\n\r\nامر به معروف و نهى از منكر\r\nامر به معروف و نهى از منكر نيز از ضروريّات اسلام و مورد اجماع و اتّفاق عموم مسلمين است . اختلافاتى كه هست مربوط است به حدود و شروط آنها . مثلًا خوارج امر به معروف و نهى از منكر را مشروط به هيچ شرطى نمىدانستند ، معتقد بودند در همهء شرايط بايد اين دو فريضه صورت گيرد . مثلًا ديگران احتمال موفّقيت را و همچنين عدم ترتّب مفسده‌اى مهمتر را شرط وجوب امر به معروف و نهى از منكر مىدانستند ، ولى خوارج به اين شروط قائل نبودند . برخى معتقد بودند كه امر به معروف و نهى از منكر صرفاً قلبى و زبانى است ، يعنى قلباً بايد طرفدار معروف و مخالف منكر بود و لساناً نيز بايد به نفع معروفها و عليه منكرها تبليغ كرد . ولى خوارج معتقد بودند كه عند اللزوم بايد قيام كرد و عملًا دست به كار شد و براى امر به معروف و نهى از منكر بايد قيام به سيف كرد .\r\nدر مقابل ، گروهى بودند كه امر به معروف و نهى از منكر را مشروط به شرايط بالا مىدانستند و از حدّ قلب و زبان هم تجاوز نمىكردند . احمد بن حنبل از اين گروه شمرده شده است . طبق عقيدهء اين گروه ، قيام خونين براى مبارزه با منكرات جايز نيست .\r\nمعتزله شروط امر به معروف و نهى از منكر را پذيرفتند ولى آن را به قلب و زبان محدود نمىدانستند ، معتقد بودند كه اگر منكرات شايع شود يا حكومت ستمگر باشد ، بر مسلمين واجب است كه تجهيز قوا كنند و قيام نمايند .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nپس عقيدهء خاصّ معتزله در باب امر به معروف و نهى از منكر - در مقابل اهل الحديث و اهل السنّة - اعتقاد به قيام در برابر مفاسد است همچنانكه خوارج نيز چنين نظرى داشتند با تفاوتى كه اشاره شد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nدرس پنجم ( 3 ) : معتزله\r\n\r\nافكار و آراء معتزله\r\nآنچه در دو درس گذشته گفتيم ، به اصول مكتب معتزله مربوط بود . ولى همچنانكه اشاره كرديم معتزله مسائل زيادى طرح كردند و از آنها دفاع نمودند . برخى از اين مسائل به الهيّات مربوط مىشود و برخى به طبيعيّات و برخى به اجتماعيّات و برخى به انسان . مسائل الهيّات بعضى مربوط است به امور عامّه و بعضى به الهيّات بالمعنى الاخصّ . البتّه مقصد و مقصود اصلى معتزله - مانند ساير متكلّمين - مسائل الهيّات بالمعنى الاخصّ است كه در حوزهء عقايد دينى قرار دارد . مسائل امور عامّه از باب مقدّمه است ؛ همچنانكه بحث در طبيعيّات نيز براى متكلّمين جنبهء مقدّمى دارد ، يعنى متكلّمين از اين جهت در طبيعيّات بحث مىكنند كه راهى براى اثبات يك اصل دينى بازنمايند و يا راه حلّى براى يك اشكال پيدا كنند . ما در اينجا فهرست‌وار به پاره‌اى از آنها اشاره مىكنيم و از الهيّات آغاز مىكنيم :\r\nالف . توحيد صفاتى\r\nب . عدل\r\nج . مخلوق بودن كلام خدا ( كلام صفت فعل است نه صفات ذات ) .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nد . افعال اللّه معلّل به اغراض است ( هر كار خدا براى يك فايده و نتيجه است ) .\r\nه . مغفرت بدون توبه ناممكن است ( اصل وعد و وعيد ) .\r\nو . قديم منحصر به خداوند است ( در اين عقيده فقط فلاسفه مخالفند ) .\r\nز . تكليف ما لا يطاق محال است .\r\nح . افعال بندگان به هيچ وجه مخلوق خدا نيست و مشيّت الهى به افعال بندگان تعلّق نمىگيرد .\r\nط . عالم حادث است ( در اين عقيده نيز فقط فلاسفه مخالفند ) .\r\nى . خداوند نه در دنيا و نه در آخرت ديده نمىشود .\r\n\r\nطبيعيّات\r\nالف . جسم مركّب است از ذرّات لايتجزّى .\r\nب . بو عبارت است از ذرّاتى كه در فضا پخش مىشود .\r\nج . طعم جز ذرّات كه بر روى ذائقه اثر مىگذارد نيست .\r\nد . روشنايى ذرّاتى است كه در فضا پخش مىشود .\r\nه . تداخل اجسام در يكديگر محال نيست ( اين عقيده به بعضى از معتزله منسوب است ) .\r\nو . طفره محال نيست ( اين عقيده نيز منسوب به بعضى از معتزله است ) .\r\n\r\nمسائل انسان\r\nالف . انسان ، آزاد و مختار است نه مجبور ( اين مسأله و مسألهء خلق افعال و مسألهء عدل الهى به هم مربوطاند ) .\r\nب . استطاعت ( انسان قبل از هر فعلى قدرت فعل و ترك آن را دارد ) .\r\nج . مؤمن قادر بر كفر است و كافر قادر بر ايمان است .\r\nد . فاسق نه مؤمن است و نه كافر .\r\nه . عقل پاره‌اى از مسائل را مستقلًا ( بدون نياز به راهنمايى قبلى شرع ) درك مىكند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nو . در تعارض حديث با عقل ، عقل مقدّم است .\r\nز . قرآن را با عقل مىتوان تفسير كرد .\r\n\r\nمسائل اجتماعى و سياسى\r\nالف . وجوب امر به معروف و نهى از منكر ، هر چند مستلزم قيام به سيف باشد .\r\nب . امامت خلفاى راشدين به ترتيبى كه واقع شده صحيح بوده است .\r\nج . على ( عليه السّلام ) از خلفاى پيش از خودش افضل بوده است ( اين ، عقيدهء بعضى از معتزله است نه همهء آنها . قدماى معتزله - به استثناى و اصل بن عطا - أبو بكر را افضل مىدانستند ولى متأخّرين آنها غالباً على عليه السّلام را افضل مىدانستند ) .\r\nد . نقد صحابهء پيغمبر و بررسى كارهاى آنها جايز است .\r\nه . تحليل روش سياسى عمر و روش سياسى على ( عليه السّلام ) و مقايسهء ميان آنها .\r\nاينها كه گفته شد نمونه‌اى است از مسائلى كه معتزله طرح كرده‌اند و البتّه مسائل ديگر نيز غير اين مسائل طرح كرده‌اند . در برخى از اين مسائل ، معتزله فقط با اشاعره طرف بوده‌اند و در بعضى با فلاسفهء و در بعضى با شيعه و در بعضى با خوارج و در بعضى با مرجئه .\r\nمعتزله هيچ‌گاه تسليم فكر يونانى نشدند و فلسفهء يونان را كه مقارن با طلوع و اوج معتزله وارد دنياى اسلام شد به طور دربست نپذيرفتند ، بلكه با كمال شهامت در ردّ فلسفه و فلاسفه كتاب نوشتند و آراء خود را ابراز داشتند . ستيزهء متكلّمين با فلاسفه ، هم به سود كلام تمام شد و هم به سود فلسفه ، يعنى هر دو علم را جلوتر برد و در آخر كار آنچنان آن دو را به يكديگر نزديك كرد كه جز در مسائل معدودى اختلاف نظر باقى نماند . توضيح اين مطلب كه كلام چه خدماتى به فلسفه كرد و فلسفه چه خدماتى به كلام كرده است و اساساً تفاوت اساسى فلسفه و كلام چيست از عهدهء اين درسها خارج است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nسير تحوّلى و تاريخى\r\nبديهى است كه همهء اين مسائل ، همزمان و به وسيلهء يك فرد طرح نشده‌اند ، تدريجاً و به وسيلهء افراد گوناگون پديد آمده و موجب توسعهء علم كلام گرديده‌اند .\r\nدر ميان مسائل نامبرده ظاهراً قديمىترين آنها مسألهء جبر و اختيار است كه البتّه معتزله طرفدار اختيار بودند ، و مسألهء جبر و اختيار مسأله‌اى است كه در خود قرآن طرح شده است ، يعنى قرآن اين مطالب را به گونه‌اى طرح كرده است كه انديشه‌ها را بر مىانگيزد ؛ زيرا از طرفى در برخى آيات تصريح شده كه انسان مختار و آزاد است و هيچ گونه جبرى در كار نيست ، و از طرف ديگر در برخى آيات تصريح شده است كه همه چيز به مشيّت و ارادهء خداست .\r\nاينجا اين توهّم پديد آمده است كه اين دو تيپ آيات با هم منافى است . لهذا بعضى آيات اختيار را تأويل كردند و قائل به جبر شدند ، و بعضى آيات مشيّت و اراده ( قضا و قدر ) را تأويل كردند و قائل به اختيار شدند ؛ و البته گروه سومى هم هستند كه هيچ گونه تناقض و تنافىاى ميان اين دو دسته آيات نمىبينند ( 1 ) . به علاوه در كلمات على ( عليه السّلام ) بحث جبر و اختيار زياد طرح شده است . علىهذا طرح بحث جبر و اختيار مقارن است با خود اسلام . امّا گروه‌بندى مسلمين و صف‌آرايى آنها در مقابل يكديگر و منقسم شدن به دو گروه جبرى و غير جبرى ، در نيمهء دوم قرن اوّل صورت گرفت .\r\nمىگويند فكر اختيار اولين بار وسيلهء غيلان دمشقى و معبد جهنى تبليغ شد .\r\nبنى اميّه مايل بودند كه فكر جبر در ميان مردم تبليغ شود زيرا از اين فكر استفادهء سياسى مىبردند . بنى اميّه در زير اين سرپوش كه همه چيز از ناحيهء خداست ( آمنّا بالقدر خيره و شرّه ) ( 2 ) حكومت ظالمانه و تحميلى خودشان را توجيه مىكردند . لهذا هر فكر مبنى بر اختيار و آزادى بشر را سركوب مىكردند و به همين جهت غيلان دمشقى\r\n\r\n\r\n\r\n\r\n","description":"","footnote":"\r\n( 1 ) . در كتاب انسان و سرنوشت به تفصيل در اين موضوع بحث كرده‌ايم .\r\n( 2 ) . [ ترجمه : به قدر ايمان آورديم ، چه خيرش و چه شرّش . 
  ]\r\n","page_name":" 82 ","page_number":82},
  {"content":"\r\n\r\nو معبد جهنى كشته شدند . در آن وقت طرفداران اختيار به نام « قدريّه » خوانده مىشدند ( 1 ) .\r\nالبتّه مسألهء « كفر فاسق » قبل از مسألهء جبر و اختيار موضوع بحث و گفتگو واقع شد ، زيرا اين مسأله وسيلهء خوارج در نيمهء اوّل قرن اوّل هجرى مقارن با خلافت على ( عليه السّلام ) مطرح شد ، ولى خوارج به صورت كلامى از نظريّهء خود دفاع نمىكردند و تنها موقعى كه در ميان معتزله طرح شد و موجب پيدايش نظريّهء « منزلة بين المنزلتين » گشت رنگ كلامى به خود گرفت .\r\nمسألهء جبر و اختيار به نوبهء خود مسائل عدل ، حسن و قبح ذاتى و عقلى ، معلّل بودن افعال بارى به اغراض ، محال بودن تكليف ما لا يطاق و امثال اينها را به دنبال خود آورد .\r\nدر نيمهء اوّل قرن دوم هجرى مردى به نام « جهم بن صفوان » عقايد خاصّى دربارهء صفات خداوند ابراز داشت . مورّخان « ملل و نحل » مدّعىاند كه مسألهء توحيد صفاتى يعنى اينكه صفات خداوند مغاير با ذات نيست كه معتزله اختصاصاً آن را « اصل توحيد » مىخوانند و همچنين مسألهء نفى تشبيه يعنى اينكه خداوند به هيچ وجه شبيه مخلوقات نيست ( اصل تنزيه ) ، اولين بار وسيله جهم بن صفوان ابراز شد و پيروان او را جهميّه ناميدند . معتزله همچنانكه در عقيدهء اختيار پيرو قدريّه شدند ، در عقيدهء توحيد و تنزيه پيرو جهميّه شدند . خود جهم بن صفوان جبرى بود . معتزله عقيدهء جبرى جهم را نپذيرفتند ولى عقيدهء توحيدى او را پذيرفتند .\r\nعلىهذا معتزله در دو اصل اساسى اصول پنج‌گانه خود يعنى اصل توحيد و اصل عدل - بنا بر اين نقلها - تابع دو فرقهء ديگر بودند ، اصل توحيد را از جهميّه اقتباس كردند و اصل عدل را از قدريّه ، بلكه در حقيقت مكتب معتزله تحوّل يافته و تكامل‌يافتهء قدريّه و جهميّه است .\r\nرأس معتزله و آن كسى كه اعتزال به صورت يك مكتب با دست او پايه‌گذارى شد « و اصل بن عطاء غزّال » است ، كه در پيش گفتيم كه و اصل شاگرد حسن بصرى بود و در يك جريان از حوزهء درس او جدا شد و حوزهء مستقلّى تشكيل داد و بدين مناسبت حسن گفت : « اعتزل عنّا » يعنى از ما جدا شد . معروف و مشهور است كه به همين\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب انسان و سرنوشت .\r\n","page_name":" 83 ","page_number":83},
  {"content":"\r\n\r\nمناسبت بود كه پيروان او « معتزله » ناميده شدند . ولى بعضى ديگر معتقدند كه علّت اين نامگذارى چيز ديگر است : كلمهء « معتزله » ابتداء به گروهى گفته شده كه در جريان جنگ جمل و صفّين روش بىطرفى و كناره‌گيرى را انتخاب كردند ، مانند سعد بن ابى وقّاص و زيد بن ثابت و عبد اللّه بن عمر . بعدها كه مسألهء كفر و ايمان فاسق وسيلهء خوارج طرح شد و مسلمين دو دسته شدند ، گروهى راه سومى انتخاب كردند و آن كناره‌گيرى و بىطرفى بود ؛ يعنى همان روشى كه امثال سعد بن ابى وقّاص در سياست و مسائل حادّ اجتماعى زمان خود پيش گرفتند ، اينها در يك مسألهء فكرى پيش گرفتند .\r\nاز اين روبه اينها نيز « معتزله » گفته شد يعنى « بىطرف‌ها » و بعد اين نام براى اينها باقى ماند .\r\nو اصل در سال 80 هجرى متولّد شده و در سال 131 هجرى در گذشته است .\r\nبحثهاى او محدود بوده به مسألهء نفى صفات ، اختيار ، منزلة بين المنزلتين ، وعد و وعيد و اظهار نظر دربارهء بعضى از اختلافات صحابه .\r\nپس از و اصل نوبت به عمرو بن عبيد رسيد . عمرو برادر زن و اصل است و نظريّات و اصل را توسعه داد و تكميل كرد . پس از عمرو ، ابو الهذيل علّاف و ابراهيم نظّام ظهور كردند .\r\nابو الهذيل و نظّام هر دو از شخصيّتهاى بارز معتزله به شمار مىآيند . كلام وسيلهء اين دو نفر رنگ فلسفى گرفت . ابو الهذيل كتب فلاسفه را مطالعه مىكرد و بر آنها رد مىنوشت . نظّام نظريّات خاصّى در طبيعيّات آورد و هم او بود كه نظريّهء ذرّه‌اى بودن جسم را ابراز داشت . ابو الهذيل و نظّام هر دو در قرن سوم هجرى در گذشته‌اند . به احتمال قوى ، ابو الهذيل در سال 235 و نظّام در سال 231 در گذشته است .\r\nجاحظ ، اديب و نويسندهء معروف ، صاحب كتاب البيان و التّبيين كه در قرن سوم هجرى مىزيسته است يكى ديگر از شخصيّتهاى بارز معتزله است .\r\nمعتزله در دورهء بنى اميّه با دستگاه حكومت روابط خوبى نداشتند ، در اوايل بنى العباس حالت بىطرفى به خود گرفتند ولى در عصر مأمون كه خود اهل فضل و علم و ادب و فلسفه بود مورد توجّه واقع شدند . مأمون و پس از او معتصم و پس از معتصم واثق از معتزله سخت حمايت كردند و اين سه خليفه خود را معتزلى مىخواندند .\r\nدر همين زمان بود كه بحث داغى بالا گرفت كه دامنه‌اش در تمام اقطار كشور\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nعظيم آن روز اسلامى گسترش يافت و آن اينكه آيا كلام خدا از صفات فعل است يا از صفات ذات ؟ و آيا كلام خدا حادث است و يا مانند علم خدا و قدرت و حيات او قديم است ؟ و در نتيجه آيا قرآن كه كلام خداست مخلوق و حادث است يا قديم و غير مخلوق ؟ معتزله معتقد بودند كه كلام خدا مخلوق است ، پس قرآن مخلوق و حادث است و اعتقاد به قديم بودن قرآن كفر است . مخالفين معتزله برعكس معتقد بودند كه قرآن قديم است و غير مخلوق . مأمون به حمايت از معتزله بخشنامه‌اى صادر كرد كه هر كس معتقد به قدم قرآن باشد تأديب شود . افراد زيادى به زندان افتادند و شكنجه ديدند .\r\nمعتصم و واثق نيز روش مأمون را دنبال كردند ، و از جمله كسانى كه در اين دوره به زندان افتادند احمد بن حنبل معروف بود . تا نوبت به متوكّل رسيد . متوكّل بر ضدّ معتزله گرايش پيدا كرد و اكثريّت مردم با معتزله مخالف بودند . معتزله و طرفدارانشان منكوب بلكه قلع و قمع شدند . خونها در اين فتنه ريخته شد و خانمانها به باد رفت .\r\nمسلمين اين دوره را « دوره محنت » ناميدند .\r\nمعتزله پس از اين جريان كمر راست نكردند ، ميدان براى هميشه به دست مخالفينشان كه « اهل السنّة » و « اهل الحديث » خوانده مىشدند افتاد . در عين حال برخى شخصيّتهاى بارز در دوره‌هاى ضعف آنها ظهور كرده‌اند از قبيل ابو القاسم بلخى معروف به كعبى متوفّى در 217 و ابو على جبّائي متوفّى در 303 و ابو هاشم جبّائى پسر ابو على جبّائى و قاضى عبد الجبّار معتزلى متوفّى در 415 و ابو الحسين خيّاط و صاحب بن عبّاد و زمخشرى متوفّى در 583 و ابو جعفر اسكافى .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nدرس ششم : اشاعره\r\nاز دروس گذشته روشن شد كه افكار و انديشه‌هايى كه منجر به مكتب اعتزال گشت از نيمهء دوم قرن اوّل هجرى آغاز شد . روش اعتزال در حقيقت عبارت بود از به كار بردن نوعى منطق و استدلال در فهم و درك اصول دين . بديهى است كه در چنين روشى اولين شرط ، اعتقاد به حجّيّت و حرّيّت و استقلال عقل است . و نيز بديهى است كه عامّهء مردم كه اهل تعقّل و تفكّر و تجزيه و تحليل نيستند ، همواره « تديّن » را مساوى با « تعبّد » و تسليم فكرى به ظواهر آيات و احاديث - و مخصوصاً احاديث - مىدانند و هر تفكّر و اجتهادى را نوعى طغيان و عصيان عليه دين تلقّى مىنمايند خصوصاً اگر سياست وقت بنا به مصالح خودش از آن حمايت كند و بالأخص اگر برخى از علماى دين و مذهب اين طرز تفكّر را تبليغ نمايند و بالأخص اگر اين علما خود واقعا به ظاهرگرايى خويش مؤمن و معتقد باشند و عملًا تعصّب و تصلّب بورزند .\r\nحملات اخباريّين عليه اصوليّين و مجتهدين ، و حملات برخى از فقها و محدّثين عليه فلاسفه در جهان اسلامى از چنين امرى ريشه مىگيرد .\r\nمعتزله علاقهء عميقى به فهم اسلام و تبليغ و ترويج آن و دفاع از آن در مقابل دهريّين و يهود و نصارى و مجوس و صابئين و مانويان و غيرهم داشتند و حتى مبلّغينى تربيت مىكردند و به اطراف و اكناف مىفرستادند . در همان حال از داخل حوزهء\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاسلام وسيلهء ظاهرگرايان كه خود را « اهل الحديث » و « اهل السنّة » مىناميدند تهديد مىشدند و بالأخره از پشت خنجر خوردند و ضعيف شدند و تدريجاً منقرض گشتند .\r\nعلىهذا در آغاز امر ، يعنى تا حدود اواخر قرن سوم و اوائل قرن چهارم ، يك مكتب كلامى معارض با معتزله - آن گونه كه بعدها پيدا شد - وجود نداشت . تمام مخالفتها با اين نام صورت مىگرفت كه افكار معتزله بر ضدّ ظواهر حديث و سنّت است . رؤساى اهل حديث مانند مالك بن انس و احمد بن حنبل اساساً بحث و چون و چرا و استدلال را در مسائل ايمانى حرام مىشمردند . پس نه تنها اهل السنّة يك مكتب كلامى در مقابل معتزله نداشتند ، بلكه منكر كلام و تكلّم بودند .\r\nدر حدود اواخر قرن سوم و اوائل قرن چهارم هجرى پديدهء تازه‌اى رخ داد و آن اينكه شخصيّتى بارز و انديشمند كه سالها در نزد قاضى عبد الجبّار معتزلى مكتب اعتزال را فرا گرفته و در آن مجتهد و صاحب‌نظر شده بود ، از مكتب اعتزال رو گرداند و به مذهب اهل السنّة گراييد و چون از طرفى از نوعى نبوغ خالى نبود و از طرف ديگر مجهّز بود به مكتب اعتزال ، همهء اصول اهل السنّة را بر پايه‌هاى استدلالى خاصّى بنا نهاد و آنها را به صورت يك مكتب نسبتاً دقيق فكرى در آورد . آن شخصيّت بارز « ابو الحسن اشعرى » متوفّى در حدود 330 هجرى است .\r\nابو الحسن اشعرى - بر خلاف قدماى اهل حديث مانند احمد بن حنبل - بحث و استدلال و به كار بردن منطق را در اصول دين جايز شمرد و از قرآن و سنّت بر مدّعاى خود دليل آورد . او كتابى به نام رسالة فى استحسان الخوض فى علم الكلام نوشته است ( 1 ) .\r\nاينجا بود كه اهل الحديث دو دسته شدند : « اشاعره » يعنى پيروان ابو الحسن اشعرى كه كلام و تكلّم را جايز مىشمارند ، و « حنابله » يعنى تابعان احمد بن حنبل كه آن را حرام مىدانند . در درسهاى منطق گفتيم كه ابن تيميّهء حنبلى كتابى در تحريم منطق و كلام نوشته است ( 2 ) .\r\nمعتزله از ناحيهء ديگر نيز منفور عوام شدند و آن ، غائلهء « محنت » بود ، زيرا معتزله\r\n\r\n\r\n\r\n\r\n","description":"","footnote":"\r\n( 1 ) . اين رساله در ذيل كتاب اللّمع او چاپ شده است و عبد الرحمن بدوى همهء آن را در جلد اول مذاهب الاسلاميّين صفحات 15 - 26 نقل كرده است .\r\n( 2 ) . رجوع شود به كتاب ابن تيميّه تأليف محمد ابو زهره .\r\n","page_name":" 87 ","page_number":87},
  {"content":"\r\n\r\nبودند كه با نيروى خليفه مأمون مىخواستند مردم را به زور تابع عقيدهء خود در حادث بودن قرآن بنمايند و اين حادثه به دنبال خود كشتارها و خونريزيها و زندانها و شكنجه‌ها و بىخانمانىها آورد كه جامعهء مسلمين را به ستوه آورد . عامّهء مردم ، معتزله را مسئول اين حادثه مىدانستند و اين جهت سبب بيزارى بيشتر مردم از مكتب اعتزال شد .\r\nظهور مكتب اشعرى بدين دو جهت مورد استقبال عموم قرار گرفت . بعد از ابو الحسن اشعرى شخصيّتهاى بارز ديگر در اين مكتب ظهور كردند و پايه‌هاى آن را مستحكم كردند . از آن ميان قاضى ابو بكر باقلانى معاصر شيخ مفيد و متوفّاى در سال 403 و ابو اسحاق اسفراينى كه در طبقهء بعد از باقلانى و سيّد مرتضى به شمار مىرود و ديگر امام الحرمين جوينى استاد غزالى و خود امام محمّد غزالى صاحب احياء علوم الدين متوفّى در 505 هجرى و امام فخر الدين رازى را بايد نام برد .\r\nالبتّه مكتب اشعرى تدريجاً تحوّلاتى يافت و مخصوصاً در دست غزالى رنگ كلامى خود را كمى باخت و رنگ عرفانى گرفت و وسيلهء امام فخر رازى به فلسفه نزديك شد . بعداً كه خواجه نصير الدين طوسى ظهور كرد و كتاب تجريد الاعتقاد را نوشت ، كلام بيش از نود درصد رنگ فلسفى به خود گرفت . پس از تجريد همهء متكلّمين - اعمّ از اشعرى و معتزلى - از همان راهى رفتند كه اين فيلسوف و متكلّم بزرگ شيعى رفت .\r\nمثلًا كتابهاى مواقف و مقاصد و شروح آنها همه رنگ تجريد را به خود گرفته‌اند .\r\nدر حقيقت بايد گفت هر اندازه فاصلهء زمانى زيادتر شده است اشاعره از پيشواشان ابو الحسن اشعرى دور شده و عقايد او را به اعتزال يا فلسفه نزديكتر كرده‌اند . اكنون فهرست‌وار عقايد « اشعرى » را كه از اصول « اهل السنّة » دفاع كرده و يا به نحوى عقيدهء « اهل السنّة » را تأويل و توجيه كرده است ذكر مىكنيم :\r\nالف . عدم وحدت صفات با ذات ( بر خلاف نظر معتزله و فلاسفه ) .\r\nب . عموميّت اراده و قضا و قدر الهى در همهء حوادث ( اين نيز بر خلاف نظر معتزله ولى بر وفق نظر فلاسفه ) .\r\nج . شرور مانند خيرات از جانب خداست ( البته اين نظر به عقيدهء « اشعرى » لازمهء نظر بالاست ) .\r\nد . مختار نبودن بشر و مخلوق خدا بودن اعمال او ( اين نظر نيز به عقيدهء\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n« اشعرى » لازمهء نظر عموميّت اراده است ) .\r\nه . حسن و قبح افعال ذاتى نيست ، بلكه شرعى است . همچنين عدل ، شرعى است نه عقلى ( بر خلاف نظر معتزله ) .\r\nو . رعايت لطف و اصلح ، بر خدا واجب نيست ( بر خلاف نظر معتزله ) .\r\nز . قدرت انسان بر فعل ، توأم با فعل است نه مقدّم بر آن ( بر خلاف نظر فلاسفه و معتزله ) .\r\nح . تنزيه مطلق ، يعنى هيچ‌گونه شباهت و مماثلت ميان خدا و ما سوا وجود ندارد ( بر خلاف نظر معتزله ) .\r\nط . انسان آفرينندهء عمل خود نيست ، اكتساب كنندهء آن است ( توجيه نظر اهل السنّة در باب خلق اعمال ) .\r\nى . خداوند در قيامت با چشم ديده مىشود ( بر خلاف نظر فلاسفه و معتزله ) .\r\nيا . فاسق ، مؤمن است ( بر خلاف نظر خوارج كه مدّعى كفر فاسق بودند و بر خلاف نظر معتزله كه به منزلة بين المنزلتين قائل بودند ) .\r\nيب . مغفرت خداوند بنده‌اى را ، بدون توبه هيچ اشكالى ندارد همچنانكه معذّب ساختن مؤمن بلا اشكال است ( بر خلاف نظر معتزله ) .\r\nيج . شفاعت بلا اشكال است ( بر خلاف نظر معتزله ) .\r\nيد . كذب و تخلّف وعده بر خدا جايز نيست .\r\nيه . عالم ، حادث زمانى است ( بر خلاف نظر فلاسفه ) .\r\nيو . كلام خدا قديم است اما كلام نفسى نه كلام لفظى ( توجيه نظر اهل السنّة ) .\r\nيز . افعال خدا براى غايت و غرضى نيست ( بر خلاف نظر فلاسفه و معتزله ) .\r\nيح . تكليف ما لا يطاق بلا مانع است ( بر خلاف نظر فلاسفه و معتزله ) .\r\nابو الحسن اشعرى از افراد كثير التأليف است . گفته‌اند متجاوز از دويست كتاب تأليف كرده است . در حدود صد كتاب از او در تذكره‌ها نام برده شده است ولى ظاهراً اكثر آن كتابها از ميان رفته است . معروف‌ترين كتاب او كتاب مقالات الاسلاميّين است كه چاپ شده و تا حدّ زيادى مشوّش و نامنظّم است . كتاب ديگرى نيز از او چاپ شده است به نام اللّمع و شايد كتابهاى ديگر هم از او چاپ شده باشد .\r\nابو الحسن اشعرى از افرادى است كه افكارش تأثير زيادى در جهان اسلام گذاشت و اين مايهء تأسّف است . البتّه بعدها مناقشات زيادى بر سخنان او از طرف\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nفلاسفه و معتزله وارد شد . بسيارى از عقايد و آراء او را ابو على سينا در شفا - بدون آنكه نام ببرد - ذكر كرده و رد نموده است . حتّى برخى از اتباع « اشعرى » از قبيل قاضى أبو بكر باقلانى و امام الحرمين جوينى در نظريّهء جبرى او دربارهء خلق اعمال ، تجديد نظرهايى كردند .\r\nامام محمّد غزالى اگر چه اشعرى است و تا حدود زيادى اصول اشاعره را تحكيم و تثبيت نموده است ولى مبانى ديگرى به آنها داد . « كلام » وسيلهء غزالى به عرفان و تصوّف نزديك شده . مولانا محمّد رومى صاحب كتاب مثنوى نيز به نوبهء خود اشعرى مذهب است ، ولى عرفان عميق او به همهء مسائل رنگ ديگرى داده است . امام فخر رازى نيز كه با افكار فلاسفه آشنا بود ، كلام اشعرى را تحوّل و نيرو بخشيد .\r\nپيروزى مكتب اشعرى براى جهان اسلام گران تمام شد . اين پيروزى ، پيروزى جمود و تقشّر بر حرّيّت فكر بود . هر چند جنگ اشعريگرى و اعتزال مربوط است به جهان تسنّن ، ولى جهان تشيّع نيز از برخى آثار جمودگرايى اشعرى بر كنار نمانده . اين پيروزى علل تاريخى و اجتماعى خاص دارد ؛ بعضى حوادث سياسى در اين پيروزى تأثير بسزايى داشت .\r\nچنان كه قبلًا اشاره شد ، در قرن سوم هجرى مأمون كه خود مردى عالم و روشنفكر بود به حمايت معتزله برخاست ، معتصم و واثق نيز از او پيروى كردند ، تا نوبت به متوكّل رسيد . متوكّل نقش اساسى در پيروزى مذهب « اهل السنّة » - كه در حدود يك قرن بعد به وسيلهء أبو الحسن اشعرى پايهء كلامى يافت - داشت . مسلّماً اگر متوكّل همان طرز تفكّر مأمون را مىداشت ، اعتزال چنين سرنوشتى پيدا نمىكرد .\r\nروى كار آمدن تركان سلجوقى در ايران نيز عامل مؤثّرى در پيروزى و نشر انديشه‌هاى اشعرى بوده است . سلاجقه اهل تفكّر و انديشهء آزاد نبودند بر خلاف آل بويه كه برخى از آنها خود اهل فضل و علم و ادب بودند . در دربار آل بويه مكتب شيعه و مكتب اعتزال رونق يافت . ابن العميد و همچنين صاحب بن عبّاد دو وزير دانشمند آل بويه هر دو ضدّ اشعرى بودند .\r\nما نمىخواهيم از عقايد معتزله حمايت كنيم ، بعداً سخافت بسيارى از عقايد آنها را بيان خواهيم كرد . آنچه در معتزله قابل ستايش است و مرگ آنها موجب نابودى آن شد روش عقلانى آنها بود . چنان كه مىدانيم دينى غنى و پرمايه مانند اسلام نيازمند كلامى است كه به حرّيّت عقل ، ايمان و اعتقاد راسخ داشته باشد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nدرس هفتم ( 1 ) : شيعه\r\nاكنون نوبت آن است كه به كلام شيعه - و لو مختصر - بپردازيم . « كلام » به معنى استدلال عقلى و منطقى دربارهء اصول اعتقادى اسلام ، در شيعه وضع خاص و ممتازى دارد .\r\nكلام شيعه از طرفى از بطن حديث شيعه بر مىخيزد و از طرف ديگر با فلسفهء شيعه آميخته است . در گذشته ديديم كه كلام اهل سنّت و جماعت ، جريانى بر ضدّ سنّت و حديث تلقّى شد ، ولى كلام شيعه نه تنها بر ضدّ سنّت و حديث نيست ، در متن سنّت و حديث جا دارد .\r\nسرّ مطلب از نظر حديثى اين است كه احاديث شيعه بر خلاف احاديث اهل تسنّن ، مشتمل است بر يك سلسله احاديثى كه در آنها منطقاً مسائل عميق ما وراء الطبيعى يا اجتماعى مورد تجزيه و تحليل واقع شده است .\r\nدر احاديث اهل تسنن ، تجزيه و تحليلى دربارهء اين موضوعات صورت نگرفته است . مثلًا اگر سخن از قضا و قدر و ارادهء شاملهء حق و از اسماء و صفات بارى و از روح و انسان و از عالم بعد از مرگ و حساب و كتاب و صراط و ميزان و از امامت و خلافت و امثال اين مسائل به ميان آمده است هيچ گونه بحثى در اطراف آنها انجام نشده و توضيحى صورت نگرفته است . ولى در احاديث شيعه همهء اين مسائل طرح\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nشده و دربارهء آنها استدلال شده است . يك مقايسه ميان ابواب حديث صحاح ستّه با ابواب حديث كافى كلينى مطلب را روشن مىكند .\r\nعلىهذا در خود احاديث شيعه ، « تكلّم » به معنى تفكّر عقلانى و تجزيه و تحليل ذهنى صورت گرفته است . به همين جهت شيعه به دو گروه اهل الحديث و اهل الكلام تقسيم نشد آنچنان كه اهل تسنّن تقسيم شدند .\r\nما در درسهاى گذشته ، بر اساس منابع اهل تسنّن چنين گفتيم كه اوّلين مسأله‌اى كه به عنوان اصل اعتقادى در ميان مسلمين مطرح شد ، مسألهء « كفر فاسق » بود كه وسيلهء خوارج در نيمهء اوّل قرن اوّل مطرح شد . پس از آن ، مسألهء اختيار و آزادى بود كه از ناحيهء دو نفر يكى به نام معبد جهنى و يكى ديگر به نام غيلان دمشقى مطرح و دفاع شد و اين عقيده بر خلاف عقيده‌اى بود كه حكّام اموى آن را تبليغ و ترويج مىكردند . پس از آن در نيمهء اوّل قرن دوم عقيدهء وحدت صفات و ذات از طرف جهم بن صفوان مطرح شد و آنگاه و اصل بن عطاء و عمرو بن عبيد به عنوان پايه‌گذاران اوّلى مكتب معتزله عقيدهء آزادى و اختيار را از معبد و غيلان و عقيدهء وحدت ذات و صفات را از جهم بن صفوان گرفتند و در مورد كفر و يا ايمان فاسق عقيدهء منزلة بين المنزلتين را اختراع كردند و به بحث و چون و چرا در برخى مسائل ديگر پرداختند و به اين ترتيب كلام اسلامى پايه‌گذارى شد .\r\nآرى اين است نوع تفسير و توجيه پيدايش بحثهاى عقلى دينى اسلامى از نظر مستشرقان و اسلام‌شناسان غربى و شرقى .\r\nاين گروه عمدا يا سهواً بحثهاى استدلالى و عقلى عميقى را كه اوّلين بار وسيلهء امير المؤمنين على عليه السّلام طرح شده فراموش مىكنند .\r\nحقيقت اين است كه طرح بحثهاى عقلى عميق در معارف اسلامى اوّلين بار وسيلهء على عليه السّلام در خطب و دعوات و مذاكرات آن حضرت مطرح شد . او بود كه اوّلين بار دربارهء ذات و صفات بارى و دربارهء حدوث و قدم ، بساطت و تركّب ، وحدت و كثرت و غير اينها بحثهاى عميقى را طرح كرد كه در نهج البلاغه و روايات مستند شيعه مذكور است . آن بحثها رنگ و بوى و روحى دارد كه با روشهاى كلامى معتزلى و اشعرى و حتى كلامهاى برخى علماى شيعى كه تحت تأثير كلامهاى عصر خود بوده‌اند كاملًا متفاوت است .\r\nما در كتاب سيرى در نهج البلاغه و همچنين در مقدّمهء جلد پنجم اصول فلسفه و\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nروش رئاليسم در اين باره بحث كرده‌ايم .\r\nمورّخان اهل تسنّن اعتراف دارند كه عقل شيعى از قديم الايّام عقلى فلسفى بوده است ، يعنى طرز تفكّر شيعى از قديم استدلالى و تعقّلى بوده است . تعقّل و تفكّر شيعى نه تنها با تفكّر حنبلى - كه از اساس منكر به كار بردن استدلال در عقايد مذهبى بود - و با تفكّر اشعرى كه اصالت را از عقل مىگرفت و آن را تابع ظواهر الفاظ مىكرد مخالف و مغاير است ، با تفكّر معتزلى نيز با همهء عقل‌گرايى آن مخالف است ، زيرا تفكّر معتزلى هر چند عقلى است ولى جدلى است نه برهانى ( 1 ) ؛ و به همين جهت است كه اكثريّت قريب به اتّفاق فلاسفهء اسلامى شيعه بوده‌اند . حيات فلسفى اسلامى را فقط شيعه حفظ كرده است و شيعه اين روح را از پيشوايان خود دارد خصوصاً پيشواى اول امير المؤمنين على عليه السّلام .\r\nفلاسفهء شيعه بدون آنكه فلسفه را به شكل كلام درآورند و از صورت حكمت برهانى به صورت حكمت جدلى خارج سازند ، با الهام از وحى قرآنى و افاضات پيشوايان دينى ، عقايد اصيل اسلامى را تحكيم كردند . از اين رو اگر ما بخواهيم متكلّمين شيعه را برشماريم و مقصودمان همهء كسانى باشد كه دربارهء عقايد اسلامى شيعه تفكّر عقلى داشته‌اند ، هم جماعتى از راويان حديث و هم جماعتى از فلاسفهء شيعه را بايد جزء متكلّمين بشماريم ، زيرا چنان كه گفتيم حديث شيعه و فلسفهء شيعه هر دو وظيفهء علم كلام را بهتر از خود علم كلام انجام داده‌اند .\r\nاما اگر مقصود ما از « متكلّمين » جماعتى باشد كه تحت تأثير متكلّمان معتزلى و اشعرى به حكمت جدلى مجهّز بوده‌اند ، ناچار گروه خاصّى را بايد مورد نظر قرار دهيم . ولى ما دليلى نمىبينيم كه تنها آن گروه خاص را مورد توجّه قرار دهيم .\r\nبگذريم از بيانات ائمّهء اطهار عليهم السلام دربارهء « عقايد » كه به صورت خطبه و روايت و دعا در دست است ، در ميان مؤلّفان شيعى اوّلين فردى كه در مورد « عقايد » كتاب تأليف كرده است علىّ بن اسماعيل بن ميثم تمّار است . ميثم تمّار خود مردى خطيب و سخنور بوده و از صاحبان سرّ امير المؤمنين على عليه السّلام محسوب مىشود . علىّ بن اسماعيل نوادهء اين مرد بزرگ است . اين مرد معاصر عمرو بن عبيد و\r\n\r\n\r\n\r\n\r\n","description":"","footnote":"\r\n( 1 ) . ما در درسهاى « كلّيات فلسفه » فرق حكمت مشّائى و حكمت اشراقى و حكمت ذوقى و حكمت جدلى ( كلامى معتزلى و اشعرى ) را روشن كرده‌ايم .\r\n","page_name":" 93 ","page_number":93},
  {"content":"\r\n\r\nابو الهذيل علّاف از متكلّمان معروف نيمهء اوّل قرن دوم و از پايه‌گذاران طبقهء اوّل كلام معتزلى است .\r\nدر ميان اصحاب امام صادق عليه السّلام گروهى هستند كه خود امام صادق عليه السّلام آنها را به عنوان « متكلّم » ياد كرده است از قبيل هشام بن الحكم ، هشام بن سالم ، حمران بن اعين ، ابو جعفر احول معروف به مؤمن الطّاق ، قيس بن ماصر و غيرهم .\r\nدر كتاب كافى داستانى از مباحثهء اين گروه با يكى از مخالفين در حضور امام صادق عليه السّلام كه موجب نشاط خاطر امام شده بود نقل مىكند .\r\nاين طبقه نيز در نيمهء اوّل قرن دوم هجرى مىزيسته‌اند . اين گروه پروش‌يافتهء مكتب امام صادق عليه السّلام بودند و اين خود مىرساند كه ائمّهء اهل البيت عليهم السلام نه تنها خود به بحث و تجزيه و تحليل مسائل كلامى مىپرداخته‌اند ، گروهى را نيز در مكتب خود براى بحثهاى اعتقادى تربيت مىكرده‌اند . هشام بن الحكم همهء برجستگىاش در علم كلام بود نه در فقه يا حديث يا تفسير . امام صادق عليه السّلام او را كه در آن وقت جوانى نوخط بود از ساير اصحابش بيشتر گرامى مىداشت و او را بالادست ديگران مىنشاند . همگان در تفسير اين عمل امام اتّفاق نظر دارند كه اين تجليلها فقط به علّت متكلّم بودن هشام بوده است .\r\nامام صادق عليه السّلام با مقدّم داشتن هشام متكلّم بر ارباب فقه و حديث ، در حقيقت مىخواسته است ارزش بحثهاى اعتقادى را بالا ببرد و كلام را بالادست فقه و حديث بنشاند . بديهى است كه اين گونه رفتارهاى ائمّهء اطهار تأثير بسزايى داشته در ترويج علم كلام و در اينكه عقل شيعى از ابتدا عقل كلامى و فلسفى گردد .\r\nحضرت رضا عليه السّلام شخصاً در مجلس مباحثه‌اى كه مأمون از جمع متكلّمان مذاهب تشكيل مىداد شركت مىكرد و به مباحثه مىپرداخت . صورت اين جلسات در متن كتاب شيعه محفوظ است .\r\nمستشرقان و اسلام‌شناسان غربى و شرقى همچنانكه مساعى امير المؤمنين على عليه السّلام را مسكوت مىگذارند ، همهء اين جريانات را كه وسيلهء ائمّهء اطهار در راه احياء بحثهاى عقلى در امور اعتقادى دينى صورت گرفته است ناديده مىگيرند و اين مايهء شگفتى است .\r\nفضل بن شاذان نيشابورى از اصحاب امام رضا و امام جواد و امام هادى\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nعليهم السّلام كه قبرش در نيشابور است ، ضمن اينكه فقيه و محدث بوده متكلّم نيز بوده است ، كتب زيادى در كلام از او نقل مىشود .\r\nخاندان نوبخت كه بسيارند ، ظاهرا عموما متكلّم بوده‌اند ؛ از فضل بن ابى سهل بن نوبخت گرفته كه در زمان هارون در رأس كتابخانه معروف « بيت الحكمة » بود و از مترجمين معروف فارسى به عربى به شمار مىرود تا اسحاق بن ابى سهل بن نوبخت و پسرش اسماعيل بن اسحاق بن ابى سهل بن نوبخت و پسر ديگرش علىّ بن اسحاق و نواده‌اش ابو سهل اسماعيل بن علىّ بن اسحاق بن ابى سهل بن نوبخت كه او را شيخ المتكلّمين در شيعه لقب داده‌اند و حسن بن موسى نوبختى خواهرزادهء اسماعيل بن على و عدّه‌اى ديگر از اين خاندان همه از متكلّمين شيعه‌اند .\r\nابن قبّهء رازى در قرن سوم و ابو عليّ بن مسكويه حكيم و طبيب معروف اسلامى صاحب كتاب طهارة الاعراق نيز از متكلّمين شيعه در اوايل قرن پنجم است .\r\nمتكلّمين شيعه فراوان‌اند . خواجه نصير الدين طوسى فيلسوف و رياضى دان معروف صاحب كتاب تجريد الاعتقاد و علّامهء حلّى فقيه معروف و شارح تجريد الاعتقاد از متكلّمان معروف قرن هفتم مىباشند .\r\nخواجه نصير الدين طوسى كه خود حكيم و فيلسوفى متبحّر است ، با تأليف كتاب تجريد الاعتقاد محكم‌ترين متن كلامى را آفريد . پس از تجريد هر متكلّمى - اعمّ از شيعه و سنى - كه آمده است به اين متن توجه داشته است . خواجه نصير الدين تا حدّ زيادى كلام را از سبك حكمت جدلى به سبك حكمت برهانى نزديك كرد . ولى در دوره‌هاى بعدتر كلام تقريباً سبك جدلى خود را به كلّى از دست داد ، همه پيرو حكمت برهانى شدند و در حقيقت « كلام » استقلال خود را در مقابل « فلسفه » از دست داد .\r\nفلاسفهء شيعى متأخّر از خواجه ، مسائل لازم كلامى را در فلسفه مطرح كردند و با سبك و متد فلسفى ، آنها را تجزيه و تحليل كردند و از متكلّمين كه با سبك قديم وارد و خارج مىشدند موفّق‌تر بودند . مثلًا صدر المتألّهين يا حاجى سبزوارى اگر چه در زمرهء متكلّمان به شمار نيامده‌اند اما از نظر اثر وجودى از هر متكلّمى اثر وجودى بيشتر داشته‌اند .\r\nحقيقت اين است كه اگر به متون اصلى اسلام يعنى قرآن ، نهج البلاغه ، روايات و ادعيّهء مأثوره از اهل بيت مراجعه كنيم ، اين سبك را از آن سبك به زبان و منطق اصلى پيشوايان دينى نزديك‌تر مىبينيم . در اينجا ناچاريم به همين اشاره قناعت نماييم .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nدرس هشتم ( 2 ) : شيعه\r\nدر اين درس لازم است اجمالى از نظريّات شيعه را در مسائل كلامى رايج ميان متكلّمين اسلامى بيان نماييم .\r\nقبلًا ضمن تشريح مكتب معتزله گفتيم كه معتزله پنج اصل را كه عبارت است از توحيد ، عدل ، وعد و وعيد ، منزلة بين المنزلتين و امر به معروف و نهى از منكر ، اركان مكتب خود مىشمارند ، و گفتيم كه امتياز اين پنج اصل از ساير اصول معتزله به اين است كه اينها مختصّ مكتب اعتزال و مايهء امتياز اين مكتب از مكاتب مخالف به شمار مىرود . نبايد پنداشت كه اين پنج اصل نزد معتزله از اصول دين‌اند و باقى همه فروع دين .\r\nعلماى شيعه نيز - نه ائمّهء شيعه - از قديم الايّام پنج اصل را به عنوان اصول خمسهء تشيّع معرفى كرده‌اند و آنها عبارت است از : توحيد ، عدل ، نبوّت ، امامت ، معاد .\r\nمعمولًا گفته مىشود كه اين پنج اصل از اصول دين‌اند و باقى همه از فروع دين .\r\nقهراً اينجا اين پرسش پيش مىآيد كه اگر مقصود از اصول دين ، اصولى است كه ايمان و اعتقاد به آنها شرط مسلمان بودن است پس دو اصل بيشتر نيست يعنى توحيد و نبوّت . مفاد شهادتين همين دوتاست و بس . تازه شهادت دوم مربوط است به نبوّت خاصّه ، يعنى نبوّت حضرت خاتم النّبيّين ؛ نبوّت عامّه يعنى نبوّت ساير انبياء ، از\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nمحتواى شهادتين خارج است ؛ و حال آنكه آنچه جزء اصول دين است و ايمان به آن لازم است ، نبوّت همهء انبياء است .\r\nاگر مقصود از اصول دين اصولى است كه از نظر اسلام جزء امور ايمانى و اعتقادى است نه امور عملى ، برخى امور ديگر نيز در خور امور ايمانى است مانند « ملائكه » كه در قرآن تصريح شده كه به وجود ملائكه بايد ايمان داشت ( 1 ) . بعلاوه صفت « عدل » چه خصوصيّتى دارد كه تنها اين صفت حق در حوزهء امور ايمانى قرار گرفته است و ساير صفات حق از قبيل علم ، حيات ، قدرت ، سميعيّت ، بصيريّت در خارج از حوزهء ايمان قرار گرفته است ؟ اگر ايمان به صفات خدا لازم است ، به همهء صفات بايد ايمان آورد ، و اگر لازم نيست به هيچ صفت نبايد ايمان داشت .\r\nحقيقت اين است كه اصول پنج‌گانهء فوق از آن جهت به اين صورت انتخاب شده كه از طرفى معيّن اصولى باشد كه از نظر اسلام بايد به آنها ايمان و اعتقاد داشت ، و از طرف ديگر معرّف و مشخّص مكتب باشد . اصل توحيد و اصل نبوّت و اصل معاد سه اصلى است كه از نظر اسلام لازم است كه هر فرد به آنها ايمان داشته باشد ، يعنى ايمان به آنها جزء اهداف اسلام است ، و اصل عدل معرّف مكتب خاصّ تشيّع است .\r\nاصل عدل اگر چه جزء هدفهاى ايمانى اسلام نيست ، يعنى با اصل علم و حيات و قدرت حق تفاوتى ندارد ، ولى جزء اصولى است كه ديدهء خاصّ تشيّع را نسبت به اسلام نشان مىدهد .\r\nاصل امامت از نظر شيعه داراى هر دو جنبه است يعنى هم داخل حوزهء ايمانيّات است و هم معرّف و مشخّص مكتب است .\r\nاينكه گفته شد كه ايمان به ملائكه نيز به نصّ قرآن لازم و ضرورى است پس چرا به عنوان اصل ششم از آن ياد نشده است ؟ پاسخ اين است كه اصول ايمانى فوق جزء هدفهاى اسلام است ، يعنى پيامبر اكرم مردم را به ايمان به آنها دعوت كرده است ، يعنى رسالت پيامبر مقدّمه‌اى است براى اين ايمانها ؛ امّا ايمان به ملائكه و همچنين ايمان و اعتقاد به همهء ضروريّات دين از قبيل نماز و روزه جزء هدف رسالت نيست ، بلكه لازمهء رسالت است ؛ به عبارت ديگر ، از لوازم ايمان به نبوّت است نه از اهداف نبوّت .\r\n\r\n\r\n\r\n\r\n","description":"","footnote":"\r\n( 1 ) .  آمَنَ الرَّسُولُ بِما أُنْزِلَ إِلَيْهِ مِنْ رَبِّهِ وَ الْمُؤْمِنُونَ كُلٌّ آمَنَ بِاللَّهِ وَ مَلائِكَتِهِ وَ كُتُبِهِ وَ رُسُلِهِ  ( بقره / 285 ) .\r\n","page_name":" 97 ","page_number":97},
  {"content":"\r\n\r\nمسألهء امامت را اگر از وجهه‌هاى اجتماعى و سياسى ، يعنى از وجههء حكومت و رهبرى در نظر بگيريم ، نظير عدل است ، يعنى داخل در حوزهء امور ايمانى نيست ؛ و امّا اگر از جنبهء معنوى بنگريم ، يعنى از آن نظر كه امام - به اصطلاح احاديث - « حجّت خدا » و « خليفة اللّه » است و رابطه‌اى معنوى ميان هر فرد مسلمان و انسان كامل هر زمان ضرورى است ، جزء مسائل ايمانى است .\r\nاكنون يك عقايد خاصّ كلامى شيعه را ، اعمّ از اصول پنج‌گانهء فوق الذكر و غير آنها ذكر مىكنيم :\r\nتوحيد . توحيد جزء اصول پنج‌گانهء معتزله نيز بود همچنانكه جزء اصول اشاعره نيز هست با اين تفاوت كه توحيد مورد نظر معتزله كه مشخّص مكتب آنها به شمار مىرود توحيد صفاتى است كه مورد انكار اشاعره است و توحيد مورد نظر اشاعره كه مشخّص مكتب آنها به شمار مىرود توحيد افعالى است كه مورد انكار معتزله است .\r\nقبلا گفتيم كه توحيد ذاتى و توحيد در عبادت چون مورد اتّفاق همه است از محلّ بحث و نظر خارج است .\r\nاكنون ببينيم كه توحيد مورد نظر شيعه چه توحيدى است ؟\r\nتوحيد مورد نظر شيعه - علاوه بر توحيد ذاتى و توحيد در عبادت - هم شامل توحيد صفاتى است و هم شامل توحيد افعالى ؛ يعنى شيعه در بحث صفات طرفدار توحيد صفاتى است و در بحث افعال طرفدار توحيد افعالى ، امّا توحيد صفاتى شيعه با توحيد صفاتى معتزله متفاوت است ، توحيد افعالى او نيز با توحيد افعالى اشاعره مغايرت دارد .\r\nتوحيد صفاتى معتزله به معنى خالى بودن ذات از هر صفتى و به عبارت ديگر به معنى فاقد الصفات بودن ذات است ، ولى توحيد صفاتى شيعه به معنى عينيّت صفات با ذات است ( 1 ) . تفصيل اين مطلب را از كتب كلام و فلسفهء شيعه بايد جستجو كرد .\r\n\r\n\r\n\r\n\r\n","description":"","footnote":"\r\n( 1 ) . آنچه به معتزله دربارهء صفات نسبت داده مىشود همين است كه گفته شد . حاجى سبزوارى مىگويد :\r\n الاشعرى بازدياد قائلة * و قال بالنّيابة المعتزلة \r\nولى از برخى از معتزله ، مانند ابو الهذيل ، تعبيراتى نقل مىشود كه مفادش عين آن چيزى است كه شيعه قائل است .\r\n","page_name":" 98 ","page_number":98},
  {"content":"\r\n\r\nتوحيد افعالى شيعه با توحيد افعالى اشاعره متفاوت است . توحيد افعالى اشاعره به معنى اين است كه هيچ موجودى داراى هيچ اثرى نيست ، همهء آثار مستقيماً از جانب خداست ؛ علىهذا خالق مستقيم افعال بندگان نيز خداست ، و بنده ، خالق و آفرينندهء عمل خود نيست . اينچنين عقيده‌اى جبر محض است و با براهين زيادى باطل شده است . امّا توحيد افعالى شيعه به معنى اين است كه نظام اسباب و مسبّبات اصالت دارد و هر اثرى در عين اينكه قائم به سبب نزديك خودش است قائم به ذات حقّ است و اين دو قيام در طول يكديگر است نه در عرض يكديگر ( 1 ) .\r\nعدل . عدل ، مورد وفاق شيعه و معتزله است . معنى عدل اين است كه خداوند فيض و رحمت و همچنين بلا و نعمت خود را بر اساس استحقاقهاى ذاتى و قبلى مىدهد و در نظام آفرينش از نظر فيض و رحمت و بلا و نعمت و پاداش و كيفر الهى نظم خاصّى برقرار است . اشاعره منكر عدل و منكر چنين نظامى مىباشند . از نظر آنها اعتقاد به عدل به معنى چنان نظامى كه ياد شد ملازم است با مقهوريّت و محكوميّت ذات حق و اين بر ضدّ قاهريّت مطلقهء ذات حقّ است .\r\nعدل به نوبهء خود فروعى دارد كه ضمن توضيح ساير اصول به آنها اشاره خواهيم كرد .\r\nاختيار و آزادى . اصل اختيار و آزادى در شيعه تا اندازه‌اى شبيه است به آنچه معتزله بدان معتقدند ؛ ولى فرق است ميان آزادى و اختيارى كه شيعه قائل است با آنچه معتزله بدان قائل است .\r\nاختيار و آزادى معتزله مساوى است با « تفويض » يعنى واگذاشته شدن انسان به خود و معزول بودن مشيّت الهى از تأثير ، و البتّه اين - چنان كه در محلّ خود مسطور است - محال است .\r\nاختيار و آزادى مورد اعتقاد شيعه به اين معنى است كه بندگان ، مختار و آزاد آفريده شده‌اند اما بندگان مانند هر مخلوق ديگر به تمام هستى و به تمام شئون هستى و از آن جمله شأن فاعليّت ، قائم به ذات حق و مستمدّ از مشيّت و عنايت او هستند .\r\n\r\n\r\n\r\n\r\n","description":"","footnote":"\r\n( 1 ) . براى توضيح اين مطلب رجوع شود به كتاب انسان و سرنوشت .\r\n","page_name":" 99 ","page_number":99},
  {"content":"\r\n\r\nاين است كه اختيار و آزادى در مذهب شيعه حدّ وسطى است ميان جبر اشعرى و تفويض معتزلى ، و اين است معنى جملهء معروف كه از ائمّهء اطهار رسيده است : « لا جَبرَ وَ لا تَفويضَ بَل امرٌ بَينَ الامرَين » ( 1 ) . اصل اختيار و آزادى از فروع اصل عدل است .\r\nحسن و قبح ذاتى . معتزله معتقدند كه افعال ، فى حدّ ذاته داراى حسن و يا داراى قبح مىباشند . مثلًا عدل فى حدّ ذاته خوب است و ظلم فى حدّ ذاته بد است .\r\nحكيم كارهاى نيك را انتخاب مىكند و از انتخاب كارهاى بد اجتناب مىورزد ، و چون خداوند متعال حكيم است لازمهء حكمتش اين است كه كارهاى خوب را انجام دهد و كارهاى بد را انجام ندهد . پس لازمهء حسن و قبح ذاتى اشياء از يك طرف و حكيم بودن خداوند از طرف ديگر اين است كه برخى كارها بر خداوند « واجب » باشد و برخى كارها « ناروا » .\r\nاشاعره سخت با اين عقيده مخالف‌اند ، هم منكر حسن و قبح ذاتى افعال‌اند و هم منكر حكم به « روايى » يا « ناروايى » چيزى بر خدا .\r\nبرخى از شيعه كه تحت تأثير كلام معتزله بوده‌اند اصل فوق را به همان شكل معتزلى پذيرفته‌اند ولى برخى ديگر كه عميق‌تر فكر كرده‌اند ، در عين اينكه حسن و قبح ذاتى را قبول كرده‌اند ، اين احكام را در سطح عالم ربوبى جارى ندانسته‌اند ( 2 ) .\r\nلطف و انتخاب اصلح . بحثى است ميان اشاعره و معتزله كه آيا لطف يعنى انتخاب اصلح براى حال بندگان ، بر نظام عالم حاكم است يا خير ؟ معتزله اصل لطف را به عنوان يك « تكليف » و يك « وظيفه » براى خداوند لازم و واجب مىدانند ، و اشاعره منكر لطف و انتخاب اصلح گشته‌اند .\r\nالبتّه « قاعدهء لطف » از فروع اصل عدل و اصل حسن و قبح عقلى است . برخى از متكلّمين شيعه قاعدهء لطف را در همان شكل معتزلى پذيرفته‌اند ولى آنان كه مسألهء « تكليف » و « وظيفه » را در مورد خداوند غلط محض مىدانند از اصل انتخاب اصلح تصوّر ديگرى دارند كه اكنون مجال شرحش نيست .\r\n\r\n\r\n\r\n\r\n","description":"","footnote":"\r\n( 1 ) . كافى ، ج 1 / ص 160 .\r\n( 2 ) . رجوع شود به كتاب عدل الهى .\r\n","page_name":" 100 ","page_number":100},
  {"content":"\r\n\r\n6 . اصالت و استقلال و حجّيت عقل . در مذهب شيعه بيش از معتزله براى عقل استقلال و اصالت و حجّيت اثبات شده است . از نظر شيعه به حكم روايات مسلّم معصومين ، عقل پيامبر باطنى و درونى است همچنانكه پيامبر عقل ظاهرى و بيرونى است . در فقه شيعه عقل يكى از ادلّهء چهارگانه است .\r\nغرض و هدف در فعل حق . اشاعره منكر اين اصل‌اند كه افعال الهى براى يك يا چند غرض و هدف باشد . مىگويند غرض و هدف داشتن ، مخصوص بشر يا مخلوقاتى از اين قبيل است ولى خداوند منزّه است از اين امور ، زيرا غرض و هدف داشتن هر فاعل به معنى حكومت جبرى هدف و غرض بر آن فاعل است ، خداوند از هر قيد و محدوديّتى و از هر محكوميّتى ، هر چند محكوميّت غرض داشتن باشد ، مبرّا و منزّه است .\r\nشيعه عقيدهء معتزله را در باب افعال تأييد مىكند و معتقد است كه فرق است ميان غرض فعل و غرض فاعل ، آنچه محال است اين است كه خداوند در افعال خود هدفى براى خود داشته باشد ، اما هدف و غرضى كه عايد مخلوق گردد به هيچ وجه با كمال و علوّ ذات و استغناء ذاتى خداوند منافى نيست .\r\nبداء در فعل حق جايز است همچنانكه نسخ در احكام حق جايز است .\r\nبحث بداء را در كتب عميق فلسفه مانند اسفار بايد جستجو كرد .\r\nرؤيت خداوند . معتزله به شدّت منكر رؤيت خداوندند . معتقدند كه فقط مىتوان به خدا اعتقاد داشت . اعتقاد و ايمان مربوط است به فكر و ذهن ، يعنى در ذهن و فكر خود مىتوان به وجود خداوند يقين داشت و حدّ اعلاى ايمان همين است .\r\nخداوند به هيچ وجه قابل شهود و رؤيت نيست . دليل قرآنى اين است كه قرآن مىگويد :\r\n لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ ( 1 )  .\r\n\r\n\r\n\r\n\r\n","description":"","footnote":"\r\n( 1 ) . انعام / 103 .\r\n","page_name":" 101 ","page_number":101},
  {"content":"\r\n\r\nچشمها او را نمىبيند و او چشمها را مىيابد . او لطيف ( غير قابل رؤيت ) است و آگاه ( دريابندهء چشمها و غير چشمها ) .\r\nامّا اشاعره سخت معتقدند كه خداوند با چشم ديده مىشود ولى در قيامت .\r\nاشاعره نيز به برخى احاديث و آيات بر مدّعاى خود استدلال مىكنند ، از جمله آيهء كريمهء :\r\n  وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ ( 1 ) .  \r\nچهره‌هايى در آن روز خرّم و نگرنده به سوى پروردگار خويش‌اند .\r\nشيعه معتقد است كه خداوند با چشم هرگز ديده نمىشود ، نه در دنيا و نه در آخرت ، امّا حدّ اعلاى ايمان هم يقين فكرى و ذهنى نيست . يقين فكرى علم اليقين است . بالاتر از يقين فكرى يقين قلبى است كه عين اليقين است . عين اليقين يعنى شهود خداوند با قلب نه با چشم . پس خداوند با چشم ديده نمىشود ولى با دل ديده مىشود . از على عليه السّلام سؤال كردند آيا خداوند را ديده‌اى ؟ فرمود : خدايى را كه نديده باشم عبادت نكرده‌ام ، چشمها او را نمىبيند اما دلها چرا . از ائمّه سؤال شده است : آيا پيغمبر در معراج خدا را ديده ؟ فرمودند : با چشم نه ، با دل آرى ( 2 ) . در اين مسأله تنها عرفا هستند كه عقيده‌اى مشابه شيعه دارند .\r\nايمان فاسق . در اين مسأله كه مكرّر سخن آن در ميان آمده است ، شيعه با اشاعره موافق است نه با خوارج كه معتقد به كفر فاسق‌اند و نه با معتزله كه طرفدار اصل منزلة بين المنزلتين مىباشند .\r\nعصمت انبياء و اولياء . از جمله مختصّات شيعه اين است كه انبياء و ائمّه را معصوم از گناه ، اعمّ از صغيره و كبيره مىداند .\r\n\r\n\r\n\r\n\r\n","description":"","footnote":"\r\n( 1 ) . قيامت / 22 و 23 .\r\n( 2 ) . توحيد صدوق ، ص 116 .\r\n","page_name":" 102 ","page_number":102},
  {"content":"\r\n\r\n12 . مغفرت و شفاعت . در اين مسأله نيز شيعه با عقيدهء خشك معتزله كه معتقد است هر كس بدون توبه بميرد امكان شمول مغفرت و شفاعت درباره‌اش نيست مخالف است همچنانكه با اصل مغفرت و شفاعت گزافكارانهء اشعرى نيز مخالف است .\r\n\r\n","description":"","footnote":"","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\nاستدلال قرآن به مسألهء\r\nحيات بر توحيد\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nاستدلال قرآن به مسألهء حيات بر توحيد ( * )\r\n\r\nبهار و رستاخيز\r\nسنّت عجيب زنده كردن و ميراندن از موضوعاتى است كه همواره بشر را در مقابل خود به تفكّر و تحقيق واداشته است . در قرآن مجيد اين موضوع به عنوان يك آيت عظيم الهى ياد شده . در قسمتى از آيات ، اين سنّت جاريه به عنوان آيت ذات مقدّس احديّت ياد شده ، مثل آيهء 164 سورهء بقره - كه در جلسهء پيش ( 1 ) درباره‌اش بحث شد - و در بعضى از آيات ، اين موضوع به عنوان نمونهء تبديل نشئه‌اى به نشئهء ديگر و به عنوان رستاخيز كوچكى كه مىتواند نمونهء قيامت كبرى باشد ذكر شده ، مثل آنكه در سورهء مباركهء فاطر مىفرمايد :  « وَ اللَّهُ الَّذِي أَرْسَلَ الرِّياحَ فَتُثِيرُ سَحاباً فَسُقْناهُ إِلى بَلَدٍ مَيِّتٍ فَأَحْيَيْنا بِهِ الْأَرْضَ بَعْدَ مَوْتِها كَذلِكَ النُّشُورُ »  ( 2 ) ، يا در سورهء ق مىفرمايد :\r\n\r\n\r\n\r\n\r\n","description":"","footnote":"\r\n( * ) . اين سخنرانى در 20 رمضان 78 مطابق 9 فروردين 38 ايراد شده است .\r\n( 1 ) . [ مقصود بحث « قرآن و مسألهء تفكّر » است كه در كتاب بيست گفتار آمده است . 
  ]\r\n( 2 ) . آن خدايى كه بادها را فرستاد تا برانگيزد ابر را ؛ پس رانديم آن را به سوى سرزمين خشك و مرده ؛ پس زنده كرديم بدان آن زمين را پس از آنكه مرده بود . اينچنين است رستاخيز بزرگ . ( فاطر / 9 ) .\r\n","page_name":" 107 ","page_number":107},
  {"content":"\r\n\r\n   وَ نَزَّلْنا مِنَ السَّماءِ ماءً مُبارَكاً فَأَنْبَتْنا بِهِ جَنَّاتٍ وَ حَبَّ الْحَصِيدِ . وَ النَّخْلَ باسِقاتٍ لَها طَلْعٌ نَضِيدٌ . رِزْقاً لِلْعِبادِ وَ أَحْيَيْنا بِهِ بَلْدَةً مَيْتاً كَذلِكَ الْخُرُوجُ    ( 1 ) .\r\nدر بعضى از آيات به هر دو موضوع اشاره شده ، مثل آيهء 5 سورهء مباركهء حج :\r\n  « وَ تَرَى الْأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ وَ أَنْبَتَتْ مِنْ كُلِّ زَوْجٍ بَهِيجٍ ، ذلِكَ بِأَنَّ اللَّهَ هُوَ الْحَقُّ وَ أَنَّهُ يُحْيِ الْمَوْتى وَ أَنَّهُ عَلى كُلِّ شَيْءٍ قَدِيرٌ » ( 2 )   و بعضى آيات ديگر .\r\nاساساً در قرآن عنايتى است كه خداوند را به صفت محيى و مميت ( دهندهء حيات و گيرندهء آن ) معرّفى كند و حيات دادن را صفت خاصّ خدا قرار دهد . در اين زمينه آيات زيادى هست كه لزومى ندارد ذكر شود ؛ آنچه لازم است اين است كه به منطق قرآن در اين باب آشنا بشويم .\r\nنكته‌اى كه ما بايد توجّه داشته باشيم اين است كه آنچه آيت توحيد و نشانهء قدرت ازلى الهى گفته شده همين سنّت جاريهء احياء و اماته و ميراندن و بردن و آوردنى است كه معمولًا مىبينيم ؛ يعنى همين چيزى كه در جلو چشم همگى است و عادت كرده او را مىبينيم ، يك جلوه‌اى است از جلوات ملكوت الهى .\r\nبسيارى از مسائل مربوط به حيات و زندگى هنوز براى بشر مجهول است و به صورت معمّاست . همين بشرى كه از طرفى در دل ذرّه راه يافته و از طرف ديگر آهنگ مسافرت به فضا دارد و ممكن است روزى ستارگان و ماه و خورشيد را عملًا مسخّر كند ( الآن هم مسخّرند ولى ممكن است روزى برسد كه بشر از نزديك مانند زمين از آنها بهره‌برداريها كند ) ، همين بشر در مقابل اسرار غامض و پيچيدهء يك ذرّهء حياتى درمانده است .\r\nيكى از دانشمندان جديد مىگويد : مىدانيد آن چيست كه از خلقت زمين و\r\n\r\n\r\n\r\n\r\n","description":"","footnote":"\r\n( 1 ) . و فرو فرستاديم از آسمان آبى با بركت را . پس به سبب آن رويانيديم بوستانها و دانه‌هاى كشت درو شونده را و نيز درختان بلند خرما را كه داراى بر و ثمره‌اى است درهم رسته و مرتّب و براى روزى بندگان . و نيز به آن باران ، بيابان خشك بىگياه را زنده كرديم . همچنين است زنده شدن و از قبر بيرون آمدن . ( ق / 9 - 11 ) .\r\n( 2 ) . زمين را مىبينى جامد و افسرده و بىروح و بىجنبش ، امّا همين‌كه آب باران بر آن مىپاشيم به جنبش و حركت در مىآيد و فزونى مىگيرد و انواع گياههاى بهجت‌افزا مىروياند . اين از آن جهت است كه خدا حق مطلق است و نظام زنده كردن مرده‌ها در قبضهء قدرت اوست ، و اوست كه بر هر چيزى تواناست ، قادر مطلق و تواناى مطلق است .\r\n","page_name":" 108 ","page_number":108},
  {"content":"\r\n\r\nسيّارات ، و حتّى از همهء كون و مكان ، بالاتر و مهمتر است ؟ آن ذرّهء بسيار كوچكى است كه مادّهء حياتى را تشكيل مىدهد به نام « پروتوپلاسم » يا جرثومهء حياتى . آنگاه شرحى در اطراف وضع عجيب و بغرنج و پيچيدهء اين ذرّهء ذرّه‌بينى و فعّاليّتهاى عجيب ترش مىدهد .\r\nدر عين اينكه بسيارى از مسائل مربوط به حيات و زندگى لا ينحلّ است ، يك درس نسبتاً ساده و بسيار مفيدى است كه ما از اين درس مىتوانيم استفاده كنيم .\r\n\r\nحيات ، واقعيّتى است برتر از مادّه\r\nما اين مقدار را مىتوانيم بفهميم كه حيات و زندگى يك نورى است كه از افق عالىتر و بالاترى بر مادّهء تاريك ظلمانى مىتابد . مادّه در ذات خود فاقد حيات است ، مرده است ؛ در يك شرايط معيّنى مستعد مىشود كه يك روشنايى كه افقش بالاتر و عالىتر از افق جسم و مادّه و خواصّ مادّه است در آن پيدا شود و آن را تحت تأثير و تصرّف و قوانين مخصوص خود در آورد و بر آن غالب و قاهر گردد . براى كسانى كه فكر خود را محدود و محصور كرده‌اند به مادّه و جسم ، دليل واضحى است كه افق عالىتر و بالاترى هم هست كه تجلّياتى بر اين مادّهء بيجان مىكند و تجلّى خود را پس مىگيرد ، بسط مىكند و قبض ، احيا مىكند و اماته .\r\nالبتّه از نقطه نظر توحيد و خداشناسى ، مادّه و حيات با هم فرق نمىكنند ، هر دو مخلوق خدا هستند ، هر دو به دست قدرت حق آفريده شده‌اند و قائم به ذات حق هستند ؛ ولى از نظر كسانى كه فكر خود را محدود و محصور ساخته‌اند و شعاع ديدشان از ديوار اجسام و خواصّ اجسام بالاتر نمىرود ، لازم است درك كنند كه عالم وجود منحصر به جسم و خواصّ جسم نيست ؛ افقى بالاتر از جسم و اجسام هم هست كه اثرش به اجسام مىرسد ؛ عالم وجود منحصر به اين قشر جسم نيست ؛ عوالمى در باطن اين عالم هست كه محيط به اين عالم است و پيدايش حيات جلوه‌اى است از آن جهان كه اگر احيانا مادّه در شرايطى صيقل بخورد ، نورى از آن جهان به آينهء صيقل‌خوردهء مادّه ، يعنى مادّه‌هايى كه مستعدّ جاندار شدن شده‌اند ، مىتابد . شما در پيكرهء مردهء مادّه ، روشنى حيات مىبينيد ، در ميان جوهر سيّال و متحرّك مادّه كه مىميرد و زنده مىشود يك رشتهء ثابتى از حيات مىبينيد ؛ پس اگر چيزى كه در ذات خود مرده\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاست هست ، چيزى هم كه در ذات خود زنده است وجود دارد ؛ اگر چيزى كه در ذات خود متغيّر و ناپايدار است هست ، چيزى هم كه در ذات خود ثابت و باقى است هست ؛ اگر چيزى كه در ذات خود بىنقش و بىصورت است هست ، چيزى هم كه عين نقش و صورت و فعليّت است وجود دارد .\r\n خلق را چون آب دان صاف و زلال * اندر او تابان صفات ذو الجلال \r\n علمشان و عدلشان و لطفشان * چون ستارهء چرخ بر آب روان \r\n آب مبدل شد در اين جو چند بار * عكس ماه و عكس اختر برقرار \r\n قرنها بگذشت و اين قرن نوى است * ماه آن ماه است و آب آن آب نيست \r\n\r\nآيا حيات خاصيّت مادّه است ؟\r\nالبتّه ممكن است كسى خيال كند كه حيات و زندگى جزء خاصيّتهاى مادّه است و كمال زائد بر كمال مادّه نيست .\r\nجواب اين مطلب نيازمند بحث علمى عميقى است . آنچه كه عجالتاً مناسب است گفته شود اين است كه ما اين مقدار مىتوانيم درك كنيم كه هيچ عنصر مادّى به تنهايى داراى حيات و زندگى نيست و خاصيّت حياتى و زندگى ندارد . وقتى كه دو عنصر يا بيشتر با هم تركيب مىشوند حدّ اكثر اين است كه هر عنصرى از آنچه خود دارد به ديگرى هم مىدهد ، امّا چيزى را كه خود ندارد نمىتواند به ديگرى بدهد . در نتيجهء فعل و انفعال چند عنصر در يكديگر حدّ اكثر اين است كه همگى داراى يك خاصيّت عمومى مىشوند كه خارج از خاصيّت هر يك نيست ، و به اصطلاح يك كيفيّت متوسّط پيدا مىشود . همان طورى كه دانشمندان - و بالاخص دانشمندان جديد - تحقيق كرده‌اند ، حيات با خواصّ عجيب خود هيچ گونه شباهتى با خواصّ مادّه ندارد .\r\nيكى از دانشمندان جديد مىگويد :\r\n« مادّه جز بر طبق قوانين و نظامات خود عملى انجام نمىدهد . مادّه از خود قوّهء ابتكار ندارد ، ولى حيات داراى قوّهء ابتكار است و هر لحظه نقشهاى تازه و موجودات بديع به عرصهء ظهور مىآورد » .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nحيات و زندگى ، حاكم و قاهر بر مادّه است نه تابع و محكوم خاصيّت مادّه .\r\nباز به قول همان دانشمند :\r\n« حيات و زندگى در اشكال متعدّد خود - در شكل موجود تك سلّولى و يا ماهيها و حشرات و پستانداران و مرغان هوا و انسان ، در هر شكل و هيأتى باشد - بر عناصر طبيعت چيره مىشود و آنها را وادار مىكند از تركيبات اصلى خود خارج شوند و به وضع و تركيب جديدى درآيند . »\r\nامروز دانشمندان عموماً گواهى مىدهند بر اينكه جوهر حيات اگر از لحاظ قالب و حدّ ، تابع ظرف مادّه است ، از بسيارى از جهات قاهر و غالب و حاكم بر مادّه است ؛ اين طور نيست كه صد در صد تابع مادّه باشد و خاصيّتى از خاصيّتهاى او به شمار رود .\r\nحيات و زندگى از خود تجلّياتى دارد كه مادّه بكلّى فاقد آنهاست . همين‌كه زندگى پيدا شد انواع جنبشها و حركتها پيدا مىشود كه در سابق نبود ؛ طرّاحى و نقشه‌كشى پيدا مىشود ، مهندسى پيدا مىشود ، زيبايى پيدا مىشود ، شعور و ادراك پيدا مىشود ، شوق و ذوق و عشق و حال پيدا مىشود ، نقشه و تدبير پيدا مىشود ؛ چيزهايى پيدا مىشود كه در مادّهء بىروح نمونهء آنها به هيچ نحو وجود ندارد . همهء عالم مرآت جمال و كمال بارى تعالى است . همان مادّهء بىروح هم به اندازهء حظّ وجودى خود آينه‌اى است از قدرت لا يزال حق .\r\n جهان مرآت حسن شاهد ماست * فشاهد وجهه فى كلّ مرآت \r\nولى به همان درجه كه حيات و زندگى از مادّه كامل‌تر است ، شهادت و حكايت حيات هم از خالق عليم حكيم بيشتر و رساتر از مادّه است .\r\n\r\nنظام و سنّت موجود\r\nنكته‌اى كه باز بايد متذكّر شويم اين است كه همان طورى كه مىبينيم ، در قرآن كريم به همين نظام ثابت و جارى حيات و ممات استدلال شده و همين نظام جارى به شهادت خوانده شده ؛ نه اينكه مثلًا اين نظام جارى و ثابت را به كنار بگذارد و بعد به\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nموارد غريب و نادر الوقوع استدلال كند . همين نظام جارى ، همين زنده شدن زمين در هر سال ، همين پيدايش جنين از نطفه و متكامل شدن آن ، همينها هر لحظه خلق جديدى است ؛ همينها امدادها و افاضاتى است كه دم به دم و آناً فآناً از غيب مىرسد .\r\nجاى دورى نمىخواهد برويد ؛ بايد در حقيقت و كنه همين عمل دقيق شويد تا خداوند را در جلوهء خلّاقيّت مستمر و ايجاد هميشگى و تكميل دائم ببينيد . در سورهء مؤمنون مىفرمايد :\r\n   وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ . ثُمَّ جَعَلْناهُ نُطْفَةً فِي قَرارٍ مَكِينٍ . ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ ( 1 ) .   \r\nانسان را از شيره و خلاصه‌اى از گل آفريديم ؛ سپس او را به صورت نطفه در جايگاه محكمى قرار داديم ؛ نطفه را به صورت خون بسته و آن را به صورت گوشت جويده و بريده شده در آورديم ؛ سپس آن را به شكل استخوان در آورديم و استخوان را از گوشت پوشانيديم . بزرگ است خدايى كه بهترين صورتگران است .\r\nبنابراين در قرآن كريم همين نظام جارى به شهادت خوانده شده ؛ همين نظام عادى و معمولى طبيعت ، نظام خلق و ايجاد و تكوين است ، نظامى است كه اگر در آن تعمّق كنيم ما را با افق بالاترى از افق مادّه آشنا مىكند ؛ يعنى قرآن كريم خدا را از جنبهء مثبت معلومات بشرى به ما مىشناساند نه از جنبهء منفى آن . اين مطلب را بايد توضيح بدهم تا اهمّيّت تعليمات قرآن در اين قسمت كاملًا روشن شود .\r\n\r\nجستجوى خدا در معلومات نه در مجهولات\r\nبعضى افراد عادت دارند كه خدا را در ميان مجهولات خودشان جستجو كنند ( 2 ) ؛ يعنى به هر معمّايى كه رسيدند و نتوانستند آن را حل كنند آن را به ما وراء طبيعت ارجاع مىكنند .\r\n\r\n\r\n\r\n\r\n","description":"","footnote":"\r\n( 1 ) . مؤمنون / 12 - 14 .\r\n( 2 ) . رجوع به مقالات فلسفى ( 1 ) از مؤلّف ، مقالهء « قرآن و مسألهء حيات » .\r\n","page_name":" 112 ","page_number":112},
  {"content":"\r\n\r\nاز بعضى اشخاص اگر بپرسيد كه چطور شد اين نانى كه تو مىخورى به اين صورت در آمد و نان شد ، مىگويد : آرد بود و در دكان نانوايى خمير شد و در تنور پخته شد .\r\n- چطور شد كه آرد شد ؟\r\n- گندم بود و در آسياب زير سنگ آرد شد .\r\n- گندم چطور به وجود آمد ؟\r\n- زارع آن را كاشت و او از زمين روييد و بعد آن زارع آن را درو كرد و خرمن كرد و كوبيد و از كاه جدا كرد .\r\n- چطور شد كه روييد ؟\r\n- باران آمد و آفتاب تابيد و سبز شد .\r\n- چطور شد كه باران آمد ؟\r\n- اين را ديگر خدا آورد .\r\nمثل اين است كه خداوند تا قبل از اين مرحله در جريان نبود ، در اين مرحله وارد جريان شد .\r\nاين گونه تصوّر دربارهء خدا غلط و گمراه‌كننده بلكه كفر و الحاد است . در اين گونه تصوّر ، انسان خدا را شبيه و همپايهء يكى از مخلوقاتش قرار داده ، او را علّتى در عرض علّتها و اسبابهاى اين جهان فرض كرده ، و حال آنكه او فوق همهء علّتها و اسبابها و سر چشمهء همهء علل و اسباب است .\r\nدر اين گونه طرز تفكّرها مثل اين است كه بين خدا و اسباب مادّى تقسيم كار شده : نيمى را خدا و نيمى را غير خدا انجام مىدهد ؛ قسمتى از كارها را اسباب مادّى انجام مىدهد و قسمتى را خدا ؛ مثل اين است كه در ساير كارها خدا دخالت نداشته است و در آمدن باران و ابر كه كار خداست ، سبب ديگرى مانند ساير اسباب دخيل نبوده ؛ و اگر بگويى خير ، آمدن باران و حركت ابر هم يك سببى مانند همين اسباب دارد ، ديگر در نظر او جايى براى خدا باقى نمىماند .\r\nخدا را تا آنجا كه اسباب ظاهرى طبيعت را مىبيند - از پختن نان و آرد شدن گندم و افشاندن بذر و شخم زدن زمين و آمدن باران - دخالت نمىدهد ، از آن نقطه به بعد چون اسباب ظاهرى طبيعى را نمىبيند و نمىداند ، خدا را دخالت مىدهد ؛ يعنى خداوند را در ميان مجهولات خود جستجو مىكند ؛ مثل اينكه ما وراء الطّبيعة انبارى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nاست كه ما مجهولات خود را بايد به آنجا ارجاع كنيم .\r\nخدايى كه در رديف علل مادّه و طبيعت قرار بگيرد خداى واقعى نيست . خدايى كه قرآن معرّفى مىكند اين طور نيست . طبق تعليمات قرآن اين طرز فكر در باب توحيد ، شرك است و كفر و الحاد . خدايى كه قرآن معرّفى مىكند با همه چيز هست و در همه جا حاضر است ؛ هيچ جا از او خالى نيست و نسبتش با همهء موجودات و علل و اسباب على السّواء است ؛ تمام سلسلهء منظّم علل و اسباب قائم به ذات اوست .\r\nآن روش ، روش معمولى افرادى است كم عمق كه خداوند را در ميان مجهولات و مسائلى كه علل ظاهرى آنها را نمىدانند جستجو مىكنند ؛ ولى قرآن از طريق حيات و ممات و نظام متقن و موجودى كه هست ، از راه اينكه در اين نظام موجود و متقن افق حيات بالاتر از افق مادّه است ، نورى است كه بر پيكر بىروح مادّه مىتابد ، كمالى است كه بر او افاضه مىشود ، حقيقتى است كه مادّه صرفاً جنبهء قبول و پذيرش نسبت به او دارد نه جنبهء فاعليّت و دهش ، از اين راه دست ما را مىگيرد و ما را به افق ملكوت و باطن جهان نزديك مىكند .\r\nمطابق اين بيان و اين طرز فكر ، حيات و زندگى در هر جا كه پيدا شود ، در هر مادّه‌اى كه پيدا شود ، طبق هر شرايط و قانونى كه پيدا شود ، خواه ابتداءً به طور خلق السّاعه پيدا شود و خواه از طريق تدريج و تكامل ، خواه زنده‌اى از زندهء ديگر مشتق شده باشد و يا شرايط حيات به طور ديگر فراهم شده باشد ، خواه فراهم كنندهء شرايط حيات و زندگى ، بشر باشد - اگر روزى بشر قادر شد كه شرايط حيات را به طور تكميل فراهم كند - و يا فراهم كنندهء شرايط مادّهء حياتى ، بشر نباشد ، پيش‌آمدهاى خاص باشد ، در همهء اين صور و احوال ، حيات و زندگى فيض خدا و نور خداست ؛ نورى است كه بعد از فراهم شدن شرايط و استعداد ، بر مادّه افاضه مىشود .\r\n\r\nمسألهء آغاز حيات\r\nچون بعضى از مردم هميشه مىخواهند خدا را در ميان مجهولات خود جستجو كنند نه در ميان معلومات خود - و خطرى بزرگتر از اين براى توحيد وجود ندارد - عدّه‌اى بىخبر و بىتحقيق ، در رابطهء حيات و خداشناسى دنبال مسألهء آغاز حيات و ابتداى حيات مىروند كه چگونه شد كه از اوّل حيات در روى زمين پيدا شد ؛ چون از\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nطرفى علم به ما مىگويد كه منشأ هر جاندارى يك جاندار ديگر است و تاكنون ديده نشده كه جاندارى - و لو يك سلّول - از مادّهء بىجان پيدا شده باشد ، و از طرف ديگر باز علم شهادت مىدهد كه روزگارهايى بر زمين ما گذشته كه جاندارى در آن وجود نداشته و نمىتوانسته وجود داشته باشد ، زيرا به عقيدهء علماى فن ، در ميليونها ميليون سال قبل حرارت زمين به هيچ وجه اجازه نمىداد كه ذى حياتى وجود داشته باشد ؛ بعدها هم كه قشر زمين سرد شده ، تا ميليونها سال جز موادّ غير آلى در روى زمين نبود ؛ پس حيات و زندگى چگونه پيدا شد ؟ اين هم به نوبهء خود مجهول ديگرى است براى بشر . گروهى كه خدا را در ميان مجهولات خود جستجو مىكنند مىگويند چون از طريق عادى و معمولى قابل توجيه نيست پس حتما دست قدرت الهى از آستين بيرون آمده و براى اوّلين بار حيات را دميده است .\r\n\r\nداروين و نفخهء الهى\r\nداروين دانشمند معروف علم الحيات و صاحب مكتب فلسفى نشوء و ارتقاء كه شخصاً مردى الهى و پابند به مذهب مسيح بوده - هر چند ديگران فلسفهء او را بد تعبير كردند و آن را وسيله و ابزار انكار خالق قرار دادند - اين مرد وقتى كه تسلسل جانداران و اشتقاق انواع را از يكديگر بيان مىكند مىرسد به آنجا كه اوّل چند جاندار و يا لا اقل يك نوع جاندار در روى زمين بوده كه او از نوع ديگرى مشتق نشده .\r\nدر اينجا مىگويد : امّا نوع اوّليّه فقط با نفخهء الهى به وجود آمده‌اند .\r\nشك نيست كه جاندار اوّل با نفخهء الهى به وجود آمده مثل همهء سلسلهء جانوران ؛ امّا مثل اينكه اين مرد خيال كرده فقط زندهء اوّل با نفخهء الهى پيدا شده و فقط شروع اين كار با خداوند بوده ؛ وظيفهء خداوند شروع كردن سر رشته است ؛ بعدها ديگر خود به خود مادّه قادر است كه حيات را به نسلهاى بعد منتقل كند ؛ در صورتى كه اوّل و آخر و وسط كار يكسان است ؛ حيات هميشه و در هر حال - چه در آغاز و چه در ضمن تكامل - هميشه نفخهء الهى است .\r\nدر سورهء مباركهء سجده آيه‌اى است كه مىرساند همان طورى كه آدم ابو البشر با نفخهء الهى به وجود آمد ، همهء افراد بشر با همان امداد و همان افاضه كه اسمش در تفسير قرآن « نفخه » است به وجود مىآيند . مىفرمايد :\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n   الَّذِي أَحْسَنَ كُلَّ شَيْءٍ خَلَقَهُ وَ بَدَأَ خَلْقَ الْإِنْسانِ مِنْ طِينٍ . ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ . ثُمَّ سَوَّاهُ وَ نَفَخَ فِيهِ مِنْ رُوحِهِ وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ قَلِيلًا ما تَشْكُرُونَ ( 1 ) .   \r\nخدايى كه هر چه آفريد نيكو آفريد . آغاز خلقت انسان را از گل قرار داد ؛ بعد نسل او را از خلاصه و شيرهء كشيدهء آب پست قرار داده است ؛ سپس آن نسل را تعديل كرد و از روح خويش در آن دميد و براى شما گوش و چشمها و دلها قرار داد . امّا كم سپاسگزارى مىكنيد .\r\nدر آيهء ديگر در سورهء اعراف مىفرمايد :\r\n وَ لَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لِآدَمَ . . . ( 2 ) \r\nدر اينجا مىفرمايد شما را آفريديم ؛ بعد صورت بخشيديم ؛ بعد امر كرديم فرشتگان را براى شما خضوع كنند و فقط شيطان ابا كرد . آن كس كه گفته شد براى او خضوع كنيد همان است كه در آيات ديگر نسبت نفخ روح را به او داده است .\r\nگذشته از اينها ساير آيات كريمهء قرآن بر اين مطلب دلالت مىكند كه تنها آدم اوّل نيست كه با نفخهء الهى آفريده شده است .\r\n\r\nداستان آدم در قرآن\r\nنكتهء عجيب اين است كه در قرآن كريم قضيّه و داستان آدم ابو البشر آمده ولى به عنوان يك تعليم ديگرى نه به عنوان شهادت بر توحيد و اينكه به دليل اينكه زندگى بشر به آن صورت آغاز شده پس به خدايى خدا اعتراف كنيد . البتّه قرآن كريم خلقت آدم را به كيفيّت خاصّى بيان فرموده كه كم و بيش مىدانيم و به فرض اينكه نظريّه‌هاى علم الحيات هم به حدّ تحقيق رسيده باشد و قانون اشتقاق انواع مسلّم باشد ، دليلى در دست نيست كه ممكن نيست يك انقلاب دفعى پيش آيد و يك جهش عظيم رخ دهد و در\r\n\r\n\r\n\r\n\r\n","description":"","footnote":"\r\n( 1 ) . سجده / 7 - 9 .\r\n( 2 ) . اعراف / 11 .\r\n","page_name":" 116 ","page_number":116},
  {"content":"\r\n\r\nمدّت كمى يك تودهء خاك به يك انسان سوىّ معتدل تبديل شود ، يعنى مراحلى كه بايد در طول قرنها و نسلها فراهم شود در تحت يك شرايط ديگر با سرعت فراهم گردد ( و حتّى خلاف سنن جاريهء كون هم نيست . در سنن كون ، با اختلاف شرايط و احوال ، سرعت و بطء يك حركت تغيير مىكند ) همان طورى كه مانعى نيست ، بر عكس ، حركتى را كندتر كنند نظير آنكه در شرايط معيّنى دورهء كودكى و جوانى و پيرى را طولانىتر كنند و خيلى هم طولانىتر كنند .\r\nبه هر حال ، مقصود توضيح اين روش تعليماتى قرآن بود كه در مسألهء توحيد به موضوع آغاز حيات متمسّك نشده و نگفته به دليل اينكه حيات و زندگى آغازى و شروعى دارد - خواه آنكه از يك سلّول آغاز شده باشد يا از يك موجود چند ميليون سلّولى - به اين دليل خدا را بشناسيد . داستان آدم ابو البشر را هم به منظور ديگرى بيان كرده . منظور از آن داستان تعليمات ديگرى است و شايد كمتر داستانى است مانند داستان آدم پرنكته . اين داستان براى بيان بالا بردن مقام انسان و اينكه انسان اگر به مرتبهء تعليم اسماء الهى برسد از فرشتگان بالاتر است ، فرشتگان در پيشگاه چنين فردى خضوع مىكنند و سجده مىآرند ، براى تنبيه به دشمنى شيطان و آگاه كردن بشر كه به وسوسه‌هاى درونى خود توجّه داشته باشد كه او را از راه به در نبرد ، براى تكبّر آمده كه يك تكبّر شيطان را از قرب الهى بيرون راند ، براى تنبيه به خطرات طمع و سقوطى كه انسان از درجات عالى به واسطهء تخلّف اوامر الهى مىكند آمده ، براى اشعار به مقام عالى و استعداد بزرگترين مقامى كه انسان دارد آمده و آن مقام خلافت الهى است ، و بالاخره به يك سلسله تعليمات اخلاقى و عرفانى در آن قضيّه اشاره شده :\r\n    وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ قالَ إِنِّي أَعْلَمُ ما لا تَعْلَمُونَ . وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ . قالُوا سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ . قالَ يا آدَمُ أَنْبِئْهُمْ بِأَسْمائِهِمْ فَلَمَّا أَنْبَأَهُمْ بِأَسْمائِهِمْ قالَ أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَ الْأَرْضِ وَ أَعْلَمُ ما تُبْدُونَ وَ ما كُنْتُمْ تَكْتُمُونَ ( 1 ) .    \r\n\r\n\r\n\r\n\r\n","description":"","footnote":"\r\n( 1 ) . بقره / 30 - 33 .\r\n","page_name":" 117 ","page_number":117},
  {"content":"\r\n\r\nآن زمان كه پروردگار تو به فرشتگان گفت من در زمين جانشين قرار خواهم داد ، گفتند آيا مىخواهى مخلوقى در زمين قرار دهى كه فساد و خونريزى مىكند و حال آنكه ما تو را تسبيح و حمد و تقديس مىكنيم ؟ گفت من چيزى مىدانم كه شما نمىدانيد . تمام نامها را به آدم ياد داد ؛ بعد آنان را بر فرشتگان عرضه داشت و گفت اگر راست مىگوييد به من بگوييد نام اينها چيست . گفتند ما جز آنچه تو به ما آموخته‌اى نمىدانيم ؛ البتّه تويى دانا و حكيم . گفت اى آدم ! تو نامهاى آنها را به اينها بگو . چون آدم نامهاى آنها را گفت ، خداوند گفت من به شما نگفتم كه من از نهان و سرّ آسمان و زمين آگاهم ؟ آنچه شما ظاهر سازيد و آنچه پنهان داريد همه را مىدانم .\r\nدر مضمون اين آيات نكات زيادى هست كه فعلًا مجال شرح آن نيست . چيزى كه در اين آيات و همچنين آيات ديگرى كه در داستان آدم است ذكر نشده استدلال به خلقت استثنائى آدم بر توحيد است .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nدستگاه ادراكى بشر\r\n\r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\nدستگاه ادراكى بشر ( * )\r\n\r\nشناخت اشياء از راه اضداد آنها\r\nاين جمله در زبان اهل علم شايع است كه « تعرف الاشياء باضدادها » يعنى اشياء از راه نقطهء مخالف و نقطهء مقابلشان شناخته مىشوند و به وجود آنها پى برده مىشود .\r\nالبتّه مقصود از « شناختن » تعريف اصطلاحى منطقى نيست ، زيرا در منطق ثابت شده كه اشياء را از طريق ضد و نقطهء مقابلشان نمىشود تعريف كرد ، همان طورى كه مقصود از « ضد » در اينجا منحصر به ضدّ اصطلاحى نيست كه در فلسفه با « نقيض » فرق دارد . مقصود از ضد در اينجا مطلق نقطهء مقابل است ؛ و منظور از شناختن مطلق پى بردن است . اگر چه در اين جمله كلمهء حصرى از قبيل « الّا » و « انّما » به كار نرفته امّا مقصود ، نوعى حصر است . اگر چيزى نقطهء مقابل نداشته باشد ، بشر قادر نيست به وجود او پى برد هر چند آن چيز مخفى و پنهان نباشد و در كمال ظهور باشد . در حقيقت ،\r\n\r\n\r\n\r\n\r\n","description":"","footnote":"\r\n( * ) . اين سخنرانى در 22 رمضان 87 مطابق 11 فروردين 38 ايراد شده است .\r\n","page_name":" 121 ","page_number":121},
  {"content":"\r\n\r\nمقصود بيان يك نوع ضعف و نقصان در دستگاه فهم و ادراك بشرى است كه به طورى ساخته شده كه تنها در صورتى قادر است اشياء را درك كند كه نقطهء مقابل هم داشته باشند .\r\nمثلًا نور و ظلمت . اين دو را بشر به مقايسهء يكديگر مىشناسد . اگر هميشه جهان و هر نقطه‌اى از جهان نورانى بود ، هيچ‌گاه تاريك نمىشد ، يك نورانيّت يكنواخت در همهء نقطه‌ها بود و ظلمت به هيچ وجه نبود ، انسان خود نور را هم نمىشناخت ؛ يعنى نمىتوانست تصوّر كند كه نورى هم در عالم هست ، نمىتوانست بفهمد الآن كه همه چيز را مىبيند به واسطهء نور مىبيند ؛ نور از همه چيز ظاهرتر و روشن‌تر است ، عين ظهور است ، ولى ظهور او كافى نبود ، و اين نقص از ماست نه از نور . اكنون كه نور را درك مىكنيم براى اين است كه نور زوال و افول دارد ، ظلمت و تاريكى پيدا مىشود ؛ به كمك آمدن ظلمت و افول نور مىفهميم كه قبلًا چيزى بود كه به وسيلهء آن چيز همه چيز و همه جا را مىديديم ، و اگر اين نور افول و غروب نمىداشت هرگز مورد توجّه و التفات ما واقع نمىشد . پس نور به كمك ضدّ خودش كه ظلمت است معروف و شناخته شده ، و اگر هم سراسر ظلمت بود و نور نبود باز ظلمت شناخته نمىشد .\r\nهمچنين اگر انسان در همهء عمر به طور يكنواخت آوازى را بشنود - مثلًا صداى يك بوق لوكوموتيو ، يكنواخت بلند باشد و بچّه‌اى در نزديكى آن صدا بزرگ شود - هرگز آن صدا را كه هميشه به گوشش مىخورد نمىشنود و حسّاسيّت خود را نسبت به آن از دست مىدهد . يكى از حكماى قديم - ظاهراً فيثاغورس است - مدّعى بود يك موسيقى يكنواخت از حركت افلاك هميشه بلند است ولى چون مردم هميشه مىشنوند هيچ‌وقت نمىشنوند . همچنين اگر انسان در محيطى بدبو يا خوشبو باشد هيچ‌وقت آن بو را احساس نمىكند .\r\nو نيز به همين دليل است كه اغنيا حسّاسيّت خود را نسبت به لذّتها و خوشيها از دست مىدهند و فقرا نيز حسّاسيّت خود را نسبت به سختيها از دست مىدهند ؛ يعنى آنها كه بيشتر به موجبات لذّت مىرسند كمتر احساس مىكنند و آنها كه كمتر مىرسند بيشتر . و همچنين آنها كه بيشتر با مصائب روبرو مىشوند ، كمتر سختى آن را حس مىكنند و آنها كه كمتر روبرو مىشوند ، بيشتر احساس مىكنند .\r\nهمچنين است قدرت و عجز . اگر فرضاً بشر به همه چيز قادر بود و در برابر هيچ چيزى عاجز نبود ، نه در خودش و نه در چيز ديگرى عجز را نمىديد ، نمىتوانست\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nبفهمد كه قدرت هم موجودى است از موجودات اين عالم ؛ با آنكه همه كار را با قدرت مىكرد خود قدرت را نمىديد ؛ با اينكه غرق در قدرت بود قدرت را درك نمىكرد . و اگر عجز مطلق هم بود و قدرت نبود عجز نيز شناخته نمىشد .\r\nهمچنين است علم و جهل . اگر فرض كنيم جهل در عالم نبود و بشر همه چيز را مىدانست و در برابر هيچ حقيقتى نادانى خود را احساس نمىكرد و در روشنايى علم همه چيز برايش روشن و آشكار بود ، با اينكه غرق در علم بود و همه چيز را با نور علم مىديد ، از خود علم غافل بود ؛ همه چيز را مىديد و مىفهميد و به او التفات داشت الّا خود علم كه نمىتوانست به او التفات داشته باشد . ولى وقتى كه جهل در برابر علم آشكار شد و به كمك دستگاه گيرندهء فكرى آمد ، التفات و توجّه نسبت به علم هم پيدا مىشود ؛ فهميده مىشود كه او هم موجودى است از موجودات عالم . و لهذا حيوان توجّه به علم خود ندارد زيرا توجّه به جهل خود ندارد .\r\nهمچنين است سايه و شخص . اگر بشر هميشه سايهء يك عدّه اشياء را مىديد نه خود آنها را و هيچ‌گاه آن سايه‌ها از نظرش محو نمىشد ، همان سايه‌ها را اشخاص واقعى خيال مىكرد ؛ ولى چون هم شخص را مىبيند و هم سايه را ، مىفهمد كه اين شخص است و آن سايه .\r\nافلاطون عقيدهء فلسفى معروفى دارد كه به نام « مثل افلاطون » معروف است ، مىگويد آنچه در اين جهان است از انواع ، فرعى و ظلّى است از اصلى و حقيقتى كه در جهان ديگر است ؛ او حقيقت است و اينها پرتو ، او شخص است و اينها سايه ، مردم خيال مىكنند اين سايه‌ها حقيقت است . بعد مثلى مىآورد ، مىگويد فرض كنيد يك عدّه مردم از اوّل عمر در غارى محبوس باشند و آنها را طورى در آن غار حبس كنند كه روى آنها به طرف داخل غار و پشتشان به در غار باشد . آفتاب از بيرون غار به داخل بتابد و افرادى از جلو آن غار عبور كنند و سايهء آن افراد و اشخاص كه از جلو غار عبور مىكنند به ديوارى كه در جلو آن محبوسين است ، بيفتد . اين محبوسين قهرا از بيرون بىخبرند و نمىدانند بيرونى هم هست زيرا از اوّل عمر در آنجا به همين صورت حبس بوده‌اند ، قهراً همان سايه‌هايى را كه در مقابل ديوار مىبينند كه در حركت‌اند ، اشخاص واقعى مىپندارند و نمىفهمند كه اينها چيزى نيستند ، صرفا نمايشهايى هستند از اشخاص و حقايقى كه در بيرون است .\r\nبشر هم كه در غار طبيعت محبوس است ، افراد و اشخاص اين عالم را حقيقت\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمىداند ، و نمىداند اينها ظلّ و سايهء حقيقت‌اند نه خود حقيقت ، و اگر خود اشخاص را ببينند آن وقت مىفهمند .\r\nغرض بيان آن فكر افلاطون نيست ، غرض بيان اين جهت است كه ساختمان عادى و طبيعى انسان طورى است كه اشياء را از راه مقايسه با هم و مقايسه با نقطهء مقابلشان مىشناسد و اگر نقطهء مقابل نباشد ، نمىتواند آنها را بشناسد و لو در كمال ظهور بوده باشند . مثال نور و ظلمت ، علم و جهل ، قدرت و عجز ، و شخص و سايه را براى اين ذكر كردم ؛ همين طور است خير و شر ، حركت و سكون ، حدوث و قدم ، فنا و ابديّت .\r\nهمان طورى كه اشاره كردم اين مطلب مربوط به ساختمان فهم و ادراك ماست - ما اين طور هستيم كه معمولًا تا نقطهء مقابل چيزى را نبينيم از وجود آن چيز با خبر نمىشويم - نه مربوط به شيء مورد شناسايى ما .\r\nپس اگر فرض كنيم همين نور حسّى هيچ‌گاه افول نمىداشت ، هيچ حجابى و سدّى هم مانع او نمىشد ، درون يك خانهء دربسته هم مثل بيرون روشن بود ، روشنايى مطلق و يكنواخت همهء عالم را فرا مىگرفت ، آن وقت اگر يك نفر پيدا مىشد و مىگفت همهء عالم را نور فرا گرفته و شما هر چيز را كه مىبينيد به وسيلهء او مىبينيد و اگر او نباشد شما هيچ چيز را نمىبينيد ، البتّه براى ما كه غرق در نور بوديم باور كردنش مشكل بود .\r\n\r\nماهى و آب\r\nمثل معروفى است كه ماهىاى كه هيچ‌وقت از آب بيرون نيامده بود و غير آب چيزى نديده بود ، به فكر افتاد كه اين آب كه اين قدر از او تعريف مىكنند و مىگويند مايهء حيات است ، چيست و كجاست ؟ چرا من او را نمىبينم ؟ دنبال كسى مىرفت كه آب را به او نشان بدهد تا اينكه روزى از آب بيرون افتاد و در تب و تاب قرار گرفت ، آن وقت فهميد كه آب چيست و چه اثرى براى او داشته و زندگىاش وابسته به او بوده .\r\nيكى از شعرا اين مثل را به نظم آورده مىگويد :\r\n به دريايى شناور ماهيى بود * كه فكرش را چو من كوتاهيى بود \r\n نه از صيّاد تشويشى كشيده * نه رنجى از شكنج دام ديده \r\n\r\n","description":"","footnote":"","page_name":" 124 ","page_number":124},
  {"content":"\r\n\r\n نه جان از تشنگى در اضطرابش * نه دل سوزان ز داغ آفتابش \r\n در اين انديشه روزى گشت بىتاب * كه مىگويند مردم آب ، كو آب ؟ \r\n كدام است آخر آن اكسير جانبخش * كه باشد مرغ و ماهى را روانبخش ؟ \r\n گر آن گوهر متاع اين جهان است * چرا يا رب ز چشم من نهان است ؟ \r\n جز آبش در نظر شام و سحر نه * در آب آسوده از آبش خبر نه \r\n مگر از شكر نعمت گشت غافل * كه موج افكندش از دريا به ساحل \r\n بر او تابيد خورشيد جهانتاب * فكند آتش به جانش دورى آب \r\n زبان از تشنگى بر لب فتادش * به خاك افتاد و آب آمد به يادش \r\n\r\nخدا ، نور مطلق و ظاهر مطلق\r\nذات اقدس احديّت نور مطلق است ؛ نورى است كه ظلمت مقابل ندارد . اوست نور همهء جهان ، نور آسمان و زمين  ( اللَّهُ نُورُ السَّماواتِ وَ الْأَرْضِ )  ( 1 ) . از هر ظاهرى ظاهرتر است و از هر نزديكى به ما نزديكتر . ظهور همه چيز به ذات اوست ، ظاهر مطلق و بالذّات اوست ( و بنور وجهك الّذى أضاء له كلّ شيء ) ( 2 ) ، روشنى هر چيزى در پرتو نور ذات اوست . ولى نورى است كه ثابت است ، غروب و افول ندارد ؛ نورى است كه همه جا را پر كرده ، حجاب و مانعى ندارد ، به همه چيز محيط است ، نقطهء مقابلى ندارد ، ضدّ و ندّى ندارد .\r\nچون افول و غروب ندارد ، زوال و فنا ندارد و ظلمتى در برابرش نيست ، بشر ضعيف الادراك كه هر چيزى را با مقايسهء نقطهء مقابل و نقطهء مخالف بايد بفهمد و دستگاه گيرندهء فهم و ادراك او طورى ساخته شده كه به هر چيزى با كمك نقطهء مقابل آن چيز توجّه و التفات پيدا مىكند ، از التفات و توجّه به ذات حق غافل است .\r\nنكتهء غريبى است ! ذات حق چون هيچ‌وقت پنهان نيست ، از نظرها پنهان است .\r\nاگر گاهى پنهان بود و گاهى آشكار ، از نظرها پنهان نبود . چون غروب و افول و زوال و تغيير و حركت ندارد ، مورد غفلت بشر است .\r\n\r\n\r\n\r\n\r\n","description":"","footnote":"\r\n( 1 ) . نور / 35 .\r\n( 2 ) . از فقرات دعاى كميل .\r\n","page_name":" 125 ","page_number":125},
  {"content":"\r\n\r\nاين است معنى سخن حكما كه مىگويند : ذات حق از كثرت ظهور و شدّت ظهور در خفاست :\r\n يا من هو اختفى لفرط نوره * الظّاهر الباطن في ظهوره ( 1 ) \r\nاز همان جهت كه ظاهر و آشكار است باطن و پنهان است ؛ جهت ظهور در او عين [ جهت 
  ] بطون است .\r\nچقدر خوب و عالى و لطيف بيان كرده على ( ع ) : « و كلّ ظاهر غيره غير باطن و كلّ باطن غيره غير ظاهر » ( 2 ) يعنى هر ظاهرى غير خدا ديگر باطن نيست ، و هر باطنى غير خدا ديگر ظاهر نيست ؛ امّا خدا در عين وحدت و بساطت ، هم باطن است و هم ظاهر . نه اينكه قسمتى از او ظاهر است و قسمتى باطن ، بلكه از همان حيثيّت كه ظاهر است عيناً باطن است و از همان حيثيّت كه باطن است ، ظاهر است .\r\nمنبع و سرچشمهء اين حقيقت خود قرآن كريم است كه مىفرمايد :\r\n * هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  ( 3 ) .\r\nاوّل و آخر خداست ، ظاهر و باطن هم خداست .\r\nو باز قرآن مىفرمايد :\r\n * فَأَيْنَما تُوَلُّوا فَثَمَّ وَجْهُ اللَّهِ  ( 4 ) .\r\nبه هر طرف كه رو كنيد ، رو به خدا هستيد و روى خدا با شماست .\r\nرسول اكرم ( ص ) فرمود :\r\n« اگر با ريسمانى به طبقهء هفتم زمين هم فرو رويد باز به سوى خدا رفته‌ايد . » ( 5 ) .\r\n\r\n\r\n\r\n\r\n","description":"","footnote":"\r\n( 1 ) . منظومه حاج ملّا هادى سبزوارى .\r\n( 2 ) . نهج البلاغه ، خطبهء 64 .\r\n( 3 ) . حديد / 3 .\r\n( 4 ) . بقره / 115 .\r\n( 5 ) . علم اليقين ، ج 1 / ص 54 .\r\n","page_name":" 126 ","page_number":126},
  {"content":"\r\n\r\nدر حديث است كه جاثليقى ( عالمى از علماى مسيحى ) به امير المؤمنين على ( ع ) گفت : « أخبرني عن وجه الرّبّ » يعنى به من بگو « چهرهء حق » كه قرآن مىگويد به هر طرف رو كنيد رو به خداييد و روى خدا با شماست ، يعنى چه ؟ روى خداوند كدام طرف است ؟ « فدعا علىّ بنار و حطب فأضرمه » على ( ع ) دستور داد هيزم و آتش آوردند ؛ هيزم را آتش زد ، مشتعل شد ، فضا را روشن كرد . « فلمّا اشتعلت قال : أين وجه هذه النّار يا نصرانيّ ؟ » پرسيد : چهرهء اين آتش كدام طرف است ؟ گفت : همه طرف و همه جا چهره است . فرمود : « هذه النّار مدبّرة مصنوعة لا يعرف وجهها » اين آتش با اين كيفيّت كه ديدى مصنوعى و مخلوقى است از مخلوقات خدا و همه طرف روى اوست ، تو مىخواهى خداوند جهت معيّن داشته باشد . « و خالقها لا يشبهها » و البتّه خداوند شبيه مخلوقات خود نيست ، او منزّه است از شبيه و مثل و نظير ، و مقدّس است از تشبيه . « و للّه المشرق و المغرب فأينما تولّوا فثمّ وجه اللّه » مشرق و مغرب از آن خداست . به هركجا كه رو كنى به سوى خداست . « لا يخفى عليه خافية ( 1 ) » هيچ چيز بر او پوشيده نيست .\r\nمشرق و مغرب جهان ملك خداست ، ظهور فعل اوست . او به همه چيز احاطه دارد . هيچ چيز از او خالى نيست . به هر طرف رو كنيد به خدا رو آورده‌ايد .\r\n بس كه هست از همه سو و ز همه رو راه به تو * به تو برگردد اگر راهروى برگردد \r\n\r\nخودشناسى\r\nمىگويند خودشناسى مقدّم بر خداشناسى است ؛ انسان تا خود را نشناسد نمىتواند خدا را بشناسد . اين سخن از جهات متعدّد درست است نه از يك جهت . يك جهتش اين است كه [ انسان 
  ] بايد وضع دستگاه گيرندهء فكرى خود را بشناسد ، بايد خود را به ضعف و نقص و قصور بشناسد تا خدا را به كمال و قوّت و لا تناهى بشناسد ؛ بايد قصور فهم و ادراك خود را بشناسد كه تا موجودى محدود و ناقص نباشد و تا او را ضدّى و نقطهء مقابلى نباشد نمىتواند او را بشناسد . پس طمع نكند كه من بايد خداوند را با حسّى از حواسّ خود درك كنم . بايد بداند كه محسوساتش هم اگر همه يكنواخت\r\n\r\n\r\n\r\n\r\n","description":"","footnote":"\r\n( 1 ) . توحيد صدوق ، ص 182 .\r\n","page_name":" 127 ","page_number":127},
  {"content":"\r\n\r\nبود ، اگر هميشه يك رنگ را مىديد او را نمىشناخت ؛ اگر هميشه يك صدا را يكنواخت مىشنيد باز او را نمىشناخت و از وجودش آگاه نمىشد ؛ اگر هميشه يك بو به يك طرز به مشامش مىرسيد ابداً متوجّه آن نمىشد . بشر خيال نكند خدا از او مخفى شده ، بلكه بايد بفهمد كه تنها ظهور يك حقيقت كافى نيست براى فهم و ادراك بشر ، وجود نقطهء مقابل هم كمك مىكند . نور ذات خدا محيط و ازلى و ابدى است ؛ غروب و افولى ندارد و از همين جهت ، ادراكات ضعيف بشر عاجز است كه او را درك كند .\r\n\r\nبشر محدود خدا را با آثار محدودش مىشناسد\r\nدستگاه گيرندهء فكرى ما خدا را با امورى مىشناسد كه مثل خودش ناقص و محدود است ؛ خدا را با نورهايى مىشناسد كه در يك نقطه هست و در يك نقطه نيست ، مثل حيات نبات و حيوان و شعورى كه در يك نقطهء مادّه پيدا مىشود ؛ خدا را به امورى مىشناسد كه در يك زمان هست و در يك زمان نيست ، يعنى طلوع و غروب دارد .\r\nخداوند را افعال و مخلوقاتى است ؛ نورهايى است كه آفريدهء اوست . آن نورها طلوع مىكنند و غروب مىكنند . خداوند خود را از راه نورهاى فعلى خود به ما مىشناساند .\r\nحيات و زندگى نور الهى است ؛ نورى است كه آن را بر مادّهء ظلمانى بسط مىدهد و سپس قبض مىنمايد :\r\n * وَ إِنَّا لَنَحْنُ نُحْيِي وَ نُمِيتُ وَ نَحْنُ الْوارِثُونَ .  ( 1 )\r\nماييم كه نور حيات را به جهان مىگسترانيم و پس مىگيريم . همه چيز به ما بر مىگردد . ما وارث همه چيز هستيم .\r\n * يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ  ( 2 ) *  يُخْرِجُ الْحَيَّ مِنَ الْمَيِّتِ وَ مُخْرِجُ الْمَيِّتِ مِنَ الْحَيِّ  ( 3 ) * وَ هُوَ حَىٌّ لا يَموتُ ( 4 ) *  وَ هُوَ عَلى كُلِّ شَيْءٍ قَدِيرٌ  ( 5 ) .\r\n\r\n\r\n\r\n\r\n","description":"","footnote":"\r\n( 1 ) . حجر / 23 .\r\n( 2 ) . فاطر / 13 .\r\n( 3 ) . انعام / 95 .\r\n( 4 ) . اقتباس از آيهء 58 سورهء فرقان .\r\n( 5 ) . مائده / 120 .\r\n","page_name":" 128 ","page_number":128},
  {"content":"\r\n\r\nشب را در روز فرو مىبرد و روز را در شب * زنده را از مرده بيرون مىآورد و مرده را از زنده * و خودش زنده‌اى است كه موت در او راه ندارد ؛ نورى است كه غروب و افول ندارد * او بر هر چيز قادر و تواناست .\r\nزندگى كه در زمين پيدا مىشود محدود است ، هم از لحاظ زمان و هم از لحاظ مكان ؛ در يك لحظه يا در يك نقطه پيدا مىشود ، نبات و حيوان و انسان از او بهره‌مند مىشوند . زندگى با همهء شئون و جلواتى كه دارد : رشد و نمو ، زيبايى و طراوت ، حسن تركيب و انتظام ، احساس و ادراك ، عقل و هوش ، محبّت و عاطفه ، غريزه‌هاى هدايت‌كننده ، ذات احديّت را به ما مىنماياند . همهء اينها آيتها و آيينه‌هاى ذات احديّت‌اند .\r\nقرآن كريم غالباً به حيات و آثار حيات استدلال مىكند ؛ به زيباييها و طراوتها ، به حسن تركيب و حسن انتظام ، به الهام و غريزه ، به محبّت و عاطفه ، به محبّت هر جاندارى به اولاد و فرزندان خود و به جفت خود ، به اين امور استدلال مىكند . از زبان ابراهيم نقل مىكند كه به نمرود گفت :  « رَبِّيَ الَّذِي يُحْيِي وَ يُمِيتُ » ( 1 )  . از زبان موسى نقل مىكند كه به فرعون گفت :  « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  ( 2 ) خداى ما همان است كه هر چيزى را آنچه لايق بود داد و نظامى چنين متقن به وجود آورده است كه موجودات را به كمال لايق آنها هدايت كرد . اوست كه به هر گياهى نيرويى داد كه مانند يك مهندس ماهر نقشهء وجود خود را مىكشد و طرّاحى مىكند ، خود را آرايش مىدهد و جلوه‌گرى مىنمايد . اوست كه به هر حيوانى ، از كوچكترين حشره‌ها گرفته تا حيوانات ، غريزه و الهاماتى داد كه عقل از ادراك و توصيف آنها عاجز است . اوست كه به زنبور عسل الهام كرد كه براى خود در كوهها خانه بنا كند ؛ با مهندسى مخصوصى از درختها و از عرشهاى چوبى براى خود لانه بسازد :   « وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ . ثُمَّ كُلِي مِنْ كُلِّ الثَّمَراتِ فَاسْلُكِي سُبُلَ رَبِّكِ ذُلُلًا يَخْرُجُ مِنْ بُطُونِها شَرابٌ مُخْتَلِفٌ أَلْوانُهُ فِيهِ شِفاءٌ لِلنَّاسِ إِنَّ فِي ذلِكَ لَآيَةً لِقَوْمٍ يَتَفَكَّرُونَ »   ( 3 ) .\r\n\r\n\r\n\r\n\r\n","description":"","footnote":"\r\n( 1 ) . پروردگار من همان است كه زنده مىكند و مىميراند ( بقره / 258 ) .\r\n( 2 ) . پروردگار ما همان است كه به هر چيزى خلقت مناسب او را داده و سپس او را « به سوى كمالش » راهنمايى كرده است ( طه / 50 ) .\r\n( 3 ) . نحل / 68 .\r\n","page_name":" 129 ","page_number":129},
  {"content":"\r\n\r\nاوست كه مورچهء ضعيف را اين قدر توانا و دانا آفريد و راهيابى در وجود او قرار داد كه سالها بشر مطالعه مىكند و حيرت بر حيرتش مىافزايد .\r\n\r\nزندگى مورچه از نظر على ( ع )\r\nعلى ( ع ) در نهج البلاغه مىفرمايد :\r\nانظروا الى النّملة في صغر جثّتها و لطافة هيئتها لا تكاد تنال بلحظ البصر و لا بمستدرك الفكر ، كيف دبّت على أرضها و صبّت على رزقها .\r\nدر كار مورچه دقيق شويد ، ببينيد اين حيوان به اين كوچكى چه جور در روى زمين تكاپو مىكند و دنبال روزى خود مىرود . عشق و الهامى او را هدايت مىكند كه با نقشه و حساب ، روزى خود را تهيّه مىكند و آن را نگهدارى مىكند .\r\nدانشمندان حيوان‌شناس كه در اين زمينه مطالعاتى كرده‌اند مىگويند بعضى از مورچه‌ها در بعض صحارى هستند كه براى تهيّهء روزى خود به پيدا كردن دانه‌ها قناعت نمىكنند ، بلكه مزارعى ترتيب مىدهند و قارچ در آن مىكارند و به مصرف غذايى خود مىرسانند . و عجيب‌تر اينكه مىگويند يك دسته از مورچگان بعضى حشرات را اهلى مىكنند . همان طورى كه انسان ، اسب و گاو و گوسفند را اهلى كرده و از شير آنها استفاده مىكند ، مورچگان هم از يك شيرهء شيرينى كه از اين حشرات مىدوشند استفاده مىكنند .\r\nتنقل الحبّة إلى حجرها و تعدّها في مستقرّها ، تجمع فى حرّها لبردها ، و فى وردها لصدرها .\r\nدانه را به لانهء خود مىبرد و آن را در جاى مناسبى كه فاسد نشود جا مىدهد ، جايى كه رطوبت آن را فاسد نكند ، و حتّى آن را مىشكافد كه سبز نشود و نرويد .\r\nباز دانشمندان حشره‌شناس گفته‌اند يك طايفه از مورچگان هستند كه داراى زندگانى اجتماعى منظّمى هستند و هر دسته وظيفه‌اى دارند كه بايد انجام دهند . يك دسته كارگرند كه دانه جمع مىكنند و به لانه مىآورند تا در زمستان سايرين از آن\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاستفاده كنند . براى اين منظور ، حجره‌هايى مخصوص آسياب تعبيه كرده‌اند و در آن حجره‌ها مورچگان مخصوص ديگرى هستند كه داراى فكهاى بزرگ و قوى هستند ، دانه‌ها را در آنجا آسياب مىكنند و براى غذاى سايرين آماده مىسازند .\r\nو لو فكّرت في مجارى أكلها ، و في علوها و سفلها ، و ما فى الجوف من شراسيف بطنها ، و ما في الرّأس من عينها و اذنها ، لقضيت من خلقها عجبا ، و لقيت من و صفها تعبا .\r\nو اگر تفكّر كنى و مطالعه نمايى در مجارى غذاى اين حيوان كوچك كه چگونه غذا مىخورد و غذا را فرو مىبرد و آنها را هم هضم مىكند و دفع مىنمايد ، اگر شكمش را در نظر بگيرى و اينكه چگونه ضلعها و دنده‌ها براى آن جثّهء صغير ساخته شده ، و اگر دستگاه ديد و دستگاه شنيدش كه در سرش قرار دارد ، اگر در همهء اينها دقيق شوى و كاملًا مطّلع شوى كه چگونه است ، حيرت بر حيرتت مىافزايد ؛ به قدرى است كه به زحمت مىتوان توصيف كرد ( كتابها را پر مىكند ، سالها بايد رنج برد و مطالعه كرد ) .\r\nامروز دانشمندانى در اين زمينه مطالعاتى كرده‌اند ، صدها نفر تمام عمر خود را در اطراف همين موضوع به آخر رسانده‌اند ، كتابها نوشته‌اند ، تعبها و رنجها كشيده‌اند و خبرهاى عجيب براى ما آورده‌اند ، مخصوصاً مسائلى كه مربوط به فهم و شعور و تفاهم بين افراد مورچگان است از عجيب‌ترين مسائلى است كه قرع سمع مىكند .\r\nدر قرآن كريم قضيّهء عجيبى از تفاهم مورچگان در داستان سليمان نقل مىكند .\r\nدر آن سوره كه به نام سورهء نمل ( سورهء مورچه ) است مىفرمايد :\r\n  حَتَّى إِذا أَتَوْا عَلى وادِ النَّمْلِ قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَ جُنُودُهُ وَ هُمْ لا يَشْعُرُونَ . فَتَبَسَّمَ ضاحِكاً مِنْ قَوْلِها وَ قالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَ عَلى والِدَيَّ وَ أَنْ أَعْمَلَ صالِحاً تَرْضاهُ وَ أَدْخِلْنِي بِرَحْمَتِكَ فِي عِبادِكَ الصَّالِحِينَ   ( 1 ) .\r\n\r\n\r\n\r\n\r\n","description":"","footnote":"\r\n( 1 ) . نمل / 18 و 19 .\r\n","page_name":" 131 ","page_number":131},
  {"content":"\r\n\r\nسليمان و سپاهيانش به وادى مورچگان رسيدند . در اين وقت مورچه‌اى مورچگان را مخاطب قرار داد و گفت : اى مورچگان ! به پناهگاههاى خود داخل شويد ، مبادا سليمان و سپاهيانش شما را لگدمال كنند ؛ اينها نمىفهمند و توجّهى به شما ندارند .\r\nسليمان كه متوجّه اين خطاب مورچه شد از گفتهء اين مورچه لبخندى زد و گفت :\r\nخدايا ! مرا توفيق ده كه نعمتهاى تو را كه به من و پدر و مادرم عنايت كرده‌اى شكر كنم و كار شايسته‌اى كه موافق رضاى تو باشد انجام دهم . خدايا ! به كرم و رحمت خود مرا از بندگان صالح خودت قرار بده .\r\nامير المؤمنين ( ع ) در آن جمله‌ها فرمود : « و ما فى الرّأس من عينها و اذنها » . اشاره مىكند كه دستگاه ديد و شنيد اين حيوان در سر اوست . امروز هم دانشمندان در تحقيقات خود به اينجا رسيده‌اند كه اين حيوان به وسيلهء شاخكهايى كه در سر دارد خبر مىدهد و خبر مىگيرد .\r\nدر آخر سخن خود مىفرمايد :\r\nو لو ضربت في مذاهب فكرك لتبلغ غاياته ما دلتك الدّلالة إلّا على أنّ فاطر النّملة هو فاطر النّخلة لدقيق تفصيل كلّ شىء و غامض اختلاف كلّ حىّ ، و ما الجليل و اللّطيف ، و الثّقيل و الخفيف ، و القوىّ و الضّعيف في خلقه إلّا سواء ( 1 ) .\r\nاگر در راههاى فكر و انديشه سير كنى تا به نتيجه برسى ، جز اين دستگيرت نخواهد شد كه خالق مورچهء كوچك و خالق درخت تناور خرما يك قدرت است . همان نظام دقيقى كه در اين به كار رفته در آن به كار رفته است . در مقابل قدرت خلّاقيّت او كوچك و بزرگ ، سبك و سنگين ، قوى و ضعيف برابرند .\r\nبه هر حال ، قرآن كريم در عين اينكه مىفرمايد خداوند از هر ظاهرى ظاهرتر است بلكه ظاهر واقعى اوست ، « همهء عالم به نور اوست پيدا » ، در عين حال به واسطهء اينكه ساختمان فكرى بشر طورى است كه معمولًا اشياء را به كمك نقطهء مقابل مىشناسد ، خداوند را از طريق تجلّياتش و مظاهرش كه افول و غروب دارند ، گاهى\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 227 .\r\n","page_name":" 132 ","page_number":132},
  {"content":"\r\n\r\nهستند و گاهى نيستند ، نورهايى هستند هماغوش با ظلمت ، حياتهايى هستند مقرون و همريسمان با مرگ ، به بشر مىشناساند . اينكه قرآن اينهمه به حيات و آثار حيات و تجلّيات حيات و شئون حيات تذكّر مىدهد براى همين منظور است .\r\n\r\n","description":"","footnote":"","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\nايمان به غيب\r\n\r\n","description":"","footnote":"","page_name":" 135 ","page_number":135},
  {"content":"\r\n . \r\n","description":"","footnote":"","page_name":" 136 ","page_number":136},
  {"content":"\r\n\r\nايمان به غيب ( * ) بسم اللّه الرحمن الرحيم الحمد للّه رب العالمين بارى الخلائق اجمعين و الصلاة و السلام على عبد اللّه و رسوله ، و حبيبه و صفيه ، و حافظ سره و مبلغ رسالاته ، سيدنا و نبينا و مولانا ابى القاسم محمد ( ص ) ، و على آله الطيبين الطاهرين المعصومين اعوذ باللّه من الشيطان الرجيم :\r\n الَّذِينَ يُؤْمِنُونَ بِالْغَيْبِ وَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ  ( 1 ) .\r\nدر عرف ما اين طور معروف است كه به بعضى از افراد مىگوييم « مؤمن » .\r\nمىگوييم فلان كس مرد مؤمنى است . مقصود اين است كه مرد عابد و متعبّدى است ؛ يعنى واجباتش را انجام مىدهد ، مستحبّات را هم زياد انجام مىدهد ، زيارت مىرود ،\r\n\r\n\r\n\r\n\r\n","description":"","footnote":"\r\n( * ) . اين سخنرانى در شب نيمه شعبان در سال 1347 هجرى شمسى ايراد شده است .\r\n( 1 ) . بقره / 3 .\r\n","page_name":" 137 ","page_number":137},
  {"content":"\r\n\r\nنافله مىخواند ، ذكر زياد مىگويد . امّا دربارهء فرد ديگرى كه داراى اين مشخّصات نيست ، مىگوييم فلان كس آدم مؤمنى يا آدم مقدّس‌مآبى نيست . اين ، اصطلاح عرف است ولى يك اصطلاح هم قرآن دارد . قرآن به بعضى از مردم مىگويد « مؤمن » و به بعضى ديگر مىگويد « كافر » و غير مؤمن . مؤمن در اصطلاح قرآن يعنى چه ؟ يعنى صاحب ايمان . غير مؤمن يعنى كسى كه فاقد ايمان است . ايمان يعنى چه ؟ از خود ايمان شروع بكنيم .\r\nايمان ، مربوط به دل ، قلب و اعتقاد است و اين ، نصّ قرآن مجيد است .\r\nعدّه‌اى از اعراب باديه‌نشين آمدند خدمت پيغمبر اكرم ( ص ) و گفتند : « آمنّا يا رسول اللّه » ما ايمان آورديم . آيهء قرآن نازل شد :  « قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ »  ( 1 ) يعنى گروهى از اعراب باديه‌نشين آمدند نزد تو ( پيغمبر ) و گفتند ما ايمان آورديم . به آنها بگو : شما نگوييد ما ايمان آورديم ، بگوييد ما اسلام آورديم . اسلام آوردن يعنى شهادتين را به زبان آوردن ، ولى ايمان مربوط به دل و قلب است ، مربوط به اعتقاد باطن است . هنوز ايمان در دل شما مردم نفوذ نكرده است .\r\nاز اينجا مىفهميم كه ايمان ، واقعيّت و حقيقتى است مربوط به روح انسان نه مربوط به بدن انسان ، نه مربوط به پيشانى انسان كه آثار سجده داشته باشد يا نداشته باشد ، و نه مربوط به زبان انسان كه متذكّر خدا باشد يا نباشد ؛ بلكه به ريشهء اين امور كه عبارت است از يك حالت قلبى و فكرى و اعتقادى مربوط است . شما مىپرسيد ايمان به چى ؟ بگويم به خدا ؟ بگويم ايمان به صفات خداوند ؟ بگويم ايمان به رسالت پيغمبر و نزول وحى بر او ؟ بگويم ايمان به اينكه معادى هست ؟ بله ، همهء اينها درست است ولى خود قرآن تمام اينها را در يك كلمه جمع كرده است كه من فقط مىخواهم آن را توضيح بدهم . آن كلمه ، كلمه‌اى است كه در اوّلين آيهء سورهء بقره به يك اعتبار ، و در سومين آيهء آن به اعتبار ديگر ذكر شده است . در سورهء بقره اين طور مىخوانيم :\r\n« بِسْمِ اللَّهِ الرَّحْمنِ الرَّحيمِ ،     الم ، ذلِكَ الْكِتابُ لا رَيْبَ فِيهِ هُدىً لِلْمُتَّقِينَ . الَّذِينَ يُؤْمِنُونَ بِالْغَيْبِ وَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ »    \r\n\r\n\r\n\r\n\r\n","description":"","footnote":"\r\n( 1 ) . حجرات / 14 .\r\n","page_name":" 138 ","page_number":138},
  {"content":"\r\n\r\nدر عبارت  « الَّذِينَ يُؤْمِنُونَ بِالْغَيْبِ »  : آنها كه به حقايق نهانى ايمان دارند ، كلمهء « غيب » يك كلمه است به جاى چندين كلمه : ايمان به خدا هست ، ايمان به صفات پروردگار هست ، ايمان به دستگيريهاى نهانى و غيبى در يك شرايط معيّن نيز هست .\r\nحال كلمهء « غيب » را تا اندازه‌اى كه متناسب با اين جلسه باشد ، شرح مىدهم ، بعد دنبالهء عرايضم را عرض مىكنم .\r\n« غيب » يعنى چه كه فرق آدم مؤمن و غير مؤمن در ايمان به غيب است . عرض كردم غيب يعنى نهان ، مخفى ، پنهان . باز مطلب حل نشد . پنهان از چى ؟ الآن كه ما در اين محوطه هستيم پشت اين ديوار از ما پنهان است . پس اگر ما ايمان داشته باشيم كه در پشت اين ديوار چه مىگذرد ، ايمان به غيب است ؟ اگر الآن از ما بپرسند در فاصلهء مثلا 500 مترى زير اين زمين كه ما روى آن نشسته‌ايم ، چيست ؟ نهان است ، نمىدانيم . آيا اگر بدانيم ، اين ايمان به غيب است ؟ نه . فردا از ما نهان است ، آيا اگر ما به قضايايى كه فردا واقع مىشود ايمان داشته باشيم و از حالا پيشگويى كنيم و اعتقاد داشته باشيم كه فردا چه حوادثى اتّفاق مىافتد ، اين ايمان به غيب است ؟ نه . حتّى گذشته از ما پنهان است ، آيا ايمان به گذشته غيب است ؟ نه . پس مقصود از ايمان به غيب چيست ؟ ايمان به نهان چيست ؟ نهان از چى ؟ اينجا بايد توجّه بفرماييد .\r\nيك چيزهايى در اين عالم هست كه با حواسّ ما : حسّ باصره ، حسّ سامعه ، حسّ لامسه ، حسّ ذائقه و حسّ شامّه قابل ادراك‌اند ( به قول بعضى ما بيش از اينها حواس داريم ولى از همين نوع است ) . پشت اين ديوار الان از ما مخفى است ولى براى ما اين امكان هست كه با چشم خودمان آنچه را كه در پشت اين ديوار مىگذرد ببينيم ، يعنى از چشم ما نمىتواند پنهان باشد ، چشم ما قادر است آن را ببيند . گوش ما قادر است اصوات را بشنود ، ذائقهء ما قادر است طعمها را بچشد ، لامسهء ما قادر است اشياء را لمس كند و شامّهء ما قادر است ببويد . اينها را مىگويند « شهادت » يعنى چيزهايى كه انسان با ظاهر بدنش مىتواند آنها را درك كند . ما يك ادراكات پوسته‌اى داريم كه در ظاهر بدن ما تعبيه شده است و در اين حدود حيوانات هم دارند ، يعنى حواسّى كه ما داريم حيوانات هم دارند و احياناً در بعضى از اين حواس ، حيوانات از ما قوىتر و نيرومندتر هستند . چشم بسيارى از حيوانات از چشم انسان تيزتر است . گوش بسيارى از حيوانات و از آن جمله سگ از گوش انسان بسيار حسّاس‌تر است . شامّهء بسيارى از حيوانات و از جمله مورچه ، همين مورچهء ضعيف ، از انسان فوق العاده\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nحسّاس‌تر است . شما اگر يك ظرف گوشت را روى طاقچهء اتاق بگذاريد ، اگر چشمتان نبيند ، به صرف اينكه وارد اتاق بشويد ، از روى شامّه نمىتوانيد بفهميد كه الآن مقدارى گوشت در اين اتاق موجود است . ولى مورچه با شامّهء خودش بسيار دقيق‌تر از اينها را مىفهمد و درك مىكند . اينها را مىگويند « حواسّ » . چيزهايى را كه انسان به وسيلهء حواسّ خودش بتواند درك كند ، مىگويند جزء غيب نيست ، آشكار است .\r\nحوادث را من با همين حواسّ خودم درك مىكنم ؛ يعنى شكلى را كه فردا مىخواهد پيدا شود فردا با چشم خودم مىتوانم ببينم . آوازى را كه فردا مىخواهد بلند شود با گوش خودم مىتوانم بشنوم . غذايى را كه فردا مىخواهد تهيّه شود با ذائقهء خودم مىتوانم به چشم . بنابراين ، غيب اين نيست ؛ اين به اصطلاح قرآن « شهادت » است .\r\nپس غيب چيست ؟\r\nغيب عبارت است از اينكه انسان اقرار و اعتراف داشته باشد كه در عالم هستى ، حقايق و واقعيّتهايى هست كه من با پوستهء بدن خودم يعنى با حواسّ خودم نمىتوانم آنها را درك كنم و لو اينكه اينجا حضور داشته باشند . چشم من ، گوش من ، ذائقهء من ، لامسه و شامّهء من قادر به ادراك آنها نيستند ؛ يعنى من دربارهء خودم اين طور قضاوت كنم كه اين حواسّى كه من دارم ، وسائل بسيار بسيار محدودى است كه براى تماس پيدا كردن من با دنياى خارج به من داده شده است . اصلًا چشم را براى چه به من داده‌اند ؟ براى اينكه وقتى مىخواهم با اين دنيا از راه رنگها و شكلها ارتباط پيدا كنم بتوانم و راه خودم را به دست آورم ، همين . گوش را براى چه به من داده‌اند ؟ براى اينكه امواج ديگرى است به نام اصوات كه به وسيلهء گوش ادراك مىشوند . لذا وقتى مىخواهم در اين دنيا كارهاى زندگىام را انجام دهم بايد گوش داشته باشم . همچنين ساير حواسّ . امّا آيا اين حواسّى كه من دارم ابزارى است براى من كه هر چه را در عالم هستى است با آنها درك كنم به طورى كه اگر چيزى را با حواسّ خودم درك نكنم ، قبول نداشته باشم ؟ نه ، اين اشتباه است ؛ بلكه بزرگترين اشتباهى كه بشر در زندگى خودش مرتكب مىشود و شكل علمى هم به آن مىدهد همين است ، كه خيال بكند حواسّى كه به او در دنيا و در اين طبيعت داده شده است ، براى اين است كه هر چه را در اين دنيا هست با همين حواسّ كشف كند به طورى كه اگر چيزى را با حواسّ خودش درك نكرد ، آن را نفى كند و بگويد وجود ندارد چرا كه اگر مىبود من با دست خودم آن را لمس مىكردم يا با چشم خودم آن را مىديدم ، يا با گوش خودم آن را مىشنيدم و يا با\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nذائقهء خودم آن را مىچشيدم .\r\nتمام چيزهايى را كه انسان بايد به آنها ايمان داشته باشد ، قرآن با كلمهء « غيب » بيان كرده است ؛ ايمان به اينكه حقايق و واقعيّتهايى هست كه از حدود حواسّ من بيرون است . پس با چه چيزى من وجود آنها را قبول كنم ؟ راه ديگرى به انسان نشان داده شده است ، دلائلى به انسان داده شده كه از راه آنها مىتواند غيب را قبول كند .\r\nالبتّه بديهى است كه معناى اينكه قرآن مىگويد مؤمنين كسانى هستند كه ايمان به غيب مىآورند ، اين نيست كه هر چيزى را كه به شكل امر نهانى به ما گفتند بگوييم ما مؤمنيم پس آن را قبول داريم ؛ مثلًا فلان جن‌گير مىآيد و مىگويد من لشكرى از جن دارم كه چنين است و چنان ، چنين و چنان مىكند ، بگوييم :  « الَّذِينَ يُؤْمِنُونَ بِالْغَيْبِ »  به ما گفته شده است كه به غيب ايمان داشته باشيد ، پس ما بايد به ادّعاى اين جن‌گير هم ايمان داشته باشيم ! اينكه آن غيب چيست ، در جاهاى ديگر قرآن و در غير قرآن توضيح داده شده است . نگفتم به هر ادّعايى كه به صورت غيب باشد بايد ايمان آورد ، بلكه [ گفتم 
  ] نبايد منكر غيب بود ، منكر حقايق نهانى نبايد بود .\r\nحال اگر شما بگوييد انسان از چه راهى مىتواند به غيب ايمان بياورد ؟ من عرض مىكنم مراحلى دارد : اوّلين مرحله‌اش اين است كه هزاران نشانه در دنيا هست كه لا اقل جلوى انكار غيب را مىگيرد ، يعنى انسان را از مرحلهء نفى به مرحلهء شك وارد مىكند . امروز معلوم شده است كه در همين دنياى محسوس و ملموس ما هزاران چيز وجود دارد كه ما آنها را حس نمىكنيم ، لمس نمىكنيم ؛ با اين حواسّ خودمان حس نمىكنيم . يك مثال خيلى روشن براى شما عرض بكنم :\r\nدر قديم الايّام ، در ميان امواجى كه در فضاست ، تنها موجى را كه مىشناختند موج صوتى بود . در باب صوت و صدا از قديم ميان علما بحث بوده است . آدم حرف مىزند و ديگرى مىشنود . سنگى به سنگى مىخورد ، صدايش به گوش انسان مىرسد . اين چگونه است ؟ مىگفتند اين هوايى كه شما در اينجا احساس مىكنيد و وجودش را احياناً در موقع حركت يا در يك وقت ديگر درك مىكنيد ، مثل آب است .\r\nهمين طور كه شما آب را با چشم خودتان مىبينيد كه موج بر مىدارد و وقتى سنگى را در حوض آب مىاندازيد ، موج ايجاد مىكند و موجش پخش مىشود و هر چه بيشتر پخش مىگردد ضعيفتر مىشود ، همين طور وقتى شما حرف مىزنيد يا دو تا سنگ به هم مىخورند در هوا موجى پيدا مىشود و اين موج وارد گوش شما مىشود . در آنجا\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nدستگاهى است - پرده‌اى است ، استخوان است ، اعصاب است - كه به حركت در مىآيد ، در نتيجه شما چيزى را ادراك مىكنيد به نام « صوت » . ديگر بيش از اين بشر نمىتوانست در باب امواج دركى داشته باشد . امروز از راه همين علوم حسّى ، يعنى از راه قرائنى كه علوم حسّى به دست بشر داده ، معلوم شده است كه غير از موج صوتى ، امواجى هست كه اساساً طرف نسبت با موج صوتى نيستند و حتّى نه گوش ما و نه هيچ حسّى از حواسّ ما قادر نيست آن امواج را درك كند ولى وجود دارند ، مثل امواج برقى ، امواجى كه راديوها پخش مىكنند و راديوى گيرندهء شما آنها را تبديل به موج صوتى مىكند . آن موجى كه مركز پخش راديو پخش مىكند موج صوتى نيست . اگر به صورت موج صوتى مىبود بايد وقتى كه مثلًا در تهران پخش مىشود شايد يك ساعت و نيم يا بيشتر طول بكشد تا برسد به خراسان . مىگويند اگر بنا شود موج صوتى فاصلهء قم تا تهران يعنى 24 فرسخ را طى كند در حدود 10 دقيقه طول مىكشد . سرعت حركت آن نسبت به موج برق بسيار كند است . اگر مثلًا من كه اينجا حرف مىزنم يك بلندگويى هم در فاصلهء 200 مترى اينجا باشد كه از آنجا هم صدا بيايد و شما هم صداى من را بشنويد و هم صداى بلندگو را ، در اين صورت كلمات را با فاصله مىشنويد يعنى يك كلمه را از من مىشنويد و با فاصلهء لحظه‌اى از بلندگو مىشنويد ؛ يعنى طول مىكشد تا موج صوتى بلندگو به شما برسد . ولى شما مىبينيد راديو كه حرف مىزند در همان لحظه شما مىشنويد . يا وقتى با تلفن مثلًا با خراسان حرف مىزنيد ، مثل اين است كه در همين جا صحبت مىكنيد ؛ به اين سرعت صوت به شكل موج برقى حالا با سيم يا بىسيم مىرود به خراسان و با همان سرعت بر مىگردد به اينجا .\r\nمثل معروفى است ، مىگويند صداى ساعت معروفى در انگلستان را مردمى كه در آن سر دنيا هستند زودتر از مردمى كه در آن ميدان هستند ، مىشنوند ؛ يعنى اگر شما در اينجا راديوى انگلستان را بگيريد ، صداى آن ساعت را قبل از مردمى كه در انگلستان در آن ميدان‌اند ، مىشنويد . چرا ؟ زيرا براى مردمى كه مىخواهند از طريق هوا و با موج صوتى صداى اين ساعت را بشنوند ، ممكن است يك ثانيه يا دو ثانيه طول بكشد ولى براى مردمى كه صداى آن را با موج الكتريكى مثلًا در ايران گوش مىكنند ، يك ثانيه كه هيچ ، يك‌هزارم ثانيه و شايد يك ميليونيم ثانيه هم طول نمىكشد كه اين صدا به آنها مىرسد . در نتيجه شما اين صدا را از يك انگليسى كه در آنجاست ، زودتر\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمىشنويد .\r\nاين امواج در فضا وجود دارد . با چه حسّى ما مىتوانيم آنها را درك كنيم ؟ با هيچ حسّى ، فقط با قرائن علمى . حتّى علما مىتوانند طول اين امواج را به دست آورند بدون اينكه آنها را ببينند . پس اجمالًا ما مىفهميم كه اين امواج وجود دارند .\r\nبسيار بسيار جاهلانه است كه انسان دايره ايمان و تصديق خودش را محدود كند و بگويد من فقط به هر چيز كه آن را مستقيماً با يكى از حواسّ خودم درك مىكنم ، ايمان دارم .\r\nمعنى  « الَّذِينَ يُؤْمِنُونَ بِالْغَيْبِ »  چيست ؟ آيا فقط اين است كه ايمان داشته باشيم كه غيبى وجود دارد ، خدايى وجود دارد ، وحيى وجود دارد ، ملائكه و فرشتگانى وجود دارند ؟\r\nكتب آسمانى ، منشأ غيبى دارند ؟ معادى وجود دارد ؟ يا ايمان داشته باشيم كه امام زمانى وجود دارد ؟ آيا ايمان به غيب همين است و به همين جا خاتمه پيدا مىكند ؟ نه ، بالاتر است . ايمان به غيب آن وقت ايمان به غيب است كه انسان يك ايمانى هم به رابطهء ميان خودش با غيب داشته باشد ؛ ايمان داشته باشيم كه اينجور نيست كه غيبى هست جدا و ما هستيم جدا ؛ بايد به مددهاى غيبى ايمان داشته باشيم . شما در سورهء حمد مىخوانيد :  « إِيَّاكَ نَعْبُدُ وَ إِيَّاكَ نَسْتَعِينُ »  اى خداى نهان و پنهان ! ما تنها تو را پرستش مىكنيم و از تو كمك مىگيريم ، از تو مدد مىگيريم ، از تو نيرو مىخواهيم . اين ، استمداد است . در راهى كه مىرويم ، اين نيروهايى را كه تو به ما داده‌اى به كار مىاندازيم ولى مىدانيم كه سررشتهء تمام نيروها در دست توست ؛ از تو قوّت مىخواهيم ، از تو مدد مىخواهيم ، از تو هدايت مىخواهيم .\r\nشب جمعه است ، در دعاى كميل اين طور مىخوانيم : « يا ربّ ، يا ربّ ، يا ربّ ، قوّ على خدمتك جوارحى و اشدد على العزيمة جوانحى و هب لى الجدّ في خشيتك و الدّوام فى الاتّصال بخدمتك » پروردگارا ، پروردگارا ، پروردگارا ! به اعضا و جوارح من نيرو بده ولى در راه خدمت خودت . خودتان را بندهء آماده به خدمت نشان مىدهيد ، از خدا استمداد مىكنيد و نيرو مىخواهيد : نه تنها براى اعضا و جوارح خودم نيرو مىخواهم ، براى دل خودم و براى عزم و تصميم خودم هم از تو نيرو مىخواهم . خدايا به دل من عزم و تصميم بده ، ارادهء مرا محكم كن .\r\nاصلًا « دعا » يعنى چه ؟ بسيار خوب ، ايمان دارم به غيب براى خودش ، من براى خودم ؟ نه ، نكته‌اى مىگويند كه حرف خوبى است . مىگويند يكى از تفاوتهايى كه\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nميان فلسفهء الهى و دين و مذهب هست ، اين است كه فلسفهء الهى ( البتّه فلسفه‌هاى الهىاى كه از مذهب مثل اسلام استمداد نكرده‌اند ) حدّ اكثر به خدايى جداى از عالم ، به غيبى جداى از شهادت اعتقاد دارند ؛ مثل يك آدم ستاره‌شناس كه مىگويد در منظومهء شمسى ستاره‌اى كشف شد به نام « نپتون » ، در كهكشان چنين چيزى كشف شد . خوب ، هست كه هست ، به من چه مربوط ؟ ولى در دين ، عمده ، آن رابطه‌اى است كه ميان بنده و خدا ، ميان ما و جهان غيب برقرار مىشود . دين از يك طرف ما را وادار به عمل و كوشش - و به تعبير امير المؤمنين « خدمت » - مىكند ، و از طرف ديگر مىگويد پيوندها و رابطه‌هايى معنوى ميان غيب و اينجا هست ؛ تو دعا كن ، تو بخواه ، تو استمداد كن ، از يك راه نهانى كه خودت نمىدانى ، به هدف و نتيجه مىرسى . مىگويد صدقه بده ، از يك راه نهانى كه تو نمىدانى به هدف و نتيجه مىرسى . مىگويد صدقه بده ، از يك راه نهانى كه تو نمىدانى رفع بلا مىكند . دعا كن ، كه البتّه شرايطى دارد ، اگر دعا با آن شرايط صورت بگيرد ، شما از يك راه نهانى استجابتش را خواهيد گرفت . تصميم بگير ، از خداوند در كارها الهام بخواه ، بعد مىبينى در موقع معيّن ، سر بزنگاه ، خدا به قلب تو الهامى كرد .\r\nاز غيب به تو مدد مىرسد . البتّه « مدد غيبى » شرايطى دارد ؛ معنايش اين نيست كه ما در خانه‌مان بنشينيم و بگوييم : اى غيب بيا به من مدد بده . نه ، مدد غيبى ، قانون و شرايط دارد .\r\nپس عمده اين است كه ما ايمان به غيب و ايمان به مددهاى غيبى در يك شرايط معيّن داشته باشيم . اصلًا « وحى » خود مدد غيبى است ولى در مقياس اجتماع بشر .\r\nآنجا كه ديگر پاى علم بشر ، پاى عقل بشر ، پاى فعّاليّت بشر نمىرسد ، آنجا كه ديگر پاى حس نمىرسد ، پاى عقل و فكر نمىرسد ، خداوند به وسيلهء يك عدّه به نام « پيامبران » ، بشر را هدايت و راهنمايى مىكند ، از غيب مدد مىرساند . آنجا كه جاى عجز و ناتوانى بشر است ، ديگر بشر فعّاليّت خودش را كرده ، كار خودش را انجام داده است ، ناتوان است و در قدرت او نيست ، جاى مدد غيبى است . قرآن دربارهء پيغمبر اكرم مىفرمايد :  « وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ ، فَأَصْبَحْتُمْ بِنِعْمَتِهِ إِخْواناً وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها »  ( 1 ) اى مردم ! اين نعمت خدا را فراموش\r\n\r\n\r\n\r\n\r\n","description":"","footnote":"\r\n( 1 ) . آل عمران / 103 .\r\n","page_name":" 144 ","page_number":144},
  {"content":"\r\n\r\nنكنيد كه شما - يعنى شما مردم ، شما بشرها ، شما انسانها ؛ نه تنها شما عربها ، بلكه همهء انسانها - به يك پرتگاه بسيار خطرناكى رسيده بوديد و عن‌قريب سقوط قطعى مىكرديد . خداوند به وسيلهء اين پيغمبر شما را نجات داد ، به شما آزادى داد ، شما را خلاص كرد .\r\nاين ، مدد غيبى است . و چقدر براى زندگى فردى و اجتماعى انسان ، اين ايمان مفيد و نگهدارنده است . من نمىدانم با چنين اشخاصى برخورد كرده‌ايد يا نه ، من برخورد كرده‌ام ، و خودم در زندگى شخصىام چنين تجربه‌هايى دارم كه انسان گاهى اين جور احساس مىكند كه اگر آن راهى را كه خدا براى او معيّن كرده است برود ، يك تأييدهايى ، يك حمايتهاى غيبى و نهانى هست بالاتر از عقل و فهم و فكر او كه براى او كار مىكند ؛ و چقدر يك چنين ايمانى آدم را نگه مىدارد و براى زندگى انسان مفيد است .\r\nداستانى الآن يادم افتاد ، دريغ است كه آن را نگويم ، يكى دو بار ديگر هم يادم هست كه در سخنرانيها گفته‌ام . مربوط به مرحوم آية اللّه بروجردى ( اعلى اللّه مقامه ) است . قبل از اينكه ايشان به قم بيايند ، من از نزديك خدمت ايشان ارادت داشتم ، بروجرد رفته بودم و در آنجا خدمتشان رسيده بودم . مردى بود در حقيقت باتقوا و به راستى موحّد . نگوييد هر كس مرجع تقليد شد ، البتّه موحّد هست . توحيد هم مراتب دارد . بله ، اگر به مقياس ما و شما حساب كنيم ، مراجع تقليد درجات خيلى بالاتر از توحيد من و شما را دارند ولى وقتى كه من مىگويم « موحّد » ، يك درجهء خيلى عالى را مىگويم . او كسى بود كه اساساً توحيد را در زندگى خودش لمس مىكرد ، يك اتّكا و اعتماد عجيبى به دستگيريهاى خدا داشت . سال اوّلى بود كه ايشان به قم آمده بودند .\r\nتصميم گرفته بودند بروند به مشهد . مثل اينكه نذر گونه‌اى داشتند . در آن وقت كه بيمار شده بودند ، آن بيمارى معروف كه احتياج به جرّاحى پيدا كردند و ايشان را از بروجرد به تهران آوردند و عمل كردند و بعد به درخواست علماى قم به قم رفتند ، در دلشان نذر كرده بودند كه اگر خداوند به ايشان شفا عنايت بفرمايد ، بروند زيارت حضرت رضا ( عليه السّلام ) . بعد از شش ماه كه در قم ماندند و تابستان پيش آمد ، تصميم گرفتند بروند به مشهد . يك روز در جلسهء دوستان و به اصطلاح اصحابشان طرح مىكنند كه « من مىخواهم به مشهد بروم ، هر كس همراه من مىآيد اعلام بكند » .\r\nاصحابشان عرض مىكنند بسيار خوب ، به شما عرض مىكنيم . يكى از اصحاب\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nخاصّشان كه هم اينك يكى از مراجع تقليد است ، براى من نقل كرد كه ما دور هم نشستيم كنكاش كرديم ، فكر كرديم كه مصلحت نيست آقا بروند مشهد ، چرا ؟ چون آقا را ما مىشناختيم ولى در آن زمان هنوز مردم تهران ايشان را نمىشناختند ، مردم خراسان نمىشناختند و به طور كلّى مردم ايران نمىشناختند ، بنابراين تجليلى كه شايستهء مقام اين مرد بزرگ هست ، نمىشود ، بگذاريد ايشان يكى دو سال ديگر بمانند ؛ براى نذرشان هم كه صيغه نخوانده‌اند كه نذر شرعى باشد ، در دلشان اين نيّت را كرده‌اند ؛ بعد كه معروف شدند و مردم ايران ايشان را شناختند با تجليلى كه شايسته‌شان است ، بروند . تصميم گرفتيم كه اگر دوباره فرمودند ، ايشان را منصرف كنيم . بعد از چند روز باز در جلسه گفتند : « از آقايان كى همراه من مىآيد ؟ » . هر كدام از دوستانشان حرفى زدند و بهانه‌اى تراشيدند . يكى گفت : اى آقا شما تازه از بيمارى برخاسته‌ايد ( آن وقت فقط اتومبيل بود و هواپيما نبود ) ناراحت مىشويد ، ممكن است بخيه‌ها بازشود . ديگرى چيز ديگرى گفت . ولى از زبان يكى از رفقا درز كرد كه چرا شما نبايد به مشهد برويد . جمله‌اى گفت كه آقا درك كرد اينها كه مىگويند نرو مشهد ، به خاطر اين است كه مىگويند هنوز مردم ايران شما را نمىشناسند و تجليلى كه شايستهء شماست به عمل نمىآيد . آن آقا براى من نقل مىكرد : آقا تا اين جمله را شنيد تكانى خورد ( آن وقت ايشان هفتاد سال داشتند ) و گفت : « هفتاد سال از خدا عمر گرفته‌ام و خداوند در اين مدت تفضّلاتى به من كرده است و هيچ‌يك از اين تفضّلات ، تدبير نبوده است ، همه تقدير بوده است . فكر من هميشه اين بوده كه ببينم وظيفه‌ام در راه خدا چيست ؛ هيچ وقت فكر نكرده‌ام كه من در راهى كه مىروم ترقّى مىكنم يا تنزّل ، شخصيّت پيدا مىكنم يا پيدا نمىكنم . فكرم هميشه اين بوده كه وظيفهء خودم را انجام بدهم ؛ هر چه پيش آيد ، تقدير الهى است . زشت است در هفتاد سالگى ، خودم براى خودم تدبير بكنم . وقتى كه خدايى دارم ، وقتى كه عنايت حق را دارم ، وقتى كه خودم را به صورت يك بنده و يك فرد مىبينم خدا هم مرا فراموش نمىكند ؛ خير ، مىروم » . و ديديم اين مرد از روزى كه فوت كرد ، روز به روز خداوند بر عزّت او افزود .\r\nآيا آية اللّه بروجردى - نعوذ باللّه - با خدا قوم و خويشى داشت كه مورد تفضّل و يا عنايت حق باشد ؟ ابداً . امدادهاى الهى به افراد ، به اجتماعات و به بشريّت ، حسابى دارد .\r\nپيغمبر اكرم دربارهء مهدى موعود فرمود : « يبعث في امّتى على اختلاف من النّاس و\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nزلازل يرضى عنه ساكن السّماء و ساكن الارض و يقسّم المال صحاحاً ، قالوا : و ما صحاحاً يا رسول اللّه ! قال : يقسّم بينهم بالسّويّة » 1 خدا هرگز دنيا را بىصاحب نگذاشته است و بىصاحب هم نخواهد گذاشت . آن وقتى كه كار دنيا مىكشد به آنجا كه واقعاً بشريّت در خطر است ، خدا بشريّت را به وسيلهء يك بشر نجات مىدهد .\r\nهيچ مىدانيد الآن چگونه بدبينىاى در روشنفكران جهان نسبت به آيندهء بشريّت پيدا شده است ، و هيچ مىدانيد اين بدبينى با مقياس علل و عوامل ظاهرى بجاست ؟ ما مسلمانها قدر اين نعمت را نمىدانيم كه الآن مثل مردم صد سال پيش مىگوييم زندگى بشر ، مثلًا پانصد سال ديگر ، هزار سال ديگر هم هست و شايد صد هزار سال ديگر هم باشد . پيش خودمان مىگوييم دليلى ندارد كه نباشد ، دليلى ندارد كه بشريّت منقرض بشود . امّا امروز عدّه‌اى از به اصطلاح روشنفكران دنيا ( از جمله راسل در كتاب اميدهاى نو ) معتقدند كه بشريّت دوران خودش را تمام كرده و وقت انقراضش فرا رسيده است . يكى از كسانى كه چنين بدبينىاى نسبت به آيندهء بشر دارد اينشتين است . او مىگويد به احتمال قوى بشر با يك مهارت شگرفى خودش را بكلّى نابود مىكند ، چون از نظر توليد نيروهاى مخرّب بجايى رسيده كه قدرت از ميان بردن بشريّت را پيدا كرده است . در گذشته چنين چيزى نبود ؛ در گذشته خطرناك‌ترين مردم ، محبوب‌ترين افراد اگر بزرگترين قدرتهاى وقت را هم داشت ، چه‌كار مىتوانست بكند ؟ مثلًا صد هزار يا پنجاه هزار نفر آدم را مىكشت ؛ مىگفتند :\r\nسبحان اللّه ! ببينيد حجّاج بن يوسف سى هزار آدم را كشت . خوب بيش از اين نمىتوانست بكشد . تمدّن آن عصر بيش از اين اجازه نمىداد . مگر با شمشير و با نيروى جلّاد كه آى گردن اين را بزن ، شكم آن را سفره كن ، چقدر آدم را مىشود كشت ؟ آدم بيست سال هم كه حكومت بكند روزى سه چهار نفر را هم بكشد از سى هزار تا كه ديگر بيشتر نمىشود . يا آن « سزار » امپراطور خونخوار روم حدّ اكثرى كه مىتوانست جنايت بكند چه بود ؟ جانى بالفطره هم باشد ، مىرود روى بلندى مىايستد و مىگويد اين شهر را آتش بزنيد . شهر را آتش مىزنند . شهر گُر مىگيرد و او لذّت مىبرد . ولى آيا مىتواند دنيا را آتش بزند ؟ ابداً . تازه شهرى كه آن وقت آتش مىزدند اصلًا مگر مىشد به اندازهء تهران باشد ؟ ابداً . وسائل آن روز اجازه نمىداد .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nشهرى به اين وسعت و عظمت مثل تهران و شهرهاى بزرگتر مولود تمدّن جديد هستند . ولى امروز تمدّن بشريّت به جايى رسيده كه اگر يك « سزار » پيدا بشود ، يك قدرت درجه اوّل دنيا پيدا بشود كه يك جنون آنى به كلّه‌اش بزند ، تمام بشريّت از بين رفته است . صدر اعظم آلمان گفت اگر جنگ سوم جهانى رخ بدهد ، ديگر غالب و مغلوبى وجود نخواهد داشت ؛ تا حالا در جنگ يكى غالب بود و ديگرى مغلوب ، ولى اگر جنگ جهانى ديگرى ميان قدرتهاى درجه اوّل جهان صورت بگيرد غالب و مغلوبى وجود نخواهد داشت ؛ يعنى غالب و مغلوب هر دو از ميان مىروند . واقعاً بر اساس شرايط ظاهرى حق با كى است ؟ حق با بدبينهاست . اگر حساب بكنيم كه دنيا به راستى روى انبار باروت است ، از انبار باروت هم خطرناكتر ( ديگر باروت يعنى چه ؟ ! صد درجه بالاتر از انبار باروت ) و از ميان رفتنش با فشار دادن چند دكمه ميسّر است ، حق با آنهايى است كه به آيندهء دنيا بدبين‌اند . راستى هم روى علل ظاهرى هيچ دليل ندارد كه بدبين نباشيم ، بايد هم بدبين باشيم ؛ نبايد اميدوار باشيم كه بچّه‌هاى ما يك عمر طبيعى و عادى بكنند و بچّه‌هاى خودشان را ببينند .\r\nامروز مىبينيم بشر به كرهء ماه مىرود . با خود فكر مىكنيم كه كم كم آنجا سكونت مىكند و اگر جنونى به كلّه‌اش بزند ، از آنجا زمين را منهدم مىكند . تنها يك چيز است و آن الهامى است كه ما از دين مىگيريم :  « الَّذِينَ يُؤْمِنُونَ بِالْغَيْبِ »  . مىگوييم البتّه در گذشته براى بشريّت به مقياسهاى كوچك : مقياسهاى قبيله‌اى ، كشورى ، و مقياسهاى كمى بزرگتر : اقليمى ، از اين خطرات پيش آمده ولى « جهان را صاحبى باشد خدا نام » ، خداوند به يك وسيله‌اى آن را حفظ كرده است ؛ وقتى هم كه خطر به مقياس جهانى به وجود آيد باز لطف الهى از عالم گرفته نمىشود . چه حرف خوبى مىزند گاندى ، مىگويد : اروپا آكنده است از جنون و نبوغ با هم ، نوابغشان هم مجنون‌اند ، نبوغهاى توأم با جنون دارند .\r\nاز نظر منطق دين ، از نظر  « الَّذِينَ يُؤْمِنُونَ بِالْغَيْبِ »  ، از نظر منطق خبرهايى كه از طريق دين گرفته‌ايم ، نه از روى اصول ظاهر ، مىگوييم خيالمان از اين جهت كه بشريّت بكلّى نيست و نابود بشود راحت است ، هر چه در گذشته بوده است مقدّمه‌اى بوده براى آنچه كه در آينده پيش مىآيد ؛ ما آينده‌اى پيش رو داريم كه در آن به تعبير اسلام عقلها كامل مىشود . حديث دارد كه خداوند ( نمىگويد امام زمان ) در آن دوره\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدست لطف خودش را بر سر بندگان مىگذارد ( حَتّى كَمُلت عُقولُهُم ) ( 1 ) ، و بشر عقل خودش را بازمىيابد و ديگر اين بىعقليها را خود به خود نمىكند . مىفرمايد در آن دوره عمرها طولانىتر و بهداشت مردم كامل‌تر مىشود ، امنيّت به طور كامل برقرار مىگردد ، « تَصطَلِحُ فى مُلكِهِ السِّباعُ » ( 2 ) درندگان با يكديگر صلح مىكنند ، كاسيگين و جانسون ( 3 ) هم با هم صلح مىكنند ، « يُخرِجُ الارضُ افلاذَ كَبِدِها » ( 4 ) ( زمين آن قدر منابع نيرو و ذخيره دارد كه الى ما شاء اللّه . تازه شما به كجاى آن پى برده‌ايد ؟ مىگوييد چهار پنج ميليارد جمعيّت زياد است ؟ نه ، بيش از اينها مىتواند در خود جا دهد ) زمين حدّ اكثر نيرويى را كه دارد ، گنجهاى مدفونى را كه دارد در اختيار بشر مىگذارد ؛ آسمان بركاتش را مىبارد .\r\nوقتى كه ما روى الهام مذهبى روى اين امور مطالعه مىكنيم و دنياى به اصطلاح روشن امروز را مىنگريم ، مىبينيم مثل ما در اين دنيا نسبت به دنيايى كه دين به ما نويد مىدهد كه در انتظار ماست ، خواه ما شخصاً به آن دوره برسيم يا نرسيم ، مثل مردمى است كه دارند از يك تونل عبور مىكنند ؛ تونل در ذات خودش تاريك است ولى چراغ مصنوعى در آن نصب كرده‌اند ؛ تازه بايد از اين تونل بيايند بيرون ، وقتى كه آمدند بيرون به يك فضاى بسيار باز و بسيار روشن كه روشنى آن طبيعى است مىرسند ؛ عدالت به معنى واقعى برقرار است ، امنيّت به معنى واقعى برقرار است ، آزادى به معنى واقعى برقرار است ، توحيد به حقيقت خودش طلوع مىكند و ظاهر مىشود و دنيا را روشن مىكند .  « اعْلَمُوا أَنَّ اللَّهَ يُحْيِ الْأَرْضَ بَعْدَ مَوْتِها ( 5 )  قرآن مىگويد بدانيد كه خدا همين زمين مرده را در هنگام بهار زنده مىكند . اين آيه در احاديث ما اين طور تفسير شده است كه اين مطلب ، اختصاص به زمين خاكى ندارد ، زمين اجتماع بشر همچنين است ؛ اگر شما ديديد كه روزى فساد جهانگير شد  ( ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ )  ( 6 ) ، اگر تمام عالم مثل فصل زمستان مرد ، مأيوس\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ف 7 ، ب 12 ، ح 1 .\r\n( 2 ) . همان مأخذ ، ف 9 ، ب 1 ، ح 2 .\r\n( 3 ) [ صدر هيأت رئيسهء وقت اتحاد جماهير شوروى و رئيس جمهور وقت آمريكا . 
  ]\r\n( 4 ) . همان مأخذ ، ف 2 ، ب 1 ، ح 78 .\r\n( 5 ) . حديد / 17 .\r\n( 6 ) . روم / 41 .\r\n","page_name":" 149 ","page_number":149},
  {"content":"\r\n\r\nنشويد ، نگوييد آقا دنيا را زمستان گرفت ، ديگر دورهء بهار منقضى شد ؛ خير ، بهارى خواهد آمد .\r\nاين ، معنى  « الَّذِينَ يُؤْمِنُونَ بِالْغَيْبِ »  ، ايمان به نهان و ايمان به مددهاى غيبى و نهانى است ، منتها مددها براى شخص به مقياس شخصى ، براى اجتماع كوچك به مقياس اجتماعى و براى جهان بشريّت به مقياس جهانى است . حكومت واحد جهانى سراسر عدالت ، سراسر امنيّت ، سراسر بركت ، سراسر رفاه ، سراسر آسايش ، سراسر خوبى و سراسر ترقّى خواهد بود . در خاتمهء عرايضم اين جملات دعاى افتتاح را كه شايد اكثر شما حفظ هستيد مىخوانم :\r\n« اللّهمّ انّا نرغب اليك في دولة كريمة ، تعزّ بها الاسلام و اهله و تذلّ بها النّفاق و اهله و تجعلنا فيها من الدّعاة الى طاعتك و القادة الى سبيلك و ترزقنا بها كرامة الدّنيا و الآخرة . »\r\nخدايا تو را قسم مىدهيم به حقّ صاحب امشب كه ما را اهل ايمان و جزء منتظرين واقعى فرج او قرار بده .\r\nدست ما را از دامان ولاى اهل بيت و ايمان به حقّانيّت آنها كوتاه مفرما .\r\nخدايا ما را به حقايق دين مقدّس اسلام آشنا كن ، توفيق عمل و خلوص نيّت به همهء ما كرامت بفرما .\r\nو صلّى اللّه على محمّد و آل محمّد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nختم نبوّت\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\n\r\nراز ختم نبوّت\r\nظهور دين اسلام ، با اعلام جاودانگى آن و پايان يافتن دفتر نبوّت توأم بوده است . مسلمانان همواره ختم نبوّت را امر واقع شده تلقّى كرده‌اند . هيچ‌گاه براى آنها اين مسأله مطرح نبوده كه پس از حضرت محمّد ( ص ) پيغمبر ديگرى خواهد آمد يا نه ؟\r\nچه ، قرآن كريم با صراحت ، پايان يافتن نبوّت را اعلام و پيغمبر بارها آن را تكرار كرده است . در ميان مسلمين انديشهء ظهور پيغمبر ديگر ، مانند انكار يگانگى خدايا انكار قيامت ، با ايمان به اسلام همواره ناسازگار شناخته شده است .\r\nتلاش و كوششى كه در ميان دانشمندان اسلامى در اين زمينه به عمل آمده است ، تنها در اين جهت بوده كه مىخواسته‌اند به عمق اين انديشه پى ببرند و راز ختم نبوّت را كشف كنند .\r\nوارد بحث ماهيّت وحى و نبوّت نمىشويم . قدر مسلّم اين است كه وحى ، تلقّى و دريافت راهنمايى است از راه اتّصال ضمير به غيب و ملكوت . نبىّ ، وسيلهء ارتباطى است ميان ساير انسانها و جهان ديگر و در حقيقت پلى است ميان جهان انسانها و جهان غيب .\r\nنبوّت از جنبهء شخصى و فردى ، مظهر گسترش و رقاء شخصيّت روحانى يك فرد انسان است و از جنبهء عمومى ، پيام الهى است براى انسانها به منظور رهبرى آنها كه\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبه وسيلهء يك فرد به ديگران ابلاغ مىگردد .\r\nهمين‌جاست كه انديشهء ختم نبوّت ، ما را با پرسشهايى مواجه مىكند ، كه : آيا ختم نبوّت و عدم ظهور نبىّ ديگر بعد از خاتم النّبيّين به معنى كاهش استعدادهاى معنوى و تنزّل بشريّت در جنبه‌هاى روحانى است ؟ آيا مادر روزگار از زادن فرزندانى ملكوتى صفات كه بتوانند با غيب و ملكوت پيوند داشته باشند ناتوان شده است و اعلام ختم نبوّت به معنى اعلام نازا شدن طبيعت نسبت به چنان فرزندانى است ؟\r\nبعلاوه ، نبوّت معلول نيازمندى بشر به پيام الهى است و در گذشته طبق مقتضيات دوره‌ها و زمانها اين پيام تجديد شده است . ظهور پياپى پيامبران ، تجديد دائمى شرايع ، نسخه‌هاى مداوم كتب آسمانى همه بدان علّت است كه نيازمنديهاى بشر دوره به دوره تغيير مىكرده است و بشر در هر دوره‌اى نيازمند پيام نوين و پيام‌آور نوينى بوده است . با اين حال ، چگونه مىتوان فرض كرد كه با اعلام ختم نبوّت اين رابطه يكباره بريده شود و پلى كه جهان انسان را به جهان غيب متّصل مىكند يكسره خراب گردد و ديگر پيامى به بشر نرسد و بشريّت بلا تكليف گذاشته شود ؟\r\nاز اينها همه گذشته ، چنان كه مىدانيم در فاصلهء ميان پيامبران صاحب شريعت مانند نوح و ابراهيم و موسى و عيسى يك سلسله پيامبران ديگر ظهور كرده‌اند كه مبلّغ و مروّج شريعت پيشين بوده‌اند . هزاران نبى بعد از نوح آمده‌اند كه مبلّغ و مروّج شريعت نوحى بوده‌اند ؛ همچنين بعد از ابراهيم و غيره . فرضاً انقطاع نبوّت تشريعى را بپذيريم و بگوييم با شريعت اسلام شرايع ختم شد ، چرا نبوّتهاى تبليغى بعد از اسلام قطع شد ؟ چرا اينهمه پيامبر بعد از هر شريعتى ظهور كردند و آنها را تبليغ و ترويج و نگهبانى كردند ، امّا بعد از اسلام حتّى يك پيامبر اينچنين نيز ظهور نكرد ؟\r\nاينهاست پرسشهايى كه از انديشهء ختم نبوّت ناشى مىشود .\r\nاسلام كه خود عرضه كنندهء اين انديشه است پاسخ اين پرسشها را داده است .\r\nاسلام انديشهء ختم نبوّت را آنچنان طرح و ترسيم كرده است كه نه تنها ابهام و ترديدى باقى نمىگذارد ، بلكه آن را به صورت يك فلسفهء بزرگ در مىآورد . از نظر اسلام ، انديشهء ختم نبوّت نه نشانهء تنزّل بشريّت و كاهش استعداد بشرى و نازا شدن مادر روزگار است و نه دليل بىنيازى بشر از پيام الهى است و نه با پاسخگويى به نيازمنديهاى متغيّر بشر در دوره‌ها و زمانهاى مختلف ناسازگار است ، بلكه علّت و فلسفهء ديگرى دارد .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nقبل از هر چيز لازم است با سيماى « ختم نبوّت » آنچنان كه اسلام ترسيم كرده است آشنا بشويم و آن را بررسى كنيم ، سپس پاسخ پرسشهاى خود را دريافت داريم .\r\nدر سورهء احزاب آيهء 40 چنين مىخوانيم :\r\n ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ . \r\nمحمّد پدر هيچ‌يك از مردان شما نيست ؛ همانا او فرستادهء خدا و پايان دهندهء پيامبران است ( 1 ) .\r\nاين آيه رسماً حضرت محمّد ( صلّى اللَّه عليه و آله ) را با عنوان « خاتم النّبيّين » ياد كرده است .\r\nكلمهء « خاتَم » به حسب ساختمان لغوى خود در زبان عربى به معنى چيزى است كه به وسيلهء آن به چيزى پايان دهند . مهرى كه پس از بسته شدن نامه بر روى آن مىزدند به همين جهت « خاتم » ناميده مىشود ، و چون معمولًا بر روى نگين انگشترى ، نام يا شعار مخصوص خود را نقش مىكردند و همان را بر روى نامه‌ها مىزدند ، انگشترى را « خاتم » مىناميدند .\r\nدر قرآن هر جا و به هر صورت مادّهء « ختم » استعمال شده است مفهوم پايان دادن يا بستن را مىدهد . مثلًا در سورهء يس آيهء 65 چنين مىخوانيم :\r\n الْيَوْمَ نَخْتِمُ عَلى أَفْواهِهِمْ وَ تُكَلِّمُنا أَيْدِيهِمْ وَ تَشْهَدُ أَرْجُلُهُمْ بِما كانُوا يَكْسِبُونَ . \r\nدر اين روز به دهانهاى آنها مهر مىزنيم و دستهاشان با ما سخن مىگويند و پاهاشان بر آنچه به دست آورده‌اند گواهى مىدهند .\r\nلحن آيهء مورد بحث خود مىرساند كه قبل از نزول اين آيه نيز پايان يافتن نبوّت\r\n\r\n\r\n\r\n\r\n","description":"","footnote":"\r\n( 1 ) . يكى از عادات عرب و بعضى از ملل ديگر « پسرخواندگى » بود و اسلام آن را منسوخ كرد . « پسر خوانده » در ارث و روابط خانوادگى همانند پسر واقعى به شمار مىرفت .\r\nرسول اكرم آزادشده‌اى داشت به نام زيد بن حارثه كه پسر خواندهء آن حضرت نيز به شمار مىرفت . مردم طبق معمول انتظار داشتند كه رسول اكرم با پسر خواندهء خويش مانند پسر واقعى رفتار كند ، همچنانكه خود آنها مىكردند . مفاد اين آيه اين است : محمّد را پدر هيچ‌يك از مردان خود ( زيد بن حارثه يا شخص ديگر ) نخوانيد ؛ او را فقط به عنوان فرستادهء خدا و پايان دهندهء پيامبران بشناسيد و بخوانيد .\r\n","page_name":" 155 ","page_number":155},
  {"content":"\r\n\r\nبه وسيلهء پيغمبر اسلام در ميان مسلمين امرى شناخته بوده است . مسلمانان همان طورى كه محمّد را « رسول اللّه » مىدانستند ، « خاتم النّبيّين » نيز مىشناختند . اين آيه فقط يادآورى مىكند كه او را با عنوان پدر خواندهء فلان شخص نخوانيد ؛ او را با همان عنوان واقعىاش كه رسول اللّه و خاتم النّبيّين است بخوانيد .\r\nاين آيه فقط به جوهر و هستهء مركزى انديشهء ختم نبوّت اشاره مىكند و بر آن چيزى نمىافزايد .\r\n* در سورهء حجر آيهء 9 چنين آمده است :\r\n إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ . \r\nما خود اين كتاب را فرود آورديم و هم البتّه خود نگهبان آن هستيم .\r\nدر اين آيه با قاطعيّت كم‌نظيرى از محفوظ ماندن قرآن از تحريف و تغيير و نابودى سخن رفته است .\r\nيكى از علل تجديد رسالت و ظهور پيامبران جديد ، تحريف و تبديلهايى است كه در تعليمات و كتب مقدّس پيامبران رخ مىداده است و به همين جهت آن كتابها و تعليمات ، صلاحيّت خود را براى هدايت مردم از دست مىداده‌اند . غالباً پيامبران احيا كنندهء سنن فراموش شده و اصلاح كنندهء تعليمات تحريف‌يافتهء پيشينيان خود بوده‌اند .\r\nگذشته از انبيائى كه صاحب كتاب و شريعت و قانون نبوده و تابع يك پيغمبر صاحب كتاب و شريعت بوده‌اند ، مانند همهء پيامبران بعد از ابراهيم تا زمان موسى و همهء پيامبران بعد از موسى تا عيسى ، پيامبران صاحب قانون و شريعت نيز بيشتر مقرّرات پيامبر پيشين را تأييد مىكرده‌اند . ظهور پياپى پيامبران تنها معلول تغيير و تكامل شرايط زندگى و نيازمندى بشر به پيام نوين و رهنمايى نوين نيست ، بيشتر معلول نابوديها و تحريف و تبديلهاى كتب و تعليمات آسمانى بوده است .\r\nبشر چند هزار سال پيش نسبت به حفظ مواريث علمى و دينى ناتوان بوده است و از او جز اين انتظارى نمىتوان داشت . آنگاه كه بشر مىرسد به مرحله‌اى از تكامل\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nكه مىتواند مواريث دينى خود را دست نخورده نگهدارى كند ، علّت عمدهء تجديد پيام و ظهور پيامبر جديد منتفى مىگردد و شرط لازم ( نه شرط كافى ) جاويد ماندن يك دين ، موجود مىشود .\r\nآيهء فوق به منتفى شدن مهمترين علّت تجديد نبوّت و رسالت از تاريخ نزول قرآن به بعد اشاره مىكند ، و در حقيقت ، تحقّق يكى از اركان ختم نبوّت را اعلام مىدارد .\r\nچنان كه همه مىدانيم در ميان كتب آسمانى جهان تنها كتابى كه درست و به تمام و كمال دست نخورده باقى مانده قرآن است . بعلاوه ، مقادير زيادى از سنّت رسول به صورت قطعى و غير قابل ترديد در دست است كه از گزند روزگار مصون مانده است .\r\nالبتّه بعد توضيح خواهيم داد كه وسيلهء الهى محفوظ ماندن كتاب آسمانى مسلمين ، رشد و قابليّت بشر اين دوره است كه دليل بر نوعى بلوغ اجتماعى انسان اين عهد است .\r\nدر حقيقت ، يكى از اركان خاتميّت ، بلوغ اجتماعى بشر است به حدّى كه مىتواند حافظ و نگهبان مواريث علمى و دينى خود باشد و خود به نشر و تبليغ و تعليم و تفسير آن بپردازد . دربارهء اين مطلب بعد بحث خواهيم كرد .\r\n* در سراسر قرآن اصرار عجيبى هست كه دين ، از اوّل تا آخر جهان ، يكى بيش نيست و همهء پيامبران بشر را به يك دين دعوت كرده‌اند . در سورهء شورى آيهء 13 چنين آمده است :\r\n شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى . \r\nخداوند براى شما دينى قرار داد كه قبلًا به نوح توصيه شده بود و اكنون بر تو وحى كرديم و به ابراهيم و موسى و عيسى نيز توصيه كرديم .\r\nقرآن در همه جا نام اين دين را كه پيامبران از آدم تا خاتم مردم را بدان دعوت\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمىكرده‌اند « اسلام » مىنهد . مقصود اين نيست كه در همهء زمانها به اين نام خوانده مىشده است ، مقصود اين است كه دين داراى حقيقت و ماهيّتى است كه بهترين معرّف آن ، لفظ « اسلام » است . در سورهء آل عمران آيهء 67 دربارهء ابراهيم مىگويد :\r\n ما كانَ إِبْراهِيمُ يَهُودِيًّا وَ لا نَصْرانِيًّا وَ لكِنْ كانَ حَنِيفاً مُسْلِماً . \r\nابراهيم نه يهودى بود و نه نصرانى ، حق جو و مسلم بود .\r\nو در سورهء بقره آيهء 132 دربارهء يعقوب و فرزندانش مىگويد :\r\n وَ وَصَّى بِها إِبْراهِيمُ بَنِيهِ وَ يَعْقُوبُ يا بَنِيَّ إِنَّ اللَّهَ اصْطَفى لَكُمُ الدِّينَ فَلا تَمُوتُنَّ إِلَّا وَ أَنْتُمْ مُسْلِمُونَ . \r\nابراهيم و يعقوب به فرزندان خود چنين وصيّت كردند : خداوند براى شما دين انتخاب كرده است ، پس با اسلام بميريد .\r\nآيات قرآن در اين زمينه زياد است و نيازى به ذكر همهء آنها نيست .\r\nالبتّه پيامبران در پاره‌اى از قوانين و شرايع با يكديگر اختلاف داشته‌اند . قرآن در عين اينكه دين را واحد مىداند ، اختلاف شرايع و قوانين را در پاره‌اى مسائل مىپذيرد . در سورهء مائده آيهء 48 مىگويد :\r\n لِكُلٍّ جَعَلْنا مِنْكُمْ شِرْعَةً وَ مِنْهاجاً . \r\nبراى هر كدام ( هر قوم و امّت ) يك راه ورود و يك طريقهء خاص قرار داديم .\r\nولى از آنجا كه اصول فكرى و اصول عملى كه پيامبران به آن دعوت مىكرده‌اند يكى بوده و همهء آنان مردم را به يك شاهراه و به سوى يك هدف دعوت مىكرده‌اند ، اختلاف شرايع و قوانين جزئى در جوهر و ماهيّت اين راه كه نامش در منطق قرآن « اسلام » است تأثيرى نداشته است . تفاوت و اختلاف تعليمات انبياء با يكديگر از نوع اختلاف برنامه‌هايى است كه در يك كشور هر چند يك بار به مورد اجرا گذاشته مىشود و همهء آنها از يك « قانون اساسى » الهام مىگيرد . تعليمات پيامبران در عين پاره‌اى اختلافات ، مكمّل و متمّم يكديگر بوده است .\r\nاختلاف و تفاوت تعليمات آسمانى پيامبران از نوع اختلافات مكتبهاى فلسفى\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nيا سياسى يا اجتماعى يا اقتصادى كه مشتمل بر افكار متضادّ است نبوده است ؛ انبياء تماماً تابع يك مكتب و داراى يك تز بوده‌اند .\r\nتفاوت تعليمات انبياء با يكديگر ، يا از نوع تفاوت تعليمات كلاسهاى عالىتر با كلاسهاى دانىتر ، يا از نوع تفاوت اجرائى يك اصل در شرايط و اوضاع گوناگون بوده است .\r\nمىدانيم كه دانش‌آموز در كلاسهاى بالاتر نه تنها به مسائلى بر مىخورد كه قبلًا به آنها به هيچ وجه بر نخورده است ، بلكه تصوّرش دربارهء مسائلى كه قبلًا ياد گرفته و در ذهن كودكانهء خود به نحوى آنها را تجسّم داده است احياناً زير و رو مىشود .\r\nتعليمات انبياء نيز چنين است .\r\nتوحيد ، اصل و سنگ اوّل ساختمانى است كه پيامبران دست در كار ساختنش بوده‌اند ؛ امّا همين توحيد ، درجات و مراتبى دارد . آنچه يك عامى به نام خداى يگانه در ذهن خود تجسّم مىدهد با آنچه در قلب يك عارف تجلّى مىكند يكى نيست . عارفان نيز در يك درجه نيستند . « اگر ابو ذر بر آنچه در قلب سلمان است آگاه گردد ، گمان كفر به او مىبرد و او را مىكشد » ( 1 ) .\r\nبديهى است كه آيات اوّل سوره حديد و آخر سورهء حشر و سورهء « قل هو اللّه احد » براى بشر چند هزار سال پيش - بلكه بشر هزار سال پيش - قابل هضم نبوده است ؛ تنها افراد معدودى از اهل توحيد خود را به عمق اين آيات نزديك مىنمايند . در آثار اسلامى وارد شده كه : « خداوند چون مىدانست بعدها افراد متعمّق و ژرف‌انديشى خواهند آمد ، آيات « قل هو اللّه احد » و پنج آيهء اوّل سورهء حديد را نازل كرد » ( 2 ) .\r\nشكل اجرائى يك اصل كلّى نيز در شرايط گوناگون متفاوت مىشود . بسيارى از اختلافات در روش انبياء از نوع تفاوت در شكل اجرا بوده است نه در روح قانون .\r\nاين مطلبى است كه بعد دربارهء آن سخن خواهيم گفت .\r\nقرآن كريم هرگز كلمهء « دين » را به صورت جمع ( اديان ) نياورده است . دين در قرآن همواره مفرد است ، زيرا آن چيزى كه وجود داشته و دارد دين است نه دينها .\r\n\r\n\r\n\r\n\r\n","description":"","footnote":"\r\n( 1 ) . « لو علم ابو ذر ما فى قلب سلمان لقتله » : سفينة البحار ، مادّهء « ذر » .\r\n( 2 ) . اصول كافي : ج 1 / ص 91 .\r\n","page_name":" 159 ","page_number":159},
  {"content":"\r\n\r\nبعلاوه ، قرآن تصريح مىكند كه دين مقتضاى فطرت و نداى طبيعت روحانى بشر است :\r\n فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها  ( 1 ) .\r\nحق‌جويانه چهرهء خويش را به سوى دين ، همان فطرت خدا كه مردم را بر آن آفريده ، ثابت نگهدار .\r\nمگر بشر چند گونه فطرت و سرشت و طبيعت مىتواند داشته باشد ؟ ! اينكه دين از اوّل تا آخر جهان يكى است و وابستگى با فطرت و سرشت بشر دارد - كه آن نيز بيش از يكى نمىتواند باشد - رازى بزرگ و فلسفه‌اى شكوهمند در دل خود دارد و تصوّر خاصّى دربارهء فلسفهء تكامل به ما مىدهد . با واژهء « تكامل » همه آشنا هستيم ؛ همه جا سخن از تكامل است : تكامل جهان ، تكامل جانداران ، تكامل انسان و اجتماع .\r\nاين تكامل چيست و چگونه صورت مىگيرد ؟ آيا يك سلسله علل تصادفى است كه منجر به تكامل مىشود ، و يا در سرشت آن چيزى كه متكامل مىگردد ميل و جذبه‌اى به سوى تكامل هست و او راه خود را از پيش انتخاب و مشخّص كرده است ؟\r\nآيا حركت تكاملى همواره روى خطّ معيّن و مشخّص و با هدف و مقصد شناخته شده صورت مىگيرد ، و يا اين حركت چندى يك بار تحت تأثير علل تصادفى بر روى يك خط قرار مىگيرد و پيوسته تغيير جهت مىدهد و هيچ گونه هدف و مقصد مشخّص ندارد ؟\r\nاز نظر قرآن سير تكاملى جهان و انسان و اجتماع يك سير هدايت شده و هدفدار است و بر روى خطّى است كه « صراط مستقيم » ناميده مىشود و از لحاظ مبدأ و مسير و منتهى مشخّص است . انسان و اجتماع ، متحوّل و متكامل است ، ولى راه و خطّ سير ، مشخّص و واحد و مستقيم است :\r\n وَ أَنَّ هذا صِراطِي مُسْتَقِيماً فَاتَّبِعُوهُ وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ  ( 2 ) .\r\n يكى خطّ است از اوّل تا به آخر * بر او خلق خدا جمله مسافر \r\n\r\n\r\n\r\n\r\n","description":"","footnote":"\r\n( 1 ) . روم / 30 .\r\n( 2 ) . انعام / 153 .\r\n","page_name":" 160 ","page_number":160},
  {"content":"\r\n\r\nتكامل انسان به اين نحو نيست كه در هر زمانى تحت تأثير يك سلسله علل - صنعتى يا اجتماعى يا اقتصادى - در يك راه حركت كند و دائماً تغيير مسير و تغيير جهت بدهد .\r\nاينكه قرآن با اصرار زياد ، دين را يكى مىداند و فقط به يك شاهراه قائل است و اختلاف شرايع و قوانين را مربوط به خطوط فرعى مىداند ، مبتنى بر اين اصل فلسفى است .\r\nبشر در مسير تكاملى خود مانند قافله‌اى است كه در راهى و به سوى مقصد معيّنى حركت مىكند ، ولى راه را نمىداند ؛ هر چندى يك بار به كسى برخورد مىكند كه راه را مىداند و با نشانيهايى كه از او مىگيرد دهها كيلومتر راه را طى مىكند تا مىرسد به جايى كه باز نيازمند راهنمايى جديد است ؛ با نشانى گرفتن از او افق ديگرى برايش روشن مىشود و دهها كيلومتر ديگر را با علاماتى كه گرفته طى مىكند تا تدريجاً خود قابليّت بيشترى براى فراگيرى پيدا مىكند و مىرسد به شخصى كه « نقشهء كلّى » راه را از او مىگيرد و براى هميشه با در دست داشتن آن نقشه ، از راهنماى جديد بىنياز مىگردد .\r\nقرآن با توضيح اين نكته كه راه بشر يك راه مشخّص و مستقيم است و همهء پيامبران با همهء اختلافاتى كه در راهنمايى و دادن نشانى به حسب وضع و موقع زمانى و مكانى دارند ، به سوى يك مقصد و يك شاهراه هدايت مىكنند ، جادّهء ختم نبوّت را صاف و ركن ديگر از اركان آن را توضيح مىدهد ؛ زيرا ختم نبوّت آنگاه معقول و متصوّر است كه خطّ سير اين بشر متحوّل متكامل ، مستقيم و قابل مشخّص كردن باشد ؛ امّا اگر همانطور كه خود بشر در تكاپوست و هر لحظه در يك نقطه است ، خطّ سير او نيز دائماً دستخوش تغيير و تبديل باشد و نهايت و مقصد و مسير ، مشخّص نباشد و در هر برهه‌اى از زمان بخواهد در يك جادّه حركت كند ، بديهى است كه ختم نبوّت - يعنى دريافت يك نقشه و برنامهء كلّى و هميشگى - معقول و متصوّر نيست .\r\n* در سورهء بقره آيهء 143 چنين آمده است :\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيداً . \r\nو اينچنين شما را - تربيت يافتگان واقعى اسلام را - جماعت وسط و معتدل و متعادل قرار داديم تا حجّت و شاهد بر مردم ديگر باشيد و پيغمبر حجّت و شاهد بر شما باشد .\r\nامّت واقعى اسلام از نظر قرآن يك امّت وسط و معتدل است . بديهى است كه امّت وسط و معتدل و متعادل ، دست‌پروردهء تعاليم وسط و معتدل است . اين آيه امتياز و خصوصيّت امّت ختميّه و تعليمات ختميّه را در يك كلمه ذكر مىكند : وسطيّت و تعادل .\r\nدر اينجا پرسشى پيش مىآيد و آن اينكه مگر ساير پيامبران تعليمات متعادلى نداشته‌اند ؟ در پاسخ اين پرسش ذكر مطلبى لازم است :\r\nانسان تنها جاندار روى زمين نيست ، و هم تنها جاندارى نيست كه اجتماعى زندگى مىكند . جاندارهاى ديگرى هستند كه زندگى اجتماعى دارند با يك سلسله مقرّرات و نظامات و تشكيلات دقيق . زندگى آنها بر خلاف بشر ، ادوارى از قبيل عهد جنگل ، عهد حجر ، عهد آهن ، عهد اتم و غيره پيدا نكرده است ، از اوّلى كه نوع آنها به وجود آمده داراى همين تشكيلات و نظامات بوده‌اند كه دارند . اين انسان است كه به حكم «  وَ خُلِقَ الْإِنْسانُ ضَعِيفاً  ( 1 ) انسان ( در به دو خلقت ) ناتوان آفريده شده است » زندگىاش از صفر شروع مىشود و به سوى بىنهايت پيش مىرود . انسان فرزند رشيد و بالغ طبيعت است و از همين رو آزاد و مختار است ، نيازى به قيمومت و سرپرستى مستقيم و هدايت اجبارى به وسيلهء نيروى مرموزى به نام « غريزه » ندارد .\r\nآنچه ساير جانداران با نيروى غير قابل سرپيچى غريزه انجام مىدهند ، او در محيط آزاد عقل و قوانين قراردادى انجام مىدهد :\r\n إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً  ( 2 ) .\r\nراه را به او نموديم ، او خود ( آزادانه و با انتخاب خود ) يا قدرشناس است و يا ناسپاس .\r\n\r\n\r\n\r\n\r\n","description":"","footnote":"\r\n( 1 ) . نساء / 28 .\r\n( 2 ) . دهر / 3 .\r\n","page_name":" 162 ","page_number":162},
  {"content":"\r\n\r\nراز اينكه در انسان انحراف و سقوط و توقّف و انحطاط هست و در ساير جاندارها نيست نيز در همين نكته است . انسان بر خلاف ساير جانداران - كه سر جاى خود متوقّف‌اند و خود قادر نيستند كه خود را جلو ببرند يا به عقب برگردند ، به راست منحرف شوند يا به چپ ، تند بروند يا كند - هم مىتواند خود را به جلو ببرد و هم مىتواند به عقب برگردد ، هم قادر است به سوى چپ منحرف شود و هم به سوى راست ، هم مىتواند تند برود و هم كند ، و بالأخره هم مىتواند بنده‌اى « شاكر » باشد و هم سركشى « كافر » ؛ از اين رو دائماً در ميان نوسانات افراطى و تفريطى گرفتار است .\r\nاجتماع بشرى گاه آنچنان جامد و ساكن و اسير عادات دست و پاگير مىشود كه نيازمند به نيرويى است كه زنجيرها را از او برگيرد و او را به حركت آورد ، و گاه آنچنان هوس نوخواهى پيدا مىكند كه سنن و نواميس خلقت را فراموش مىكند ؛ گاه غرق در غرور و تكبّر و خودخواهى مىشود و نيرويى ضرورت پيدا مىكند كه او را در جهت زهد و رياضت و ترك خودبينى و رعايت حدود خود و حقوق ديگران براند ، و گاه آنچنان به سستى و لاقيدى و ستمكشى خو مىكند كه جز با بيدار كردن « منش » و شخصيّت و احساس احقاق حقوق ، چاره نمىتوان كرد . بديهى است كه تندروى يا كندروى يا انحراف به راست يا چپ ، هر كدام برنامهء مخصوص به خود دارد . براى جامعهء منحرف به راست ، نيروى اصلاح‌كننده بايد متمايل به چپ باشد و بر عكس .\r\nاين است كه دواى يك زمان و يك دوره و يك قوم ، براى زمان ديگر و قوم ديگر ، درد و بلاى مزمن است ، و اين است راز اينكه رسالتها مختلف و احياناً به صورت ظاهر ، متضاد جلوه مىكند : يكى پيامبر جنگ مىشود و ديگرى پيامبر صلح ، يكى پيامبر محبّت مىشود و ديگرى پيامبر خشونت و صلابت ، يكى پيامبر انقلابى و ديگرى پيامبر محافظه‌كار ، يكى پيامبر گريان و ديگرى پيامبر خندان . راز موقّت بودن تعليمات اين گونه پيامبران همين است . بديهى است كه با همهء تضادّى كه ميان اين گونه رسالتها از نظر روش هست ، از نظر هدف تضاد و اختلافى نيست ؛ هدف يكى است :\r\nبازگشت به تعادل و افتادن در جادّهء اصلى .\r\nقرآن كريم ضمن قصص پيامبران كاملا نشان مىدهد كه هر كدام از آنها ضمن تعليمات مشترك مربوط به مبدأ و معاد ، بر روى يك نكتهء بالخصوص تكيه و اصرار داشته و مأمور اجراى برنامهء خاصّى بوده‌اند . اين مطلب از مطالعهء قصص قرآنى كاملًا روشن است .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nخطرى كه غالباً مصلحان اجتماعى به وجود مىآورند از همين ناحيه است كه در يك اجتماع تندرو يا كندرو يا متمايل به راست يا به چپ ظهور مىكنند و به پيكار مقدّسى دست مىزنند ، امّا فراموش مىكنند يك برنامهء معيّن فقط براى مدّت محدودى قابل اجراست و با جامعهء كندرو يا تندرو يا چپ رو يا راست‌رو آن قدر بايد پيكار كرد كه تعادل خود را بازيابد ، و بيش از آن ، خود مستلزم سقوط و انحراف جامعه از سوى ديگر است .\r\nاكنون كه اين توضيح داده شد مىتوانيم به مفهوم آيهء مورد نظر نزديك شويم .\r\nرسالت پيامبر اسلام با همهء رسالتهاى ديگر اين تفاوت را دارد كه از نوع قانون است نه برنامه ؛ قانون اساسى بشريّت است ؛ مخصوص يك اجتماع تندرو يا كندرو يا راست رو يا چپ رو نيست .\r\nاسلام طرحى است كلّى و جامع و همه جانبه و معتدل و متعادل ، حاوى همهء طرحهاى جزئى و كارآمد در همهء موارد . آنچه در گذشته انبياء انجام مىدادند كه برنامهء مخصوص براى يك جامعهء خاص از جانب خدا مىآوردند ، در دورهء اسلام علما و رهبران امّت بايد انجام دهند ، با اين تفاوت كه علما و مصلحين با استفاده از منابع پايان‌ناپذير وحى اسلامى برنامه‌هاى خاصّى تنظيم مىكنند و آن را به مرحلهء اجرا مىگذارند .\r\nقرآن كتابى است كه روح همهء تعليمات موقّت و محدود كتب ديگر آسمانى را كه مبارزه با انواع انحرافها و بازگشت به تعادل است در بر دارد . اين است كه قرآن خود را « مهيمن » و حافظ و نگهبان ساير كتب آسمانى مىخواند :\r\n وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ  ( 1 ) .\r\nما اين كتاب را به حق فرود آورديم در حالى كه تأييد و تصديق مىكند كتب آسمانى پيشين را و حافظ و نگهبان آنهاست .\r\nاز نصوص اسلامى بر مىآيد كه همهء پيامبران به حكم اينكه مقدّمهء ظهور نبوّت كلّى و ختمى و قانون اساسى يگانهء الهى بوده‌اند ، موظّف بوده‌اند كه نويد اكمال و\r\n\r\n\r\n\r\n\r\n","description":"","footnote":"\r\n( 1 ) . مائده / 48 .\r\n","page_name":" 164 ","page_number":164},
  {"content":"\r\n\r\nاتمام دين را در دورهء ختميّه به امّتهاى خود بدهند . خداوند از همهء پيامبران چنين پيمانى گرفته است . در نهج البلاغه ، خطبهء اوّل بيان جالبى در اين زمينه است :\r\nو لم يخل سبحانه خلقه من نبىّ مرسل او كتاب منزل او حجّة لازمة او محجّة قائمة ، رسل لا تقصّر بهم قلّة عددهم و لا كثرة المكذّبين لهم ، من سابق سمّى له من بعده او غابر عرّفه من قبله . على ذلك نسلت القرون و مضت الدّهور و سلفت الآباء و خلفت الابناء ، الى ان بعث اللّه محمّدا رسول اللّه صلّى اللّه عليه و آله لانجاز عدته و تمام نبوّته ، مأخوذا على النّبيّين ميثاقه ، مشهورة سماته ، كريما ميلاده .\r\nخداوند هرگز خلق را از وجود يك پيامبر يا كتاب آسمانى يا حجّت كافى يا طريقهء روشن ، خالى نگذاشته است ؛ فرستادگانى كه اندكى عدد آنها و بسيارى عدد مخالفانشان آنها را از انجام وظيفه بازنداشته است . هر پيامبرى به پيامبر پيشين خود قبلًا معرّفى شده است و آن پيامبر پيشين او را به مردم معرّفى كرده و بشارت داده است . به اين ترتيب نسلها پشت سر يكديگر آمد و روزگاران گذشت تا خداوند محمّد ( صلّى اللّه عليه و آله ) را به موجب و عده‌اى كه كرده بود ، براى تكميل دستگاه نبوّت فرستاد در حالى كه از همهء پيامبران براى او پيمان گرفته بود . علائم او معروف و مشهور و ولادت او بزرگوارانه بود .\r\nاز پيغمبر اكرم دو جملهء لطيف در اين زمينه وارد شده ، يكى اينكه فرموده است :\r\nنحن الآخرون السّابقون يوم القيامة ( 1 ) .\r\nما در دنيا پس از همهء پيامبران و امّتها آمده‌ايم ، امّا در آخرت در صف مقدّم هستيم و ديگران پشت سر ما هستند .\r\nديگر اينكه فرمود :\r\nآدم و من دونه تحت لوائى يوم القيامة ( 2 ) .\r\nتمام پيامبران در قيامت زير پرچم من‌اند .\r\n\r\n\r\n\r\n\r\n","description":"","footnote":"\r\n( 1 ) . بحار ، ج 6 / ص 166 و صحيح مسلم ، ج 3 / ص 7 .\r\n( 2 ) . علم اليقين فيض ، ص 5 . سفينة البحار ، مادّهء « لوى » . جامع الصغير ، ج 1 / ص 107 .\r\n","page_name":" 165 ","page_number":165},
  {"content":"\r\n\r\nعلّت اين سبقت و تقدّم در قيامت و علّت اينكه همهء پيامبران در آن جهان در زير پرچم اين پيامبر هستند اين است كه همه مقدّمه‌اند و اين نتيجه ؛ وحى آنها در حدود يك برنامهء موقّت بوده و وحى اين پيغمبر در سطح قانون اساسى كلّى هميشگى است .\r\nبزرگان اسلامى با توجّه به اين دو جمله و با الهام از يك اصل ديگر از اصول معارف اسلامى ، كه آنچه در آن جهان ظهور مىكند ظهور ملكوتى واقعيّات اين جهان است سخنان نغز و دلپذيرى در اين باره گفته‌اند . ابن الفارض مصرى با اشاره به مضمون اين دو حديث مىگويد :\r\n و انّى و ان كنت ابن آدم صورة * فلى فيه معنى شاهد بابوّتى \r\n و كلّهم عن سبق معناى دائر * بدائرتى أو وارد من شريعتى \r\n و ما منهم الّا و قد كان داعيا * به قومه للحقّ عن تبعيّتى \r\n و قبل فصالى دون تكليف ظاهرى * ختمت بشرعى الموضحى كلّ شرعة ( 1 ) \r\nمولوى در همين مضمون مىگويد :\r\n ظاهرا آن شاخ اصل ميوه است * باطنا بهر ثمر شد شاخ هست \r\n گر نبودى ميل و امّيد ثمر * كى نشاندى باغبان بيخ شجر \r\n پس به معنى آن شجر از ميوه زاد * گر به صورت از شجر بودش نهاد \r\n مصطفى زين گفت : « كادم و انبيا * خلف من باشند در زير لوا » \r\n بهر اين فرموده است آن ذو فنون * رمز « نحن الآخرون السّابقون » \r\n گر به صورت من ز آدم زاده‌ام * من به معنى جدّ جد افتاده‌ام \r\n پس ز من زاييد در معنى پدر * پس ز ميوه زاد در معنى شجر \r\n اوّل فكر آخر آمد در عمل * خاصه فكرى كو بود وصف ازل \r\n\r\n\r\n\r\n\r\n","description":"","footnote":"\r\n( 1 ) . ترجمه : من هر چند به حسب صورت و جريانات مادّى اين جهانى فرزند آدم ابو البشر هستم ، امّا در من معنى و حقيقتى هست كه گواه بر پدرى من نسبت به آدم است .\r\nهمهء پيامبران به واسطهء تقدّم معنويّت و حقيقت من برگرد مركز من مىچرخند و از ورودگاه ( شريعت ) من آب بر مىدارند .\r\nهيچ پيامبرى نيامده است مگر آنكه امّت خويش را به خاطر حقيقت به پيروى از من خوانده است .\r\nپيش از تمام شدن دوران شيرخوارگى و نرسيده به دورهء تكليف ظاهرى ، با شريعت روشنگر خود به همهء شرايع پايان دادم .\r\n","page_name":" 166 ","page_number":166},
  {"content":"\r\n\r\nشبسترى مىگويد :\r\n يكى خطّ است از اوّل تا به آخر * بر او خلق خدا جمله مسافر \r\n در اين ره انبيا چون ساربان‌اند * دليل و رهنماى كاروان‌اند \r\n و زيشان سيّد ما گشته سالار * « هم او اوّل هم او آخر در اين كار » \r\n احد در ميم احمد گشت ظاهر * « در اين دور اوّل آمد عين آخر » \r\n ز احمد تا احد يك ميم فرق است * جهانى اندرين يك ميم غرق است \r\n بر او ختم آمده پايان اين راه * به دو منزل شده « ادعوا الى اللّه » \r\n مقام دلگشايش جمع جمع است * جمال جانفزايش شمع جمع است \r\n شده او پيش و دلها جمله در پى * گرفته دست جانها دامن وى \r\nقرآن كريم اصل نويد و ايمان و تسليم پيامبران پيشين را به پيامبرانى كه پس از آنها مىآيند ( و به طريق اولى خاتم انبياء ) و وظيفه دارى اينكه امّت خود را نيز بدين جهت تبليغ كنند و آنها را آمادهء تعليمات پيامبران بعدى بنمايند ، و همچنين تأييد و تصديق پيامبران بعدى پيامبران پيشين را و اينكه خداوند از پيامبران بر اين نويد و تسليمها و تأييد و تصديقها پيمان شديد گرفته است اينچنين ذكر كرده است :\r\n وَ إِذْ أَخَذَ اللَّهُ مِيثاقَ النَّبِيِّينَ لَما آتَيْتُكُمْ مِنْ كِتابٍ وَ حِكْمَةٍ ثُمَّ جاءَكُمْ رَسُولٌ مُصَدِّقٌ لِما مَعَكُمْ لَتُؤْمِنُنَّ بِهِ وَ لَتَنْصُرُنَّهُ قالَ أَ أَقْرَرْتُمْ وَ أَخَذْتُمْ عَلى ذلِكُمْ إِصْرِي قالُوا أَقْرَرْنا قالَ فَاشْهَدُوا وَ أَنَا مَعَكُمْ مِنَ الشَّاهِدِينَ  ( 1 ) .\r\nبه ياد آر هنگامى را كه خداوند از پيامبران پيمان گرفت كه زمانى كه به شما كتاب و حكمت دادم سپس فرستاده‌اى آمد كه آنچه با شماست تصديق مىكند ، به او ايمان آوريد و او را يارى نماييد . خداوند گفت آيا اقرار و اعتراف كرديد و اين بار را به دوش گرفتيد ؟ گفتند اقرار كرديم . گفت پس همه گواه باشيد ، من نيز از گواهانم .\r\nپيوند نبوّتها و رابطهء اتّصالى آنها مىرساند كه نبوّت يك سير تدريجى به سوى تكامل داشته و آخرين حلقهء نبوّت ، مرتفع‌ترين قلّهء آن است . عرفاى اسلامى\r\n\r\n\r\n\r\n\r\n","description":"","footnote":"\r\n( 1 ) . آل عمران / 81 .\r\n","page_name":" 167 ","page_number":167},
  {"content":"\r\n\r\nمىگويند « الخاتم من ختم المراتب بأسرها » يعنى پيامبر خاتم آن است كه همهء مراحل را طى كرده و راه نرفته و نقطهء كشف نشده از نظر وحى باقى نگذاشته است .\r\nاگر فرض كنيم در يكى از علوم همهء مسائل مربوط به آن علم كشف شود ، جايى براى تحقيق جديد و كشف جديد باقى نمىماند . همچنين است مسائلى كه در عهدهء وحى است ؛ با كشف آخرين دستورهاى الهى جايى براى كشف جديد و پيامبر جديد باقى نمىماند . مكاشفهء تامّهء محمّديّه كامل‌ترين مكاشفه‌اى است كه در امكان يك انسان است و آخرين مراحل آن است . بديهى است كه هر مكاشفهء ديگر بعد از آن مكاشفه ، جديد نخواهد بود ؛ از قبيل پيمودن سرزمين رفته شده است ؛ سخن و مطلب جديد همراه نخواهد داشت ، سخن آخر همان است كه در آن مكاشفه آمده است :\r\n وَ تَمَّتْ كَلِمَةُ رَبِّكَ صِدْقاً وَ عَدْلًا لا مُبَدِّلَ لِكَلِماتِهِ وَ هُوَ السَّمِيعُ الْعَلِيمُ  ( 1 ) .\r\nسخن راستين و موزون پروردگارت كامل شد ؛ كسى را توانايى تغيير دادن آنها نيست . او شنوا و داناست .\r\nمرحوم فيض در علم اليقين صفحهء 105 از يكى از بزرگان چنين نقل مىكند :\r\n« مقصود و هدف در فطرت آدميان رسيدن به مقام قرب الهى است و اين جز با راهنمايى پيامبران امكان‌پذير نمىباشد . از اين رو نبوّت جزء نظام هستى قرار مىگيرد و البتّه مقصود و هدف ، مرتبهء اعلى و آخرين درجهء نبوّت است نه اوّلين درجهء آن . نبوّت طبق سنّت الهى تدريجاً كمال مىيابد ، همچنانكه يك عمارت تدريجاً ساخته مىشود . و همچنانكه در ساختن عمارت پايه‌ها و ديوارها هدف نيست ، هدف صورت كامل خانه است ، نبوّت نيز چنين است ؛ هدف صورت كامل آن است و در همين‌جاست كه نبوّت خاتمه مىپذيرد و پايان مىيابد و زياده نمىپذيرد ، زيرا زياده بر كمال نقص است و انگشت زيادى را مىماند . پيغمبر اكرم در حديث معروف به همين معنى اشاره كرد كه گفت : مثل نبوّت مثل خانه‌اى است كه ساخته شده و جاى يك خشت در آن باقى است ، من جاى آن خشت آخرينم ، يا من گذارندهء آن خشت آخرينم . » ( 2 ) .\r\n\r\n\r\n\r\n\r\n","description":"","footnote":"\r\n( 1 ) . انعام / 115 .\r\n( 2 ) . متن حديث را مجمع البيان در ذيل آيهء 40 سورهء احزاب به نقل از صحيح بخارى و مسلم چنين آورده است :\r\n« انَّما مَثَلي فِى الأنْبياءِ كَمَثلِ رَجُلٍ بَنى داراً فَاكْمَلَها وَ حَسَنَها الّا مَوْضِع لَبِنَة فَكانَ منْ دَخَلَ فيها فَنَظَرَ اليْها قالَ ما احْسَنَها الّا مَوْضِعَ هذِهِ اللبِنَة فَانَا مَوْضِعُ هذِهِ اللَّبِنةِ خُتمَ بِىَ الأنْبياءُ . »\r\n","page_name":" 168 ","page_number":168},
  {"content":"\r\n\r\n* بيانات گذشته مىتواند دورنمايى از سيماى انديشهء ختم نبوّت در ميان انديشه‌هاى اسلامى رسم كند و پايه‌ها و اركان آن را ارائه دهد .\r\nمعلوم شد انديشهء ختم نبوّت بر اين پايه است كه اوّلًا مايهء دين در سرشت بشر نهاده شده است ، سرشت همهء انسانها يكى است ، سير تكاملى بشر يك سير هدفدار و بر روى يك خطّ مشخّص و مستقيم است ؛ از اين رو حقيقت دين كه بيان كنندهء خواستهاى فطرت و راهنماى بشر به راه راست است يكى بيش نيست .\r\nثانياً يك طرح به شرط فطرى بودن ، جامع بودن ، كلّى بودن و به شرط مصونيّت از تحريف و تبديل و به شرط حسن تشخيص و تطبيق در مرحلهء اجرا مىتواند براى هميشه رهنمون و مفيد و مادر طرحها و برنامه‌ها و قوانين جزئى بىنهايت واقع گردد .\r\nمباحث آينده بهتر اين مطلب را روشن خواهد كرد . اكنون به بررسى و پاسخ پرسشهايى كه در آغاز گفتار اشاره شد مىپردازيم .\r\n\r\nدروازه‌هاى آسمان\r\nاوّلين پرسشى كه انديشهء ختم نبوّت به وجود مىآورد ، دربارهء رابطهء انسان با جهان غيب است . چطور مىشود كه انسان اوّليّه با همهء بدويّت و بساطت ، از طريق وحى و الهام با جهان غيب ارتباط پيدا كرده و دروازه‌هاى آسمان به روى او باز بوده است ، امّا بشر پيشرفتهء كمال‌يافتهء بعدى از اين موهبت محروم و درهاى آسمان به رويش بسته شده است ؟ آيا واقعاً استعدادهاى معنوى و روحى بشر كاهش يافته و بشريّت از اين نظر تنزّل كرده است ؟\r\nاين شبهه از اين پندار پديد آمده كه ارتباط و اتّصال معنوى با غيب مخصوص پيامبران است و لازمهء انقطاع نبوّت بريده شدن هر گونه رابطهء معنوى و روحانى ميان جهان غيب و جهان انسان است .\r\nامّا اين پندار ، سخت بىاساس است . قرآن كريم نيز ملازمه‌اى ميان اتّصال با غيب و ملكوت و ميان مقام نبوّت قائل نيست ، همچنانكه خرق عادت را به تنهايى دليل\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبر پيامبرى نمىشناسد . قرآن كريم افرادى را ياد مىكند كه از زندگى معنوى نيرومندى برخوردار بوده‌اند ، با فرشتگان همسخن بوده و امور خارق العاده از آنها سر مىزده بدون آنكه « نبى » بوده باشند . بهترين مثال ، مريم دختر عمران مادر عيسى مسيح است كه قرآن داستانهاى حيرت‌انگيزى از او نقل كرده است . قرآن دربارهء مادر موسى نيز مىگويد :\r\n« ما به او وحى كرديم كه موسى را شير بده و آنگاه كه بر جان او بيم كردى او را به دريا بسپار ؛ ما او را حفظ كرده ، به تو بازخواهيم‌گرداند . » ( 1 )\r\nچنان كه مىدانيم نه مادر عيسى پيامبر است و نه مادر موسى .\r\nحقيقت اين است كه اتّصال به غيب و شهود حقايق ملكوتى ، شنيدن سروش غيبى و بالأخره « خبر شدن » از غيب ، نبوّت نيست ؛ نبوّت « خبر بازآوردن » است و نه « هر كه او را خبر شد ، خبر بازآورد » . قرآن باب اشراق و الهام را بر روى همهء كسانى كه باطن خويش را پاك كنند بازمىداند :\r\n*  إِنْ تَتَّقُوا اللَّهَ يَجْعَلْ لَكُمْ فُرْقاناً  ( 2 ) .\r\nاگر تقواى الهى داشته باشيد خدا در جان شما نورى قرار مىدهد كه مايهء تشخيص و تميز شما باشد .\r\n*  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  ( 3 ) .\r\nآنان كه در راه ما كوشش كنند ما راههاى خود را به آنها مىنمايانيم .\r\nبراى اينكه نمونه‌اى از زندگى معنوى و عرفانى از نظر منطق اسلام به دست داده باشيم كافى است گوشه‌اى از يكى از خطب نهج البلاغه را ذكر كنيم . در خطبهء 220 نهج البلاغه چنين آمده است :\r\n\r\n\r\n\r\n\r\n","description":"","footnote":"\r\n( 1 ) . قصص / 7 .\r\n( 2 ) . انفال / 29 .\r\n( 3 ) . عنكبوت / 69 .\r\n","page_name":" 170 ","page_number":170},
  {"content":"\r\n\r\nانّ اللّه تعالى جعل الذّكر جلاء للقلوب ، تسمع به بعد الوقرة و تبصر به بعد العشوة و تنقاد به بعد المعاندة ، و ما برح للّه عزّت آلاؤه فى البرهة بعد البرهة و فى ازمان الفترات عباد ناجاهم في فكرهم و كلّمهم في ذات عقولهم .\r\nخداوند ياد خود را صيقل دلها قرار داده است . دلها بدين وسيله از پس كرى ، شنوا و از پس كورى ، بينا و از پس سركشى و عناد ، مطيع و رام مىگردند . همواره چنين بوده و هست كه خداوند در هر برهه‌اى از زمان ، و در زمانهايى كه پيامبرى نبوده است ، بندگانى داشته و دارد كه در سرّ ضمير آنها با آنها راز مىگويد و از راه عقلهاى آنها با آنها تكلّم مىكند .\r\nاز پيغمبر اكرم روايت است :\r\nانّ للّه عبادا ليسوا بانبياء يغبطهم النّبوّة ( 1 ) .\r\nخداوند بندگانى دارد كه پيامبر نيستند ، امّا پيامبرى بر آنها رشك مىبرد ( 2 ) .\r\nاز نظر شيعيان كه به مقام امامت و ولايت باطنى ائمّهء اطهار ( عليهم السّلام ) قائل‌اند بدون آنكه آنها را نبىّ بدانند ، مطلب كاملًا حل شده است . عرفاى اسلامى در قالب اصطلاحات عرفانى مراتب سير و سلوك معنوى را به چهار مرحله تقسيم كرده‌اند ، ما به خاطر پرهيز از اطالهء كلام فقط به دو مرحله از آن اشاره مىكنيم :\r\nالف . سفر از خلق به حق\r\nب . سفر از حق به خلق\r\nسفر از خلق به حق مخصوص پيامبران نيست ، بلكه پيامبران مبعوث شده‌اند كه بشر را در اين سفر مدد نمايند . آنچه مخصوص پيامبران است سفر از حق به خلق است ؛ يعنى مأموريّت براى ارشاد و هدايت و دستگيرى خلق . پيامبرى بازگشت به كثرت است براى سوق دادن به وحدت .\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به كتاب احاديث مثنوى ، ص 105 
  ] .\r\n( 2 ) . صدر المتألّهين در مفاتيح الغيب اين حديث را نقل مىكند و مىگويد : « هذا الحديث ممّا رواه المعتبرون من اهل الحديث فى طريقتنا و طريقة غيرنا » يعنى اين حديث را محدّثين معتبر شيعه و سنّى روايت كرده‌اند . و نيز رجوع شود به آخرين فصل كتاب الشّواهد الرّبوبيّة .\r\n","page_name":" 171 ","page_number":171},
  {"content":"\r\n\r\nصدر المتألّهين در صفحهء 13 مفاتيح الغيب مىگويد :\r\n« وحى يعنى نزول فرشته بر گوش و بر دل به منظور مأموريّت و پيامبرى ، هر چند منقطع شده است و ديگر فرشته‌اى بر كسى نازل نمىشود و او را مأمور اجراى فرمانى نمىنمايد ، زيرا به حكم « اكملت لكم دينكم » آنچه از اين راه بايد به بشر برسد رسيده است ، ولى باب الهام و اشراق هرگز بسته نشده و نخواهد شد ، ممكن نيست اين راه مسدود گردد . »\r\nدر اين زمينه سخنان زيادى گفته شده كه نقل آنها موجب اطالهء كلام است . در ميان دانشمندان عصر ما اقبال لاهورى سخن لطيفى در اين موضوع دارد . اقبال در فرق ميان نبى و عارف ( و به قول خود او مرد باطنى ) چنين مىگويد :\r\n« مرد باطنى نمىخواهد پس از آرامش و اطمينانى كه با تجربهء اتّحادى ( وصول به حق ) پيدا مىكند به زندگى اين جهانى بازگردد . در آن هنگام كه بنا بر ضرورت بازمىگردد بازگشت او براى بشريّت سود چندانى ندارد ؛ ولى بازگشت پيغمبر جنبهء خلّاقيّت و ثمربخشى دارد ، بازمىگردد و در جريان زمان وارد مىشود به اين قصد كه جريان تاريخ را تحت ضبط در آورد و از اين راه ، جهان تازه‌اى از كمال مطلوب‌ها خلق كند . براى مرد باطنى آرامش حاصل از تجربهء اتّحادى مرحله‌اى نهايى است .\r\nبراى پيغمبر بيدار شدن نيروهاى روانشناختى اوست كه جهان را تكان مىدهد . آن نيرو آنچنان حساب شده است كه كاملًا جهان بشرى را تغيير دهد . . . پيغمبرى را مىتوان همچون نوعى خودآگاهى باطنى تعريف كرد كه در آن ، تجربهء اتّحادى تمايل به آن دارد كه از حدود خود لبريز شود و در پى يافتن فرصتهايى است كه نيروهاى زندگى اجتماعى را از نو توجيه كند يا شكل تازه‌اى به آنها بدهد . » ( 1 )\r\nپس انقطاع نبوّت به معنى انقطاع مأموريّت الهى است براى ارشاد و هدايت ، نه انقطاع فيض معنوى نسبت به سائرين و سالكين الى اللّه . بسيار اشتباه است اگر گمان كنيم اسلام با اعلام ختم نبوّت منكر زندگى معنوى شده است .\r\n\r\n\r\n\r\n\r\n","description":"","footnote":"\r\n( 1 ) . احياء فكر دينى در اسلام ، ترجمهء احمد آرام ، ص 143 و 144 .\r\n","page_name":" 172 ","page_number":172},
  {"content":"\r\n\r\n\r\nنبوّت تبليغى\r\nپرسش ديگر اين است : پيامبران مجموعاً دو وظيفه انجام مىداده‌اند : يكى اينكه از جانب خدا براى بشر قانون و دستور العمل مىآورده‌اند ؛ دوّم اينكه مردم را به خدا و عمل به دستور العمل‌هاى الهى آن عصر و زمان دعوت و تبليغ مىكرده‌اند . غالب پيامبران فقط وظيفهء دوم را انجام مىداده‌اند ؛ عدّهء بسيار كمى از پيامبران كه قرآن آنها را « اولو العزم » مىخواند قانون و دستور العمل آورده‌اند . به عبارت ديگر ، دو نوع نبوّت بوده است : نبوّت تشريعى و نبوّت تبليغى . پيامبران تشريعى كه عددشان بسيار اندك است صاحب قانون و شريعت بوده‌اند ، ولى پيامبران تبليغى كارشان تعليم و تبليغ و ارشاد مردم به تعليمات پيامبر صاحب شريعت بوده است . اسلام كه ختم نبوّت را اعلام كرده است نه تنها به نبوّت تشريعى خاتمه داده است بلكه به نبوّت تبليغى نيز پايان داده است . چرا چنين است ؟ چرا امّت محمّد و ملّت اسلام از هدايت و ارشاد چنين پيامبرانى محروم مانده‌اند ؟ فرضاً اين مطلب را پذيرفتيم كه اسلام به واسطهء كمال و كلّيّت و تماميّت و جامعيّتش به نبوّت تشريعى پايان داده است ، پايان يافتن نبوّت تبليغى را با چه حساب و فلسفه‌اى مىتوان توجيه كرد ؟\r\nحقيقت اين است كه وظيفهء اصلى نبوّت و هدايت وحى ، همان وظيفهء اوّل است ، امّا تبليغ و تعليم و دعوت ، يك وظيفهء نيمه بشرى و نيمه الهى است . وحى و نبوّت ، يعنى اتّصال مرموز با ريشهء وجود و سپس مأموريّت براى ارشاد خلق ، مظهرى است از مظاهر « هدايت » كه بر سراسر هستى حكمفرماست :\r\n*  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  ( 1 ) .\r\n*   الَّذِي خَلَقَ فَسَوَّى ، وَ الَّذِي قَدَّرَ فَهَدى   ( 2 ) .\r\nموجودات با پيمودن پلّه‌هاى هستى ، به تناسب درجهء كمالى كه به آن مىرسند ، از\r\n\r\n\r\n\r\n\r\n","description":"","footnote":"\r\n( 1 ) . طه / 50 .\r\n( 2 ) . اعلى / 2 و 3 .\r\n","page_name":" 173 ","page_number":173},
  {"content":"\r\n\r\nهدايت خاصّ آن درجه بهره‌مند مىگردند ، يعنى خصوصيّت و شكل هدايت بر حسب مراحل مختلف هستى متفاوت است . دانشمندان اثبات كرده‌اند كه حيوانات هر اندازه از نظر ساختمان و تجهيزات طبيعى ضعيف‌تر و ناتوان‌ترند از لحاظ نيروى مرموز هدايت غريزه كه نوعى حمايت و سرپرستى مستقيم طبيعت است قوىترند ، و هر اندازه كه از لحاظ تجهيزات طبيعى و نيروهاى حسّى و خيالى و وهمى و عقلى مجهّزتر مىگردند و بر پلّه‌هاى وجود بالا مىروند ، از هدايت غريزى آنها كاسته مىشود ؛ درست مانند كودكى كه در مراحل اوّل كودكى تحت حمايت و سرپرستى مستقيم و همه‌جانبهء پدر و مادر است و هر اندازه كه رشد مىكند از تحت حمايت مستقيم والدين خارج و به خود واگذاشته مىشود . بالا رفتن جانداران بر پلّه‌هاى هستى و مجهّز شدن به تجهيزات عضوى و حسّى و خيالى و وهمى و هوشى و عقلى ، بر امكانات و استقلال آنها مىافزايد و به همان نسبت از هدايت غريزى آنها مىكاهد .\r\nمىگويند حشرات از همهء حيوانات از لحاظ غريزه مجهّزترند ، در صورتى كه از لحاظ مراحل تكامل در درجهء پايين قرار گرفته‌اند ، و انسان كه بر بالاترين پلّهء نردبان تكامل قرار گرفته است از لحاظ غريزه از همه ناتوان‌تر است .\r\nوحى ، عالىترين و راقىترين مظاهر و مراتب هدايت است . وحى ، رهنمونيهايى دارد كه از دسترس حسّ و خيال و عقل و علم و فلسفه بيرون است و چيزى از اينها جانشين آن نمىشود . ولى وحيى كه چنين خاصيّتى دارد وحى تشريعى است نه تبليغى . وحى تبليغى بر عكس است .\r\nتا زمانى بشر نيازمند به وحى تبليغى است كه درجهء عقل و علم و تمدّن به پايه‌اى نرسيده است كه خود بتواند عهده‌دار دعوت و تعليم و تبليغ و تفسير و اجتهاد در امر دين خود بشود . ظهور علم و عقل ، و به عبارت ديگر ، رشد و بلوغ انسانيّت ، خود به خود به وحى تبليغى خاتمه مىدهد و علما جانشين چنان انبياء مىگردند . مىبينيم قرآن در اوّلين آيه‌اى كه نازل مىشود سخن از قرائت و نوشتن و قلم و علم به ميان مىآورد :\r\n      اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأَكْرَمُ ، الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ       ( 1 ) .\r\n\r\n\r\n\r\n\r\n","description":"","footnote":"\r\n( 1 ) . علق / 1 - 5 .\r\n","page_name":" 174 ","page_number":174},
  {"content":"\r\n\r\nاين آيه اعلام مىكند كه عهد قرآن ، عهد خواندن و نوشتن و ياد دادن و علم و عقل است . اين آيه تلويحاً مىفهماند كه در عهد قرآن وظيفهء تعليم و تبليغ و حفظ آيات آسمانى به علما منتقل شده و علما از اين نظر جانشين انبياء مىشوند . اين آيه اعلام بلوغ و استقلال بشريّت در اين ناحيه است . قرآن در سراسر آياتش بشر را به تعقّل و استدلال و مشاهدهء عينى و تجربى طبيعت و مطالعهء تاريخ و به تفقّه و فهم عميق دعوت مىكند . اينها همه نشانه‌هاى ختم نبوّت و جانشينى عقل و علم به جاى وحى تبليغى است .\r\nبراى كداميك از كتب آسمانى به اندازهء قرآن كار شده است ؟ به محض نزول قرآن هزارها حافظ قرآن پيدا مىشود . هنوز نيم قرن نگذشته ، به خاطر قرآن علم نحو و صرف و دستور زبان تدوين و لغتهاى زبان عربى جمع‌آورى مىگردد ، علم معانى و بيان و بديع ابتكار مىشود ، هزارها تفسير و مفسّر و حوزه‌هاى تفسير به وجود مىآيد ، روى كلمه به كلمهء قرآن كار مىشود . غالب اين فعّاليّتها از طرف مردمى صورت مىگيرد كه نسبت به زبان عربى بيگانه‌اند . فقط علاقهء به قرآن است كه چنين شور و هيجانى به وجود مىآورد . چرا براى تورات و انجيل و اوستا چنين فعّاليّتهايى نشد ؟\r\nآيا اين خود دليل بر رشد و بلوغ بشريّت و قابليّت او براى حفظ و تعليم و تبليغ كتاب آسمانىاش نيست ؟ آيا اين خود دليل جانشين شدن دانش به جاى نبوّت تبليغى نيست ؟\r\nبشر در دوره‌هاى پيشين مانند كودك مكتبى بوده است كه كتابى كه به دستش براى خواندن مىدهند پس از چند روز پاره پاره مىكند ، و بشر دورهء اسلامى مانند يك عالم بزرگسال است كه با همهء مراجعات مكرّرى كه به كتابهاى خود مىكند ، آنها را در نهايت دقّت حفظ مىنمايد .\r\nزندگى بشر را معمولًا به عهد تاريخى و عهد ما قبل تاريخ تقسيم مىكنند . عهد تاريخى از زمانى است كه بشر توانسته يادگارهايى به صورت كتيبه يا كتاب از خود باقى بگذارد و همانها امروز ملاك قضاوت دربارهء زندگى آن روز است ، امّا از عهد ما قبل تاريخ هيچ گونه اثرى كه ملاك قضاوت قرار بگيرد باقى نمانده است .\r\nولى مىدانيم كه آثار عهد تاريخى نيز غالباً پراكنده است . دوره‌اى كه از آن به بعد بشر تاريخ و آثار خود را به طور منظّم و نسل به نسل حفظ كرده و تحويل نسل بعد داده مقارن با ظهور اسلام است . خود اسلام نيز عاملى براى اين رشد عقلى محسوب\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمىشود . در دورهء اسلامى ، مسلمين ، هم آثار خود را حفظ و نگهدارى كردند و مانع اندراس و نابودى شدند و هم كم و بيش آثار ملل پيشين را نگهدارى و به نسلهاى بعد منتقل كردند ؛ يعنى تقريباً مقارن با عهد ختم نبوّت است كه بشر لياقت خود را براى حفظ مواريث علمى و دينى نشان داده است و در واقع دورهء تاريخى واقعى مقارن با ظهور اسلام است . در ادوار گذشته ، از يك طرف آثار نفيس علمى و فلسفى و دينى به وجود مىآمد و از طرف ديگر در كام آتش يا آب مىرفت . تاريخ از اين سرگذشتهاى دردناك فراوان به ياد دارد . حوزهء علمى و عظيم اسكندريّه پس از نفوذ مسيحيّت در حوزهء امپراطورى روم شرقى منحل شد و كتابخانهء تاريخى آن به وسيلهء متعصّبان مسيحى در كام آتش رفت ( 1 ) .\r\nطلوع و ظهور علم و رسيدن بشر به حدّى كه خود حافظ و داعى و مبلّغ دين آسمانى خود باشد خواه ناخواه به نبوّت تبليغى خاتمه داد . از اين رو است كه پيغمبر اكرم علماى اين امّت را همدوش انبياى بنى اسرائيل يا برتر از آنها مىشمارد . اقبال لاهورى بازهم سخن لطيفى دارد ، مىگويد :\r\n« پيامبر اسلام ميان جهان قديم و جهان جديد ايستاده است . تا آنجا كه به منبع الهام وى مربوط مىشود به جهان قديم تعلّق دارد و آنجا كه پاى روح الهام وى در كار مىآيد متعلّق به جهان جديد است . زندگى در وى منابع ديگرى از معرفت را اكتشاف مىكند كه شايستهء خطّ سير جديد آن است . ظهور و ولادت اسلام ، ولادت عقل برهانى استقرائى است . رسالت با ظهور اسلام ، در نتيجهء اكتشاف ضرورت پايان يافتن خود رسالت به حدّ كمال مىرسد ، و اين خود مستلزم دريافت هوشمندانهء اين امر است كه زندگى نمىتواند پيوسته در مرحلهء كودكى و رهبرى شدن از خارج باقى بماند . الغاى كاهنى و سلطنت ميراثى در اسلام ، توجّه دائمى به عقل و تجربه در قرآن ، و اهمّيّتى كه اين كتاب مبين به طبيعت و تاريخ به عنوان منابع معرفت بشرى\r\n\r\n\r\n\r\n\r\n","description":"","footnote":"\r\n( 1 ) . مدّتها شايع شده بود كه اين كتابخانه را مسلمين هنگام فتح مصر آتش زدند . اين شايعه آن قدر قوّت گرفت كه متأخّران مسلمانان آن را در كتابهاى خود بازگو كردند . گذشته از اينكه در هيچ‌يك از مدارك معتبر اين قضيّه نقل نشده است ، اخيراً محقّقين اثبات كرده‌اند كه اين كتابخانه قبلًا توسّط متعصّبين مسيحى سوخته شده است و شايعه نسبت به مسلمين نيز از طرف يك گويندهء مسيحى است كه در حدود دو قرن با آن زمان فاصله داشته است .\r\n( رجوع شود به جلد يازدهم ترجمهء تاريخ تمدّن ويل دورانت صفحهء 219 و به رسالهء شبلى نعمان به نام كتابخانهء اسكندريّه كه در همين موضوع نوشته شده است ) .\r\n","page_name":" 176 ","page_number":176},
  {"content":"\r\n\r\nمىدهد ، همه سيماهاى مختلف انديشهء واحد ختم رسالت است . . . انديشهء خاتميّت را نبايد به اين معنى گرفت كه سرنوشت نهايى زندگى ، جانشين شدن كامل عقل به جاى عاطفه است . چنين چيزى نه ممكن است نه مطلوب . . . » ( 1 )\r\n\r\nدين جاويد\r\nاسلام ضمن اعلام ختم نبوّت ، جاويدان ماندن خويش را اعلام كرد :\r\nحلال محمّد حلال الى يوم القيامة و حرام محمّد حرام الى يوم القيامة ( 2 ) .\r\nپرسروصداترين پرسشها و ايرادها در اطراف همين موضوع است . مىگويند :\r\nمگر ممكن است چيزى جاويد بماند ؟ ! همه چيز در جهان بر ضدّ جاويد ماندن است ؛ اساسىترين اصل اين جهان اصل تغيير و تحوّل است ؛ تنها يك چيز جاودانى است ، آن اينكه هيچ چيز جاودانى نيست .\r\nمنكران جاويد ماندن ، گاهى به سخنان خود رنگ فلسفى مىدهند و قانون تغيير و تحوّل را كه قانون عمومى طبيعت است دليل مىآورند .\r\nاگر به اين مسأله صرفاً از اين جنبه بنگريم جواب ايراد روشن است : آن چيزى كه همواره در تغيير و تحوّل است ، مادّه و تركيبات مادّى جهان است ، امّا قوانين و نظامات - خواه نظامات طبيعى و يا نظامات اجتماعى منطبق بر نواميس طبيعى - مشمول اين قانون نمىباشند . ستارگان و منظومه‌هاى شمسى پديد مىآيند و پس از چندى فرسوده و فانى مىگردند ، امّا قانون جاذبه همچنان پاىبرجاست ؛ گياهان و جانوران زاده مىشوند و مىزيند و مىميرند ، ولى قوانين زيست‌شناسى همچنان زنده است .\r\nهمچنين است حال انسانها و قانون زندگى آنها ؛ انسانها از آن جمله شخص پيغمبر مىميرد ، ولى قانون آسمانى او زنده است .\r\n مصطفى را وعده داد الطاف حق * گر بميرى تو نميرد اين سبق \r\n\r\n\r\n\r\n\r\n","description":"","footnote":"\r\n( 1 ) . احياى فكر دينى در اسلام ، ص 145 .\r\n( 2 ) . اصول كافى ، ج 2 / ص 17 .\r\n","page_name":" 177 ","page_number":177},
  {"content":"\r\n\r\nدر طبيعت ، « پديده‌ها » متغيّرند نه قانونها . اسلام قانون است نه پديده . اسلام آن وقت محكوم به مرگ است كه با قوانين طبيعت ناهماهنگ باشد ، امّا اگر چنان كه خود مدّعى است از فطرت و سرشت انسان و اجتماع سرچشمه گرفته باشد و با طبيعت و قوانين آن هماهنگى داشته باشد ، چرا بميرد ؟ !\r\nولى گاهى از جنبهء اجتماعى ايراد مىكنند ، مىگويند : مقرّرات اجتماعى يك سلسله مقرّرات قراردادى است كه بر اساس نيازمنديهاى اجتماعى وضع مىشود .\r\nنيازمنديها كه مبنا و اساس مقرّرات و قوانين اجتماعى مىباشند به موازات توسعه و تكامل عوامل تمدّن در تغييرند ، نيازمنديهاى هر عصر با نيازمنديهاى عصر ديگر متفاوت است ، نيازمنديهاى بشر در عصر موشك و هواپيما و برق و تلويزيون با نيازمنديهاى عصر اسب و الاغ و شتر به كلّى فرق كرده است ؛ چگونه ممكن است مقرّرات زندگى او در اين عصر همان مقرّرات عصر اسب و الاغ و شتر باشد ؟ به عبارت ديگر ، توسعه و پيشرفت عوامل تمدّن ، لزوماً و جبراً مقتضيات جديدى مىآورد ؛ نه ممكن است جلو « جبر تاريخ » را گرفت و زمان را به يك حال نگه داشت و نه ممكن است با مقتضيات زمان هماهنگى نكرد . پابند بودن به مقرّرات ثابت و يكنواخت ، مانع انعطاف و انطباق با مقتضيات زمان و هماهنگى با قافلهء تمدّن است .\r\nبدون شك مهمترين مسأله‌اى كه اديان و بالاخص اسلام در اين عصر با آن مواجه است همين مسأله است . نسل جديد جز درباره تحوّل و دگرگونى و نوطلبى و درك مقتضيات زمان نمىانديشد . در مواجهه با اين نسل ، اوّلين سخنى كه به گوش مىرسد همين است . از نظر افراطيهاى اين نسل ، مذهب و نوخواهى دو پديدهء متضادّند : خاصيّت نوخواهى ، تحرّك و پشت كردن به گذشته است و خاصيّت مذهب ، جمود و سكون و توجّه به گذشته و پاسدارى وضع موجود .\r\nاسلام بيش از هر مذهب ديگر بايد با اين گروه پنجه نرم كند ، زيرا اسلام از طرفى دعوى جاودانگى دارد - كه بر گوش اين گروه سخت سنگين است - و از طرف ديگر در همهء شئون زندگى مداخله كرده است از رابطهء فرد با خدا گرفته تا روابط اجتماعى افراد ، روابط خانوادگى ، روابط فرد و اجتماع ، روابط انسان و جهان . اگر اسلام مانند برخى اديان ديگر به يك سلسله تشريفات عبادى و دستور العمل‌هاى خشك اخلاقى قناعت كرده بود چندان مشكلى نبود ، امّا با اينهمه مقرّرات و قوانين مدنى ، جزائى ، قضائى ، سياسى ، اجتماعى و خانوادگى چه مىتوان كرد ؟\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nچنان كه مىبينيم در اين اشكال ، از « جبر تاريخ » ، « تغيير نيازمنديها » ، « لزوم رعايت مقتضيات زمان » سخن به ميان آمده است ؛ از اين رو لازم است ما دربارهء اين سه موضوع كه عنصر اصلى اين ايراد را تشكيل مىدهند اندكى بحث كنيم ، سپس راه حلّ مشكل را از نظر اسلام بيان نماييم .\r\nاين مقاله ادّعا ندارد كه در اين صفحات محدود بتواند همهء جوانب اين مطلب را به تفصيل متعرّض شود ؛ زيرا بررسى چنين مسأله‌اى كه به فلسفه و فقه و تاريخ و جامعه‌شناسى توأماً مربوط است در خور يك كتاب پرحجم و محصول سالها مطالعه است . اين مقاله اميدوار است نشانه‌هايى از راه حلّ اين مشكل ارائه دهد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nجبر تاريخ\r\nكلمه‌اى است مركّب از دو جزء : جبر ، تاريخ .\r\nجبر يعنى حتميّت و اجتناب‌ناپذيرى و به اصطلاح فلاسفه : ضرورت و وجوب .\r\nوقتى كه مثلًا مىگوييم 5 * 5 ضرورتاً و جبراً مساوى با 25 است يعنى حتماً چنين است و خلاف آن ناممكن است . بديهى است كه جبر در اين اصطلاح كه مفهومى فلسفى است غير از جبر به مفهوم حقوقى و فقهى و عرفى است كه به معنى اكراه و اعمال زور است . « 5 * 5 » به حكم طبيعت ذاتى خود مساوى 25 است نه به حكم يك قوّهء جبريّه و با اعمال زور .\r\nامّا تاريخ : تاريخ يعنى مجموعهء حوادثى كه سرگذشت بشر را تشكيل مىدهد .\r\nسرگذشت بشر جريانى طى مىكند و نيروهايى در كار است كه آن را مىگرداند و اداره مىنمايد . همچنانكه يك چرخ دستى يا يك كارخانه با نيروى دست يا بخار مىگردد ، تاريخ نيز با عوامل و نيروهايى مىگردد و دور مىزند و بالا مىرود .\r\nپس جبر تاريخ يعنى حتميّت و اجتناب‌ناپذيرى سرگذشت بشر . اگر گفتيم حركت تاريخ جبرى است به معنى اين است كه عوامل مؤثّر در زندگى اجتماعى بشر تأثيرات قطعى و غير قابل تخلّف دارند ؛ اثر بخشيدن اين عوامل ، ضرورى و حتمى و اجتناب‌ناپذير است .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nكلمهء « جبر تاريخ » در عصر ما ارزش و اعتبار فراوانى يافته است . اين كلمه در حال حاضر همان نقشى را بازى مىكند كه كلمهء « قضا و قدر » در گذشته بازى كرده است : سرپوشى است براى تسليم شدن در مقابل حوادث و عذرى است براى تقصيرها .\r\nآن شير خونخواره‌اى كه در برابرش جز تسليم و رضا چاره‌اى نيست در گذشته قضا و قدر بود و در زمان حاضر جبر تاريخ است .\r\nحقيقت اين است كه هم قضا و قدر و هم جبر تاريخ مفهوم فلسفى صحيحى دارد ؛ درست درك نكردن مفهوم واقعى آنها موجب سوء تعبير شده است . در كتاب انسان و سرنوشت دربارهء قضا و قدر بحث كرده‌ايم ، امّا جبر تاريخ :\r\nدر اينكه سرگذشت بشر مانند همهء حوادث جهان قانون لايتغيّرى دارد و عوامل تاريخى مانند همهء عوامل ديگر تأثيرات قطعى و ضرورى دارند سخنى نيست . قرآن كريم نيز با زبان مخصوص خود تحت نام « سنّة اللّه » آن را تأييد نموده است . ولى سخن در شكل تأثير اين عوامل است كه آيا تأثير جبرى عوامل تاريخ به اين شكل است كه همه چيز موقّت و محدود و محكوم به زوال است يا به شكل ديگر است ؟\r\nبديهى است كه بستگى دارد به نوع عامل . اگر عوامل گردانندهء تاريخ ، ثابت و پايدار باشند ، نتيجهء تأثير جبرى آنها به اين شكل خواهد بود كه جريانى را ادامه دهند ، و اگر بر عكس ، ناپايدار باشند ، نتايج و آثار آنها نيز ناپايدار خواهد بود . يكى از عوامل تاريخى عامل خانوادگى و جنسى است . اين عامل يك عامل ثابت و پايدار است و هميشه به سوى تشكيل خانواده و انتخاب همسر و توليد فرزند گرايش داشته است . در طول تاريخ بشر نهضتهايى عليه زندگى خانوادگى صورت گرفته است ، امّا همه با شكست مواجه شده است ، چرا ؟ چون بر خلاف جبر تاريخ بوده است ؛ جبر تاريخ ايجاب مىكرده كه باقى بماند . يكى ديگر از عوامل تاريخى عامل مذهبى است . در نهاد بشر گرايش به پرستش - به هر شكل و به هر صورت - وجود داشته است .\r\nاين عامل در تمام دوره‌ها نقش خود را ايفا كرده است و نگذاشته است توجّه به مذهب فراموش شود .\r\nپس اينكه جبر تاريخ را مساوى با موقّت و محدوديّت گرفته و دليلى براى ناپايدارى هر قانون و قاعده‌اى بگيريم اشتباه محض است . جبر تاريخ آنجا ناپايدارى را نتيجه مىدهد كه عامل مورد نظر مانند عامل توليد اقتصادى ناپايدار\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nباشد و عامل ديگر جاى آن را بگيرد . پس بايد سراغ انسان و نيازمنديهاى او و عوامل گردانندهء تاريخ و شعاع تأثير هر عاملى در محيط اجتماع رفت تا روشن گردد در چه حدودى است و كداميك ثابت و پايدار و كداميك ناثابت و ناپايدار است .\r\nحقيقت اين است كه فرضيّهء مساوى بودن جبر تاريخ با ناپايدارى همهء شئون زندگى انسان مولود فرضيّهء « يك بعدى بودن انسان » است . طبق اين فرضيّه انسان يك بعد اصيل بيشتر ندارد و تحوّل تاريخ يك تحوّل يك شاخه‌اى است . از نظر طرفداران اين فرضيّه عامل اساسى و اصلى تاريخ در هر عصرى اقتصاد است ؛ طرز توليد و توزيع ثروت و روابط اقتصادى افراد از قبيل روابط كارگر و كارفرما ، كشاورز و ارباب و غيره - كه البتّه روابط متغيّر و ناثابتى است - جنبه‌هاى ديگر زندگى از قبيل دين و علم و فلسفه و قانون و اخلاق و هنر را تعيين مىكند . اين فرضيّه در ابتدا سر و صداى زيادى در جهان راه انداخت ، ولى اكنون ارزش و اعتبار سابق خود را از دست داده است . اكنون حتى بسيارى از مفسّران مادّى جهان و تاريخ به اين فرضيّه پشت كرده‌اند .\r\nهر چند هنوز از نظر علمى نمىتوان به طور قطع اظهار نظر كرد كه انسان « اين موجود ناشناخته » چند بعدى است و تاريخ انسان را با فرض چند بعد مىتوان توجيه كرد ، امّا قدر مسلّم اين است كه انسان يك بعدى نيست و فرضيّهء يك بعدى بودن انسان و يك خطّى بودن سير تاريخ انسان از بىپايه‌ترين فرضيّه‌هاست .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nنيازمنديها\r\nآيا درست است كه همهء نيازمنديهاى بشر در تغيير است و با تغيير نيازمنديها قوانين و مقرّرات مربوط به آنها تغيير مىكند ؟\r\nجواب اين است كه نه تمام نيازمنديها در تغيير است و نه لازمهء تغيير نيازمنديها اين است كه اصول و قواعد اساسى زندگى تغيير كند .\r\n* امّا قسمت اوّل : نيازمنديها بر دو گونه است : نيازمنديهاى اوّلى و نيازمنديهاى ثانوى . نيازمنديهاى اوّلى از عمق ساختمان جسمى و روحى بشر و از طبيعت زندگى اجتماعى سرچشمه مىگيرد . تا انسان انسان است و تا زندگى وى زندگى اجتماعى است ، آن نوع نيازمنديها هست . اين نيازمنديها يا جسمى است يا روحى و يا اجتماعى . نيازمنديهاى جسمى از قبيل نيازمندى به خوراك ، پوشاك ، مسكن ، همسر و غيره ، نيازمنديهاى روحى از قبيل علم ، زيبايى ، نيكى ، پرستش ، احترام و تربيت ، نيازمنديهاى اجتماعى از قبيل معاشرت ، مبادله ، تعاون ، عدالت ، آزادى و مساوات .\r\nنيازمنديهاى ثانوى نيازمنديهايى است كه از نيازمنديهاى اوّلى ناشى مىشود .\r\nنيازمندى به انواع آلات و وسائل زندگى كه در هر عصر و زمانى با عصر و زمان ديگر فرق مىكند از اين نوع است .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nنيازمنديهاى اوّلى ، محرّك بشر به سوى توسعه و كمال زندگى است ، امّا نيازمنديهاى ثانوى ناشى از توسعه و كمال زندگى است و در عين حال محرّك به سوى توسعهء بيشتر و كمال بالاتر است .\r\nتغيير نيازمنديها و نو شدن و كهنه شدن آنها مربوط به نيازمنديهاى ثانوى است .\r\nنيازمنديهاى اوّلى نه كهنه مىشود و نه از بين مىرود ؛ هميشه زنده و نو است . پاره‌اى از نيازمنديهاى ثانوى نيز چنين است . از آن جمله است نيازمندى به قانون . نيازمندى به قانون ناشى از نيازمندى به زندگى اجتماعى است و در عين حال دائم و هميشگى است . بشر هيچ زمانى بىنياز از قانون نخواهد شد .\r\n* امّا قسمت دوم : درست است كه توسعهء عوامل تمدّن ، نيازمنديهاى جديدى به وجود مىآورد و احياناً يك سلسله قراردادها و قوانين فرعى را ايجاب مىكند ، مثلًا وسائل نقليّهء ماشينى ايجاب مىكند كه يك سلسله قراردادها و مقرّرات به نام « مقرّرات راهنمايى » براى شهرها و يك سلسله مقرّرات بين المللى ميان كشورها وضع بشود كه در گذشته نيازى به چنين مقرّرات نبود ؛ امّا توسعهء عوامل تمدّن ايجاب نمىكند كه قوانين حقوقى و جزائى و مدنى مربوط به دادوستدها و وكالتها و غصبها و ضمانها و ارث و ازدواج و امثال اينها - اگر مبتنى بر عدالت و حقوق فطرى واقعى باشد - عوض بشود چه رسد به قوانين مربوط به رابطهء انسان با خدا يا رابطهء انسان با طبيعت .\r\nقانون ، راه و طريقهء عادلانه و شرافتمندانهء تأمين نيازمنديها را مشخّص مىكند .\r\nتغيير و تبديل وسائل و ابزارهاى مورد نياز سبب نمىشود كه راه تحصيل و استفاده و مبادلهء عادلانهء آنها عوض بشود مگر آنكه فرض كنيم همانطور كه اسباب و وسائل و ابزارهاى زندگى تغيير مىيابد و متكامل مىشود ، مفاهيم حقّ و عدالت و اخلاق نيز تغيير مىكند ، و به عبارت ديگر ، فرض كنيم حقّ و عدالت و اخلاق يك سلسله مفاهيم نسبى هستند ؛ يك چيز كه در يك زمان حقّ و عدالت و اخلاق است ، در عصر و زمان ديگر ضدّ حقّ و عدالت و اخلاق است .\r\nاين فرضيّه در عصر ما زياد بازگو مىشود ، ولى در اين گفتار مجالى براى طرح و بحث اين مسأله نيست ؛ همين قدر مىگوييم درك نكردن مفهوم واقعى حق ، عدالت و اخلاق سبب چنين فرضيّه‌اى شده است و بس . آنچه در باب حقّ و عدالت و اخلاق متغيّر است ، شكل اجرائى و مظهر عملى آنهاست نه حقيقت و ماهيّتشان .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nيك قانون اساسى اگر مبنا و اساس حقوقى و فطرى داشته باشد ، از يك ديناميسم زنده بهره‌مند باشد ، خطوط اصلى زندگى را رسم كند و به شكل و صورت زندگى كه وابسته به درجهء تمدّن است نپردازد ، مىتواند با تغييرات زندگى هماهنگى كند بلكه رهنمون آنها باشد .\r\nتناقض ميان قانون و احتياجات نو به نو ، آنگاه پيدا مىشود كه قانون به جاى اينكه خطّ سير را مشخّص كند ، به تثبيت شكل و ظاهر زندگى بپردازد ؛ مثلًا وسائل و ابزارهاى خاصّى را كه وابستگى تامّ و تمام به درجهء فرهنگ و تمدّن دارد بخواهد براى هميشه تثبيت نمايد .\r\nاگر قانون بگويد الزاماً هميشه بايد در نوشتن از دست و در سوار شدن از اسب و الاغ و در روشنايى از چراغ نفتى و در پوشيدن از منسوجات دستى و . . . استفاده كرد ، چنين قانونى به مبارزه با توسعهء علم و تمدّن و احتياجات ناشى از آن برخاسته است و بديهى است كه جبر تاريخ آن را عوض مىكند .\r\nقانون هر اندازه جزئى و مادّى باشد ، يعنى خود را به موادّ مخصوص و رنگ و شكلهاى مخصوصى بسته باشد ، شانس بقا و دوام كمترى دارد ، و هر اندازه كلّى و معنوى باشد و توجّه خود را نه به شكلهاى ظاهرى اشياء بلكه به روابط ميان اشياء يا ميان اشخاص معطوف كرده باشد شانس بقا و دوام بيشترى دارد .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nمقتضيات زمان\r\nمقتضيات زمان يعنى مقتضيات محيط و اجتماع و زندگى . بشر به حكم اينكه به نيروى عقل و ابتكار و اختيار مجهّز است و تمايل به زندگى بهتر دارد ، پيوسته افكار و انديشه‌ها و عوامل و وسائل بهترى براى رفع احتياجات اقتصادى و اجتماعى و معنوى خود وارد زندگى مىكند . ورود عوامل و وسائل كامل‌تر و بهتر خود به خود سبب مىشود كه عوامل كهنه و ناقص‌تر جاى خود را به اينها بدهند و انسان به عوامل جديد و نيازمنديهاى خاصّ آنها وابستگى پيدا كند . وابستگى بشر به يك سلسله احتياجات مادّى و معنوى و تغيير دائمى عوامل و وسائل رفع كنندهء اين احتياجات و كامل‌تر و بهتر شدن دائمى آنها كه به نوبهء خود يك سلسله احتياجات جديد نيز به وجود مىآورند ، سبب مىشود كه مقتضيات محيط و اجتماع و زندگى در هر عصرى و زمانى تغيير كند و انسان الزاماً خود را با مقتضيات جديد تطبيق دهد . با چنين مقتضياتى نه بايد نبرد كرد و نه مىتوان .\r\nامّا متأسّفانه همهء پديده‌هاى نوى كه در زمان پيدا مىشود ، از نوع افكار و انديشه‌هاى بهتر و عوامل و وسائل كامل‌تر براى زندگى سعادتمندانه‌تر نيست . زمان و محيط و اجتماع ، مخلوق بشر است و بشر هرگز از خطا مصون نبوده است ؛ از اين رو تنها وظيفهء انسان انطباق و پيروى از زمان و افكار و انديشه‌هاى زمان و عادتها و\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nپسندهاى زمان نيست ، كنترل و اصلاح زمان نيز هست . اگر انسان بايد صد در صد خود را با زمان تطبيق دهد پس زمان را با چه چيز تطبيق بدهد ؟ !\r\nاز نظر افراد كم فكر ، « مقتضيات زمان » يعنى سليقه و پسند رايج روز . جملهء « دنياى امروز نمىپسندد » از هر منطق نظرى و عملى و صورى و مادّى و قياسى و تجربى و استقرائى براى كوبيدن شخصيّت اينان و تسليم بلا شرط كردنشان مؤثّرتر است . از نظر طرز فكر اينان همين كه چيزى از سليقه و مد روز - خصوصاً در دنياى غرب - افتاد ، كافى است كه حكم كنيم « مقتضيات زمان » تغيير كرده است ، « جبر تاريخ » است ، « اجتناب‌ناپذير » است ؛ « لازمهء ترقّى و تعالى » است ، در صورتى كه مىدانيم زمان و محيط و عوامل اجتماعى را بشر مىسازد ، از عالم قدس وارد نمىشود ، و بشر - هر چند غربى باشد - جايز الخطاست .\r\nبشر همان طورى كه عقل و علم دارد ، شهوت و هواى نفس هم دارد و همان طورى كه در جهت مصلحت و زندگى بهتر گام بر مىدارد ، احياناً انحراف هم پيدا مىكند ؛ پس زمان نيز ، هم امكان پيشروى دارد و هم امكان انحراف . با پيشرويهاى زمان بايد پيش رفت و با انحرافات آن بايد مبارزه كرد .\r\n« مقتضيات زمان » مانند « آزادى » از كلماتى است كه - مخصوصاً در مشرق زمين - سرنوشت شومى داشته است و اكنون به شكل يك ابزار استعمارى كامل براى درهم كوبيدن فرهنگ اصيل شرق و تحميل روح غربى در آمده است . چه سفسطه‌ها كه به اين نام صورت مىگيرد و چه بدبختيها كه با اين تابلوى قشنگ تحميل مىگردد !\r\nمىگويند عصر علم است . مىگوييم صحيح است ، امّا آيا همهء سرچشمه‌ها جز سرچشمهء علم در وجود بشر خشكيده است و هر چه پديد مىآيد فرزند خالص و مشروع علم است ؟ ! در كدام عصر ، علم و دانش مانند عصر ما قوّت و قدرت و گسترش داشته است و در كدام عصر مانند اين عصر آزادى خود را از كف داده و مقهور ديو شهوت و اژدهاى خودخواهى و جاه طلبى و پول‌پرستى و استخدام و استثمار بوده است ؟ !\r\nكسانى كه مدّعى هستند مقتضيات متغيّر زمان ايجاب مىكند هيچ قانونى جاويد نماند ، اوّل بايد دو موضوع بالا را از يكديگر تفكيك كنند تا معلوم گردد كه در اسلام هرگز چيزى وجود ندارد كه با پيشروى به سوى زندگى بهتر مخالف باشد .\r\nمشكل عصر ما اين است كه بشر امروز كمتر توفيق مىيابد ميان اين دو تفكيك\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nكند ، يا جمود مىورزد و با كهنه پيمان مىبندد و با هر چه نو است مبارزه مىكند ، و يا جهالت به خرج مىدهد و هر پديدهء نوظهورى را به نام مقتضيات زمان موجّه مىشمارد .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nتحرّك و انعطاف\r\nطرح مسائلى از قبيل جبر تاريخ ، تغيير نيازمنديها ، مقتضيات زمان همين اندازه مفيد است كه بدانيم نمىتوان اين امور را بهانه قرار داد و چشم بسته قانونى را محكوم كرد و منكر جاويد بودنش شد .\r\nولى بديهى است كه طرح اين مسائل به تنهايى كافى نيست مشكل جاويد بودن را حل نمايد ، زيرا مسلّماً يك قانون جاودانه اگر بخواهد بر تمام صور متغيّر زندگى احاطه نمايد و راه حلّ تمام مشكلات را ارائه دهد و هر مشكلى را به صورت خاصّى حل نمايد ، بايد از نوعى ديناميسم و تحرّك و از نوعى انعطاف بهره‌مند باشد ، خشك و جامد و انعطاف‌ناپذير نباشد .\r\nاكنون بايد ببينيم اسلام با حفظ اصل « حلال محمّد حلال الى يوم القيامة و حرام محمّد حرام الى يوم القيامة » چگونه راه حل‌هاى مختلف در صور گوناگون زندگى نشان مىدهد ؟ مسلّماً بايد در سيستم قانون‌گذارى اسلام راز و رمزى نهفته باشد تا بتواند بر اين مشكل عظيم فائق آيد .\r\nمادر و منبع همهء رازها و رمزها روح منطقى اسلام و وابستگى كامل آن به فطرت و طبيعت انسان و اجتماع و جهان است .\r\nاسلام در وضع قوانين و مقرّرات خود رسماً احترام فطرت و وابستگى خود را با\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nقوانين فطرى اعلام نموده است . اين جهت است كه به قوانين اسلام امكان جاويدانى بودن داده است .\r\nاتّكاء و وابستگى اسلام را با فطرت با مشخّصات ذيل مىتوان شناخت :\r\nپذيرش و وارد كردن عقل در حريم دين : هيچ دينى مانند اسلام با عقل پيوند نزديك نداشته است و براى او « حق » قائل نشده است . كدام دين را مىتوان پيدا كرد كه عقل را يكى از منابع احكام خود معرّفى كند ؟ فقهاى اسلام منابع و مدارك احكام را چهار چيز شمرده‌اند : كتاب ، سنّت ، اجماع ، عقل . فقهاى اسلام ميان عقل و شرع رابطهء ناگسستنى قائل‌اند و آن را « قاعدهء ملازمه » مىنامند ، مىگويند :\r\nكلّ ما حكم به العقل حكم به الشّرع و كلّ ما حكم به الشّرع حكم به العقل .\r\nهر چه را عقل دريابد ، شرع بر طبق آن حكم مىكند ، و هر چه شرع حكم كند ، مبناى عقلى دارد .\r\nعقل در فقه اسلامى ، هم مىتواند خود اكتشاف كنندهء يك قانون باشد و هم مىتواند قانونى را تقييد و تحديد كند و يا آن را تعميم دهد و هم مىتواند در استنباط از ساير منابع و مدارك مددكار خوبى باشد .\r\nحقّ دخالت عقل از آنجا پيدا شده كه مقرّرات اسلامى با واقعيّت زندگى سر و كار دارد . اسلام براى تعليمات خود رمزهاى مجهول لا ينحلّ آسمانى قائل نشده است .\r\nجامعيّت ، و به تعبير خود قرآن « وسطيّت » : يكجانبه بودن يك قانون و يا يك مكتب ، دليل منسوخ شدن خود را همراه دارد . عوامل مؤثّر و حاكم بر زندگى انسان فراوان است . چشم‌پوشى از هر يك از آنها خود به خود عدم تعادل ايجاد مىكند .\r\nمهمترين ركن جاويد ماندن توجّه به همهء جوانب مادّى و روحى و فردى و اجتماعى است . جامعيّت و همه جانبه بودن تعليمات اسلامى ، مورد قبول اسلام‌شناسان است .\r\nبحث تفصيلى دربارهء اين مطلب از عهدهء اين گفتار بيرون است .\r\nاسلام هرگز به شكل و صورت و ظاهر زندگى نپرداخته است . تعليمات اسلامى همه متوجّه روح و معنى و راهى است كه بشر را به آن هدفها و معانى\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمىرساند . اسلام هدفها و معانى و ارائهء طريقهء رسيدن به آن هدفها و معانى را در قلمرو خود گرفته و بشر را در غير اين امر آزاد گذاشته است و به اين وسيله از هر گونه تصادمى با توسعهء تمدّن و فرهنگ پرهيز كرده است .\r\nدر اسلام يك وسيلهء مادّى و يك شكل ظاهرى نمىتوان يافت كه جنبهء « تقدّس » داشته باشد و مسلمان وظيفهء خود بداند كه آن شكل و ظاهر را حفظ نمايد ؛ از اين رو پرهيز از تصادم با مظاهر توسعهء علم و تمدّن ، يكى از جهاتى است كه كار انطباق اين دين را با مقتضيات زمان آسان كرده و مانع بزرگ جاويد ماندن را از ميان بر مىدارد .\r\nرمز ديگر خاتميّت و جاودانى بودن اين دين كه آن نيز از هماهنگى با قوانين فطرى سرچشمه مىگيرد اين است كه براى احتياجات ثابت و دائم بشر قوانين ثابت و لايتغيّرى در نظر گرفته و براى اوضاع و احوال متغيّر وى وضع متغيّرى را پيش‌بينى كرده است .\r\nقبلًا گفتيم كه پاره‌اى از احتياجات بشر ، چه در زمينه‌هاى فردى و چه در زمينه‌هاى اجتماعى ، وضع ثابتى دارد و در همهء زمانها يكسان است . نظامى كه انسان بايد به غرايز خود بدهد كه « اخلاق » ناميده مىشود و نظامى كه بايد به اجتماع بدهد كه « عدالت » خوانده مىشود و رابطه‌اى كه بايد با خالق خود داشته باشد و ايمان خود را تجديد و تكميل كند كه « عبادت » ناميده مىشود ، از اين قبيل است .\r\nقسمتى ديگر از احتياجات بشر متغيّر است و از لحاظ قانون وضع متغيّرى را ايجاب مىكند . اسلام براى اين احتياجات متغيّر وضع متغيّرى در نظر گرفته است از اين راه كه اين اوضاع متغيّر را با اصول ثابت و لايتغيّر مربوط كرده است و آن اصول ثابت در هر وضع جديد و متغيّرى قانون فرعى خاص و متناسبى توليد مىنمايند . به ذكر دو مثال قناعت مىكنيم :\r\nدر اسلام يك اصل اجتماعى هست به اين صورت :\r\n وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ 1  .\r\nتا آخرين حدّ امكان در برابر دشمن نيرو تهيّه كنيد و نيرومند باشيد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاين اصل را « كتاب » يعنى قرآن به ما تعليم مىدهد . از طرف ديگر ، در سنّت يك سلسله دستورها رسيده است كه در فقه به نام « سبق و رماية » معروف است ؛ دستور رسيده كه خود و فرزندانتان تا حدّ مهارت كامل ، فنون اسب سوارى و تيراندازى را ياد بگيريد . اسبدوانى و تيراندازى جزء فنون نظامى آن عصر و بهترين وسيلهء تهيّهء نيرو و نيرومند شدن در مقابل دشمن در آن عصر بوده است . ريشه و اصل قانون « سبق و رماية » اصل  « وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ »  است ؛ يعنى تير و شمشير و نيزه و اسب از نظر اسلام اصالت ندارد و جزء هدفهاى اسلامى نيست ، آنچه اصالت دارد اين است كه مسلمانان بايد در هر عصر و زمانى تا آخرين حدّ امكان از لحاظ قواى نظامى و دفاعى در برابر دشمن قوى باشند .\r\nدر حقيقت ، لزوم مهارت در تيراندازى و اسبدوانى ، جامه‌اى است كه به تن لزوم نيرومندى در برابر دشمن پوشانده شده است ، و به عبارت ديگر ، مهارت در تيراندازى و اسبدوانى شكل اجرائى نيرومند بودن در آن عصر و زمان بوده است . لزوم نيرومندى در مقابل دشمن ، قانون ثابتى است كه از يك احتياج ثابت و دائم سرچشمه مىگيرد ؛ امّا لزوم مهارت در تيراندازى و اسبدوانى مظهر يك احتياج موقّت است و با مقتضيات زمان و توسعهء عوامل فرهنگى و فنّى تغيير مىكند و چيزهاى ديگر از قبيل لزوم مهارت در به كار بردن سلاحهاى امروز جاى آن را مىگيرد .\r\nمثال ديگر : پيغمبر اكرم ( ص ) فرموده است طلب دانش بر هر مسلمان واجب است .\r\nدانشمندان اسلامى به ثبوت رسانيده‌اند كه وجوب تحصيل دانش از نظر اسلام در دو مورد است : يكى در موردى كه تحصيل ايمان ، به دانش بستگى دارد ؛ و ديگر در مواردى است كه انجام يك وظيفه بدان بستگى پيدا مىكند .\r\nدر مورد دوم مىگويند وجوب طلب دانش « تهيّؤى » است ، يعنى براى اين است كه انسان را براى عمل و انجام وظيفه آماده نمايد .\r\nاينجاست كه تحصيل علوم از نظر وجوب و عدم وجوب به حسب مقتضيات زمان متفاوت مىشود . در برخى از زمانها انجام تكاليف اسلامى حتّى تكاليف اجتماعى از قبيل تجارت ، صنعت ، سياست و غيره نياز چندانى به تحصيل دانش ندارد ، تجربيّات عادى كافى است ؛ ولى در زمان ديگر مانند زمان ما انجام اين وظايف آنچنان پيچيده و دشوار است كه سالها درس و تخصّص لازم است تا انجام تكاليف اجتماعى اسلامى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n( واجبهاى كفايى ) امكان‌پذير گردد . از اين رو تحصيل علوم سياسى و اقتصادى و فنّى و غيره كه در عصرى واجب نبود در عصر ديگر واجب مىشود . چرا ؟ چون اجرا و عملى ساختن اصل لزوم حفظ حيثيّت و عزّت و استقلال جامعهء اسلامى كه يك اصل ثابت و دائم است در شرايط اين زمان جز با تحصيل و تكميل دانش حاصل نمىشود ، و انجام اين تكليف در شرايط و زمانهاى مختلف به يك شكل نيست .\r\nاز اين گونه مثالها زياد مىتوان پيدا كرد .\r\nيكى ديگر از جهاتى كه نشانهء هماهنگى تعليمات اسلامى با فطرت و طبيعت است و به آن امكان جاويد ماندن مىدهد ، رابطهء علّىّ و معلولى احكام اسلامى با مصالح و مفاسد واقعى و درجه‌بندى احكام از اين نظر است .\r\nدر اسلام اعلام شده كه احكام تابع يك سلسله مصالح و مفاسد واقعى است و اعلام شده كه اين مصالح و مفاسد در يك درجه نمىباشند .\r\nاين جهت سبب شده كه باب مخصوصى در فقه اسلامى به نام باب « تزاحم » يا « اهمّ و مهم » بازشود و كار فقها و كارشناسان اسلامى را در موارد برخورد و اجتماع مصالح و مفاسد گوناگون آسان نمايد . اسلام خود اجازه داده است كه در اين گونه موارد علماى امّت درجهء اهمّيت مصلحتها را با توجّه به راهنماييهاى خود اسلام بسنجند و مصالح مهمتر را بر مصالح كم اهمّيّت‌تر ترجيح دهند و خود را از بن بست خارج نمايند . از رسول اكرم ( ص ) روايت شده :\r\nاذا اجتمعت حرمتان طرحت الصّغرى للكبرى .\r\nآنجا كه دو امر واجب الاحترام جمع شد بايد از كوچكتر به خاطر بزرگتر صرف نظر كرد .\r\nابن اثير در النهاية اين حديث را نقل مىكند و مىگويد :\r\nاى اذا كان امر فيه منفعة للنّاس و مضرّة على الخاصّة قدّمت منفعة العامّة .\r\nاگر چيزى باشد كه در آن فايدهء جمع و زيان فرد باشد ، منفعت جمع بر زيان فرد مقدّم است .\r\nآنچه ابن اثير گفته است يكى از موارد تقدّم مصلحت مهمتر بر مصلحت كوچكتر\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاست ؛ مفاد حديث منحصر به اين يك مورد نيست .\r\nتشريح بدن ميّت كه در عصر ما براى پيشرفت علم ضرورى شناخته شده است يكى از مصاديق باب « تزاحم » است . چنان كه مىدانيم اسلام احترام بدن مسلمان و تسريع در مراسم تجهيز ميّت را لازم شمرده است . از طرفى قسمتى از تحقيقات و تعليمات پزشكى در عصر ما متوقّف بر تشريح است . دو مصلحت در جهت مخالف يكديگر قرار گرفته‌اند . بديهى است مصلحت تحقيقات و تعليمات پزشكى بر مصلحت تسريع تجهيز ميّت و احترام بدن او ترجيح دارد . در صورت انحصار به ميّت مسلمان و كافى نبودن غير مسلمان ، و با مقدّم داشتن ميّت ناشناخته بر ميّت شناخته شده و رعايت بعضى خصوصيّات ديگر ، به حكم قاعدهء « اهمّ و مهم » از تشريح بدن ميّت مسلمان رفع منع مىشود . اين قاعده نيز مثالهاى فراوان دارد .\r\nچيز ديگرى كه به مقرّرات اسلامى خاصيّت انعطاف و تحرّك و انطباق بخشيده و آن را جاويد نگه مىدارد ، وجود يك سلسله قواعد كنترل‌كننده است كه در متن مقرّرات اسلامى قرار گرفته است . فقها نام بسيار زيبايى روى آنها نهاده ، آنها را « قواعد حاكمه » مىنامند ؛ يعنى قواعدى كه بر سراسر احكام و مقرّرات اسلامى تسلّط دارد و بر همهء آنها حكومت مىكند . اين قواعد مانند يك عدّه بازرس عالى ، احكام و مقرّرات را تحت نظر قرار مىدهد و آنها را كنترل مىكند . قاعدهء « حرج » و قاعدهء « لا ضرر » از اين دسته است . در حقيقت ، اسلام براى اين قواعد حقّ « و تو » قائل شده است . اين قواعد نيز داستان جالب و مفصّلى دارد .\r\nيكى ديگر اختياراتى است كه اسلام به حكومت اسلامى ، و به عبارت ديگر ، به اجتماع اسلامى داده است . اين اختيارات در درجهء اوّل مربوط به حكومت شخص پيغمبر است و از او به حكومت امام و از او به هر حكومت شرعى ديگر منتقل مىشود .\r\nقرآن كريم مىفرمايد :\r\n النَّبِيُّ أَوْلى بِالْمُؤْمِنِينَ مِنْ أَنْفُسِهِمْ  ( 1 ) .\r\nپيغمبر از خود مؤمنان بر آنها حقّ تسلّط بيشترى دارد .\r\n\r\n\r\n\r\n\r\n","description":"","footnote":"\r\n( 1 ) . احزاب / 6 .\r\n","page_name":" 194 ","page_number":194},
  {"content":"\r\n\r\nاين اختيارات دامنهء وسيعى دارد . حكومت اسلامى در شرايط جديد و نيازمنديهاى جديد مىتواند با توجّه به اصول و مبانى اساسى اسلامى ، يك سلسله مقرّرات وضع نمايد كه در گذشته موضوعاً منتفى بوده است ( 1 ) . اختيارات قوّهء حاكمهء اسلامى ، شرط لازم حسن اجراى قوانين آسمانى و حسن تطبيق با مقتضيات زمان و حسن تنظيم برنامه‌هاى مخصوص هر دوره است . اين اختيارات حدود و شرايطى دارد كه اكنون مجال سخن دربارهء آنها نيست .\r\n\r\nانتقال وظيفه\r\nگفته‌هاى گذشته روشن كرد كه بلوغ عقلى و علمى بشر و طلوع دورهء توانايى وى بر دريافت حقايق كلّيّهء معارف و قوانين الهى و بر حفظ مواريث دينى و مبارزه با تحريفها و بدعتها ، دعوت و تبليغ و اشاعهء دين ، زمينهء اصلى پايان يافتن پيامبرى است . قسمت عمدهء وظايفى كه در دورهء كودكى بشر اجباراً « وحى » انجام مىداده است ، در دورهء رشد و بلوغ عقل و علم ، نيروى علمى و عقلى انجام مىدهد و « علما وارث انبياء » مىگردند .\r\nبا اينكه اسلام بر خلاف سنّت رايج مذهب ، هيچ گونه امتيازى براى علماى امّت كه منجر به نوعى امتياز طبقاتى بشود قائل نشده است ، ايفاى بزرگترين نقشهاى دينى را بر عهدهء آنان گذاشته است . در هيچ دينى به اندازهء اسلام علماى امّت نقش اصيل و مؤثّرى نداشته‌اند و اين از خصيصهء خاتميّت اين دين ناشى مىشود .\r\nاوّلين پستى كه در دورهء خاتميّت از پيامبران به عالمان انتقال مىيابد پست دعوت و تبليغ و ارشاد و مبارزه با تحريفها و بدعتهاست .\r\nتودهء بشر در همهء دوره‌ها نيازمند به دعوت و ارشاد است . قرآن با كمال صراحت اين وظيفه را بر عهدهء گروهى از خود امّت مىگذارد :\r\n\r\n\r\n\r\n\r\n","description":"","footnote":"\r\n( 1 ) . رجوع شود به تنبيه الامّة مرحوم آية اللّه نائينى ، ص 97 - 102 و مقالهء « ولايت و زعامت » به قلم علّامه طباطبائى در كتاب مرجعيّت و روحانيّت ( چاپ دوم ) ، ص 82 - 84 .\r\n","page_name":" 195 ","page_number":195},
  {"content":"\r\n\r\n وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ   يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ  ( 1 ) .\r\nبايد گروهى از شما باشند كه دعوت به خير كنند ، به نيكى فرمان دهند و از زشتى بازدارند .\r\nهمچنين عللى كه منجر به تحريف و بدعت مىشود همه وقت بوده است و خواهد بود ، و باز علماى امّت هستند كه وظيفه‌دار مبارزه با تحريفها و بدعتها مىباشند .\r\nرسول اكرم فرمود :\r\nاذا ظهرت البدع فعلى العالم ان يظهر علمه و من لم يفعل فعليه لعنة اللّه ( 2 ) .\r\nآنگاه كه بدعتها پديد مىآيند بر عهدهء دانشمند است كه دانش خويش را آشكار كند و آن كه نكند لعنت خدا بر او باد .\r\nآن چيزى كه اين مبارزه را ممكن و كار آن را آسان مىكند محفوظ ماندن معيار و مقياس اصلى يعنى قرآن است . رسول اكرم مخصوصاً تأكيد كرده است كه براى صحّت و سقم چيزهايى كه از زبان او نقل مىشود از مقياس قرآن استفاده كنند .\r\nنگهدارى متون اصلى از دستبرد حوادث ، استنباط فروع از اصول و تطبيق كلّيّات بر جزئيّات ، طرح و اكتشاف مسائل جديد كه هر عصرى با خود مىآورد ، جلوگيرى از گرايشهاى يكجانبه ، مبارزه با جمود بر شكلها و ظاهرها و عادتها ، تفكيك احكام اصلى و ثابت و مادر از مقرّرات فرعى و نتيجه ، تشخيص اهمّ و مهم و ترجيح اهمّ ، تعيين حدود اختيارات حكومت در وضع قوانين موقّت ، و بالأخره تنظيم « برنامه » هاى متناسب با احتياجات روز از اهمّ وظايف علماى امّت در دورهء خاتميّت است .\r\nعلماى امّت اسلاميّه بر حسب وظيفه و مسئوليّتى كه دارند عالم‌ترين مردم به زمان خويش خواهند بود ، زيرا تشخيص مقتضيات واقعى زمان از مقتضيات انحرافات اخلاقى و انحطاطات روحى انسانها ، بدون آشنايى با روح زمان و عوامل دست اندر كار ساختمان زمان و جهت سير آن عوامل ، امكان‌پذير نمىباشد .\r\n\r\n\r\n\r\n\r\n","description":"","footnote":"\r\n( 1 ) . آل عمران / 104 .\r\n( 2 ) . اصول كافى ، ج 1 / ص 54 .\r\n","page_name":" 196 ","page_number":196},
  {"content":"\r\n\r\n\r\nاجتهاد\r\nاهمّ وظايف و مسئوليّتهاى علماى امّت ، « اجتهاد » است . اجتهاد يعنى كوشش عالمانه با متد صحيح براى درك مقرّرات اسلام با استفاده از منابع : كتاب ، سنّت ، اجماع ، عقل .\r\nكلمهء « اجتهاد » اوّلين بار در احاديث نبوى به كار رفته و سپس در ميان مسلمين رايج گرديده است . اين كلمه در قرآن نيامده است . كلمه‌اى كه از لحاظ روح معنى مرادف اين كلمه است و در قرآن آمده است « تفقّه » است . قرآن صريحاً به تفقّه و فهم عميق دين دعوت كرده است .\r\nاجتهاد يا تفقّه ، در دورهء خاتميّت وظيفهء بسيار حسّاس و اساسى بر عهده دارد و از شرايط امكان جاويد ماندن اسلام است . اجتهاد را به حق نيروى محرّكهء اسلام خوانده‌اند . ابن سينا فيلسوف بزرگ اسلامى با روشن‌بينى خاصّى اين مسأله را طرح مىكند ، مىگويد :\r\n« كلّيّات اسلامى ، ثابت و لا يتغيّر و محدود است و امّا حوادث و مسائل ، نامحدود و متغيّر است و هر زمانى مقتضيات مخصوص خود و مسائل مخصوص خود دارد . به همين جهت ضرورت دارد كه در هر عصر و زمانى گروهى متخصّص و عالم به كلّيّات\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاسلامى و عارف به مسائل و پيشامدهاى زمان ، عهده‌دار اجتهاد و استنباط حكم مسائل جديد از كلّيّات اسلامى بوده باشند . » ( 1 )\r\nعلماى اسلام در دوره‌هاى درخشان تمدّن اسلامى - كه جامعه‌اى بسيط و بدوى به سرعت رو به گسترش و توسعه گذاشت ، آسيا و قسمتهايى از اروپا و افريقا را در بر گرفت و بر ملّتها و نژادهاى گوناگون كه هر كدام سابقه و فرهنگ خاصّى داشتند حكومت كرد و هزارها مسألهء نو و جديد به وجود آورد - به خوبى از عهدهء وظيفه‌اى كه به آنها محوّل شده بود بر آمدند و اعجاب جهانيان را بر انگيختند . علماى اسلام ثابت كردند كه منابع اسلامى اگر مقرون به حسن تشخيص و حسن استنباط باشد قادر است با يك اجتماع متحوّل و متكامل پيش برود و آن را راهنمايى كند ؛ ثابت كردند كه حقوق اسلامى زنده است و قابليّت دارد با مقتضيات ناشى از پيشرفت زمان ، هماهنگى كند و به احتياجات هر عصرى پاسخ بگويد .\r\nشرق‌شناسان و حقوقدانان كه تاريخ فقه اسلامى را در آن عصر مطالعه كرده‌اند به اين حقيقت معترف‌اند و حقوق اسلامى را يك مكتب حقوقى مستقل و زنده شناخته‌اند .\r\nتا قرن هفتم هجرى حقّ اجتهاد محفوظ و باب آن مفتوح بود . در اين قرن به علل خاصّ تاريخى با يك شورا و اجماع ساختگى اين حق از علما سلب گرديد و علما مجبور شدند كه براى هميشه از نظريّات علماى قرن دوم و سوم هجرى تبعيّت كنند ، و از اينجا مسألهء حصر مذاهب فقهى به مذاهب چهارگانهء معروف به وجود آمد .\r\nسدّ باب اجتهاد يك فاجعهء بزرگ در جهان اسلام به شمار مىرود و شايد تا حدودى عكس العمل يك سلسله اجتهادهاى افراطى بود و به هر حال جمودها و ركودها در فقه اسلامى از آن وقت آغاز گرديد .\r\nسدّ باب اجتهاد در ميان اهل تسنّن صورت گرفت و مستقيماً به جهان شيعه مربوط نبود ، امّا خواه ناخواه در جهان شيعه نيز اثر نامطلوب گذاشت . در فقه شيعه پس از قرن هفتم بينشها و ديدهاى عميقى پيدا شده و در بعضى قسمتها تحوّلات وسيعى رخ داده است . در عين حال نمىتوان انكار كرد كه در اين سيستم فقهى نيز تمايل به\r\n\r\n\r\n\r\n\r\n","description":"","footnote":"\r\n( 1 ) . آخر الهيّات شفا .\r\n","page_name":" 198 ","page_number":198},
  {"content":"\r\n\r\nطرح مسائل به صورت هفت قرن پيش و گريز از مواجهه با مسائل مورد احتياج روز و بىميلى به كشف طريقه‌هاى نوتر و عميق‌تر ، به شكل واضحى ديده مىشود .\r\nدر قرون اخير با كمال تأسّف در ميان جوانان و به اصطلاح طبقهء روشنفكر مسلمان ، تمايلاتى در جهت غرب‌گرايى و نفى اصالتهاى شرقى و اسلامى و تسليم و تقليد دربست از « ايسم » هاى غربى پديد آمده است و بدبختانه اين گرايش در حال گسترش است ، ولى خوشبختانه احساس مىشود كه طليعهء يك بيدارى و آگاهى در برابر اين گونه تمايلات كوركورانه و خواب‌آلود آشكار مىشود .\r\nريشهء اين گمراهى خواب‌آلود ، تصوّر غلطى است كه اين گروه ، به اصطلاح از جنبهء « دگماتيك » مقرّرات اسلامى در اذهان خويش دارند . عدم تحرّك اجتهاد در طىّ قرون به اين تصوّرات غلط كمك كرده است . وظيفهء مسئولان و هاديان قوم است كه هر چه زودتر به شكل منطقى در برابر اين قبيل گرايشهاى ناصواب بايستند .\r\nعلل و عوامل اين جريان بر كسى پوشيده نيست . چيزى كه نبايد كتمان كرد اين است كه جمود و ركود فكرى كه در قرون اخير بر جهان اسلام حكمفرما شد و مخصوصاً بازايستادن فقه اسلامى از تحرّك ، و پيدايش روح تمايل و نگرش به گذشته ، و پرهيز از مواجهه با روح زمان يكى از علل اين شكست به شمار مىرود . امروز جهان اسلام بيش از هر وقت ديگر نيازمند به يك نهضت قانون‌گذارى است كه با يك ديد نو و وسيع و همه جانبه از عمق تعليمات اسلامى ريشه بگيرد و اين ريسمان استعمار فكرى غربى از دست و پاى مسلمانان بازشود .\r\n\r\nبينشهاى نو\r\nيكى از اعجاب‌آميزترين موضوعات در تاريخ علوم و فلسفهء اسلامى استعداد پايان‌ناپذير منابع اسلامى ، مخصوصاً قرآن كريم ، براى تحقيق و كشف و استنباط است . اختصاص به مسائل فقهى و حقوقى ندارد ، در همهء قسمتها چنين است . هر كتاب بشرى ، هر چند شاهكار باشد ، استعداد محدود و پايان‌پذيرى براى تحقيق و مطالعه دارد و كار كردن چند نفر متخصّص كافى است كه تمام نكات آن را روشن نمايد ؛ امّا قرآن در طول چهارده قرن با آنكه هميشه صدها متخصّص روى آن كار مىكرده‌اند ، نشان داده است كه از نظر تحقيق و اجتهاد ، استعداد پايان‌ناپذيرى دارد .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nقرآن از اين نظر مانند طبيعت است كه هر چه بينشها وسيع‌تر و عميق‌تر مىگردد و تحقيقات و مطالعات بيشتر انجام مىگيرد راز جديدترى به دست مىآيد . يك مطالعهء دقيق دربارهء مسائل مربوط به مبدأ و معاد ، حقوق ، فقه ، اخلاق ، قصص تاريخى و طبيعيّات كه در قرآن آمده است با مقايسه با « بينش » هايى كه در طول چهارده قرن پديد آمده و كهنه شده تا به امروز رسيده است ، حقيقت را روشن مىكند .\r\nبينشها هر چه پيشتر رفته و وسيع‌تر و عميق‌تر گشته خود را با قرآن متجانس‌تر يافته است ؛ و حقّاً كتابى آسمانى كه در عين حال معجزهء باقيهء آورندهء خويش است بايد چنين باشد .\r\nبزرگترين دشمن قرآن جمود و توقّف بر بينش مخصوص يك زمان و يك دورهء معيّن است ، همچنانكه بزرگترين مانع شناخت طبيعت اين بود كه علما فكر مىكردند شناخت طبيعت همان است كه در گذشته به وسيلهء افرادى از قبيل ارسطو و افلاطون و غيرهم صورت گرفته است .\r\nاينكه قرآن كريم ، و حتّى كلمات جامعهء خود رسول اكرم ، استعداد كاوش و تحقيق پايان‌ناپذيرى دارند و نبايد نظرها محدود شود ، از اوّل مورد توجّه پيشواى بزرگ اسلام بوده است و آن را به ياران خود گوشزد مىفرموده است . رسول اكرم مكرّر در كلمات خويش به اين نكته اشاره فرموده است كه قرآن را به بينش مخصوص يك عصر و زمان محدود نكنيد . فرمود :\r\n« ظاهر قرآن زيبا و باطن آن ژرف است ، آن را حدّ و نهايتى است و فوق آن حدّ و نهايتى ديگر است ، شگفتيهاى آن پايان نمىيابد و تازه‌هاى آن كهنه نمىگردد » ( 1 ) .\r\nاز امام صادق ( عليه السّلام ) پرسش شد :\r\n« چه رمزى در كار است كه قرآن هر چه بيشتر در ميان مردم پخش و قرائت مىگردد و هر چه بيشتر در آن بحث و فحص مىشود جز بر طراوت و تازگىاش افزوده نمىگردد ؟ »\r\nامام جواب داد :\r\n\r\n\r\n\r\n\r\n","description":"","footnote":"\r\n( 1 ) . « ظاهره انيق و باطنه عميق ، له تخوم و على تخومه تخوم لا تحصى عجائبه و لا تبلى غرائبه » ( اصول كافى ، ج 2 / ص 599 ) .\r\n","page_name":" 200 ","page_number":200},
  {"content":"\r\n\r\n« اين بدان جهت است كه قرآن براى يك زمان و عصر معيّن و براى يك مردم خاصّى نازل نشده است ؛ قرآن براى همهء زمانها و همهء مردمهاست . از اين جهت در هر زمانى نو است و براى همهء مردمان تازه است . » ( 1 )\r\nرسول اكرم آنگاه كه تأكيد مىكرد سخنانش را دقيقاً ضبط كنند و به طبقات بعد ابلاغ نمايند ، مخصوصاً روى اين نكته تأكيد كرده است كه ممكن است آن كه از من مىشنود بينشى نداشته باشد و صرفاً رابط و منتقل‌كننده باشد به يك صاحب بينش ، و هم ممكن است از بينش بهره‌مند باشد ولى آن كس كه براى او نقل و روايت مىشود بينش بيشتر و عميق‌تر داشته باشد . ( 2 )\r\nتاريخ نشان داده است كه اعصار بعدى ، فهم و بينش بيشترى در درك معانى و مفاهيم گفته‌هاى آن حضرت نشان دادند .\r\n\r\nنسبيّت اجتهاد\r\nاثر بينشهاى متوالى و متكامل در هيچ جا به اندازهء مسائل فقهى ، محسوس و مشهود نيست . بر فقه اسلامى ادوار و اطوارى گذشته است ؛ در هر دوره‌اى طرز تفكّر و بينش خاصّى حكمفرما بوده است . اصول و قواعد استنباط امروز با هزار سال پيش و هفتصد سال پيش متفاوت است . علماى حدود هزار سال پيش نظير شيخ طوسى قطعا مجتهدان مبرّزى بوده‌اند و تودهء مردم به حق از آنان تقليد و پيروى مىكردند . طرز تفكّر و نوع بينش آنها از كتابهايى كه در فقه و مخصوصاً اصول نگاشته‌اند كاملًا پيداست . كتاب عدّة شيخ طوسى كه در « اصول » است و طرز تفكّر و نوع بينش او را نشان مىدهد ، اكنون در دست است . امّا از نظر فقهاى عصرهاى اخير ، آن نوع بينش و آن طرز تفكّر منسوخ است ، زيرا بينشهاى نوتر و عميق‌تر و وسيع‌تر و واقع‌بين تر از آن آمده و جاى آن را گرفته است ، همچنانكه پيشرفت دانشهاى حقوقى و روانشناسى\r\n\r\n\r\n\r\n\r\n","description":"","footnote":"\r\n( 1 ) . « ما بال القرآن لا يزيد بالنّشر و الدّراسة إلّا غضاضة ؟ قال ( ع ) لانّه لم ينزل لزمان دون زمان و لا لناس دون ناس ، و لذلك ففى كلّ زمان جديد و عند كلّ ناس غضّ » ( عيون اخبار الرضا ، چاپ سنگى ، ص 239 ) .\r\n( 2 ) . « نضَّر اللّه عبدا سمع مقالتى فوعاها و بلّغها من لم يسمعها ، فربّ حامل فقه غير فقيه و ربّ حامل فقه الى من هو افقه منه » ( اصول كافى ، ج 1 / ص 403 ) .\r\n","page_name":" 201 ","page_number":201},
  {"content":"\r\n\r\nو جامعه‌شناسى در عصر حاضر امكان تعمّقهاى بيشترى در مسائل فقهى به وجود آورده است .\r\nاگر كسى بپرسد آيا علماى آن عهد و آن عصر با آن بينش و آن طرز تفكّر ، مجتهد بوده‌اند و تودهء مردم حق داشته‌اند از آنها تقليد و پيروى كنند و بينش آنها را ملاك تشخيص مقرّرات اسلامى قرار دهند ، جواب مثبت است . باز اگر بپرسد آيا اگر در اين عصر دانشجويى بخواهد تمام كتابها و تأليفات و آثار بعد از قرن چهارم و پنجم را ناديده بگيرد و خود را در قرن پنجم فرض كند ، همان مطالعاتى را انجام دهد كه علماى زمان شيخ طوسى انجام مىداده‌اند و همان بينش و همان طرز تفكّر را پيدا كند كه آنها پيدا كرده‌اند ، آيا چنين شخصى واقعاً مجتهد است و تودهء مردم حق دارند از او تقليد و تبعيّت كنند ، جواب منفى است . چرا ؟ چه فرقى هست ميان اين شخص و مردم قرن پنجم ؟ فرق اينجاست كه آنها در عصرى زندگى مىكرده‌اند كه آن بينش تنها بينش موجود بوده است ، و اين شخص در عصرى زندگى مىكند كه بينشهاى كامل‌ترى جانشين آن طرز بينش و آن طرز تفكّر شده است و آن نوع بينش و آن طرز تفكّر منسوخ شده است .\r\nاز اينجا به خوبى مىتوانيم بفهميم كه اجتهاد يك مفهوم « نسبى » و متطوّر و متكامل است و هر عصرى و زمانى بينش و درك مخصوصى ايجاب مىكند . اين نسبيّت از دو چيز ناشى مىشود : قابليّت و استعداد پايان‌ناپذير منابع اسلامى براى كشف و تحقيق ، و ديگر تكامل طبيعى علوم و افكار بشرى ؛ و اين است راز بزرگ خاتميّت .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nپيامبر امّى\r\n\r\n","description":"","footnote":"","page_name":" 203 ","page_number":203},
  {"content":"\r\n . \r\n","description":"","footnote":"","page_name":" 204 ","page_number":204},
  {"content":"\r\n\r\n\r\nرسول درس ناخوانده\r\nيكى از نكات روشن زندگى رسول اكرم ( ص ) اين است كه درس ناخوانده و مكتب ناديده بوده است ؛ نزد هيچ معلّمى نياموخته و با هيچ نوشته و دفتر و كتابى آشنا نبوده است .\r\nاحدى از مورّخان ، مسلمان يا غير مسلمان ، مدّعى نشده است كه آن حضرت در دوران كودكى يا جوانى ، چه رسد به دوران كهولت و پيرى كه دورهء رسالت است ، نزد كسى خواندن يا نوشتن آموخته است ، و همچنين احدى ادّعا نكرده و موردى را نشان نداده است كه آن حضرت قبل از دوران رسالت يك سطر خوانده و يا يك كلمه نوشته است .\r\nمردم عرب ، بالاخص عرب حجاز ، در آن عصر و عهد به طور كلّى مردمى بىسواد بودند . افرادى از آنها كه مىتوانستند بخوانند و بنويسند انگشت شمار و انگشت نما بودند . عادتاً ممكن نيست كه شخصى در آن محيط ، اين فن را بياموزد و در ميان مردم به اين صفت معروف نشود .\r\nچنان كه مىدانيم - و بعداً دربارهء اين مطلب بحث خواهيم كرد - مخالفان پيغمبر اكرم در آن تاريخ او را به اخذ مطالب از افواه ديگران متّهم كردند ، ولى به اين جهت متّهم نكردند كه چون باسواد است و خواندن و نوشتن مىداند كتابهايى نزد خود دارد\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nو مطالبى كه مىآورد از آن كتابها استفاده كرده است . اگر پيغمبر كوچكترين آشنايى با خواندن و نوشتن مىداشت قطعاً مورد اين اتّهام واقع مىشد .\r\n\r\nاعترافات ديگران\r\nخاورشناسان نيز كه با ديدهء انتقاد به تاريخ اسلامى مىنگرند كوچكترين نشانه‌اى بر سابقهء خواندن و نوشتن رسول اكرم نيافته ، اعتراف كرده‌اند كه او مردى درس ناخوانده بود و از ميان ملّتى درس ناخوانده برخاست . كارلايل در كتاب معروف الابطال مىگويد :\r\n« يك چيز را نبايد فراموش كنيم و آن اينكه محمّد هيچ درسى از هيچ استادى نياموخته است ؛ صنعت خط تازه در ميان مردم عرب پيدا شده بود .\r\nبه عقيدهء من حقيقت اين است كه محمّد با خط و خواندن آشنا نبود ، جز زندگى صحرا چيزى نياموخته بود » .\r\nويل دورانت در تاريخ تمدّن مىگويد :\r\n« ظاهرا هيچ كس در اين فكر نبود كه وى ( رسول اكرم ) را نوشتن و خواندن آموزد .\r\nدر آن موقع هنر نوشتن و خواندن به نظر عربان اهمّيّتى نداشت ؛ به همين جهت در قبيلهء قريش بيش از هفده تن خواندن و نوشتن نمىدانستند . معلوم نيست كه محمّد شخصا چيزى نوشته باشد . از پس پيمبرى كاتب مخصوص داشت . مع ذلك معروف‌ترين و بليغ‌ترين كتاب زبان عربى به زبان وى جارى شد و دقايق امور را بهتر از مردم تعليم داده شناخت . » ( 1 )\r\nجان ديون پورت در كتاب عذر تقصير به پيشگاه محمّد و قرآن مىگويد :\r\n« دربارهء تحصيل و آموزش ، آنطورى كه در جهان معمول است ، همه معتقدند كه محمّد تحصيل نكرده و جز آنچه در ميان قبيله‌اش رايج و معمول بوده چيزى نياموخته است . » ( 2 )\r\n\r\n\r\n\r\n\r\n","description":"","footnote":"\r\n( 1 ) . ترجمهء فارسى ، ج 11 / ص 14 .\r\n( 2 ) . چاپ سوّم ، ص 17 و 18 .\r\n","page_name":" 206 ","page_number":206},
  {"content":"\r\n\r\nكونستان ورژيل گيورگيو در كتاب محمّد پيغمبرى كه از نو بايد شناخت مىگويد :\r\n« با اينكه امّى بود ، در اوّلين آيات كه بر وى نازل شده صحبت از قلم و علم ، يعنى نوشتن و نويسانيدن و فرا گرفتن و تعليم دادن است . در هيچ‌يك از اديان بزرگ اين اندازه براى معرفت قائل به اهمّيّت نشده‌اند و هيچ دينى را نمىتوان يافت كه در مبدأ آن ، علم و معرفت اين قدر ارزش و اهمّيّت داشته باشد . اگر محمّد يك دانشمند بود ، نزول اين آيات در غار ( حرا ) توليد حيرت نمىكرد ، چون دانشمند قدر علم را مىداند ، ولى او سواد نداشت و نزد هيچ آموزگارى درس نخوانده بود . من به مسلمانها تهنيت مىگويم كه در مبدأ دين آنها كسب معرفت اين قدر با اهمّيّت تلقّى شده . » ( 1 )\r\nگوستاولوبون در كتاب معروف خود تمدّن اسلام و عرب مىگويد :\r\n« اين طور معروف است كه پيغمبر امّى بوده است ، و آن مقرون به قياس هم هست ، زيرا اوّلًا اگر از اهل علم بود ارتباط مطالب و فقرات قرآن به هم بهتر مىشد ؛ بعلاوه آن هم قرين قياس است كه اگر پيغمبر امّى نبود نمىتوانست مذهب جديدى شايع و منتشر سازد ، براى اينكه شخص امّى به احتياجات اشخاص جاهل بيشتر آشناست و بهتر مىتواند آنها را به راه راست بياورد . به هر حال ، پيغمبر امّى باشد يا غير امّى ، جاى هيچ ترديدى نيست كه او آخرين درجهء عقل و فراست و هوش را دارا بوده است . » ( 2 )\r\nگوستاولوبون به علّت آشنا نبودن با مفاهيم قرآنى ، و هم به خاطر افكار مادّى كه داشته است سخن ياوه‌اى دربارهء ارتباط آيات قرآن و دربارهء عاجز بودن عالم از درك احتياجات جاهل مىبافد و به قرآن و پيغمبر اهانت مىكند ؛ در عين حال اعتراف دارد كه هيچ گونه سندى و نشانه‌اى بر سابقهء آشنايى پيغمبر اسلام با خواندن و نوشتن وجود ندارد .\r\nغرض از نقل سخن اينان استشهاد به سخنشان نيست . براى اظهار نظر در تاريخ اسلام و مشرق ، خود مسلمانان و مشرق زمينىها شايسته‌ترند . نقل سخن اينان براى\r\n\r\n\r\n\r\n\r\n","description":"","footnote":"\r\n( 1 ) . چاپ اوّل ، ص 45 .\r\n( 2 ) . چاپ چهارم ، ص 20 .\r\n","page_name":" 207 ","page_number":207},
  {"content":"\r\n\r\nاين است كه كسانى كه خود شخصاً مطالعه‌اى ندارند بدانند كه اگر كوچكترين نشانه‌اى در اين زمينه وجود مىداشت از نظر مورّخان كنجكاو و منتقد غير مسلمان پنهان نمىماند .\r\nرسول اكرم در خلال سفرى كه همراه ابو طالب به شام رفت ، ضمن استراحت در يكى از منازل بين راه ، برخورد كوتاهى با يك راهب به نام « بحيرا » ( 1 ) داشته است . اين برخورد ، توجّه خاورشناسان را جلب كرده است كه آيا پيغمبر اسلام از همين برخورد كوتاه چيزى آموخته است ؟\r\nوقتى كه چنين حادثهء كوچكى توجّه مخالفان را در قديم و جديد برانگيزد ، به طريق اولى اگر كوچكترين سندى براى سابقهء آشنايى رسول اكرم با خواندن و نوشتن وجود مىداشت ، از نظر آنان مخفى نمىماند و در زير ذرّه‌بينهاى قوى اين گروه چندين بار بزرگتر نمايش داده مىشد .\r\nبراى اينكه مطلب روشن شود لازم است در دو قسمت بحث شود :\r\n1 . دورهء قبل از رسالت .\r\n2 . دورهء رسالت .\r\nدر دورهء رسالت نيز از دو نظر بايد مطلب مورد مطالعه قرار گيرد :\r\n1 . نوشتن .\r\n2 . خواندن .\r\nبعداً خواهيم گفت آنچه قطعى و مسلّم است و مورد اتّفاق علماى مسلمين و غير آنهاست اين است كه ايشان قبل از رسالت كوچكترين آشنايى با خواندن و نوشتن نداشته‌اند . امّا دورهء رسالت آن اندازه قطعى نيست . در دورهء رسالت نيز آنچه مسلّم‌تر است ننوشتن ايشان است ، ولى نخواندنشان آن اندازه مسلّم نيست . از برخى روايات شيعه ظاهر مىشود كه ايشان در دورهء رسالت مىخوانده‌اند ولى نمىنوشته‌اند ، هر چند روايات شيعه نيز در اين جهت وحدت و تطابق ندارند . آنچه از مجموع قرائن و دلائل استفاده مىشود اين است كه در دورهء رسالت نيز نه خوانده‌اند و نه نوشته‌اند .\r\n\r\n\r\n\r\n\r\n","description":"","footnote":"\r\n( 1 ) . پرفسور ماسينيون ، اسلام‌شناس و خاورشناس معروف ، در كتاب سلمان پاك در اصل وجود چنين شخصى ، تا چه رسد به برخورد پيغمبر با او ، تشكيك مىكند و او را شخصيّت افسانه‌اى تلقّى مىنمايد ، مىگويد : « بحيرا سرجيوس و تميم دارى و ديگران كه روات در پيرامون پيغمبر جمع كرده‌اند اشباحى مشكوك و نايافتنىاند » .\r\n","page_name":" 208 ","page_number":208},
  {"content":"\r\n\r\nبراى اينكه دورهء ما قبل رسالت را رسيدگى كنيم لازم است دربارهء وضع عمومى عربستان در آن عصر از لحاظ خواندن و نوشتن بحث كنيم .\r\nاز تواريخ چنين استفاده مىشود كه مقارن ظهور اسلام ، افرادى در آن محيط كه خواندن و نوشتن مىدانسته‌اند بسيار معدود بوده‌اند .\r\n\r\nپيدايش خط در حجاز\r\nبلاذرى در آخر فتوح البلدان آغاز پيدايش خط را در ميان اعراب حجاز چنين ذكر مىكند :\r\n« اوّلين بار سه نفر از قبيلهء « طى » ( كه در مجاورت شام بودند ) خط ( خطّ عربى ) را وضع كردند و هجاء عربى را به هجاء سريانى قياس كردند . بعد عدّه‌اى از اهل انبار اين خط را از آن سه نفر آموختند و اهل حيره از اهل انبار فرا گرفتند . بشر بن عبد الملك كندى برادر اكيدر بن عبد الملك كندى امير دومة الجندل كه نصرانى بود ، در رفت و آمدهاى خود به حيره خطّ عربى را از اهل حيره ياد گرفت . همين بشر براى كارى به مكّه رفت و سفيان بن اميّه ( عموى ابو سفيان ) و أبو قيس بن عبد مناف بن زهره او را ديدند كه مىنوشت ؛ از او خواستند كه نوشتن را به آنها تعليم كند و او به آنها تعليم كرد . بعد خود بشر با اين دو نفر در يك سفر تجارتى به طائف رفتند ؛ غيلان بن سلمهء ثقفى در طائف خط نوشتن را از آنها آموخت . بعد بشر از آن دو نفر جدا شد و به ديار مصر رفت . عمرو بن زرارة كه بعد به عمرو كاتب معروف شد نوشتن را از او آموخت . سپس بشر به شام رفت و در آنجا عدّهء زيادى از او فرا گرفتند . »\r\nابن النّديم در الفهرست ، فنّ اول از مقالهء اولى ، به قسمتى از گفته‌هاى بلاذرى اشاره مىكند ( 1 ) . ابن النّديم از ابن عباس روايت مىكند كه اوّل كسى كه خطّ عربى نوشت سه نفر از مردان قبيلهء بولان بودند كه قبيله‌اى است در انبار ، و اهل حيره از مردم انبار فرا گرفتند .\r\nابن خلدون نيز در مقدّمهء خويش فصل « فى انّ الخطّ و الكتابة من عداد الصنائع\r\n\r\n\r\n\r\n\r\n","description":"","footnote":"\r\n( 1 ) . الفهرست ( چاپ مطبعة الاستقامة قاهره ) ، ص 13 .\r\n","page_name":" 209 ","page_number":209},
  {"content":"\r\n\r\nالانسانيّة » قسمتى از گفته‌هاى بلاذرى را ذكر و تأييد مىكند ( 1 ) .\r\nبلاذرى با سند روايت مىكند كه هنگام ظهور اسلام در همهء مكّه چند نفر باسواد بودند . مىگويد :\r\n« اسلام ظهور كرد و در قريش فقط هفده نفر صنعت نوشتن را مىدانستند : عمر بن الخطّاب ، علىّ بن ابى طالب ( ع ) ، عثمان بن عفّان ، ابو عبيدهء جرّاح ، طلحه ، يزيد بن ابى سفيان ، ابو حذيفة بن ربيعه ، حاطب بن عمرو عامرى ، ابو سلمهء مخزومى ، ابان بن سعيد اموى ، خالد بن سعيد اموى ، عبد اللّه بن سعد بن ابى سرح ، حويطب بن عبد العزّى ، ابو سفيان بن حرب ، معاوية بن ابى سفيان ، جهيم بن الصّلت ، علاء بن الحضرمى كه از هم‌پيمانان قريش بود نه از خود قريش » .\r\nبلاذرى فقط يك زن قرشى را نام مىبرد كه در دورهء جاهليّت مقارن ظهور اسلام ، خواندن و نوشتن مىدانست و او « شفاء » دختر عبد اللّه عدوى بود . اين زن مسلمان شد و از مهاجران اوّليه به شمار مىرود . بلاذرى مىگويد :\r\n« اين زن همان است كه حفصه همسر پيغمبر را نوشتن آموخت و روزى پيغمبر اكرم به او فرمود : « أ لا تعلّمين حفصة رقية النّملة كما علّمتها الكتابة » يعنى همچنانكه نوشتن را به حفصه آموزانيدى خوب است « رقية النّملة » ( 2 ) . را نيز به وى بياموزانى . »\r\n\r\n\r\n\r\n\r\n","description":"","footnote":"\r\n( 1 ) . مقدّمهء ابن خلدون ( چاپ ابراهيم حلمى ) ، ص 492 .\r\n( 2 ) . در فتوح البلدان ( مطبوع در مطبعة السّعادة مصر در سال 1959 ) اين كلمه را « رقنه النّملة » ضبط كرده كه البتّه اشتباه نسخه است و صحيح آن همانطور كه در النهايهء ابن اثير مادّهء « نمل » ضبط شده است « رقية النّملة » است .\r\n« رقية » جمله‌هايى بوده ورد مانند كه مىخوانده‌اند و آن را براى دفع بلا يا بيمارى مفيد مىدانسته‌اند . ابن اثير در مادّهء « رقى » مىگويد بعضى از اخبار منقول از پيغمبر اكرم « رقى » را منع و بعضى تجويز كرده است ، و خود مدّعى مىشود كه احاديث منع ، ناظر است به تعويذ به غير نام خدا و به اينكه انسان توكّلش را از خدا بر گيرد و به اين تعويذها اعتماد كند ، و احاديث تجويز ناظر به اين است كه كسى متوسّل به اسماء الهى شود و از خداوند اثر بخواهد .\r\nابن اثير در مادّهء « نمل » مىگويد :\r\nآنچه به نام « رقية النّملة » معروف است ، در واقع از نوع « رقى » نبوده است ، جمله‌هايى بوده معروف و همه مىدانستند نفع و ضررى نمىرساند . رسول خدا به صورت شوخى و ضمناً نوعى كنايه به همسرش حفصه آن سخن را به شفاء فرمود .\r\nجمله‌ها اين بوده است : « العروس تحتفل ، و تختضب ، و تكتحل ، و كلّ شيء تفتعل غير ان لا تعصى الرّجل » يعنى عروس در ميان جمع مىنشيند ، رنگ مىبندد ، سرمه مىكشد ؛ عروس همه كار مىكند جز اينكه شوهرش را نافرمانى\r\n","page_name":" 210 ","page_number":210},
  {"content":"\r\n\r\nبلاذرى آنگاه چند زن از زنان مسلمان را نام مىبرد كه در دورهء اسلام ، هم مىخواندند و هم مىنوشتند ، و يا تنها مىخواندند . مىگويد :\r\n« حفصه همسر پيغمبر مىنوشت . امّ كلثوم دختر عقبة بن ابى معيط ( از زنان مهاجر اوّليّه ) نيز مىنوشت . عايشه دختر سعد گفت پدرم به من نوشتن آموخت . كريمه دختر مقداد نيز مىنوشت . عايشه ( همسر پيغمبر ) مىخواند ولى نمىنوشت ؛ همچنين امّ سلمه . »\r\nبلاذرى سپس نام كسانى را كه در مدينه سمت دبيرى رسول خدا را داشتند ذكر مىكند ، آنگاه مىگويد مقارن ظهور اسلام فقط يازده نفر از مردم اوس و خزرج ( دو قبيلهء معروف ساكن مدينه ) صنعت خط ، را مىدانستند ، و نام آنها را هم ذكر مىكند .\r\nمعلوم مىشود صنعت خط ، تازه وارد محيط حجاز شده بوده است و اوضاع و احوال محيط آن روز حجاز چنان بوده كه اگر كسى خواندن يا نوشتن مىدانست معروف خاص و عام مىشد . افرادى كه مقارن ظهور اسلام اين صنعت را مىدانستند ، چه در مكّه و چه در مدينه ، معروف و انگشت‌نما ، و معدود و انگشت شمار بودند ؛ لهذا نامشان در تاريخ ثبت شد ، و اگر رسول خدا در زمرهء آنان مىبود قطعاً به اين صنعت شناخته مىشد و نامش در زمرهء آنان برده مىشد ، و چون اسمى از آن حضرت در زمرهء آنان نيست معلوم مىشود به طور قطع او با خواندن و نوشتن سر و كار نداشته است .\r\n\r\nدورهء رسالت و مخصوصاً دورهء مدينه\r\nاز مجموع قرائن به دست مىآيد كه رسول اكرم در دورهء رسالت نيز نه خواند و نه نوشت ، ولى علماى اسلامى - چه شيعه و چه سنّى - در اين جهت وحدت نظر\r\n\r\n\r\n\r\n\r\n","description":"","footnote":"\r\nنمىكند . اين جمله‌ها را « رقية النّملة » مىناميدند و ظاهراً در اين نامگذارى نيز نوعى شوخى و طنز به كار رفته است .\r\nابن اثير مىگويد :\r\nرسول اكرم از روى شوخى و طنز به شفاء فرمود همان طورى كه نوشتن را به حفصه ياد دادى خوب بود « رقية النّملة » را نيز ياد مىدادى . اشاره به اينكه اين خانم فرمان مرا اطاعت نكرد و رازى را كه به او گفته بودم ( در تاريخ معروف است و آيهء اوّل سورهء تحريم ناظر به آن است ) افشا نمود .\r\n","page_name":" 211 ","page_number":211},
  {"content":"\r\n\r\nندارند ؛ بعضى استبعاد كرده‌اند كه چگونه ممكن است وحى - كه همه چيز را مىآموخته است - خواندن و نوشتن را به او نياموخته باشد ( 1 ) ؟\r\nدر چندين روايت از روايات شيعه وارد شده كه آن حضرت در دوران رسالت مىخوانده ولى نمىنوشته است ( 2 ) . از آن جمله روايتى است كه صدوق در علل الشّرائع آورده است :\r\n« از منّتهاى خدا بر پيامبرش اين بود كه مىخواند ولى نمىنوشت . هنگامى كه ابو سفيان متوجّه احد شد ، عبّاس عموى پيغمبر نامه‌اى به آن حضرت نوشت . وقتى نامه رسيد كه او در يكى از باغهاى اطراف مدينه بود . پيغمبر نامه را خواند ولى اصحابش را به مضمون نامه آگاه نكرد ؛ امر كرد همه به شهر بروند . همين‌كه به شهر رفتند موضوع را به اطّلاع آنها رسانيد . » ( 3 )\r\nولى در سيرهء زينى دحلان جريان نامهء عبّاس را بر خلاف روايت علل الشّرائع نقل مىكند ، مىگويد :\r\n« همين‌كه . نامهء عبّاس به رسول خدا رسيد ، مهرش را باز كرد ، به ابىّ بن كعب داد بخواند . كعب خواند و پيغمبر دستور داد كتمان كند . پس از آن رسول خدا بر سعد بن الرّبيع صحابى معروف وارد شد و موضوع نامهء عبّاس را با او در ميان گذاشت و از او نيز خواست فعلًا موضوع را پنهان نگهدارد . » ( 4 )\r\nبعضى معتقدند كه آن حضرت در دورهء رسالت ، هم مىخوانده و هم مىنوشته است . سيّد مرتضى - به نقل بحار الانوار - مىگويد :\r\n« عقيدهء شعبى و جماعتى از اهل علم اين است كه رسول اكرم از دنيا نرفت مگر اينكه هم خواند و هم نوشت . » ( 5 )\r\n\r\n\r\n\r\n\r\n","description":"","footnote":"\r\n( 1 ) . بحار ( چاپ جديد ) ، ج 16 / ص 134 .\r\n( 2 ) . همان مأخذ ، ص 132 .\r\n( 3 ) . همان مأخذ ، ص 133 .\r\n( 4 ) . سيرهء زينى دحلان ، در حاشيهء سيرهء حلبيّه ، ج 2 / ص 24 .\r\n( 5 ) . بحار ( چاپ جديد ) ج 16 / ص 135 . ايضا مجمع البيان ذيل آيهء 48 از سورهء عنكبوت .\r\n","page_name":" 212 ","page_number":212},
  {"content":"\r\n\r\nسيّد مرتضى خود به حديث معروف دوات و قلم ( يا دوات و شانه ) استناد مىكند ، مىگويد :\r\n« در اخبار معتبر و در تواريخ وارد شده كه آن حضرت در حين وفات فرمود دوات و شانه بياوريد تا براى شما دستورى بنويسم كه بعد از من گمراه نشويد . » ( 1 )\r\nاستناد به حديث دوات و قلم استناد صحيحى نيست . اين حديث صراحت ندارد كه رسول خدا مىخواسته است با دست خود بنويسد . اگر فرض كنيم مىخواسته است در حضور جمع فرمان بدهد بنويسند و آنها را شاهد بگيرد و به عنوان شهادت از آنها امضاء بگيرد باز تعبير اينكه « مىخواهم براى شما چيزى بنويسم كه گمراه نشويد » صحيح است . به اصطلاح ادبى ، اين گونه تعبيرات « اسناد مجازى » است .\r\nاسناد مجازى از وجوه فصاحت است و در زبان عربى و غير عربى شايع است .\r\n\r\n\r\n\r\n\r\n","description":"","footnote":"\r\n( 1 ) . بحار ( چاپ جديد ) ج 16 / ص 135 .\r\n","page_name":" 213 ","page_number":213},
  {"content":"\r\n\r\n\r\nدبيران پيغمبر\r\nاز نصوص تواريخ معتبر و قديمى اسلامى به دست مىآيد كه رسول خدا در مدينه گروهى « دبير » داشته است . اين دبيران وحى خدا ، سخنان پيغمبر ، عقود و معاملات مردم ، عهدها و پيمان‌نامه‌هاى رسول خدا با مشركين و اهل كتاب ، دفاتر صدقات و مالياتها ، دفاتر غنائم و اخماس و نامه‌هاى فراوان آن حضرت را به اطراف و اكناف مىنوشته‌اند .\r\nعلاوه بر وحى خدا و سخنان شفاهى آن حضرت كه نوشته شده و باقى است ، عهدنامه‌ها و بسيارى از نامه‌هاى رسول خدا نيز در متن تاريخ ثبت شده است . محمّد بن سعد در الطبقات الكبير ( 1 ) . در حدود صد نامه از آن حضرت كه متن اكثر آنها را آورده است نقل مىكند .\r\nبرخى از اين نامه‌ها به سلاطين و حكمرانان جهان و رؤساى قبايل و حكّام دست‌نشاندهء رومى يا ايرانى خليج فارس و ساير شخصيّتهاست و مشتمل بر دعوت به اسلام است ؛ برخى ديگر حكم بخشنامه و دستور العمل دارد و جزء مدارك فقهى اسلام به شمار مىرود ؛ برخى ديگر به منظور كارهاى ديگر است . بسيارى از آن نامه‌ها معلوم\r\n\r\n\r\n\r\n\r\n","description":"","footnote":"\r\n( 1 ) . ج 2 / ص 10 - 38 .\r\n","page_name":" 214 ","page_number":214},
  {"content":"\r\n\r\nاست كه به خطّ چه كسى است ؛ كاتب نام خود را در آخر نامه قيد كرده است . گويند اوّل كسى كه اين سنّت را در آنجا رايج كرد كه نام كاتب در آخر نامه قيد شود ، ابىّ بن كعب صحابى معروف است .\r\nهيچ‌يك از اين نامه‌ها و پيمان‌نامه‌ها و دفاتر را رسول خدا به خطّ خود ننوشته است ؛ يعنى يك جا نمىبينيم كه گفته باشند فلان نامه را رسول خدا به خطّ خود نوشت . بالاتر اينكه هيچ جا ديده نمىشود كه رسول خدا يك آيهء قرآن به خطّ خود نوشته باشد ، در صورتى كه كتّاب وحى هر كدام به خطّ خود قرآنى نوشته‌اند . آيا ممكن است رسول اكرم خط بنويسد و آنگاه به خطّ خود قرآنى يا سوره‌اى از قرآن و لااقل آيه‌اى از قرآن ننويسد ؟ !\r\nدر كتب تواريخ نام دبيران رسول خدا آمده است . يعقوبى در جلد دوم تاريخ خويش مىگويد :\r\n« دبيران رسول خدا كه وحى ، نامه‌ها و پيمان‌نامه‌ها را مىنوشتند اينان‌اند : علىّ بن ابى طالب ( ع ) ، عثمان بن عفّان ، عمرو بن العاص ، معاوية بن ابى سفيان ، شرحبيل بن حسنه ، عبد اللّه بن سعد بن ابى سرح ، مغيرة بن شعبه ، معاذ بن جبل ، زيد بن ثابت ، حنظلة بن الربيع ، ابىّ بن كعب ، جهيم بن الصّلت ، حصين النّميرى . » ( 1 )\r\nمسعودى در التّنبيه و الاشراف تا اندازه‌اى تفصيل مىدهد كه اين دبيران ، هر كدام چه نوع كارى را به عهده داشته‌اند و نشان مىدهد كه اين دبيران بيش از اين توسعهء كار داشته و نوعى نظم و تشكيلات و تقسيم كار در ميان بوده است . مىگويد :\r\n« خالد بن سعيد بن العاص پيش دست رسول خدا بود ، حاجتهاى متفرّقه‌اى كه پيش مىآمد مىنوشت ؛ همچنين مغيرة بن شعبه و حصين بن نمير . عبد اللّه بن ارقم و علاء بن عقبه سندهاى مردم و عقود و معاملات آنها را مىنوشتند . زبير بن العوّام و جهيم بن الصّلت صورت ماليات و صدقات را ضبط مىكردند . حذيفة بن اليمان عهده‌دار نوشتن « حرازى » حجاز بود . معيقيب بن ابى فاطمهء دوسى غنائم را وارد مىكرد . زيد بن ثابت انصارى نامه به حكّام و پادشاهان مىنوشت و ضمناً سمت مترجمى رسول خدا را داشت . او زبانهاى فارسى و رومى و قبطى و حبشى را ترجمه مىكرد و همهء\r\n\r\n\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 / ص 69 .\r\n","page_name":" 215 ","page_number":215},
  {"content":"\r\n\r\nاينها را در مدينه از اهل اين زبانها آموخته بود ( 1 ) . حنظلة بن الرّبيع ذخيره بود و هر وقت يكى از آنها كه نام برديم نبود او كارش را انجام مىداد و به « حنظلهء كاتب » معروف شده بود . حنظله در زمان خلافت عمر كه فتوحات اسلامى رخ داد به « رها » رفت و در همان جا فوت كرد . عبد اللّه بن سعد بن ابى سرح مدّتى سمت نويسندگى داشت ولى بعد مرتد شد و به مشركان پيوست . شرحبيل بن حسنهء طابخى نيز برايش نوشته است . ابان بن سعيد و علاء بن الحضرمى نيز گاهى برايش مىنوشتند . معاويه فقط چند ماهى قبل از وفات رسول خدا برايش نويسندگى كرد . اينها كسانى هستند كه رسماً مدّتى عهده‌دار سمت « دبيرى » بودند ؛ و امّا افرادى كه احياناً يك يا دو نامه برايش نوشته‌اند و جزء دبيران پيغمبر به شمار نمىروند ما از آنها ياد نمىكنيم . » ( 2 )\r\nمسعودى در اينجا از كتّاب وحى و همچنين نويسندگان پيمان نامه‌هاى رسمى مانند على ( عليه السّلام ) و عبد اللّه بن مسعود و ابىّ بن كعب و غير اينها نام نبرده است ؛ مثل اينكه خواسته است كسانى را نام ببرد كه سمت ديگرى غير از سمت كتابت وحى عهده‌دار نبوده‌اند .\r\nدر تواريخ و احاديث اسلامى به قضاياى زيادى بر مىخوريم مبنى بر اينكه متقاضيانى از دور يا نزديك به حضور رسول اكرم مىآمده‌اند و از ايشان تقاضاى نصيحت و موعظه‌اى مىكرده‌اند و آن حضرت با سخنان حكيمانه و پرمغز خود به پرسش آنها پاسخ داده است . اين سخنان فى المجلس يا بعدها نوشته شده است .\r\nبازهم در يك جا نمىبينيم كه رسول خدا خودش در جواب متقاضيان يك سطر نوشته باشد . قطعاً اگر يك سطر نوشته از پيغمبر اكرم باقى مىماند ، مسلمانان به عنوان تيمّن و تبرّك و بزرگترين افتخار براى خود و خاندان خود آن را نگهدارى مىكردند ،\r\n\r\n\r\n\r\n\r\n","description":"","footnote":"\r\n( 1 ) . در جامع ترمذى از زيد بن ثابت نقل مىكند : « پيغمبر اكرم مرا فرمان داد كه زبان سريانى را ياد بگيرم » . و هم جامع ترمذى از زيد بن ثابت نقل مىكند : « رسول خدا به من فرمود لغت يهود را ياد بگير و گفت به خدا قسم كه نمىتوانم در نامه‌هاى خود به يهود اعتماد كنم . من در حدود نصف يك ماه ياد گرفتم . بعد از آن هر وقت مىخواست به يهود نامه بنويسد من مىنوشتم و هرگاه نامه‌اى از يهود برايش مىرسيد من برايش مىخواندم » . در فتوح البلدان بلاذرى صفحهء 460 مىگويد : « زيد بن ثابت گفت رسول خدا مرا فرمان داد كه كتاب يهود را ( به زبان سريانى ) ياد بگيرم ، و به من فرمود كه من از يهود بر كتاب خود نگرانم ؛ نيمى ( از ماه يا سال ) نگذشت كه فرا گرفتم . از آن پس من نامه‌هاى او را به يهود مىنوشتم و نامه‌هايى كه يهود به پيغمبر مىنوشتند من برايش قرائت مىكردم » .\r\n( 2 ) . التنبيه و الاشراف ، ص 245 و 246 .\r\n","page_name":" 216 ","page_number":216},
  {"content":"\r\n\r\nهمچنانكه دربارهء حضرت امير ( عليه السّلام ) و ساير ائمّه چنين جريانها زياد مىبينيم ، كه قسمتى از خطوط آن بزرگواران سالها بلكه قرنها در خاندان خودشان يا در خاندان شيعيان محفوظ مانده است . همين الآن قرآنهايى موجود است كه منسوب به آن بزرگواران است .\r\nجريان معروف زيد بن علىّ بن الحسين ( ع ) و يحيى بن زيد و كيفيّت نگهدارى آنها از صحيفهء سجّاديّه شاهد اين مدّعاست .\r\nابن النّديم در فنّ اوّل از مقالهء دوّم الفهرست جريان جالبى نقل مىكند ، مىگويد :\r\n« با يكى از شيعيان كوفى كه نامش محمّد بن الحسين و معروف به ابن ابى بعره بود آشنا شدم . كتابخانه‌اى داشت كه مثل آن را نديده‌ام . او آن كتابخانه را از يك مرد شيعى كوفى دريافت كرده بود و عجيب اين است كه در هر كتاب يا ورقه‌اى ثبت بود كه به خطّ كى است ؟ جماعتى از علما شهادت خود را بر اينكه خطّ ، خطّ كى است نوشته بودند . در آن كتابخانه خطوطى از امامين همامين حسن بن على و حسين بن على ( عليهما السّلام ) موجود بود و نگهدارى مىشد ، و همچنين اسناد و عهدنامه‌هايى به خطّ على ( عليه السّلام ) و ساير دبيران رسول خدا موجود بود و از آنها مراقبت مىشد . » ( 1 )\r\nآرى ، تا اين حد اين آثار متبرّكه حفظ و نگهدارى مىشده است . چگونه ممكن است كه رسول خدا حدّ اقل يك سطر نوشته باشد و با آن عنايت عجيب مسلمين به حفظ آثار - خصوصاً آثار متبرّكه - باقى نمانده باشد ؟ !\r\nمسألهء نوشتن آن حضرت حتّى در دورهء رسالت ، طبق قرائن و امارات منتفى است ، امّا مسألهء خواندن آن حضرت را در دورهء رسالت نمىتوان به طور قطع منتفى دانست هر چند دليل كافى بر خواندن آن حضرت حتّى در اين دوره نداريم بلكه بيشتر قرائن از نخواندن آن حضرت حتّى در اين دوره حكايت مىكند .\r\n\r\n\r\n\r\n\r\n","description":"","footnote":"\r\n( 1 ) . الفهرست ( چاپ مطبعة الاستقامة قاهره ) ، ص 67 .\r\n","page_name":" 217 ","page_number":217},
  {"content":"\r\n\r\n\r\nجريان حديبيّه\r\nدر تاريخ زندگى رسول اكرم جريانهايى پيش آمده كه روشن مىكند آن حضرت حتّى در دورهء مدينه نه مىخوانده و نه مىنوشته است . در ميان همهء آنها حادثهء حديبيّه به علّت حسّاسيّت خاصّ تاريخى از همه معروفتر است و با آنكه نقلهاى تاريخى و حديثى اختلافاتى با يكديگر دارند ، بازهم تا حدود زيادى به روشن شدن مطلب كمك مىكند .\r\nدر ماه ذى القعدهء سال ششم هجرى ، رسول خدا ( ص ) به قصد انجام عمره و حجّ ، مدينه را به سوى مكّه ترك كرد ؛ دستور داد شترهاى قربانى را با علائم قربانى همراهشان سوق دهند ؛ امّا همين‌كه به حديبيّه - تقريباً در دو فرسخى مكّه - رسيدند قريش جبهه گرفتند و مانع ورود مسلمين شدند . با اينكه ماه حرام بود و طبق قانون جاهليّت نيز قريش حق نداشتند مانع شوند و رسول اكرم توضيح داد جز زيارت كعبه قصدى ندارم و پس از انجام اعمال بر مىگردم ، قريش موافقت نكردند . مسلمانان اصرار داشتند كه به عنف وارد مكّه شوند ولى رسول اكرم حاضر نشد و نخواست احترام كعبه بريزد . موافقت شد پيمان صلحى ميان قريش و مسلمانان منعقد گردد .\r\nصورت پيمان صلح را پيغمبر اكرم املا مىكرد و على ( عليه السّلام ) مىنوشت .\r\nپيغمبر اكرم فرمود بنويس : « بسم اللّه الرّحمن الرّحيم » .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nسهيل بن عمرو نمايندهء قريش اعتراض كرد و گفت اين شعار شماست و ما با آن آشنايى نداريم ؛ بنويسيد « بسمك اللّهمّ » . رسول اكرم موافقت كرد و به على فرمود اين طور بنويس . بعد فرمود بنويس اين قراردادى است كه ميان محمّد رسول اللّه و قريش منعقد مىگردد . نمايندهء قريش اعتراض كرد و گفت ما تو را رسول اللّه نمىدانيم ، فقط پيروان تو ، تو را رسول اللّه مىدانند ؛ ما اگر تو را رسول اللّه مىدانستيم با تو نمىجنگيديم و مانع ورود تو به مكّه هم نمىشديم ؛ اسم خود و اسم پدرت را بنويس . رسول اكرم فرمود شما مرا چه رسول اللّه بدانيد و چه ندانيد من رسول اللّه‌ام .\r\nسپس به على فرمان داد كه بنويس : « اين پيمانى است كه ميان محمّد بن عبد اللّه و مردم قريش منعقد مىشود » .\r\nاينجا بود كه مسلمانان سخت برآشفتند ؛ و هم از اين به بعد است كه نقلهاى تاريخى در بعضى خصوصيّات با هم اختلاف دارد .\r\nاز سيرهء ابن هشام و صحيح بخارى « باب الشّروط في الجهاد و المصالحة مع اهل الحرب » ( 1 ) . بر مىآيد كه اين اعتراض قبل از نوشتن كلمهء « رسول اللّه » صورت گرفت و همان وقت رسول اكرم موافقت فرمود كه به جاى « محمّد رسول اللّه » ، « محمّد بن عبد اللّه » نوشته شود . ولى از بيشتر نقلها بر مىآيد كه اين اعتراض وقتى صورت گرفت كه على ( عليه السّلام ) اين كلمه را نوشته بود و پيغمبر از على ( عليه السّلام ) خواست كه اين كلمه را محو كند و على از اينكه با دست خود آن كلمهء مبارك را محو كند معذرت خواست .\r\nدر اينجا باز نقلها مختلف مىشود : روايات شيعه اتّفاق دارند كه پس از امتناع على ( عليه السّلام ) از اينكه به دست خود اين كلمهء مبارك را محو كند ، پيغمبر خود محو كرد و سپس على ( عليه السّلام ) نوشت « محمّد بن عبد اللّه » . در بعضى از اين روايات و همچنين در بعضى روايات اهل سنّت تصريح دارد كه پيغمبر از على ( عليه السّلام ) خواست كه كلمه را نشان دهد و گفت دست مرا روى كلمه بگذار تا خودم محو كنم .\r\nعلى ( عليه السّلام ) چنين كرد . پيغمبر خودش با دست خود كلمهء « رسول اللّه » را محو كرد و آنگاه على ( عليه السّلام ) به جاى آن نوشت « بن عبد اللّه » . پس نويسنده على ( عليه السّلام ) بوده نه پيغمبر ، بلكه طبق اين نقلها كه هم از طريق شيعه است و هم از\r\n\r\n\r\n\r\n\r\n","description":"","footnote":"\r\n( 1 ) . ج 3 / ص 242 .\r\n","page_name":" 219 ","page_number":219},
  {"content":"\r\n\r\nطريق اهل سنّت ، پيغمبر اكرم نه مىخوانده و نه مىنوشته است .\r\nدر كتاب قصص قرآن ابو بكر عتيق نيشابورى سورآبادى كه برگرفته‌اى است از تفسير وى بر قرآن و در قرن پنجم تأليف يافته و به زبان پارسى است ، جريان حديبيّه را نقل مىكند تا آنجا كه سهيل بن عمرو نمايندهء قريش به كلمهء « رسول اللّه » اعتراض كرد . مىگويد :\r\n« گفت ( سهيل بن عمرو ) چنين نبيس : « هذا ما صالح عليه محمّد بن عبد اللّه سهيل بن عمرو . » رسول صلّى اللّه عليه گفت مر على را كه رسول اللّه بمحاى . على را از دل بر نيامد كه رسول اللّه بمحودى . هر چند كه رسول مىگفت ، على مىپيچيد . رسول صلّى اللّه عليه گفت : انگشت من بر آن نه تا من بمحايم ، زان كه رسول صلّى اللّه عليه امّى بود نبشته ندانستى . على انگشت رسول بر آن نهاد . رسول صلّى اللّه عليه بمحود ، تا چنان كه مراد سهيل بود نبشت . »\r\nيعقوبى نيز در تاريخ خود مىنويسد : پيغمبر به على امر كرد كه به جاى « رسول اللّه » « بن عبد اللّه » بنويسد .\r\nدر صحيح مسلم نيز پس از آنكه مىنويسد على از محو كردن امتناع كرد ، مىنويسد :\r\n« ( پيغمبر اكرم فرمود ) « فارنى مكانها » فاراه مكانها فمحاها و كتب ابن عبد اللّه . به على گفت جاى كلمه را به من نشان بده ، على نشان داد . پيامبر محو كرد و نوشت محمّد بن عبد اللّه . » ( 1 )\r\nدر اين روايت از طرفى مىنويسد پيغمبر در محو كردن از على كمك خواست ، از طرف ديگر مىنويسد پيغمبر محو كرد و نوشت . ممكن است در ابتدا به نظر برسد كه پس از محو ، خود پيغمبر اكرم نوشت ، ولى مسلّماً مقصود ناقل حديث اين است كه على نوشت ، زيرا در متن خود حديث آمده است كه پيغمبر براى محو از على كمك خواست .\r\nاز تاريخ طبرى و كامل ابن اثير و از روايت ديگر بخارى در باب الشّروط تقريباً به\r\n\r\n\r\n\r\n\r\n","description":"","footnote":"\r\n( 1 ) . صحيح مسلم ، ج 5 / ص 174 .\r\n","page_name":" 220 ","page_number":220},
  {"content":"\r\n\r\nصراحت استفاده مىشود كه كلمهء دوم را خود پيغمبر به خطّ خود نوشت ؛ زيرا نوشته‌اند « فاخذه رسول اللّه و كتب » يعنى پيغمبر از على گرفت و خود نوشت . در عبارت طبرى و ابن اثير يك جمله اضافه دارد به اين ترتيب :\r\n« فاخذه رسول اللّه و ليس يحسن ان يكتب فكتب . رسول خدا از على گرفت و در حالى كه نوشتن را نمىدانست ، نوشت . »\r\nروايت طبرى و ابن اثير تأييد مىكند كه رسول خدا نمىنوشته است و در حديبيّه به طور استثنائى نوشته است .\r\nاين روايت شايد نظر كسانى را تأييد كند كه مىگويند پيغمبر به تعليم الهى اگر مىخواست بنويسد مىتوانست بنويسد ولى نمىنوشت ، همچنانكه پيغمبر هرگز شعر نسرود و حتّى شعر ديگرى را نيز قرائت نكرد ؛ احياناً اگر تك بيتى از ديگرى مىخواست بخواند ، آن را « حلّ » مىكرد ؛ يعنى كلمات را مقدّم و مؤخّر و يا در الفاظ شعر كم و زياد مىكرد كه از صورت شعرى خارج شود ، زيرا خداوند شعر را شايستهء مقام او نمىدانست :  وَ ما عَلَّمْناهُ الشِّعْرَ وَ ما يَنْبَغِي لَهُ إِنْ هُوَ إِلَّا ذِكْرٌ وَ قُرْآنٌ مُبِينٌ  ( 1 ) .\r\nبه طورى كه ملاحظه مىشود نقلها در جريان حديبيّه يكنواخت نيست و هر چند از بعضى نقلها استفاده مىشود كه در آن جريان كلمهء « بن عبد اللّه » را كه به منزلهء جزئى از امضاى آن حضرت شمرده مىشود به دست خود نوشته است ، ولى همان نقلها تأييد مىكند كه جنبهء استثنائى داشته است .\r\nدر اسد الغابة ذيل احوال تميم بن جراشهء ثقفى ، داستانى از او نقل مىكند كه به صراحت مىفهماند پيغمبر اكرم حتّى در دورهء رسالت نه مىخوانده و نه مىنوشته است . مىگويد :\r\n« من و گروهى از ثقيف بر پيغمبر وارد شديم و اسلام اختيار كرديم . از او خواستيم قراردادى با ما امضا كند و شروط ما را بپذيرد . پيغمبر اكرم فرمود هر چه مىخواهيد بنويسيد ، بياوريد ببينم . ما مىخواستيم شرط كنيم كه ربا و زنا را به ما اجازه دهد .\r\nچون خودمان نمىتوانستيم بنويسيم به علىّ بن ابى طالب مراجعه كرديم . على چون ديد ما چنين شرطى داريم از نوشتن امتناع كرد . از خالد بن سعيد بن العاص تقاضا\r\n\r\n\r\n\r\n\r\n","description":"","footnote":"\r\n( 1 ) . يس / 69 .\r\n","page_name":" 221 ","page_number":221},
  {"content":"\r\n\r\nكرديم . على به او گفت مىدانى از تو مىخواهند كه چه بنويسى ؟ او گفت من چه‌كار دارم ؟ هر چه آنها گفتند من مىنويسم ؛ بعد كه نزد پيغمبر بردند خودش مىداند چه كند .\r\nخالد آن را نوشت و نزد پيغمبر برديم . پيغمبر به يك نفر دستور داد آن را بخواند .\r\nهمين‌كه به « ربا » رسيد گفت دست مرا روى كلمهء ربا بگذار . او دست پيغمبر را روى آن كلمه گذاشت و پيغمبر با دست خود آن را محو كرد و اين آيهء قرآن را خواند :  « يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا »  ( 1 ) . شنيدن اين آيه به روح ما ايمان و اطمينان بخشيد . قبول كرديم ربا نخوريم . آن شخص كه نامه را مىخواند ادامه داد ، به موضوع « زنا » رسيد . باز پيغمبر دست خويش را روى آن كلمه گذاشت و خواند :\r\n « وَ لا تَقْرَبُوا الزِّنى إِنَّهُ كانَ فاحِشَةً »  ( 2 ) . . . » ( 3 ) .\r\n\r\n\r\n\r\n\r\n","description":"","footnote":"\r\n( 1 ) . بقره / 278 .\r\n( 2 ) . اسراء / 32 .\r\n( 3 ) . اسد الغابة ، ج 1 / ص 216 .\r\n","page_name":" 222 ","page_number":222},
  {"content":"\r\n\r\n\r\nادّعاى عجيب\r\nعجيب اين است كه طبق آنچه چهار سال پيش بعضى از مجلّات و نشريّات ايران نوشتند ( 1 ) يكى از دانشمندان مسلمان هند به نام دكتر سيّد عبد اللّطيف كه اهل حيدرآباد هند است و رياست انستيتوى مطالعات فرهنگى دربارهء هند و شرق نزديك و همچنين رياست آكادمى مطالعات اسلامى حيدرآباد را به عهده دارد ، در يكى از كنفرانسهاى اسلامى هند سخنرانى مبسوطى در اين زمينه كرده و به زبان انگليسى منتشر كرده و مدّعى شده كه رسول خدا حتّى قبل از دورهء رسالت مىخوانده و مىنوشته است ! !\r\nانتشار گفته‌هاى آقاى دكتر سيّد عبد اللّطيف هيجان خاصّى در ميان خوانندگان ايرانى ايجاد كرد و مراجعات و پرسشهاى زيادى همان وقت از مقامات مربوطه در اين باره مىشد . اين جانب همان وقت يك سخنرانى كوتاهى براى دانش‌آموزان در اين زمينه ايراد كرد .\r\nاز نظر علاقه‌اى كه همان وقت در عموم احساس مىشد و هم از نظر اينكه در\r\n\r\n\r\n\r\n\r\n","description":"","footnote":"\r\n( 1 ) . مجلّهء روشنفكر شمارهء هشتم مهر ماه و شمارهء پانزدهم مهر ماه 1344 و نشريّهء كانون سردفتران شمارهء آبان ماه 1344 نقل از نشريّهء آموزش و پرورش شمارهء شهريور 1344 .\r\n","page_name":" 223 ","page_number":223},
  {"content":"\r\n\r\nسخنان آقاى دكتر سيّد عبد اللّطيف چيزهايى هست كه از يك محقّق بعيد است ، ما سخنان ايشان را نقل و نقد مىكنيم . ايشان مدّعى شده‌اند كه :\r\nعلّت اينكه گفته شده رسول اكرم نه مىخوانده و نه مىنوشته است ، فقط اشتباهى است كه مفسّران در تفسير كلمهء « امّى » كرده‌اند . اين كلمه در سورهء اعراف در آيهء 157 و 158 در وصف رسول اكرم آمده است . در آيهء 157 مىفرمايد :\r\n الَّذِينَ يَتَّبِعُونَ الرَّسُولَ النَّبِيَّ الْأُمِّيَّ . \r\nآنانى كه فرستاده‌اى را كه پيامبرى امّى است ، پيروى مىكنند .\r\nدر آيهء 158 مىفرمايد :\r\n فَآمِنُوا بِاللَّهِ وَ رَسُولِهِ النَّبِيِّ الْأُمِّيِّ . \r\nبه خدا و فرستاده‌اش پيامبر امّى ايمان بياوريد .\r\nايشان مىگويند مفسّران پنداشته‌اند كه معنى « امّى » درس ناخوانده است ، در صورتى كه معنى « امّى » اين نيست .\r\nدر قرآن آيات ديگرى هست كه به صراحت مىفهماند رسول خدا ، هم مىخوانده و هم مىنوشته است .\r\nبرخى از احاديث معتبر و نقلهاى تاريخى به صراحت خواندن و نوشتن رسول خدا را ثبت كرده است .\r\nاينهاست خلاصهء ادّعاى مشار اليه . ما به ترتيب اين سه قسمت را بحث و انتقاد مىكنيم .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\n1 آيا منشأ اعتقاد به درس ناخواندگى پيغمبر تفسير كلمهء « امّى » بوده است ؟\r\nادّعاى اين دانشمند كه مىگويد منشأ اعتقاد مسلمانان به درس ناخواندگى پيغمبر فقط تفسير كلمهء « امّى » بوده است بىاساس است ، زيرا :\r\n* اوّلًا ، تاريخ عرب و مكّهء مقارن ظهور اسلام گواه قاطع بر درس ناخواندگى پيغمبر است . قبلًا توضيح داده‌ايم كه وضع خواندن و نوشتن در محيط حجاز ، مقارن ظهور اسلام ، آنچنان محدود بوده است كه نام فرد فرد كسانى كه با اين صنعت آشنا بودند به واسطهء كثرت اشتهار در متون تواريخ ثبت شده است و احدى پيغمبر را جزء آنان به شمار نياورده است . فرضاً در قرآن اشاره و يا تصريحى به اين مطلب نمىبود ، مسلمين مجبور بودند به حكم تاريخ قطعى قبول كنند كه پيغمبرشان درس ناخوانده بوده است .\r\n* ثانياً ، در خود قرآن آيهء ديگرى هست كه از آيات سورهء اعراف كه در آنها كلمهء « امّى » به كار رفته است صراحت كمترى ندارد . مفسّران اسلامى در مفهوم كلمهء « امّى » كه در آيات سورهء اعراف هست كم و بيش اختلاف نظر دارند ، ولى در مفهوم اين آيه از نظر دلالت بر درس ناخواندگى پيغمبر اكرم هيچ گونه اختلاف نظر ندارند . آن آيه اين است :\r\n وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ  ( 1 ) .\r\nتو پيش از نزول قرآن هيچ نوشته‌اى را نمىخواندى و با دست راست خود ( كه وسيلهء نوشتن است ) نمىنوشتى . و اگر قبلًا مىخواندى و مىنوشتى ، ياوه‌گويان شك و تهمت به وجود مىآوردند .\r\nاين آيه صراحت دارد كه پيغمبر ، قبل از رسالت نه مىخوانده و نه مىنوشته\r\n\r\n\r\n\r\n\r\n","description":"","footnote":"\r\n( 1 ) . عنكبوت / 48 .\r\n","page_name":" 225 ","page_number":225},
  {"content":"\r\n\r\nاست . مفسّران اسلامى عموماً اين آيه را همين طور تفسير كرده‌اند ؛ امّا مشار اليه مدّعى است كه در تفسير اين آيه نيز اشتباه شده است ؛ مدّعى است كلمهء « كتاب » در اين آيه اشاره به كتابهاى مقدّس است از قبيل تورات و انجيل ؛ مدّعى است اين آيه مىگويد تو قبل از نزول قرآن با هيچ كتاب مقدّسى آشنا نبودى ، زيرا اين كتابها به زبان عربى نبود ، و اگر آن كتابها را كه به زبان غير عربى است خوانده بودى مورد شك و تهمت ياوه‌گويان واقع مىشدى .\r\nاين ادّعا صحيح نيست . « كتاب » در لغت عربى ، بر خلاف مفهوم رايج امروز اين كلمه در زبان فارسى ، به معنى مطلق نوشته است ، خواه نامه باشد يا دفتر ، مقدّس و آسمانى باشد يا غير مقدّس و غير آسمانى . در قرآن كريم اين كلمه مكرّر استعمال شده است :\r\nگاهى در مورد نامه‌اى كه ميان دو نفر مبادله مىشود به كار رفته است ، مانند آنچه دربارهء ملكهء سبا آمده است :\r\n  يا أَيُّهَا الْمَلَأُ إِنِّي أُلْقِيَ إِلَيَّ كِتابٌ كَرِيمٌ إِنَّهُ مِنْ سُلَيْمانَ   ( 1 ) .\r\nاى بزرگان ! نامه‌اى گرامى به من رسيده است . نامه از سليمان است .\r\nو گاهى در مورد قراردادى كه به عنوان سند ميان دو نفر مبادله مىشود استعمال شده است :\r\n وَ الَّذِينَ يَبْتَغُونَ الْكِتابَ مِمَّا مَلَكَتْ أَيْمانُكُمْ فَكاتِبُوهُمْ  ( 2 ) .\r\nبردگانى كه مايل‌اند طبق يك قرارداد ، خود را آزاد كنند ، تقاضاى آنان را بپذيريد و با آنها قرارداد مبادله كنيد .\r\nو گاهى در مورد الواح غيبى و حقايق ملكوتى كه حكايت علمى از حوادث جهان دارند به كار رفته است :\r\n\r\n\r\n\r\n\r\n","description":"","footnote":"\r\n( 1 ) . نمل / 29 و 30 .\r\n( 2 ) . نور / 33 .\r\n","page_name":" 226 ","page_number":226},
  {"content":"\r\n\r\n وَ لا رَطْبٍ وَ لا يابِسٍ إِلَّا فِي كِتابٍ مُبِينٍ  ( 1 ) .\r\nهيچ تر و يا خشكى نيست مگر آنكه در نوشته‌اى روشن مضبوط است .\r\nدر قرآن كريم تنها در مواردى كه كلمهء « اهل » به اين كلمه اضافه شده و « اهل الكتاب » گفته شده است ، اصطلاح خاصّى منظور شده است .\r\nاهل كتاب يعنى پيروان يكى از كتب آسمانى . در سورهء نساء آيهء 153 چنين مىفرمايد :\r\n يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ . \r\nپيروان كتاب آسمانى از تو مىخواهند كه از آسمان نامه‌اى بر آنها فرود آورى .\r\nدر اين آيه اين كلمه دو نوبت ذكر شده است : يك نوبت با كلمهء « اهل » و يك نوبت تنها . آنجا كه كلمهء « اهل » به اين كلمه اضافه شده است مقصود كتاب آسمانى است ، و آنجا كه تنها ذكر شده يك نامهء ساده است .\r\nبعلاوه ، جملهء « و لا تخطّه بيمينك » خود قرينه است كه مقصود اين است : « تو نه مىخواندى و نه مىنوشتى ، و اگر خواندن و نوشتن مىدانستى تو را متّهم مىكردند كه از جاى ديگر گرفته و نوشته‌اى ، امّا چون تو نه خواندن مىدانستى و نه نوشتن ، پس جايى براى اين تهمت نيست » .\r\nامّا اگر مقصود اين باشد كه تو كتابهاى مقدّس را چون به زبان ديگر است نخوانده‌اى ، معنى آيه اين خواهد بود : « تو قبلًا به زبانهاى ديگر نمىخواندى و به آن زبانها نمىنوشتى » و البتّه معنى درستى نيست ، زيرا تنها خواندن آن كتابها با آن زبانها كافى بود براى تهمت ؛ لازم نبود كه حتماً با آن زبانها بتواند بنويسد ؛ همين قدر كه با آن زبانها مىخواند و لو با زبان خودش مىنوشت ، كافى بود كه مورد تهمت قرار گيرد .\r\nآرى ، در اينجا نكته‌اى هست كه ممكن است مؤيّد نظر آقاى دكتر سيّد عبد اللّطيف باشد هر چند خود وى متذكّر اين نكته نشده است ، هيچ‌يك از مفسّران نيز به آن توجه نكرده‌اند .\r\n\r\n\r\n\r\n\r\n","description":"","footnote":"\r\n( 1 ) . انعام / 59 .\r\n","page_name":" 227 ","page_number":227},
  {"content":"\r\n\r\nدر اين آيهء كريمه كلمهء « تتلوا » به كار رفته است كه از مادّهء « تلاوت » است . تلاوت همچنانكه راغب در مفردات گفته ، اختصاص دارد به قرائت آيات مقدّس ، بر خلاف كلمهء « قرائت » كه اعمّ است . پس هر چند كلمهء « كتاب » اعمّ است از كتاب مقدّس و غير مقدّس ، امّا كلمهء « تتلوا » اختصاص دارد به قرائت آيات مقدّس .\r\nولى ظاهراً علّت اينكه در اينجا كلمهء « تتلوا » به كار رفته است اين است كه مورد بحث ، قرآن است و از لحاظ « مشاكله » كه جزء صنايع بديعيّه است ، در مورد قرائت ساير چيزها نيز اين كلمه به كار رفته است ؛ مثل اين است كه چنين گفته باشد : « تو اكنون قرآن تلاوت مىكنى ، ولى قبل از قرآن هيچ نوشته‌اى را تلاوت نمىكردى » .\r\nآيهء ديگرى كه مشعر بر درس ناخواندگى رسول اكرم است آيهء 52 از سورهء شورى است :\r\n وَ كَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَ لَا الْإِيمانُ . \r\nما قرآن را كه روح و حيات است ، از « امر » خود بر تو وحى كرديم . تو قبلًا نمىدانستى نوشته چيست ، ايمان چيست .\r\nاين آيه مىگويد تو قبل از نزول وحى با كتاب و نوشته آشنا نبودى . آقاى دكتر سيّد عبد اللّطيف از اين آيه ذكرى به ميان نياورده است . ممكن است بگويد مقصود از كلمهء « كتاب » در اين آيه نيز متون مقدّس است كه به زبان غير عربى بوده است . جواب همان است كه در آيهء پيش گفتيم .\r\nمفسّران اسلامى به دليلى كه بر ما روشن نيست گفته‌اند مقصود از كتاب ، خصوص قرآن است . بنا بر اين تفسير ، اين آيه از مورد استدلال خارج است .\r\n* ثالثاً ، مفسّران اسلامى هرگز در مفهوم كلمهء « امّى » وحدت نظر نداشته‌اند ؛ در صورتى كه دربارهء درس ناخواندگى و آشنا نبودن رسول اكرم قبل از رسالت با خواندن و نوشتن ، همواره وحدت نظر ميان همهء مفسّران بلكه ميان جميع علماى اسلام وجود داشته است و اين خود دليل قاطعى است كه منشأ اعتقاد مسلمين به درس ناخواندگى رسول اكرم تفسير كلمهء « امّى » نبوده است . امّا مفهوم كلمهء « امّى » .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nمفهوم كلمهء « امّى »\r\nمفسّران اسلامى كلمهء « امّى » را سه جور تفسير كرده‌اند :\r\nدرس ناخوانده و ناآشنا به خطّ و نوشته\r\nاكثريّت طرفدار اين نظرند و يا لااقل اين نظر را ترجيح مىدهند . طرفداران اين نظر گفته‌اند اين كلمه منسوب به « امّ » است كه به معنى مادر است . امّى يعنى كسى كه به حالت مادرزادى از لحاظ اطّلاع بر خطوط و نوشته‌ها و معلومات بشرى باقى مانده است ؛ و يا منسوب به « امّت » است ، يعنى كسى كه به عادت اكثريّت مردم است ، زيرا اكثريّت توده ، خطّ و نوشتن نمىدانستند و عدّهء كمى مىدانستند ، همچنانكه « عامى » نيز يعنى كسى كه مانند عامّهء مردم است و جاهل است ( 1 ) . بعضى گفته‌اند يكى از معانى كلمهء « امّت » خلقت است و « امّى » يعنى كسى كه بر خلقت و حالت اوّليّه كه بىسوادى است باقى است و به شعرى از « اعشى » استناد شده است ( 2 ) ، و به هر حال ، چه مشتق از « امّ » باشد و چه از « امّت » ، و « امّت » به هر معنى باشد ، معنى اين كلمه درس ناخوانده است .\r\nاهل امّ القرى\r\nطرفداران اين نظر اين كلمه را منسوب به « امّ القرى » يعنى مكّه دانسته‌اند . در سورهء انعام آيهء 92 از مكّه به « امّ القرى » تعبير شده است :\r\n وَ لِتُنْذِرَ أُمَّ الْقُرى وَ مَنْ حَوْلَها . \r\nبراى اينكه تو به مكّه و آنان كه در اطراف مكّه هستند اعلام خطر كنى .\r\nاين احتمال نيز از قديم الايّام در كتب تفسير آمده است ( 3 ) و در چندين حديث از\r\n\r\n\r\n\r\n\r\n","description":"","footnote":"\r\n( 1 ) . مفردات راغب ، ذيل كلمهء « امّ » . و مجمع البيان ، ذيل آيهء 78 بقره .\r\n( 2 ) . مجمع البيان ، ذيل آيهء 78 بقره .\r\n( 3 ) . مجمع البيان ، ذيل آيهء 75 آل عمران و آيهء 156 اعراف ؛ و تفسير امام فخر رازى ، ذيل آيهء 75 از سورهء اعراف .\r\n","page_name":" 229 ","page_number":229},
  {"content":"\r\n\r\nاحاديث شيعه اين احتمال تأييد شده است هر چند خود اين حديثها معتبر شناخته نشده است و گفته شده ريشهء اسرائيلى دارد ( 1 ) .\r\nاين احتمال به ادلّه‌اى رد شده است ( 2 ) :\r\nيكى اينكه كلمهء « امّ القرى » اسم خاص نيست و بر مكّه به عنوان يك صفت عام نه يك اسم خاص اطلاق شده است . امّ القرى يعنى مركز قريه‌ها . هر نقطه‌اى كه مركز قريه‌هايى باشد امّ القرى خوانده مىشود . از آيهء ديگر از قرآن كه در سورهء قصص آيهء 59 آمده است معلوم مىشود كه اين كلمه عنوان وصفى دارد نه اسمى :\r\n وَ ما كانَ رَبُّكَ مُهْلِكَ الْقُرى حَتَّى يَبْعَثَ فِي أُمِّها رَسُولًا . \r\nپروردگار تو چنين نيست كه مردم قريه‌هايى را هلاك كند مگر آنكه قبلا پيامبرى در مركز آن قريه‌ها بفرستد و حجّت را بر آنها تمام كند .\r\nمعلوم مىشود در زبان قرآن هر نقطه‌اى كه مركز يك منطقه باشد امّ القراى آن منطقه است ( 3 ) .\r\nديگر اينكه اين كلمه در قرآن به كسانى اطلاق شده است كه مكّى نبوده‌اند . در سورهء آل عمران آيهء 20 مىفرمايد :\r\n وَ قُلْ لِلَّذِينَ أُوتُوا الْكِتابَ وَ الْأُمِّيِّينَ أَ أَسْلَمْتُمْ . \r\nبگو به اهل كتاب و به امّيّين ( اعراب غير يهودى و نصرانى ) آيا تسليم خدا شديد ؟\r\nپس معلوم مىشود در عرف آن روز و در زمان قرآن به همهء اعرابى كه پيرو يك كتاب آسمانى نبودند « امّيّين » گفته مىشده است .\r\nبالاتر اينكه اين كلمه حتّى به عوام يهود كه سواد و معلوماتى نداشتند با اينكه\r\n\r\n\r\n\r\n\r\n","description":"","footnote":"\r\n( 1 ) . مجلّهء آستان قدس ، شمارهء 2 .\r\n( 2 ) . همان مأخذ .\r\n( 3 ) . در يكى از رواياتى كه وارد شده كلمهء « امّى » منسوب به امّ القرى يعنى مكّه است ، تأييد شده كه اين كلمه وصف عامّ است نه اسم خاصّ ، زيرا مىگويد : « و انّما سمّى الامّىّ لانّه كان من اهل مكّة و مكّة من امّهات القرى » يعنى پيغمبر از آن جهت « امّى » خوانده شده است كه از اهل مكّه است و مكّه يكى از امّ القرىهاست .\r\n","page_name":" 230 ","page_number":230},
  {"content":"\r\n\r\nاهل كتاب شمرده مىشدند نيز اطلاق شده است ، چنان كه در سورهء بقره آيهء 78 مىفرمايد :\r\n وَ مِنْهُمْ أُمِّيُّونَ لا يَعْلَمُونَ الْكِتابَ إِلَّا أَمانِيَّ . \r\nبعضى از فرزندان اسرائيل امّى هستند ، از كتاب خود اطّلاعى ندارند مگر يك سلسله خيالات و اوهام .\r\nبديهى است يهوديانى كه قرآن آنان را « امّى » خوانده است ، اهل مكّه نبوده‌اند ؛ غالباً ساكن مدينه و اطراف مدينه بوده‌اند .\r\nسوم اينكه اگر كلمه‌اى منسوب به امّ القرى باشد طبق قاعدهء ادبى بايد به جاى « امّى » ، « قروى » گفته شود ؛ زيرا طبق قاعدهء باب نسبت در علم صرف ، در نسبت به مضاف و مضاف اليه ، خاصّه آنجا كه مضاف ، كلمهء « اب » يا « ام » يا « ابن » يا « بنت » باشد به مضاف اليه نسبت داده مىشود نه به مضاف ؛ چنان كه در نسبت به ابو طالب ، ابو حنيفه ، بنى تميم طالبى ، حنفى ، تميمى گفته مىشود .\r\nمشركين عرب كه تابع كتاب آسمانى نبودند\r\nاين نظريّه نيز از قديم الايّام ميان مفسّران وجود داشته است . در مجمع البيان ذيل آيهء 20 سورهء آل عمران كه « امِّيّين » در مقابل « اهل كتاب » قرار گرفته است  ( وَ قُلْ لِلَّذِينَ أُوتُوا الْكِتابَ وَ الْأُمِّيِّينَ )  ، اين نظر را به صحابى و مفسّر بزرگ عبد اللّه بن عبّاس نسبت مىدهد و در ذيل آيهء 78 از سورهء بقره از ابو عبيده نقل مىكند ، و از ذيل آيهء 75 آل عمران بر مىآيد كه خود طبرسى همين معنى را در مفهوم آن آيه انتخاب كرده است .\r\nزمخشرى در كشّاف نيز اين آيه و آيهء 75 آل عمران را همين طور تفسير كرده است .\r\nفخر رازى اين احتمال را در ذيل آيهء 78 بقره و آيهء 20 آل عمران نقل مىكند .\r\nولى حقيقت اين است كه اين معنى ، يك معنى جداگانه غير از معنى اوّل نيست ؛ يعنى چنين نيست كه هر مردمى كه پيرو يك كتاب آسمانى نباشند به آنها « امّى » گفته شود هر چند آن مردم تحصيلكرده و باسواد باشند . اين كلمه به مشركين عرب از آن جهت اطلاق شده است كه مردمى بىسواد بوده‌اند . آنچه مناط استعمال اين كلمه دربارهء مشركين عرب است ناآشنايى آنها به خواندن و نوشتن بوده نه پيروى نكردن\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nآنها از يكى از كتب آسمانى . لهذا آنجا كه اين كلمه به صورت جمع آمده و به مشركين عرب اطلاق شده است اين احتمال ذكر شده ، امّا آنجا كه مفرد آمده است و بر رسول اكرم اطلاق شده است احدى از مفسّران نگفته كه مقصود اين است كه آن حضرت پيرو يكى از كتابهاى آسمانى نبوده است . در آنجا بيش از دو احتمال به ميان نيامده است : يكى ناآشنا بودن آن حضرت با خط ، ديگر اهل مكّه بودن ؛ و چون احتمال دوم به ادلّهء قاطعى كه گفتيم مردود است ، پس قطعاً آن حضرت از آن جهت « امّى » خوانده شده است كه درس ناخوانده و خط نانوشته بوده است .\r\nدر اينجا احتمال چهارمى در مفهوم اين كلمه داده مىشود و آن اين است كه اين كلمه به معنى ناآشنايى با متون كتابهاى مقدّس باشد . اين احتمال همان است كه آقاى دكتر سيّد عبد اللّطيف از پيش خود اختراع كرده و احياناً آن را با معنى سومى كه ذكر كرديم و از مفسّران قديم نقل كرديم ، خلط كرده است . مشار اليه مىگويد :\r\n« كلمات « امّى » و « امّيّون » در قرآن در چند جاى مختلف به كار رفته است ، امّا هميشه و همه جا فقط يك معنى از آن مستفاد مىشود . كلمهء « امّى » در لغت اصلًا به معنى كودك نوزادى است كه از بطن مادر متولّد مىشود و با اشاره به همين حالت حيات و زندگى است كه كلمهء « امّى » را با معنى ضمن آن به معنى كسى كه نمىتواند بخواند و بنويسد تعبير كرده‌اند . كلمهء « امّى » همچنين به معنى كسى است كه در « امّ القرى » زندگى مىكرده است . امّ القرى يعنى مادر شهرها ، شهر پايتخت و عمده ؛ و اين صفتى بود كه اعراب زمان پيغمبر براى شهر مكّه قائل بودند . بنابراين كسى كه اهل مكّه بود « امّى » نيز ناميده مىشد .\r\nيك مورد استعمال ديگر كلمهء « امّى » براى كسى است كه با متنهاى قديم سامى آشنايى نداشته است و از پيروان ديانت يهود يا دين مسيح كه در قرآن به عنوان « اهل الكتاب » ناميده شده‌اند ، نبوده است . در قرآن كلمهء « امّيّون » براى اعراب پيش از اسلام كه كتاب مقدّسى نداشته‌اند و پيرو تورات و انجيل هم نبوده‌اند ، به كار رفته است و در مقابل كلمهء « اهل الكتاب » قرار مىگرفته است .\r\nدر حالى كه براى كلمهء « امّى » اينهمه معانى مختلف وجود دارد معلوم نيست چرا مفسّران و مترجمان قرآن ، چه مسلمان و چه غير مسلمان ، فقط معنى ابتدايى يعنى نوزاد چشم و گوش بسته را گرفته‌اند و آن را به بىسواد و جاهل تعبير كرده‌اند و در نتيجه اهل مكّهء پيش از اسلام را نيز امّيّون يا گروهى بىسواد معرّفى كرده‌اند ؟ ! » ( 1 )\r\n\r\n\r\n\r\n\r\n","description":"","footnote":"\r\n( 1 ) . نشريّهء كانون سردفتران ، شمارهء آبان ماه 1344 ، نقل از نشريّهء آموزش و پرورش شمارهء شهريور 1344 .\r\n","page_name":" 232 ","page_number":232},
  {"content":"\r\n\r\n* اوّلًا ، از قديمترين ايّام ، مفسّران اسلامى كلمهء « امّى » و « امّيّون » را سه جور تفسير كرده‌اند و لا اقل احتمالات سه‌گانه‌اى دربارهء آن ذكر كرده‌اند . مفسّران اسلامى بر خلاف ادّعاى آقاى دكتر سيّد عبد اللّطيف فقط به يك معنى نچسبيده‌اند .\r\n* ثانياً ، هيچ كس نگفته است كه كلمهء « امّى » به معنى نوزاد چشم و گوش بسته است كه معنى ضمنى آن كسى باشد كه نمىتواند بخواند و بنويسد . اين كلمه اساساً در مورد نوزاد به كار نمىرود ؛ در مورد بزرگسالى به كار مىرود كه از لحاظ فنّ خواندن و نوشتن به حالتى است كه از مادر زاده شده است ، به اصطلاح علماى منطق مفهوم « عدم و ملكه » دارد . منطقيّين اسلامى همواره اين كلمه را به عنوان يكى از مثالهاى عدم و ملكه در كتب منطق ذكر مىكرده‌اند .\r\n* ثالثا ، اينكه مىگويد يكى از معانى اين كلمه اين بوده كه با متنهاى قديم سامى آشنايى نداشته باشد ، صحيح نيست . آنچه از اقوال قدماى مفسّرين و اهل لغت استفاده مىشود اين است كه اين كلمه در حالت جمع ( امّيّين ) به مشركين عرب گفته مىشده است در مقابل اهل كتاب ، به اين علّت كه غالباً مشركين عرب بىسواد بودند ، و ظاهراً اين عنوان تحقيرآميز را يهوديان و مسيحيان به آنها داده بودند .\r\nممكن نيست مردمى فقط به خاطر اينكه با زبان و كتاب مخصوصى آشنايى ندارند ولى به زبان خودشان بخوانند و بنويسند به آنها « امّيّين » گفته شود ؛ زيرا به هر حال ريشهء اين كلمه بنا بر اين تفسير نيز كلمهء « امّ » يا « امّت » است و مفهوم باقى بودن به حالت اوّلى و مادرزادى را مىرساند .\r\nو امّا علّت اينكه اين كلمه از ريشهء امّ القرى شناخته نشده است با اينكه به صورت احتمال همواره آن را ذكر مىكرده‌اند ، اشكالات فراوانى است كه در اين معنى وجود داشته است و قبلًا بيان شد .\r\nپس تعجّب اين دانشمند هندى بيجاست .\r\nمؤيّد اين مدّعا اين است كه در برخى استعمالات ديگر اين كلمه كه در روايات يا تواريخ ضبط شده است مفهومى جز « درس ناخوانده » ندارد . در بحار الانوار جلد 16 چاپ جديد صفحهء 119 مىنويسد از خود پيغمبر اكرم روايت شده است :\r\nنَحنُ امَّةٌ امِّيَّةٌ لا نَقرَءُ وَ لا نَكتُبُ .\r\nما قومى امّى هستيم كه نه مىخوانيم و نه مىنويسيم .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nابن خلّكان در جلد 4 تاريخ خود ذيل احوال محمّد بن عبد الملك معروف به « ابن الزّيات » وزير معتصم و متوكّل مىنويسد :\r\n« وى قبلًا جزء دبيران معتصم خليفهء عبّاسى بود و وزارت را احمد بن شاذى بصرى به عهده داشت . روزى نامه‌اى براى معتصم رسيد و وزير آن نامه را براى خليفه قرائت كرد . در آن نامه كلمهء « كلاء » آمده بود . معتصم كه از معلومات بهره‌اى نداشت از وزير پرسيد : كلاء چيست ؟ وزير هم نمىدانست . معتصم گفت : « خليفة امّىّ و وزير عامّىّ » يعنى خليفه‌اى درس ناخوانده و وزيرى جاهل . آنگاه گفت بگوييد يكى از دبيران بيايد . ابن الزّيات حاضر بود و آمد . اين كلمه را با چند كلمهء ديگر كه قريب المعنى بودند معنى كرد و تفاوت آنها را گفت . همين امر مقدّمهء وزارت ابن الزّيات شد . »\r\nمعتصم كه به لغت عامّه سخن مىگفته است ، از كلمهء « امّى » درس ناخوانده قصد كرده است . نظامى مىگويد :\r\n احمد مرسل كه خرد خاك اوست * هر دو جهان بستهء فتراك اوست \r\n امّى گويا به زبان فصيح * از الف آدم و ميم مسيح \r\n همچو الف راست به عهد وفا * اوّل و آخر شده بر انبيا \r\n\r\n2 آيا از قرآن استفاده مىشود كه رسول اكرم مىخوانده و مىنوشته است ؟\r\nآقاى دكتر سيّد عبد اللّطيف مدّعى است از بعضى از آيات قرآن صراحتاً مىتوان فهميد كه آن حضرت ، هم مىخوانده و هم مىنوشته است ، از آن جمله آيهء 164 از سورهء آل عمران است :\r\n لَقَدْ مَنَّ اللَّهُ عَلَى الْمُؤْمِنِينَ إِذْ بَعَثَ فِيهِمْ رَسُولًا مِنْ أَنْفُسِهِمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ . \r\n\r\n","description":"","footnote":"","page_name":" 234 ","page_number":234},
  {"content":"\r\n\r\nخداوند بر مؤمنان منّت نهاد آنگاه كه پيغمبرى در ميان آنها برانگيخت كه آيات خدا را بر آنها تلاوت مىكند و آنها را پاكيزه مىگرداند و به آنها كتاب و حكمت مىآموزد ، و همانا آنها پيش از آن در گمراهى آشكار بودند .\r\nايشان مىگويند :\r\n« بنا بر تصريح قرآن ، نخستين وظيفهء پيغمبر آن بود كه قرآن را به پيروانش تعليم دهد و مسلّم است كه حدّ اقل شايستگى براى كسى كه بخواهد كتاب يا محتويات كتاب و دانش يك كتاب را به ديگران تعليم دهد ، بازهم مطابق تصريح خود قرآن ، آن است كه بتواند قلم را به كار بندد يا دست كم آنچه را با قلم نوشته شده بخواند . » ( 1 )\r\nاين استدلال ، به نظر عجيب مىآيد :\r\n* اوّلا ، آنچه مورد اتّفاق مسلمين است و مشار اليه مىخواهد خلاف آن را ثابت كند اين است كه رسول اكرم قبل از رسالت نه مىخوانده و نه مىنوشته است .\r\nحدّ اكثر اين استدلال اين است كه ايشان در دورهء رسالت مىخوانده و مىنوشته‌اند چنان كه عقيدهء سيّد مرتضى و شعبى و جماعتى ديگر بر اين است . پس مدّعاى آقاى دكتر سيّد عبد اللّطيف اثبات نمىشود .\r\n* ثانيا ، از نظر دوران رسالت نيز اين استدلال ناتمام است . توضيح اينكه در برخى از تعليمات مانند تعليماتى كه به نوآموز مىدهند كه خواندن و نوشتن به او بياموزند ، يا در تعليم رياضيّات و امثال آن ، احتياج به قلم و كاغذ و رسم و تخته سياه و غيره هست و خود معلّم بايد عمل كند تا دانش‌آموز يا دانشجو ياد بگيرد ؛ امّا تعليم حكمت و اخلاق و حلال و حرام كه كار پيغمبران است نيازى به قلم و كاغذ و رسم و تخته سياه ندارد .\r\nمشّائين از حكما را از آن جهت « مشّائين » گفته‌اند كه معلّم در حالى كه راه مىرفت و قدم مىزد به دانشجويان تعليم مىكرد . البتّه براى شاگردان كه بخواهند ضبط كنند و فراموششان نشود لازم است بنويسند . لذا رسول خدا همواره توصيه مىكرد كه سخنانش را ضبط كنند و بنويسند . مىفرمود : « قيّدوا العلم » دانش را در بند\r\n\r\n\r\n\r\n\r\n","description":"","footnote":"\r\n( 1 ) . نشريّهء كانون سردفتران ، نقل از نشريّهء آموزش و پرورش .\r\n","page_name":" 235 ","page_number":235},
  {"content":"\r\n\r\nكنيد . گفتند : چگونه در بند كنيم ؟ فرمود : بنويسيد ( 1 ) .\r\nمىفرمود :\r\nنَضَّرَ اللّهُ عَبداً سَمِعَ مَقالَتى فَوَعاها وَ بَلَّغَها مَن لَم يَسمَعها ( 2 ) .\r\nخداوند خرّم كند بنده‌اى را كه سخن مرا بشنود و ضبط كند و به آن كه نشنيده است ابلاغ نمايد .\r\nدر حديث است كه رسول خدا سه نوبت پشت سر هم فرمود : خدايا ! جانشينان مرا رحمت كن . گفتند : يا رسول اللّه جانشينان شما كيانند ؟ فرمود : كسانى كه بعد از من مىآيند و گفتهء مرا و سنّت مرا مىگيرند و به مردم ديگر تعليم مىكنند ( 3 ) .\r\nايضاً مىفرمود :\r\nمن حقّ الولد على الوالد ان يحسّن اسمه و ان يعلّمه الكتابة و ان يزوّجه اذا بلغ ( 4 ) .\r\nاز حقوق فرزند بر پدر اين است كه نام نيك برايش انتخاب كند ، نوشتن به او بياموزاند ، و وقتى كه بالغ شد همسر برايش انتخاب كند .\r\nقرآن كريم در كمال صراحت مىفرمايد :\r\n يا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ إِلى أَجَلٍ مُسَمًّى فَاكْتُبُوهُ وَ لْيَكْتُبْ بَيْنَكُمْ كاتِبٌ بِالْعَدْلِ  ( 5 ) .\r\nاى اهل ايمان ! هنگامى كه نسبت به يكديگر تعهّداتى براى مدّت معيّنى پيدا مىكنيد آن را بنويسيد . بايد نويسنده‌اى به درستى و انصاف و عدالت آن را بنويسد .\r\nلهذا به دستور خدا و پيامبرش لازم شد مسلمانان به خاطر حفظ آثار دينىشان ، و\r\n\r\n\r\n\r\n\r\n","description":"","footnote":"\r\n( 1 ) . بحار ( چاپ جديد ) ، ج 2 / ص 151 .\r\n( 2 ) . كافى ، ج 1 / ص 403 .\r\n( 3 ) . بحار الانوار ( چاپ جديد ) ، ج 2 / ص 144 .\r\n( 4 ) . وسائل الشّيعة ، ج 3 / ص 134 .\r\n( 5 ) . بقره / 282 .\r\n","page_name":" 236 ","page_number":236},
  {"content":"\r\n\r\nهم براى اداى حقوق فرزندانشان ، و هم براى انتظام دنياشان به صنعت شريف نوشتن و خواندن همّت بگمارند . همين جهت سبب شد كه « نهضت قلم » به وجود آمد ؛ آنچنان نهضتى كه همان مردمى كه افراد باسوادشان انگشت شمار بودند ، آنچنان رو به علم و دانش و خواندن و نوشتن آوردند كه گروهى از آنها در مدينه چند زبان را آموختند و توانستند پيام اسلام را با زبانهاى گوناگون به سراسر جهان ابلاغ نمايند .\r\nدر تواريخ مىخوانيم كه اسراى بدر را پيغمبر با گرفتن فديه آزاد كرد . برخى از آنها كه فقير بودند بدون فديه آزاد شدند و برخى كه تعليم خط مىدانستند با آنها قرارداد كرد كه هركدامشان ده نفر از كودكان مدينه را خط نوشتن بياموزانند و آنگاه آزاد شوند ( 1 ) .\r\nآرى ، پيغمبر تا اين حد اصرار داشت كه اين صنعت رايج شود و مسلمانان به دانش و آموختن رو آورند ؛ ولى هيچ‌يك از اينها ايجاب نمىكند كه شخص رسول اكرم نيازى داشته باشد كه براى تعليم و تبليغ مردم از خواندن و نوشتن استفاده كند .\r\nمعظم له مىگويد :\r\n« خداوند در اوّل سوره ، از قلم و نوشتن ياد كرده . آيا اين آيات صريح و روشن دليل نيست كه پيغمبر اسلام خواندن و نوشتن مىدانسته و با كتاب و قلم سر و كار داشته ؟ . . . چگونه ممكن است پيغمبر اكرم مردم را به علم و سواد و نوشتن تشويق كند و خودش به خواندن و نوشتن اعتنايى نداشته باشد ، در صورتى كه هميشه در كارها پيش قدم بوده است . » ( 2 )\r\nاين استدلال نيز عجيب است .\r\nالبتّه اين آيات دليل بر اين است كه خداوند كه اين آيات را بر بنده‌اى براى هدايت بندگانش نازل كرده و هم پيغمبر كه اين آيات بر قلب مقدّسش فرود آمده ، ارزش خواندن و نوشتن را براى بشر مىدانسته‌اند ؛ امّا اين آيات نه دليل بر اين است كه خداوند با خواندن و نوشتن و قلم و كاغذ سر و كار دارد و نه پيغمبر .\r\nمىگويد : « پيغمبر اكرم در همهء دستورها كه مىداده پيش قدم بوده ، چگونه اين\r\n\r\n\r\n\r\n\r\n","description":"","footnote":"\r\n( 1 ) . تاريخ الخميس ديار بكرى ، ج 1 / ص 395 و السّيرة الحلبيّة ، ج 2 / ص 204 .\r\n( 2 ) . مجلّهء روشنفكر .\r\n","page_name":" 237 ","page_number":237},
  {"content":"\r\n\r\nدستور را داده و خود عمل نكرده است ؟ » . درست مثل اين است كه بگوييم پزشك كه نسخه‌اى به بيمار مىدهد اوّل بايد خودش آن نسخه را به كار بندد . بديهى است اگر پزشك بيمار گردد و همان نيازى كه بيماران به دوا پيدا مىكنند پيدا كند ، خودش قبل از ديگران نسخهء خود را به كار مىبندد ؛ امّا اگر بيمار نشد و نياز پيدا نكرد چطور ؟\r\nبايد ببينيم پيغمبر اكرم همان نيازى كه ديگران به خواندن و نوشتن دارند - كه سبب مىشود دارا بودن اين صنعت براى آنها كمال ، و فاقد بودن آن نقص باشد - داشت و دستور خويش را به كار نبست ، و يا پيغمبر وضع خاصّى دارد كه چنين نيازى ندارد . پيغمبر در عبادت ، فداكارى ، تقوا ، راستى ، درستى ، حسن خلق ، دموكراسى ، تواضع و ساير اخلاق و آداب حسنه پيش قدم بود ، زيرا همهء آنها براى او كمال بود و نداشتن آنها نقص بود ؛ امّا موضوع به اصطلاح سواد داشتن از اين قبيل نيست .\r\nارزش فوق‌العادهء سواد داشتن براى افراد بشر از آن جهت است كه وسيلهء استفاده كردن افراد بشر از معلومات يكديگر است . خطوط ، علامات و رموزى است كه افراد بشر براى تفهيم افكار و مقاصد يكديگر قرارداد كرده‌اند . آشنايى با خطوط ، وسيله‌اى است براى انتقال معلومات از فردى به فرد ديگر و از قومى به قوم ديگر و از نسلى به نسل ديگر . بشر به اين وسيله معلومات خود را از فنا و نيستى و فراموشى حفظ مىكند . سواد داشتن از اين نظر نظير زبان دانستن است . انسان به هر اندازه زبانهاى بيشترى بداند وسيلهء بيشترى براى كسب معلومات بشرهاى ديگر در اختيار دارد .\r\nهيچ‌يك از زبان دانستن و سواد داشتن ، « علم » به معنى واقعى نيست ، امّا مفتاح و كليد علم هست . علم اين است كه انسان به يك حقيقت و يك قانون كه در متن هستى واقعيّت دارد آگاه گردد . علوم طبيعى ، منطق ، رياضيّات علم است ، زيرا بشر در اين علوم يك رابطهء واقعى و تكوينى و علّى و معلولى را ميان اشياء خارجى يا ذهنى كشف مىكند ؛ امّا دانستن لغت ، قواعد زبان و امثال اينها علم نيست ، زيرا ما را به يك رابطهء واقعى ميان اشياء آگاه نمىكند ، بلكه بر يك سلسله امور قراردادى و اعتبارى كه از حدّ فرض و قرارداد تجاوز نمىكند آگاه مىسازد . دانستن اين امور مفتاح و كليد علم است نه خود علم .\r\nآرى ، در زمينهء همين امور قراردادى يك جريانات واقعى پيش مىآيد از قبيل تطوّرات لغتها و تركيبات كه نمايندهء تكامل افكار است و طبق يك قانون طبيعى صورت مىگيرد ، و البتّه اطّلاع بر آن قوانين طبيعى جزء فلسفه و علم است ؛ پس\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nارزش سواد داشتن ، از نظر اين است كه انسان كليد دانش ديگران را در دست مىگيرد .\r\nاكنون ببينيم آيا راه كسب دانش منحصر به اين است كه انسان كليد دانش ديگران را در دست داشته باشد و از دانش آنها استفاده كند ؟ آيا پيغمبر بايد از دانش افراد بشر استفاده كند ؟ اگر اينچنين است پس نبوغ و ابتكار كجا رفت ؟ اشراق و الهام كجا رفت ؟ دانش مستقيم از طبيعت كجا رفت ؟\r\nاز قضا پست‌ترين انواع دانش‌آموزى همان است كه از نوشته‌ها و گفته‌هاى ديگران به دست آيد ؛ چه ، گذشته از آنكه شخصيّت خود دانش‌آموز در آن دخالت ندارد ، در نوشته‌هاى بشرى اوهام و حقايق به هم آميخته است .\r\nدكارت حكيم معروف فرانسوى پس از آنكه يك سلسله مقالات منتشر كرد ، صيت شهرتش همه جا پيچيد و سخنان تازه‌اش مورد تحسين و اعجاب همگان قرار گرفت . يكى از كسانى كه مقالات وى را خوانده بود و بدانها اعجاب داشت و مانند دكتر سيّد عبد اللّطيف فكر مىكرد ، خيال كرد كه دكارت بر گنجينه‌اى از نسخه‌ها و كتابها دست يافته و معلومات خويش را از آنجا به دست آورده است . به ملاقات وى رفت و از وى تقاضا كرد كتابخانه‌اش را به او ارائه دهد . دكارت او را به محوّطه‌اى كه در آنجا جسد گوساله‌اى را تشريح كرده بود راهنمايى كرد و آن گوساله را به او نشان داد و گفت اين است كتابخانهء من ! من معلومات خود را از اين كتابها به دست مىآورم .\r\nمرحوم سيّد جمال الدّين اسدآبادى مىگفته است :\r\n« عجب است كه بعضى افراد عمرى را پاى چراغ به خواندن كتابها و نوشته‌هاى انسانهايى مانند خود صرف مىكنند ، امّا يك شب خود همان چراغ را مطالعه نمىكنند . اگر يك شب كتاب را ببندند و چراغ را مطالعه كنند ، معلومات بيشتر و وسيعترى پيدا مىكنند . »\r\nهيچ كس عالم به دنيا نمىآيد . همهء مردم اوّل جاهل و بعد كم و بيش عالم مىگردند . و به تعبير صحيح‌تر ، هر كسى جز خدا در ذات خود جاهل است و به موجب نيروها و علل و اسباب ديگرى عالم مىشود . پس هر كسى نيازمند به معلّم ، يعنى نيازمند يك قوّه و نيرويى است كه الهام‌بخش او باشد . خداوند دربارهء رسول اكرم مىفرمايد :\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n   أَ لَمْ يَجِدْكَ يَتِيماً فَآوى وَ وَجَدَكَ ضَالًّا فَهَدى وَ وَجَدَكَ عائِلًا فَأَغْنى    ( 1 ) .\r\nآيا تو يتيمى نبودى كه خدا به تو پناه داد ؟ گمراه و بىخبر نبودى كه خدا تو را راهنمايى كرد و با خبرت ساخت ؟ تهيدست نبودى كه خداوند تو را بىنياز ساخت ؟\r\nامّا سخن در معلّم است كه لزوماً چى و كى بايد باشد ؟ آيا انسان حتماً بايد از بشر ديگر علم بياموزد ، پس حتما لازم است كليد دانش بشرهاى ديگر را كه نامش « سواد داشتن » است در اختيار داشته باشد ؟ آيا انسان را آن پايه نيست كه مبتكر باشد ؟ آيا انسان نمىتواند بىنياز از انسانهاى ديگر ، كتاب طبيعت و خلقت را مطالعه كند ؟ آيا انسان را آن مقام و درجه نيست كه با غيب و ملكوت اتّصال پيدا كند و خداوند مستقيماً معلّم و هادى او باشد ؟ قرآن كريم دربارهء پيغمبر مىفرمايد :\r\n   وَ ما يَنْطِقُ عَنِ الْهَوى ، إِنْ هُوَ إِلَّا وَحْيٌ يُوحى ، عَلَّمَهُ شَدِيدُ الْقُوى    ( 2 ) .\r\nاو از هواى نفس سخن نمىگويد ، آنچه مىگويد جز وحى كه به او مىرسد نيست ؛ آنكه داراى نيروهاى زيادى است او را تعليم داده است .\r\nعلى ( عليه السّلام ) دربارهء رسول اكرم مىفرمايد :\r\nو لقد قرن اللّه به منذ كان فطيما اعظم ملك من ملائكته يسلك به طريق المكارم و محاسن اخلاق العالم ( 3 ) .\r\nاز آن زمان كه كودك بود و تازه از شير گرفته شده بود ، خداوند بزرگترين فرشتهء خويش را مأمور و مراقب او قرار داده ، آن فرشته او را در راههاى مكرمت مىبرد و به نيكوترين اخلاق جهان سوق مىداد .\r\n آن طرف كه عشق مىافزود درد * بو حنيفه و شافعى درسى نكرد \r\n عاشقان راشد مدرّس حسن دوست * دفتر و درس و سبقشان روى اوست \r\n خامش‌اند و نعرهء تكرارشان * مىرود تا عرش و تخت يارشان \r\n\r\n\r\n\r\n\r\n","description":"","footnote":"\r\n( 1 ) . ضحى / 6 - 8 .\r\n( 2 ) . نجم / 3 - 5 .\r\n( 3 ) . نهج البلاغه ، خطبهء 190 .\r\n","page_name":" 240 ","page_number":240},
  {"content":"\r\n\r\n درسشان آشوب و چرخ ولوله * نى زيادات است و باب و سلسله ( 1 )\r\nسلسلهء اين قوم جعد مشكبار * مسألهء دور است امّا دور يار\r\nهر كه در خلوت به بينش يافت راه * او ز دانشها نجويد دستگاه ( 2 ) \r\n*\r\n عارف از پرتو مى راز معانى دانست * گوهر هر كس از اين لعل توانى دانست \r\n شرح مجموعهء گل مرغ سحر داند و بس * كه نه هر كو ورقى خواند معانى دانست \r\n اى كه از دفتر عقل آيت عشق‌آموزى * ترسم اين نكته به تحقيق نتانى دانست \r\nابن خلدون در مقدّمهء معروف خويش فصل « فى انّ الخطّ و الكتابة من عداد الصّنائع الانسانيّة » بحثى مىكند در اطراف اينكه خط از آن نظر كمال است كه زندگى بشر اجتماعى است و افراد به كسب معلومات يكديگر نيازمندند . بعد سير تكاملى خط را در تمدّنها ذكر مىكند ؛ آنگاه به پيدايش خط در محيط حجاز اشاره مىكند و سپس مىگويد :\r\n« در صدر اسلام ، خط از جنبهء فنّى مراحل ابتدايى را طى مىكرد و خطوط صحابه از لحاظ رسم الخط ، خالى از نقص نبوده است ؛ ولى بعدها تابعين و اخلاف آنها همان رسم الخط را به عنوان تيمّن و تبرّك در كتابت قرآن حفظ كردند و از آن تجاوز نكردند با اينكه بعضى از آن رسم الخطها خلاف قاعده بود ؛ لهذا بعضى كلمات قرآن با رسم الخطّ خاصّى باقى ماند . »\r\nآنگاه مىگويد :\r\n« كمالات فنّى و عملى از قبيل رسم الخط را كه بستگى دارد به اسباب و وسائل زندگى و جنبهء نسبى دارد ، با كمالات مطلق كه فقدان آنها نقص در انسانيّت انسان است و نقص واقعى است نبايد اشتباه كرد . »\r\n\r\n\r\n\r\n\r\n","description":"","footnote":"\r\n( 1 ) . « زيادات » و « باب » و « سلسله » نام سه كتاب معروف آن عصر است .\r\n( 2 ) . مثنوى ، دفتر سوم .\r\n","page_name":" 241 ","page_number":241},
  {"content":"\r\n\r\nابن خلدون آنگاه موضوع امّى بودن رسول خدا را طرح مىكند و خلاصهء سخنش اين است :\r\n« پيغمبر امّى بود . امّى بودن براى او كمال بود ، زيرا او علم خويش را از بالا فرا گرفته بود . امّا امّى بودن براى ما نقص است ، زيرا مساوى است با جاهل بودن ما . » ( 1 )\r\nآيهء ديگرى از طرف مشار اليه به آن استناد شده آيهء 2 و 3 از سورهء « لم يكن » است . مىگويد .\r\n« بسيار شگفت‌انگيز است كه مترجمان و مفسّران قرآن به اين آيه كه توصيف حضرت محمّد ( ص ) مىباشد توجّه نكرده‌اند كه در آن گفته شده : « رسول من اللّه يتلوا صحفا مطهّرة » ( 2 ) يعنى محمّد پيغمبر خدا كه صحيفه‌هاى مقدّس و مطهّر را قرائت مىكند . بايد توجّه كرد كه در اين آيات گفته نشده است كه پيغمبر صحيفه‌هاى مقدّس را از خاطر خود نقل مىكند ، بلكه تصريح شده است كه اين صحيفه‌ها را قرائت مىكند و از رو مىخواند » .\r\nپاسخ اين استدلال آنگاه روشن مىشود كه مفهوم دو كلمه از كلمات آيهء فوق الذّكر روشن شود : كلمهء « صحيفه » و كلمهء « يتلوا » .\r\n« صحيفه » به معنى ورق ( برگ ) است و « صحف » جمع صحيفه است . معنى آيه با جملهء بعد كه مىفرمايد : « فيها كتب قيّمة » اين است : « پيغمبر برگهاى پاك و منزّهى را كه در آنها نوشته‌هايى راست و پايدار هست براى مردم مىخواند » .\r\nمقصود از اين برگها همان چيزها بوده كه آيات قرآن مجيد را بر روى آنها مىنوشته‌اند . پس مقصود اين است كه پيغمبر قرآن را بر مردم مىخواند .\r\nكلمهء « يتلوا » از مادّهء تلاوت است . به هيچ مدركى بر نخورده‌ايم كه تلاوت به معنى خواندن از رو باشد . آنچه مجموعاً از كلمات اهل لغت و از موارد استعمال كلمهء « قرائت » و كلمهء « تلاوت » فهميده مىشود اين است كه هر سخن گفتن ، قرائت يا تلاوت نيست . قرائت و تلاوت در موردى است كه سخنى كه خوانده مىشود مربوط به\r\n\r\n\r\n\r\n\r\n","description":"","footnote":"\r\n( 1 ) . مقدّمهء ابن خلدون ( چاپ ابراهيم حلمى ) ، ص 494 و 495 .\r\n( 2 ) . بيّنة / 2 و 3 .\r\n","page_name":" 242 ","page_number":242},
  {"content":"\r\n\r\nيك متن باشد ، خواه آنكه آن متن از رو خوانده شود يا از بر ؛ مثلًا خواندن قرآن ، قرائت و تلاوت است ، خواه از روى مصحف خوانده شود و يا از حفظ ؛ با يك تفاوت ميان خود اين دو كلمه : تلاوت اختصاص دارد به خواندن متنى كه مقدّس باشد ، ولى قرائت اعمّ است از قرائت آيات مقدّس و چيز ديگر . مثلًا صحيح است گفته شود « گلستان سعدى را قرائت كردم » ، امّا صحيح نيست گفته شود « گلستان سعدى را تلاوت كردم » .\r\nو در هر حال ، اينكه آن متن از بر خوانده شود يا از رو ، نه در مفهوم قرائت دخالت دارد و نه در مفهوم تلاوت . علىهذا آيهء فوق الذكر جز اين نمىگويد كه پيغمبر آيات قرآن را كه بر صفحاتى نوشته شده است براى مردم تلاوت مىكند .\r\nاساساً چه احتياجى هست كه پيغمبر هنگام تلاوت آيات قرآن ، از رو بخواند ؟\r\nقرآن را صدها نفر از مسلمانان حفظ بودند ؛ آيا خود پيغمبر از حفظ نبود و نيازمند بود از رو بخواند ؟ خداوند حفظ او را خصوصاً تضمين كرده بود  ( سَنُقْرِئُكَ فَلا تَنْسى )  ( 1 ) .\r\nمجموعاً معلوم شد كه از آيات قرآن به هيچ وجه استفاده نمىشود كه رسول خدا مىخوانده و يا مىنوشته است ؛ عكس آن استفاده مىشود ؛ و فرضاً استفاده شود كه آن حضرت مىخوانده و مىنوشته است ، تازه مربوط به دورهء رسالت است و حال آنكه مدّعاى مشار اليه اين است كه رسول خدا قبل از رسالت مىخوانده و مىنوشته است .\r\n\r\n3 تواريخ و احاديث\r\nآقاى دكتر سيّد عبد اللّطيف مدّعى است كه از تواريخ و احاديث نيز مىتوان استفاده كرد كه رسول خدا ، هم مىخوانده و هم مىنوشته است . به دو جريان استناد مىكند :\r\nمىگويد :\r\n\r\n\r\n\r\n\r\n","description":"","footnote":"\r\n( 1 ) . اعلى / 6 .\r\n","page_name":" 243 ","page_number":243},
  {"content":"\r\n\r\n« بخارى ضمن اخبار و احاديثى كه در « كتاب العلم » ثبت كرده نقل مىكند كه يك بار پيغمبر نامه‌اى محرمانه به دامادش على داد و مخصوصاً به او گفت باز نكند و نام گيرنده را به خوبى به خاطر بسپارد و نامه را به او برساند . وقتى كه پيغمبر نامه‌اى چنان محرمانه مىفرستاد كه حتّى على داماد و شخص مورد اعتماد پيغمبر هم نمىبايست آن را بخواند و از آن مطّلع شود ، آيا چه كسى جز خود پيغمبر ممكن است چنين نامه‌اى نوشته باشد ؟ »\r\nمتأسّفانه روايتى كه در صحيح بخارى هست ( 1 ) هيچ ذكر نمىكند كه حامل نامه على ( عليه السّلام ) بوده است ؛ در صورتى كه مشار اليه مىخواهد از اينكه پيغمبر مضمون نامه را حتّى از على پنهان داشته است استفاده كند كه خود پيغمبر نامه را نوشته است .\r\nدر صحيح بخارى ، باب العلم مىگويد پيغمبر جمعى را فرستاد و به امير آنها نامه‌اى داد و گفت پيش از آنكه به فلان نقطه برسى نامه را باز نكن . هيچ نمىگويد كه امير آنها على بود . و از مضمون روايت معلوم است كه كسى كه بايد نامه را باز كند خود حامل نامه بوده است نه شخص سومى كه آقاى دكتر سيّد عبد اللّطيف پنداشته است .\r\nآنچه بخارى در اينجا آورده مربوط است به داستان « بطن نخله » در كتب سير و تواريخ مضبوط است .\r\nسيرهء ابن هشام ( 2 ) تحت عنوان « سريّة عبد اللّه بن جحش » و همچنين بحار الانوار ( 3 ) عين روايت را نقل مىكند كه حامل نامه ، عبد اللّه بن جحش بوده است . مىگويند پيغمبر به او فرمود پس از دو روز قطع مسافت ، آن را باز كن و به آنچه نوشته شده است عمل كن . عبد اللّه بن جحش بعد از دو روز قطع مسافت نامه را باز كرد و فرمان رسول خدا را اجرا كرد .\r\nمغازى واقدى تصريح مىكند كه نويسندهء نامه ابىّ بن كعب بوده است نه خود پيغمبر اكرم . مىگويد :\r\n« عبد اللّه بن جحش گفت يك شب بعد از نماز عشاء ، پيغمبر به من فرمود صبح زود\r\n\r\n\r\n\r\n\r\n","description":"","footnote":"\r\n( 1 ) . ج 1 / ص 25 .\r\n( 2 ) . ج 1 / ص 601 .\r\n( 3 ) . ج 6 ، باب 38 ( چاپ قديم سربى تهران ) ، ص 575 .\r\n","page_name":" 244 ","page_number":244},
  {"content":"\r\n\r\nآماده و مسلّح بيا كه مأموريّتى دارى . پس از نماز صبح كه جمعيّت در مسجد با پيغمبر خواندند ، من قبل از پيغمبر آماده و مسلّح در خانه‌اش ايستاده بودم . عدّهء ديگرى نيز مانند من آمده بودند . پيغمبر ابىّ بن كعب را احضار كرد و دستور داد نامه‌اى بنويسد . پيغمبر آن نامهء سربسته را به من داد و گفت تو را امير اين جمع قرار دادم و پس از دو شب كه از فلان راه مىروى نامهء مرا بگشا و هر چه در آنجا هست عمل كن . من پس از دو روز طىّ مسافت ، نامه را باز كردم و ديدم فرمان داده است به « بطن نخله » ( نقطه‌اى است ميان مكّه و طائف ) براى كسب اطّلاعات لازم از كاروان قريش بروم . ضمناً توصيه كرده كه هيچ‌كدام از ياران خويش را مجبور به همراهى نكن ؛ هر كه خواست ، با تو بيايد و هر كه نخواست ، برگردد . البتّه مأموريّت خطرناكى بود . به ياران خود گفتم هر كه آمادهء شهادت است با من بيايد ، هر كس آماده نيست مختار است كه برگردد . همه يك كلام گفتند : نحن سامعون و مطيعون للّه و رسوله و لك . . . ( 1 ) »\r\nپس آنچه آقاى دكتر سيّد عبد اللّطيف به آن استناد كرده به كلّى بىاساس است .\r\nجريان دومى كه مورد استناد مشار اليه واقع شده جريان حديبيّه است . ايشان مىگويند :\r\n« به طورى كه بخارى و ابن هشام نقل كرده‌اند . . . پيغمبر عهدنامه را گرفت و با دست خود نوشت . »\r\nاوّلا بخارى در يك روايت چنين نوشته و در روايت ديگر مخالف آن را نوشته است . علماى اهل تسنّن تقريباً اجماع كرده‌اند كه هر چند ظاهر عبارت بخارى موهم اين است كه خود رسول اكرم نوشته است ولى منظور راوى اين نبوده است . سيرهء حلبى پس از آنكه طبق معمول جريان را نقل مىكند و حتّى مىنويسد : « پيغمبر اكرم براى محو كلمهء رسول اللّه از على كمك گرفت » روايت بخارى را نقل مىكند و مىگويد برخى مدّعى شده‌اند كه اين يك معجزه بود كه از آن حضرت ظهور كرد ؛ ولى بعد مىگويد :\r\n\r\n\r\n\r\n\r\n","description":"","footnote":"\r\n( 1 ) . مغازى واقدى ، ج 1 / ص 13 و 14 .\r\n","page_name":" 245 ","page_number":245},
  {"content":"\r\n\r\n« بعضى گفته‌اند اين روايت را به اين شكل اهل علم معتبر نمىدانند . مقصود اين است كه پيغمبر امر كرد به كتابت نه اينكه خود نوشت . »\r\nمىگويد :\r\n« ابو الوليد باجى مالكى اندلسى كه خواست ظاهر عبارت بخارى را بگيرد ، مورد انكار شديد علماى اندلس واقع شد . » ( 1 )\r\nو امّا سيرهء ابن هشام اصلًا چنين چيزى ندارد و معلوم نيست چرا آقاى دكتر سيّد عبد اللّطيف چنين نسبتى به ابن هشام مىدهد .\r\nما قبلًا گفتيم كه از جنبه تاريخى ، آنچه از اكثر نقلها استفاده مىشود اين است كه هر چه نوشته شد به وسيلهء على ( عليه السّلام ) بود ؛ تنها از عبارت طبرى و ابن اثير بر مىآيد كه پيغمبر با اينكه نوشتن نمىدانست ، برداشت و خودش نوشت .\r\nتازه حدّ اكثر اين است كه پيغمبر در دوران رسالت ، يك نوبت يا بيشتر نوشته است و حال آنكه محلّ بحث ، دوران قبل از رسالت است .\r\n\r\n\r\n\r\n\r\n","description":"","footnote":"\r\n( 1 ) . السّيرة الحلبيّة ، ج 3 / ص 24 .\r\n","page_name":" 246 ","page_number":246},
  {"content":"\r\n\r\n\r\nاتّهام مخالفان\r\nدر آغاز اين مقاله گفتيم مخالفان پيغمبر و اسلام در آن تاريخ ، آن حضرت را به اخذ مطلب از افواه ديگران متّهم كردند ( در آياتى از قرآن اين اتّهام منعكس است ) ، ولى به اين جهت متّهم نكردند كه چون با سواد است و خواندن و نوشتن مىداند ، شايد كتابهايى نزد خود دارد و مطالبى كه مىآورد از آن كتابها استفاده كرده است .\r\nممكن است كسى بگويد رسول خدا را به اين جهت نيز متّهم كرده‌اند و اين اتّهام نيز در قرآن منعكس است . در سورهء فرقان آيهء 5 مىفرمايد :\r\n وَ قالُوا أَساطِيرُ الْأَوَّلِينَ اكْتَتَبَها فَهِيَ تُمْلى عَلَيْهِ بُكْرَةً وَ أَصِيلًا . \r\nگفتند : اينها كه اين مىگويد افسانه‌هاى پيشينيان است كه آنها را نوشته پس هر صبح و شام بر او املاء و القاء مىشود .\r\nجواب اين است كه گذشته از اينكه اتّهامات دشمنان پيغمبر آنچنان تعصّب‌آميز و ناشى از عقده و احساسات بود كه به تعبير قرآن جز « ظلم و زور » نامى بر آن نتوان نهاد ، اين آيه صراحت ندارد كه آنها مدّعى بوده‌اند پيغمبر خودش مىنوشته است .\r\nكلمهء « اكتتاب » ، هم به معنى نوشتن آمده است و هم به معنى « استكتاب » كه عبارت است از اينكه شخصى از ديگرى بخواهد كه براى او بنويسد .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nذيل آيه قرينه است كه مقصود معنى دوم است ، زيرا مضمون آيه اين است : « آنها گفتند افسانه‌هاى پيشينيان را نوشته ( يا ديگران برايش نوشته‌اند ) پس هر بامداد و پسين بر او قرائت مىشود » . « اكتتاب » را به صورت ماضى و « املاء » را به صورت جارى و مستمر ذكر كرده است ؛ يعنى چيزهايى كه قبلًا آنها را نويسانيده است ، ديگران كه سواد خواندن دارند هر صبح و شام مىآيند و بر او مىخوانند و او از آنها ياد مىگيرد و حفظ مىكند . اگر خود پيغمبر خواندن مىدانست لزومى نداشت بگويند ديگران هر صبح و شام بر او املاء مىكنند ، كافى بود بگويند خودش مراجعه مىكند و به ذهن مىسپارد .\r\nپس حتّى كافران زورگو و تهمت ساز زمان پيغمبر نيز - كه همه گونه تهمت به او مىزدند : ديوانه‌اش مىخواندند ، ساحر و جادوگرش مىناميدند ، كذّابش لقب دادند ، به تعلّم شفاهى از افواه ديگران متّهمش كردند - نتوانستند ادّعا كنند چون خواندن و نوشتن مىداند محتويات كتابهاى ديگر را به نام خودش براى ما مىخواند .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nنتيجه\r\nاز مجموع آنچه گذشت معلوم شد كه رسول اكرم به حكم تاريخ قطعى و به شهادت قرآن و به حكم قرائن فراوانى كه از تاريخ اسلام استنباط مىشود ، لوح ضميرش از تعلّم از بشر پاك بوده است . او انسانى است كه جز مكتب تعليم الهى مكتبى نديده و جز از حق دانشى نياموخته است . او گلى است كه جز دست باغبان ازل دست ديگرى در پرورشش دخالت نداشته است .\r\nاو با آنكه با قلم و كاغذ و مركّب و خواندن و نوشتن آشنا نبود ، در كتاب مقدّس خويش به قلم و آثار قلم به عنوان يك امر مقدّس سوگند ياد كرد ( 1 ) و در اوّلين پيام آسمانى خود فرمان خواندن داد ؛ علم و دانش و صنعت به كار بردن قلم را ، پس از نعمت آفرينش ، بزرگترين نعمت ارزانى شده به بشر معرّفى كرد ( 2 ) . آن كس كه خود قلم به دست نگرفته بود بلا فاصله پس از ورود به مدينه و ايجاد امكانات ساده ، « نهضت قلم » ايجاد كرد و با آنكه خود معلّمى از بشر نديده بود و دار العلم و دانشگاهى طى نكرده بود ، خود معلّم بشر و پديدآورندهء دارالعلم‌ها و دانشگاهها شد .\r\n\r\n\r\n\r\n\r\n","description":"","footnote":"\r\n( 1 ) « ن وَ الْقَلمِ وَ ما يَسْطُرونَ » ( قلم / 1 ) .\r\n( 2 ) . « اقْرَأْ بِاسْمِ رَبِّكَ الَّذي خَلَقَ ، خَلَقَ الانْسانَ مِنْ عَلَقٍ ، اقْرَأْ وَ رَبُّكَ الاكْرَمُ ، الَّذي عَلَّمَ بِالْقَلمِ ، عَلَّمَ الانْسانَ ما لَمْ يَعْلَمْ » ( علق / 1 - 5 ) .\r\n","page_name":" 249 ","page_number":249},
  {"content":"\r\n\r\n ستاره‌اى بدرخشيد و ماه مجلس شد * دل رميدهء ما را انيس و مونس شد \r\n نگار من كه به مكتب نرفت و خط ننوشت * به غمزه مسأله‌آموز صد مدرّس شد \r\n كرشمهء تو شرابى به عاشقان پيمود * كه علم بىخبر افتاد و عقل بىحس شد \r\nحضرت رضا ( عليه السّلام ) در مناظرهء خويش با ارباب اديان خطاب به رأس الجالوت فرمود :\r\n« از جمله دلائل صدق اين پيامبر اين است كه شخصى بود يتيم ، تهيدست ، چوپان ، مزد كار ، هيچ كتابى نخوانده و نزد هيچ استادى نرفته بود . كتابى آورد كه در آن حكايت پيامبران و خبر گذشتگان و آيندگان هست . » ( 1 )\r\nآن چيزى كه بيش از پيش عظمت و رفعت و آسمانى بودن قرآن كريم را مدلّل مىسازد اين است كه اين كتاب عظيم آسمانى با اينهمه معارف در باب مبدأ ، معاد ، انسان ، اخلاق ، قانون ، قصص ، عبرتها ، مواعظ ، و با اينهمه لطف و زيبايى و فصاحت ، بر زبان كسى جارى شده كه خود امّى بوده است ؛ نه تنها هيچ مدرسه و دانشگاه و دار العلمى را در همهء عمر نديده است و با هيچ دانشمندى از دانشمندان جهان روبرو نشده است ، حتّى يك كتاب ساده از كتابهاى عصر خود را نخوانده است .\r\nآيت و معجزه‌اى كه خداوند بر آخرين پيامبرش فرستاد از نوع كتاب و نوشته است ، از نوع سخن است ، از نوع فكر و احساس است ، با عقل و با فكر و با دل و ضمير سر و كار دارد . اين كتاب قرنهاست كه قدرت خارق العادهء معنوى خود را نشان داده و نشان مىدهد ، روزگار نمىتواند آن را كهنه كند ، ميليونها ميليون دل را به سوى خود كشيده و مىكشد ، نيروى حياتى در آن موج مىزند ، چه عقلهاى مفكّرى را به انديشه و تدبّر واداشته و چه دلهايى را لبريز از ايمان و ذوق و شوق معنوى كرده و چه مرغان سحر و شب‌زنده‌دارانى را غذاى روحى شده و چه اشكها را از عشق به خدا و خوف از خدا در نيمه‌هاى شب بر گونه‌ها جارى ساخته است و چه ملّتهاى اسير و به زنجير كشيده را از چنگال ظلم و استبداد نجات داده است .\r\n\r\n\r\n\r\n\r\n","description":"","footnote":"\r\n( 1 ) . عيون اخبار الرّضا ( چاپ سنگى ) ، ص 94 .\r\n","page_name":" 250 ","page_number":250},
  {"content":"\r\n\r\n نقش قرآن چون‌كه بر عالم نشست * نقشه‌هاى پاپ و كاهن را شكست \r\n فاش گويم آنچه در دل مضمر است * اين كتابى نيست چيز ديگر است \r\n چون‌كه در جان رفت جان ديگر شود * جان چو ديگر شد جهان ديگر شود \r\n همچو حق پيدا و پنهان است اين * زنده و پاينده و گوياست اين \r\nآرى ، عنايت ازلى براى اينكه آيت بودن اين كتاب و وحى بودنش بيشتر روشن شود آن را بر بنده‌اى از بندگانش فرود آورد كه يتيم ، فقير ، چوپان ، صحراگرد و درس ناخوانده و مكتب ناديده بود .\r\n ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ  ( 1 ) .\r\n\r\n\r\n\r\n\r\n","description":"","footnote":"\r\n( 1 ) . جمعه / 4 .\r\n","page_name":" 251 ","page_number":251},
  {"content":"\r\n . \r\n","description":"","footnote":"","page_name":" 252 ","page_number":252},
  {"content":"\r\n\r\n\r\nولاءها و ولايتها\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n يا أَيُّهَا الَّذِينَ آمَنُوا لا تَتَّخِذُوا الْكافِرِينَ أَوْلِياءَ مِنْ دُونِ الْمُؤْمِنِينَ أَ تُرِيدُونَ أَنْ تَجْعَلُوا لِلَّهِ عَلَيْكُمْ سُلْطاناً مُبِيناً . \r\nالنساء / 144\r\n وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُقِيمُونَ الصَّلاةَ وَ يُؤْتُونَ الزَّكاةَ وَ يُطِيعُونَ اللَّهَ وَ رَسُولَهُ أُولئِكَ سَيَرْحَمُهُمُ اللَّهُ إِنَّ اللَّهَ عَزِيزٌ حَكِيمٌ . \r\nالتوبة / 71\r\n إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ . \r\nالمائده / 55\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nواژهء « ولى »\r\nولاء ، ولايت ( به فتح « واو » ) ، ولايت ( به كسر « واو » ) ، ولىّ ، مولى ، اولى و امثال اينها همه از مادّهء « ولى » - و ، ل ، ى - اشتقاق يافته‌اند . اين واژه از پراستعمال‌ترين واژه‌هاى قرآن كريم است كه به صورتهاى مختلفى به كار رفته است ؛ مىگويند در 124 مورد به صورت اسم و 112 مورد در قالب فعل در قرآن كريم آمده است .\r\nمعناى اصلى اين كلمه همچنانكه راغب در مفردات القرآن گفته است ، قرار گرفتن چيزى در كنار چيز ديگر است به نحوى كه فاصله‌اى در كار نباشد ؛ يعنى اگر دو چيز آنچنان به هم متّصل باشند كه هيچ چيز ديگر در ميان آنها نباشد ، مادّهء « ولى » استعمال مىشود . مثلًا اگر چند نفر پهلوى هم نشسته باشند و ما بخواهيم وضع و ترتيب نشستن آنها را بيان كنيم ، مىگوييم : زيد در صدر مجلس نشسته است « و يليه عمرو ، ويلى عمرا بكر » يعنى بلافاصله در كنار زيد عمرو نشسته است و در كنار عمرو بدون هيچ فاصله‌اى بكر نشسته است .\r\nبه همين مناسبت طبعاً اين كلمه در مورد قرب و نزديكى به كار رفته است اعمّ از قرب مكانى و قرب معنوى ، و باز به همين مناسبت در مورد دوستى ، يارى ، تصدّى امر ، تسلّط و معانى ديگر از اين قبيل استعمال شده است ؛ چون در همهء اينها نوعى مباشرت و اتّصال وجود دارد .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبراى اين مادّه و مشتقّات آن ، معانى بسيارى ذكر كرده‌اند ، مثلًا براى لفظ « مولى » بيست و هفت معنى ذكر كرده‌اند ؛ امّا بديهى است كه اين لفظ براى بيست و هفت معنى جداگانه وضع نشده است ، يك معنى اصلى بيشتر ندارد ، در ساير موارد ، به عنايت همان معنى استعمال شده است . معانى متعدّد ، و به تعبير بهتر ، موارد استعمال متعدّد را از روى قرائن لفظى و حالى بايد به دست آورد .\r\nاين لفظ ، هم در مورد امور مادّى و جسمانى استعمال شده است و هم در مورد امور معنوى و مجرّد ، ولى مسلّماً در ابتدا در مورد امور مادّى استعمال شده است و از راه تشبيه معقول به محسوس و يا از راه تجريد معنى محسوس از خصوصيّت مادّى و حسّى خودش ، در مورد معنويّات هم استعمال شده است ، زيرا توجّه انسان به محسوسات - چه از نظر يك فرد در طول عمر خودش و چه از نظر جامعهء بشرى در طول تاريخش - قبل از تفكّر او در معقولات است ؛ بشر پس از درك معانى و مفاهيم حسّى تدريجاً به معانى و مفاهيم معنوى رسيده است و طبعاً از همان الفاظى كه در مورد مادّيات به كار مىبرده است استفاده كرده و آنها را استخدام نموده است ، همچنانكه ارباب علوم ، الفاظ خاصّى را براى علم خود اختراع نمىكنند بلكه از الفاظ جارى عرف استفاده مىكنند امّا به آن الفاظ مفهوم و معنى خاص مىدهند كه با مفهوم و معنى عرفى متفاوت است .\r\nراغب راجع به خصوص كلمهء « ولايت » از نظر موارد استعمال مىگويد :\r\n« ولايت ( به كسر « واو » ) به معنى نصرت است و امّا ولايت ( به فتح « واو » ) به معنى تصدّى و صاحب اختيارى يك كار است ، و گفته شده است كه معنى هر دو يكى است و حقيقت آن همان تصدّى و صاحب اختيارى است » .\r\nراغب راجع به كلمهء « ولى » و كلمهء « مولى » مىگويد :\r\n« اين دو كلمه نيز به همان معنى است ؛ چيزى كه هست گاهى مفهوم اسم فاعلى دارند و گاهى مفهوم اسم مفعولى » .\r\nآنگاه به ذكر موارد استعمال آنها مىپردازد .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nدو نوع ولاء\r\nدر قرآن سخن از « ولاء » و « موالات » و « تولّى » زياد رفته است . در اين كتاب بزرگ آسمانى مسائلى تحت اين عناوين مطرح است . آنچه مجموعاً از تدبّر در اين كتاب مقدّس به دست مىآيد اين است كه از نظر اسلام دو نوع ولاء وجود دارد : منفى و مثبت ؛ يعنى از طرفى مسلمانان ، مأموريّت دارند كه نوعى ولاء را نپذيرند و ترك كنند ، و از طرف ديگر دعوت شده‌اند كه ولاء ديگرى را دارا باشند و بدان اهتمام ورزند .\r\nولاء اثباتى اسلامى نيز به نوبهء خود بر دو قسم است : ولاء عام و ولاء خاص . ولاء خاص نيز اقسامى دارد : ولاء محبّت ، ولاء امامت ، ولاء زعامت ، ولاء تصرّف يا ولايت تكوينى . اكنون دربارهء هر يك از اينها به اجمال بحث مىكنيم .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\n1 . ولاء منفى\r\nقرآن كريم ، مسلمانان را از اينكه دوستى و سرپرستى غير مسلمانان را بپذيرند سخت بر حذر داشته است ، نه از باب اينكه دوست داشتن انسانهاى ديگر را بد بداند و طرفدار بغض مسلم نسبت به غير مسلم در هر حال و مخالف نيكى با آنها باشد ؛ قرآن صريحاً مىگويد :\r\n لا يَنْهاكُمُ اللَّهُ عَنِ الَّذِينَ لَمْ يُقاتِلُوكُمْ فِي الدِّينِ وَ لَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَ تُقْسِطُوا إِلَيْهِمْ ، إِنَّ اللَّهَ يُحِبُّ الْمُقْسِطِينَ  ( 1 ) .\r\nخداوند بازنمىدارد شما را از كسانى كه با شما در دين مقاتله و جنگ نكرده‌اند و شما را از خانه‌هاتان بيرون نرانده‌اند كه نيكى كنيد نسبت به آنان و دادگرى كنيد ؛ همانا خداوند دادگران را دوست دارد .\r\nاسلام نمىگويد كار محبّت‌آميز و كار نيكتان منحصراً بايد دربارهء مسلمين باشد و به هيچ وجه خيرى از شما به ديگران نرسد ؛ دينى كه پيغمبرش به نصّ قرآن « رحمة للعالمين » است ، كى مىتواند چنين باشد ؟ ولى يك مطلب هست و آن اينكه\r\n\r\n\r\n\r\n\r\n","description":"","footnote":"\r\n( 1 ) . ممتحنه / 8 .\r\n","page_name":" 258 ","page_number":258},
  {"content":"\r\n\r\nمسلمانان نبايد از دشمن غافل شوند ؛ ديگران در باطن ، جور ديگرى دربارهء آنان فكر مىكنند ؛ تظاهر دشمن به دوستى با مسلمانان ، آنان را غافل نكند و موجب نگردد كه آنان دشمن را دوست پندارند و به او اطمينان كنند .\r\nمسلمان همواره بايد بداند كه عضو جامعهء اسلامى است ، جزئى است از اين كل . جزء يك كل و عضو يك پيكر بودن خواه ناخواه شرايط و حدودى را ايجاب مىكند . غير مسلمان عضو يك پيكر ديگر است . عضو پيكر اسلامى روابطش با اعضاى پيكر غير اسلامى بايد به نحوى باشد كه لااقل با عضويّتش در پيكر اسلامى ناسازگار نباشد ، يعنى به وحدت و استقلال اين پيكر آسيبى نرسد . پس خواه ناخواه نمىتواند روابط مسلمان با غير مسلمان با روابط مسلمان و مسلمان يكسان و احياناً از آن نزديكتر باشد .\r\nروابط دوستانه و صميمانهء مسلمانان با يكديگر بايد در حدّى باشد كه عضويّت در يك پيكر و جزئيّت در يك كل ، ايجاب مىكند . ولاء منفى در اسلام عبارت است از اينكه يك مسلمان همواره در مواجهه با غير مسلمان بداند با اعضاى يك پيكر بيگانه مواجه است و معنى اينكه نبايد ولاء غير مسلمان را داشته باشد اين است كه نبايد روابط مسلمان با غير مسلمان در حدّ روابط مسلمان با مسلمان باشد به اين معنى كه مسلمان عملًا عضو پيكر غير مسلمان قرار گيرد و يا به اين شكل در آيد كه عضويّتش در پيكر اسلامى به هيچ وجه در نظر گرفته نشود .\r\nپس منافاتى نيست ميان آنكه مسلمان به غير مسلمان احسان و نيكى كند و در عين حال ولاء او را نپذيرد ، يعنى او را عضو پيكرى كه خود جزئى از آن است نشمارد و بيگانه‌وار با او رفتار كند ، همچنانكه منافاتى نيست ميان ولاء منفى و اصل بشر دوستى و رحمت براى بشر بودن . لازمهء بشر دوستى اين است كه انسان به سرنوشت و صلاح و سعادت واقعى همهء انسانها علاقه‌مند باشد . به همين دليل هر مسلمانى علاقه‌مند است كه همهء انسانهاى ديگر ، مسلمان باشند و هدايت يابند ؛ امّا وقتى كه اين توفيق حاصل نشد ، ديگران را كه چنين توفيقى يافته‌اند نبايد فداى آنان كه توفيق نيافته‌اند كرد و اجازه داد كه مرزها در هم بريزد و هر نوع فعل و انفعالى صورت گيرد .\r\nفرض كنيد گروهى از مردم دچار يك نوع بيمارى هستند . بشردوستى ايجاب مىكند كه آنها را نجات دهيم ، و تا وقتى كه نجات نيافته‌اند بشر دوستى ايجاب مىكند كه به آنها نيكى كنيم ، امّا بشر دوستى ايجاب نمىكند كه هيچ محدوديّتى ميان آنها\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n- كه از قضا بيماريشان مسرى است - و افراد سالم و شفايافته برقرار نكنيم . اين است كه اسلام از طرفى احسان و نيكى به غير مسلمان را مجاز مىشمارد و از طرف ديگر اجازه نمىدهد كه مسلمان ولاء غير مسلمان را بپذيرد .\r\nاسلام دين بشر دوستى است . اسلام حتّى مشرك را دوست دارد امّا نه از آن نظر كه مشرك است ، بلكه از اين نظر كه مخلوقى از مخلوقات خداست ، و البتّه از آن جهت كه در راه هلاكت و ضلالت افتاده است و راه نجات و سعادت را گم كرده است ، ناراحت است ، و اگر او را دوست نمىداشت در مقابل شرك و بدبختىاش بىتفاوت مىبود .\r\nدر اسلام حبّ و بغض هست امّا حبّ و بغض عقلى و منطقى نه احساسى و بىقاعده و ضابطه . دوستى و دشمنى كه صرفاً از احساس برخيزد منطق ندارد ، احساسى است كور و كر كه بر درون انسانى مسلّط مىگردد و او را به هر طرف كه بخواهد مىكشد ؛ امّا حبّ و بغض عقلى ناشى از يك نوع درك ، و در حقيقت ناشى از علاقه به سرنوشت انسان ديگرى است كه مورد علاقه واقع شده است .\r\nيك مثال : پدر و مادر نسبت به فرزند خود دو نوع علاقه دارند : يكى عقلى و منطقى و ديگرى احساسى . علاقهء منطقى موجب مىگردد گاهى والدين با كمال جدّيت فرزند خويش را در رنج قرار دهند و موجبات ايلام وى را فراهم آورند ؛ مثلًا طفل را در اختيار جرّاح قرار مىدهند . والدين در آن حال اشك مىريزند ، دلشان مىسوزد و چشمانشان مىگريد امّا از پزشك مىخواهند هر چه زودتر او را تحت عمل قرار دهد ، عضو قطع‌كردنى را قطع كند با همهء لوازم و عوارضى كه درد و رنج و احياناً نقص عضو دارد . آن اشك در اثر علاقهء احساسى است و اين تقاضا در اثر علاقهء عقلى و منطقى . اگر آنها ملاحظهء دل سوختن فعلى را بكنند و علاقهء احساسى را بر علاقهء منطقى مقدّم بدارند و اجازه ندهند كه عضوى از اعضاى او را ببرند ، در حقيقت به مرگ او تن داده‌اند ؛ امّا به منطق عقل و به حكم علاقه به سرنوشت فرزند ، پا روى احساسات خويش مىگذارند و به ايلام و آزار طفل تن مىدهند .\r\nهر انسان عاقلى احياناً براى اينكه درد خويش را درمان كند خود را تسليم جرّاح مىكند كه مثلًا انگشت مرا قطع كن . او دلش نمىخواهد درد بريدن انگشت را بكشد ، همچنانكه از كم شدن يك انگشت فوق العاده ناراحت مىشود ، ولى اين درد را منطقاً تحمّل مىكند و به حكم عقل به اين نقص عضوى تن مىدهد . همانا عقل و منطق\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nاست كه او را پيش مىبرد و تقاضا را بر زبانش مىآورد ، و الّا احساس در اينجا حكمش بر خلاف اين است .\r\nاسلام در مورد يك جامعهء فاسد و اصلاح نشده كه در آن كفر و نادانى حكومت مىكند ، از طرفى دستور جهاد مىدهد تا ريشهء فساد را بركند :\r\n وَ قاتِلُوهُمْ حَتَّى لا تَكُونَ فِتْنَةٌ  ( 1 ) .\r\nآنان را بكشيد تا فتنه از ميان برود .\r\nو از طرف ديگر دستور احتياط و اجتناب مىدهد كه مردم روى دلشان را به روى آنان باز نكنند تا جامعه و بشريّت سالم بماند ، و اين با بشر دوستى كوچكترين منافاتى ندارد .\r\nطبيعت انسان دزد است و ضبط و گيرندگى از جمله خواصّ انسانى است و چه بسا ناخودآگاه افكار و انديشه‌هاى ديگران را در لوح خويش ثبت كند . قرآن مىفرمايد :\r\n  يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ وَ قَدْ كَفَرُوا بِما جاءَكُمْ مِنَ الْحَقِّ .  \r\nاى كسانى كه ايمان آورده‌ايد ! دشمن من و دشمن خودتان را « ولى » نگيريد كه دوستى بر آنان افكنيد و حال اينكه به حقّى كه شما را آمده است كافر شده‌اند .\r\nتا آنجا كه مىفرمايد :\r\n إِنْ يَثْقَفُوكُمْ يَكُونُوا لَكُمْ أَعْداءً وَ يَبْسُطُوا إِلَيْكُمْ أَيْدِيَهُمْ وَ أَلْسِنَتَهُمْ بِالسُّوءِ وَ وَدُّوا لَوْ تَكْفُرُونَ  ( 2 ) .\r\nاگر به شما دست يابند ، دشمنانتان هستند و دست و زبانشان را به بدى به سوى شما مىگشايند و دوست دارند كه كافر شويد .\r\n\r\n\r\n\r\n\r\n","description":"","footnote":"\r\n( 1 ) . بقره / 193 .\r\n( 2 ) . ممتحنه / 1 و 2 .\r\n","page_name":" 261 ","page_number":261},
  {"content":"\r\n\r\nدر اينجا قرآن سرّ لزوم اجتناب و احتياط از بيگانه را اين مىداند كه آنها دوست دارند ديگران نيز به كيش و آيين آنها درآيند . مگر صرف دوستى و تمايل آنها به اين كار چه خطرى را به همراه دارد ؟\r\nاينجا قرآن منشأ اصلى خطر را گوشزد مىكند . آنها وقتى دوست دارند ، تنها دوستى و تمايلشان نيست بلكه براى نيل به اين هدف مىكوشند و از هر راهى جدّيت مىكنند .\r\nهمهء اينها ايجاب مىكند كه روابط مسلم با غير مسلم محتاطانه باشد ، مسلمان از خطر غافل نماند ، فراموش نكند كه عضو يك جامعهء توحيدى است و آن غير مسلم عضو يك پيكر و جزء يك اجتماع ديگر است ، امّا هيچ‌يك از آنها ايجاب نمىكند كه مسلمان با غير مسلمان بكلّى قطع ارتباط كند ، روابط اجتماعى و اقتصادى و احياناً سياسى نداشته باشد . البتّه همه مشروط است [ به اين 
  ] كه منطبق با مصالح كلّى جامعهء اسلامى بوده باشد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\n2 . ولاء اثباتى :\r\n\r\nالف . ولاء اثباتى عام\r\nاسلام خواسته است مسلمانان به صورت واحد مستقلّى زندگى كنند ، نظامى مرتبط و اجتماعى پيوسته داشته باشند ، هر فردى خود را عضو يك پيكر كه همان جامعهء اسلامى است بداند ، تا جامعهء اسلامى قوى و نيرومند گردد ، كه قرآن مىخواهد جامعهء مسلمانان برتر از ديگران باشد :\r\n وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ إِنْ كُنْتُمْ مُؤْمِنِينَ  ( 1 ) .\r\nسست نشويد و اندوهگين نباشيد كه اگر به حقيقت مؤمن باشيد شما برتريد .\r\nايمان ، ملاك برترى قرار گرفته است . مگر ايمان چه مىكند ؟ ايمان ملاك وحدت و ركن شخصيّت و تكيه‌گاه استقلال و موتور حركت جامعهء اسلامى است . در جاى ديگر مىفرمايد :\r\n وَ لا تَنازَعُوا فَتَفْشَلُوا وَ تَذْهَبَ رِيحُكُمْ  ( 2 ) .\r\n\r\n\r\n\r\n\r\n","description":"","footnote":"\r\n( 1 ) . آل عمران / 139 .\r\n( 2 ) . انفال / 46 .\r\n","page_name":" 263 ","page_number":263},
  {"content":"\r\n\r\nبا يكديگر نزاع نكنيد و اختلاف نداشته باشيد كه سست و ضعيف خواهيد شد و بو و خاصيت خود را از دست خواهيد داد .\r\nجدال و اختلاف ، كيان و شخصيّت جامعهء اسلامى را منهدم مىكند . ايمان ، اساس دوستى و و داد و ولاء مؤمنان است . قرآن كريم مىفرمايد :\r\n وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ  ( 1 ) .\r\nمردان مؤمن و زنان مؤمنه بعضى ولىّ بعضى ديگرند ، به معروف امر مىكنند و از منكر بازمىدارند .\r\nمؤمنان نزديك به يكديگرند و به موجب اينكه با يكديگر نزديك‌اند ، حامى و دوست و ناصر يكديگرند و به سرنوشت هم علاقه‌مندند و در حقيقت به سرنوشت خود كه يك واحد را تشكيل مىدهند علاقه مىورزند و لذا امر به معروف مىكنند و يكديگر را از منكر و زشتيها بازمىدارند .\r\nاين دو عمل ( امر به معروف و نهى از منكر ) ناشى از و داد ايمانى است و لذا اين دو جمله -  يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ -  - بلافاصله به دنبال بيان ولاء ايمانى مسلمانان واقع شده است .\r\nعلاقه به سرنوشت اشخاص از علاقه به خود آنها سرچشمه مىگيرد . پدرى كه به فرزندان خويش علاقه دارد قهراً نسبت به سرنوشت و رفتار آنان نيز احساس علاقه مىكند ؛ امّا ممكن است نسبت به فرزندان ديگران در خود احساسى نكند ، چون نسبت به خود آنها علاقه‌اى ندارد تا به سرنوشتشان نيز علاقه‌مند باشد و كار نيكشان در او احساس اثباتى به وجود آورد و كار بدشان احساس نفيى .\r\nامر به معروف در اثر همان احساس اثباتى است و نهى از منكر در اثر احساس نفيى ، و تا دوستى و محبّت نباشد اين احساسها در نهاد انسانى جوشش نمىكند .\r\nاگر انسان نسبت به افرادى بىعلاقه باشد ، در مقابل اعمال و رفتار آنها بىتفاوت است ، امّا آنجا كه علاقه‌مند است ، محبّتها و مودّتها او را آرام نمىگذارند و\r\n\r\n\r\n\r\n\r\n","description":"","footnote":"\r\n( 1 ) . توبه / 71 .\r\n","page_name":" 264 ","page_number":264},
  {"content":"\r\n\r\nلذا در آيهء شريفه با كيفيّت خاصّى ، امر به معروف و نهى از منكر را به مسألهء ولاء ارتباط داده است و سپس به عنوان ثمرات امر به معروف و نهى از منكر ، دو مطلب را ذكر كرده است :\r\n يُقِيمُونَ الصَّلاةَ وَ يُؤْتُونَ الزَّكاةَ . \r\nنماز را به به پا مىدارند و زكات را مىدهند .\r\nنماز نمونه‌اى است از رابطهء خلق و خالق ، و زكات نمونه‌اى است از حسن روابط مسلمانان با يكديگر كه در اثر تعاطف و تراحم اسلامى از يكديگر حمايت مىكنند و به هم تعاون و كمك مىكنند . و سپس بر آن متفرّع كرده است :\r\n أُولئِكَ سَيَرْحَمُهُمُ اللَّهُ [ إِنَّ اللَّهَ عَزِيزٌ حَكِيمٌ 
  ]  ( 1 ) .\r\nآن وقت است كه انواع رحمتهاى الهى و سعادتها بر اين جامعه فرود مىآيد .\r\n[ خداوند عزيز و حكيم است . 
  ]\r\nبعدا دربارهء اين آيه توضيحاتى خواهيم داد كه اين آيه و برخى آيات ديگر كه ولاء اثباتى عام را ذكر مىكنند ، تنها ناظر به محبّت و و داد قلبى نمىباشند ، نوعى تعهّد و مسئوليّت براى مسلمين در زمينهء حسن روابط مسلمين با يكديگر اثبات مىكنند .\r\nپيغمبر اكرم ( صلّى اللّه عليه و آله و سلّم ) در حديث معروف و مشهور فرمود :\r\nمثل المؤمنين فى تواددهم و تراحمهم كمثل الجسد اذا اشتكى بعض تداعى له سائر اعضاء جسده بالحمّى و السّهر ( 2 ) .\r\nداستان اهل ايمان در پيوند مهربانى و در عواطف متبادل ميان خودشان ، داستان پيكر زنده است كه چو عضوى به درد آيد ، ساير اعضاء با تب و بىخوابى با او همراهى مىكنند .\r\n\r\n\r\n\r\n\r\n","description":"","footnote":"\r\n( 1 ) . توبه / 71 [ قسمت داخل كروشه در چاپ قبل به صورت ديگرى آمده بود كه پس از مطابقت با قرآن كريم اصلاح شد . 
  ]\r\n( 2 ) . جامع الصغير ، ج 2 / ص 155 .\r\n","page_name":" 265 ","page_number":265},
  {"content":"\r\n\r\nقرآن كريم دربارهء رسول اكرم و كسانى كه با اويند و تربيت اسلامى يافته‌اند مىفرمايد :\r\n مُحَمَّدٌ رَسُولُ اللَّهِ وَ الَّذِينَ مَعَهُ أَشِدَّاءُ عَلَى الْكُفَّارِ رُحَماءُ بَيْنَهُمْ ( 1 ) . \r\nمحمّد پيامبر خدا و كسانى كه با اويند ، بر كافران سخت‌اند و با يكديگر مهربان .\r\nدر اين آيه ، هم به ولاء نفيى اشارت رفته و هم به ولاء اثباتى عام ؛ و همچنانكه قبلًا گفتيم آيات كريمهء قرآن ما را متوجّه مىكنند كه دشمنان اسلام در هر زمان سعى دارند ولاء منفى را تبديل به اثباتى و ولاء اثباتى را تبديل به منفى نمايند ؛ يعنى همهء سعىشان اين است كه روابط مسلمين با غير مسلمين روابط صميمانه ، و روابط خود مسلمانان به بهانه‌هاى مختلف - از آن جمله اختلافات فرقه‌اى - روابط خصمانه باشد . در عصر خود ما به وسيلهء اجانب در اين راه فعّاليّتهاى فراوان صورت مىگيرد ، بودجه‌هاى كلان مصرف مىگردد و متأسّفانه در ميان مسلمانان عناصرى به وجود آورده‌اند كه كارى جز اين ندارند كه ولاء نفيى اسلامى را تبديل به اثباتى و ولاء اثباتى اسلامى را تبديل به نفيى نمايند . اين بزرگترين ضربتى است كه اين نابكاران بر پيغمبر اكرم ( ص ) وارد مىسازند .\r\nامروز اگر بر مصيبتى از مصيبتهاى اسلام بايد گريست و اگر بر فاجعه‌اى از فاجعه‌هاى اسلام بايست خون باريد ، اين مصيبت و اين فاجعه است . امير المؤمنين على ( عليه السّلام ) مىفرمايد :\r\nفيا عجبا ، عجبا ! و اللّه يميت القلب و يجلب الهمّ من اجتماع هؤلاء القوم على باطلهم و تفرّقكم عن حقّكم ( 2 ) .\r\nشگفتا ، شگفتا ! به خدا قسم تعجّب و حيرت از اجتماع دشمنان بر گرد باطل و تفرّق و تشتّت شما از اطراف حقيقتى كه در ميان شماست ، دل را مىميراند و اندوه را مىكشاند .\r\n\r\n\r\n\r\n\r\n","description":"","footnote":"\r\n( 1 ) . فتح / 29 .\r\n( 2 ) . نهج البلاغه ، خطبهء 27 .\r\n","page_name":" 266 ","page_number":266},
  {"content":"\r\n\r\nخدايا ! اسلام و مسلمين را از شرّ اين نابكاران محفوظ و مصون بدار ، بحقّ محمّد و آله الطّاهرين .\r\nاللّهمّ انّا نشكو اليك فقد نبيّنا صلواتك عليه و آله و غيبة وليّنا و كثرة عدوّنا و قلّة عددنا و شدّة الفتن بنا و تظاهر الزّمان علينا فصلّ على محمّد و آله و اعنّا على ذلك بفتح منك تعجّله و نصر تعزّه و سلطان حقّ تظهره و رحمة منك تجلّلناها و عافية منك تلبسناها ( 1 ) .\r\n\r\n\r\n\r\n\r\n","description":"","footnote":"\r\n( 1 ) . آخر دعاى افتتاح .\r\n","page_name":" 267 ","page_number":267},
  {"content":"\r\n\r\n\r\nب . ولاء اثباتى خاص\r\nولاء اثباتى خاص ، ولاء اهل البيت ( عليهم السّلام ) است . در اينكه پيغمبر اكرم مسلمانان را به نوعى ولاء نسبت به خاندان پاك خود خوانده و توصيه نموده است جاى بحث نيست ؛ يعنى حتّى علماى اهل تسنّن در آن بحثى ندارند . آيهء ذوى القربى  ( قُلْ لا أَسْئَلُكُمْ عَلَيْهِ أَجْراً )  ( 1 ) ولاء خاص را بيان مىكند . آنچه در حديث معروف و مسلّم غدير نيز آمده است كه با اين عبارت است : « مَنْ كُنْتُ مَوْلاهُ فَهذا عَلِىٌّ مَوْلاهُ » خود بيان نوعى از ولاء است كه بعداً توضيح داده مىشود .\r\nآيهء كريمهء :  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  ( 2 ) ( ولىتان خداست و فرستاده‌اش و آنان كه ايمان آورده‌اند كه نماز را به پا مىدارند و زكات را در حال ركوع ادا مىكنند ) به اتّفاق فريقين در مورد على ( عليه السّلام ) نازل گشته . طبرى روايات متعدّدى را در اين باره نقل مىكند ( 3 ) و زمخشرى كه از اكابر علماى اهل تسنّن است به طور جزم مىگويد :\r\n\r\n\r\n\r\n\r\n","description":"","footnote":"\r\n( 1 ) . شورى / 23 .\r\n( 2 ) . مائده / 55 .\r\n( 3 ) . تفسير طبرى ، ج 6 / ص 288 و 289 .\r\n","page_name":" 268 ","page_number":268},
  {"content":"\r\n\r\n« اين آيه در شأن على نازل شده و سرّ اينكه لفظ جمع آمده با اينكه مورد نزول آن يك مرد بيش نبوده اين است كه مردم را به اينچنين فعلى ترغيب كند و بيان دارد كه مؤمنان بايد اينچنين سيرت و سجيّه‌اى را كسب كنند و اينچنين بر خير و احسان و دستگيرى از فقيران ساعى و حريص باشند و حتّى با نمازى نيز تأخير نيندازند ( يعنى با اينكه در نمازند و موضوع زكات پيدا مىشود تأخير نكرده و در حال نماز انجام وظيفه مىكنند ) . » ( 1 )\r\nفخر رازى نيز كه همچون زمخشرى از اكابر اهل سنّت و جماعت است مىگويد :\r\n« اين آيه در شأن على نازل گشته و علما نيز اتّفاق كرده‌اند كه اداى زكات در حال ركوع واقع نشده جز از على . » ( 2 )\r\nمنتها در معناى « ولى » مناقشاتى دارد و در آينده در مورد مقصود آيه بحث خواهيم كرد .\r\nعلىّ بن حمّاد عدوى بصرى بغدادى معروف به ابن حمّاد ، از اكابر شعراى اماميّه در قرن چهارم هجرى است ، در اشعار ذيل به اين معنى اشاره مىكند :\r\n قرن الاله ولائه بولائه * ممّا تزكّى و هو حان يركع \r\n سمّاه ربّ العرش نفس محمّد * يوم البهال و ذاك ما لا يدفع ( 3 ) \r\nخداوند ولاء على را با ولاء خودش ، در اثر اينكه على در حال ركوع زكات بخشيد ، مقرون ساخت . پروردگار عرش ، على را در روز مباهله « جان محمّد » خواند و اين حقيقتى غير قابل انكار است .\r\nهمچنانكه قبلًا گفتيم ، در اسلام به نوعى ولاء توصيه شده است كه اثباتى و عامّ است و آيهء كريمهء  « الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ »  ناظر به آن نوع از ولاء است .\r\n\r\n\r\n\r\n\r\n","description":"","footnote":"\r\n( 1 ) . الكشّاف ( چاپ مصر ، سال 1373 ) ، ج 1 / ص 505 .\r\n( 2 ) . التّفسير الكبير ( طبع مصر ، سال 1357 ) ، ج 12 / ص 30 .\r\n( 3 ) . ريحانة الأدب ، ج 5 / ص 311 .\r\n","page_name":" 269 ","page_number":269},
  {"content":"\r\n\r\nاكنون مىگوييم آيهء كريمهء  « إِنَّما وَلِيُّكُمُ اللَّهُ . . . »  مطلب را به شكلى بيان مىكند كه عموميت‌بردار نيست و به هيچ وجه نمىتوان احتمال داد كه اين آيه نيز در صدد بيان ولاء اثباتى عامّ است ؛ زيرا قرآن در اينجا در صدد بيان يك قانون كلّى نيست ، نمىخواهد استحباب يا وجوب اداى زكات در حال ركوع را بيان كند و به عنوان تشريع يك مندوب يا يك فريضهء اسلامى ، جعل قانون كند ، بلكه اشاره است به عمل واقع شده‌اى كه فردى در خارج انجام داده و اكنون قرآن عمل را معرّف آن فرد قرار داده و به نحو كنايه ، حكمى را كه همان ولايت خاصّ است اثبات مىكند . اين سبك سخن كه يك حادثهء شخصى مربوط به فرد معيّن به لفظ جمع بيان شود در قرآن بىنظير نيست ، مثلًا مىفرمايد :\r\n يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ  ( 1 ) .\r\nمىگويند اگر به مدينه برگشتيم ، عزيزتر خوارتر را بيرون مىكند .\r\nدر اينجا نيز قرآن به داستان واقع شده‌اى اشاره كرده ، مىفرمايد « يقولون » ( مىگويند ) با اينكه گوينده يك نفر - عبد اللّه بن ابىّ - بيش نبوده است ؛ كما اينكه در عرف امروز ما نيز اين مطلب متداول است ، مىگوييم « مىگويند چنين و چنان » با اينكه گوينده يك نفر بيش نيست .\r\nزكات دادن در حال ركوع يك كار معمولى براى مسلمانان نبوده است تا بگوييم قرآن همه را مدح مىكند و « ولايت » را - به هر معنايى كه بگوييم - براى همه اثبات مىكند . خود اين مطلب شاهد زنده‌اى است بر اينكه مورد آيه ، شخصى و خصوصى است ؛ يعنى يك كسى بوده كه در حال ركوع و در حال عبادت از بندگان خدا نيز غافل نبوده و چنين كارى را كرده است و اكنون قرآن مىفرمايد او نيز همچون خدا و رسولش ولىّ شماست . پس سخن از شخص معيّنى است كه او نيز مانند خدا و رسول ، ولىّ مؤمنين است و مؤمنين بايد ولاء او را بپذيرند .\r\nامّا اينكه مقصود از اين ولاء چيست ، آيا صرفاً محبّت و ارادت خاصّى است كه مردم بايد نسبت به آن حضرت داشته باشند يا بالاتر از اين است ، مطلبى است كه عن قريب درباره‌اش سخن خواهيم گفت . فعلًا سخن ما در اين است كه بر خلاف تصوّر بعضى از علماى اهل تسنّن ، مفاد اين آيه ، ولاء خاص است نه ولاء عام .\r\n\r\n\r\n\r\n\r\n","description":"","footnote":"\r\n( 1 ) . منافقون / 8 .\r\n","page_name":" 270 ","page_number":270},
  {"content":"\r\n\r\n\r\nانواع ولاء اثباتى خاص\r\nتا بدينجا - همچنانكه ملاحظه شد - اجمالًا مسألهء ولاء على ( عليه السّلام ) و ساير اهل البيت ترديدپذير نيست ، منتها بحث در اين است كه مراد از ولاء در اين آيه و ساير آيات و در احاديث نبوى كه به آن دعوت شده چيست ؟ ما براى اينكه مقصود روشن گردد لازم مىدانيم موارد استعمال خصوصى كلمهء « ولاء » و « ولايت » را در كتاب و سنّت كه دربارهء اهل البيت آمده است بحث كنيم . اين دو كلمه ، معمولًا در چهار مورد استعمال مىشود :\r\n\r\n1 ولاء محبّت يا ولاء قرابت\r\nولاء محبت يا ولاء قرابت به اين معنى است كه اهل البيت ، ذوى القرباى پيغمبر اكرم‌اند و مردم توصيه شده‌اند كه نسبت به آنها به طور خاص ، زائد بر آنچه ولاء اثباتى عام اقتضا مىكند ، محبّت بورزند و آنها را دوست بدارند . اين مطلب در آيات\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nقرآن آمده است و روايات بسيارى نيز در اين زمينه از طرق شيعه و اهل سنّت وارد شده كه محبّت اهل البيت و از جمله على ( عليه السّلام ) را يكى از مسائل اساسى اسلامى قرار مىدهد و قهراً در اين مورد ، دو بحث به وجود مىآيد :\r\n* اوّل اينكه چرا در موضوع اهل البيت ، اينهمه توصيه شده است كه مردم به آنها ارادت بورزند و اين ارادت و محبّت را وسيلهء تقرّب به خداوند قرار دهند ؟ گيرم همهء مردم اهل البيت را شناختند و به آنها محبّت و ارادت واقعى پيدا كردند ، چه نتيجه و خاصيّتى دارد ؟ دستورهاى اسلامى همه مبنى بر فلسفه و حكمتى است . اگر چنين دستورى در متن اسلام رسيده باشد قطعاً بايد حكمت و فلسفه‌اى داشته باشد .\r\nپاسخ اين پرسش اين است كه دعوت به محبّت اهل البيت ، و به عبارت ديگر ولاء محبّت اهل البيت ، حكمت و فلسفهء خاص دارد ، گزاف و گتره نيست ، پاداش به رسول اكرم يا به خود آنها نيست . قرآن كريم از زبان رسول اكرم تصريح مىكند كه پاداشى كه از شما خواستم - يعنى مودّت ذوى القربى - فايده‌اش عايد خود شماست .\r\nولاء محبّت ، مقدّمه و وسيله‌اى است براى ساير ولاءها كه بعداً توضيح خواهيم داد . رشتهء محبّت است كه مردم را به اهل البيت پيوند واقعى مىدهد تا از وجودشان ، از آثارشان ، از سخنانشان ، از تعليماتشان ، از سيرت و روششان استفاده كنند . بعلاوه در كتاب جاذبه و دافعهء على عليه السّلام دربارهء خاصيّتهاى عشق و محبّت ، و مخصوصاً عشق و محبّت به پاكان و اولياء حق كه انسانساز است و عامل بسيار ارزنده‌اى است براى تربيت و براى به حركت آوردن روحها و زير و رو كردن روحيّه‌ها ، مفصّلًا بحث كرده‌ايم و در اينجا تكرار نمىكنيم .\r\n* دوّم اينكه آيا ولاء محبّت از مختصّات شيعيان است يا ساير فرق اسلامى نيز به آن اعتقاد دارند ؟\r\nدر جواب بايد گفت كه ولاء محبّت از مختصّات شيعيان نبوده ، ساير فرقه‌هاى مسلمان نيز به آن اهمّيّت مىدهند . امام شافعى كه از ائمّهء چهارگانهء اهل سنّت است در اشعار معروف خود مىگويد :\r\n يا راكبا قف بالمحصّب من منى * و اهتف بساكن خيفها و النّاهض \r\n سحرا اذا فاض الحجيج الى منى * فيضا كملتطم الفرات الفائض \r\n\r\n","description":"","footnote":"","page_name":" 272 ","page_number":272},
  {"content":"\r\n\r\n ان كان رفضا حبّ آل محمّد * فليشهد الثّقلان أنّى رافضى \r\n( 1 ) اى سواره ! در سرزمين پر سنگريزهء منى بايست و سحرگاه فرياد كن به آنكه در خيف ساكن است و به آنكه حركت كرده است - آنگاه كه حجّاج از مشعر به منى حركت مىكنند و كثرت جمعيّت مانند رود فرات موج مىزند - كه اگر محبّت آل محمّد « رفض » ( 2 ) شمرده مىشود پس جنّ و انس گواهى دهند كه من « رافضى » ( 3 ) مىباشم .\r\nو هم او مىگويد :\r\n يا آل بيت رسول اللّه حبّكم * فرض من اللّه فى القرآن أنزله \r\n يكفيكم من عظيم الفخر انّكم * من لم يصلّ عليكم لا صلاة له ( 4 ) \r\nاى اهل بيت رسول ! دوستى شما فريضه‌اى است از جانب خداوند كه در قرآن آن را فرود آورده است . از فخر بزرگ ، شما را اين بس كه درود بر شما جزء نماز است و هر كس بر شما درود نفرستد نمازش باطل است .\r\nو هم او مىگويد :\r\n و لمّا رأيت النّاس قد ذهبت بهم * مذاهبهم في أبحر الغىّ و الجهل \r\n ركبت على اسم اللّه فى سفن النّجا * و هم اهل بيت المصطفى خاتم الرّسل \r\n و امسكت حبل اللّه و هو ولاؤهم * كما قد امرنا بالتّمسّك بالحبل ( 5 ) \r\nچون مردم را ديدم كه راههاشان آنها را در درياهاى گمراهى و جهالت انداخته است ، به نام خدا سوار كشتى نجات شدم ؛ همانا اهل بيت مصطفى خاتم رسولان آن كشتى نجات‌اند ، و به ريسمان خدا كه ولاء آنهاست چنگ زدم همچنانكه دستور به ما داده شده كه به اين ريسمان چنگ بزنيم .\r\nزمخشرى و فخر رازى كه در بحث خلافت به جنگ شيعه مىآيند ، خود راوى\r\n\r\n\r\n\r\n\r\n","description":"","footnote":"\r\n( 1 ) . التّفسير الكبير فخر رازى ، ج 27 / ص 166 .\r\n( 2 ) و 3 . « رفض » طرد و ترك چيزى است . شيعيان را به علل خاصّى « رافضى » مىخواندند .\r\n( 4 ) . الكنى و الالقاب محدّث قمى و نور الابصار شبلنجى / ص 104 .\r\n( 5 ) . الكنى و الالقاب محدّث قمى .\r\n","page_name":" 273 ","page_number":273},
  {"content":"\r\n\r\nروايتى هستند در موضوع ولاء محبّت . فخر رازى از زمخشرى نقل مىكند كه پيغمبر فرمود :\r\nمن مات على حبّ آل محمّد مات شهيدا ، الا و من مات على حبّ آل محمّد مات مغفورا له ، الا و من مات على حبّ آل محمّد مات تائبا ، الا و من مات على حبّ آل محمّد مات مؤمنا مستكمل الايمان . . . ( 1 )\r\nهر كس كه بر دوستى آل محمّد مرد ، شهيد مرده است ؛ هر كس كه بر دوستى آل محمّد مرد ، آمرزيده مرده است ؛ هر كس كه بر دوستى آل محمّد مرد ، توبه‌كار مرده است ؛ هر كس كه بر دوستى آل محمّد مرد ، مؤمن و كامل ايمان مرده است . . .\r\nابن فارض ، عارف و شاعر غزلسراى معروف مصرى - كه در ادبيّات عرب همچون حافظ در زبان فارسى است - در غزل معروف خود كه با اين بيت آغاز مىشود :\r\n سائق الاظعان يطوى البيد طىّ * منعما عرّج على كثبان طىّ \r\nمىگويد :\r\n ذهب العمر ضياعا و انقضى * باطلا ان لم أفز منك بشي \r\n غير ما اوليت من عقدى و لا * عترة المبعوث حقّا من قصى \r\nخدايا ! اگر من به وصال تو نائل نشوم عمرم ضايع و باطل گذشته است . اكنون جز يك چيز ، چيز ديگر در دست ندارم و آن همان پيوندى است كه به ولاء عترت پيغمبرى كه از اولاد قصىّ ( 2 ) مبعوث شده بسته‌ام .\r\n\r\n\r\n\r\n\r\n","description":"","footnote":"\r\n( 1 ) . التّفسير الكبير فخر رازى ، ج 27 / ص 166 و الكشّاف زمخشرى ، ج 4 ، ذيل آيهء 23 سورهء شورى . امير المؤمنين ( عليه السّلام ) نيز در نهج البلاغه آخر خطبهء 232 مىفرمايد :\r\nفانّه من مات منكم على فراشه و هو على معرفة حقّ ربّه و حقّ رسوله و اهل بيته مات شهيدا و وقع اجره على اللّه و استوجب ثواب ما نوى من صالح عمله و قامت النّيّة مقام اصلاته لسيفه .\r\nهر كه از شما بر خوابگاهش بميرد در حالى كه به حقّ خداى خود و رسولش و اهل بيت او شناسا باشد ، شهيد مرده است و پاداشش با خداست و سزاوار پاداش اعمال شايسته‌اى است كه در انديشه داشته و اين انديشه همچون شمشير كشيدن اوست .\r\n( 2 ) . « قصىّ » - به ضمّ قاف و تشديد « ياء » - نام چهارمين جدّ پيغمبر است .\r\n","page_name":" 274 ","page_number":274},
  {"content":"\r\n\r\nدر اينجا ممكن است مقصود از ولاء ، معناى عالىترى باشد ، ولى قدر مسلّم اين است كه ولاء محبّت را گفته است .\r\nملّا عبد الرّحمن جامى - با اينكه قاضى نور اللّه دربارهء وى مىگويد : دو تا عبد الرّحمن ، على را آزردند : عبد الرّحمن بن ملجم مرادى و عبد الرّحمن جامى - قصيدهء معروف فرزدق را در مدح امام سجّاد ( عليه السّلام ) به فارسى به نظم آورده است . مىگويند خوابى نقل كرده كه پس از مرگ فرزدق از او در عالم رؤيا پرسيدند خداوند با تو چه كرد ؟ جواب داد : مرا به واسطهء همان قصيده كه در مدح علىّ بن الحسين گفتم ، آمرزيد . جامى خود اضافه مىكند و مىگويد : اگر خداوند همهء مردم را به خاطر اين قصيده بيامرزد عجيب نيست . جامى دربارهء هشام بن عبد الملك كه فرزدق را حبس كرد و شكنجه‌اش داد مىگويد :\r\n اگرش چشم راست بين بودى * راست كردار و راست‌دين بودى \r\n دست بيداد و ظلم نگشادى * جاى آن حبس خلعتش دادى ( 1 ) \r\nبنابراين در مسألهء ولاء محبّت ، شيعه و سنّى با يكديگر اختلاف نظر ندارند مگر ناصبيها كه مبغض اهل البيت هستند و از جامعهء اسلامى مطرود و همچون كفّار محكوم به نجاست‌اند و به حمد اللّه در عصر حاضر زمين از لوث وجود آنها پاك شده است . فقط افراد معدودى گاهى ديده مىشوند كه برخى كتابها مىنويسند ، همهء كوشششان در زياد كردن شكاف ميان مسلمين است - مانند افراد معدودى از خودمانيها - و همين بهترين دليل است كه اصالتى ندارند و مانند همقطاران خودمانيهاشان ابزار پليد استعمارند .\r\nزمخشرى و فخر رازى در ذيل روايت گذشته ، از پيغمبر اكرم ( ص ) نقل مىكنند كه فرمود :\r\nالا و من مات على بغض آل محمّد مات كافرا ، الا و من مات على بغض آل محمّد لم يشمّ رائحة الجنّة .\r\nهر كس كه بر دشمنى آل محمّد بميرد ، كافر مرده است ؛ هر كس كه بر دشمنى آل محمّد بميرد ، بوى بهشت را استشمام نخواهد كرد .\r\n\r\n\r\n\r\n\r\n","description":"","footnote":"\r\n( 1 ) . سلسلة الذّهب .\r\n","page_name":" 275 ","page_number":275},
  {"content":"\r\n\r\nو امام صادق ( عليه السّلام ) فرمود :\r\nفانّ اللّه تبارك و تعالى لم يخلق خلقا انجس من الكلب و انّ النّاصب لنا أهل البيت لا نجس منه ( 1 ) .\r\nخداوند خلقى را نجس‌تر از سگ نيافريد و ناصب ما اهل البيت از آن نجس‌تر است .\r\nاين نوع از ولاء اگر به اهل البيت نسبت داده شود و آنها را « صاحب ولاء » بخوانيم بايد بگوييم « ولاء قرابت » و اگر به مسلمانان از نظر وظيفه‌اى كه دربارهء علاقهء به اهل البيت دارند نسبت دهيم بايد بگوييم « ولاء محبّت » .\r\nدر اينكه مادّهء « ولاء » در مورد محبّت استعمال شده است ظاهراً جاى بحث نيست . مخصوصاً در زيارات ، زياد به اين معنى بر مىخوريم ، از قبيل « موال لمن والاكم و معاد لمن عاداكم » كه بىشبهه معنىاش اين است من دوست كسانى هستم كه شما را دوست مىدارند و دشمن كسانى هستم كه شما را دشمن مىدارند ، و يا « موال لكم و لأولياءكم و معاد لاعدائكم » ( 2 ) و امثال اينها كه زياد است .\r\nبحث در دو جهت ديگر است : يكى اينكه آيا خصوص كلمهء « ولىّ » به معناى « دوست » استعمال شده است يا خير ؟ ديگر اينكه كلمهء « ولىّ » در خصوص آيهء كريمهء  « إِنَّما وَلِيُّكُمُ اللَّهُ »  كه ولايت امير المؤمنين ( عليه السّلام ) را اثبات مىكند به چه معنى استعمال شده است ؟\r\nبعضى معتقدند در قرآن هر جا كه اين كلمه به كار رفته و ابتداء توهّم مىرود كه به معناى « دوست » است ، پس از دقّت معلوم مىشود كه به اين معنى نيست . مثلًا معناى  « اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ »  ( 3 ) اين نيست كه خدا دوست اهل ايمان است ، بلكه اين است كه خداوند با عنايت خاصّ خود متصرّف در شئون اهل ايمان است و اهل ايمان در حفظ و صيانت خاصّ پروردگارند . و همچنين معناى  « أَلا إِنَّ \r\n\r\n\r\n\r\n\r\n","description":"","footnote":"\r\n( 1 ) . وسائل الشّيعة ( چاپ جديد ) ، ج 1 / ص 159 .\r\n( 2 ) . من لا يحضره الفقيه ، ج 2 / ص 614 ، از فقرات زيارت جامعهء كبيره .\r\n( 3 ) . بقره / 257 .\r\n","page_name":" 276 ","page_number":276},
  {"content":"\r\n\r\n أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ »  ( 1 ) اين نيست كه بر دوستان خدا ترسى نيست . در اينجا كلمهء « ولىّ » از قبيل فعيل به معناى مفعول است . پس معنى چنين مىشود :\r\nكسانى كه خداوند ولىّ امر آنها و متصرّف در شئون آنهاست مورد ترس و نگرانى نمىباشند . و همچنين معناى آيهء  « الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ »  اين نيست كه مؤمنين دوستان يكديگرند بلكه اين است كه مؤمنين نسبت به يكديگر متعهّد و در شئون يكديگر متصرّف و در سرنوشت يكديگر مؤثّرند و لهذا بعد مىفرمايد :  « يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ »  .\r\nاز اينجا جواب سؤال دوم هم روشن شد . در آيهء مورد نظر ، مقصود اين نيست كه خدا و پيامبر و على دوستان شمايند ، بلكه اين است كه اختياردار و ذى حق در تصرّف در شئون شما هستند .\r\nو به فرض اينكه استعمال كلمهء « ولىّ » به معناى « دوست » صحيح باشد ، در اينجا مناسبت ندارد كه به صورت حصر گفته شود كه منحصراً ولىّ شما خدا و پيامبر و على است . از اينجا معلوم مىشود كه توجيه برخى مفسّرين اهل سنّت - كه گفته‌اند مفاد اين آيه چيز مهمّى نيست ، بلكه صرفاً اين است كه على دوست شماست يا على بايد محبوب و مورد علاقهء شما باشد ( اگر فعيل به معنى مفعول باشد ) - غلط است .\r\nطبق اين بيان ، آيهء شريفهء  « إِنَّما وَلِيُّكُمُ اللَّهُ »  كه ولاء اثباتى خاصّ است ، صرفاً ولاء محبّت نيست ، بالاتر است . پس چه نوع ولائى است ؟ توضيحاتى كه بعداً داده مىشود مطلب را روشن مىكند .\r\n\r\n2 ولاء امامت\r\nولاء امامت و پيشوايى و به عبارت ديگر مقام مرجعيّت دينى يعنى مقامى كه ديگران بايد از وى پيروى كنند ، او را الگوى اعمال و رفتار خويش قرار دهند و\r\n\r\n\r\n\r\n\r\n","description":"","footnote":"\r\n( 1 ) . يونس / 62 .\r\n","page_name":" 277 ","page_number":277},
  {"content":"\r\n\r\nدستورات دينى را از او بياموزند ، و به عبارت ديگر زعامت دينى . چنين مقامى مستلزم عصمت است ، و چنين كسى قول و عملش سند و حجّت است براى ديگران . اين همان منصبى است كه قرآن كريم دربارهء پيغمبر اكرم مىفرمايد :\r\n * لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللَّهَ كَثِيراً  ( 1 ) .\r\nبراى شما در ( رفتار ) فرستادهء خدا پيروىاى نيكوست براى آنان كه اميدوار به خدا و روز ديگرند و خدا را بسيار ياد كنند .\r\n * قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ  ( 2 ) .\r\nبگو اگر خدا را دوست داريد از من پيروى كنيد تا خدا شما را دوست بدارد و گناهانتان را بيامرزد .\r\nدر اين آيات رسول اللّه را الگويى معرّفى كرده كه مردم بايد رفتار و اخلاقشان را با رفتار و اخلاق او تطبيق دهند و او را مقتداى خويش سازند ، و اين خود دليل عصمت آن حضرت است از گناه و خطا ، زيرا اگر خطا و گناهى ممكن بود از او صادر گردد ديگر جا نداشت خداى متعال او را پيشوا و مقتدا معرّفى كند .\r\nاين مقام پس از پيغمبر به اهل البيت رسيد و بر طبق روايتى كه اكثر علماى اهل سنّت در كتب سيره و تاريخ و كتب روايت خود از قريب سى نفر از صحابهء پيغمبر نقل كرده‌اند ( 3 ) اهل البيت را به پيشوايى و امامت برگزيد ؛ فرمود :\r\nانّى تارك فيكم الثّقلين : كتاب اللّه و عترتى اهل بيتى ، و انّهما لن يفترقا حتّى يردا علىّ الحوض ، فلا تقدّموهما فتهلكوا ، و لا تقصّروا عنهما فتهلكوا ، و لا تعلّموهم فانّهم أعلم منكم .\r\n\r\n\r\n\r\n\r\n","description":"","footnote":"\r\n( 1 ) . احزاب / 21 .\r\n( 2 ) . آل عمران / 31 .\r\n( 3 ) . رجوع شود به رساله‌اى كه آقاى قوام الدّين جاسبى قمى - از فضلاى حوزهء علميّهء قم - به امر آية اللّه بروجردى دربارهء اسناد اين حديث تأليف كردند و « دار التّقريب بين المذاهب الاسلاميّة » چاپ و منتشر كرد .\r\n","page_name":" 278 ","page_number":278},
  {"content":"\r\n\r\nمن در بين شما دو چيز ارزنده را باقى مىگذارم : كتاب خدا و اهل بيتم را . آنها جدا نگردند تا در حوض كوثر بر من وارد آيند . بر آنها پيشى نگيريد كه تباه شويد ، و از آنها كوتاهى نكنيد كه تباه شويد ، و به آنان نياموزيد كه از شما داناترند .\r\nدر اينجا پيغمبر ، اهل البيت را درست قرين و توأم كتاب خدا قرار مىدهد و خدا دربارهء كتابش مىفرمايد :\r\n لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ  ( 1 ) .\r\nباطل و نادرستى نه از پيش رو و نه از پشت سر به آن راه نمىيابد .\r\nو اگر اهل البيت گرد باطل و نادرستى مىگشتند ، اينچنين قرين و توأم كتاب قرار نمىگرفتند ، و اگر همچون نبىّ اكرم از گناه و خطا معصوم و منزّه نمىبودند اينچنين به جاى وى پيشوا و مقتدا نمىشدند . مضمون حديث حكايت مىكند كه مورد حديث افرادى معصوم مىباشند ؛ و به قول خواجه نصير الدّين طوسى ديگران نه معصومى دارند و نه مدّعى عصمت براى كسى هستند ، پس جز ائمّهء اطهار مصداقى ندارد . ابن حجر مىگويد :\r\n« اين گفتهء پيغمبر - بر آنها پيشى نگيريد كه تباه شويد ، و از آنها كوتاهى نكنيد كه تباه شويد ، و به آنان نياموزيد كه از شما داناترند - دليل است كه هر كه از اهل البيت به مراتب عالى علمى رسيد و براى وظايف دينى شايسته بود ، بر ديگران مقدّم است . » ( 2 )\r\nحافظ ابو نعيم از ابن عبّاس روايت مىكند كه پيغمبر فرمود :\r\n« هر كه را خوش آيد كه همچون زندگى من بزيد و همچون مرگ من بميرد و در بهشت جاودانى سكونت كند ، على را از پس من ولى انتخاب كند ( 3 ) و ولىّ او را ولى گيرد و به امامان از پس من كه عترت من‌اند و از گل من آفريده شده‌اند ، اقتدا كند\r\n\r\n\r\n\r\n\r\n","description":"","footnote":"\r\n( 1 ) . فصّلت / 42 .\r\n( 2 ) . الصّواعق المحرقة / ص 135 .\r\n( 3 ) . در متن روايت « فليوال عليّا » آمده است و بر طبق معانى مختلف ولاء ، مفهوم اين جمله متفاوت مىشود .\r\n","page_name":" 279 ","page_number":279},
  {"content":"\r\n\r\nكه آنان فهم و دانش روزى شده‌اند ؛ و واى بر آنان كه فضلشان را تكذيب كنند و رحم مرا در موردشان قطع كنند كه شفاعتم آنان را نگيرد . » ( 1 )\r\nامامت و پيشوايى و مقتدايى دينى ، به طورى كه آنچه پيشوا مىگويد و هرطور عمل مىكند سند و حجّت الهى تلقّى شود ، نوعى ولايت است ، زيرا نوعى حقّ تسلّط و تدبير و تصرّف در شئون مردم است .\r\nبه طور كلّى هر معلّم و مربّى از آن جهت كه معلّم و مربّى است ، ولىّ و حاكم و متصرّف در شئون متعلّم و مربّاست ، چه رسد به معلّم و مربّىاى كه از جانب خدا اين حق به او داده شده باشد .\r\nآيهء كريمهء  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  ناظر به چنين ولايتى است . البتّه مقصود اين نيست كه اين آيه شامل برخى ديگر از اقسام ولايت كه بعداً ذكر خواهيم كرد نيست . مقصود اين است كه اين آيه شامل ولاء امامت و پيشوايى و مرجعيّت دينى هست . در برخى احاديث گذشته نيز كلمهء « ولىّ » در مورد ولاء امامت استعمال شده است .\r\nاين نوع از ولاء را اگر به امام نسبت دهيم به معنى حقّ پيشوايى و مرجعيّت دينى است و اگر به افراد امّت نسبت دهيم به معنى پذيرش و قبول اين حقّ است .\r\n\r\n3 ولاء زعامت\r\nولايت زعامت يعنى حقّ رهبرى اجتماعى و سياسى . اجتماع نيازمند به رهبر است . آن كس كه بايد زمام امور اجتماع را به دست گيرد و شئون اجتماعى مردم را اداره كند و مسلّط بر مقدّرات مردم است « ولىّ امر مسلمين » است . پيغمبر اكرم در زمان حيات خودشان ولىّ امر مسلمين بودند و اين مقام را خداوند به ايشان عطا فرموده بود و پس از ايشان طبق دلايل زيادى كه غير قابل انكار است به اهل البيت رسيده است .\r\n\r\n\r\n\r\n\r\n","description":"","footnote":"\r\n( 1 ) . حلية الاولياء ، ج 1 / ص 86 .\r\n","page_name":" 280 ","page_number":280},
  {"content":"\r\n\r\nآيهء كريمهء  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  ( 1 ) ( اطاعت كنيد خدا و پيغمبر را و كسانى را كه ادارهء كار شما به دست آنهاست ) و همچنين آيات اوّل سورهء مائده و حديث شريف غدير و عموم آيهء  « إِنَّما وَلِيُّكُمُ اللَّهُ »  ( 2 ) و عموم آيهء  « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ »  ( 3 ) ناظر به چنين ولايتى است .\r\nدر اين جهت كه پيغمبر اكرم چنين شأنى را داشته و اين يك شأن الهى بوده است - يعنى حقّى بوده كه خداوند به پيغمبر اكرم عنايت فرموده بود نه اينكه از جانب مردم به آن حضرت تفويض شده باشد - ميان شيعه و سنّى بحثى نيست . برادران اهل سنّت ما با ما تا اينجا موافق‌اند . سخن در اين است كه پس از پيغمبر اكرم تكليف « ولايت زعامت » چيست ؟ افراد مردم براى اينكه اجتماع متزلزل نشود و هرج و مرج به وجود نيايد ، بايد از كسى و مقامى به عنوان حاكم و ولىّ امر اطاعت كنند . تكليف چنين مقامى چيست ؟ آيا اسلام در اين باره تكليفى معيّن كرده است و يا بكلّى سكوت اختيار كرده است ، و اگر تكليف معيّن كرده چگونه است ؟ آيا به مردم اختيار داده كه بعد از پيغمبر هر كه را مىخواهند خود انتخاب كنند و بر ديگران اطاعت او واجب است و يا اينكه پيغمبر اكرم قبل از رحلت ، شخص معيّنى را براى جانشينى خود در اين مقام بزرگ و با اهمّيّت تعيين كرد ؟\r\nدر اينجا به مناسبت ، دربارهء همهء شئون اجتماعى پيغمبر اكرم در ميان امّت ، مطابق آنچه از قرآن مجيد استنباط مىشود ، بحثى مىكنيم .\r\nاز قرآن مجيد و هم از سنّت و سيرهء نبوى استنباط مىشود كه پيغمبر اكرم در ميان مسلمين در آن واحد داراى سه شأن بود :\r\nاوّل اينكه امام و پيشوا و مرجع دينى بود و ولايت امامت داشت ، سخنش و عملش سند و حجّت بود :\r\n « ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  ( 4 ) .\r\nآنچه را پيغمبر براى شما آورده است بگيريد و از آنچه شما را بازدارد بايستيد .\r\n\r\n\r\n\r\n\r\n","description":"","footnote":"\r\n( 1 ) . نساء / 59 .\r\n( 2 ) . مائده / 55 .\r\n( 3 ) . احزاب / 6 .\r\n( 4 ) . حشر / 7 .\r\n","page_name":" 281 ","page_number":281},
  {"content":"\r\n\r\nدوم اينكه ولايت قضائى داشت ، يعنى حكمش در اختلافات حقوقى و مخاصمات داخلى نافذ بود :\r\n فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً  ( 1 ) .\r\nنه چنين است . به پروردگارت سوگند ، ايمانشان واقعى نخواهد بود تا در آنچه در بينشان اختلاف شود داورت كنند و سپس در دلهاى خويش از آنچه حكم كرده‌اى ملالى نيابند و بىچون و چرا تسليم شوند .\r\nو البتّه با اينكه در اين مورد مثل مورد قبل استعمال كلمهء « ولايت » صحيح است ولى نديده‌ايم اين كلمه عملًا در باب ولايت قضائى استعمال شده باشد .\r\nسوم اينكه ولايت سياسى و اجتماعى داشت ؛ يعنى گذشته از اينكه مبيّن و مبلّغ احكام بود و گذشته از اينكه قاضى مسلمين بود ، سائس و مدير اجتماع مسلمين بود ، ولىّ امر مسلمين و اختياردار اجتماع مسلمين بود . همچنانكه قبلًا گفته شد ، آيهء كريمهء  « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ »  و همچنين آيهء  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  ناظر به اين قسمت است . البتّه پيغمبر اكرم شأن چهارمى هم دارد كه بعداً ذكر خواهد شد .\r\nپيغمبر اكرم رسماً بر مردم حكومت مىكرد و سياست اجتماع مسلمين را رهبرى مىنمود ؛ به حكم آيهء كريمهء  « خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها »  ( 2 ) از مردم ماليات مىگرفت ، شئون مالى و اقتصادى اجتماع اسلامى را اداره مىكرد .\r\nاين شأن از شئون سه‌گانهء رسول اكرم ، ريشهء بحث خلافت است .\r\nاين نكته لازم است گفته شود كه كلمهء « امامت » همچنانكه در مورد پيشوايى در اخذ معالم دين استعمال شده است ، يعنى « امام » گفته مىشود و مفهومش « كسى است كه معالم دين را از او بايد فرا گرفت » و اهل سنّت به همين عنايت ، به ابو حنيفه و شافعى و مالك و احمد حنبل كلمهء « امام » اطلاق مىكنند ، در مورد زعامت اجتماعى و سياسى نيز زياد به كار رفته است . رسول اكرم فرمود :\r\n\r\n\r\n\r\n\r\n","description":"","footnote":"\r\n( 1 ) . نساء / 65 .\r\n( 2 ) . توبه / 103 .\r\n","page_name":" 282 ","page_number":282},
  {"content":"\r\n\r\nثلاث لا يغلّ عليهنّ قلب امرئ مسلم : اخلاص العمل للَّه ، و النّصيحة لائمّة المسلمين و اللّزوم لجماعتهم ( 1 ) .\r\nهرگز قلب يك مسلمان نسبت به سه چيز خيانت و ترديد روا نمىدارد : اخلاص نيّت براى خدا ، خيرخواهى براى زعماى مسلمين در راه رهبرى مسلمين ، همراهى با جماعت مسلمين .\r\nعلى ( عليه السّلام ) در يكى از نامه‌هايش كه در نهج البلاغه ثبت است مىفرمايد :\r\nفانّ اعظم الخيانة خيانة الامّة و افظع الغشّ غشّ الائمّة ( 2 ) .\r\nبزرگترين خيانتها خيانت به جامعه است و شنيع‌ترين دغلبازيها ، دغلبازى با پيشوايان مسلمين است .\r\nزيرا نتيجهء اين دغلبازى عليه مسلمين است . اگر ناخداى يك كشتى آن كشتى را درست هدايت كند و شخصى پيدا شود و آن ناخدا را فريب دهد و كشتى را دچار خطر كند ، تنها به ناخدا خيانت نكرده است ، به همهء سكّان كشتى خيانت كرده است .\r\nدر اين جمله نيز كلمهء « امام » به اعتبار رهبرى اجتماعى اطلاق شده است .\r\nدر تاريخ مسلمين زياد مىخوانيم كه مسلمانان - حتّى ائمّهء اطهار - خلفاى عصر خود را با كلمهء « امام » خطاب مىكردند . چيزى كه هست امام به اين معنى گاهى امام عدل است و گاهى امام جور و مسلمانان در قبال هر يك از آنها وظايفى دارند . پيغمبر اكرم در حديث مشهورى كه فريقين روايت كرده‌اند فرمود :\r\nافضل الجهاد كلمة عدل عند امام جائر ( 3 ) .\r\nبالاترين جهاد ، يك سخن حقّ است در برابر يك پيشواى جور .\r\nو همچنين پيغمبر اكرم فرمود :\r\n\r\n\r\n\r\n\r\n","description":"","footnote":"\r\n( 1 ) . كافى ، ج 1 / ص 403 .\r\n( 2 ) . نامهء 26 .\r\n( 3 ) . كافى ، ج 5 / ص 60 .\r\n","page_name":" 283 ","page_number":283},
  {"content":"\r\n\r\nآفة الدّين ثلاثة : امام جائر ، و مجتهد جاهل ، و عالم فاجر ( 1 ) .\r\nسه چيز آفت دين به شمار مىروند ( و مانند يك آفت كه گياهى يا حيوانى را از پا در مىآورد ، دين را از پا در مىآورند ) : پيشواى ستمگر ، عابد نادان و عالم گناهكار .\r\nبالاتر اينكه در خود قرآن از پيشوايانى ياد شده است كه مردم را به آتش جهنّم دعوت مىكنند و با كلمهء « امام » هم تعبير شده است :\r\n وَ جَعَلْناهُمْ أَئِمَّةً يَدْعُونَ إِلَى النَّارِ  ( 2 ) .\r\nآنان را پيشوايانى قرار داده‌ايم كه به آتش مىخوانند .\r\nالبتّه شك نيست كه غالباً كلمهء « امام » يا « ائمّه » به پيشوايان عادل و صالح اطلاق مىشود و در عرف شيعه كلمهء « امام » بر پيشوايان بر حق و معصوم اطلاق مىشود كه فقط دوازده نفرند .\r\n\r\n4 ولاء تصرّف\r\nولاء تصرّف يا ولاء معنوى بالاترين مراحل ولايت است . ساير اقسام ولايت يا مربوط است به رابطهء قرابتى با رسول اكرم بعلاوهء مقام طهارت و قداست شخصى اهل البيت ، يا مربوط است به صلاحيّت علمى و يا اجتماعى آنها . آنچه به نام ولايت در دو مورد اخير ناميده مىشود از حدود تشريع و قرار داد تجاوز نمىكند گواينكه ريشه و مبنا و فلسفهء اين قرارداد صلاحيّت علمى يا اجتماعى است ؛ امّا ولايت تصرّف يا ولايت معنوى ، نوعى اقتدار و تسلّط فوق العادهء تكوينى است . اوّل بايد ببينيم ولايت تصرّف چه معنى و مفهومى دارد و مقصود معتقدين چيست ؟\r\n\r\n\r\n\r\n\r\n","description":"","footnote":"\r\n( 1 ) . جامع الصغير ، ج 1 / ص 4 .\r\n( 2 ) . قصص / 41 .\r\n","page_name":" 284 ","page_number":284},
  {"content":"\r\n\r\nنظريّهء ولايت تكوينى از يك طرف مربوط است به استعدادهاى نهفته در اين موجودى كه به نام « انسان » در روى زمين پديد آمده است و كمالاتى كه اين موجود شگفت بالقوّه دارد و قابل به فعليّت رسيدن است ، و از طرف ديگر مربوط است به رابطهء اين موجود با خدا . مقصود از ولايت تكوينى اين است كه انسان در اثر پيمودن صراط عبوديّت به مقام قرب الهى نائل مىگردد و اثر وصول به مقام قرب - البتّه در مراحل عالى آن - اين است كه معنويّت انسانى كه خود حقيقت و واقعيّتى است ، در وى متمركز مىشود و با داشتن آن معنويّت ، قافله سالار معنويّات ، مسلّط بر ضمائر و شاهد بر اعمال و حجّت زمان مىشود . زمين هيچ‌گاه از وليّى كه حامل چنين معنويتى باشد ، و به عبارت ديگر ، از « انسان كامل » خالى نيست .\r\nولايت به اين معنى غير از نبوّت و غير از خلافت و غير از وصايت و غير از امامت به معنى مرجعيّت در احكام دينى است ؛ غيريّتش با نبوّت و خلافت و وصايت ، واقعى است و با امامت ، مفهومى و اعتبارى .\r\nمقصود از اينكه غيريّتش با نبوّت و خلافت و وصايت ، واقعى است اين نيست كه هر كه نبى يا وصى يا خليفه شد « ولى » نيست ، بلكه مقصود اين است كه نبوّت و همچنين وصايت و خلافت ، حقيقتى است غير از ولايت ؛ و الّا انبياء عظام ، خصوصاً خاتم آنها ، داراى ولايت كلّيهء الهيّه بوده‌اند .\r\nو مقصود از اينكه غيريّتش با امامت ، اعتبارى است اين است كه يك مقام است ؛ به اعتبارى « امامت » و به اعتبار ديگرى « ولايت » ناميده مىشود . كلمهء « امامت » در بسيارى از تعبيرات اسلامى در مورد همين ولايت معنوى به كار رفته است . مفهوم امامت مفهوم وسيعى است . امامت يعنى پيشوايى . يك مرجع احكام دينى پيشواست ، همچنانكه يك زعيم سياسى و اجتماعى نيز پيشواست و همچنانكه يك مربّى باطنى و راهنماى معنوى از باطن ضمير نيز پيشواست .\r\nاز نظر شيعه كه مسألهء ولايت مطرح است از سه جنبه مطرح است و در هر سه جنبه چنان كه گفته شد كلمهء امامت به كار رفته است :\r\nاوّل از جنبهء سياسى ، كه احقّ و اليق براى جانشينى پيغمبر براى زعامت و رهبرى سياسى و اجتماعى مسلمين چه كسى بوده است و چه كسى مىبايست بعد از پيغمبر زعيم مسلمين باشد ، و اينكه پيغمبر از طرف خداوند على را براى اين پست و مقام اجتماعى تعيين كرده بود . اين جهت است كه در حال حاضر جنبهء تاريخى و\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاعتقادى دارد نه جنبهء عملى .\r\nدوم آنكه در بيان احكام دين بعد از پيغمبر به چه كسانى بايد رجوع كرد و آن كسان علم خود را از چه طريق كسب كرده‌اند ؟ و آيا آنها در بيان احكام معصوم‌اند يا نه ؟ و چنان كه مىدانيم شيعه معتقد به امامت ائمّهء معصومين است . اين جهت ، هم جنبهء اعتقادى دارد و هم عملى .\r\nسوم از جنبهء معنوى و باطنى . از نظر شيعه در هر زمان يك « انسان كامل » كه نفوذ غيبى دارد بر جهان و انسان ، و ناظر بر ارواح و نفوس و قلوب است و داراى نوعى تسلّط تكوينى بر جهان و انسان است ، همواره وجود دارد و به اين اعتبار نام او « حجّت » است . بعيد نيست - همچنانكه گفته‌اند - آيهء كريمهء  « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ »  ( 1 ) ناظر به اين معنى از ولايت نيز بوده باشد .\r\nمقصود از ولايت تصرّف يا ولايت تكوينى اين نيست كه بعضى جهّال پنداشته‌اند كه انسانى از انسانها سمت سرپرستى و قيمومت نسبت به جهان پيدا كند به طورى كه او گردانندهء زمين و آسمان و خالق و رازق و محيى و مميت من جانب اللَّه باشد .\r\nاگر چه خداوند ، جهان را بر نظام اسباب و مسبّبات قرار داده و موجوداتى كه قرآن آنها را ملائكه مىنامد « مدبّرات امر » ( 2 ) و « مقسّمات امر » ( 3 ) به اذن اللَّه مىباشند و اين جهت هيچ گونه منافاتى با شريك نداشتن خداوند در ملك و خالقيّت ندارد ، و همچنين با اين كه « به هيچ وجه هيچ موجودى « ولى » به معناى يار و ياور خدا و حتّى آلت و ابزار خدا به شمار نمىرود » منافات ندارد  ( وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً )  ( 4 ) ، نسبت مخلوق به خالق جز مخلوقيّت و مربوبيّت مطلقه و لا شيئيّت نيست .\r\nقرآن در عين اينكه خداوند را در حدّ اعلاى غنا و بىنيازى معرّفى مىكند و در عين اينكه مثلًا مىگويد :  « اللَّهُ يَتَوَفَّى الْأَنْفُسَ حِينَ مَوْتِها »  ( 5 ) ، بازمىگويد :  « قُلْ يَتَوَفَّاكُمْ مَلَكُ \r\n\r\n\r\n\r\n\r\n","description":"","footnote":"\r\n( 1 ) . احزاب / 6 .\r\n( 2 ) . نازعات / 5 .\r\n( 3 ) . ذاريات / 4 .\r\n( 4 ) . اسراء / 111 .\r\n( 5 ) . زمر / 42 .\r\n","page_name":" 286 ","page_number":286},
  {"content":"\r\n\r\n الْمَوْتِ الَّذِي وُكِّلَ بِكُمْ »  ( 1 ) ،  « الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ »  ( 2 ) . قرآن در عين اينكه مىفرمايد : « خداوند بر همه چيز حفيظ است » ( 3 ) ، مىفرمايد :  « وَ يُرْسِلُ عَلَيْكُمْ حَفَظَةً حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا »  ( 4 ) .\r\nدر اين آيهء كريمه رسولانى را ، هم به عنوان نگهبان و هم قبض كنندهء ارواح معرّفى مىكند .\r\nپس ، از نظر توحيدى ، وجود وسائط و نسبت دادن تدبير امور به غير خداوند ولى به اذن خداوند و به ارادهء خداوند به طورى كه مدبّران ، مجريان اوامر و ارادهء پروردگارند ، مانعى ندارد .\r\nدر عين حال ، اوّلًا ادب اسلامى اقتضا مىكند كه ما خلق و رزق و احيا و اماته و امثال اينها را به غير خدا نسبت ندهيم زيرا قرآن مىكوشد كه ما از اسباب و وسائط عبور كنيم و به منبع اصلى دست يابيم و توجّه‌مان به كارگزار كلّ جهان باشد كه وسائط نيز آفريدهء او و مجرى امر او و مظهر حكمت او مىباشند ؛ ثانياً نظام عالم از نظر وسائط نظام خاصّى است كه خداوند آفريده است و هرگز بشر در اثر سير تكاملى خود جانشين هيچ‌يك از وسائط فيض نمىگردد بلكه خود فيض را از همان وسائط مىگيرد ؛ يعنى فرشته به او وحى مىكند و فرشته مأمور حفظ او و مأمور قبض روح او مىگردد ، در عين اينكه ممكن است مقام قرب و سعهء وجودى آن انسان از آن فرشته‌اى كه مأمور اوست احياناً بالاتر و بيشتر باشد .\r\nمطلب ديگر اينكه ما حدود ولايت تصرّف و يا ولايت تكوينى يك انسان كامل و يا نسبتاً كامل را نمىتوانيم دقيقاً تعيين كنيم ، يعنى مجموع قرائن قرآنى و قرائن علمى كه نزد ما هست اجمالًا وصول انسان را به مرتبه‌اى كه اراده‌اش بر جهان حاكم باشد ثابت مىكند ، امّا در چه حدودى ؟ آيا هيچ حدّى ندارد و يا محدود به حدّى است ؟\r\nمطلبى است كه از عهدهء ما خارج است .\r\nمطلب سوم كه لازم است گفته شود اين است كه ولايت تصرّف ، شأن بنده‌اى\r\n\r\n\r\n\r\n\r\n","description":"","footnote":"\r\n( 1 ) . سجده / 11 .\r\n( 2 ) . نحل / 28 .\r\n( 3 ) . هود / 57 .\r\n( 4 ) . انعام / 61 .\r\n","page_name":" 287 ","page_number":287},
  {"content":"\r\n\r\nاست كه از هواجس نفسانى بكلّى پاك شده است . اين قدرت قدرتى نيست كه به اصطلاح دلبخواه و تابع هوس و ميل خود سر يك انسان باشد . اساساً انسانى كه هنوز محكوم هوسها و ميلهاى خودسر است از چنين كرامتهايى محروم است . انسانى كه تا آن حدّ پاك باشد ، اراده‌اش از مبادئ و مقدّماتى كه ارادهء ما را منبعث مىكند هرگز منبعث نمىشود ، انبعاث اراده‌اش با تحريكى درونى و اشاره‌اى غيبى است . و امّا اينكه اين تحريك و اشاره به چه نحو است و چگونه است ، ما نمىدانيم و لهذا چنين كسان « گاهى بر طارم اعلى نشينند » و « گهى تا پشت پاى خود نبينند » .\r\nامّا اينكه در آيات كريمهء قرآن آمده است :  « قُلْ لا أَمْلِكُ لِنَفْسِي نَفْعاً وَ لا ضَرًّا »  ( 1 ) ( من مالك هيچ سود و زيانى براى خود نيستم ) ، بديهى است كه مىخواهد بگويد مالك اصلى همهء سود و زيانها خداست و توانايى من بر سود و زيانم نيز از خداست نه از خودم ؛ و الّا چگونه ممكن است كه انسانهاى ديگر در حدودى مالك سود و زيان خود باشند و امّا پيغمبر حتّى از انسانهاى ديگر هم كمتر باشد ؟ !\r\nاين نكات سه‌گانه لازم بود كه در مقدّمهء بحث « ولايت تكوينى » يادآورى شود ، و چون كمتر دربارهء اين موضوع بحث مىشود ، بعلاوه عدّه‌اى اظهار علاقه مىكنند كه ما اين موضوع را مطرح كنيم ، اندكى سخن را در اين باره بسط مىدهيم .\r\nاعتراف مىكنم كه قبول ولايت به اين معنى اندكى دشوار است ؛ باور كردنش خالى از صعوبت نيست . مخصوصا طبقهء روشنفكر ما چندان از طرح چنين مسائلى خرسند نيستند ؛ احياناً دشوارى مطلب و مورد انكار بودن آن را به اين صورت طرح مىكنند : « فعلًا با اينهمه مسائل ضرورى و فورى براى مسلمين طرح اين گونه مسائل كه پيغمبر و امام ، ولايت تكوينى دارند يا ندارند ، چه ضرورتى دارد ؟ » . برخى ديگر انكار و اشكال خود را به صورت ديگر كه رنگ مذهبى دارد طرح مىكنند و آن اينكه :\r\nاين غلوّ است و مقام فوق بشرى و نيمه خدايى براى بشر قائل شدن است ، كار خدا را به غير خدا نسبت دادن است ؛ پس شرك است و با اصل اوّلى و اساسى اسلام كه توحيد است ، منافى است .\r\nحقيقت اين است كه ما از پيش خود نه مىتوانيم مطلبى را قبول كنيم و نه مىتوانيم رد كنيم . شرك يا توحيدى بودن يك نظريّه به ميل و ارادهء ما نيست كه هر چه\r\n\r\n\r\n\r\n\r\n","description":"","footnote":"\r\n( 1 ) . اعراف / 188 .\r\n","page_name":" 288 ","page_number":288},
  {"content":"\r\n\r\nرا خواستيم شرك بناميم و هر چه را خواستيم نام توحيد روى آن بگذاريم . معيارهاى بسيار دقيق قرآنى و برهانى دارد . معارف اسلامى در مسائل مربوط به شرك و توحيد از اوج و عظمتى برخوردار است ما فوق تصوّر افراد عادى . مسألهء فورىتر و ضرورىتر بودن بعضى مسائل نسبت به بعضى ديگر نيز سخنى است اساسى ، ولى معيار ضرورى بودن تنها اين نيست كه يك مسأله‌اى در يك زمان بيشتر طرح شود و افراد بيشتر احساس احتياج كنند . اشتباه است اگر خيال كنيم همواره احساس احتياج‌ها بر طبق احتياجهاست .\r\nاينكه قرآن در عرض مسائل و معارف خود چه اندازه بر مطلبى تكيه دارد ، خود يك معيار است كه در هر زمان بايد مورد استفاده قرار گيرد . مسألهء ولايت تكوينى يكى از مسائل مربوط به « انسان » و استعدادهاى انسانى است . قرآن به انسان و استعدادهاى انسانى و جنبهء غير عادى خلقت او اهمّيّت فراوان مىدهد و ما در بحثهايى كه ان شاء اللَّه در كتاب قرآن و انسان ( 1 ) طرح خواهيم كرد به اين مسأله رسيدگى مىنماييم .\r\nدر اينجا كافى است كه اشاره‌اى اجمالى به اين مطلب بنماييم و پايه‌هاى اين فكر را با توجّه به معانى و مفاهيم قرآنى روشن كنيم تا عدّه‌اى خيال نكنند كه به اصطلاح اين يك سخن « قلندرى » است .\r\nدر اين گونه مسائل كه احياناً بر فهم ما گران مىآيد اگر ما خود را تخطئه بكنيم به حقيقت نزديكتر است تا اينكه انكار نماييم .\r\nشك ندارد كه مسألهء « ولايت » به معنى چهارم از مسائل عرفانى است ، ولى اين دليل نمىشود كه چون يك مسألهء عرفانى است پس بايد مردود قلمداد شود . اين مسأله يك مسألهء عرفانى است كه از ديد تشيّع يك مسألهء اسلامى نيز هست . تشيّع يك مذهب است و عرفان يك مسلك . اين مذهب و آن مسلك ( قطع نظر از خرافاتى كه به آن بسته‌اند ) در اين نقطه با يكديگر تلاقى كرده‌اند و اگر الزاماً بنا هست كه گفته شود يكى از اين دو از ديگرى گرفته است به حكم قرائن مسلّم تاريخى قطعاً اين عرفان است كه از تشيّع اقتباس كرده است نه بالعكس . به هر حال ، ما پايه‌ها و ريشه‌هاى اين انديشه را به طور اختصار بيان مىكنيم :\r\n\r\n\r\n\r\n\r\n","description":"","footnote":"\r\n( 1 ) . [ اين كتاب در زمان حيات استاد تحت عنوان انسان در قرآن ( جلد چهارم مقدّمه‌اى بر جهان‌بينى اسلامى ) منتشر شد . 
  ]\r\n","page_name":" 289 ","page_number":289},
  {"content":"\r\n\r\nمهمترين مسأله‌اى كه در اين زمينه بايد مطرح شود ، مسألهء « قرب » و « تقرّب الى اللَّه » است . مىدانيم كه در اسلام ، بلكه در هر آيين آسمانى ، روح دستورها كه بايد اجرا شود قصد قربت است و نتيجهء نهايى كه از اعمال بايد گرفته شود ، تقرّب به ذات احديّت است . پس بحث خود را از معنى و مفهوم « قرب » آغاز مىكنيم .\r\n\r\nتقرّب به خدا يعنى چه ؟\r\nانس ما با مفاهيم اعتبارى و اجتماعى كه در زندگى اجتماعى به كار مىبريم غالباً سبب خطا و اشتباه ما مىشود ؛ سبب مىشود كه الفاظى كه در معارف اسلامى آمده است از معناى حقيقى خود منسلخ شوند و مفهومى اعتبارى و قراردادى پيدا كنند .\r\nما آنجا كه كلمهء « قرب » و نزديكى را در خارج از مفاهيم اجتماعى به كار مىبريم همان مفهوم حقيقى را اراده مىكنيم ؛ مثلًا مىگوييم در نزديكى اين كوه چشمه‌اى است ، يا خود را به نزديك اين كوه رساندم . در اينجا مراد ما قرب واقعى است ؛ يعنى واقعاً دورى و نزديكى فاصلهء خود را تا كوه در نظر مىگيريم و از كلمهء « قرب » منظورمان اين است كه آن فاصله - كه يك امر واقعى است نه قراردادى - كمتر شده است . امّا وقتى كه مىگوييم فلان شخص نزد فلان مقام اجتماعى قرب پيدا كرده است و يا مىگوييم فلان شخص با فلان خدمت خود به فلان مقام نزد او تقرّب حاصل كرد ، در اينجا منظورمان چيست ؟ آيا مقصود اين است كه فاصلهء ميان آنها كمتر شد ؟\r\nمثلًا سابقاً در پانصد مترى او قرار داشت و اكنون در صد مترى اوست ؟ البتّه نه . اگر چنين است پس پيشخدمت در اطاق هر كسى از هر كس ديگر نزد او مقرّب‌تر است .\r\nمقصودمان اين است كه خدمتگزار در اثر خدمتش در روحيّهء مخدوم خود تأثير كرد و او را از خود راضى نمود و حال اينكه قبلًا راضى نبود ، يا او را از خود راضىتر كرد و در نتيجه از اين پس مخدوم بيش از گذشته به او عنايت خواهد داشت . پس استعمال « قرب » در اينجا يك استعمال مجازى است نه حقيقى ؛ واقعاً وجود خارجى اين شخص در نزديكى وجود خارجى آن شخص قرار نگرفته است ، بلكه از آن رابطهء خاصّ روحى كه از طرف مخدوم نسبت به خادم برقرار شده و آثارى كه بر اين رابطهء روحى مترتّب است ، مجازاً و تشبيهاً « قرب » تعبير شده است .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nقرب به ذات حق چطور ؟ آيا قرب حقيقى است يا قرب مجازى ؟ آيا واقعاً بندگان با اطاعت و عبادت و سلوك و اخلاص به سوى خدا بالا مىروند و به او نزديك مىشوند ؟ فاصله‌شان كم مىشود تا آنجا كه فاصله از بين مىرود و به تعبير قرآن « لقاء ربّ » حاصل مىگردد ، و يا اينكه همهء اين تعبيرات ، تعبيرات مجازى است ؟ به خدا نزديك شدن يعنى چه ؟ ! خدا دور و نزديكى ندارد . نزديكى به خدا عيناً مانند نزديكى به يك صاحب مقام اجتماعى است ؛ يعنى خدا از بندهء خود خشنودى حاصل مىكند و در نتيجه ، لطف و عنايتش عوض مىشود و بيشتر مىگردد .\r\nالبتّه اينجا سؤال ديگرى پيش مىآيد و آن اينكه خشنودى خداوند يعنى چه ؟\r\nخداوند محلّ حوادث نيست كه از كسى خشنود نباشد و بعد خشنود شود و يا خشنود باشد و بعد ناخشنود شود . ناچار جواب مىدهند كه تعبير « خشنودى » و « ناخشنودى » نيز يك تعبير مجازى است ؛ مقصود آثار رحمت و عنايت حقّ است كه در صورت طاعت و بندگى مىرسد و نه چيز ديگر .\r\nآن رحمتها و عنايتها چيست ؟ در اينجا منطقها فرق مىكند : برخى رحمتها و عنايتها را اعمّ از معنوى و مادّى مىدانند - رحمت معنوى يعنى معرفت و لذّت حاصل از آن ، و رحمت مادّى يعنى باغ و بهشت و حور و قصور - امّا بعضى ديگر حتّى از اعتراف به رحمت معنوى نيز امتناع دارند و همهء عنايات و مقامات انسانها را در نزد خداوند محدود مىكنند به باغ و بهشتهاى جسمانى و حور و قصور و سيب و گلابى .\r\nنتيجهء سخن دستهء اخير اين است كه معناى تقرّب بيشتر اولياء خدا به ذات احديّت اين است كه بيش از افراد ديگر حور و قصور و سيب و گلابى و باغ و بوستان در اختيار دارند .\r\nنتيجهء سخن منكران قرب حق اين است كه در اثر طاعت و عبادت ، نه نسبت خداوند به بنده فرق مىكند - همچنانكه طرفداران قرب حقيقى نيز به اين مسأله اعتراف دارند - و نه نسبت بنده با خدا فرق مىكند . از نظر نزديكى و دورى حقيقى ، اوّلين شخص جهان بشريّت يعنى رسول اكرم با شقىترين آنها از قبيل فرعون و ابو جهل مساوىاند .\r\nحقيقت اين است كه اين اشتباه از يك نوع طرز تفكّر مادّى دربارهء خدا و انسان - و بالاخص دربارهء انسان - پيدا شده است . كسى كه انسان و روح انسان را صرفاً\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nتوده‌اى از آب و گل مىداند و نمىخواهد به اصل  فَإِذا سَوَّيْتُهُ وَ نَفَخْتُ فِيهِ مِنْ رُوحِي  ( 1 ) اعتراف كند و حتّى اين تعبير را نيز حمل به يك معناى مجازى مىكند ، چاره‌اى ندارد جز انكار قرب واقعى حق .\r\nولى چه لزومى دارد كه ما انسان را اينچنين حقير و خاكى فرض نماييم تا مجبور شويم همه چيز را تأويل و توجيه كنيم ؟ خداوند كمال مطلق و نامحدود است ، و از طرفى حقيقت وجود مساوى با كمال است و هر كمال واقعى به حقيقت وجود كه حقيقتى اصيل است بازمىگردد از قبيل علم ، قدرت ، حيات ، اراده ، رحمت ، خيريّت و غيره .\r\nموجودات در اصل آفرينش به هر نسبت كه از وجودى كامل‌تر - يعنى از وجودى قوىتر و شديدتر - بهره‌مند هستند ، به ذات الهى كه وجود محض و كمال صرف است نزديكترند . طبعاً فرشتگان از جمادات و نباتات به خداوند نزديكترند و به همين جهت بعضى از فرشتگان از بعضى ديگر مقرّب‌ترند ، بعضى حاكم و مطاع بعضى ديگر مىباشند ؛ و البتّه اين تفاوت مراتب قرب و بعد مربوط به اصل خلقت و به اصطلاح مربوط به قوس نزول است .\r\nموجودات ، بخصوص انسان ، به حكم  « إِنَّا لِلَّهِ وَ إِنَّا إِلَيْهِ راجِعُونَ »  ( 2 ) به سوى خداوند بازگشت مىكنند . انسان به حكم مرتبهء وجودى خود ، اين بازگشت را بايد به صورت طاعت و عمل اختيارى و انجام وظيفه و به صورت انتخاب و اختيار انجام دهد . انسان با پيمودن طريق طاعت پروردگار واقعاً مراتب و درجات قرب پروردگار را طى مىكند ؛ يعنى از مرحلهء حيوانى تا مرحلهء فوق ملك را مىپيمايد . اين صعود و تعالى يك امر تشريفاتى و ادارى نيست ، قراردادى و اعتبارى نيست ، از قبيل بالا رفتن از عضويّت سادهء يك اداره تا مقام وزارت ، و يا از عضويّت سادهء يك حزب تا رهبرى آن حزب نيست ، بلكه بالا رفتن بر نردبان وجود است ، شدّت و قوّت و كمال يافتن وجود است كه مساوى است با زيادت و استكمال در علم و قدرت و حيات و اراده و مشيّت و ازدياد دايرهء نفوذ و تصرّف . تقرّب به خداوند يعنى واقعاً مراتب و مراحل هستى را طى كردن و به كانون لا يتناهى هستى نزديك شدن .\r\n\r\n\r\n\r\n\r\n","description":"","footnote":"\r\n( 1 ) . حجر / 29 .\r\n( 2 ) . بقره / 156 .\r\n","page_name":" 292 ","page_number":292},
  {"content":"\r\n\r\nبنابراين محال است كه انسان در اثر طاعت و بندگى و پيمودن صراط عبوديّت به مقام فرشته نرسد و يا بالاتر از فرشته نرود و لا اقل در حدّ فرشته از كمالات هستى بهره‌مند نباشد . قرآن براى تثبيت مقام انسانى مىگويد :\r\n« ما فرشتگان را فرمان داديم كه در پيشگاه آدم سجده كنند و همهء فرشتگان بلا استثناء سجده كردند جز ابليس كه حاضر نشد » ( 1 ) .\r\nحقّاً بايد گفت منكر مقام انسان هر كه هست ابليس است .\r\n\r\nحيات ظاهر و حيات معنى\r\nانسان در باطن حيات ظاهرى حيوانى خود يك حيات معنوى دارد . حيات معنوى انسان كه استعدادش در همهء افراد هست از نظر رشد و كمال از اعمالش و اهدافش سرچشمه مىگيرد . كمال و سعادت انسان و همچنين سقوط و شقاوت او وابسته به حيات معنوى اوست كه وابسته است به اعمال و نيّات و اهداف او و به اينكه با مركب اعمال خود به سوى چه هدف و مقصدى پيش مىرود .\r\nتوجّه ما به دستورهاى اسلامى تنها از جنبه‌هاى مربوط به زندگى فردى يا اجتماعى دنيوى است . شك نيست كه دستورهاى اسلامى مملوّ است از فلسفه‌هاى زندگى در همهء شئون . اسلام هرگز مسائل زندگى را تحقير نمىكند و بىاهمّيّت نمىشمارد . از نظر اسلام ، معنويّت جدا از زندگى در اين جهان وجود ندارد . همان‌طور كه اگر روح از بدن جدا شود ، ديگر متعلّق به اين جهان نيست و سرنوشتش را جهان ديگر بايد معيّن كند ، معنويّت جدا از زندگى نيز متعلّق به اين جهان نيست و سخن از معنويّت منهاى زندگى در اين جهان بيهوده است .\r\nامّا نبايد تصوّر كرد كه فلسفه‌هاى دستورهاى اسلامى ، در مسائل زندگى خلاصه مىشود ؛ خير ، در عين حال به كار بستن اين دستورات وسيله‌اى است براى طىّ طريق عبوديّت و پيمودن صراط قرب و استكمال وجود . انسان يك سير كمالى باطنى دارد كه از حدود جسم و مادّه و زندگى فردى و اجتماعى بيرون است و از يك سلسله مقامات\r\n\r\n\r\n\r\n\r\n","description":"","footnote":"\r\n( 1 ) . بقره / 34 .\r\n","page_name":" 293 ","page_number":293},
  {"content":"\r\n\r\nمعنوى سرچشمه مىگيرد . انسان با عبوديّت و اخلاص خود عملًا در آن سير مىكند ؛ احياناً در همين دنيا و اگر نه ، در جهان ديگر كه حجاب بر طرف شد همهء مقاماتى را كه طى كرده - كه همان مقامات و مراتب قرب و در نتيجه ولايت است - مشاهده مىنمايد ( 1 ) .\r\n\r\nنبوّت و ولايت\r\nحضرت استادنا الاكرم علّامهء طباطبائى ( مدّ ظلّه العالى ) مىفرمايند :\r\n« احكام و نواميس دينى كه يك دسته از آنها همان مقرّرات اجتماعى مىباشند ، در ظاهر يك سلسله افكار اجتماعى مىباشند ، ارتباط آنها با سعادت و شقاوت اخروى ، و به عبارت سادهء دينى با نعمتهاى بهشتى و نقمتهاى دوزخى ، منوط به واقعيّتهايى است كه به واسطهء عمل به آن نواميس و مقرّرات يا ترك آنها در انسان به وجود آمده و در پس پردهء حس ذخيره شده و پس از انتقال وى به نشئهء آخرت و پاره شدن پردهء غفلت و حجاب انّيّت براى انسان ظاهر و مكشوف افتد . . . پس در زير لفافهء زندگى اجتماعى كه انسان با رعايت نواميس دينى بسر مىبرد ، واقعيّتى است زنده و حياتى است معنوى كه نعمتهاى اخروى و خوشبختيهاى هميشگى از آن سرچشمه گرفته و به عبارت ديگر مظاهر وى مىباشند . اين حقيقت و واقعيّت است كه به نام « ولايت » ناميده مىشود . « نبوّت » واقعيّتى است كه احكام دينى و نواميس خدايى مربوط به زندگى را به دست آورده و به مردم مىرساند و « ولايت » واقعيّتى است كه در نتيجهء عمل به فرآورده‌هاى نبوّت و نواميس خدايى در انسان به وجود مىآيد . » ( 2 )\r\n\r\nامام ، حامل ولايت\r\nحضرت معظّم له دربارهء ثبوت ولايت و حامل آن ( امام ) و اينكه جهان انسانى همواره از انسانى كه حامل ولايت باشد ( انسان كامل ) خالى نيست ، مىفرمايند :\r\n\r\n\r\n\r\n\r\n","description":"","footnote":"\r\n( 1 ) . رجوع به نشريّهء سالانهء مكتب تشيّع ، شمارهء 2 / ص 172 - 180 .\r\n( 2 ) . نشريّهء سالانهء مكتب تشيّع ، شمارهء 2 .\r\n","page_name":" 294 ","page_number":294},
  {"content":"\r\n\r\n« در ثبوت و تحقّق صراط ولايت كه در وى انسان مراتب كمال باطنى خود را طى كرده و در موقف قرب الهى جايگزين مىشود ، ترديدى نيست ؛ زيرا ظواهر دينى بدون يك واقعيّت باطنى تصوّر ندارد و دستگاه آفرينش كه براى انسان ظواهر دينى ( مقرّرات عملى و اخلاقى و اجتماعى ) را تهيّه نموده و وى را به سوى او دعوت كرده است ، ضرورتاً اين واقعيّت باطنى را كه نسبت به ظواهر دينى به منزلهء روح است آماده خواهد ساخت و دليلى كه دلالت بر ثبوت و دوام نبوّت ( شرايع و احكام ) در عالم انسانى كرده و سازمان مقرّرات دينى را به پا نگه مىدارد ، دلالت بر ثبوت و دوام و فعليّت سازمان ولايت مىكند . و چگونه متصوّر است كه مرتبه‌اى از مراتب توحيد و يا حكمى از احكام دين ، امر ( فرمان ) زنده‌اى بالفعل داشته باشد در حالى كه واقعيّت باطنى كه در بردارد در وجود نباشد و يا رابطهء عالم انسانى با آن مرتبه مقطوع بوده باشد . كسى كه حامل درجات قرب و امير قافلهء اهل ولايت بوده و رابطهء انسانيّت را با اين واقعيّت حفظ مىكند در لسان قرآن ( 1 ) « امام » ناميده مىشود . امام يعنى كسى كه از جانب حقّ سبحانه براى پيشروى صراط ولايت اختيار شده و زمام هدايت معنوى را در دست گرفته . ولايت كه به قلوب بندگان مىتابد ، اشعّه و خطوط نورى هستند از كانون نورى كه پيش اوست ، و موهبتهاى متفرّقه ، جويهايى هستند متّصل به درياى بيكرانى كه نزد وى مىباشد . » ( 2 )\r\nدر اصول كافى ( باب « إنّ الائمّة نور اللَّه » ) از ابو خالد كابلى روايت مىكند كه گفت از امام باقر ( عليه السّلام ) از اين آيه سؤال كردم :\r\n فَآمِنُوا بِاللَّهِ وَ رَسُولِهِ وَ النُّورِ الَّذِي أَنْزَلْنا  ( 3 ) .\r\nبه خدا و فرستاده‌اش و نورى كه فرود آورده‌ايم ايمان آوريد .\r\nامام ضمن توضيح معناى اين آيه فرمود :\r\nو اللَّه يا ابا خالد لنور الامام في قلوب المؤمنين انور من الشّمس المضيئة بالنّهار .\r\n\r\n\r\n\r\n\r\n","description":"","footnote":"\r\n( 1 ) . رجوع شود به تفسير الميزان آيهء  « وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً »  ( بقره / 124 ) كه به زيباترين وجهى اين مطلب بيان شده است .\r\n( 2 ) . نشريّهء سالانهء مكتب تشيّع ، شمارهء 2 .\r\n( 3 ) . تغابن / 8 .\r\n","page_name":" 295 ","page_number":295},
  {"content":"\r\n\r\nبه خدا سوگند - اى ابا خالد ! - كه نور امام در دل مردم با ايمان كه تحت نفوذ و سيطرهء معنوى او هستند از نور خورشيد در روز روشن‌تر است .\r\nمقصود اين است كه محدود كردن هدف و مقصد و ظاهر و باطن دستورهاى دينى به آثارى كه از نظر زندگى مترتّب مىشود ، و قرب الهى را كه نتيجهء مستقيم انجام صحيح اين اعمال است يك امر اعتبارى و مجازى از قبيل تقرّب به ارباب زر و زور در دنيا تلقّى كردن بدون آنكه نقش مؤثّرى در حيات معنوى و واقعى انسان داشته باشد و او را واقعاً در نردبان وجود بالا ببرد ، اشتباه بزرگى است . افرادى كه مراتب قرب را واقعاً طى كرده و به عالىترين درجات آن نائل گشته يعنى واقعاً به كانون هستى نزديك شده‌اند ، طبعاً از مزاياى آن بهره‌مند شده‌اند و همانها هستند كه احاطه بر عالم انسانى دارند و ارواح و ضمائر ديگران را تحت تسلّط مىگيرند و شهيد بر اعمال ديگران‌اند .\r\nاساساً هر موجودى كه قدمى در راه كمال مقدّر خويش پيش رود و مرحله‌اى از مراحل كمالات خود را طى كند ، راه قرب به حق را مىپيمايد . انسان نيز يكى از موجودات عالم است و راه كمالش تنها اين نيست كه به اصطلاح در آنچه امروز « تمدّن » ناميده مىشود - يعنى يك سلسله علوم و فنون كه براى بهبود اين زندگى مؤثّر و مفيد است و يك سلسله آداب و مراسم كه لازمهء بهتر زيستن اجتماعى است - پيشرفت حاصل كند . اگر انسان را تنها در اين سطح در نظر بگيريم مطلب همين است ، ولى انسان راهى و بعدى ديگر دارد كه از طريق تهذيب نفس و با آشنايى آخرين هدف يعنى ذات اقدس احديّت حاصل مىگردد .\r\n\r\nاز عبوديّت تا ربوبيّت\r\nتعبير زننده‌اى است : از بندگى تا خداوندگارى ؟ ! ! مگر ممكن است بنده‌اى از مرز بندگى خارج گردد و پا در مرز خدايى بگذارد ( اين التّراب و ربّ الارباب ) ؟ ! به قول محمود شبسترى :\r\n سيه‌رويى ز ممكن در دو عالم * جدا هرگز نشد و اللَّه اعلم \r\n\r\n","description":"","footnote":"","page_name":" 296 ","page_number":296},
  {"content":"\r\n\r\nراست است ، ولى مقصود از « ربوبيّت » خداوندگارى است نه خدايى . هر صاحب قدرتى خداوندگار آن چيزهايى است كه تحت نفوذ و تصرّف اوست . جناب عبد المطّلب به ابرهه كه به قصد خراب كردن كعبه آمده بود گفت :\r\nانّى ربّ الابل و انّ للبيت ربّا ( 1 ) .\r\nمن صاحب شترانم كه براى مطالبهء آنها آمده‌ام ، امّا خانه خود صاحبى دارد .\r\nما تعبير بالا را به پيروى از يك حديث معروف كه در مصباح الشّريعة آمده است آورديم . در آن حديث مىگويد : « العبوديّة جوهرة كنهها الرّبوبيّة » يعنى همانا بندگى خدا و پيمودن صراط قرب به حق گوهرى است كه نهايت آن خداوندگارى يعنى قدرت و توانايى است .\r\nبشر همواره در تلاش بوده و هست كه راهى پيدا كند كه بر خود و بر جهان تسلّط يابد . فعلًا به اينكه چه راههايى را براى اين هدف برگزيده و در آن راه كامياب و يا ناكام شده است كارى نداريم . در ميان آن راهها يك راه است كه وضع عجيبى دارد ، از اين نظر كه انسان تنها وقتى از اين راه استفاده مىكند كه چنان هدفى نداشته باشد ، يعنى هدفش كسب قدرت و تسلّط بر جهان نباشد ، بلكه هدفش در نقطهء مقابل اين هدف باشد ، يعنى هدفش « تذلّل » ، « خضوع » ، « فنا » و « نيستى » از خود باشد . آن راه عجيب راه عبوديّت است .\r\n آن كس كه تو را شناخت جان را چه كند ؟ * فرزند و عيال و خانمان را چه كند ؟ \r\n ديوانه كنى هر دو جهانش بخشى * ديوانهء تو هر دو جهان را چه كند ؟ \r\n\r\nمراحل و منازل\r\nربوبيّت و خداوندگارى و ولايت ، به عبارت ديگر كمال و قدرتى كه در اثر عبوديّت و اخلاص و پرستش واقعى نصيب بشر مىگردد ، منازل و مراحلى دارد :\r\nاوّلين مرحله اين است كه الهام‌بخش و تسلّطبخش انسان بر نفس خويشتن\r\n\r\n\r\n\r\n\r\n","description":"","footnote":"\r\n( 1 ) . سيرهء ابن هشام ، ج 1 .\r\n","page_name":" 297 ","page_number":297},
  {"content":"\r\n\r\nاست . به عبارت ديگر ، كمترين نشانهء قبولى عمل انسان در نزد پروردگار اين است كه اوّلًا بينشى نافذ پيدا مىكند ، روشن و بيناى خود مىگردد ؛ قرآن كريم مىفرمايد :\r\n إِنْ تَتَّقُوا اللَّهَ يَجْعَلْ لَكُمْ فُرْقاناً  ( 1 ) .\r\nاگر تقواى الهى را داشته باشيد ، خداوند مايهء تميزى براى شما قرار مىدهد .\r\nو نيز مىفرمايد :\r\n وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  ( 2 ) .\r\nآنان كه در راه ما بكوشند ، ما راههاى خويش را به آنها مىنمايانيم .\r\nو ثانياً آدمى بر نفس و قواى نفسانى خويش غالب و قاهر مىگردد ، ارادهء انسان در برابر خواهشهاى نفسانى و حيوانى نيرومند مىگردد ، آدمى حاكم وجود خويش مىشود ، مديريّت لايقى نسبت به دايرهء وجود خودش كسب مىكند . قرآن كريم دربارهء نماز مىفرمايد :\r\n إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ  ( 3 ) .\r\nمحقّقا نماز انسان را از كارهاى زشت و ناپسند بازمىدارد .\r\nدربارهء روزه مىفرمايد :\r\n كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ  ( 4 ) .\r\nبر شما روزه نوشته شد آنچنان كه بر امّتان پيشين نوشته شد ، بدان جهت كه باشد تقوا و نيروى خود نگهدارى كسب كنيد .\r\nدربارهء هر دو عبادت مىفرمايد :\r\n\r\n\r\n\r\n\r\n","description":"","footnote":"\r\n( 1 ) . انفال / 29 .\r\n( 2 ) . عنكبوت / 69 .\r\n( 3 ) . عنكبوت / 45 .\r\n( 4 ) . بقره / 183 .\r\n","page_name":" 298 ","page_number":298},
  {"content":"\r\n\r\n يا أَيُّهَا الَّذِينَ آمَنُوا اسْتَعِينُوا بِالصَّبْرِ وَ الصَّلاةِ  ( 1 ) .\r\nاى اهل ايمان ! از نماز و از صبر ( روزه ) كمك بخواهيد و از اين دو منبع نيرو استمداد كنيد .\r\nدر اين مرحله از عبوديّت ، آن چيزى كه نصيب انسان مىگردد اين است كه ضمن يك روشن‌بينى ، خواهشها و تمايلات نفسانى انسان مسخّر وى مىگردد . به عبارت ديگر ، اوّلين اثر عبوديّت ، ربوبيّت و ولايت بر نفس امّاره است ( 2 ) .\r\nمرحلهء دوم ، تسلّط و ولايت بر انديشه‌هاى پراكنده ، يعنى تسلّط بر نيروى متخيّله است .\r\nاز عجيب‌ترين نيروهاى ما قوّهء متخيّله است . به موجب اين قوّه است كه ذهن ما هر لحظه از موضوعى متوجّه موضوعى ديگر مىشود و به اصطلاح تداعى معانى و تسلسل خواطر صورت مىگيرد . اين قوّه در اختيار ما نيست ، بلكه ما در اختيار اين قوّهء عجيب هستيم و لهذا هر چه بخواهيم ذهن خود را در يك موضوع معيّن متمركز كنيم كه متوجّه چيز ديگر نشود براى ما ميسّر نيست ؛ بىاختيار قوّهء متخيّله ما را به اين سو و آن سو مىكشاند . مثلًا هر چه مىخواهيم در نماز « حضور قلب » داشته باشيم ، يعنى هر چه مىخواهيم اين شاگرد را بر سر كلاس نماز حاضر نگه داريم ، نمىتوانيم ؛ يك وقت متوجّه مىشويم كه نماز به پايان رسيده است و اين شاگرد در سراسر اين مدّت « غايب » بوده است .\r\nرسول اكرم تشبيه لطيفى دارد در اين زمينه ؛ دل را - دل افرادى كه مسخّر قوّهء متخيّله است - به پرى تشبيه مىكند كه در صحرايى بر درختى آويخته شده باشد كه هر لحظه باد او را پشت و رو مىكند . فرمود :\r\nمثل القلب مثل ريشة في الفلاة ، تعلّقت في اصل شجرة يقلّبها الرّيح ظهرا لبطن ( 3 ) .\r\n\r\n\r\n\r\n\r\n","description":"","footnote":"\r\n( 1 ) . بقره / 153 .\r\n( 2 ) . در سخنرانيهاى تقوا كه در كتاب گفتار ماه چاپ شده است ( سخنرانى دوم از جلد اوّل ) رابطهء تسلّط بر هواى نفس را با روشن‌بينى ، كه از چه راه است ، توضيح داده‌ايم . [ سخنرانيهاى مذكور در كتاب ده گفتار اثر مؤلّف شهيد به چاپ رسيده است . 
  ]\r\n( 3 ) . نهج الفصاحة و جامع صغير ، ج 1 / ص 102 .\r\n","page_name":" 299 ","page_number":299},
  {"content":"\r\n\r\n گفت پيغمبر كه دل همچون پرى است * در بيابانى اسير صرصرى است \r\n باد پر را هر طرف راند گزاف * گه چپ و گه راست با صد اختلاف \r\n در حديث ديگر آن دل را چنان * كآب‌جوشان جوشان ز آتش اندر غازقان \r\n هر زمان دل را دگر رايى بود * آن نه از وى بلكه از جايى بود \r\nحديث ديگرى كه در اين ابيات ، مولوى اشاره كرده اين است :\r\nلقلب ابن آدم اشدّ انقلابا من القدر اذا اجتمعت غليا ( 1 ) .\r\nهمانا دل فرزند آدم از ديگ در حال جوشيدن بيشتر زير و بالا مىشود .\r\nولى آيا انسان جبراً و اضطراراً محكوم است كه همواره محكوم انديشه باشد و اين نيروى مرموز كه مانند گنجشكى همواره از شاخى به شاخى مىپرد حاكم مطلق وجود او باشد ، و يا اينكه محكوميّت در برابر قوّهء متخيّله از خامى و ناپختگى است ، كاملان و اهل ولايت قادرند اين نيروى خود سر را مطيع خود گردانند ؟\r\nشقّ دوم صحيح است . يكى از وظايف بشر تسلّط بر هوسبازى خيال است ، و گرنه اين قوّهء شيطان صفت مجالى براى تعالى و پيمودن صراط قرب نمىدهد و تمام نيروها و استعدادها را در وجود انسان باطل و ضايع مىگرداند . مولوى چقدر عالى مىگويد :\r\n جان همه روزه لگدكوب از خيال * و ز زيان و سود و از خوف زوال \r\n نى صفا مىماندش نى لطف و فر * نى به سوى آسمان راه سفر \r\nو هم او در شرح اين حديث نبوى : « تنام عيناى و لا ينام قلبى » ( 2 ) ( دو چشمم مىخوابند امّا دلم بيدار است ) مىگويد :\r\n گفت پيغمبر كه عيناى ينام * لا ينام القلب عن ربّ الانام \r\n چشم تو بيدار و دل رفته به خواب * چشم من خفته دلم در فتح باب \r\n\r\n\r\n\r\n\r\n","description":"","footnote":"\r\n( 1 ) . مسند احمد ، ج 6 / ص 4 .\r\n( 2 ) . جامع الصغير ، ج 1 / ص 133 .\r\n","page_name":" 300 ","page_number":300},
  {"content":"\r\n\r\n همنشينت من نىام سايهء من است * برتر از انديشه‌ها پايهء من است \r\n زان كه من ز انديشه‌ها بگذشته‌ام * خارج از انديشه‌پويان گشته‌ام \r\n حاكم انديشه‌ام محكوم نى * چون كه بنّا حاكم آمد بر بنى \r\n جمله خلقان سخرهء انديشه‌اند * زين سبب خسته دل و غم‌پيشه‌اند \r\n من چو مرغ او جم انديشه مگس * كى بود بر من مگس را دسترس \r\n چون ملالم گيرد از سفلى صفات * برپرم همچون طيور الصّافّات \r\nسالكان راه عبوديّت ، در دومين مرحله ، اين نتيجه را مىگيرند كه بر قوّهء متخيّلهء خويش ولايت و ربوبيّت پيدا مىكنند ؛ آن را برده و مطيع خويش مىسازند . اثر اين مطيع ساختن اين است كه روح و ضمير به سائقهء فطرى خداخواهى هر وقت ميل بالا كند ، اين قوّه با بازيگريهاى خود مانع و مزاحم نمىگردد .\r\nبگذريم از انسانى مانند على ( عليه السّلام ) و زين العابدين ( عليه السّلام ) كه چنان در حال نماز مجذوب مىشوند كه تيرى را از پاى على ( عليه السّلام ) بيرون مىآورند و او از شدّت استغراق به خود بازنمىگردد و متوجّه نمىشود ؛ يا فرزند خردسال زين العابدين ( عليه السّلام ) در حالى كه آن حضرت مستغرق عبادت است از بلندى سقوط مىكند و دستش مىشكند ، فرياد بچّه و زنهاى خانه غوغا مىكند و بالأخره شكسته بند مىآيد و دست بچّه را مىبندد ، زين العابدين ( عليه السّلام ) پس از فراغ از نماز - يعنى پس از بازگشت از اين سفر آسمانى - چشمش به دست بچّه مىافتد و با تعجّب مىپرسد كه مگر چه شده است كه دست بچّه را بسته‌ايد ؟ معلوم مىشود اين فرياد و غوغا نتوانسته است امام را از استغراق خارج كند ؛ آرى ، بگذريم از اين رديف انسانها ، در ميان پيروان آنها ما در عمر خود افرادى را ديده‌ايم كه در حال نماز آنچنان مجموعيّت خاطر و تمركز ذهن داشته‌اند كه به طور تحقيق از هر چه غير خداست غافل بوده‌اند . استاد بزرگوار و عاليقدر ما مرحوم حاج ميرزا على آقا شيرازى اصفهانى ( اعلى اللّه مقامه ) از اين رديف افراد بود .\r\nبراى كسب اين پيروزى هيچ چيزى مانند عبادت كه اساسش توجّه به خداست ، نمىباشد . رياضت‌كشان از راههاى ديگر وارد مىشوند و حدّ اكثر اين است كه از راه مهمل گذاشتن زندگى و ستم بر بدن ، اندكى بدان دست مىيابند ، ولى اسلام از راه عبادت - بدون اينكه نيازى به آن كارهاى ناروا باشد - اين نتيجه را تأمين مىكند .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nتوجّه دل به خدا و تذكّر اينكه در برابر ربّ الارباب و خالق و مدبّر كل قرار گرفته است ، زمينهء تجمّع خاطر و تمركز ذهن را فراهم مىكند .\r\n زلف آشفتهء او باعث جمعيّت ماست * چون چنين است پس آشفته‌ترش بايد كرد \r\nدريغ است كه در اينجا تأييدى از شيخ فلاسفهء اسلام ، اعجوبهء دهر ، كه از بركت تعليمات اسلام انديشه‌هاى فلسفى را به جايى رسانده است كه پيشينيان يونانى و ايرانى و هندى و غير آنها هرگز نرسيده‌اند ، نقل نكنيم . اين مرد بزرگ در نمط نهم اشارات پس از تشريح عبادت عوامانه كه تنها براى مزد است و ارزش زيادى ندارد ، به عبادتهاى مقرون به معرفت مىپردازد ؛ مىگويد :\r\nو العبادة عند العارف رياضة ما لهممه و قوى نفسه المتوهّمة و المتخيّلة ليجرّها بالتّعويد عن جناب الغرور الى جناب الحقّ فتصير مسالمة للسّرّ الباطن حينما يستجلى الحقّ لا تنازعه فيخلص السّرّ الى الشروق الباطن .\r\nعبادت از نظر اهل معرفت ، ورزش همّتها و قواى وهميّه و خياليّه است كه در اثر تكرار و عادت دادن به حضور در محضر حق ، همواره آنها را از توجّه به مسائل مربوط به طبيعت و مادّه به سوى تصوّرات ملكوتى بكشاند و در نتيجه ، اين قوا تسليم « سرّ ضمير » و فطرت خداجويى انسان گردند و مطيع او شوند به حدّى كه هر وقت اراده كند كه در پى جلب جلوهء حق بر آيد ، اين قوا در جهت خلاف فعّاليّت نكنند و كشمكش درونى ميان دو ميل علوى و سفلى ايجاد نشود و « سرّ باطن » بدون مزاحمت اينها از باطن كسب اشراق نمايد .\r\nمرحلهء سوم اين است كه روح در مراحل قوّت و قدرت و ربوبيّت و ولايت خود به مرحله‌اى مىرسد كه در بسيارى از چيزها از بدن بىنياز مىگردد در حالى كه بدن صد در صد نيازمند به روح است .\r\nروح و بدن نيازمند به يكديگرند . حيات بدن به روح است . روح صورت و حافظ بدن است . سلب علاقهء تدبيرى روح به بدن مستلزم خرابى و فساد بدن است . و از طرف ديگر روح در فعّاليّتهاى خود نيازمند به استخدام بدن است ، بدون به كار بردن اعضا و جوارح و ابزارهاى بدنى قادر به كارى نيست . بىنيازى روح از بدن به اين\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nاست كه در برخى از فعّاليّتها از استخدام بدن بىنياز مىگردد . اين بىنيازى گاهى در چند لحظه و گاهى مكرّر و گاهى به طور دائم صورت مىگيرد . اين همان است كه به « خلع بدن » معروف است .\r\nسهروردى حكيم اشراقى معروف گفته است « ما حكيم را حكيم نمىدانيم مگر آنكه بتواند خلع بدن كند » . مير داماد مىگويد « ما حكيم را حكيم نمىدانيم مگر آنكه خلع بدن براى او ملكه شده باشد و هر وقت اراده كند عملى گردد » .\r\nهمانطور كه محقّقان گفته‌اند ، خلع بدن دليل بر كمال زيادى نيست ؛ يعنى افرادى كه هنوز از عالم « مثال » عبور نكرده و قدم به غيب معقول نگذاشته‌اند ، ممكن است به اين مرحله برسند .\r\nمرحلهء چهارم اين است كه خود بدن از هر لحاظ تحت فرمان و ارادهء شخص در مىآيد به طورى كه در حوزهء بدن خود شخص اعمال خارق العاده سر مىزند . اين مطلب دامنهء بحث زيادى دارد . امام صادق ( عليه السّلام ) فرمود :\r\nما ضعف بدن عمّا قويت عليه النّيّة ( 1 ) .\r\nآنچه كه همّت و ارادهء نفس در آن نيرومند گردد و جدّاً مورد توجّه نفس واقع شود ، بدن از انجام آن ناتوانى نشان نمىدهد .\r\nمرحلهء پنجم كه بالاترين مراحل است اين است كه حتّى طبيعت خارجى نيز تحت نفوذ ارادهء انسان قرار مىگيرد و مطيع انسان مىشود . معجزات و كرامات انبياء و اولياء حق از اين مقوله است .\r\nمسألهء معجزات و كرامات خود مسألهء قابل بحثى است كه جداگانه دربارهء توجيه آن بايد بحث شود . تديّن به يكى از اديان آسمانى ملازم با قبول و ايمان به خرق عادت و معجزه است ؛ مثلًا يك نفر مسلمان نمىتواند مسلمان باشد و به قرآن ايمان و اعتقاد داشته باشد ولى منكر معجزه و خرق عادت باشد . از نظر حكمت الهى اسلامى ، مشكل معجزه يك مشكل حل شده است و البتّه بررسى اين مسأله مستلزم بحث در مقدّمات زيادى است . ما در اينجا از نظر بحث « ولايت تصرّف » در آن بحث مىكنيم و\r\n\r\n\r\n\r\n\r\n","description":"","footnote":"\r\n( 1 ) . امالى صدوق / ص 293 .\r\n","page_name":" 303 ","page_number":303},
  {"content":"\r\n\r\nطبعاً طرف سخن ما افرادى هستند كه به قرآن ايمان و اعتقاد دارند و وقوع معجزات را اعتراف دارند . سخن ما با آنها در اين جهت است كه معجزه جز مظهرى از ولايت تصرّف و ولايت تكوينى نيست . بگذريم از قرآن كه علاوه بر جنبهء معجزه بودن ، كلام خداوند است نه كلام پيغمبر و وضع استثنائى دارد در ميان همهء معجزات ، معجزه بدان جهت صورت مىگيرد كه به صاحب آن از طرف خداوند نوعى قدرت و اراده داده شده كه مىتواند به اذن و امر پروردگار در كائنات تصرّف كند ، عصايى را اژدها نمايد ، كورى را بينا سازد و حتّى مرده‌اى را زنده كند ، از نهان آگاه سازد . اين قدرت و آگاهى براى او تنها از طريق پيمودن صراط قرب و نزديك شدن به كانون هستى پيدا مىشود و « ولايت تصرّف » جز اين چيزى نيست .\r\nبرخى مىپندارند كه در وجود معجزه ، شخصيّت و ارادهء صاحب معجزه هيچ گونه دخالتى ندارد ، او فقط پردهء نمايش است ، ذات احديّت مستقيماً و بلا واسطه آن را به وجود مىآورد ، زيرا كار اگر به حدّ اعجاز برسد از حدود قدرت انسان در هر مقامى باشد خارج است ؛ پس آنگاه كه معجزه صورت مىگيرد ، انسانى در كائنات تصرّف نكرده است ، بلكه خود ذات احديّت است كه مستقيماً و بدون دخالت ارادهء انسان ، در كائنات تصرّف كرده است .\r\nاين تصوّر اشتباه است . گذشته از اينكه علوّ ذات اقدس احديّت ابا دارد كه يك فعل طبيعى بلا واسطه و خارج از نظام از او صادر گردد ، اين تصوّر بر خلاف نصوص قرآنى است . قرآن در كمال صراحت آورندهء « آيت » ( معجزه ) را خود رسولان مىداند ولى البتّه با اذن و رخصت ذات احديّت . بديهى است كه اذن ذات احديّت از نوع اذن اعتبارى و انسانى نيست كه با لفظ و يا اشاره ، ممنوعيّت اخلاقى يا اجتماعى او را از بين ببرد . اذن پروردگار همان اعطاى نوعى كمال است كه منشأ چنين اثرى مىگردد و اگر خداوند نخواهد ، آن كمال را از او مىگيرد . در سورهء مباركهء مؤمن آيهء 78 مىفرمايد :\r\n وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ . \r\nهيچ پيامبرى را نرسد كه آيت ( معجزه ) بياورد مگر با اذن خداوند .\r\nدر اين آيهء كريمه آورندهء آيت را پيامبران مىداند ولى به اذن پروردگار .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nمخصوصاً كلمهء « اذن پروردگار » اضافه مىشود كه توهّم نشود كه كسى از خودش در مقابل ذات حق استقلال دارد و همه بدانند كه « لا حَوْلَ وَ لا قُوَّةَ الّا بِاللّهِ » هر حول و قوّه‌اى - اعمّ از اندك يا بسيار ، كوچك يا بزرگ - متّكى به ذات اقدس احديّت است ؛ هر موجودى در هر مرتبه‌اى مجراى اراده و مشيّت الهى است و مظهرى از مظاهر آن است ؛ پيامبران در هر كار و از جمله در اعجاز خود متّكى و مستمدّ از منبع لا يزال غيبى هستند .\r\nدر سورهء مباركهء نمل ، داستان سليمان و ملكهء سبا را نقل مىكند . سليمان ، ملكهء سبا را احضار مىكند و ملكه به حضور سليمان روانه مىشود . سليمان از حاضران مجلس مىخواهد كه تخت ملكه را پيش از ورود خودش حاضر نمايند . برخى داوطلب مىشوند و سليمان به نوع كار آنها راضى نمىشود تا آنكه :\r\n قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ  ( 1 ) .\r\nآن كه دانشى از لوح محفوظ نزد او بود گفت : من پيش از آنكه چشم به هم بزنى آن را حاضر مىكنم ( و حاضر كرد ) .\r\nتعبير قرآن اين است كه آن دانشمند گفت : « من آورندهء آن در اين مدّت كم هستم » . پس حول و قوّه را به خود نسبت مىدهد و بعلاوه مىگويد آن كه دانشى از لوح محفوظ نزدش بود چنين گفت ؛ اشاره به اينكه اين كار خارق العاده را به موجب نوعى دانش كرد و آن دانش از نوع علومى كه در دفترهاى بشرى تاكنون ثبت شده نيست ؛ دانشى است كه با ارتباط و اتّصال به لوح محفوظ يعنى با قرب به ذات حق مىتوان بدان رسيد .\r\nو باز قرآن صريحا دربارهء خود اين پيامبر مىگويد :\r\n    فَسَخَّرْنا لَهُ الرِّيحَ تَجْرِي بِأَمْرِهِ رُخاءً حَيْثُ أَصابَ وَ الشَّياطِينَ كُلَّ بَنَّاءٍ وَ غَوَّاصٍ وَ آخَرِينَ مُقَرَّنِينَ فِي الْأَصْفادِ ، هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ     ( 2 ) .\r\nما باد را مسخّر وى ساختيم در حالى كه به آسانى به امر و ارادهء او هر جا بخواهد\r\n\r\n\r\n\r\n\r\n","description":"","footnote":"\r\n( 1 ) . نمل / 40 .\r\n( 2 ) . ص / 36 - 39 .\r\n","page_name":" 305 ","page_number":305},
  {"content":"\r\n\r\nحركت مىكند ، و همچنين شياطين هر سازنده و هر زير آب رونده را و ديگرانى كه در زنجير بسته شده بودند . اى سليمان ! اين است بخشش بىحساب ما ، پس با توست كه ببخشى يا نگه دارى .\r\nدر آياتى كه دربارهء معجزات حضرت عيسى مسيح آمده نيز از تعبيرات قرآن همين مطلب استفاده مىشود . به واسطهء پرهيز از اطاله از ذكر آنها خوددارى مىكنيم .\r\nمقصود اين است كه با قبول قرآن نتوان منكر ولايت تصرّف در كائنات شد ؛ و امّا اگر كسى بخواهد صرفاً با موازين علمى و فلسفى اين مطلب را رسيدگى كند ، البتّه داستان ديگرى است و از هدف فعلى ما خارج است .\r\nدر خاتمه نكته‌اى را كه در اوّل بحث اشاره كرديم توضيح مىدهيم : همهء اين مراحل نتيجهء « قرب » به پروردگار است و قرب به حق يك حقيقت واقعى است نه يك تعبير مجازى و اعتبارى . در حديث معروف و مشهور قدسى كه شيعه و سنّى آن را روايت كرده‌اند به صورت بسيار زيبايى اين حقيقت بيان شده است . امام صادق ( عليه السّلام ) از رسول اكرم ( صلّى اللّه عليه و آله و سلّم ) روايت مىكند كه :\r\nقال اللّه عزّ و جلّ : ما تقرّب الىّ عبد بشىء احبّ الىّ ممّا افترضت عليه و انّه ليتقرّب الىّ بالنّافلة حتّى احبّه فاذا احببته كنت سمعه الّذى يسمع به و بصره الّذى يبصر به و لسانه الّذى ينطق به و يده الّتى يبطش بها . ان دعانى اجبته و ان سألنى اعطيته ( 1 ) .\r\nخداوند مىگويد : هيچ بنده‌اى با هيچ چيزى به من نزديك نشده است كه از فرائض نزد من محبوب‌تر باشد . همانا بندهء من به وسيلهء نوافل و مستحبّات - كه من فرض نكرده‌ام ولى او تنها به خاطر محبوبيّت آنها نزد من انجام مىدهد - به من نزديك مىشود تا محبوب من مىگردد . همين‌كه محبوب من گشت ، من گوش او مىشوم كه با آن مىشنود و چشم او مىشوم كه با آن مىبيند و زبان او مىشوم كه با آن سخن مىگويد و دست او مىشوم كه با آن حمله مىكند . اگر مرا بخواند ، اجابت مىكنم و اگر از من بخواهد ، مىبخشم .\r\n\r\n\r\n\r\n\r\n","description":"","footnote":"\r\n( 1 ) . كافى ، ج 2 / ص 352 .\r\n","page_name":" 306 ","page_number":306},
  {"content":"\r\n\r\nدر اين حديث جان مطلب ادا شده است : عبادت موجب تقرّب ، و تقرّب موجب محبوبيّت نزد خداست ؛ يعنى با عبادت انسان به خدا نزديك مىشود و در اثر اين نزديكى قابليّت عنايت خاص مىيابد و در اثر آن عنايتها گوش و چشم و دست و زبان او حقّانى مىگردد ؛ با قدرت الهى مىشنود و مىبيند و مىگويد و حمله مىكند ، دعايش مستجاب و مسئولش برآورده است .\r\nحقيقت اين است كه روح مذهب تشيّع كه آن را از ساير مذاهب اسلامى ممتاز مىكند و بينش اسلامى خاص به پيروان خود مىدهد ، ديد خاصّ اين مذهب دربارهء « انسان » است . از طرفى استعدادهاى انسان را بسى شگرف مىداند - كه بدان اشاره شد - و جهان انسان را هيچ‌گاه از وجود « انسان كامل » كه همهء استعدادهاى انسانى در او به فعليّت رسيده باشد خالى نمىداند ، و از طرف ديگر طبق بينش اين مذهب عبوديّت ، يگانه وسيلهء وصول به مقامات انسانى است و طىّ طريق عبوديّت به صورت كامل و تمام جز با عنايت معنوى و قافله‌سالارى انسان كامل كه ولىّ و حجّت خداست ميسّر نيست . از اين رو اولياء اين مذهب گفته‌اند :\r\nبنى الاسلام على خمس : على الصّلاة و الزّكاة و الصّوم و الحجّ و الولاية و لم يناد بشىء كما نودى بالولاية ( 1 ) .\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 1 / ص 4 .\r\n","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n\r\n\r\nمديريّت و رهبرى در اسلام\r\n\r\n","description":"","footnote":"","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n\r\n وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً ، قالَ وَ مِنْ ذُرِّيَّتِي ، قالَ لا يَنالُ عَهْدِي الظَّالِمِينَ  ( 1 ) .\r\nدر ابتدا عيد سعيد ولادت با سعادت آزادمرد بزرگ جهان حسين بن على ( عليه السّلام ) را به همهء حضّار محترم تبريك عرض مىكنم .\r\nمجلس و مجمع ما مجمع شريفى است و از مجامع كم‌نظير مىباشد ، زيرا از يك جنبه و از يك بعد مجمع علمى است و از جنبه و بعد ديگر مجمع دينى است . از بعد مكانى ، علمى و از بعد زمانى ، دينى محسوب مىشود . در مكانى جمع شده‌ايم كه محلّ دانش است ، محلّ تعليم و تعلّم است و مركز يكى از مقدّس‌ترين مقدّسات بشرى است ؛ و در زمانى گردهم آمده‌ايم كه آن زمان به وجود مقدّس خاتم الانبياء ( صلّى اللّه عليه و آله ) و فرزند بزرگوارش سالار شهيدان حسين بن على ( عليه السّلام ) تعلّق دارد ، زيرا علاوه بر آنكه امشب شب ولادت حسين بن على است ، چند روزى بيشتر از روز رستاخيز انسانيّت ، روز نجات بشر ، روز توحيد ، روز بعثت خاتم الانبياء ( صلّى اللّه عليه و آله ) نمىگذرد . علىهذا اين ايّام ، ايّامى است كه به رهبر بزرگ انسانيّت متعلّق است .\r\nاز اين نظر است كه عرض مىكنم مجمع ما از جنبه و بعد مكانى ، علمى و از جنبه\r\n\r\n\r\n\r\n\r\n","description":"","footnote":"\r\n( 1 ) . بقره / 124 .\r\n","page_name":" 311 ","page_number":311},
  {"content":"\r\n\r\nو بعد زمانى ، دينى است و در واقع مظهر مقدّس‌ترين همكاريها ، اتّحادها ، پيمانها و همبستگيها يعنى اتّحاد دين و دانش است .\r\nبراى بشريّت هيچ چيز گران‌تر و مشئوم‌تر از جدايى دين و دانش نيست . اين جدايى ، تعادل اجتماع بشرى را از بين مىبرد . هم دنياى قديم و هم دنياى جديد ، گاه دچار بىتعادلى شده و تعادل خود را از دست داده است . زمانى مردم گرايشهاى دينى خود را جدا از علم جستجو مىكردند . اين ، بيمارى عمدهء دنياى قديم بود ، همچنانكه بيمارى عمدهء دنياى جديد اين است كه عدّه‌اى در جستجوى علم منهاى دين هستند .\r\nاكثر انحرافات و بدبختيهايى كه بشر امروز را تهديد مىكند ناشى از اين است كه علم را جدا از ايمان مىخواهد . هماى سعادت آن روز بر سر بشر سايه خواهدگسترد كه وى عميقاً پى ببرد كه به اين هر دو اصل مقدّس نيازمند است ، بداند كه مرغى است كه به دو بال نياز دارد ، بالى از دانش و بالى از ايمان . به همين جهت عرض كردم مجمع ما از مجامع بسيار كم نظير است زيرا مظهر و نشانه‌اى از اين اتّحاد مقدّس است .\r\nموضوعى كه دوستان عزيز از من خواسته‌اند تا دربارهء آن صحبت كنم « رهبرى و مديريّت در اسلام » است . موضوع ، وسيع و مطلب بسيار است و من سعى خواهم كرد در اين وقت كم ، تا آنجا كه ميسّر است اين موضوع را روشن نمايم .\r\nبراى آنكه به مسألهء رهبرى و مديريّت از نظر اسلام توجّه كنيم ، با دو مفهوم از مفاهيم اسلامى بايد آشنا شويم .\r\n\r\nرشد در اصطلاحات اسلامى\r\nيكى از آن دو مفهوم در اصطلاحات اسلامى - بالاخص در فقه اسلامى - به نام « رشد » ناميده مىشود ؛ اصطلاحى است مأخوذ از قرآن مجيد . مفهوم ديگرى كه بهتر و درست‌تر بايد با آن آشنا شويم مفهوم « امامت » و به وجهى « هدايت » است . در اين باره توضيح مختصرى مىدهم تا نتايجى را كه مىخواهم ، بتوانم از عرايض خود بگيرم .\r\n« رشد » كلمه‌اى است كه از قرآن مجيد گرفته شده است . قرآن مجيد در مورد كودكان بىسرپرست كه داراى ثروت هستند ، اين اصطلاح را به كار برده است ؛ در مورد يتيمان مىفرمايد : « يتيمانى كه سرپرست خود را از دست داده‌اند و مملوك و ثروتى دارند ، تا زمان بلوغ بر آنها قيمومت كنيد و ثروتشان را در اختيارشان قرار\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nندهيد » . البتّه بلوغ شرط لازم است ولى كافى نيست زيرا علاوه بر بلوغ ، « رشد » لازم است . تعبير آيه اين است :  « حَتَّى إِذا بَلَغُوا النِّكاحَ ، فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ . »  ( 1 ) براى آنكه ثروتشان را در اختيارشان قرار دهيد ، رسيدن به حدّ بلوغ طبيعى يعنى بلوغ نكاح و بلوغ جنسى كافى نيست ؛ زمانى كه رشد در آنها احساس شد مىتوان ثروت را در اختيارشان قرار داد .\r\nدر فقه و سنّت اسلامى نظير همين مطلب در مورد ازدواج آمده است . در فقه اسلامى محرز و مسلّم است كه براى ازدواج ، تنها عقل و بلوغ كافى نيست يعنى يك پسر به صرف آنكه عاقل و بالغ است نمىتواند با دخترى ازدواج كند ، همچنانكه براى دختر نيز عاقله بودن و رسيدن به سنّ بلوغ دليل كافى براى ازدواج نيست ؛ علاوه بر بلوغ و علاوه بر عقل ، رشد لازم است . عقل غير از رشد است و مسألهء ديگرى است . افراد يا عاقل‌اند و يا مجنون . عاقلها به دو نوع تقسيم مىشوند : يا رشيد هستند يا غير رشيد ؛ يعنى انسان عاقل و بالغ ممكن است رشيد باشد و ممكن است غير رشيد .\r\nقبل از توضيح اين اصطلاح ، لازم است براى رفع اشتباه ، به يك اصطلاح شايع امروز خودمان در زبان فارسى اشاره كنم .\r\nدر اصطلاح متداول فارسى امروز ، به كسى « رشيد » مىگوييم كه اندام خيلى موزون و برازنده‌اى داشته باشد . عرب اين را « رشيق » مىگويد نه « رشيد » . « رشد » در اصطلاح فقهى مربوط به اندام نيست ، يك نوع كمال روحى است . مثلًا در مورد ازدواج ، پسرى كه مىخواهد ازدواج كند بايد معنى و هدف و ارزش نتايج ازدواج را درك كند و قدرت تشخيص و انتخاب و اراده داشته باشد ؛ به صرف تلقين اين و آن ، شخصى را به عنوان همسر انتخاب نكرده باشد ؛ همچنانكه دختر نيز براى انتخاب همسر بايد « رشد » داشته باشد .\r\nبه ياد دارم كه در قباله‌هاى قديم وقتى اسم زوج و زوجه را مىنوشتند ، دربارهء زوج مىنوشتند : « العاقل البالغ الرّشيد » و دربارهء زوجه مىنوشتند : « العاقلة البالغة الرَّشيدة » يعنى اين مرد كه ازدواج كرده است ، مردى عاقل ، بالغ و رشيد است و اين زن هم زنى عاقله و بالغه و رشيده است ؛ يعنى علاوه بر عقل و بلوغ داراى رشد است .\r\n\r\n\r\n\r\n\r\n","description":"","footnote":"\r\n( 1 ) . نساء / 6 .\r\n","page_name":" 313 ","page_number":313},
  {"content":"\r\n\r\nاينها كه در قباله‌هاى قديم نوشته مىشد به معنى اين بود كه عاقدها مىخواستند مدّعى شوند كه ما رعايت همهء جوانب فقهى را كرده‌ايم ؛ اما واقعاً و عملًا آيا اين امر مهم رعايت مىشد يا نه ، آيا واقعاً به مسألهء رشد پسران و دختران بر طبق فقه اسلامى عمل مىشد يا نه ، مطلب ديگرى است و تا حدّى شرم‌آور است .\r\n\r\nتعريف رشد\r\nاگر بخواهيم كلمهء « رشد » را به مفهوم عامّ خودش كه شامل همهء انواع رشدها در همهء موارد بشود تعريف كنيم بايد بگوييم : رشد يعنى « اينكه انسان شايستگى و لياقت اداره و نگهدارى و بهره‌بردارى يكى از سرمايه‌ها و امكانات مادّى و يا معنوى كه به او سپرده مىشود داشته باشد » يعنى اگر انسان در هر ناحيه از نواحى زندگى كه حكم يك شأن و وسيله‌اى را دارد ، شايستگى اداره و نگهدارى و بهره‌بردارى از آن را داشته باشد ، چنين شخصى در آن كار و در آن شأن « رشيد » است ؛ حال آن چيز هر چه مىخواهد باشد ، همهء آن چيزها و اشيائى كه وسائل و سرمايه‌هاى زندگى هستند .\r\nسرمايه به مال و ثروت انحصار ندارد . مردى كه ازدواج مىكند خود ازدواج و زن و فرزند و كانون خانوادگى ، وسائل و به تعبير ديگر سرمايه‌هاى زندگى او هستند ، و يا شوهر براى زن و زن براى شوهر حكم سرمايه را دارد .\r\n\r\nرشد ملّى\r\nرشد فقط به فرد منحصر نمىشود ، در مورد ملّتها نيز سرمايه‌هاى طبيعى ، فرهنگى و انسانى و امثال آن ، سرمايه‌هايى است كه در اختيار ملّتها قرار دارد ، و « رشد ملّى » عبارت است از لياقت و شايستگى يك ملّت براى نگهدارى و بهره‌بردارى و سود بردن از سرمايه‌ها و امكانات طبيعى و انسانى خود ؛ به هر اندازه كه لياقت و شايستگى اداره و بهره‌بردارى از آنها را دارد ، به همان اندازه « رشيد » است .\r\nرهبرى و مديريّت كه موضوع اصلى بحث است خود مستلزم نوعى از رشد است ؛ زيرا رهبرى در حقيقت عبارت است از بسيج كردن نيروى انسانها و بهره‌بردارى صحيح از نيروهاى انسانى .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمن براى توضيح بيشتر مقدّمتاً دو مثال از رشد فردى و شخصى مىآورم ، سپس وارد مسألهء رهبرى مىشوم . عرض كردم رشد يعنى قدرت اداره و قدرت بهره‌بردارى از امكانات و سرمايه‌ها .\r\n\r\nرشد فردى و اخلاقى\r\nاوّلين رشدى كه انسان بايد از آن بهره‌مند باشد رشد فردى ، شخصى و اخلاقى است . اين سؤال پيش مىآيد كه آيا اغلب افراد مىتوانند اين سرمايه را اداره و از آن بهره‌بردارى كنند ؟ باور كنيد كمتر كسى است كه چنان كه بايد از سرمايه‌هاى فردى و شخصى خود بهره‌بردارى كند . به مناسبت اينكه مجمع ما مجمع علمى است و همان طورى كه در آغاز سخن عرض كردم مجمع ما دو بعدى است ، يكى از دو مثال متناسب است با بعد علمى مجمع ما و ديگرى با بعد دينى آن . مثال اول كه متناسب با بعد علمى مجمع ماست مربوط است به قواى هوشى و قواى ادراكى انسان .\r\n\r\nمديريّت حافظه\r\nافراد از نظر هوش ، فهم ، استعداد و حافظه با يكديگر اختلاف دارند . انسانهاى رشيد از حافظهء خود بهره‌بردارى صحيح مىكنند ، ولى آدمهاى غير رشيد ممكن است حافظهء بسيار نيرومندى نيز داشته باشند اما نتوانند از آن استفاده كنند . آدم غير رشيد تصور مىكند حافظه يك انبار است ، انبارى كه بايد دائماً آن را پر كند ؛ هر چه پيدا كرد آنجا پرت كند ، عيناً مانند انبار يك خانه كه احياناً وارد مىشوى مىبينى يك تكّه حلبى ، يك قطعه فلز ، يك ميز شكسته ، يك صندلى شكسته در آنجا افتاده است . امّا آدمى كه رشيد باشد ، در بهره‌بردارى از حافظهء خود دقّت مىكند ؛ اوّلين كارى كه انجام مىدهد عمل انتخاب است ؛ يعنى حافظهء خود را مقدّس مىشمارد ، حاضر نيست هر چه شد در آن سرازير كند ؛ حساب مىكند كه دانستن چه چيزهايى براى او مفيد است و چه چيزهايى بىفايده است ؛ مفيدها را درجه‌بندى مىكند و مفيدترها را انتخاب مىكند ، سپس آنها را به حافظهء خويش مىسپارد آنچنان كه امانتى را به امينى مىسپارد ؛ در خود سپردن دقّت مىكند ، يعنى واقعاً و به طور دقيق و روشن آن را وارد\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nذهن مىكند و سپس تحويل حافظه مىدهد .\r\nمثلًا كتابى را مطالعه مىكند ؛ يك بار مىخواند ( انسان كتاب را بار اول به قصد لذّت مىخواند . در اين صورت نمىتواند در مورد مطالب كتاب ، حساب و قضاوت كند ) ؛ دور دوم مىخواند ( حتّى قوىترين حافظه‌ها نيازمند است كه يك كتاب مفيد را لااقل دو بار پشت سر هم بخواند ) ؛ پس از آن ، مطالب را تجزيه و تحليل و دسته‌بندى مىكند و هر مطلبى را با توجّه به اينكه از چه دسته مطالب است به حافظه مىسپارد .\r\nبعد كوشش مىكند كه كتاب ديگرى را در دستور مطالعه قرار دهد كه در موضوع كتاب پيشين است ، و حتّى الامكان تا از موضوعى فارغ نشده است و در حافظه به صورت روشن و منظّم نسپرده است وارد موضوع ديگر نشود . اشتباه است اگر انسان يك كتاب را مانند يك سرگرمى مطالعه كند و قبل از آنكه مطالب كتاب درست جذب ذهن شده باشد و ذهن فرصت تجزيه و تحليل پيدا كرده باشد به كتاب ديگر و موضوع ديگر بپردازد ؛ امروز كتب تاريخى ، فردا روان‌شناسى و پس فردا مثلًا كتب مذهبى مطالعه كند ، همه مخلوط مىشوند و حكم انبارى بىنظم را پيدا مىكند .\r\nانسان رشيد كتابها و مطالبى را كه براى خود لازم مىداند ، جمع مىكند ، آنها را مكرّراً مطالعه و دسته‌بندى و سپس خلاصه مىكند . خلاصه را يادداشت و به حافظهء خود مىسپارد ؛ بعد به موضوع ديگر مىپردازد . چنين فردى اگر حافظه‌اش ضعيف هم باشد از آن حدّ اكثر استفاده را مىكند و مثل كسى مىشود كه كتابخانهء منظّمى با قفسه‌هاى مرتب دارد ، كتابخانه‌اى كه هر قفسه‌اش به كتابهاى معيّنى در رشتهء خاص مربوط مىشود به طورى كه هر كتابى را كه بخواهد فوراً دست مىگذارد روى آن و آن را مىيابد ؛ امّا اگر غير از اين باشد همانند آدمى است كه كتابخانه‌اى با هزارها كتاب داشته باشد امّا كتابها را روى يكديگر ريخته است ؛ هر وقت كتابى را بخواهد دو ساعت بايد دنبالش بگردد تا پيدا كند .\r\nاين بود مثالى از مديريّت صحيح و ناصحيح در مورد بهره‌بردارى از يكى از قواى هوشى و عقلانى انسان .\r\n\r\nرشد در عبادت\r\nمثال دوم از مديريّت فردى كه با بعد دينى و مذهبى مجمع ما متناسب است مسألهء\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nعبادت است . بايد اعتراف كنيم كه ما راه عبادت را نيز نمىدانيم ، يعنى ما از نظر عبادت نيز قادر به ادارهء خود به نحو صحيح نيستيم . غالباً خيال مىكنند كه چون عبادت خوب است پس هر چه بيشتر بهتر ؛ فكر نمىكنند كه عبادت آنگاه اثر خود را مىبخشد كه جذب روح شود و روح از آن به طور صحيح تغذيه نمايد . همانطور كه معنى استفاده از غذاى خوب اين نيست كه هر چه بيشتر بهتر ، معنى استفاده از عبادت نيز آن نيست . عبادت بايد با نشاط روح توأم باشد . مقصودم اين نيست كه قبلًا بايد نشاطى وجود داشته باشد تا عبادت شروع شود . بسا افرادى كه هيچ‌وقت نشاط پيدا نكنند . خود نشاط تدريجاً با عبادت و انس با ذكر خدا پيدا مىشود . اگر روى اصول صورت گيرد تدريجاً انس و علاقه و نشاط پيدا مىشود . مقصود اين است كه ظرفيّت انسان براى عبادت يك ظرفيّت محدود است ؛ فرضاً انسان عبادت را با نشاط آغاز كند ، پس از مدّتى كه بدن خسته شد نشاط هم از بين مىرود و عبادت جنبهء تحميلى پيدا مىكند و در حكم خوردنى نامطبوع و مهوّعى مىگردد كه عكس العمل بدن اين است كه آن را به وسيلهء استفراغ يا وسيلهء ديگر دفع نمايد ، نه در حكم غذاى مطبوع كه عكس العمل بدن اين است كه آن را جذب كند .\r\nپيغمبر اكرم ( صلّى اللّه عليه و آله و سلّم ) خطاب به جابر بن عبد اللّه انصارى فرمود : « يا جابر ! انّ هذا الدّين لمتين فاوغل فيه برفق و لا تبغّض الى نفسك عبادة اللّه » يعنى دين اسلام دينى است متين و محكم و منطقى و مبتنى بر ملاحظات دقيق روانى و اجتماعى ، علىهذا با مدارا بران و عبادت را مبغوض و منفور نفس خودت قرار مده ، يعنى طورى عمل نكن كه نفست عبادت را دشمن بدارد بلكه طورى عمل كن كه نفس ، عبادت را دوست بدارد و به آن با ميل و رغبت اقبال نمايد و در خود جذب نمايد . بعد اضافه فرمود : « فإنّ المنبتّ لا ارضا قطع و لا ظهرا ابقى . » ( 1 ) يعنى آنكه چند منزل يكى مىراند نه مسافت را طى مىكند و نه پشت سالم براى مركب خود باقى مىگذارد . سواره‌اى كه ميزان توانايى مركوب را در نظر نمىگيرد و تنها شلّاق را مىشناسد ، و شلّاقكش دو منزل يكى و سه منزل يكى مىتازد ، يك وقت مىبيند كه حيوان در حالى كه پشتش زخم شده زانو بر زمين زد و خوابيد و قدم از قدم بر نمىدارد زيرا نمىتواند بردارد .\r\nپيغمبر اكرم در حديث ديگر فرمود :\r\n\r\n\r\n\r\n\r\n","description":"","footnote":"\r\n( 1 ) . كافى ، ج 2 / ص 87 از پيامبر اكرم ( ص ) خطاب به على ( ع ) .\r\n","page_name":" 317 ","page_number":317},
  {"content":"\r\n\r\nطوبى لمن عشق العبادة و عانقها ( 1 ) .\r\nخوشا به حال افرادى كه به عبادت عشق مىورزند و آن را در آغوش مىگيرند .\r\nدر اين حديث ، رسول اكرم مىخواهد بفرمايد تنها كسانى از ثمرات و نتايج عالى عبادت بهره‌مند مىگردند كه عبادت را طورى انجام دهند كه قلب آنها عاشقانه عبادت را انتخاب كند و بپذيرد .\r\nخوب عبادت كردن و از مواهب آن بهره‌مند شدن حساب و قاعده و به اصطلاح مكانيسمى دارد و مربوط است به حسن مديريّت خود ؛ يعنى خود را ، احساسات خود را ، عواطف خود را ، غرايز خود را و بالاخره قلب و دل خود را خوب اداره كردن . دل و احساس و عاطفه از هر چيز ديگر بيشتر نيازمند به مديريّت صحيح است . اكنون بر مىگرديم به مديريّت اجتماعى .\r\n\r\nامامت و رهبرى امّت\r\nگفتم رشد يعنى قدرت مديريّت . وقتى كه انسان مىخواهد انسانهاى ديگر را اداره كند يعنى وقتى كه موضوع رشد ادارهء انسانهاى ديگر باشد ، آن را « مديريّت و رهبرى » مىناميم . اين نوع از رشد در اصطلاح اسلامى « هدايت » و به تعبير رساتر « امامت » ناميده مىشود .\r\nدقيق‌ترين كلمه‌اى كه بر كلمهء « امامت » منطبق مىشود همين كلمهء « رهبرى » است . فرق نبوّت و امامت در اين است كه نبوّت ، راهنمايى و امامت ، رهبرى است .\r\nنبوّت ، ابلاغ ، اخبار ، اطّلاع دادن ، اتمام حجّت و راهنمايى است . راهنما چه مىكند ؟\r\nراه را نشان مىدهد ؛ وظيفه‌اش بيش از اين نيست كه راه را نشان دهد . ولى بشر علاوه بر راهنمايى به رهبرى نياز دارد ؛ يعنى نيازمند است به افراد يا گروه و دستگاهى كه قوا و نيروهاى وى را بسيج كنند ، حركت دهند ، سامان و سازمان بخشند . نبوّت ، راهنمايى است و يك منصب است ؛ امّا امامت ، رهبرى است و منصب ديگرى است . پيغمبران بزرگ ، هم نبىّ و هم امام هستند . پيغمبران كوچك فقط نبى بودند و امام نبودند ، رهنما\r\n\r\n\r\n\r\n\r\n","description":"","footnote":"\r\n( 1 ) . كافى ، ج 2 / ص 83 ، و در آن « فعانقها » آمده است .\r\n","page_name":" 318 ","page_number":318},
  {"content":"\r\n\r\nبودند ولى رهبر نبودند ؛ اما پيغمبران بزرگ هر دو منصب و هر دو شأن را داشته‌اند ، هم شأن راهنمايى و هم شأن رهبرى . ابراهيم ، موسى ، عيسى هر كدام رهنما و رهبرند .\r\nخاتم الانبياء « رهنماى رهبر » است . قرآن مجيد بر اين اصل بسيار تكيه مىكند و در معارف شيعه اين اصل قرآنى جاى شايستهء خود را دارد .\r\nاين نكته را بايد يادآورى كنم كه آنچه قرآن تحت عنوان رهبرى از آن بحث مىكند ، ما فوق رهبرىاى است كه بشريّت مىشناسد . رهبرىاى كه بشريّت مىشناسد از حدود رهبرى در مسائل اجتماعى تجاوز نمىكند ، ولى منظور قرآن از رهبرى ، علاوه بر رهبرى اجتماعى رهبرى معنوى يعنى رهبرى به سوى خداست و آن خود حساب دقيق و حسّاسى دارد و از رهبريهاى اجتماعى بسى دقيق‌تر و حسّاس‌تر است . فعلًا مجال بحث دربارهء اين جهت نيست .\r\n\r\nابراهيم ، رهبر و امام\r\nقرآن دربارهء ابراهيم ( عليه السّلام ) حرف عجيبى مىزند و مىگويد :  « وَ إِذِ ابْتَلى إِبْراهِيمَ رَبُّهُ بِكَلِماتٍ . . . »  ( 1 ) خداوند ابراهيم را در مراحل بسيار مورد آزمايش قرار داد و ابراهيم از اين آزمايشها پيروز بيرون آمد .\r\nابراهيم از پيغمبرهايى است كه سرگذشت عجيبى دارد و آزمونها برايش پيش آمده و در همهء آنها كمال موفّقيت و پيروزى را داشته است . در ميان قوم بابل به نبوّت مبعوث شد و يكتنه با عقايد منحط و شرك‌آميز قوم خود كه همه را فرا گرفته بود مبارزه كرد . همهء بتها را به استثناى بت بزرگ شكست . تبر بت‌شكنى را به گردن بت بزرگ انداخت به علامت اينكه بتها با يكديگر نزاع كرده و بت بزرگ ساير بتها را به اين روز انداخته است .\r\nابراهيم با اين كار خود نيروى فطرى عقلى خفتهء مردم را بيدار كرد ، زيرا فطرتاً درك مىكنند كه ممكن نيست جمادات با يكديگر به نزاع برخيزند . همين جا به خود مىآيند كه پس چرا انسان عاقل شاعر مدرك ، سر به آستان اين موجودات لا يشعر فرود آورد ؟ ! ابراهيم مكرّر مورد غضب و خشم نمرود قرار گرفت تا آنجا كه او را در\r\n\r\n\r\n\r\n\r\n","description":"","footnote":"\r\n( 1 ) . بقره / 124 .\r\n","page_name":" 319 ","page_number":319},
  {"content":"\r\n\r\nگودالى - حتّى مىتوان گفت در دريايى - از آتش انداختند ولى او از سخن خود دست بر نمىداشت . ابراهيم از طرفى با عقايد منحط و خرافى و تقليدى [ قوم 
  ] خود درگير بود و پيروز مىگشت ، و از طرف ديگر با نمرود درگيرى شديد پيدا كرد و تا ميان آتش رفت و در همان حال يك آزمون عجيب الهى به سراغش آمد ؛ يعنى از طرف خدا به امرى مأمور شد كه جز يك تسليم كامل ، هيچ نيرويى نمىتواند آن را اطاعت كند . امرى كه درباره‌اش صادر شد اين بود كه فرزند جوان عزيزت را به دست خود در راه خدا بايد فدا كنى و سر ببرى . ابراهيم تصميم به انجام اين كار گرفت و در آخرين مرحله كه تصميم ابراهيمى ظهور كرد ، از جانب خداوند ندا رسيد كه يا ابراهيم ! تو عمل كردى و ما آنچه از تو مىخواستيم همين بود . ما از تو همين حد از تسليم را مىخواستيم ، ما كشتن فرزند از تو نمىخواستيم .\r\nابراهيم اين منازل و مراحل را طى كرد و پشت‌سر سر گذاشت . بعد از همهء اينها بود كه به او گفته شد اكنون شايستهء امامت و رهبرى هستى . ابراهيم از نبوّت و رسالت گذشت تا به رهبرى رسيد . در حديث است :\r\nاتّخذ اللّه ابراهيم نبيّا قبل أن يتّخذه رسولا و اتّخذه رسولا قبل أن يتّخذه خليلا و اتّخذه خليلا قبل أن يتّخذه إماما ( 1 ) .\r\nخلاصهء معنى حديث اينكه : ابراهيم اوّل نبى بود و هنوز رسول نبود ، رسول شد و هنوز خليل نبود ، و خليل اللّه شد و هنوز امام و رهبر نبود ؛ بعد از همهء اينها به مقام « امامت و رهبرى » رسيد .\r\nمفاد آيهء كريمهء  « وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً »  ( 2 ) اين است كه : پس از آنكه ابراهيم همهء مراحل را طى كرد و از همهء آزمايشها پيروز و موفّق بيرون آمد و به اصطلاح فارسى از هفتخوان گذشت ، ما به او اعلام كرديم كه هم اكنون وقت آن رسيده است كه ما تو را امام و رهبر قرار دهيم .\r\nامامت و رهبرى انسانها ، چه در بعد معنوى و الهى و چه در بعد اجتماعى ،\r\n\r\n\r\n\r\n\r\n","description":"","footnote":"\r\n( 1 ) . اصول كافى ، ج 1 ، كتاب الحجّة / ص 175 .\r\n( 2 ) . بقره / 124 .\r\n","page_name":" 320 ","page_number":320},
  {"content":"\r\n\r\nعالىترين درجه و مقام و پستى است كه از طرف خدا به يك انسان واگذار مىشود .\r\nمدالى كه به اين نام به سينهء كسى مىچسبانند عالىترين مدالهاست . ابراهيم ، هم نبى و هم امام بود ، لهذا رهبر قوم خويش بود .\r\nاينكه عرض كردم « نبوّت ، راهنمايى و امامت ، رهبرى است » مقصودم اين نيست كه انبياء اين منصب را كه بالاتر است نداشتند . همانطور كه قبلا هم اشاره كرديم ، نبوّت و امامت دو منصب است كه در انبياء بزرگ هر دو منصب جمع است و در انبياء كوچك يكى از آن دو ؛ كما اينكه در ائمّه ، امامت و رهبرى هست ولى نبوّت يعنى رهنمايى جديد نيست ، چون راه همان راهى است كه پيغمبر نمايانده است و ائمّه مردم را در همان راه كه پيغمبر از طرف خداوند ارائه كرده است حركت مىدهند ، بسيج مىكنند و راه مىبرند . اين ، مفهوم امامت از نظر اسلام است .\r\nدنياى امروز به مسألهء رهبرى و مديريّت ، تنها از جنبهء اجتماعى مىنگرد ، يعنى تنها اين جنبه و اين بعد را شناخته است ؛ ولى همين را كه شناخته است بسيار اهمّيت مىدهد و به حقّ اهميّت بسيار مىدهد .\r\n\r\nانسان نيازمند رهبرى است\r\nاهمّيت فوق العادهء رهبرى بر سه اصل مبتنى است :\r\nاصل اوّل مربوط است به اهميّت انسان و ذخاير و نيروهايى كه در او نهفته است كه معمولًا خود به آنها توجّه ندارد . در اسلام به مسألهء متوجّه كردن انسان به خود ، به عظمت و شرافت خود و نيروهاى عظيمى كه در اوست ، توجّه شده است . قرآن مجيد مىگويد : « وقتى كه انسان را خواستيم بيافرينيم فرشتگان را امر كرديم كه به اين موجود سجده كنند » ( 1 ) ، مىگويد : « انسان بر فرشتگان در تعليم اسماء الهى پيشى گرفت » ( 2 ) ، مىگويد : آنچه در زمين است براى انسان آفريده شده است :  « هُوَ الَّذِي خَلَقَ لَكُمْ ما فِي الْأَرْضِ جَمِيعاً »  ( 3 ) ،  « سَخَّرَ لَكُمْ ما فِي السَّماواتِ وَ ما فِي الْأَرْضِ »  ( 4 ) ؛ اى بشر ! در تو\r\n\r\n\r\n\r\n\r\n","description":"","footnote":"\r\n( 1 ) . مضمون آيهء 34 سورهء بقره .\r\n( 2 ) . مضمون آيهء 31 سورهء بقره .\r\n( 3 ) . بقره / 29 .\r\n( 4 ) . جاثيه / 13 .\r\n","page_name":" 321 ","page_number":321},
  {"content":"\r\n\r\nچيزهاست ، تو خيال نكن مشتى آب و خاك هستى ، خودت را با موجودات ديگر مقايسه نكن .\r\n\r\nريشهء تفاوت انسان و حيوان از نظر رهبرى\r\nاصل دوم مربوط است به تفاوت انسان و حيوان . انسان با اينكه از جنس حيوان است ، از نظر مجهّز بودن به غرايز با حيوان تفاوت دارد يعنى ضعيف‌تر از حيوان است .\r\nحيوانات به يك سلسله غرايز مجهّز هستند و نياز چندانى به مديريّت و رهبرى از خارج ندارند ، زيرا غريزه كارش راهنمايى و رهبرى به صورت خودكار است . مورچه به سلسله غرايزى مجهّز است كه به طور خودكار و اتوماتيك وى را در زندگى رهبرى مىكند . امير المؤمنين على ( عليه السّلام ) در يكى از خطبه‌هاى نهج البلاغه موضوع مجهّز بودن مورچه را به غرايز زندگى بيان و تشريح مىكند . ساير حشرات نيز بدين منوال هستند .\r\nانسان با اينكه از نظر نيروها مجهّزترين موجودات است و اگر بنا بود با غريزه رهبرى شود مىبايست صد برابر حيوانات مجهّز به غرايز باشد ، در عين حال از نظر غرايزى كه او را از داخل خود هدايت و رهبرى كنند ، فقيرترين و ناتوان‌ترين موجود است ؛ لهذا به رهبرى ، مديريّت و هدايت از خارج نياز دارد . اين همان اصلى است كه مبنا و فلسفهء بعثت انبياء است ، و هنگامى كه فلسفهء بعثت انبياء را مورد بحث قرار مىدهيم متّكى به اصل نياز بشر به راهنمايى و رهبرى هستيم ؛ يعنى بشر موجودى است مجهّز به ذخاير و منابع قدرت بيشمار و در عين حال در ذات خود فوق العاده بىخبر و سرگردان و خود از ذخاير و منابع وجود خود ناآگاه ، نه مىداند كه چه دارد و نه مىداند كه چگونه آنها را رهبرى كند و مورد بهره‌بردارى قرار دهد ؛ لهذا نيازمند است كه رهبرى گردد ، راه به او نشان داده شود و نيروهايش سامان يابد و سازمان پيدا كند ؛ بايد او را آزاد كرد و به حركت آورد .\r\n\r\nقوانين خاصّ حاكم بر زندگى بشر\r\nاصل سوم مربوط به قوانين خاصّ زندگى بشر است . يك سلسله اصول بر رفتار انسان حكومت مىكند كه اگر كسى بخواهد بر بشر مديريّت داشته باشد و وى را\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nرهبرى كند جز از راه شناخت قوانينى كه بر حيات و بر روال زندگى بشر حاكم است ، ميسّر نيست .\r\nپس بشر موجودى است كه به يك سلسله نيروها مجهّز است و به هدايت و رهبرى و به پيشوا و پيشوايى نيازمند است ؛ موجودى است كه رهبرى و به حركت در آوردن و بهره‌بردارى از نيروهاى وى تابع يك سلسله قوانين بسيار دقيق و ظريف است كه شناخت آن قوانين كليد راه نفوذ در دلها و مسلّط شدن بر انسانهاست .\r\n\r\nرهبرى رسول اكرم\r\nقرآن مجيد تعبير عجيبى راجع به پيغمبر اكرم دارد :\r\n الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ . . .   يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ  ( 1 ) .\r\n. . . اين پيامبر امّى كه در تورات و انجيل از او ياد شده است ، چيزهاى خوب را بر آنها حلال مىكند و پليديها را حرام مىنمايد و بار سنگين را از دوش آنها بر مىدارد و غلها را از مردم باز مىكند .\r\nكدام بار سنگين و كدام غل و زنجير ؟ بارهايى از سنگ و يا غل و زنجيرهايى از آهن ؟ از چوب ؟ نه ، بلكه بارهايى سنگين از عادات و خرافات و غل و زنجيرهاى روحى كه بر نيروها و بر استعدادهاى معنوى بشر گذاشته شده بود ؛ همانها كه نتيجه‌اش جمود ، افسردگى ، يأس و بدبختى بود .\r\nپيغمبر اين نيروهاى بسته را باز كرد . مديريّت اجتماعى يعنى اين ؛ رهبرى يعنى اين ؛ مجهّز كردن نيروها ، تحريك نيروها ، آزاد كردن نيروها و در عين حال كنترل نيروها و در مجراى صحيح انداختن آنها ، سامان دادن ، سازمان بخشيدن و حرارت بخشيدن به آنها .\r\n\r\n\r\n\r\n\r\n","description":"","footnote":"\r\n( 1 ) . اعراف / 157 .\r\n","page_name":" 323 ","page_number":323},
  {"content":"\r\n\r\nمديريّت صحيح از ضعيف‌ترين ملّتهاى دنيا ، قوىترين ملّتها را مىسازد آنچنان كه رسول اكرم كرد و اين معجزهء رهبرى بود .\r\nدر اين زمينه سخن بسيار است . اگر بخواهيم توجّه اسلام را به اصول رهبرى و مديريّت درك كنيم دو راه بايد طى كنيم :\r\n\r\nضرورت مطالعهء سيرهء اولياء\r\nطريق اوّل ، مطالعهء بسيار عميق سيرهء اولياء دين ، مخصوصاً شخص رسول اكرم و امير المؤمنين است . اگر انسان روش آنها را مطالعه كند متوجّه مىشود كه چقدر بر اصول دقيق رهبرى منطبق است . نتايج شگرفى كه از رهبرى خود در دنيا گرفته‌اند ، سابقه ندارد . اين موفّقيت به جهت آن بود كه كليد رمز را در دست داشتند . از جانب خداى انسان آمده بودند و خداى انسان كليد رمز انسان را در دست دارد .\r\nاز ميان سيره‌هاى مختلف رسول خدا ، سيرهء آن حضرت در لشكركشى و سياست ، در تبليغ اسلام ، در رفتار با دشمنان ، با مشركين ، با اهل كتاب و در خانواده ، بايد دقيقاً مطالعه شود كه هر كدام از آنها يك كتاب درس به ما مىآموزند . سيرهء عملى پيغمبر اكرم در رهبرى و دستورهايى كه در اين زمينه مىدهد خيلى عجيب است . به قدرى روان‌شناس است و به قدرى متوجّه راه و رسم انسانهاست كه حدّى بر آن متصوّر نيست ؛ متد انسان اداره كردن را مىداند . معاذ بن جبل را براى تبليغ ، هدايت و رهبرى و راهنمايى به يمن فرستاد ؛ چند جمله دارد كه براى همهء ما دستور العمل است در حالى كه اكثر بر خلاف رفتار مىكنيم . مىفرمايد : « يَسِّرْ وَ لا تُعَسِّرْ ، بَشِّرْ وَ لا تُنَفِّرْ ، وَ صَلِّ بِهِمْ صَلوةَ اضْعَفِهِمْ . » ( 1 ) يعنى تو كه اكنون به منظور تبليغ اسلام و دعوت مردم به اسلام و ترغيب و تشويق آنها به سوى اسلام به سراغ مردم مىروى ، بر آنها آسان بگير ، سخت نگير ، با سختگيرى نمىتوان كسى را رهبرى كرد ؛ ديگر اينكه به مردم بشارت بده ، مزاياى دنيوى و اخروى اسلام را براى مردم بگو ، نويدهاى اسلام را بر مردم عرضه كن ، تمايل آنها را برانگيز ، ترغيب‌شان كن ، از راه تخويف و ايجاد هراس وارد مشو ، كارى نكن كه مردم احساس تنفّر كنند ؛ هنگام نماز با اين مردم تازه مسلمان كه\r\n\r\n\r\n\r\n\r\n","description":"","footnote":"\r\n( 1 ) . سيرهء ابن هشام ، ج 4 / ص 237 بدون جملهء اخير .\r\n","page_name":" 324 ","page_number":324},
  {"content":"\r\n\r\nهنوز ذائقه‌شان لذّت عبادت را نچشيده است و بعلاوه همه نوع افراد در ميان مأمومين هست ، بعضى پيرند ، عليل‌اند ، ناتوان‌اند ، تو رعايت حال اضعف را معمول بدار ، يعنى حساب كن در ميان آنها از همه ناتوان‌تر كيست ، وقتى كه ركوع مىكنى چهل تا « سبحان ربّى العظيم و بحمده » نگو ، تو نماز خود را با او تطبيق بده ، كسى را در نماز خواندن ناراحت نكن .\r\n\r\nوظايف خاصّ رهبر\r\nاز نظر اسلام ، شخص رهبر از آن نظر كه رهبر است و نقطهء مركزى جامعهء اسلامى است و اوست كه بايد روحها را اداره كند و ارضاء نمايد و بسيج كند ، وظايفى دارد كه ديگران چنين وظيفه‌اى ندارند و خود رهبر نيز در غير پست رهبرى چنين وظيفه‌اى ندارد .\r\nهمهء ما از زهد خارق العادهء امير المؤمنين على ( عليه السّلام ) خصوصاً در دورهء زعامت و رهبرى آن حضرت داستانها شنيده‌ايم . داستان ذيل كه معروف است و غالباً شنيده‌ايم ، از نظر مسألهء رهبرى و وظايف خاصّ رهبر فوق العاده روشنگر است :\r\nامير المؤمنين در دوران خلافت به خانهء شخصى در بصره به نام علاء بن زياد حارثى وارد شد . پس از يك سلسله گفتگوها آن مرد از برادرش عاصم بن زياد شكايت كرد كه زهدگرا شده است ، زن و زندگى را رها كرده و جامهء درشت پوشيده و منحصراً به عبادت و رياضت پرداخته است . امير المؤمنين دستور داد او را احضار كردند .\r\nهمين‌كه با آن قيافهء زاهدانه ظاهر شد ، به تندى به او فرمود : « يا عدىّ نفسه ! اى ستمگرك بر خود ! اين چه كارى است كه مىكنى ؟ چرا بر خود جفا مىكنى ؟ آيا گمان كردى خداوند كه نعمتهاى پاكيزهء دنيا را خلق كرده است آنها را بر تو حرام نموده است و اگر از آنها استفاده كنى از تو مؤاخذه خواهد كرد كه چرا نعمت حلال مرا خوردى ؟ تو كوچكتر از آن هستى » . عاصم كه اين عتابها را شنيد جواب بسيار روشنى داشت . او خود على ( عليه السّلام ) را كه جلو چشمش بود مىديد كه دو تكّه لباس بيشتر تنش نيست ، يكى را روى دوش انداخته و يكى را به كمرش بسته است . غذاى على را هم مىدانست كه نان جو خشك است . تعجّب كرد كه از على چنين سخنانى را دارد مىشنود . تعجّب كرد كه على اوّل زاهد ، او را به واسطهء زهدش ملامت مىكند . لهذا\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nگفت : يا امير المؤمنين ! خودت هم كه همين طورى . من به تو اقتدا كردم . لباس تو كه از من ژنده‌تر است ، غذاى تو از من بدتر است . امير المؤمنين به او فرمود : اشتباه كردى .\r\nآنچه تو در من مىبينى رهبانيّت و تحريم حلال خدا نيست . من رهبرم ، من امامم ، من زعيم جامعه‌ام . رهبران و زعما تكليف جداگانه دارند . فرمود : « إنّ اللّه فرض على أئمّة المسلمين أن يقدّروا انفسهم بضعفة النّاس كى لا يتبيّغ بالفقير فقره . » ( 1 ) خداوند براى كسى كه مىخواهد مردم را رهبرى كند وظيفهء خاصّى قرار داده است . تو از افراد عادى هستى .\r\nمن بايد به تمام افراد ملّت خود و رعاياى خودم نگاه كنم و ببينم پايين‌ترين طبقات كدام است ؟ آنكه دستش از همه كوتاه‌تر است كدام است ؟ البتّه من هم مايلم كه سطح زندگى آنها بالا برود ؛ امّا تا وقتى در مملكت من افرادى هستند كه توانايى ندارند و نمىتوانند لباس بهترى از آنچه من اكنون به تن دارم بپوشند ، تا وقتى كه در مملكت من ژنده‌پوش و نان جو خور بالاضطرار هست ، من به حكم آنكه رهبرم و مىخواهم مردم را هدايت و رهبرى كنم بايد با آنها همدل و همدرد باشم ، بايد خود را با فقيرترين مردم اجتماع تطبيق دهم . اگر غير از اين باشد آن فقير حق دارد به هيجان بيايد ، اعتراض كند و فريادش به آسمان بلند شود ، زيرا خيال مىكند دروغ مىگويم كه در فكر او هستم ولى حالا باور مىكند كه راست مىگويم . اصول رهبرى ايجاب مىكند كه من اينچنين زندگى كنم .\r\nاين مطلب كه رهبر در پست رهبرى وظيفهء خاص دارد ضمناً يك معمّا را حل مىكند . آن مسألهء معمّا مانند اين است كه مىبينيم سيرهء ائمّهء اطهار ( عليهم السلام ) از نظر سخت گرفتن بر خود و از نظر به اصطلاح زاهدانه زندگى كردن فى المثل متفاوت است ، امام جعفر صادق ( عليه السّلام ) يك جور لباس مىپوشيد ، امير المؤمنين طور ديگر . اين خود يك معمّاست كه چرا رهبران اختلاف روش دارند ؟\r\nحلّ معمّا به اين است كه بدانيم كه موقعيّت اجتماعى شان متفاوت بود ، بعلاوه موقعيّت زمانىشان نيز فرق داشت . امام جعفر صادق فرمود : اگر امروز مىبينيد من لباس عالى مىپوشم و پيغمبر و على نمىپوشيدند ، زمان آنها با زمان من فرق داشت ، سطح زندگى مردم امروز با مردم آن زمان هم فرق مىكند .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 207 .\r\n","page_name":" 326 ","page_number":326},
  {"content":"\r\n\r\n\r\nدستورات اسلام در مورد رهبرى\r\nطريق دوم براى آشنايى با اصول رهبرى اسلام مراجعه به متون دستورهاى اسلامى در اين زمينه است اعمّ از آنچه در قرآن خطاب به پيامبران عموماً در روبرو شدن با امّتها ، و رسول اكرم خصوصاً نسبت به امّت اسلامى آمده است ، و همچنين دستورهايى كه در باب نحوهء امر به معروف و نهى از منكر و دستورهايى كه در نحوهء ارشاد جاهل و وعظ و اندرز غافل و آنچه در زمينهء شرايط تبليغ و مبلّغ وارد شده كه همهء آنها يك كتاب پرحجم مىشود و ما ناچاريم در اينجا به اشاره قناعت كنيم و بگذريم .\r\nمسائل رهبرى با روان بشر سر و كار دارد . جلب همكارى روانها و به حركت در آوردن آنها به سوى هدفى مقدّس و عالى مهارت و ظرافت فوق العاده مىخواهد ، كار هر كس نيست . امروز پس از پيشرفتهاى حيرت‌انگيز روانشناسى و جامعه‌شناسى و بالاخره انسان‌شناسى ، هنگامى كه سيرهء رهبرى اولياء خدا را مطالعه مىكنيم مىبينيم بر دقيق‌ترين ملاحظات روانى و بر اصول دقيق علمى رهبرى منطبق است و به اين ترتيب بود كه مىتوانستند تا اعماق دلهاى مردم نفوذ كنند ؛ مردم آنچه داشتند در طبق اخلاص مىگذاشتند . حال شرايط رهبرى چيست ، داستان مفصّلى است كه متأسّفانه فرصت نيست .\r\nدر اواخر عرايضم براى آنكه ايام بعثت رسول اكرم است و امشب شب ولادت امام حسين ( عليه السّلام ) است ، دو سه مثال از سيرهء پيغمبر اكرم و از حسين بن على ( عليه السّلام ) براى نمونه عرض مىكنم كه چگونه مىشود مردى يتيم كه در ابتداء حتى فاميل خود او با وى مخالفند به جايى مىرسد و طورى در قلبها نفوذ مىكند كه ابو سفيان متمدّن و لا اقل آشنا با تمدّنهاى زمان ( 1 ) ، در داستان فتح مكه وقتى از نزديك رهبرى پيغمبر اكرم را ديد گفت :\r\n\r\n\r\n\r\n\r\n","description":"","footnote":"\r\n( 1 ) . وقتى كه مىگويند « عرب جاهلى » فكر نكنيد كه تمام اعراب اينچنين بودند . افرادى نظير ابو سفيان با تمدّن زمان خودشان حدّ اكثر آشنايى را داشتند . ثروتمندان و اشرافى بودند كه به دو مركز بزرگ تمدّن آن وقت جهان - روم و ايران - مسافرت بسيار كرده بودند .\r\n","page_name":" 327 ","page_number":327},
  {"content":"\r\n\r\n« به خدا قسم من هم قيصر روم و دربار قيصر روم و هم دربار پادشاهان ايران را ديده‌ام ولى پيشوايى مانند اين مرد كه در ميان مردم و اجتماع خود اينچنين نفوذ داشته باشد نديده‌ام » .\r\nجنگ تبوك جنگى است كه در شرايط بسيار سخت ، در وقتى كه قحطى شديدى مدينه را از پا در آورده بود واقع شد . مردم در فقر و گرسنگى سختى بسر مىبردند . فصل خرماپزان بود . تازه خرماها رسيده و مردم انتظار مىكشيدند كه از قحطى درآيند و به اصطلاح شكمى از عزا در آورند . در همين شرايط ، داستان تهديد حوزهء اسلام از ناحيهء شمال يعنى روم پيش آمد . پيغمبر اكرم مصلحت ديدند كه به مرز روم لشكركشى كنند و اعلام بسيج عمومى كردند . منافقين سعى بسيار كردند كه كارشكنى كنند ولى موفّق نشدند . در چنين شرايطى پيغمبر سى هزار نفر را بسيج كرد . اين سپاه از بس دچار مضيقه و سختى بود « جيش العسرة » ( سپاه سختى ) لقب يافت . مسلمانان مركب كافى نداشتند يعنى هر سه چهار نفر يك مركب داشتند . آن قدر آذوقه كم داشتند كه گاه با يك خرما قناعت مىكردند و گاه يك خرما را يك نفر به دهان مىگذاشت ، مقدارى مىمكيد و باقى را به ديگرى مىداد . ولى چون رهبر گفته بود برويم ، به دنبالش به راه افتادند .\r\nابو ذر سوار شتر لاغرى بود . با اين شتر لاغر هر چه مىآمد نمىرسيد . سه نفر قبلًا تخلّف كرده بودند . به پيغمبر گفته شد فلان كس رفت . فرمود : « اگر خيرى در او باشد خدا او را به ما مىرساند و اگر خيرى در او نيست بهتر كه اين نقطهء ضعف در ميان ما نباشد » . نفر دوم رفت ، نفر سوم رفت و دربارهء آنها هم رسول خدا همان جمله را تكرار كرد . گفتند : يا رسول اللّه ! ابو ذر هم رفت . باز همان جمله را تكرار فرمود . امّا ابو ذر تخلّف نكرده بود ، شترش از حركت مانده بود . ابو ذر پياده شد باروبنه را به دوش گرفت . در اين هواى گرم پياده مىرفت . به نقطه‌اى از سنگلاخهاى راه تبوك رسيد . به جايى رسيد كه لابلاى سنگها از بارانى كه قبلًا آمده بود آبى جمع شده بود . آب نسبتاً سردى بود . مشكى همراه خود داشت . آن را پرآب كرد و آب سرد را به دوش كشيد و راه افتاد . لشكر اطراق كرده بود . يك‌دفعه چشمشان به يك سياهى افتاد كه از دور مىآيد .\r\nيا رسول اللّه ! يك سياهى از دور مىآيد . فرمود : « بايد ابو ذر باشد » . سياهى نزديك شد و نزديك‌تر آمد . بله ، ابو ذر بود ، امّا آنچنان گرما و گرسنگى و خستگى بر اين مرد اثر گذاشته بود كه صورت و چهره‌اش سياه و لبهايش مثل دو چوب خشك شده بود .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nپيغمبر اكرم به چهره‌اش نگاه كرد . ديد از تشنگى دارد هلاك مىشود . فرمود زود به او آب برسانيد . با صداى ضعيفى گفت : آب همراهم هست . گفتند پس چرا ننوشيدى ؟\r\nگفت : آب سردى بود ، خواستم بنوشم ، فكر كردم خوب است اوّل حبيبم پيغمبر بنوشد بعد من .\r\nمراجعت آن سه نفر ديگر نيز داستان عجيبى به دنبال دارد . مسلمين بدون اينكه جنگى رخ دهد برگشتند . مردم منتظر بودند ببينند پيغمبر اكرم دربارهء متخلّفين چه تصميمى مىگيرد ؟ يا رسول اللّه ! با اين متخلّفين چه كنيم ؟ فرمود : « معاشرت با آنها را تحريم كنيد . با آنها سخن مگوييد و هم صحبت نشويد » . همين‌كه مسلمين وارد مدينه شدند اين سه نفر جلو آمدند گفتند : سلام عليكم . مسلمين اعتنا نكردند . گفتند : حال شما چطور است ؟ باز كسى جواب نداد . با هر كسى حرف زدند جوابى نشنيدند . به خانه‌هايشان رفتند . زن و بچّه‌هايشان فهميدند كه پيغمبر اكرم به اصطلاح امروز آنها را بايكوت كرده است . از آن ساعت زنها و بچّه‌هاشان هم سياست منفى سكوت را دربارهء آنها پيش گرفتند . با زنهايشان حرف زدند جواب ندادند . با بچّه‌هايشان حرف زدند جواب ندادند . اين سه نفر آنچنان تنها ماندند كه در اين شهر يك نفر حاضر نبود با آنها صحبت كند . زنهايشان غذا مىپختند و جلوشان مىگذاشتند ولى كلمه‌اى حرف نمىزدند تا آنجا كه خودشان فهميدند بايد توبه‌اى جدّى نمايند و خداوند توبهء آنها را بپذيرد و به پيامبرش اعلام كند و از طريق پيامبر مردم نيز توبهء آنها را قبول شده تلقّى كنند . پس ، از بالا بايد شروع كرد ، گنهكاريم و خدا را بايد راضى كنيم . سر به كوه گذاشتند و چندين روز به حال توبه بودند تا خداوند توبه‌شان را قبول كرد .\r\nداستان حسين بن على ( عليه السّلام ) از نظر حسن رهبرى و نفوذ رهبر شگفت‌انگيز است . داستان اين هفتاد و دو تن از نظر رهبرى و رهبرىپذيرى نمونهء بىنظيرى در جهان است و با اينكه رهبر روز اوّل اعلام مىكند كه ما در راه هدف كشته مىشويم توانست نفوس مستعد را گرد آورد . گروهى فدايى ساخت تا آنجا كه به راستى قسم خوردند كه « جان ناقابل ما قابل قربان تو نيست » ، گفتند : به خدا قسم دوست داشتيم هزار بار كشته مىشديم و زنده مىشديم و جان خود را مىداديم ؛ و در عمل نشان دادند كه راست گفتند .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nخدايا تو را به حقيقت دين مقدّس اسلام و به عظمت قرآن و به مقام وجود مقدّس خاتم الانبياء قسم مىدهم كه ما را از فيض رهبرى وجود مقدّس خاتم الانبياء بهره‌مند فرما ؛ به مسلمين سرافرازى و عزّت عنايت فرما ، به همهء كسانى كه در اين جلسه و امثال اين جلسات و همهء كسانى كه به دين مقدّس اسلام خدمت مىكنند توفيق عنايت فرما .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\nامدادهاى غيبى در زندگى بشر\r\n\r\n","description":"","footnote":"","page_name":" 331 ","page_number":331},
  {"content":"\r\n . \r\n","description":"","footnote":"","page_name":" 332 ","page_number":332},
  {"content":"\r\n\r\nامدادهاى غيبى در زندگى بشر\r\nقبل از آنكه وارد بحث خودم بشوم اين عيد سعيد را كه عيد اميد و آرزوست و متعلّق به آيندهء بشريّت است ، يعنى تعلّق دارد به شخصيّتى كه براى آيندهء بشريّت ذخيره شده است ، به همهء حضّار محترم تبريك عرض مىكنم .\r\nموضوع بحث همانطور كه در كارتهاى دعوت ملاحظه فرموده‌ايد « امدادهاى غيبى در زندگى بشر » است .\r\nخودم توجّه داشته و دارم كه اين موضوع و اين عنوان در ذهن بسيارى از افراد - اعمّ از اينكه در اين جلسه شركت كرده باشند و يا شركت نكرده باشند - توهّماتى به وجود مىآورد ، فكر مىكنند كه بناست به اصطلاح يك سلسله موضوعات خرافى در اينجا مطرح شود . شايد بعضى آن قدر ساده‌دل باشند كه خيال كنند شايد موضوعاتى از قبيل تسخير جن و طلسمات و غيره قرار است در اين جلسه بحث شود !\r\nمسلّما عدّه‌اى با شنيدن عنوان « مددهاى غيبى » خواهند گفت در عصر علم و دانش و تجربه و آزمايش كه بشر همه چيز را تحت تسلّط مشاهدات عينى و حسّى و لمسى خود در آورده است « مددهاى غيبى » يعنى چه ؟ ! در اين عصر كه عصر نور و روشنايى است بحث در اطراف غيب و نهان و پشت پرده و بالاخره ما وراء الطبيعة معنى ندارد .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nآرى به اين نكته توجّه داشته و داريم ، شايد هم تعمّدى در كار بوده كه چنين عنوانى انتخاب شود كه احياناً همچو سؤالاتى و ترديد و انكارهايى به وجود آيد و قهراً آمادگى بيشترى براى تأمّل در آنچه گفته مىشود پيدا شود .\r\nبايد عرض كنم كه مطلب درست عكس اين است ، يعنى اين انكارها و اعراضها و اين ادّعاها كه در عصر علم و دانش سخن از مسائلى از قبيل مددهاى غيبى بىمعنى است ، ضدّ علم است و با روح علمى ناسازگار است ؛ نوعى جهالت است بلكه بدتر از جهالت است .\r\nآيا از جهل بدتر هم چيزى هست ؟ بلى از جهل بدتر هم هست و آن جمود است ؛ همچنانكه از نظر مال و ثروت و اقتصاد ، از فقر بدتر هم هست و آن غرور و اتّكاء به دارايى خويش است ، يعنى اينكه انسان فكر كند آنچه دارد او را از همه چيز حتّى از فعّاليت و كار و فكر بىنياز مىكند . اين از فقر بدتر است . آيندهء اين حالت از آيندهء فقر خطرناكتر است .\r\nجهل بد است از آن جهت كه صرفاً نيستى و فقدان علم است ، امّا چه بسا جاهلها و نادانها و فاقد العلم‌ها كه با عشق و شور و شوق زائد الوصفى در پى تحصيل علم و دانش مىروند و آيندهء روشنى در انتظار آنهاست ، و اى بسا عالمى كه به آنچه دارد مغرور است و خيال مىكند آنچه او مىداند كلّ دانش است و از اين رو به دانش خود مغرور مىگردد و اين غرور يك دنيا جهل و تاريكى به وجود مىآورد . دانش بشر هميشه نسبت به آنچه حقيقت است ، يعنى نسبت به كلّ دانش ، اندك است  ( وَ ما أُوتِيتُمْ مِنَ الْعِلْمِ إِلَّا قَلِيلًا )  ( 1 ) . عالم واقعى هميشه به نادانى و جهل خود اعتراف دارد . عالم واقعى بدون دليل چيزى را انكار نمىكند و بدون دليل چيزى را نمىپذيرد . عالم اگر جامد و مغرور بود عالم نيست . عالم اگر بىدليل چيزى را پذيرفت يا بىدليل چيزى را انكار كرد روح علمى ندارد ، او خزانه و انبارى است از يك سلسله فرمولها و اطّلاعات ، هر چه به او داده شده ياد گرفته و ضبط كرده است ، اما در روح خودش يك روشنايى و يك مقياس براى قبول و انكار وجود ندارد ، پس روحش روح علمى نيست .\r\nاگر شخصى را ديديد كه در همهء رشته‌ها گواهينامهء تحصيلى دارد ، در عين حال سخنى را بدون دليل قبول يا انكار مىكند بدانيد عالم واقعى نيست . علم در ذات خود\r\n\r\n\r\n\r\n\r\n","description":"","footnote":"\r\n( 1 ) . اسراء / 85 .\r\n","page_name":" 334 ","page_number":334},
  {"content":"\r\n\r\nهرگز مستلزم جمود يا غرور نيست . علم بشر را در مقابل حقايق خاضع‌تر و تسليم‌تر و در قبول و انكار محتاط تر مىكند .\r\nپس جمود كه بدتر از جهالت است عبارت است از روح ضدّ تحقيق ، عبارت است از حالتى كه مقدّس‌ترين روحيّه را كه روحيّهء تحقيق و كاوشگرى است از بشر مىگيرد . شايد بشود گفت همان طورى كه جمود از جهل زشت‌تر است ، حسّ تحقيق از خود علم مقدّس‌تر است . علم آنگاه مقدّس و قابل احترام است كه با روح تحقيق توأم باشد . روح تحقيق آنگاه وجود دارد كه بشر به نقص علم و اطّلاعات خود معترف باشد .\r\nحديث لطيفى هست مبنى بر اينكه علم سه درجه است . تعبير حديث اين است كه علم سه وجب است ؛ بشر همين‌كه به وجب اوّل علم مىرسد تكبّر به او دست مىدهد و همين‌كه به وجب دوم مىرسد تواضع و فروتنى به او دست مىدهد زيرا معلومات خود را در برابر مجهولات ناچيز مىبيند ؛ وقتى كه به وجب سوم مىرسد مىفهمد كه هيچ چيز نمىفهمد و مىگويد : « معلومم شد كه هيچ معلوم نشد » .\r\nبو على سينا رباعى معروفى دارد ، مىگويد :\r\n دل گرچه در اين باديه بسيار شتافت * يك موى ندانست ولى موى شكافت \r\n اندر دل من هزار خورشيد بتافت * آخر به كمال ذرّه‌اى راه نيافت \r\nبزرگترين دانشمند فيزيك و رياضى و در واقع بزرگترين دانشمند طبيعت‌شناس عصر ما اينشتاين است . در مقدّمهء خلاصهء فلسفى نظريّهء نسبيّت مىگويد : بشر پس از آشنا شدن با فيزيك جديد همين قدر مىتواند ادّعا كند كه با الفباى كتاب آفرينش آشنا شده است نه بيشتر ؛ يعنى مثل بشر از نظر آشنايى با حقايق جهان مثل كودكى است كه تازه به دبستان رفته و الفباى يك زبان را شناخته است . اين كودك تا وقتى كه بتواند كتابهاى علمى كه به آن زبان نوشته شده است بخواند و بفهمد ، چقدر فاصله دارد ؟ بشر امروز نيز تا وقتى كه بتواند كتاب طبيعت را بخواند همين قدر بلكه بيشتر فاصله دارد .\r\nمن امشب نمىخواهم به شما بگويم هر چه من مىگويم بپذيريد . من امشب به عنوان يك گويندهء مذهبى در اين مركز علمى مىخواهم از همان خاصيّتى استفاده كنم\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nكه هميشه دين در برابر علم داشته است . دين هميشه محرّك علم بوده است به سوى تحقيق .\r\nويليام جيمز مىگويد :\r\n« دين هميشه نشانه‌هايى از چيزهايى داده است كه عقل و علم بشر هرگز به آنجا راه نداشته است ، امّا همين نشانه‌ها سبب شده كه عقل و علم به تحقيق پردازد و بالاخره به كشفيّاتى نائل گردد . »\r\nامروز مورد قبول علماست كه بسيارى از مسائل علمى كه بشر به آنها رسيده است محرّك اوّليّه‌اش دين بوده است .\r\nمن كه امشب مسألهء « مددهاى غيبى » را عنوان مىكنم مىخواهم محرّك روح تحقيق و توجّه شما باشم .\r\n\r\nغيب يعنى چه ؟\r\nغيب يعنى نهان ، پشت پرده ، يعنى آن چيزهايى كه از حواسّ ظاهرى ما نهان است و پشت پردهء محسوسات واقع شده است . قرآن كريم اين كلمه را زياد به كار برده است ، گاهى تنها ، مثل اينكه مىفرمايد :  « الَّذِينَ يُؤْمِنُونَ بِالْغَيْبِ »  ( 1 ) ( آنان كه به غيب ايمان دارند ) يا مىفرمايد :  « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ »  ( 2 ) ( كليدهاى غيب نزد خداست و جز او كسى از آنها آگاه نيست ) و گاهى همراه با كلمهء « شهادت » مثل اينكه مىفرمايد :  « عالِمُ الْغَيْبِ وَ الشَّهادَةِ »  ( 3 ) ( خداوند هم به غيب آگاه است و هم به شهادت ) .\r\nفلاسفهء اسلامى از همين تعبير قرآنى استفاده كرده ، جهان طبيعت را « عالم شهادت » و جهان ملكوت را « عالم غيب » اصطلاح كرده‌اند .\r\nدر ادبيّات عرفانى ما از غيب و نهان و پشت پرده و اينكه راز نهان و پشت پرده و ما وراء ظاهرى هست ، زياد سخن رفته و لطف و زيبايى خاصّى به آن داده است . حافظ\r\n\r\n\r\n\r\n\r\n","description":"","footnote":"\r\n( 1 ) . بقره / 3 .\r\n( 2 ) . انعام / 59 .\r\n( 3 ) . انعام / 73 .\r\n","page_name":" 336 ","page_number":336},
  {"content":"\r\n\r\nمىگويد :\r\n ز سرّ غيب كس آگاه نيست قصّه مخوان * كدام محرم دل ره در اين حرم دارد \r\nهم او مىگويد :\r\n ما از برون در شده مغرور صد فريب * تا خود درون پرده چه تدبير مىكنند \r\nخيّام مىگويد :\r\n اسرار ازل را نه تو دانى و نه من * وين خطّ معمّا نه تو خوانى و نه من \r\n هست از پس پرده گفتگوى من و تو * چون پرده برافتد نه تو مانى و نه من \r\nبراى ايمان و اعتقاد ما به عالم شهادت ، حواسّ ما كافى است . اساساً اين عالم از آن جهت « شهادت » ناميده شده است كه ما با حواسّ خود با آن سر و كار داريم و محسوس و ملموس ماست ، علىهذا نيازمند به معرّف و معلّمى براى اينكه به وجود چنين جهانى مؤمن بشويم نيستيم . نيازمندى ما به معلّم و تعليم و تحقيق ، براى آشنا شدن بيشتر با حقايق آن است . امّا اين حواس براى ايمان و اعتقاد به جهان غيب كافى نيست ؛ براى ايمان و اعتقاد به جهان غيب ، قوّهء عقل كه خود مرتبهء غيب وجود ماست بايد دست به كار و فعّاليت بشود ، و يا قوّه‌اى نهان‌تر و مخفىتر از عقل بايد غيب را شهود نمايد . مولوى مىگويد :\r\n جسم ظاهر ، روح مخفى آمده است * جسم همچون آستين ، جان همچو دست\r\nباز عقل از روح ، مخفىتر بود * حس به سوى روح ، زوتر ره برد\r\nروح وحى از عقل پنهان‌تر بود * زان كه او غيب است و او زان سر بود\r\nآن حسى كه حق بدان حس مظهر است * نيست حسّ اين جهان ، آن ديگر است\r\nحسّ حيوان گر بديدى آن صور * با يزيد وقت بودى گاو و خر\r\nغير فهم و جان كه در گاو و خر است * آدمى را فهم و جانى ديگر است\r\nباز غير فهم و جان آدمى * هست فهمى در نبىّ و در ولىّ \r\nپيغمبران راهنمايان جهان غيب‌اند ، آمده‌اند كه مردم را به غيب و ماوراى ظاهر و\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمحسوسات ، مؤمن و معتقد نمايند . پيغمبران به اينكه مردم به وجود غيب ايمان داشته باشند اكتفا نكرده‌اند ، پيغمبران آمده‌اند كه ميان مردم و غيب رابطه برقرار كنند ، حلقهء اتّصال ميان مردم و جهان غيب باشند ، مردم را مؤمن به مددهاى غيبى و عنايتهاى خاصّ در شرايط خاصّى بنمايند . اينجاست كه مسألهء غيب عملًا با زندگى بشر تماس پيدا مىكند .\r\n\r\nپردهء غيب\r\nگفتم غيب يعنى نهان ، پس پرده . اين پرده چيست ؟ چگونه پرده‌اى است كه جلو چشم ما كشيده شده كه نمىتوانيم ببينيم ؟ آيا واقعاً پرده‌اى وجود دارد كه بايد پس برود تا ببينيم ، يا اينكه اين تعبيرات كنايه از حقايق ديگرى است ؟ اتّفاقاً همين تعبير « پرده » در خود قرآن كريم نيز آمده است . دربارهء اهل قيامت مىفرمايد :\r\n فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  ( 1 ) .\r\nامروز پرده را از جلوى تو برداشتيم ، اينك ديدهء تو باز است و مىتوانى همه چيز را ببينى .\r\nجملهء معروفى منسوب است به حضرت امير ( عليه السّلام ) :\r\nلَوْ كُشِفَ الْغِطاءُ مَا ازْدَدْتُ يَقيناً ( 2 ) .\r\nفرضاً پرده بر افتد بر يقين من افزوده نمىشود .\r\nمسلّما اين پرده از نوع مادّه و جسم نيست ؛ اين پرده جز حجاب محدوديّت حواسّ ما كه تنها امور نسبى و محدود را درك مىكند نمىباشد .\r\n\r\n\r\n\r\n\r\n","description":"","footnote":"\r\n( 1 ) . ق / 22 .\r\n( 2 ) . شرح ابن ميثم بر صد كلمهء انتخابى جاحظ ، كلمهء 1 .\r\n","page_name":" 338 ","page_number":338},
  {"content":"\r\n\r\n\r\nمحدود و نامحدود\r\nبه حسب فرض اوّلى عقل ، موجود بر دو قسم است : محدود و نامحدود . وقتى محدود را تعريف كنيم نامحدود هم روشن مىشود . شما كه در اينجا نشسته‌ايد ، يك نقطهء معيّن و يك مقدار معيّن از فضا را اشغال كرده‌ايد و در نقطهء ديگر و جاى ديگر نيستيد و اگر بخواهيد در نقطهء ديگر در روى صندلى ديگر بنشينيد ، ناچار بايد اين نقطه را رها كنيد و با حركت ، خود را به نقطهء ديگر منتقل نماييد ، يعنى نمىتوانيد در عين اينكه در اين نقطه هستيد در آن نقطه باشيد . شما از نظر « مكان » محدود به مكان خاص هستيد .\r\nهمين طور است از لحاظ زمان . ما در اين زمان هستيم و در زمانهاى پيش نبوده‌ايم ، همچنانكه در زمانهاى بعد نخواهيم بود .\r\nحالا اگر موجودى از نظر مكانى و زمانى نامحدود باشد ، به معنى اين است كه هيچ مكانى و هيچ زمانى از او خالى نيست و در همهء زمانها و همهء مكانها هست ، بلكه محيط بر مكان و زمان است ؛ و در اين وقت است كه حواس ما از درك چنين موجودى عاجز و ناتوان است . ما به اين دليل يك شىء خاص را مىبينيم كه محدود است و در جهت معيّن قرار دارد ، قابل اشاره است ، شكل دارد . اگر نامحدود باشد و شكل و جهت نداشته باشد قهراً نخواهيم توانست او را ديد .\r\nما يك آواز را به اين دليل مىشنويم كه گاهى هست و گاهى نيست . اگر يك آواز ممتدّ و يكنواخت هميشه با پردهء گوش ما سر و كار داشته باشد هرگز او را نخواهيم شنيد . غزالى مىگويد ما از آن جهت نور را مىشناسيم كه گاهى هست و گاهى نيست ، در يك جا هست و يك جا نيست ؛ اگر وضع نور چنين مىبود كه هميشه جهان روشن بود ، به طور يكنواخت هم روشن بود ، سايه و تاريكى نبود ، افول و غروبى نبود ، در اين وقت چيزى را كه هرگز نمىشناختيم و به وجودش پى نمىبرديم همين نور بود كه ظاهرترين اشياء است و ظاهر كنندهء چيزهاى ديگر است . پس ما نور را به كمك ضدّش كه ظلمت است مىشناسيم و وجودش را تصديق مىكنيم . محمود شبسترى عارف معروف مىگويد :\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n اگر خورشيد بر يك حال بودى * شعاع او به يك منوال بودى \r\n ندانستى كسى كاين پرتو اوست * نبودى هيچ فرق از مغز تا پوست \r\n جهان جمله فروغ نور حق دان * حق اندر وى ز پيدايى است پنهان \r\n چو نور حق ندارد نقل و تحويل * نيايد اندر او تغيير و تبديل \r\nاينكه مىگويند : « تعرف الأشياء بأضدادها » در مورد چيزهايى است كه ما از راه حواس به وجود آنها پى مىبريم .\r\nاهل معرفت و عرفان مىگويند : حق متعال از كثرت ظهور در خفاست ، يعنى حيثيّت ظهور و خفا در او يكى است ، او از اين جهت مخفى است كه هيچ گونه غياب و افول و غروبى ندارد و هيچ چيز و هيچ جا از او خالى نيست .\r\n يا من هو اختفى لفرط نوره * الظّاهر الباطن فى ظهوره ( 1 ) \r\nدر ادبيّات فارسى تمثيل عالى و لطيفى از زبان ماهى و آب آورده شده كه خيلى جالب است . گوينده و سرايندهء آن را نمىشناسم ، مىگويد :\r\n به دريايى ، شناور ماهىاى بود * كه فكرش را چو من كوتاهىاى بود \r\n نه از صيّاد تشويشى كشيده * نه رنجى از شكنج دام ديده \r\n نه جان از تشنگى در اضطرابش * نه دل سوزان ز داغ آفتابش \r\n در اين انديشه روزى گشت بىتاب * كه مىگويند مردم « آب » كو آب ؟ \r\n كدام است آخر آن اكسير جانبخش * كه باشد مرغ و ماهى را روانبخش \r\n گر آن گوهر متاع اين جهان است * چرا يا رب ز چشم من نهان است \r\n*\r\n جز آبش در نظر شام و سحر نه * در آب آسوده و ز آبش خبر نه \r\n*\r\n\r\n\r\n\r\n\r\n","description":"","footnote":"\r\n( 1 ) . شرح منظومهء حاج ملّا هادى سبزوارى ، بخش حكمت .\r\n","page_name":" 340 ","page_number":340},
  {"content":"\r\n\r\n مگر از شكر نعمت گشت غافل * كه موج افكندش از دريا به ساحل \r\n بر او تابيد خورشيد جهانتاب * فكند آتش به جانش دورى آب \r\n زبان از تشنگى بر لب فتادش * به خاك افتاد و آب آمد به يادش \r\n ز دور آواز دريا چون شنفتى * به روى خاك غلطيدى و گفتى : \r\n كه اكنون يافتم آن كيميا چيست * كاميد هستيم بىاو دمى نيست \r\n دريغا دانم امروزش بها من * كه دستم كوته است او را ز دامن \r\nآرى ، يك ماهى كه همهء عمر در آب زيسته و در راست و چپ و بالا و پايين و مبدأ و مقصد و مسير خود جز آب چيزى نديده است ، چيزى را كه درك نمىكند و او را نمىبيند و در وجودش شك مىكند و ارزش آن را نمىيابد همان آب است ، امّا همين‌كه لحظه‌اى از آب خارج شد و وارد دنياى ضدّ آب شد به وجود و ارزش و اهمّيت آب پى مىبرد و آن را مىشناسد .\r\nمقصود اين است كه غيب بودن غيب و راز غيب بودنش مربوط به مقدار توانايى دستگاههاى حسّى و ادراكى ماست نه به وجود حائل و مانعى ميان دستگاه ادراكى و حسّى ما و غيب .\r\nمولوى تمثيلى عالى راجع به محدوديّت حواسّ بشر آورده است كه بسيار قابل توجّه است . مىدانيم كه در دورهء جديد ، دانشمندان و فلاسفهء اروپا ابتكار اساسىاى كه در فلسفه به خود نسبت مىدهند اين است كه دربارهء حدود ادراكات بشرى به بحث و كاوش پرداخته‌اند و بعضى از فلاسفهء بزرگ و درجهء اول اروپا اساس فلسفه‌شان نقّادى دستگاههاى انديشهء بشر است . دو اثر بزرگ كانت فيلسوف بزرگ آلمانى عبارت است از نقّادى عقل نظرى و نقّادى عقل عملى . اينكه چقدر از اين نقّاديها واقعاً ابتكار است و چقدر در جهان ، بالاخص جهان اسلام ، سابقه دارد از بحث فعلى ما خارج است ؛ همين قدر عرض مىكنم كه در فلسفه و حكمت اسلامى بيش از هر كار ديگر كار نقّادى صورت گرفته است ولى نه به اسم نقّادى ، به اسمهاى ديگر ؛ و آن نقّاديها ارزش و عمق زيادترى از نقّاديهاى اروپايى دارد . اين مطلب بايد در جاى ديگر مفصّل و مستدل بحث شود .\r\nمولوى در بيان محدوديّت حسّ بشر ، چند صد سال پيش از آنكه اروپاييان در صدد بيان تعيين حدود حس برآيند اين مثل را مىآورد كه : هنديها فيلى را به\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nسرزمينى كه فيل نديده بودند آوردند و آن را در خانه‌اى تاريك قرار دادند . مردم يك يك به درون خانه مىرفتند و به او دست مىساييدند و پس از بيرون آمدن بر اساس لامسهء خود دربارهء فيل قضاوت مىكردند . آنكه دستش خرطوم فيل را ساييده بود در جواب كسانى كه پرسيدند فيل چه شكل بود گفت درست به شكل ناودان خانه است . آنكه دستش گوش فيل را لمس كرده بود ، در جواب پرسش اينكه فيل چگونه است گفت فيل عيناً به شكل بادبزن است . آنكه دست خود را به پشت فيل ماليده بود ، گفت فيل مانند يك تخت است . ديگرى كه دستش با پاى فيل تماس پيدا كرده بود گفت فيل مانند يك استوانه است :\r\n پيل اندر خانه‌اى تاريك بود * عرضه را آورده بودندش هنود \r\n از براى ديدنش مردم بسى * اندر آن ظلمت همىشد هر كسى \r\n ديدنش با چشم چون ممكن نبود * اندر آن تاريكيش كف مىبسود \r\n آن يكى را كف به خرطوم اوفتاد * گفت همچون ناو دانستش نهاد \r\n آن يكى را دست بر گوشش رسيد * آن بر او چون بادبيزن شد پديد \r\n آن يكى را كف چو بر پايش بسود * گفت شكل پيل ديدم چون عمود \r\n آن يكى بر پشت او بنهاد دست * گفت خود آن پيل چون تختى بد است \r\n همچنين هر يك به جزئى مىرسيد * فهم آن مىكرد هر جا مىتنيد \r\n از نظرگه گفتشان بد مختلف * آن يكى دالش لقب داد آن الف \r\nمولوى آنگاه چنين نتيجه‌گيرى مىكند :\r\n چشم حس همچون كف دست است و بس * نيست كف را بر همه آن دسترس \r\n در كف هر كس اگر شمعى بدى * اختلاف از گفتشان بيرون شدى \r\nلامسه نسبت به باصره محدود است . باصره قادر است يك حجم بزرگ مانند فيل را با همهء اعضاء و اندامهايش به صورت يك موجود سه بعدى ادراك كند ؛ امّا لامسه ، آن هم با كف يك دست ، فقط به اندازهء مساحت كف دست را مىتواند ادراك كند ، بستگى دارد به شانس ، كه كف دست به كجاى اندام فيل اصابت كند . پس نسبت لامسه به\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nباصره نسبت يك حسّ محدود به يك حسّ نامحدود ( البتّه نامحدود نسبى ) است و عيناً همين نسبت ميان تمام حواسّ ما و قوّهء عاقلهء ما برقرار است .\r\n\r\nجهان غيب\r\nاما اينكه عقلها از چه راه وجود جهانى ديگر را اكتشاف مىكنند ؟ چه آثار و علائمى در اين جهان وجود دارد كه عقل را به جهان ديگر رهبرى مىكند ؟ مطلبى است كه از عهدهء اين بحث مختصر خارج است ، ولى اشاره به اين مطلب بد نيست و آن اينكه علم و فلسفه در تحليل نهايى خود به آنجا رسيده است كه اصل و مايهء هر امر مادّى حركت است . علوم به طريقى و فلسفه به طريق ديگر اين نظر را اثبات و تأييد كرده است .\r\nاز نظر فلسفه همه چيز در ذات و جوهر خود متغيّر است ؛ تمام جهان يك قافلهء در حال « سير و حركت » را تشكيل مىدهد ، امّا نه قافله‌اى كه تنها كارش انتقال از مكانى به مكان ديگر است ، بلكه قافله‌اى كه كارش انتقال از وجودى به وجود ديگر است و البتّه به صورت اتّصالى و استمرارى . صدر المتألّهين شيرازى با براهين متقن ثابت كرده است كه حتى جواهر عالم در تغييرند ؛ يعنى همان چيزى كه امثال ارسطو و بو على محال مىدانستند ، او جايز بلكه واقع و ضرورى و حتمى مىداند . از نظر اين فيلسوف ، جهان يك واحد حركت است ، دائماً در حال حدوث و فناست ، يك حدوث دائم و مستمرّ است . طبق اين نظر ، غير قائم بالذات بودن جهان ، يعنى قائم بالغير بودن جهان ، واضح‌تر و روشن‌تر از آن است كه نيازى به توضيح داشته باشد . طبق اين نظر بحث در اين نيست كه جهان در يك لحظه‌اى از عدم به وجود آمده پس علّتى آن را به وجود آورده است ، بلكه بحث در اين است كه جهان تدريجاً و دائماً از عدم به وجود مىآيد و استمراراً دستى او را به وجود مىآورد و فانى مىكند :\r\n جنبش ما هر دمى خود اشهد است * كو گواه ذو الجلال سرمد است\r\nگردش سنگ آسيا در اضطراب * اشهد آمد بر وجود جوى آب\r\nيا خفىّ الذّات محسوس العطا * انت كالماء و نحن كالرّحى\r\nتو چو جانى ، ما مثال دست و پا * قبض و بسط دست از جان شد روا \r\n\r\n","description":"","footnote":"","page_name":" 343 ","page_number":343},
  {"content":"\r\n\r\n تو چو عقلى ما مثال اين زبان * اين زبان از عقل دارد اين بيان\r\nتو مثال شادى و ما خنده‌ايم * كه نتيجهء شادى فرخنده‌ايم\r\nتو بهارى ما چو باغ سبز و خوش * او نهان و آشكارا بخششش\r\nاى برون از وهم و قال و قيل من * خاك بر فرق من و تمثيل من ( 1 ) \r\nاين جهان ، هستى خود را ، نظم خود را ، حيات و نشاط خود را از جهان ديگر دارد . اين جهان به منزلهء كف است و آن جهان دريا :\r\n جنبش كفها ز دريا روز و شب * كف همىبينىّ و دريا نى ، عجب\r\nما چو كشتيها به هم بر مىزنيم * تيره چشميم و در آب روشنيم\r\nاى تو در كشتىّ تن رفته به خواب * آب را ديدى نگر در آب آب\r\nآب را آبى است كو مىراندش * روح را روحى است كو مىخواندش\r\nعشق بحرى ، آسمان بر وى كفى * چون زليخا در هواى يوسفى\r\nدور گردان را ز موج عشق دان * گر نبودى عشق بفسردى جهان\r\nكى جمادى محو گشتى در نبات ؟ * كى فداى روح گشتى ناميات ؟\r\nروح كى گشتى فداى آن دمى ؟ * كز نسيمش حامله شد مريمى ؟\r\nهر يكى بر جا فسردى همچو يخ * كى بدى پرّان و جويان چون ملخ\r\nذرّه ذرّه عاشقان آن جمال * رو كند سوى علو همچون نهال\r\nسبّح للّه هست اشتابشان * تنقيهء تن مىكنند از بهر جان ( 2 ) \r\n\r\nمددهاى غيبى\r\nگذشته از اينكه اشياء در اصل هستى خود از غيب مدد مىگيرند ، به عبارت ديگر سراسر طبيعت مدد غيبى است ، در زندگى بشر يك سلسله مددهاى غيبى خاصّى هم وجود دارد . يعنى چه ؟ مگر مددهاى عمومى و خصوصى در كار است ؟ بلى . لازم است قبلًا اصطلاحى از قرآن ذكر كنم و سپس به توضيح مطلب بپردازم .\r\n\r\n\r\n\r\n\r\n","description":"","footnote":"\r\n( 1 ) . مثنوى ، دفتر پنجم / ص 88 .\r\n( 2 ) . مثنوى ، دفتر سوم / ص 34 و دفتر پنجم / ص 103 .\r\n","page_name":" 344 ","page_number":344},
  {"content":"\r\n\r\nقرآن ، خداوند را هم با صفت « رحمان » و هم با صفت « رحيم » ياد مىكند .\r\n« بسم اللّه » كه خود آيه‌اى از قرآن است هم مشتمل بر رحمان است ، هم مشتمل بر رحيم . رحمان و رحيم دو مشتق از « رحمت » مىباشند با اين تفاوت كه « رحمت رحمانى » عبارت است از رحمت عمومى كه شامل همهء موجودات است - وجود هر موجودى براى آن موجود رحمت است ، وسائلى كه براى ابقاء و ادامهء وجود او آفريده شده است رحمت است - امّا « رحمت رحيميّه » عبارت است از الطاف و دستگيريهاى خاصّى كه يك موجود مكلّف در اثر حسن انجام وظيفه مستحقّ آن مىگردد ؛ لطف خاصّى است كه طبق قانون خاص ، نه قانون عامّ طبيعت ، شامل حال مىگردد .\r\nپيامبران آمده‌اند كه ما را به اين گونه مددهاى غيبى مؤمن نمايند . اگر چنين ايمانى در ما پيدا شود ما عملًا با خداوند وارد معامله و بده و بستان مىشويم ، احساس مىكنيم كه نيكى كرديم و خداوند به ما پاداش نيك داد ، ما را حفظ و نگهدارى كرد ؛ بر عكس ، بدى كرديم و كيفر ديديم . به هر حال بشر در زندگى خاصّ خود ، اعمّ از زندگى فردى يا اجتماعى ، احياناً مشمول لطفها و رحمتهاى خاصّى مىشود كه او را دستگيرى مىكند و از سقوط نجات مىدهد . خداوند دربارهء رسول اكرم مىفرمايد :\r\n   أَ لَمْ يَجِدْكَ يَتِيماً فَآوى ، وَ وَجَدَكَ ضَالًّا فَهَدى ، وَ وَجَدَكَ عائِلًا فَأَغْنى    ( 1 ) .\r\nما در نمازهاى پنج‌گانه مىگوييم :  إِيَّاكَ نَعْبُدُ وَ إِيَّاكَ نَسْتَعِينُ »  ( 2 ) ( خدايا ! تنها تو را مىپرستيم و تنها از تو كمك مىخواهيم ) . اين خود نوعى استمداد از غيب است .\r\n\r\nانواع امدادها\r\nكمكهاى غيبى گاهى به صورت فراهم شدن شرايط موفّقيت است و گاهى به صورت الهامات و هدايتها و روشنيها و روشن‌بينىها . ولى بايد دانست كه اين گونه الطاف غيبى ، گزاف و رايگان نيست ؛ چنين نيست كه انسان در خانه‌اش بنشيند ،\r\n\r\n\r\n\r\n\r\n","description":"","footnote":"\r\n( 1 ) . ضحى / 6 - 8 .\r\n( 2 ) . حمد / 5 .\r\n","page_name":" 345 ","page_number":345},
  {"content":"\r\n\r\nدست روى دست بگذارد و منتظر باشد « دستى از غيب برون آيد و كارى بكند » . خير چنين انتظاراتى بر خلاف ناموس آفرينش است . دو آيه از قرآن ذكر مىكنم ، يكى در مورد مددهايى كه به صورت فراهم شدن شرايط موفّقيت است و ديگر در مورد مددهايى كه به صورت الهامات و هدايتهاى معنوى است ؛ ببينيد قرآن چه شرايطى ذكر مىكند و چگونه است كه به صورت گزاف و رايگان رخ نمىنمايد .\r\nدر مورد اول مىگويد :\r\n إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ  ( 1 ) .\r\nاگر خدا را يارى كنيد خداوند شما را يارى مىكند و ثابت قدمتان مىدارد .\r\nببينيد يارى الهى را كه مدد غيبى است مشروط مىكند به يارى قبلى خدا يعنى به اينكه خدمت و عمل و مجاهدتى در راه خير عموم صورت بگيرد و مخصوصاً در راه خدا باشد يعنى للّه و فى اللّه باشد ؛ يعنى هم عمل و مجاهدت و كوشش شرط است و هم اخلاص و حسن نيّت .\r\nدر مورد دوم مىگويد :\r\n وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ  ( 2 ) .\r\nآنان كه در راه ما كوشش و جدّيت به خرج مىدهند ما راههاى خود را به آنها ارائه مىدهيم . خداوند با نيكوكاران است .\r\nدر اين آيه نيز هم كوشش را و هم اينكه « در راه ما » باشد ذكر مىكند ، هم صرف نيروى بدنى و هم صرف نيروى روحى را شرط قرار مىدهد و در اين صورت است كه هدايت و روشنى باطنى به انسان داده مىشود . مىبينيد كه سخن از مددهاى گزاف و رايگان نيست .\r\nعلى ( عليه السّلام ) جملهء بسيار جالبى دارد در زمينهء نصرتهاى الهى و اينكه در چه شرايطى مددها و تأييدات غيبى مىرسد . اين جمله در نهج البلاغه است ،\r\n\r\n\r\n\r\n\r\n","description":"","footnote":"\r\n( 1 ) . محمّد ( ص ) / 7 .\r\n( 2 ) . عنكبوت / 69 .\r\n","page_name":" 346 ","page_number":346},
  {"content":"\r\n\r\nمىفرمايد :\r\nو لقد كنّا مع رسول اللّه نقتل آباءنا و أبناءنا و إخواننا و أعمامنا ، ما يزيدنا ذلك الّا ايمانا و تسليما و مضيّا على اللّقم و صبرا على مضض الألم و جدّا فى جهاد العدوّ . و لقد كان الرّجل منّا و الآخر من عدوّنا يتصاولان تصاول الفحلين ، يتخالسان انفسهما ايّهما يسقى صاحبه كأس المنون ، فمرّة لنا من عدوّنا و مرّة لعدوّنا منّا ، فلمّا رأى اللّه صدقنا أنزل لعدوّنا الكبت و أنزل علينا النّصر . . . و لعمرى لو كنّا نأتى ما أتيتم ما قام للدّين عمود و لا اخضرّ للايمان عود ( 1 ) .\r\nعلى ( عليه السّلام ) در اين جمله‌ها جدّيت و اخلاص مسلمانان صدر اوّل را كه منتهى شد به نصرتهاى عظيم الهى ، و اينكه اگر آن همه مجاهدتها و اخلاصها نمىبود پيروزى هم نبود ، توصيف مىكند . مىفرمايد :\r\nآنگاه كه در خدمت رسول اكرم بوديم ، در راه ايمان و عقيده با پدران و پسران خود مىجنگيديم و از اينكه شمشير بر روى آنها و برادران و عموهاى خود بكشيم و آنها را بكشيم پروا نداشتيم . اينچنين پيشامدهاى سخت ، ما را سست نمىكرد و بر استقامت و ثبات قدم و صبر و پيشروى ما مىافزود . چنان بود كه گاهى در ميدان جنگ يكى از ما و يكى از دشمنان ما در جنگ تن به تن مانند دو شتر نر خشمناك به هم مىپيچيدند ، هر يك مىخواست جان ديگرى را بربايد ؛ گاه ما بر دشمن و گاه دشمن بر ما پيروز مىشد . چون صدق نيّت ما مشهود ذات حق گشت ( يعنى چون صدق نيّت ما به حقيقت پيوست ، زيرا تحقّق هر چيزى مساوى است با مشهود بودن آن براى ذات حق ) خداوند خذلان را بر دشمن ما و نصرت را بر ما نازل فرمود ( يعنى چون ما هم مىكوشيديم و هم كوشش ما در راه حقيقت بود و دشمن ما مىكوشيد امّا نه در راه حقيقت بلكه در راه دفاع از باطل و از هواى نفس ، خداوند ما را مدد فرمود ) . . . به خدا قسم اگر ما مانند امروز شما بوديم نه استوانه‌اى از دين برپا مىشد و نه درختى براى اسلام و ايمان سبز مىگشت .\r\nقرآن كريم در داستان اصحاب كهف چنين مىفرمايد :\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 56 .\r\n","page_name":" 347 ","page_number":347},
  {"content":"\r\n\r\n  إِنَّهُمْ فِتْيَةٌ آمَنُوا بِرَبِّهِمْ وَ زِدْناهُمْ هُدىً ، وَ رَبَطْنا عَلى قُلُوبِهِمْ إِذْ قامُوا   ( 1 ) .\r\nآنها گروهى جوانمرد بودند كه پروردگار خويش را شناختند و به دو ايمان آوردند و ما بر هدايت و روشنايى آنها افزوديم و به قلب آنها قوّت بخشيديم ، زيرا آنها بپاخاسته بودند ( و عقايد سخيف قوم خود را مورد حمله قرار داده بودند ) .\r\nدر اينجا نيز هم سخن از مدد غيبى به صورت هدايت و روشن‌بينى است و هم سخن از تقويت نيروى اراده است و هر دو را مشروط كرده است به دو چيز : يكى قيام و بپاخاستن و ديگر للّه و فى اللّه بودن قيام .\r\nاينكه زندگى انسان اگر مقرون به حق‌جويى و حقيقت خواهى و اخلاص و عمل و كوشش باشد مورد حمايت حقيقت قرار مىگيرد و از راههايى كه بر ما مجهول است دست غيبى ما را تحت عنايت خود قرار مىدهد ، علاوه بر اينكه يك امر ايمانى است و از لوازم ايمان به تعليمات انبياء است ، يك حقيقت تجربى و آزمايشى است ، البتّه تجربه و آزمايش شخصى و فردى ؛ يعنى هر كسى لازم است در عمر خويش چنين كند تا اثر لطف و عنايت پروردگار را در زندگى خود ببيند و چقدر لذت‌بخش است معامله با خدا و مشاهدهء آثار لطف خدا .\r\nكار خيلى سختى نيست ، مراحل اوّليه‌اش آسان است ؛ انسان مىتواند با پيمودن راه خدمت به خلق ، كمك به ضعيفان ، مخصوصا احسان به والدين ، به شرط اخلاص و حسن نيّت ، كم و بيش آثار لطف خدا را همراه خود ببيند . من خودم مىتوانم ادّعا كنم كه براى خودم اين مسائل جنبهء آزمايشى دارد ، عملا لطف پروردگار را در اين شرايط وجدان كرده‌ام .\r\nداستانى از مرحوم آية اللّه بروجردى ( اعلى اللّه مقامه ) به ياد دارم :\r\nدر سالهاى اوّلى كه ايشان از بروجرد به تهران و از تهران به قم آمدند و در اثر درخواست حوزهء علميّه در قم اقامت فرمودند - و البتّه آمدنشان به تهران به دنبال يك كسالت شديد بود كه احتياج به جرّاحى پيدا كرد و ايشان تحت عمل قرار گرفتند - پس از چند ماه اقامت در قم ، تابستان رسيد و حوزه تعطيل شد ، ايشان تصميم گرفتند به زيارت مشهد بروند زيرا در حال شدّت بيمارى نذر كرده بودند كه اگر خداوند\r\n\r\n\r\n\r\n\r\n","description":"","footnote":"\r\n( 1 ) . كهف 13 و 14 .\r\n","page_name":" 348 ","page_number":348},
  {"content":"\r\n\r\nايشان را شفا داد به زيارت حضرت رضا ( عليه السّلام ) تشرّف حاصل كنند .\r\nيكى از مراجع تقليد حاضر براى بنده نقل كردند كه ايشان در يك جلسهء خصوصى اين تصميم را ابراز فرمودند و ضمناً به اصحاب خودشان كه در آن جلسه شركت داشتند فرمودند كداميك از شما با من خواهيد آمد ؟ ما گفتيم تأمّلى مىكنيم و بعد جواب مىدهيم . ولى ما در غياب ايشان مشورت كرديم و اساساً صلاح نديديم ايشان فعلا از قم به مشهد بروند . بيشتر روى اين جهت فكر مىكرديم كه ايشان تازه به مركز قم آمده‌اند و هنوز مردم ايران ، مخصوصاً مردم تهران و مشهد كه در مسير و مقصد مسافرت ايشان هستند ايشان را درست نمىشناسند و بنابراين تجليلى كه شايستهء مقام ايشان هست از ايشان به عمل نخواهد آمد . لهذا تصميم گرفتيم ايشان را از اين سفر منصرف كنيم ، ولى مىدانستيم كه اين جهت را نمىشود با ايشان در ميان گذاشت . بنا شد عذرهاى ديگرى ذكر كنيم از قبيل اينكه چون تازه عمل جرّاحى صورت گرفته است ممكن است اين مسافرت طولانى با اتومبيل ( آن وقت هواپيما و قطار در راه مشهد و تهران نبود ) صدمه داشته باشد .\r\nدر جلسهء بعد كه ايشان مجدّداً مطلب را عنوان كردند ما كوشيديم هرطور شده ايشان را منصرف كنيم ، ولى يكى از حضّار مجلس آنچه ما در دل داشتيم اظهار داشت و ايشان فهميدند كه منظور اصلى ما از مخالفت با اين مسافرت چيست . ناگهان تغيير قيافه دادند و با لحنى جدّى و روحانى فرمودند : « من هفتاد سال از خداوند عمر گرفته‌ام و خداوند در اين مدّت تفضّلاتى به من فرموده است كه هيچ‌كدام از آنها تدبير خود من نبوده است . من در همهء اين مدّت كوشش داشته‌ام ببينم چه وظيفه‌اى دارم كه به آن عمل كنم ؛ حالا پس از هفتاد سال شايسته نيست خودم به فكر خودم باشم و براى شئونات شخصى خودم بينديشم ، خير مىروم » .\r\nآرى ، يك فرد در زندگى عملى خود اگر كوشش و اخلاص را توأماً داشته باشد خداوند او را از راههايى كه خود آن فرد نمىداند تأييد مىفرمايد :  إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ  ( 1 ) شما اگر حقيقت را يارى كنيد حقيقت به يارى شما مىآيد .\r\n\r\n\r\n\r\n\r\n","description":"","footnote":"\r\n( 1 ) . محمّد ( ص ) / 7 .\r\n","page_name":" 349 ","page_number":349},
  {"content":"\r\n\r\n\r\nتفاوت تفكّر الهى و تفكّر مادّى\r\nتفاوت تفكّر مادّى و تفكّر الهى در همين‌جاست . از نظر يك نفر مادّى در حساب عالم هيچ گونه تفاوتى ميان راه حق و راه ناحق نيست . عدل و ظلم ، حق و ناحق ، خوبى و بدى از نظر نظام كلّى و جملى عالم ، حساب خاصّى ندارد . گوش جهان به اين معانى و مفاهيم بدهكار نيست . اساساً جهان چشم و گوش و عقل و هوشى ندارد كه به اين چيزها برسد و آن را كه در راه حق و عدالت و اخلاق و انسانيّت و نيكوكارى و اخلاص گام بر مىدارد تأييد كند و آن را كه در اين راه گام بر نمىدارد تأييد نكند . ولى از نظر انسان الهى ، در حساب كلّى جهان ميان اين دو تفاوت است ؛ حقيقتى در كار است و به حمايت مردان راه حق بر مىخيزد .\r\nما در كتاب انسان و سرنوشت تحت عنوان « تأثير عوامل معنوى در سرنوشت » گفته‌ايم كه : « از نظر جهان‌بينى مادّى ، عوامل مؤثّر در اجل ، روزى ، سلامت ، سعادت و خوشبختى منحصراً مادّى است . تنها عوامل مادى است كه اجل را دور يا نزديك مىكند ، روزى را توسعه مىدهد يا تنگ مىكند ، به تن سلامت مىدهد يا مىگيرد ، خوشبختى و سعادت را تأمين يا نابود مىكند . امّا از نظر جهان‌بينى الهى علل و عوامل ديگرى كه عوامل روحى و معنوى ناميده مىشوند نيز همدوش عوامل مادّى در كار اجل و روزى و سلامت و سعادت و امثال اينها مؤثّرند . از نظر جهان‌بينى الهى ، جهان يك واحد زنده و با شعور است ، اعمال و افعال بشر حساب و عكس العمل دارد ، خوب و بد در مقياس جهان بىتفاوت نيست ، اعمال خوب يا بد انسان مواجه مىشود با عكس العمل‌هايى از جهان كه احياناً در دورهء حيات و زندگى خود فرد به او مىرسد . . . » .\r\nهم در آن كتاب گفتيم : « از نظر مادّى سنن تشريعى يعنى مقرّراتى كه بايد بشر به آنها عمل كند حساب مخصوصى در ميان سنن تكوين ندارد . حقّ و باطل ، درست و نادرست ، عدالت و ستم يك جور حساب دارد . جهان نسبت به طرفداران آنها بيطرف است . امّا از نظر مكتب الهى جهان نسبت به اين امور و طرفداران آنها بيطرف نيست ، طرفدار اهل حق و عدالت و درستى و صاحبان آرمانهاى مقدّس است . يك نفر مادّى هر اندازه به مسلك و روش و آيين خود مؤمن و معتقد باشد و هر اندازه آرمانش مقدّس\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nو عمومى و دور از خودخواهى و نفع‌پرستى باشد بيش از اين عقيده ندارد كه به هر اندازه سعى و كوشش و مجاهدت در راه تحقّق بخشيدن به آرمان خود به خرج دهد نتيجه مىگيرد . امّا يك نفر مسلمان مؤمن و معتقد عقيده دارد كه جهان طورى ساخته شده كه اگر او در راه حقّ و حقيقت فداكارى كند دستگاه جهان به حمايت او بر مىخيزد و او را از پشتيبانى خود بهره‌مند مىكند . صدها هزار برابر نيرويى كه او در راه هدف مقدّس خود مصرف مىكند نيروى ذخيره در جهان هست كه در چنين شرايطى به يارى او به كار مىافتد . از نظر مكتب مادّى ، يك نفر طرفدار حقيقت و عدالت همان قدر بايد به اثر فعّاليت خود مطمئن و اميدوار باشد كه يك نفر طرفدار ظلم و باطل به فعّاليتهاى خود و اثر آنها مطمئن است ؛ زيرا به عقيدهء او از نظر جهان و جريان كلّى عالم فرقى ميان اين دو نفر نيست . ولى از نظر مكتب الهى بين اين دو تفاوت بسيار است . »\r\n\r\nالهام و اشراق\r\nيكى از انواع مددهاى غيبى ، الهامات و اشراقاتى است كه احياناً به دانشمندان مىشود و ناگهان درى از علم به روى آنها گشوده مىشود و اكتشافى عظيم رخ مىدهد .\r\nآنچه معمولًا ما از راههاى حصول علم مىشناسيم دوتاست : يكى تجربه و مشاهدهء عينى ، ديگر قياس و استدلال . بشر از راه مطالعه و مشاهدهء عينى طبيعت با رموز و اسرار طبيعت آشنا مىشود ، يا در اثر قوّهء استدلال و قياس نتيجه‌اى را پيش‌بينى و استنتاج مىكند . اين گونه موفّقيتها عادى است ، لازمهء قطعى و جبرى مقدّماتى است كه بشر عملًا به كار برده است . گواينكه از يك نظر دقيق فلسفى در همين موارد نيز يك منشأ الهامى وجود دارد ولى اين نظر از افق اين بحث ما خارج است . حاجى سبزوارى مىگويد :\r\n و الملهم المبتدع العليم * حىّ قديم منّه عظيم ( 1 ) \r\n\r\n\r\n\r\n\r\n","description":"","footnote":"\r\n( 1 ) . منظومه ، مقدّمهء منطق .\r\n","page_name":" 351 ","page_number":351},
  {"content":"\r\n\r\nولى آيا همهء معلوماتى كه در طول تاريخ عمر بشر براى بشر حاصل شده است ، از يكى از اين دو راه بوده است و لا غير ؟ يا راه سومى هم وجود دارد ؟ به عقيدهء بسيارى از دانشمندان راه سومى هم هست . شايد اغلب اكتشافات بزرگ از نوع برقى بوده كه ناگهان در روح و مغز دانشمند جهيده و روشن كرده و سپس خاموش شده است .\r\nابن سينا معتقد است كه چنين قوّه‌اى در بسيارى از افراد با اختلاف و تفاوتهايى وجود دارد ؛ جملهء آيهء شريفهء  « يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ »  ( 1 ) را بر همين قوّه كه در بعضى افراد احياناً به صورت شديدى وجود دارد حمل مىكند .\r\nغزالى در كتاب المنقذ من الضّلال مدّعى مىشود كه بسيارى از معلومات بشر كه مربوط به احتياجات زندگى است ابتدا به صورت الهام صورت گرفته است . غزالى دربارهء وحى و نبوّت كه بحث مىكند مىگويد كسى كه در وحى و نبوّت شك مىكند ، يا در امكانش شك مىكند يا در وقوعش و يا دربارهء شخص معيّن شك مىكند كه آيا وحى به او رسيده يا خير . بعد مىگويد بهترين دليل امكان آن ، وقوع آن است ؛ زيرا بشر يك سلسله اطّلاعات دربارهء دواها و علاجها و دربارهء نجوم دارد كه تصور نمىرود از طريق تجربه توانسته باشد آنها را به دست آورد ، فقط بايد گفت لطف الهى از طريق الهام بشر را هدايت كرده است .\r\nخواجه نصير الدين طوسى نيز دربارهء احتياج به وحى و نبوّت كه بحث مىكند مدّعى مىشود برخى صنايع را بشر از طريق الهام آموخته است .\r\nمولوى همين معنى و مضمون را به نظم آورده است آنجا كه مىگويد :\r\n اين نجوم و طب وحى انبياست * عقل و حس را سوى بىسوره كجاست\r\nعقل جزوى عقل استخراج نيست * جز پذيراى فن و محتاج نيست\r\nجمله حرفتها يقين از وحى بود * اوّل او ، ليك عقل آن را فزود \r\nممكن است بسيارى از افراد گمان كنند كه اين سخن كه برخى از دانشها از طريق الهام به بشر القاء مىشود امروز كهنه شده است و طرفدارانى ندارد ؛ در جهان امروز مبدأ و منشأ دانش را صرفاً حواسّ ظاهره به وسيلهء مشاهدهء عينى و تكرار مشاهده و تجربه مىدانند و بجز آن به چيزى معتقد نيستند .\r\n\r\n\r\n\r\n\r\n","description":"","footnote":"\r\n( 1 ) . نور / 35 .\r\n","page_name":" 352 ","page_number":352},
  {"content":"\r\n\r\nولى اينطور نيست . امروز جمع بسيارى از دانشمندان ، بسيارى از فرضيّه‌ها را نوعى الهام به دانشمند تلقّى مىكنند . الكسيس كارل در كتاب انسان موجود ناشناخته يكى از طرفداران نظريّهء اشراق و الهام است . او مىگويد :\r\n« به يقين اكتشافات علمى تنها محصول و اثر فكر آدمى نيست . نوابغ علاوه بر نيروى مطالعه و درك قضايا ، از خصايص ديگرى چون اشراق و تصوّر خلّاقه برخوردارند ، به وسيلهء اشراق چيزهايى را كه بر ديگران پوشيده است مىيابند و روابط مجهول بين قضايايى كه ظاهراً با هم ارتباطى ندارند مىبينند و وجود گنجينه‌هاى مجهول را به فراست در مىيابند و بدون دليل و تحليل آنچه را دانستنش اهمّيت دارد مىدانند . » ( 1 )\r\nو هم او مىگويد :\r\n« دانشمندان را به دو دسته مىتوان تقسيم كرد : يكى منطقى و ديگرى اشراقى . علوم ، ترقّى خود را مرهون اين دو دسته متفكّر است . در علوم رياضى نيز كه اساس و پايهء كاملًا منطقى دارد مع هذا اشراق سهم گرفته است . . . در زندگى عادى نيز مانند قضاياى علمى ، اشراق يك عامل شناسايى قوى و در عين حال خطرناكى است و تميز آن از توهّم گاهى دشوار است . . . فقط مردان بزرگ و پاكان ساده‌دل مىتوانند با آن به كمال اوج زندگى معنوى برسند . اين موهبت حقّا شگفت‌انگيز است و درك واقعيّت بدون دليل و تعقّل را غير قابل تفسير مىنمايد . » ( 2 )\r\nالكسيس كارل عدّه‌اى از دانشمندان رياضى را نام مىبرد و مدّعى مىشود كه اينها منطقى هستند يعنى معلومات خويش را منحصراً از طريق كسب و استنتاج منطقى به دست آورده‌اند ، و عدّه‌اى از رياضىدانان را نام مىبرد و مدّعى مىشود كه اينها اشراقى و الهامى هستند .\r\nدانشمندان ديگر نيز اين نظر را تأييد كرده‌اند . اخيراً يكى از دوستان فاضل مقاله‌اى تحت عنوان « نقش شعور باطن در تجسّسات علمى » از يكى از دانشمندان\r\n\r\n\r\n\r\n\r\n","description":"","footnote":"\r\n( 1 ) . انسان موجود ناشناخته ، ص 134 .\r\n( 2 ) . همان مأخذ ، ص 135 .\r\n","page_name":" 353 ","page_number":353},
  {"content":"\r\n\r\nرياضىدان فرانسوى به نام « ژاك هاداما » را ترجمه كرده به من ارائه داد ؛ در آنجا چنين نوشته بود :\r\n« وقتى ما به شرايط اكتشافات و اختراعات مىانديشيم محال است بتوانيم اثر ادراكات ناگهانى درونى را ناديده بگيريم . هر دانشمند محقّقى كم و بيش اين احساس را كرده است كه زندگى و مطالب علمى او از يك رشته فعّاليتهاى متناوب كه در عدّه‌اى از آنها اراده و شعور وى مؤثّر بوده و بقيّه حاصل يك سلسله الهامات درونى مىباشد تشكيل شده است . »\r\nالآن يادم نيست كه در چه كتابى خواندم كه اينشتاين دانشمند بزرگ عصر ما نيز چنين عقيده‌اى دربارهء فرضيّه‌هاى بزرگ داشته و مدّعى بوده است كه مبدأ پيدايش فرضيّه‌هاى بزرگ ، نوعى الهام و اشراق است .\r\n\r\nخلاصه\r\nپس مجموعاً معلوم شد كه در زندگى افراد بشر انواعى از مددهاى غيبى وجود دارد :\r\nبه صورت تقويت دل و اراده ، به صورت فراهم شدن اسباب و وسائل مادّى كار ، به صورت هدايت و روشن‌بينى ، به صورت الهام افكار بلند علمى . پس معلوم مىشود بشر به خود واگذاشته نيست ، دست عنايت پروردگار در شرايط خاصّى او را دستگيرى مىكند ، از ضلالت و گمراهى و سرگردانى و از عجز و ضعف و ناتوانى نجات مىدهد .\r\n\r\nمددهاى غيبى اجتماعى\r\nحالا كه دربارهء يك فرد چنين است ، دربارهء جامعهء بشريّت چطور ؟ آيا ممكن است كه گاهى عنايت غيبى به كمك جامعهء بشريّت برخيزد و آن را نجات دهد ؟\r\nاتّفاقاً هميشه يا غالباً نوابغى كه پيدا شده‌اند ، پيامبران عظيم الشأنى مانند ابراهيم و موسى و عيسى و محمّد ( صلوات اللّه عليه و عليهم ) كه ظهور كرده‌اند ، در شرايطى بوده كه جامعهء بشريّت سخت نيازمند به وجود آنها بوده است ؛ آنها مانند يك\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nدست غيبى از آستين بيرون آمده‌اند و بشريّت را نجات داده‌اند ؛ مانند بارانى بوده‌اند كه در بيابانى بر تشنه‌اى ببارد ؛ مصداق قول خدا بوده‌اند :  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ  ( 1 ) ؛ خداوند به واسطهء وجود آنها بر بيچارگان و مظلومان منّت نهاد و آنها را براى نجات اين خوارشمرده‌شدگان مبعوث فرمود .\r\nعلى ( عليه السّلام ) عصر و زمينهء بعثت رسول اكرم را اينطور توصيف مىفرمايد :\r\nأرسله على حين فترة من الرّسل و طول هجعة من الامم و انتفاض من المبرم و انتشار من الامور و تلظّ من الحروب و الدّنيا كاسفة النّور ظاهرة الغرور ، على حين اصفرار من ورقها و إياس من ثمرها ( 2 ) .\r\nخداوند او را در دوره‌اى مبعوث فرمود كه فترت و فاصله‌اى در آمدن پيامبران رخ داده بود ؛ ملّتها در خوابى گران و طولانى فرو رفته بودند ؛ كارها پراكنده ، تنور جنگها داغ بود ؛ جهان را تاريكى فرا گرفته و غرور و فريب در آن نمايان بود ؛ برگ درخت بشريّت به سوى زردى گراييده ، اميدى به ميوهء اين درخت نمىرفت .\r\nپيامبران معمولًا در مواقعى ظهور كرده‌اند كه بشريّت و لا اقل محيط اجتماعى ظهور آنها در يك پرتگاه خطرناكى قرار داشته و آنها سبب نجات و اصلاح اجتماع خود شده‌اند . قرآن كريم خطاب به مردم عصر رسول اكرم چنين مىفرمايد :\r\n وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها  ( 3 ) .\r\nشما در پرتگاه سقوط در آتش بوديد كه خداوند ( به وسيلهء رسول مكرّم ) شما را از آن نجات داد .\r\nمىگويند : « عند انتهاء الشّدّة تكون الفرج » شدّت كه به نهايت رسد فرج طلوع مىكند . اگر گفته‌اند « پايان شب سيه سفيدى است » و امثال اينها ، همه حكايت مىكند\r\n\r\n\r\n\r\n\r\n","description":"","footnote":"\r\n( 1 ) . قصص / 5 .\r\n( 2 ) . نهج البلاغه ، خطبهء 87 .\r\n( 3 ) . آل عمران / 103 .\r\n","page_name":" 355 ","page_number":355},
  {"content":"\r\n\r\nاز نوعى تجارب كه بشر در گردش عالم داشته است و همه حكايت مىكند از اينكه گردش عالم بر خلاف نظر مادّى مذهبان ، گزاف و بيهوده نيست .\r\n\r\nمهدويّت در اسلام\r\nمسألهء مهدويّت در اسلام - و بالاخص در تشيّع - يك فلسفهء بزرگ است ، اعتقاد به ظهور منجى است ، نه در شعاع زندگى يك قوم و يك ملّت و يا يك منطقه و يا يك نژاد بلكه در شعاع زندگى بشريّت . مربوط به اين نيست كه يك منجى بيايد و مثلا شيعه را يا ايران را يا آسيا را يا مسلمانان جهان را نجات دهد ، مربوط به اين است كه يك منجى و مصلح ظهور كند و تمام اوضاع زندگى بشر را در عالم دگرگون كند و در جهت صلاح و سعادت بشر تغيير بدهد .\r\nممكن است افرادى خيال كنند كه دليلى ندارد در عصر علم و دانش ، در عصرى كه بشر زمين را در زير پاى خود كوچك مىبيند و آهنگ تسخير آسمانها را دارد ، تصوّر كنيم كه خطرى بشريّت را تهديد مىكند و بشريّت نيازى به چنين مدد غيبى دارد .\r\nبشريّت روز به روز مستقل‌تر و بالغ‌تر و كامل‌تر مىشود و طبعاً نيازمندىاش به كمكها و مددهاى غيبى ( به فرض قبول آنها ) كمتر مىگردد . عقل و علم تدريجاً اين خلأها و نيازها را پر مىكند و از ميان مىبرد . خطر ، آن زمان بشريّت را تهديد مىكرد كه جهالت و نادانى حكمفرما بود و افراد بشر به موجب جهالت و نادانى موجبات نيستى خود را فراهم مىكردند ، تعادل و توازن را در زندگى به هم مىزدند ؛ امّا پس از روشن شدن فضاى جهان به نور علم و دانش ديگر خطرى نيست .\r\nمتأسّفانه اين خيال ، خيال باطلى است . خطراتى كه به اصطلاح در عصر علم و دانش براى بشريّت است از خطرات عصرهاى پيشين كمتر نيست ، بيشتر است و عظيم‌تر است .\r\nاشتباه است اگر خيال كنيم منشأ انحرافات بشر هميشه نادانى بوده است .\r\nعلماى اخلاق و تربيت همواره اين مسأله را طرح كرده و مىكنند كه آيا تنها منشأ انحرافات بشر نادانى است و بنابراين « تعليم » كافى است براى مبارزه با انحرافات ، و يا اينكه نادانى يكى از علل انحرافات بشر است ؛ انحرافات بشر بيشتر از ناحيهء غرايز و تمايلات مهار نشده است ، از ناحيهء شهوت و غضب است ، از ناحيهء افزون طلبى ،\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nجاه طلبى ، برترى طلبى ، لذّت طلبى و بالاخره نفس‌پرستى و نفع‌پرستى است ؟ بدون شك نظريّهء دوم صحيح است .\r\nاكنون ببينيم در عصر ما كه به اصطلاح عصر علم و دانش است ، غرايز بشر ، شهوت و غضب بشر ، حسّ جاه‌طلبى و برترى طلبى بشر ، حسّ افزون طلبى بشر ، حسّ استخدام و استثمار بشر ، نفس‌پرستى و نفع‌پرستى بشر و بالاخره ستمگرى بشر در چه حالى است ؟ آيا در پرتو علم همهء اينها ساكن و آرام شده و روح عدالت و تقوا و رضا به حقّ خود و حدّ خود و عفاف و راستى و درستى جايگزين آن شده است ؛ يا كار كاملًا بر عكس است ، غرايز بشر بسى ديوانه‌تر از سابق گشته است و علم و فن ، ابزار و آلت كارىاى شده در دست اين غرايز ، فرشتهء علم در خدمت ديو شهوت قرار گرفته ، دانشمندان و عساكر علم خادمان سياستمداران و عساكر جاه طلبى و مدّعيان  « أَنَا رَبُّكُمُ الْأَعْلى »  ( 1 ) گشته‌اند ؟ !\r\nگمان نمىكنم بتوان كوچكترين ترديدى در اين مطلب روا داشت كه پيشرفتهاى علمى كوچك‌ترين تأثيرى روى غرايز بشر نكرده است ، برعكس بشر را مغرورتر و غرايز حيوانى او را افروخته‌تر كرده است و به همين جهت خود علم و فن ، امروز به صورت بزرگترين دشمن بشر در آمده است ، يعنى همين چيزى كه بزرگترين دوست بشر است بزرگ‌ترين دشمن بشر شده است . چرا ؟\r\nعلم چراغ است ، روشنايى است . استفاده از آن بستگى دارد كه بشر اين چراغ را در چه مواردى و براى چه هدفى به كار ببرد ؛ به قول سنايى براى مطالعهء يك كتاب از آن استفاده كند و يا براى دزديدن يك كالا در شب تاريك و « چو دزدى با چراغ آيد گزيده‌تر برد كالا » .\r\nبشر علم را همچون ابزارى براى هدفهاى خويش استفاده مىكند ، امّا هدف بشر چيست و چه بايد باشد ؟ علم ديگر قادر نيست هدفهاى بشر را عوض كند ؛ ارزشها را در نظرش تغيير دهد ، مقياسهاى او را انسانى و عمومى بكند . آن ديگر كار دين است ، كار قوّه‌اى است كه كارش تسلّط بر غرايز و تمايلات حيوانى و تحريك غرايز عالى و انسانى اوست . علم همه چيز را تحت تسلّط خويش قرار مىدهد مگر انسان و غرايز او را . انسان علم را در اختيار مىگيرد و در هر جهت كه بخواهد آن را به كار\r\n\r\n\r\n\r\n\r\n","description":"","footnote":"\r\n( 1 ) . نازعات / 24 .\r\n","page_name":" 357 ","page_number":357},
  {"content":"\r\n\r\nمىبرد ؛ امّا دين انسان را در اختيار مىگيرد ، جهت انسان را و مقصد انسان را عوض مىكند .\r\nويل دورانت در مقدّمهء لذّات فلسفه دربارهء « انسان عصر ماشين » مىگويد :\r\n« ما از نظر ماشين توانگر شده‌ايم و از نظر مقاصد فقير . » ( 1 )\r\nانسان عصر علم و دانش با انسان ما قبل اين عصر در اينكه اسير و بندهء خشم و شهوت خويش است هيچ فرق نكرده است . علم نتوانسته است آزادى از هواى نفس را به او بدهد . علم نتوانسته است ماهيّت حجّاجها ، چنگيزها ، نادرها ، ابومسلم‌ها ، سزارها را عوض كند . آنها با همان ماهيّت بعلاوهء مقدار زيادى نفاق و دورويى و تظاهر بر جهان حكومت مىكنند با اين تفاوت كه علم دست آنها را درازتر كرده است ، تيغ يك ذرعىشان تبديل شده به موشك بمب‌افكن قاره‌پيما .\r\n\r\nآيندهء جهان\r\nما به دليل اينكه مؤمن و مسلمانيم و در عمق ضميرمان اين اصل وجود دارد كه :\r\n« جهان را صاحبى باشد خدا نام » هر چه در دنيا پيشامدهايى مىشود هرگز احساس خطر عظيم ، خطرى كه احياناً بشريّت را نيست و نابود كند و كرهء زمين را تبديل به تودهء خاكستر كند و زحمات چند هزار سالهء بشريّت را كأن لم يكن نمايد نمىكنيم . در ته دل خودمان باور داريم كه سالهاى سال ، قرنها ، شايد ميليونها سال ديگر ، در روى اين زمين زندگى و حيات موج خواهد زد . فكر مىكنيم بعد از ما آن قدر مسلمانها بيايند و زندگى كنند و بروند كه فقط خدا عدد آنها را مىداند . آرى ، ما در ته دل خود اينطور فكر مىكنيم و هرگز اين انديشه را به خود راه نمىدهيم كه ممكن است عمر جهان يعنى عمر بشر و عمر زمين ما به پايان رسيده باشد .\r\nتعليمات انبياء ، نوعى امنيّت و اطمينان خاطر به ما داده است و در واقع در ته قلب خود به مددهاى غيبى ايمان و اتّكا داريم . اگر به ما بگويند يك ستارهء عظيم در فضا در\r\n\r\n\r\n\r\n\r\n","description":"","footnote":"\r\n( 1 ) . لذّات فلسفه ، بخش دعوت ، پاراگراف آخر .\r\n","page_name":" 358 ","page_number":358},
  {"content":"\r\n\r\nحركت است و تا شش ماه ديگر به مدار زمين مىرسد و با زمين ما برخورد مىكند و در يك لحظه زمين ما به يك تودهء خاكستر تبديل مىشود بازهم با همهء ايمان و اعتقادى كه به پيش‌بينىهاى دانشمندان داريم به خود ترس راه نمىدهيم ، در ته دلمان يك نوع ايمان و اطمينانى هست كه بنا نيست بوستان بشريّت كه تازه شكفته است در اثر باد حوادث ويران گردد .\r\nآرى ، همان طورى كه باور نمىكنيم زمين ما به وسيلهء يك ستاره ، يك حادثهء جوّى نيست و نابود شود ، باور نمىكنيم كه بشريّت به دست خود بشر و به وسيلهء نيروهاى مخرّبى كه به دست بشر ساخته شده منهدم گردد . آرى ، ما به حكم يك الهام معنوى كه از مكتب انبياء گرفته‌ايم باور نمىكنيم .\r\nديگران چطور ؟ آيا آنها هم باور نمىكنند ؟ آيا همين اطمينان و خوشبينى نسبت به آيندهء انسان و زمين و زندگى و تمدّن و خوشبختى و بهروزى و عدالت و آزادى در آنها وجود دارد ؟ ابداً .\r\nهر چندى يك بار در روزنامه‌ها ، در نطقها و سخنرانيهاى گردانندگان سياست جهان آثار بدبينى شومى نسبت به آيندهء بشريّت و تمدّن مشاهده مىكنيم . اگر از آن درسى كه دين به ما آموخته صرف نظر كنيم و ايمان به مددهاى غيبى را از دست بدهيم و تنها بر اساس علل ظاهرى حكم كنيم بايد به آنها حق بدهيم كه بدبين باشند . چرا بدبين نباشند ؟ در دنيايى كه سرنوشتش بستگى پيدا كرده به دگمه‌اى كه انسانى فشار دهد و پشت سرش وسائل مخرّب كه قدرت آنها را خدا مىداند به كار بيفتد ، در دنيايى كه به راستى بر روى انبارى از باروت قرار گرفته و جرقّه‌اى كافى است كه يك حريق جهانى به وجود بياورد ، چه جاى خوشبينى به آينده است ؟ راسل در كتاب اميدهاى نو مىگويد :\r\n« زمان حاضر زمانى است كه در آن حسّ حيرت توأم با ضعف و ناتوانى همه را فرا گرفته است . مىبينيم به طرف جنگى پيش مىرويم كه تقريباً هيچ‌كس خواهان آن نيست ؛ جنگى كه همه مىدانيم قسمت اعظم نوع بشر را به ديار نيستى خواهد فرستاد . و با وجود اين مانند خرگوشى كه در برابر مار افسون شده باشد خيره خيره به خطر نگاه مىكنيم بدون آنكه بدانيم براى جلوگيرى از آن چه بايد كرد ؟\r\nدر همه جا داستانهاى مخوف از بمب اتمى و هيدروژنى و شهرهاى با خاك\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nيكسان شده و خيل قشون روس ( 1 ) و قحطى و سبعيّت و درنده‌خويى براى يكديگر نقل مىكنيم ؛ ولى با اينكه عقل حكم مىكند كه از مشاهدهء چنين دورنمايى بر خود بلرزيم ، چون جزئى از وجودمان از آن لذّت مىبرد و شكافى عميق روح ما را به دو قسمت سالم و ناسالم تقسيم مىكند ، براى جلوگيرى از بدبختى تصميم قاطعى نمىگيريم . » ( 2 )\r\nچه تصميمى ؟ مگر بشر قادر است چنين تصميمى بگيرد ؟ هم او مىگويد :\r\n« دورهء به وجود آمدن انسان نسبت به دورهء تاريخى ، طولانى ، ولى نسبت به دوره‌هاى زمين‌شناسى كوتاه است . تصوّر مىكنند انسان يك ميليون سال است كه به وجود آمده . اشخاصى هستند و از آن جمله اينشتاين كه به زعم آنها بسيار محتمل است كه انسان دورهء حيات خود را طى كرده باشد و در ظرف سنين معدودى موفّق شود با مهارت شگرف علمى خود ، خويشتن را نابود كند . » ( 3 )\r\nانصافاً اگر بر اساس علل مادّى و ظاهرى قضاوت كنيم اين بدبينىها بسيار بجاست . فقط يك ايمان معنوى ، ايمان به « امدادهاى غيبى » و اينكه « جهان را صاحبى باشد خدا نام » لازم است كه اين بدبينىها را زايل و تبديل به خوشبينى كند و بگويد بر عكس ، سعادت بشريّت ، رفاه و كمال بشريّت ، زندگى انسانى و زندگى مقرون به عدل و آزادى و امن و خوشى بشر ، در آينده است و انتظار بشر را مىكشد .\r\nاگر اين بدبينى را بپذيريم واقعاً مسأله صورت عجيب و مضحكى به خود مىگيرد ؛ مثل بشر مثل طفلى مىشود كه در اوّلين لحظه‌اى كه قادر مىشود چاقو به دست بگيرد آن را به شكم خود مىزند ، خودكشى مىكند و كوچكترين حظّى از وجود خود نمىبرد .\r\nمىگويند از عمر زمين در حدود چهل ميليارد سال مىگذرد و از عمر انسان در حدود يك ميليون سال . مىگويند اگر همهء زمين و حيوان و انسان را كه بر روى زمين به\r\n\r\n\r\n\r\n\r\n","description":"","footnote":"\r\n( 1 ) . در زمانى كه كتاب اميدهاى نو نوشته مىشد ، غرب از روس وحشت داشت ، امّا اكنون عامل چين به ميان آمده و هر دو از آن مىترسند . مثل معروفى است در خراسان : « ديوانه بجه كه مست آمد » .\r\n( 2 ) . اميدهاى نو ، بخش سرگردانيهاى ما / ص 2 .\r\n( 3 ) . همان مأخذ ، بخش تسلّط بر طبيعت / ص 26 .\r\n","page_name":" 360 ","page_number":360},
  {"content":"\r\n\r\nوجود آمده ، كوچك كنيم و نسبت بگيريم ، مثلًا عمر زمين را يك سال فرض كنيم و نسبت بگيريم ، هشت ماه از اين سال گذشته و اساساً جاندارى در آن وجود نداشته است ؛ در حدود ماه نهم و دهم اوّلين جاندارها به صورت ويروسها ، باكتريها و موجودات تك سلّولى به وجود آمده است ؛ در هفتهء دوم ماه آخر سال پستانداران به وجود آمده‌اند ؛ در ربع آخر از ساعت آخر از روز آخر سال انسان به وجود آمده است .\r\nدوره‌اى كه دورهء تاريخى انسان به شمار مىرود و انسان قبل از آن در حال توحّش در جنگلها و غارها زندگى مىكرده است شصت ثانيهء اخير آن است كه در اين شصت ثانيهء اخير است كه استعداد انسان ظهور كرده و عقل و علم بشر دست‌اندركار شده و تمدّن عظيم و شگفت‌آور به وجود آمده است و انسان استعداد خود را كم و بيش به ظهور رسانده است . در همين شصت ثانيه است كه انسان خليفة اللّه بودن خود را به ثبوت رسانيده است . حالا اگر بنا باشد كه انسان به همين زودى با مهارت شگرف علمى خود ، خود را نابود كند و اگر واقعاً انسان با قدرت علمى خود گور خود را به دست خود كنده باشد و چند گامى بيشتر تا گور خود فاصله نداشته باشد ؛ اگر واقعاً چنين خودكشى اجتماعى در انتظار بشر باشد بايد بگوييم خلقت اين موجود بسى بيهوده و عبث بوده است .\r\nآرى ، يك نفر مادّى مسلك مىتواند اينچنين فكر كند ولى يك نفر تربيت شده در مكتب الهى اينطور فكر نمىكند ؛ او مىگويد : ممكن نيست كه جهان به دست چند نفر ديوانه ويران شود ؛ او مىگويد : درست است كه جهان بر سر پيچ خطر قرار گرفته است ولى خداوند همانطور كه در گذشته - البتّه در شعاع كوچكترى - اين معجزه را نشان داده ، بر سر پيچهاى خطر بشر را يارى كرده و از آستين غيب مصلح و منجى رسانده است ، در اين شرايط نيز چنان خواهد كرد كه عقلها در حيرت فرو رود ؛ او مىگويد :\r\nكار جهان عبث نيست ؛ او مىگويد : اگر چنان شود كه مادّى مذهبان مىگويند و ظهور انسان در روى زمين مصداق مثل معروف عربى بشود : « ما أدرى أ سلم أم ردع » ( 1 ) ، يا مصداق سخن حافظ بشود كه :\r\n « راستى خاتم فيروزهء بو اسحاقى * خوش درخشيد ولى دولت مستعجل بود » \r\n\r\n\r\n\r\n\r\n","description":"","footnote":"\r\n( 1 ) . [ ترجمه : نمىدانم موافقت است يا مخالفت ( كنايه از بلا تكليفى ) . 
  ]\r\n","page_name":" 361 ","page_number":361},
  {"content":"\r\n\r\nبا حكمت و عنايت پروردگار منافى خواهد بود :\r\n اذ مقتضى الحكمة و العناية * ايصال كلّ ممكن لغاية ( 1 ) \r\nخير ، عمر جهان به پايان نرسيده است ، هنوز اوّل كار است ، دولتى مقرون به عدل و عقل و حكمت و خير و سعادت و سلامت و امنيّت و رفاه و آسايش و وحدت عمومى و جهانى در انتظار بشريّت است ، دولتى كه در آن دولت حكومت با صالحين است و انتخاب اصلح به معنى واقعى در آن صورت خواهد گرفت . روز بهروزى خواهد رسيد  ( وَ أَشْرَقَتِ الْأَرْضُ بِنُورِ رَبِّها )  ( 2 ) ، روزى كه « اذا قامَ الْقائِمُ حَكَمَ بِالْعَدْلِ ، ارْتَفَعَ في أيّامِهِ الْجَوْرُ وَ أمِنَتْ بِهِ السُّبُلُ ، وَ اخْرَجَتِ الارْضُ بَرَكاتِها وَ لا يَجِدُ الرَّجُلُ مِنْكُمْ يَوْمئذٍ مَوْضِعاً لِصَدَقَتِهِ وَ لا بِرِّهِ وَ هُوَ قَوْلُهُ تَعالى :  وَ الْعاقِبَةُ لِلْمُتَّقِينَ ( 3 ) »  ( 4 ) در آن روز به عدالت حكم شود و ستم براى هميشه رخت بر بندد ، راهها امن گردد ، زمين بركات و استعدادهاى خود را ظاهر گرداند و حدّ اكثر استفاده از منابع و خيرات زمين صورت گيرد ، فقيرى پيدا نشود كه مردم صدقات و زكوات خود را به او بدهند و اين است معنى سخن خدا : عاقبت از آن متّقيان است .\r\nبجاى اينكه مأيوسانه بنشينيم و بگوييم كار بشر تمام شده و بشر به دست خود گور خود را كنده و چند گامى بيشتر با آن فاصله ندارد و روزهاى خوش بشر دارد به پايان مىرسد ، مىگوييم :\r\n باش تا صبح دولتش بدمد * كاين هنوز از نتايج سحر است \r\nهمانطور كه ظهورهاى گذشته پس از سختيهايى بوده ، قطعاً اين ظهور نيز پس از سختيها و شدّتها خواهد بود . هميشه برقها در ظلمتها مىجهد .\r\nعلى ( عليه السّلام ) اشاره به ظهور مهدى موعود مىكند و چنين مىفرمايد :\r\n\r\n\r\n\r\n\r\n","description":"","footnote":"\r\n( 1 ) . شرح منظومهء حاج ملّا هادى سبزوارى ، بخش حكمت ، در مبحث غايت .\r\n( 2 ) . زمر / 69 .\r\n( 3 ) . اعراف / 128 .\r\n( 4 ) . بحار ، ج 52 / ص 338 و 339 با اندكى تلخيص .\r\n","page_name":" 362 ","page_number":362},
  {"content":"\r\n\r\nحتّى تقوم الحرب بكم على ساق باديا نواجذها ، مملوءة اخلافها ، حلوا رضاعها ، علقما عاقبتها ، الا و فى غد - و سيأتى غد بما لا تعرفون - يأخذ الوالى من غيرها عمّالها على مساوى أعمالها و تخرج له الارض افاليذ كبدها و تلقى اليه سلما مقاليدها فيريكم كيف عدل السّيرة و يحيى ميّت الكتاب و السّنّة ( 1 ) .\r\nجنگ قد علم خواهد كرد در حالى كه دندانهاى خود را نشان مىدهد . پستانهايش پر است و آماده است . شروع كار شيرين است و عاقبت آن تلخ . همانا فردا - و فردا چيزى ظاهر خواهد كرد كه او را نمىشناسيد و انتظارش را نداريد - آن حاكم انقلابى هر يك از عمّال حكومتهاى قبلى را به سزاى خويش خواهد رسانيد ، زمين پاره‌هاى جگر خود را از معادن و خيرات و بركات براى او بيرون خواهد آورد و كليدهاى خود را با تمكين به او تسليم خواهد كرد ؛ آن وقت به شما نشان خواهد داد كه عدالت واقعى چيست ، و كتاب خدا و سنّت پيامبر را احياء خواهد كرد .\r\nعلى ( عليه السّلام ) نيز از يك آيندهء عبوس و خشمناك و جنگهاى وحشتزا ياد مىكند ولى على در پايان اين شب سيه يك سفيدى ميمونى را نويد مىدهد . قرآن كريم هم مىفرمايد :\r\n وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ . \r\nما از پيش اطلاع داده‌ايم كه وارث اصلى زمين ، بندگان صالح و شايستهء ما خواهند بود ( براى هميشه زمين در اختيار ارباب شهوت و غضب و بندگان جاه و مقام و اسيران هواى نفس نخواهد بود ) .\r\nآرى ، اين است فلسفهء بزرگ مهدويّت ؛ در عين اينكه پيش‌بينى يك سلسله تكانهاى شديد و نابسامانيها و كشتارها و بىعدالتيهاست ، پيش‌بينى يك آيندهء سعادت‌بخش و پيروزى كامل عقل بر جهل ، توحيد بر شرك ، ايمان بر شك ، عدالت بر ظلم ، سعادت بر شقاوت است ؛ لهذا نويد و آرزوست .\r\nاللّهمّ إنّا نرغب اليك فى دولة كريمة تعزّ بها الاسلام و اهله و تذلّ بها النّفاق و اهله و تجعلنا فيها من الدّعاة إلى طاعتك و القادة الى سبيلك و ترزقنا بها كرامة الدّنيا و الآخرة ( 2 ) .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 136 .\r\n( 2 ) . از فقرات دعاى افتتاح .\r\n","page_name":" 363 ","page_number":363},
  {"content":"\r\n . \r\n","description":"","footnote":"","page_name":" 364 ","page_number":364},
  {"content":"\r\n\r\n\r\nدرسى كه از فصل بهار بايد آموخت\r\n\r\n","description":"","footnote":"","page_name":" 365 ","page_number":365},
  {"content":"\r\n . \r\n","description":"","footnote":"","page_name":" 366 ","page_number":366},
  {"content":"\r\n\r\nدرسى كه از فصل بهار بايد آموخت ( * )\r\n\r\nميل به تنوّع و تجدّد\r\nانسان حالتى دارد كه از يكنواختى ملول مىشود ، طالب تجدّد و تنوّع است .\r\nتجدّد و نوخواهى ، احتياجى است در وجود بشر . امّا اينكه رمز اين كار چيست ، چرا بشر در كمال اشتياق چيزى را طلب مىكند و همين‌كه به او رسيد از شدّت و هيجانش كاسته مىشود ، كم كم به سردى و خستگى و احياناً به تنفّر و انزجار منتهى مىشود ، مطلبى است كه امشب نمىخواهم وارد بحث آن بشوم .\r\nبعضى گمان مىكنند كه اين خصيصه ، ذاتى بشر است . بشر هميشه مشتاق و آرزومند چيزهايى است كه ندارد . داشتن ، مدفن عشق و علاقه و خواستن است . امّا بعضى ديگر نظر دقيق‌ترى دارند . مىگويند اگر واقعاً چيزى مطلوب غريزى و ذاتى بشر باشد ، ممكن نيست كه وصال او را سرد و افسرده كند . در نهاد و غريزهء بشر\r\n\r\n\r\n\r\n\r\n","description":"","footnote":"\r\n( * ) . اين سخنرانى در 18 رمضان 78 مطابق 7 فروردين 38 ايراد شده است .\r\n","page_name":" 367 ","page_number":367},
  {"content":"\r\n\r\nمعشوق و محبوبى كامل‌تر و عالىتر است ؛ محبوبى كه كمال لا يتناهى است . به دنبال هر محبوبى كه مىرود ، در حقيقت ، نشانى از محبوب اصلى و واقعى خود در او مىبيند و به گمان محبوب اصلى به سراغ او مىرود ، امّا پس از وصال چون خاصيّت آن محبوب اصلى را در او نمىبيند و احساس مىكند كه اين موجود قادر نيست خلأ وجودى او را پر كند ، به سراغ محبوبى ديگر مىرود ، و همين طور . . . مگر آنكه روزى به محبوب اصلى و حقيقى خود نائل گردد ؛ آن وقت به كمال واقعى خود كه اتّصال به كمال لا يتناهى است ، خواهد رسيد و در بهجت و سعادت كامل غرق مىگردد و براى هميشه آرام مىگيرد و ديگر خستگى و افسردگى و كسالت در او راه نمىيابد  ( أَلا بِذِكْرِ اللَّهِ تَطْمَئِنُّ الْقُلُوبُ )  ( 1 ) .\r\nقرآن كريم دربارهء بهشت مىفرمايد :  « لا يَبْغُونَ عَنْها حِوَلًا »  ( 2 ) يعنى اين تفاوت ميان نعمتهاى آخرت و اين دنيا هست كه در اين دنيا انسان طالب تحوّل و تغيّر است ، امّا در آخرت طالب تغيّر و تحوّل و نو شدن و عوض شدن نيست .\r\nبه هر حال ، مسلّماً انسان در اين دنيا طالب تجدّد و تنوّع است . تجدّد موجب انبساط و شكفتگى خاطر مىگردد ، خصوصاً اگر آن تجدّد و تنوّع در جهت حيات و تازگى زندگى باشد . تجدّد و تنوّع ، كدورت و ملال را از خاطر مىزدايد .\r\n هر زمان نو صورتى و نو جمال * تا ز نو ديدن فرو ميرد ملال \r\nدر تشريع نيز اين نكته رعايت شده ، در هفته ، روزى و در سال ، ماهى براى عبادت اختصاص داده شده است ؛ يعنى تشريع به بدرقهء تكوين رفته است . روز جمعه در هفته ، و ماه رمضان در سال ، اوقات تجديد حيات معنوى و زدودن خاطر از ملالها و كدورتهاى مادّى است . در حديث است :\r\nلكلّ شىء ربيع و ربيع القرآن شهر رمضان ( 3 ) .\r\nهر چيزى بهار و فصل تجديد حياتى دارد ؛ بهار و فصل تجديد حيات قرآن در دل اهل ايمان ، ماه رمضان است .\r\n\r\n\r\n\r\n\r\n","description":"","footnote":"\r\n( 1 ) . آرى ، با ياد خدا دلها آرامش گيرد . ( رعد / 28 )\r\n( 2 ) . نعمتهاى بهشت چنان است كه هيچ‌گاه بهشتيان تغيير و تبديل آن را خواستار نباشند . ( كهف / 108 )\r\n( 3 ) . كافى ، ج 2 / ص 630 .\r\n","page_name":" 368 ","page_number":368},
  {"content":"\r\n\r\nعلى ( ع ) مىفرمايد :\r\nتعلّموا القرآن فإنّه ربيع القلوب ( 1 ) .\r\nقرآن را بياموزيد كه بهار دلها قرآن است .\r\nبهار طبيعى را خورشيد به وجود مىآورد كه پس از مدّتى دورى و فاصله ، با اشعّهء گرم خود طبيعت مرده را زنده و زمين خفته را بيدار مىكند ؛ و بهار معنوى را خورشيد تابندهء قرآن در دلهاى مرده و روحهاى افسرده ايجاد مىكند . هم از فرصت بهار معنوى بايد استفاده كرد و هم از فرصت بهار طبيعى . رسول اكرم ( ص ) دربارهء بهار معنوى - يعنى ماه مبارك رمضان - فرمود :\r\nفاسئلوا اللَّه بنيّات صادقة و قلوب طاهرة أن يوفّقكم لعبادته و تلاوة كتابه ( 2 ) .\r\nاز خداوند با نيّتهاى جدّى و راستين و با دلهاى پاك بخواهيد كه توفيق بندگى و تلاوت كتاب الهى به شما عنايت كند .\r\n\r\nسهم انسان از فصل بهار\r\nدر قرآن كريم مكرّر از اين تجديد حياتى كه براى زمين رخ مىدهد ياد شده ولى به عنوان يك درس و تعليم و به عنوان راهنمايى بشر ، كه از اين فصل چه استفاده‌اى بايد بكند و چه الهامى بايد بگيرد .\r\nهر يك از فرزندان زمين از گياهان و حيوانات و انسان از اين فصل حيات‌بخش سهمى و حقّى دارند : گلها و سبزه‌ها در اين فصل خود را به كمال رشد مىرسانند ، به حدّ اعلى جمال خود را طراوت مىدهند ؛ اسب و گاو و گوسفند خود را به آب و علف مىرسانند ، خود را فربه مىسازند ، جست و خيزى مىكنند ؛ انسان هم از آن جهت كه انسان است ، عقلى دارد و فهمى ، دلى دارد و احساساتى و عواطفى ، او هم از اين فيض عام سهمى دارد . سهم انسان چيست ؟\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 109 . و در آن چنين است : « و تعلّموا القرآن فإنّه أحسن الحديث ، و تفقّهوا فيه فإنّه ربيع القلوب . »\r\n( 2 ) . عيون أخبار الرضا عليه السّلام ، ج 1 / ص 295 ، و به جاى « لعبادته » ، « لصيامه » آمده است .\r\n","page_name":" 369 ","page_number":369},
  {"content":"\r\n\r\nبراى بعضى از مردم فصل حيات‌بخش بهار الهام دهنده است ، درس است ، آموزنده است ، نكته‌ها و رمزها و حقيقتها در مىيابند . امّا متأسّفانه استفادهء بعضى ديگر از افراد از حدّ استفادهء يك حيوان تجاوز نمىكند . حاصل بهرهء آنها از اين تجلّى با شكوه خلقت ، شكم پر كردن و عربده كشيدن و بد مستى كردن و سقوط در منتها درجهء حيوانيّت است . آنها در اين فصل الهام مىگيرند امّا نه از اين فصل بلكه از صفات و ملكات پليد خودشان ؛ الهام مىگيرند امّا چه چيز الهام مىگيرند ؟ جنايت و آدمكشى ، فحشاء و فساد اخلاق ، شكستن قيود و حدود انسانى .\r\nآيا اين منتهاى بدبختى نيست كه محصول رسيدن ايّامى به اين لطف و صفا و طراوت ، تيرگى دل و تاريكى روح و قساوت قلب باشد ؟ آرى ، هر كسى بر طينت خود مىتند .\r\nبه هر حال ، فصل بهار فصل تجديد حيات و زندگى از سر گرفتن زمين ماست ؛ فصل نشاط و خرّمى زمين است ؛ فصلى است كه زمين در شرايط تازه و جديدى قرار مىگيرد و مستعد مىشود كه بزرگترين موهبتهاى الهى يعنى حيات و زندگى به او افاضه شود .\r\nدر قرآن كريم از اين حالت زمين ، از اين تجديد حياتى كه براى اين موجود رخ مىدهد ، مكرّر ياد شده . در حدود پانزده بار و شايد بيشتر در قرآن كريم به اين موضوع اشاره شده ، ولى به عنوان يك درس و يك تعليم و يك حكمت آموختنى .\r\n\r\nحقيقت و آثار حيات\r\nاينكه حقيقت حيات و زندگى چيست ، مطلبى است كه هنوز دانش بشر پرده از روى آن بر نداشته ، و به عقيدهء يك عدّه از اهل تحقيق هيچ‌گاه هم از اين راز پرده برداشته نخواهد شد ؛ زيرا به عقيدهء اين دسته ، حقيقت حيات و حقيقت وجود يكى است . همان طورى كه حقيقت وجود قابل تعريف و تحديد و تصوّر نيست ، حقيقت حيات و زندگى نيز قابل تعريف و تصوّر نيست ؛ و همان طورى كه حقيقت وجود داراى مراتب شديد و ضعيف و اشدّ و اضعف است ، حقيقت حيات نيز همين طور است . هر موجودى به اندازهء حظّ و بهره‌اى كه از وجود دارد از حقيقت حيات و زندگى بهره‌مند است . زنده شدن زمين و هر موجود مردهء ديگر عبارت است از يافتن يك درجهء عالىتر\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nو كامل‌تر از حيات . مردهء مطلق وجود ندارد ، مردهء مطلق ، معدوم مطلق است .\r\nدر عين حال ، با اينكه حقيقت حيات بر بشر مجهول است و يا غير قابل درك است ، آثار حيات و زندگى از همه چيز نمايان‌تر و آشكارتر است . با اينكه خود حيات و زندگى را احساس نمىكنيم - يعنى خود حيات را نمىبينيم ، لمس نمىكنيم ، نمىچشيم - ولى آثارش را مىبينيم و لمس مىكنيم . آثار حيات ظاهر است و خود حيات باطن . ما از اين ظاهر به وجود آن باطن پى مىبريم ؛ از اين قشر و از اين پوست به آن لبّ و مغز مىرسيم .\r\n\r\nحقايق نامحسوس\r\nافرادى در دنيا پيدا شده‌اند كه گفته‌اند ما جز به چيزهايى كه مستقيماً وجود آنها را احساس مىكنيم و به وسيلهء يكى از حواسّ خود آنها را مىيابيم ايمان نداريم ؛ تنها چيزى قابل اعتقاد و ايمان است كه مستقيماً بشود آن را احساس كرد ، هر چه محسوس نيست موجود نيست ، لذا مىگوييم طبيعت موجود است زيرا مستقيماً قابل لمس و احساس است و ماوراى طبيعت موجود نيست به دليل آنكه قابل لمس و احساس نيست .\r\nگذشته از اينكه اين منطق در حدّ خود ناقص است ، زيرا چرا و به چه دليل هر چيزى كه من احساس نمىكنم ، وجود ندارد ؟ ، يك نقص بزرگترى در اين طرز بيان هست و آن اينكه حساب نكرده‌اند كه در خود طبيعت حقايق مسلّم و قطعى و غير قابل انكارى هست كه ما با وجود آنكه با يكى از حواسّ خود آنها را درك نكرده‌ايم از راه آثار وجودى آنها ، آنها را شناخته‌ايم . حيات و زندگى ، يكى از آنهاست . لازم نيست كه هر چه نامحسوس است متعلّق به ما وراء طبيعت باشد . ما وراء طبيعت نامحسوس است ، امّا هر نامحسوسى جزء ما وراء طبيعت نيست .\r\nدانشمندانى كه دقيقاً در اين موضوعات حساب كرده و دقّت كامل نموده‌اند به ثبوت رسانيده‌اند كه خيلى از حقايق مسلّم در همين جهان طبيعت كه در دامن او هستيم و در دامن او پرورش مىيابيم هست و قطعاً وجود دارد و حال آنكه مستقيماً قابل احساس و لمس نيست . مگر ما خود جسم و مادّه را مستقيماً احساس مىكنيم ؟ ! آنچه مستقيماً حواسّ ما درك مىكند ، يا از نوع رنگ و شكل است يا از نوع اندازه و\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمقدار ، يا از نوع حرارت و برودت و يا از نوع نرمى و زبرى . هيچ‌كدام از اينها عين مادّهء خارجى نيست ؛ همهء اينها عوارض و آثار مادّه است . حيات و زندگى طبيعى كه براى زمين و فرزندان زمين پيدا مىشود يك حقيقت مسلّم و در عين حال نامحسوسى است كه ما چون غرق در آثار و تجلّياتش هستيم مىپنداريم كه مستقيماً حواسّ ما با خود او سر و كار دارد . ما در يك گل چه مىبينيم ؟ رشد و نموّ مىبينيم ، خرّمى و شادابى و طراوت مىبينيم ، رنگ‌آميزى و عطر مىبينيم ؛ و از راه وجود اينها حكم مىكنيم كه زندگى در او پيدا شده . اين حكم و قضاوت ما دربارهء باطن اين گل كه همان حقيقت زندگى است به وسيلهء حواسّ ظاهره نيست ؛ به وسيلهء قوّهء ديگرى است در ما كه او هم باطن ما شمرده مىشود . ما با ظاهر و پوستهء وجود خود - يعنى با حواسّ بدنى و آلات بدنى خود - ظاهر و پوستهء عالم را درك مىكنيم ، و با باطن و هستهء وجود خود - يعنى با نيروى عقل و ضمير خود - كم و بيش با باطن و هستهء عالم ارتباط پيدا مىكنيم ، يعنى حقايق غير محسوس را درك مىكنيم .\r\n\r\n« لبّ » در قرآن\r\nدر قرآن مجيد تعبير بسيار لطيفى است : گاهى كه مىخواهد از حقايق زير پردهء ظواهر بحثى بكند مىگويد : « اولو الالباب » اين حقيقت را در مىيابند ؛ يعنى صاحبان لب . « لب » يعنى مغز خالص و جدا شده از پوست . المنجد مىگويد : « اللّبّ خالص كلّ شىء ، العقل الخالص من الشّوائب » . راغب اصفهانى نيز در مفردات غريب القرآن مىگويد :\r\n« اللّبّ العقل الخالص من الشّوائب » يعنى « لب » به عقلى مىگويند كه از آنچه با او مخلوط شده است جدا شده باشد . نمىگويد عقل خالى از شوائب ، مىگويد عقل خالص - يعنى جدا شده - از شوائب . چون واقعاً در ابتدا كه هنوز فكر انسان خام است نوعى آميختگى ميان محسوسات و تخيّلات و معقولات هست . بعدها اينها از يكديگر جدا مىشوند و حساب هر يك جدا مىگردد . عقل انسان هرگاه به اين درجه رسد كه از مقهوريّت وهم و خيال و حس بيرون آيد و خلاص گردد ، « لب » ناميده مىشود ؛ زيرا نسبت عقل انسان كه باطن است ، با قواى ظاهرى حسّى ، نسبت مغز است به پوست ؛ و مغز در يك بادام و يك گردو و امثال اينها ابتدا به يكديگر آميخته است و از هم جدايى ندارند ، تدريجاً كه اين ميوه كامل و رسيده مىشود ، پوستها از مغزها جدا مىشوند و هر\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nكدام خاصيّت و اثر مخصوص به خود را حفظ مىكند و اثر هيچ‌كدام با اثر ديگرى مخلوط نمىشود .\r\nانسان اگر در علم و معرفت كامل گردد ، عقلش از حسّ و وهم و خيالش جدا و مستقل مىشود ؛ احكام هيچ‌يك از آنها را با ديگرى اشتباه نمىكند . در اين هنگام به چنين شخصى گفته مىشود « لبيب » ، يعنى كسى كه قوّهء عاقله‌اش استقلال خود را بازيافته است .\r\nعرفا مىگويند مراتب وجود انسان با عوالم وجود متطابق است ؛ انسان در مراتب وجودى خود داراى جبروت و ملكوت و ناسوت است و با هر مرتبه‌اى از مراتب وجود و هستى خود ، با يك مرتبه و درجه از عالم كلّى مىتواند مرتبط شود .\r\nدستگاه عقل و فكر انسان از همين راه حسّ و حواس قوام و مايه و قوّت مىگيرد ؛ راه عبور به معقولات از ميان محسوسات است . قرآن كريم دعوت به تدبّر در همين محسوسات مىكند ؛ زيرا از همين محسوسات بايد به معقولات پى برد و نبايد در عالم محسوسات متوقّف شد : « إنّ في خلق السّماوات و الأرض و اختلاف اللّيل و النّهار لآيات لا لي الألباب » يعنى در خلقت آسمانها و زمين ، در مشاهدهء همين پيكر عالم و پوسته و قشر عالم ، نشانه‌ها و دلايلى بر روح عالم و لب و مغز عالم هست ولى از براى كسانى كه خودشان داراى لب و مغز و هسته هستند و عقل قوى و خلاص شده از حس دارند  « الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ  ( 1 ) آن كسانى كه خدا را در دل خود ياد مىكنند ، در لبّ خود و مغز و هستهء وجودى خود با خداى عالم و مركز و روح عالم ارتباط پيدا مىكنند ؛ در همه حال در ياد او هستند ، در حالى كه ايستاده‌اند و در حالى كه نشسته‌اند ، در حال سستى و در حال سختى ، در همه حال در نظام عالم فكر مىكنند ؛ مىرسند به آنجا كه به حركت غائى و تسخيرى موجودات پى مىبرند و مىفهمند كه عبث نيست ، خودشان عبث آفريده نشده‌اند ، قيامت و رسيدن نتيجهء اعمالى در كار هست .\r\nدر جاى ديگر مىفرمايد :\r\n\r\n\r\n\r\n\r\n","description":"","footnote":"\r\n( 1 ) . آل عمران / 190 و 191 .\r\n","page_name":" 373 ","page_number":373},
  {"content":"\r\n\r\n  فَبَشِّرْ عِبادِ ، الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ وَ أُولئِكَ هُمْ أُولُوا الْأَلْبابِ   ( 1 ) .\r\nنويد بده آن دسته از بندگان مرا كه به سخن گوش فرا مىدهند ، امّا از ميان آنچه مىشنوند آنكه بهتر است براى عمل و پيروى انتخاب مىكنند . آنها هستند كسانى كه خداوند آنها را رهبرى كرده ، و آنها هستند صاحبان لب .\r\nسخنى كه انسان مىشنود به وسيلهء گوش مىشنود . گوش يك حاسّه است در بدن ما . براى گوش تفاوتى نيست كه آنچه مىشنود چه باشد ؛ تميز دادن و غربال كردن شنيده‌ها كار گوش نيست . امّا نيروى ديگرى در انسان هست كه قادر است فراورده‌هاى گوش را مورد رسيدگى قرار دهد ، روى آنها حساب كند ، خوبى و بدى و صحّت و سقم و درستى و نادرستى هر يك از آنها را به دست آورد . آن قوّه و نيرو ، باطن و نامحسوس است نه ظاهر و محسوس ؛ كارى هم كه صورت مىدهد از نوع كارهاى محسوس نيست .\r\nآرى ، انسان با قشر و پوسته و قسمت محسوس و ظاهر جهان وجود خود ، با قشر و پوستهء محسوس جهان بزرگ ارتباط پيدا مىكند ، و با قسمت هسته و مغز نامحسوس جهان وجود خود ، با باطن و هسته و مغز و جنبه‌هاى نامحسوس جهان بزرگ ارتباط پيدا مىكند .\r\nشخصى از امير المؤمنين ( ع ) سؤال كرد : « هل رأيت ربّك ؟ » ( آيا خداى خود را ديده‌اى ؟ ) . فرمود : « لم أعبد ربّا لم أره » ( من خدايى را كه نديده‌ام بندگى نكرده‌ام ) . بعد فرمود : « لم تره العيون بمشاهدة العيان و لكن رأته القلوب بحقايق الايمان » ( 2 ) بلى خدا ديده مىشود امّا نه با چشم . چشم ابزار اين كار نيست و براى اين كار آفريده نشده است .\r\nاو را دل روشن به نور ايمان مىبيند . ديدهء دل است كه مىتواند او را شهود كند .\r\n ديدن روى تو را ديدهء جان بين بايد * اين كجا مرتبهء چشم جهان بين من است \r\n*\r\n\r\n\r\n\r\n\r\n","description":"","footnote":"\r\n( 1 ) . زمر / 17 و 18 .\r\n( 2 ) . توحيد صدوق ، ص 305 . نهج البلاغه ، خطبهء 178 .\r\n","page_name":" 374 ","page_number":374},
  {"content":"\r\n\r\n جسم ظاهر ، روح مخفى آمده است * جسم همچون آستين جان همچو دست\r\nباز عقل از روح مخفىتر بود * حس به سوى روح زوتر ره برد\r\nروح وحى از عقل پنهان‌تر بود * زان كه او غيب است و او زان سر بود\r\nآن حسى كه حق بدان حس مظهر است * نيست حسّ اين جهان آن ديگر است \r\n\r\nمحدوديّت حواس\r\nانسان در ناحيهء بدن و ساختمان جسمى خود بسيار محدود است ؛ در تحت يك شرايط معيّن فقط مىتواند باقى بماند ؛ در حدّ معيّنى از حرارت و حدّ معيّنى از فشار هوا و با ميزان معيّنى از موادّ غذايى و در اندازهء معيّنى از زمان و قدر معيّنى از مكان مىتواند به حيات و زندگى خود ادامه دهد ؛ ولى در قسمت باطن و روح خود ، اين قيود و حدود را ندارد ؛ اين شروط و اندازه‌ها برايش نيست . و اگر انسان در ناحيهء روح خود متقدّر و متعيّن به اين حدود و اشكال و قالبها بود ، نمىتوانست كلّى و مرسل و نامحدود را - يعنى همين قواعد كلّى كه در علوم طبيعى و رياضى هست - درك كند و به آنها نائل شود . چون در قسمت جسم محدود و متعيّن و متقدّر است ، هر چيزى را كه به واسطهء آلات جسمانى يعنى به واسطهء يكى از حواسّ خود ادراك مىكند ، محدود و متعيّن است .\r\nچاره‌اى از اين ادراك محدود نيست ؛ همين محدود راه عبور نامحدود است . بشر از محدود به نامحدود و از جزئى به كلّى و از نسبى به مطلق سير مىكند . ممكن نيست كه انسان بتواند نامحدود را با يكى از حواسّ جسمانى خود احساس كند ، امّا مىتواند نامحدود را تعقّل كند . انسان مىتواند با ديدهء بصيرت و با چشم غير جسمانى ، نامحدود را شهود كند ، ولى ممكن نيست كه نامحدود در محدود و نامتعيّن در متعيّن جا بگيرد .\r\nمولوى مىگويد :\r\n چشم حس همچون كف دست است و بس * نيست كف را بر همهء آن دسترس \r\nاين بيت را در ضمن مثلى عالى براى همين موضوع - يعنى براى موضوع محدود بودن ادراك حسّى انسان - آورده و آن اينكه فيلى از هندوستان به جايى كه اسم فيل را شنيده بودند ولى خود فيل را نديده بودند آوردند و آن را در تاريكى قرار دادند . مردم مىرفتند در تاريكى آن حيوان را با دست خود لمس مىكردند و بعد بيرون مىآمدند و\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nدرباره‌اش قضاوت مىكردند . يكى دستش به خرطوم فيل رسيد ، وقتى بيرون آمد از او پرسيدند فيل چه شكلى داشت ، گفت به شكل ناودان بود ؛ ديگرى دستش به گوش فيل خورده بود و در جواب كسانى كه پرسيدند فيل چه شكلى داشت ، گفت به شكل بادبزن بود ؛ سوّمى كه دستش به پاى فيل خورده بود گفت فيل به شكل عمود است ؛ چهارمى كه پشت فيل را لمس كرده بود گفت فيل به شكل تخت است :\r\n پيل اندر خانه‌اى تاريك بود * عرضه را آورده بودندش هنود\r\nاز براى ديدنش مردم بسى * اندر آن ظلمت همىشد هر كسى\r\nديدنش با چشم چون ممكن نبود * اندر آن تاريكىاش كف مىبسود\r\nآن يكى را كف به خرطوم اوفتاد * گفت او چون ناودانستش نهاد\r\nآن يكى را دست بر گوشش رسيد * آن بر او چون بادبيزن شد پديد\r\nآن يكى را كف چو بر پايش بسود * گفت شكل پيل ديدم چون عمود\r\nآن يكى بر پشت او بنهاد دست * گفت خود آن پيل چون تختى بد است\r\nهمچنين هر يك به جزئى چون رسيد * فهم آن مىكرد هر جا مىتنيد\r\nاز نظرگه گفتشان بد مختلف * آن يكى دالش لقب داد اين الف\r\nدر كف هر كس اگر شمعى بدى * اختلاف از گفتشان بيرون شدى \r\nآنگاه از همهء اينها اين طور نتيجه مىگيرد :\r\n چشم حس همچون كف دست است و بس * نيست كف را بر همهء آن دسترس\r\nجسم دريا ديگر است و كف دگر * كف بهل وز ديده در دريا نگر \r\n\r\nقرآن و فصل بهار\r\nقرآن كريم در يكى از مواردى كه به اين درس آموزنده اشاره مىكند مىفرمايد :\r\n  وَ تَرَى الْأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ وَ أَنْبَتَتْ مِنْ كُلِّ زَوْجٍ بَهِيجٍ . ذلِكَ بِأَنَّ اللَّهَ هُوَ الْحَقُّ وَ أَنَّهُ يُحْيِ الْمَوْتى وَ أَنَّهُ عَلى كُلِّ شَيْءٍ قَدِيرٌ   ( 1 ) .\r\n\r\n\r\n\r\n\r\n","description":"","footnote":"\r\n( 1 ) . حجّ / 5 و 6 .\r\n","page_name":" 376 ","page_number":376},
  {"content":"\r\n\r\nزمين را مىبينى جامد و افسرده و بىروح و بىجنبش ، امّا همين‌كه آب باران بر آن مىپاشيم به جنبش و حركت در مىآيد و فزونى مىگيرد و انواع گياههاى بهجت‌افزا مىروياند . اين از آن جهت است كه خدا حقّ مطلق است و نظام زنده كردن مرده‌ها در قبضهء قدرت اوست ، و اوست كه بر هر چيزى تواناست ، قادر مطلق و تواناى مطلق است .\r\nدر همهء عالم وجود - چه در موجودات جاندار و چه در موجودات بىجان - يك نظم و حساب و تأليف و هماهنگى بين موجودات هست كه تمام عالم به منزلهء يك پيكر ديده مىشود . بين اجزا و اعضاى اين پيكر ارتباط و اتّصال و هماهنگى است و نمودار مىسازد كه يك مشيّت و يك تدبير كلّى در همهء عالم هست كه به عالم وحدت و هماهنگى مىدهد ؛ مىنماياند كه اجزاى اين عالم به خود واگذاشته نيست كه هر جزئى و هر ذرّه‌اى بدون آنكه هدفى در ضمن اين مجموعه و وظيفه‌اى در داخل اين دستگاه داشته باشد كارى انجام دهد ؛ بلكه به عكس ، وضع عالم و جهان دلالت دارد كه هر ذرّه‌اى و هر جزئى مانند يك پيچ يا مهره يا چرخ يا ميله يا لوله‌اى است كه در يك كارخانه گذاشته شده كه در عين اينكه يك كارى به تنهايى انجام مىدهد ، كار او با كار ساير اجزاى اين كارخانه مربوط و وابسته است ، و به تعبيرى كه در قرآن مجيد آمده همهء موجودات عالم با همهء قوا و نيروهايى كه دارند « مسخّر » يك مشيّت و يك اراده مىباشند . اين همان راهى است كه معمولًا از راه نظم و انتظامى كه در كار عالم هست به وجود ناظم و نظم دهنده اعتراف مىكنند ؛ انسان از اين راه خداوند را در جلوهء نظم و صنع و اتقان مىبيند .\r\nولى در خصوص مورد جانداران يك درس ديگرى علاوه هست و آن اينكه خداوند به موجودات مرده حيات مىبخشد ؛ يعنى علاوه بر نظم و انتظام بين اجزاى مادّى وجود اين موجود يك حقيقت و كمالى را كه فاقد است به او مىبخشد . ذرّات مردهء عالم را به هر صورت و هر شكل كه نظم و ترتيب بدهيم ، نظم و ترتيب قادر نيست كه حقيقتى را كه موجود نيست موجود كند ؛ امّا در مورد جانداران تنها نظم و تشكّل نيست ، بلكه حقيقتى كه وجود ندارد افاضه مىشود . در مادّهء مرده زندگى نيست ، زندگى پيدا مىشود ؛ شعور و ادراك نيست ، شعور و ادراك پيدا مىشود ؛ ذوق و عشق و شور نيست ، ذوق و عشق و شور پيدا مىشود ؛ عقل و هوش نيست ، عقل و هوش پيدا\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nمىشود ؛ احساس و ادراك و لذّت نيست ، همهء اينها پيدا مىشود . اين است كه ما خدا را در موجودات زنده در لباس بخشندگى و فيّاضيّت و تكميل و افاضهء وجود و كمال ، در لباس قبض و بسط ، احياء و اماته مىبينيم ؛ مىبخشد و مىگيرد ، موجود مىكند و معدوم مىسازد .\r\nآياتى كه در اين زمينه است دو سه دسته است : يك دسته آياتى است كه موضوع زنده شدن زمين را براى دلالت و راهنمايى توحيد ذكر كرده ؛ دستهء ديگر آياتى است كه به عنوان نمونه‌اى از قيامت ذكر كرده است ؛ دستهء سوم آياتى است كه براى هر دو موضوع آورده . ان شاء اللَّه به تفصيل اينها را عرض خواهم كرد .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nخورشيد دين هرگز غروب نمىكند\r\n\r\n","description":"","footnote":"","page_name":" 379 ","page_number":379},
  {"content":"\r\n . \r\n","description":"","footnote":"","page_name":" 380 ","page_number":380},
  {"content":"\r\n\r\nخورشيد دين هرگز غروب نمىكند قبل از آنكه وارد صحبت شوم اين عيد سعيد را كه روز مبعث خاتم الانبياء است ، روز توحيد است و به همين جهت روز آزادى بشر است ، روز رستاخيز جهان انسانى است ، روز عقل و علم است ، به همهء حضّار محترم تبريك عرض مىكنم .\r\nعرض كردم كه روز توحيد و روز آزادى است . آرى ، بدون شك اسلام منادى توحيد در جهان است . فرياد « لا إله الّا اللّه » را ، فرياد اينكه جز خدا چيز ديگرى شايستهء پرستش و عبادت ، خضوع و كرنش نيست و بشر جز در پيشگاه حق در پيشگاه هيچ موجودى اعمّ از مجرّد و مادّى نبايد خضوع نمايد ، اين فرياد را اسلام بر آورد :\r\n . . . تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ  ( 1 ) .\r\nاين آيه همان آيه‌اى است كه رسول اكرم به عنوان بخشنامه به نام سران جهان آن روز فرستاد .\r\n\r\n\r\n\r\n\r\n","description":"","footnote":"\r\n( 1 ) . آل عمران / 64 .\r\n","page_name":" 381 ","page_number":381},
  {"content":"\r\n\r\nروز عقل و علم است . راستى آيا عجيب نيست مردى امّى و درس‌نخوانده و در سرزمين امّيّت ، براى اوّلين بار كه مبعوث مىشود و انقلاب روحى و معنوى پيدا مىكند ، انقلابى كه اتّصال به غيب و ملكوت جهان دارد ؛ با اين جمله‌ها با بشريّت مواجه مىشود :\r\n  اقْرَأْ بِاسْمِ رَبِّكَ الَّذِي خَلَقَ .  \r\nقرائت كن به نام پروردگارت كه آفريد .\r\n خَلَقَ الْإِنْسانَ مِنْ عَلَقٍ . \r\nانسان را از خون بسته ( يا حيوانى زالوشكل ) آفريد .\r\n اقْرَأْ وَ رَبُّكَ الْأَكْرَمُ . \r\nبخوان كه پروردگار تو از همه كريم‌تر است .\r\n الَّذِي عَلَّمَ بِالْقَلَمِ  ( 1 ) .\r\nآنكه قلم به دست بشر داد ، خواندن آموخت ، نوشتن آموخت ، علم آموخت و فكر داد . »\r\nنويسندهء كتاب محمّد پيغمبرى كه از نو بايد شناخت در كتاب خود مىگويد : من واقعاً به همهء مسلمانان جهان تبريك مىگويم كه پيغمبر آنها با اينكه در سرزمين امّيّت مبعوث شد سخن خود را با علم و سواد و معلومات و دفتر و كتاب و قلم شروع كرد .\r\nعرض كردم اين روز روز رستاخيز انسانيّت است ؛ زيرا در اين روز تنها او برانگيخته و مبعوث نشد ، او برانگيخته و مبعوث شد و از مبعوث شدن او جهانى برانگيخته و مبعوث شد ، دنيايى بپاخاست ، انقلابى عظيم و همه جانبه بپاشد ؛ انقلابى كه در آن واحد در دو جبهه بود ، در دو جبههء متخالف و متضاد ، هم برونى و هم درونى ، هم اخلاقى و هم اجتماعى ، هم معنوى و هم دنيايى . مىدانيم كه انقلابات مقدّس\r\n\r\n\r\n\r\n\r\n","description":"","footnote":"\r\n( 1 ) . علق / 1 - 4 .\r\n","page_name":" 382 ","page_number":382},
  {"content":"\r\n\r\nاجتماعى منتهاى هنرشان اين است كه در طبقهء محروم و مظلوم روح حياتى بدمند و آنها را به قيام در برابر طبقهء استثمارگر وادار كنند . ماهيّت انقلاب اسلامى تنها اين نبود كه طبقه‌اى را به جان طبقهء ديگر بيندازد .\r\nالبته اين كار را كرد ، اين روح را دميد و مردم را به قيام در برابر ظلم وادار كرد ، امّا كارش تنها اين نبود ؛ كارى بالاتر و انقلابى عظيم‌تر نيز بپاكرد كه جز از او و كسانى از طراز او يعنى پيغمبران ، ساخته نيست . انقلاب درونى ايجاد كرد ، يعنى بشر را حتى عليه تبهكاريهاى خودش به قيام واداشت . اين خصوصيّت منحصراً از مذهب است كه قادر است آدمى را عليه تبهكارى و جنايتكارى شخص خودش به قيام وادارد كه از خود حساب بكشد ، خود را ملامت كند و خود را به پاى محكمهء عدل و انصاف بكشد .\r\nبرويم دنبال مطلب اصلى خودمان . عنوان اين سخنرانى چنان كه مىدانيد اين است : « خورشيد دين هرگز غروب‌كردنى نيست » . بايد بگويم همين مجلس امشب ما در اين محل و در اين كانون ، گواه صادقى است بر اينكه خورشيد دين غروب نمىكند و روز به روز در آسمان انسانيّت ظاهرتر مىشود .\r\nشما مىبينيد كه اسلام پس از چهارده قرن در مثل اين كانون كه كانون دانش است ، يك مركز فرهنگى است ، تجلّى مىكند و كانونهايى نظير اين كانون را كه مسلّماً نه اوّلين آنها خواهد بود و نه آخرينشان ، فتح مىكند . اين چه چيزى است ؟ اين چه نيرويى است ؟ اين چه قدرتى است ؟ آيا اين قدرت غروب‌كردنى است ؟ تمام شدنى است ، يا نه ؟\r\n\r\nآيا دين اجل و پايان دارد ؟\r\nمن امشب مىخواهم در جواب يك سؤال بحث كنم . آن سؤال اين است : اين دنياى ما دنياى تغيير و تحوّل است . در اين دنيا و از اين امورى كه ما به چشم خود مىبينيم ، هيچ چيزى نيست كه براى هميشه باقى بماند ؛ همه چيز عوض مىشود ، كهنه مىشود ، برچيده مىشود ، دوران عمرش منقضى مىشود و به نهايت مىرسد ؛ آيا دين نيز همين طور است ؟ آيا دين در تاريخ بشر دورهء بخصوصى دارد كه اگر آن دورهء بخصوص گذشت ، دين هم حتماً و به حكم « جبر » بايد برود و جاى خود را به چيز ديگرى بدهد ؟ يا اينطور نيست ؟ براى هميشه در ميان مردم باقى خواهد بود ، هر اندازه\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nعليه دين نهضت و قيام بشود باز دين به شكل ديگر ظاهر مىشود .\r\nاينكه عرض كردم « به شكل ديگر » مقصودم اين است كه بعد از مدّت موقّتى دوباره بازمىگردد ، رفتنى نيست .\r\nويل دورانت كه شخصاً لا دين است ، در كتاب درسهاى تاريخ ضمن بحث دربارهء « تاريخ و دين » با نوعى عصبانيّت مىگويد : « دين صد جان دارد ، هر چيزى اگر يك بار ميرانده شود براى هميشه مىميرد مگر دين كه اگر صد نوبت ميرانده شود باز زنده مىشود » ( 1 ) . اين را كه « دين مردنى نيست » مىخواهم بر پايهء علمى براى شما بيان كنم كه طبق قانون طبيعت چه چيز در دنيا از ميان رفتنى است و چه چيز براى هميشه باقى خواهد ماند . البتّه نمىخواهم راجع به اشياء خارج از اجتماع بشر صحبتى كرده باشم ، بحثم فعلًا راجع به پديده‌هاى اجتماعى است ، راجع به آن چيزهايى است كه در زندگى اجتماعى ما هست ؛ ببينيم طبق قانون خلقت چه چيزهايى براى هميشه باقى خواهد ماند و چه چيزهايى از ميان مىروند و زمان آنها را فرسوده و كهنه مىكند .\r\n\r\nمعيار جاودانگيها\r\nپديده‌هاى اجتماعى در مدّتى كه باقى هستند حتماً بايد با خواسته‌هاى بشر تطبيق كنند ؛ به اين معنى كه يا خود آن پديده‌ها خواستهء بشر باشند و يا تأمين كنندهء خواسته‌هاى بشر بوده باشند ؛ يعنى يا بايد بشر خود آنها را بخواهد ، از عمق غريزه و فطرتش آنها را بخواهد ، و يا بايد از امورى باشند كه و لو اينكه انسان از عمق غريزه آنها را نمىخواهد و خودشان مطلوب طبيعت بشر و هدف تمايلات بشر نيستند امّا وسيله مىباشند يعنى وسيلهء تأمين خواسته‌هاى اوّليهء بشر مىباشند و حاجتهاى او را بر مىآورند .\r\nدر ميان خواسته‌هاى بشر باز دو جور خواسته داريم : خواسته‌هاى طبيعى و خواسته‌هاى غير طبيعى ، يعنى اعتيادى . خواسته‌هاى طبيعى آن چيزهايى است كه ناشى از ساختمان طبيعى بشر است ، يك سلسله امور است كه هر بشرى به موجب آنكه بشر است خواهان آنهاست ، و رمز آنها را هم هنوز كسى مدّعى نشده كه كشف\r\n\r\n\r\n\r\n\r\n","description":"","footnote":"\r\n( 1 ) . درسهاى تاريخ ، بخش دين و تاريخ / ص 66 .\r\n","page_name":" 384 ","page_number":384},
  {"content":"\r\n\r\nكرده است . مثلًا بشر علاقه‌مند به تحقيق و كاوش علمى است ، همچنين به مظاهر جمال و زيبايى علاقه دارد ، به تشكيل كانون خانوادگى و توليد نسل با همهء زحمتها و مرارتهايش علاقه‌مند است ، به همدردى و خدمت به همنوع علاقه‌مند است . اما چرا بشر علاقه‌مند به تحقيق است ؟ اين حسّ كاوش و حقيقت‌جويى چيست ؟ چرا بشر علاقه‌مند به جمال و زيبايى است ؟ چرا وقتى مجلس جشنى مثل اين مجلس ترتيب داده مىشود هم هيئت مديرهء آن جشن و هم حضّار ، از اينكه وضع سالن مرتّب و مزيّن باشد خوششان مىآيد و لذت مىبرند ؟ چرا به تشكيل كانون خانوادگى علاقه‌مند است ؟ چرا در انسان حسّ همدردى و ترحّم نسبت به ديگران وجود دارد ؟ اينها يك سلسله سؤالاتى است كه وجود دارد . ما خواه جواب اين « چرا » ها را بدهيم و خواه نتوانيم بدهيم چيزى كه براى ما قابل ترديد نيست اين است كه اين خواسته‌ها طبيعى است .\r\nغير از اين خواسته‌هاى طبيعى احياناً يك سلسله خواسته‌هاى ديگرى هم در ميان بسيارى از افراد بشر هست كه « اعتيادات » ناميده مىشوند . اعتيادات قابل ترك دادن و عوض كردن است . اكثريّت قريب به اتّفاق - شايد بيش از صدى 99 و يا هزارى 999 - مردم عادت به چاى دارند ، عدّهء كثيرى به سيگار عادت دارند و از آنها كمتر به مشروب و ترياك عادت دارند ، از آنها كمتر به هروئين عادت دارند . اينها كم كم به صورت خواسته در مىآيد و انسان به همان اندازه كه يك امر طبيعى را مىخواهد ، اين امرى را هم كه طبيعت ثانوى او شده است ، مىخواهد امّا اين خواسته‌ها مصنوعى است لذا قابل ترك دادن است ، قابل اين است كه اين فرد را به طورى كه به كلى آن كار را فراموش كند ، ترك دهند ؛ يا نسل آينده را طورى تربيت كنيم كه اساساً فكر اين چيزها را هم نكند .\r\nامّا امور طبيعى اينطور نيست ، قابل ترك دادن نيست ، جلوى يك نسل را اگر بگيريم نسل بعدى خودش به دنبال او مىرود . به عنوان مثال :\r\nدر اوائل كمونيسم ، تنها موضوع اشتراك مال مطرح نبود ، موضوع از ميان رفتن اصول خانوادگى هم در بين بود تحت عنوان اينكه « اختصاص » هر جا كه باشد سبب بدبختى بشر است ، چه به صورت مالكيّت مال و ثروت و چه به صورت اختصاص زن و شوهرى . ولى اين موضوع نتوانست در دنيا جايى براى خودش باز كند ، چرا ؟ براى اينكه علاقه به تشكيل خانواده علاقهء فطرى است ؛ يعنى هر فردى در طبقهء خودش\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمايل است زن داشته باشد و آن زن انحصار به خودش داشته باشد براى اينكه فرزندى كه از اين زن پيدا مىكند فرزند خود او باشد ؛ يعنى علاقه به فرزند ، علاقه به اينكه وجودش در نسلش ادامه پيدا كند ، يك علاقهء فطرى است ؛ انسان فرزند را امتداد وجود خود مىداند ؛ گويى انسان با داشتن فرزند ، وجود خود را باقى مىپندارد ؛ وقتى فرزند ندارد خودش را منقطع و بريده فرض مىكند ؛ همچنانكه انسان مىخواهد با گذشتهء خودش نيز ارتباط داشته باشد ، مىخواهد پدر خودش را بشناسد ، تبار خودش را بشناسد . بشر نمىتواند اينطور زندگى كند كه نداند از لحاظ نسلى از كجا آمده است ؟ از كدام مادر ؟ از كدام پدر ؟ و همچنين نمىتواند طورى زندگى كند كه نفهمد چگونه و به چه شكلى وجودش امتداد پيدا مىكند و از اين افرادى كه بعد به وجود آمده‌اند كداميك از اينها فرزند اويند ؟\r\nنه ، اينها بر خلاف خواستهء طبيعى بشر است ؛ لهذا دنيا ديگر زير بار اين حرف نرفت ، اين حرف مسكوت ماند . يك بار در دو هزار و سيصد سال پيش افلاطون اين پيشنهاد را كرد منتها براى يك طبقه نه عموم طبقات ( طبقهء حاكمان فيلسوف و فيلسوفان حاكم ) و آن را تنها راه جلوگيرى از سوء استفاده‌ها تشخيص داده بود ، اما بعد خود افلاطون از اين پيشنهاد خود پشيمان شد ، بعد در قرن نوزدهم و اوائل قرن بيستم دوباره اين پيشنهاد شد و اين بار نيز بشر آن را قبول نكرد ، چرا ؟ چون بر خلاف طبيعت است .\r\nحكما قاعده‌اى دارند ، مىگويند : « القسر لا يدوم » يعنى يك امر غير طبيعى دوام پيدا نمىكند ، هر جريانى كه غير طبيعى باشد باقى نمىماند و تنها جريانى كه طبيعى باشد قابل دوام است . مفهوم مخالف اين سخن اين است كه جريانهاى طبيعى قابل دوام است ، امكان بقاء دارد ، ولى جريانهاى غير طبيعى امكان دوام ندارد .\r\nعلىهذا اگر دين بخواهد در اين دنيا باقى بماند بايد داراى يكى از اين دو خاصيّتى كه عرض كردم بوده باشد : يا بايد در نهاد بشر جاى داشته باشد ، در ژرفناى فطرت جا داشته باشد ، يعنى خود در درون بشر به صورت يك خواسته‌اى باشد ، كه البتّه در آن صورت تا بشر در دنياست باقى خواهد بود ؛ و يا لا اقل اگر خودش خواستهء طبيعى بشر نيست ، بايد وسيله باشد ، بايد تأمين كنندهء خواسته يا خواسته‌هاى ديگر بشر باشد ، امّا اين هم به تنهايى كافى نيست ، بايد آنچنان وسيلهء تأمين كننده‌اى باشد كه چيز ديگرى هم نتواند جاى او را بگيرد ، يعنى بايد چنين فرض كنيم كه بشر يك\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nرشته احتياجات دارد كه آن احتياجات را فقط دين تأمين مىكند ، چيز ديگرى غير از دين و مذهب قادر نيست آن احتياجات را تأمين كند ؛ و الّا اگر چيزى در اين دنيا پيدا شد كه توانست مثل دين يا بهتر از دين آن حاجت و آن خواسته را كه دين تأمين مىكرده است تأمين كند ، آن وقت دين از ميان مىرود ، خصوصاً اگر بهتر از دين هم تأمين كند .\r\nدر پيشرفت تمدّن چقدر چيزهاست كه به چشم خودمان مىبينيم زود به زود عوض مىشود ، يك چيزى مىآيد و فوراً جاى آن را مىگيرد . يك مثال محسوس عرض كنم ، خيلى ساده : تا چند سال پيش همهء ما جوراب نخى مىپوشيديم ، يك مرتبه اين جورابهاى نايلونى آمد . تا آمد بلادرنگ جورابهاى نخى از بين رفت و حتّى كاسبها و آن كسانى كه كارشان و شغلشان كار جوراب نخىفروشى بود اگر به كار ديگرى تغيير شغل ندادند همه از بين رفتند ، چون بشر عاشق چشم و ابروى جوراب نخى نيست ، جوراب مىپوشد براى اينكه جوراب داشته باشد ، پوششى براى پا داشته باشد ، مىخواهد دوام داشته باشد ، قشنگ و زيبا باشد ، لطيف باشد ؛ وقتى يك چيزى آمد كه دوامش از اين بهتر و خودش هم لطيف‌تر و صرفه‌اش نيز بيشتر است ، اين بايد برود دنبال كارش زيرا زمانى خواسته‌هاى بشر را تأمين مىكرد و تا آن زمان هم جا داشت ، حالا چيز ديگرى پيدا شده كه آن خواسته را خيلى بهتر از آن تأمين مىكند .\r\nچگونه است كه وقتى چراغ برق آمد چراغ موشى را بايد از سرويس خارج كرد ؟ صنّار هم آن را نمىخرند ؟ بشر چراغ موشى را براى چه‌كار مىخواست ؟ آن را براى حاجتى مىخواست . چراغ برق آمد ، هم نورش از آن بهتر بود و هم دود نمىكرد ، پس ديگر چراغ اوّلى را مىاندازد دور ، بايد برود ، چون خواسته‌اى را كه او تأمين مىكرد برق خيلى بهتر از آن تأمين مىكند .\r\nاما اگر چيزى باشد كه در اجتماع بشر آنچنان مقام و موقعيّتى داشته باشد كه هيچ چيز ديگر قادر نباشد جاى آن را بگيرد ، آن خواسته‌اى را كه او تأمين مىكند ، هنرى كه او دارد ، كارى كه او دارد ، هيچ چيز ديگر نتواند كار او را انجام دهد ، نتواند هنر او را داشته باشد ، ناچار باقى مىماند .\r\nشما در اين شركت نفت خودتان اگر در جايى كارگرى داشته باشيد و كارگرى بهتر از او پيدا كنيد ، خيلى دلتان مىخواهد آن كارگر اوّل خودش استعفا داده كنار رود و آن كسى كه بهتر است بيايد جاى او را بگيرد ، امّا اگر كارگر اوّلى هنر\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nمنحصر به فردى داشته باشد امكان ندارد بگذاريد برود ، نازش را مىكشيد و نگهش مىداريد .\r\nپس دين اگر بخواهد باقى باشد يا بايد خودش جزو خواسته‌هاى بشر باشد ، يا بايد تأمين كنندهء خواسته‌هاى بشر باشد آن هم بدين شكل كه تأمين كنندهء منحصر به فرد باشد .\r\nاتّفاقاً دين هر دو خاصيّت را دارد ، يعنى هم جزو نهاد بشر است ، جزو خواسته‌هاى فطرى و عاطفى بشر است و هم از لحاظ تأمين حوائج و خواسته‌هاى بشرى مقامى را دارد كه جانشين ندارد و اگر تحليل كنيم معلوم مىشود اصلًا امكان ندارد چيز ديگرى جايش را بگيرد .\r\n\r\nفطرى بودن دين\r\nقرآن راجع به قسمت اوّل كه دين را خدا در نهاد بشر قرار داده اين طور مىفرمايد :\r\n فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها  ( 1 ) .\r\nتوجّه خويش را به سوى دين حق‌گرايانه پايدار و استوار كن . همانا اين فطرة اللَّه را كه همهء مردم را بر آن آفريده ، نگهدار .\r\nعلى ( عليه السّلام ) نيز انبياء را اين طور تعريف مىكند :\r\n« خدا انبياء را يكى پس از ديگرى فرستاد تا اينكه وفاى آن پيمانى را كه در نهاد بشر با دست خلقت بسته شده از مردم بخواهند ؛ از مردم بخواهند به آن پيمانى كه با زبان بسته نشده و روى كاغذ نيامده بلكه روى صفحهء دل آمده ، روى عمق ذات و فطرت آمده ، قلم خلقت او را در سرّ ضمير ، در اعماق شعور باطن بشر نوشته است ، به آن پيمان با وفا باشند . » ( 2 )\r\nغرضم استشهاد نبود كه از راه استشهاد به قرآن مدّعاى خود را اثبات كرده باشم\r\n\r\n\r\n\r\n\r\n","description":"","footnote":"\r\n( 1 ) . روم / 30 .\r\n( 2 ) . نهج البلاغه ، خطبهء اول .\r\n","page_name":" 388 ","page_number":388},
  {"content":"\r\n\r\nبلكه خواستم عرض كنم كه اين نظريّه را براى اوّلين بار قرآن ابراز داشته است كه دين جزو نهاد بشر است ، و قبل از اسلام چنين تزى در جهان وجود نداشت . تا قرن هفدهم و هجدهم و نوزدهم ميلادى ، بشر در اين زمينه‌ها هزار گونه فكر مىكرد ، در حالى كه اكنون مىبينيم كاوشهاى روانى ، هماهنگ با قرآن مىگويد :  « فِطْرَتَ اللَّهِ الَّتِي فَطَرَ النَّاسَ عَلَيْها »  .\r\n\r\nنظريّات دربارهء علل پيدايش دين\r\nراجع به اينكه دين چگونه در ميان مردم پيدا شد و آيا از ميان خواهد رفت يا نه ، حرفها و فرضيّه‌ها آن قدر زياد است كه اگر بخواهيم همهء آنها را برشماريم وقت زيادى مىگيرد ؛ به اجمال برايتان عرض مىكنم : زمانى آمدند گفتند دين مولود ترس است ، بشر از طبيعت مىترسيده ، از صداى غرّش رعد مىترسيده ، از هيبت دريا مىترسيده ، و نتيجهء ترس سبب شده كه فكر دين در سر مردم پيدا شود . يكى از حكماى قديم روم به نام « لوكرتيوس » گفته است : « نخستين پدر خدايان ترس است » ( 1 ) . در زمان ما هم بوده و هستند كسانى كه همين فرضيّهء قديمى و كهنه را تأييد مىكنند و مكرّر در سخنان خود به عنوان يك فكر تازه آن را بازگو مىنمايند .\r\nبعضى گفتند علّت پيدايش دين جهل و نادانى بشر است ؛ بشر مىخواسته حوادث جهان را تعليل نمايد و براى آنها علّت ذكر كند و چون علّتها را نمىشناخته است ، علّت ما وراء طبيعى براى حوادث فرض كرده است .\r\nبعضى ديگر گفته‌اند علّت اينكه بشر به سوى دين گراييده علاقه‌اى است كه به نظم و عدالت دارد ؛ وقتى كه در دنيا از طرف طبيعت يا اجتماع بىعدالتى مىبيند ، براى اينكه تسكينى جهت آلام درونى خود پيدا كند دين را براى خويشتن مىسازد .\r\nصاحبان فرضيّه‌هاى فوق گفتند : علم را توسعه بدهيد ، دين از ميان مىرود . چنين فرض كردند كه با توسعهء علم ، خود به خود دين از ميان مىرود ؛ عالم شدن مساوى است با بىدين شدن .\r\nبعضى آمدند براى پيدايش دين يك علّت ديگر فرض كردند و گفتند دين\r\n\r\n\r\n\r\n\r\n","description":"","footnote":"\r\n( 1 ) . درسهاى تاريخ ، بخش دين و تاريخ / ص 56 .\r\n","page_name":" 389 ","page_number":389},
  {"content":"\r\n\r\nوسيله‌اى است براى كسب امتياز در جامعه‌هاى طبقاتى . اين فرضيّهء ماركسيستهاست . گفتند بشر در ابتدا زندگى اشتراكى داشته است ؛ آن وقتى كه زندگى ابتدائى و قبيله‌اى بوده است ، در آن زمان اساساً دينى وجود نداشته ؛ به علل خاصّى مالكيّت پيدا مىشود ، جامعهء طبقاتى به وجود مىآيد ، فئوداليسم به وجود مىآيد ، بعد از فئوداليسم كاپيتاليسم پيدا مىشود ، طبقهء حاكم به وجود مىآيد و طبقهء محكوم ، مظلوم و رنجبر و زحمتكش ؛ بالاخره در جامعهء فئوداليستى و كاپيتاليستى طبقهء حاكمه براى اينكه منافع خود را حفظ كند دين را اختراع مىكند تا طبقهء محكوم در مقابل او قيام نكند ؛ دين وسيله‌اى است ، افسارى ، پوزبندى است براى طبقهء مظلوم و محكوم از طرف طبقهء ظالم و حاكم .\r\nصاحبان فرضيّه‌هاى ديگر گفتند علم چاره كنندهء دين است ؛ اگر علم بيايد دين از ميان مىرود . امّا اين فرضيّه ، يعنى فرضيّهء ماركسيستها علم را چاره كنندهء دين نمىداند . اينها بعد از اينكه ديدند علم آمد و دين باقى ماند و ديدند دانشمندان طراز اوّلى همچون پاستور و غيره در آستانهء دين زانو زدند ، گفتند خير ، علم چاره كنندهء دين نيست ، دين اساساً مولود جهل نيست ، مولود ترس هم نيست ، مولود علاقهء فطرى انسان به نظم و عدالت هم نيست ، دين اختراع طبقهء حاكمه در مقابل طبقهء محكوم است ؛ تا وقتى كه جامعهء طبقاتى وجود دارد و لو آنكه علم به عرش هم برسد باز دين هست ؛ جامعهء اشتراكى به وجود بياوريد ، طبقات را از ميان ببريد ، طبقات را كه از ميان برديد دين هم خود به خود از ميان خواهد رفت ؛ دين يك ابزارى است ، يك دامى است ، يك شبكه‌اى است كه طبقهء حاكم نصب كرده است ، وقتى خود آن طبقه از بين رفت ابزار كارش هم از ميان مىرود ؛ خلاصه اينكه مساوات كامل برقرار كنيد ، دين از ميان خواهد رفت .\r\nاين فرضيّه نيز نتوانست در دنيا براى خود جايى باز كند ؛ زيرا از طرفى علما ثابت كردند دين از مالكيّت قديم‌تر است ، در دوران اشتراكى اوّلى هم دين بوده است ، در همان دوران اشتراك اوّليه و پيش از پيدايش جامعه‌هاى طبقاتى هم دين بوده است و پرستش وجود داشته ؛ و از طرف ديگر اين توجيه و تفسير با واقعيّت تاريخ تطبيق نمىكند و تاريخ دوران گذشته حتّى خلاف اين نظريّه را نيز نشان مىدهد ؛ دين هميشه از ميان طبقات ضعيف و محكوم ظهور كرده است ؛ رهبران دينى اشخاصى چون موسى بوده‌اند با گروهى زير دست و بيچاره در مقابل قومى حاكم و مسلّط يعنى فرعون و\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nفرعونيان .\r\nوقتى پيغمبر اسلام ظهور كرد چه كسانى از او حمايت كردند ؟ متنفّذين و پولدارها و رباخوارها ؟ آنها همانها هستند كه پيغمبر اكرم عليه آنها قيام كرد . قرآن اينها را با كلمهء « ملأ » تعبير مىكند ؛ يعنى اشراف . اينها همه مخالف بوده‌اند . اينهايى كه اين طبقه را تشكيل مىدادند همان رهبران مخالفين آن حضرت بودند از قبيل ابو سفيان ، ابو جهل ، وليد بن مغيره . اينها همه از گردن‌كلفتان درجه اول عربستان بوده‌اند .\r\nاما آنهايى كه به عنوان ياران و گروندگان پيغمبر اكرم اسمشان را در تاريخ مىبينيم از قبيل عمّار ياسر ، ابو ذر غفارى ، سلمان پارسى ، عبد اللَّه بن مسعود و نظاير آنها جزو طبقات زير دست و محكوم و مظلوم اجتماع بوده‌اند .\r\nتقريباً در يك سال و نيم پيش كه خروشچف هنوز سقوط نكرده بود ، در روزنامه‌هاى اطّلاعات و كيهان خبرى را خواندم و اتّفاقاً همان وقت در سخنرانىاى كه در تهران داشتم آن را نقل كردم و گفتم « بخوانيد و تعجّب كنيد » . آن وقت « بن بلّا » رئيس جمهور پيشين الجزاير هنوز بر سر كار بود . بن بلّا گفته بود « وقتى خروشچف به الجزاير آمد من به او گفتم كه اسلام مىتواند در شمال افريقا به عنوان نيروى محرّك و نيروى انقلابى عظيمى به كار رود . خروشچف تصديق كرد و گفت بله ، يك نفر ديگر هم از تئوريسينهاى كمونيست كه گويا از فرانسه يا ايتاليا به الجزاير آمده بود ، او هم پذيرفته بود كه اسلام در شمال افريقا مىتواند عامل تحرّك اجتماع و عامل مبارزه با امپرياليسم بوده باشد » . من اين را در مجلس آن شب نقل كرده و گفتم آقايان اينها همان كسانى هستند كه تا پنجاه سال پيش مىگفتند دين افيون ملتهاست ، اختراعى است كه طبقهء حاكم عليه طبقهء محكوم كرده است ، ولى حالا كه اسلام را از نزديك مىبينند و يك مسلمان انقلابى مثل « بن بلّا » اسلام را براى آنها تشريح مىكند ، تصديق مىكنند كه اسلام مىتواند محرّك تاريخ باشد .\r\nبنابراين ، فرضيّهء فوق هم راجع به مبدأ و منشأ پيدايش دين منسوخ شد و از بين رفت .\r\nفرضيّه‌اى هم فرويد آورد . اين فرضيّه را هم براى شما نقل مىكنم . از نقل اين فرضيّه‌هاى گوناگون حدّ اقل اين قدر مىتوانيد استنباط كنيد كه در مغرب زمين در ميان مخالفين دين ، وحدت نظرى وجود ندارد ، هر يك از مخالفين چيزى مخصوص به خود\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nگفته است .\r\nفرويد گفت : دين نه ناشى از ترس است ، نه از جهل است ، نه عكس العمل در مقابل بىنظمىهاست و نه عاملى است در راه كسب امتيازات طبقاتى . او همان طورى كه همهء حوادث اجتماع را با غريزهء جنسى تحليل و توجيه مىكرد ، خواست دين را هم از اين راه توجيه كند و نتيجتاً گفت : بشر در اجتماع از نظر جنسى محروميّتهايى پيدا مىكند كه موجب مىشود غريزه عقب رانده شده و به شعور ناخودآگاه برود . وقتى كه آنجا رفت قيود اجتماعى جلويش را مىگيرد كه بيرون نيايد ، امّا در آن صورت اين محروميّتها از راهها و به شكلهاى ديگرى بروز مىكند كه يكى از آنها دين است . دين ريشه‌اش تمايل جنسى است و نه چيز ديگر . او همچنين مىگفت كه ريشهء اخلاق هم تمايلات جنسى است ، علم هم ريشه‌اش جنسى است .\r\nاگر از او مىپرسيديم آيا به عقيدهء شما دين چه موقعى از ميان مردم خواهد رفت ؟\r\nمىگفت : آزادى جنسى مطلق بدهيد به طورى كه هيچ محروميّت جنسى وجود نداشته باشد ، در آن صورت دين هم وجود نخواهد داشت . امّا طولى نكشيد كه فرويد خودش هم از حرف خودش پشيمان شد . شاگردهايش نيز از او نپذيرفتند . در همين‌جاست كه نظريّهء فطرى بودن دين و اينكه دين جزو نهاد بشر است پيدا مىشود .\r\n\r\nنظريّهء فطرى بودن دين\r\nدر مورد فطرى بودن دين ، دانشمندان زيادى نظر داده‌اند . يكى از آنها روان‌شناس بسيار معروف جهانى و شاگرد فرويد ، يونگ است . او مىگفت اينكه آقاى فرويد مىگويد دين از نهاد ناخودآگاه بشر تراوش مىكند درست است ، ولى اينكه او خيال مىكند عناصر روان ناخودآگاه بشر منحصر به تمايلات جنسىاى كه به شعور باطن گريخته‌اند مىباشد بىاساس است . انسان يك روان ناخودآگاه فطرى و طبيعى دارد . روان ناخودآگاه بشر بر خلاف ادّعاى فرويد صرفاً انبارى كه از شعور ظاهر در آن چيزهايى ريخته شده و پر شده باشد نيست . به عبارت ديگر شعور باطن هرگز به صورت يك ظرف خالى كه فقط از شعور ظاهر چيزى بگريزد و آنجا رفته و آن را پر كند نيست . او مىگفت : فرويد به قضيّهء « روان ناخودآگاه » خوب پى برده بود ، امّا بعداً به اشتباه خيال كرد كه روان ناخودآگاه فقط از عناصر مطرود از شعور ظاهر\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nتشكيل مىگردد ؛ خير ، روان ناخودآگاه جزء سرشت بشر است ، عناصر رانده شده مىروند آنجا و به آن ملحق مىشوند ؛ دين جزء امورى است كه در روان ناخودآگاه بشر به طور فطرى و طبيعى وجود دارد .\r\nروان‌شناس و فيلسوف معروف امريكايى « ويليام جيمز » كتابى نوشته كه خيال مىكنم به نام دين و روان چاپ شده . من چاپ‌شدهء آن را نديده‌ام . در پنج يا شش سال پيش كه يكى از دوستان آن را ترجمه كرده بود نسخهء خطّى ترجمه را آورد پيش من كه ببينمش ؛ ترجمه‌اش را آن وقت خواندم . در آن موقع هنوز اسمى روى كتاب نگذاشته بود ، شنيده‌ام حالا چاپ شده . ويليام جيمز روان‌شناسى تجربى را به سبك مخصوص خود ابداع كرده است و روى مسائل روانى - مذهبى سالها مطالعه كرده ، سالها افراد را ، بيماران و غير بيماران را مورد تجربه و آزمايش قرار داده و روى ايشان مطالعه كرده است . اين شخص در كتاب خود مىگويد :\r\n« درست است كه سرچشمهء بسيارى از اميال درونى ما امور مادّى طبيعى است ، ولى بسيارى از آنها هم از دنيايى ماوراى اين دنيا سرچشمه مىگيرد . » ( 1 )\r\nاو همچنين مىگويد :\r\n« دليل اينكه اصولا بسيارى از كارهاى بشر با حسابهاى مادّى جور در نمىآيد همين است . » ( 2 )\r\nمىگويد :\r\n« من در هر امر « مذهبى » هميشه نوعى وقار و صميميّت ، وجد و لطف ، محبّت و ايثار مىبينم . حالات روانى - مذهبى خواصّى دارد كه آن خواص با هيچ حالت از حالات بشر تطبيق نمىكند . » ( 3 )\r\n\r\n\r\n\r\n\r\n","description":"","footnote":"\r\n( 1 ) . دين و روان ، ترجمهء مهدى قائنى .\r\n( 2 ) . همان مأخذ .\r\n( 3 ) . دين و روان ، ص 15 .\r\n","page_name":" 393 ","page_number":393},
  {"content":"\r\n\r\nمىگويد :\r\n« به همان دليل كه يك سلسله غرايز مادّى ، ما را با اين دنيا پيوند مىدهد ، غرايز معنوى هم ما را با دنياى ديگر پيوند مىدهد . » ( 1 )\r\nاين مرد تعبيرات عجيبى دارد . گاهى مىگويد :\r\n« اين فلسفه‌هايى كه بشر به وجود آورده ( يعنى فلسفه‌هاى ماوراى طبيعى ) به منزلهء ترجمه‌هايى است كه انسان از زبان ديگرى انجام داده باشد . » ( 2 )\r\nيعنى اينهايى را كه بشر خيال مىكند در مسائل ماوراى طبيعت با فكر و عقل خود بدان رسيده ، اينها در واقع نداى دل خود اوست ؛ قلب او و دل او با زبان ديگرى ، با نور ديگرى ، با روشنايى ديگرى آنها را دريافته و بعد با زبان عقل به آنها شكل فلسفى داده است .\r\nآلكسيس كارل جرّاح و فيزيولوژيست معروف فرانسوى كه بعدها مقيم امريكا شده ، همان شخصى كه كتاب انسان موجود ناشناخته را كه بسيار جالب و عميق است نوشته و يك بار هم برندهء جايزهء نوبل شده ، راجع به حقيقت دعا كتابى دارد به نام نيايش كه ترجمه هم شده است . او مىگويد :\r\n« دعا عالىترين حالت مذهبى در انسان است و حقيقت آن پرواز روح بشر است به سوى خدا . » ( 3 )\r\nهم او مىگويد :\r\n« در وجدان انسان شعلهء فروزانى است كه گاه‌وبيگاه انسان را متوجّه خطاهاى خويش مىكند ، متوجّه گمراهيها و كج‌فكرىهايش مىسازد . همين شعلهء فروزان است كه انسان را از راه كجى كه مىرود بازمىدارد . » ( 4 )\r\n\r\n\r\n\r\n\r\n","description":"","footnote":"\r\n( 1 ) . دين و روان .\r\n( 2 ) . همان مأخذ .\r\n( 3 ) . نيايش ، بخش اول .\r\n( 4 ) . نيايش .\r\n","page_name":" 394 ","page_number":394},
  {"content":"\r\n\r\nاو مىگويد :\r\n« گاهى انسان در حالات معنوى خود جلال و ابّهت آمرزش را احساس مىكند . » ( 1 )\r\nدر اين زمينه گفته‌ها زياد است . اينها را براى اين گفتم كه اوّلًا بدانيد در ميان خود منكرين دين ، راجع به منشأ دين و اينكه دين ناشى از چيست ، آيا ناشى از ترس است ، ناشى از جهل است ، و يا از چيز ديگرى است ، وحدت نظرى وجود ندارد و ثانياً بسيارى از دانشمندان معروف و مشهور جهان به فطرى و طبيعى بودن حسّ دينى نظر داده‌اند و آن را جزء لا ينفكّ وجود بشر به شمار آورده‌اند .\r\nدر اينجا بد نيست نظريّهء معروف‌ترين دانشمند عصر ما را دربارهء حسّ دينى و مبنا و منشأ آن نيز براى شما نقل كنم . اخيرا مجموعه‌اى منتشر شده است كه حاوى يك سلسله نامه يا مقاله يا سخنرانى از فيزيسين و رياضىدان معروف و بزرگ عصر ما آلبرت اينشتاين است . در اين مجموعه فصلى دارد تحت عنوان « مذهب و علوم » . در اينجا اينشتاين نظر خود را دربارهء مذهب و وظيفه‌اى كه علوم و هنرها در زمينهء مذهب دارند بيان مىكند . اين دانشمند مدّعى است كه احساسات موجود مذهب متفاوت است ، علّت گرايش به مذهب را در همهء طبقات نمىتوان يكسان دانست . او مىگويد :\r\n« براى يك انسان ابتدائى - ترس از مرگ ، ترس از گرسنگى ، ترس از جانور وحشى ، ترس از مرض - ايجاد كنندهء زمينهء مذهبى است . فكر محدود و عدم رشد عقل انسان بدوى براى خود موجودات كم و بيش شبيهى مىسازد . اين موجودات را با دست و فكر خود مىسازد و بعد از اين آفريدن به اين فكر مىافتد كه چگونه از خشم آنها جلو بگيرد ، چطور بر سر لطفشان بياورد . اين گونه مذهب را مذهب ترس بايد ناميد و خدايى كه در اين مذهب پرستيده مىشود خداى واقعى نيست ، منجر به نوعى بت‌پرستى مىشود . » ( 2 )\r\nمىگويد :\r\n« خصيصهء اجتماعى بشر نيز يكى از تبلورات مذهب است . يك فرد مىبيند پدر و\r\n\r\n\r\n\r\n\r\n","description":"","footnote":"\r\n( 1 ) . نيايش .\r\n( 2 ) . نقل از مجموعه‌اى از نامه‌ها و مقالات آلبرت اينشتاين ، فصل « مذهب و علوم » .\r\n","page_name":" 395 ","page_number":395},
  {"content":"\r\n\r\nمادر ، خويشان و رهبران و بزرگان مىميرند ، يك يك اطراف او را خالى مىگذارند ، پس آرزوى هدايت شدن ، دوست داشتن ، محبوب بودن و اتّكاء و اميد داشتن به كسى ، زمينهء قبول عقيده به خدا را در او ايجاد مىكند . » ( 1 )\r\nبه عقيدهء اينشتاين خدايى كه ناشى از اين احتياج است نيز خداى واقعى نيست . صفاتى كه براى او فرض مىشود همه صفات انسانى است . كتاب مذهبى يهوديان و همچنين انجيل اينچنين خدايى را معرّفى مىكنند . اين مذهب نسبت به مذاهب ترس يك درجه تكامل يافته است . آنگاه چنين مىگويد :\r\n« ولى فراموش نشود كه در اين بين عدّهء قليلى از افراد و اجتماعات يافت مىشوند كه يك معنى واقعى از وجود خدا را وراى اين اوهام دريافته‌اند كه واقعاً داراى خصائص و مشخّصات بسيار عالى و تفكّرات عميق و معقول بوده به هيچ وجه قابل قياس با آن عموميّت عقيده نيستند . » ( 2 )\r\nمقصودش اين است كه گمان نرود در ميان اجتماعاتى كه آن دو نوع مذهب وجود داشته و دارد همهء افراد فكرشان دربارهء خدا سطحى است ؛ افرادى هم در همان جماعات يافت مىشوند كه خدا را آنچنان كه شايستهء قدس و جلال او هست در نظر مىآورند و پرستش مىنمايند . آنگاه چنين مىگويد :\r\n« يك عقيده و مذهب ثالث ، بدون استثناء در ذهن همه وجود دارد ، گرچه با شكل خالص و يك‌دست در هيچ‌كدام يافت نمىشود . من آن را « احساس مذهبى آفرينش يا وجود » مىنامم . بسيار مشكل است كه اين احساس را براى كسى كه كاملًا فاقد آن است توضيح دهم ، بخصوص كه در اينجا ديگر بحثى از آن خدا كه به اشكال مختلفه تظاهر مىكند نيست . در اين مذهب ، فرد به كوچكى آمال و هدفهاى بشر و عظمت و جلالى كه در ماوراى امور و پديده‌ها در طبيعت و افكار تظاهر مىنمايد پى مىبرد . او وجود خود را يك نوع زندان مىپندارد چنان كه مىخواهد از قفس تن پرواز كند و تمام هستى را يكباره به عنوان حقيقت واحد دريابد . . . » ( 3 )\r\n\r\n\r\n\r\n\r\n","description":"","footnote":"\r\n( 1 ) . مجموعه‌اى از نامه‌ها و مقالات آلبرت اينشتاين ، فصل « مذهب و علوم » .\r\n( 2 ) و 3 . همان مأخذ .\r\n","page_name":" 396 ","page_number":396},
  {"content":"\r\n\r\nمطابق اين بيان در انسان - و حدّ اقل در افراد رشديافتهء انسانها - چنين احساسى وجود دارد كه مىخواهد از وجود محدود خود خارج شود و خود را به قلب هستى رساند . در انسان ميلى وجود دارد كه آرام نمىگردد مگر آنكه خود را با خدا و منبع هستى متّصل ببيند . اين همان است كه قرآن كريم فرموده است :\r\n الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ ، أَلا بِذِكْرِ اللَّهِ تَطْمَئِنُّ الْقُلُوبُ  ( 1 ) .\r\nتنها با ياد خدا و جاى گرفتن خدا در قلب است كه دل آدمى آرامش خويش را بازمىيابد .\r\nمولوى معنوى ما اين عشق و احساسى را كه اينشتاين « احساس آفرينش » نام نهاده است ، چه خوب و عالى در هفت قرن قبل از اينشتاين بيان كرده است :\r\n جزءها را رويها سوى كل است * بلبلان را عشق با روى گل است\r\nآنچه از دريا به دريا مىرود * از همانجا كامد آنجا مىرود\r\nاز سر كه سيلهاى تند رو * وز تن ما جان عشق‌آميز رو \r\nمن نمىدانم ما چه جور آدمهايى هستيم ! همين قدر كه كسى در يك جا نوشت دين به طور كلّى ناشى از ترس يا جهل است خيال مىكنيم همان طورى كه كشف شده آب تركيبى از اكسيژن و ئيدروژن است و در لابراتوارهاى معظم دنيا هم مسلّم و قطعى شده است ، اين مطلب هم كه دين ناشى از ترس يا جهل است به همين صورت است .\r\nنه آقا ، اينطور نيست . اگر اندك توجّهى بكنيد مىبينيد حتى در ميان خود منكرين دين راجع به اينكه دين از چه ناشى شده و از كجا آمده ، وحدت نظرى وجود ندارد .\r\nنظريّات مختلفى از طرف آنها ابراز شده و همه رد شده است . حتّى اكثريّت دانشمندان امروز « توحيد » را پذيرفته‌اند ، اصول دين را پذيرفته‌اند . اگر دين حقيقتاً مولود جهل بوده آيا معنى داشت كه اينشتاين دانشمندترين انسان عصر حاضر هم خداپرست باشد ؟ ! نه تنها او كه دانشمندترين انسان عصر خود بود ، بلكه دنياى علم به سوى قبول  فِطْرَتَ اللَّهِ الَّتِي فَطَرَ النَّاسَ عَلَيْها  ( 2 ) پيش مىرود .\r\n\r\n\r\n\r\n\r\n","description":"","footnote":"\r\n( 1 ) . رعد / 28 .\r\n( 2 ) . روم / 30 .\r\n","page_name":" 397 ","page_number":397},
  {"content":"\r\n\r\n\r\nدين سرمايهء زندگى\r\nاما قسمت دوم . بايد عرايضم را خيلى كوتاه كنم . قسمت دوم اينكه بگوييم چگونه دين تأمين كنندهء خواسته‌هاى بشر است و جانشين هم ندارد ؟ زمانى خيال مىكردند اگر تمدّن پيشرفت كرد ديگر جايى براى دين نيست . امروز ديگر معلوم شده كه پيشرفت علم و تمدّن نيازى را كه بشر به دين براى يك زندگى خوب دارد رفع نمىكند . بشر هم از لحاظ شخصى احتياج به دين دارد و هم از لحاظ اجتماعى نيازمند دين است . همين قدر كه ابديّت به فكر بشر مىآيد ، به جهان ديگر پيوند پيدا مىكند .\r\nاين قدرت فكرى و تصوّرى در او احساسات و تمايلات ابديّت خواهى به وجود مىآورد . پيدايش اين گونه تصوّرات وسيع و گسترده و پيدايش اين گونه تمايلات و خواسته‌هاى عظيم و پهناور در انسان با ساختمان بدنى و جسمانى محدود و فانىشوندهء انسان به هيچ وجه جور نمىآيد ؛ يعنى وقتى كه از يك طرف آن تصوّرات و تمايلات عظيم را در خود احساس مىكند و از طرف ديگر به ساختمان محدود و فانى شونده و زودگذر مادّى خود مىنگرد ، مىبيند اشتهاى لقمه‌اى در او پيدا شده كه به اصطلاح براى دهانش خيلى بزرگ است ، آرزوى كلاهى را پيدا كرده است كه نه تنها براى سر او ، بلكه براى سر چرخ و فلك هم گشاد است . اينجاست كه يك عدم تعادل عجيب و ناراحت كننده‌اى ميان آرزوها و خواسته‌ها از يك طرف و استعداد جسمانى خود از طرف ديگر مىبيند . تصوّر محروميّت از ابديّت او را خرد مىكند ، غبطه مىبرد به حال حيوانات كه حدود فكرشان با حدود استعداد جسمانىشان منطبق است ، دربارهء بقاء و ابديّت فكر نمىكنند تا آرزويش در دلشان پيدا شود و از تصوّر رسيدن به آن آرزو و از تصور فنا و نيستى رنج ببرند .\r\nراستى هم اگر بنا بشود انسان فانى شونده باشد ، عدم تعادل و عدم تناسب عجيبى ميان افكار و تمايلات روحىاش از يك طرف و استعداد و توانايىاش از طرف ديگر وجود دارد ؛ اين سؤال پيش مىآيد كه اگر بناست اين موجود مات و فات شود اين تفكّرات و تصوّرات و تمايلات وسيع و پهناور چقدر بيهوده و موذى و خردكننده است .\r\nبسيارى از تلاشهاى بشر براى جاويد ماندن نام و عنوان و يادگارهايش بعد از خودش ، مولود همين احساس و آرزو است ولى البتّه به صورت غير منطقى ؛ خيال\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nمىكند اگر كارى كند كه نامش ، مجسّمه‌اش ، يادگارهايش ، آثارش ، سرگذشتهايش بعد از خودش جاويد بماند خودش جاويد مانده است و خود را از چنگال فنا و نيستى نجات داده است . بسيارى از جنايتها را بشر براى رسيدن به اين نوع جاودانه شدن انجام مىدهد ، امّا كيست كه در همان وقت نداند كه اين تلاشها بيهوده است ، من كه نيست و نابود باشم ، شهرت و نام من چه لذّتى مىتواند براى من داشته باشد ؟ !\r\nلذّت از شهرت و افتخار و نام و عنوان ، فرع بر بقاء و حيات خود من است .\r\nتنها چيزى كه اين احساس و اين احتياج را به صورت كامل و مطمئن تأمين مىكند احساسات و عقايد مذهبى و پرستش است .\r\nمرحوم فروغى در جلد دوم كتاب آيين سخنورى سخنرانيها و خطابه‌هاى بزرگى را كه در دنيا ايراد شده ترجمه كرده است . در بين آنها چند خطابه از ويكتور هوگو نويسندهء معروف فرانسوى است . هوگو در يكى از خطابه‌هاى خيلى عالىاش مىگويد :\r\n« راستى اگر انسان اينطور فكر كند كه عدم است و بعد از اين زندگى نيستى مطلق است ، ديگر اصلًا براى او زندگى ارزشى نخواهد داشت . آن چيزى كه زندگى را براى انسان گوارا و لذت‌بخش مىسازد ، كار او را مفرّح مىسازد ، به دل او حرارت و گرمى مىبخشد ، افق ديد انسان را خيلى وسيع مىكند ، همان چيزى است كه دين به انسان مىدهد ، يعنى اعتقاد به جهان ابديّت ، اعتقاد به خلود ، اعتقاد به بقاء بشر ، اعتقاد به اينكه تو اى بشر ! فانى نيستى و باقى خواهى بود ، تو از اين جهان بزرگترى ، اين جهان براى تو يك آشيان كوچك و موقّتى است ، اين جهان فقط يك گاهواره است ، براى دوران كودكى توست ، دوران بيشتر دوران ديگرى است . » ( 1 )\r\nاز تولستوى حكيم معروف روسى مىپرسند : ايمان چيست ؟ آن را براى ما تعريف كن . مىگويد : « ايمان همان چيزى است كه انسان با آن زندگى مىكند ؛ سرمايهء زندگى است » . واقعاً عجب جملهء ساده و پرمغزى است .\r\nايمان همان چيزى است كه بشر با آن زندگى مىكند . شما اين جمله را مقايسه\r\n\r\n\r\n\r\n\r\n","description":"","footnote":"\r\n( 1 ) . آئين سخنورى ، ص 325 .\r\n","page_name":" 399 ","page_number":399},
  {"content":"\r\n\r\nكنيد با طرز تفكّر يك عدّه سبك‌مغز بىخبر و بىاطّلاع كه خيال مىكنند دين براى بشر « سربار » است ، بىدينى نوعى آزادى و سبكبارى است ! اينها خيال مىكنند پايبند نبودن به هر چيزى نامش آزادى است ، بنابراين پايبند نبودن به عقل و انسانيّت و اخلاق و شرافت چون بالاخره هر چه هست پايبند نبودن است سبكبارى و آزادى است . امّا اين حكيم عاليقدر روسى چقدر خوب ارزش « سرمايه » هاى معنوى را درك كرده است ؛ او نمىگويد ايمان « سربار » است ، مىگويد « سرمايه است » . من هنگامى كه اين سخن تولستوى را ديدم به ياد شعر معروف ناصر خسرو افتادم آنجا كه به فرزندش خطاب كرده مىگويد :\r\n ز دنيا روى زى دين كردم ايراك * مرا بىدين جهان چه بود و زندان\r\nمرا پورا ز دين ملكى است در دل * كه آن هرگز نخواهد گشت ويران \r\n\r\nدين ، پشتوانهء اخلاق و قانون\r\nركن اساسى در اجتماعات بشرى اخلاق است و قانون . اجتماع قانون و اخلاق مىخواهد و پشتوانهء قانون و اخلاق هم فقط و فقط دين است .\r\nاينكه مىگويند اخلاق بدون پايهء دينى هم استحكامى خواهد داشت ، هرگز باور نكنيد ؛ درست مثل اسكناس بدون پشتوانه است كه اعتبارى ندارد ، مثل اعلاميّهء حقوق بشر است كه فرنگيان منتشر كردند و مىكنند و خودشان هم قبل از ديگران عليه آن قيام كرده و مىكنند ، چرا ؟ چون متّكى به ايمانى كه از عمق وجدان بشر برخاسته باشد نيست .\r\nژرژ بيدو كه زمانى خودش رهبر سوسياليستهاى فرانسه بود وقتى كه خواستند به الجزاير استقلال بدهند آمد جزو سازمانهاى آدمكشى قرار گرفت كه چرا به اينها استقلال مىدهيد ! بلى اينها هستند امضا كنندگان اعلاميّهء حقوق بشر و . . .\r\nقانون هم همين طور است . آزادى چطور ؟ آزادى هم همين طور است . تمام مقدّساتى كه اجتماع بشر دارد : عدالت ، مساوات ، آزادى ، انسانيّت و همدردى ، هر چه كه به فكر شما برسد ، تا پاى دين در ميان نباشد حقيقت پيدا نمىكند .\r\nآلكسيس كارل مىگويد :\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n« مغزها خيلى پيش رفته اما افسوس كه دلها هنوز ضعيف است . دل را فقط ايمان قوى مىكند . »\r\nتمام مفاسد بشريّت از اين است كه مغزها نيرومند شده و دلها ضعيف و ناتوان باقى مانده‌اند . آيا تمدّن چه مىكند ؟ تمدّن براى انسان ابزار مىسازد ، ابزارهاى خوب ، انصافاً ابزارهاى خوب اختراع مىكند ، امّا آدمها را چطور ؟ چه چيز مىتواند آدمها را عوض كند ؟ چه چيز مىتواند به آدمها هدفهاى مقدّس و عالى بدهد ؟ چه چيز است كه مىتواند ارزشهاى بشرى را عوض كند ؟ كارى كند كه همدردى و صاحب‌دلى تا بدان حد ارزش داشته باشد كه از صميم قلب بگويد :\r\n دنيا نيرزد آنكه پريشان كنى دلى * زنهار بد مكن كه نكرده است عاقلى \r\nانسانيّت مساوى است با دين و ايمان ، و اگر دين و ايمان نباشد ، انسانيّتى نيست .\r\n\r\nاشكالات\r\nخوب ، ديگر عرايض خود را بايد خاتمه دهم . مطالبى بود كه ديگر تفصيلًا به بيان آنها نمىرسم ، از آن جمله اينكه اگر دين فطرى است چرا گروههايى از مردم از دين خارج مىشوند ؟ راجع به اين موضوع اندكى شرح مىدهم : اين مطلب خود مطلبى است كه علل اعراض گروه زيادى از مردم از دين چيست ؟ اين سؤال مخصوصاً براى كسانى كه توجّه به خدا و ديانت را امرى فطرى مىدانند بيشتر طرح مىشود . حتّى بعضى اين سؤال را با تعجّب طرح مىكنند . ما نخست سخن يكى از دانشمندان امريكايى را در اين زمينه نقل مىكنيم ، بعد نظر خود را بيان خواهيم كرد . ذكر اين مطلب از آن جهت لازم است كه در يافتن راه اصلاح اجتماع به ما كمك مىنمايد .\r\nدر كتاب اثبات وجود خدا كه مجموعهء مقالاتى است از عدّه‌اى دانشمندان دربارهء خدا ، مقاله‌اى است تحت عنوان « به كار بردن روشهاى علمى » از يك دانشمند\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nامريكايى به نام « والتر اسكارلندبرگ » . اين مرد در مقدّمهء گفتار خود دربارهء علّت عدم ايمان بعضى از دانشمندان به خدا بحث مىكند ، مىگويد :\r\n« اينكه توجّه بعضى از دانشمندان در مطالعات علمى منعطف به درك وجود خدا نمىشود علل متعدّدى دارد كه ما از آن جمله دو علّت را ذكر مىكنيم :\r\nنخست اينكه غالباً شرايط سياسى استبدادى يا كيفيّت اجتماعى و يا تشكيلات مملكتى ، انكار وجود صانع را ايجاب مىكند . دوم اينكه فكر انسانى هميشه تحت تأثير بعضى اوهام قرار دارد و با آنكه شخص از هيچ عذاب روحى و جسمى بيم نداشته باشد باز فكر او در اختيار و انتخاب راه درست كاملًا آزاد نيست . در خانواده‌هاى مسيحى اغلب اطفال در اوائل عمر به وجود خدايى شبيه انسان ايمان مىآورند مثل اينكه بشر به شكل خدا آفريده شده است . اين افراد هنگامى كه وارد محيط علمى مىشوند و به فرا گرفتن و تمرين مسائل علمى اشتغال مىورزند اين مفهوم انسانى شكل و ضعيف خدا نمىتواند با دلائل منطقى و مفاهيم علمى جور در بيايد و بالنتيجه بعد از مدّتى كه اميد هر گونه سازش از بين مىرود مفهوم خدا نيز به كلّى متروك و از صحنهء فكر خارج مىشود . علّت مهمّ اين كار آن است كه دلائل منطقى و تعريفات علمى ، وجدانيّات يا معتقدات پيشين اين افراد را عوض نمىكند و احساس اينكه در ايمان به خدا قبلًا اشتباه شده و همچنين عوامل ديگر روانى باعث مىشوند كه شخص از نارسايى اين مفهوم بيمناك شود و از خداشناسى اعراض و انصراف حاصل كند . » ( 1 )\r\nاين دانشمند دو علّت براى اعراض از دين و خدا ذكر كرده است : يكى نامساعد بودن بعضى از محيطهاى اجتماعى كه الزاماً ماترياليسم را يك عقيدهء رسمى مىشناساند . ديگر سوء تفاهمى كه در مسألهء خدا براى دانشمندان پيدا مىشود . علّت اين سوء تفاهم آن است كه فكر و عقيدهء خدا را در كودكى از كسانى فرا مىگيرد كه مدّعى خداشناسى هستند ولى خدا را نمىشناسند . ذات خدا و صفات خدا و طرز دست‌اندركار بودن خدا در كار عالم را طورى تعليم مىكنند كه با عقل و علم و منطق جور نمىآيد ؛ يك مفهوم نامعقولى از خدا و دين به مردم تعليم مىكنند . بديهى است كه دانشمند پس از آنكه با عقل و علم و منطق آشنا شد نمىتواند معانى و مفاهيم نامعقول\r\n\r\n\r\n\r\n\r\n","description":"","footnote":"\r\n( 1 ) . اثبات وجود خدا ، ص 51 .\r\n","page_name":" 402 ","page_number":402},
  {"content":"\r\n\r\nو غير منطقى را بپذيرد . ناچار آن ايمان نامعقول جاى خود را در ذهن دانشمند به انكار و نفى مىدهد و چون مىپندارد عقيدهء به خدا جز به همان شكل غير منطقى نبايد باشد منكر خدا مىشود .\r\nاين سخن ، سخن بسيار درستى است . مسلّماً علّت انكار و اعراض بسيارى از افراد تحصيل كرده اين است كه مفاهيم مذهبى و دينى به طرز صحيحى به آنها تعليم نشده است . در واقع آن چيزى كه آنها انكار مىكنند مفهوم واقعى خدا و دين نيست ، چيز ديگرى است .\r\nافرادى مانند من كه با پرسشهاى مردم دربارهء مسائل مذهبى مواجه هستيم كاملًا اين حقيقت را درك مىكنيم كه بسيارى از افراد تحت تأثير تلقينات پدران و مادران جاهل يا مبلّغان بىسواد ، افكار غلطى در زمينهء مسائل مذهبى در ذهنشان رسوخ كرده است و همان افكار غلط اثر سوء بخشيده و آنها را دربارهء حقيقت دين و مذهب دچار ترديد و احياناً انكار كرده است . از اين رو كوشش فراوانى لازم است صورت بگيرد كه اصول و مبانى مذهبى به صورت صحيح و واقعى خود به افراد تعليم و القا شود .\r\nاين بنده شخصاً سالهاست كه اين مطلب را احساس كرده‌ام و وظيفهء خود دانسته‌ام كه فعّاليتهاى مذهبى خود را تا حدودى كه توانايى دارم در راه تعليم صحيح و معقول مفاهيم دينى و مذهبى متمركز كنم . تجربه نشان داده است كه اين گونه فعّاليتها بسيار ثمربخش است .\r\nولى علّت اعراض از دين منحصر به اينها نيست ، علّتهاى ديگر هم در كار است .\r\nيكى از چيزهايى كه موجب اعراض و تنفّر مردم از خدا و دين و همهء معنويّات مىشود آلوده بودن محيط و غرق شدن افراد در شهوت‌پرستى و هواپرستى است .\r\nمحيط آلوده همواره موجبات تحريك شهوات و تن‌پرورى و حيوان صفتى را فراهم مىكند . بديهى است كه غرق شدن در شهوات پست حيوانى با هر گونه احساس تعالى ، اعمّ از تعالى مذهبى يا اخلاقى يا علمى يا هنرى ، منافات دارد ، همهء آنها را مىميراند . آدم شهوت‌پرست نه تنها نمىتواند احساسات عالى مذهبى را در خود بپروراند ، احساس عزّت و شرافت و سيادت را نيز از دست مىدهد ، احساس شهامت و شجاعت و فداكارى را نيز فراموش مىكند . آنكه اسير شهوات است جاذبه‌هاى معنوى ، اعمّ از دينى و اخلاقى و علمى و هنرى ، كمتر در او تأثير دارد . لهذا اقوام و ملّتهايى كه تصميم مىگيرند روح مذهب و اخلاق و شهامت و شجاعت و مردانگى را در\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nملّتى ديگر بكشند وسائل عيّاشى و شهوترانى و سرگرميهاى نفسانى آنها را فراهم و تكميل مىكنند .\r\nدر تاريخ اندلس اسلامى يعنى اسپانياى فعلى مىخوانيم كه نقشه‌اى كه مسيحيان براى تصرّف اندلس و بيرون كشيدن آن از دست مسلمين كشيدند اين بود كه به صورت دوستى و خدمت ، وسائل عيّاشى براى آنها فراهم كردند : باغها و بوستانها وقف ساختن شراب و نوشانيدن مسلمين شد . دختران زيبا و طنّاز در خيابانها به دلربايى و عاشق‌سازى پرداختند . سرگرميهاى شهوانى از هر جهت فراهم شد و روح ايمان و جوانمردى مرد . پس از اين جريان بود كه توانستند مسلمانان را بىدرنگ از دم تيغ بگذرانند .\r\nاستعمار غرب نيز اين برنامه را در قرون اخير به صورت دقيقى در كشورهاى اسلامى اجرا كرد . به هر حال غرق شدن در شهوات حيوانى عامل ديگرى است براى اينكه تعالى دينى در وجود بشر ضعيف و احياناً منفور گردد .\r\nدر زبان دين اين مطلب اينطور بيان شده كه وقتى دلها را كدورت و تيرگى و قساوت مىگيرد نور ايمان در دلها راه نمىيابد  ( إِنَّ اللَّهَ لا يَهْدِي الْقَوْمَ الْفاسِقِينَ )  ( 1 ) .\r\nيكى ديگر از موجبات اعراض و روگرداندن از دين ، جنگ و ستيزى است كه برخى از داعيان و مبلّغان دينى بىخرد ميان دين و ساير غرايز فطرى و طبيعى بشر ايجاد مىكنند و دين را به جاى اينكه مصلح و تعديل كنندهء غرايز ديگر معرفى كنند آن را ضد و منافى و دشمن ساير فطريّات بشر معرّفى مىكنند .\r\nاين مطلب احتياج به توضيح دارد . بشر فطريّات زيادى دارد . در سرشت بشر تمايل به بسيار چيزها نهاده شده است . همهء اين تمايلات مربوط به امورى است كه بشر در سير تكاملى خود به آنها احتياج دارد ؛ يعنى هيچ تمايل بيهوده و لغوى كه احتياج به كشتن و ميراندن داشته باشد در وجود بشر نهاده نشده است ، همچنانكه هيچ عضو لغو و بيهوده‌اى در بدن بشر خلق نشده است . در سرشت انسان تمايلات زيادى هست ، از آن جمله است تمايل به ثروت ، تمايل به محبوبيّت اجتماعى ، تمايل به علم و حقيقت‌جويى ، تمايل به تشكيل خانواده و انتخاب همسر و امثال اينها . تمايل دينى نيز يكى از تمايلات طبيعى انسان است . هيچ‌يك از اين تمايلات با يكديگر سر جنگ\r\n\r\n\r\n\r\n\r\n","description":"","footnote":"\r\n( 1 ) . منافقون / 6 .\r\n","page_name":" 404 ","page_number":404},
  {"content":"\r\n\r\nندارند . بين آنها تضادّ و تناقض واقعى نيست . هر كدام از آنها سهمى و حظّى و بهره‌اى دارد . اگر سهم و حظّ و بهرهء هر يك از آنها به عدالت داده شود هماهنگى كامل ميان آنها برقرار مىشود . ناهماهنگى و ناراحتى و جنگ و ستيز آنگاه بر مىخيزد كه انسان بخواهد سهم بعضى از آنها را به ديگرى بدهد ، يكى را گرسنه نگهدارد و ديگرى را بيش از حدّ لازم اشباع نمايد . يكى از مختصّات دين اسلام اين است كه همهء تمايلات فطرى انسان را در نظر گرفته ، هيچ‌كدام را از قلم نينداخته و براى هيچ‌كدام سهم بيشترى از حقّ طبيعى آنها نداده است . معنى فطرى بودن قوانين اسلامى هماهنگى آن قوانين و عدم ضدّيت آنها با فطريّات بشر است ؛ يعنى اسلام گذشته از اينكه از نظر ايمان و پرستش خدا پرورش دهندهء يك احساس فطرى است ، از نظر قوانين و مقرّرات نيز با فطرت و طبيعت و احتياجات واقعى بشر هماهنگ است .\r\nبعضى از مقدّس‌مآبان و مدّعيان تبليغ دين ، به نام دين با همه چيز به جنگ برمىخيزند ؛ شعارشان اين است : اگر مىخواهى دين داشته باشى پشت پا بزن به همه چيز ، گرد مال و ثروت نگرد ، ترك حيثيّت و مقام كن ، زن و فرزند را رها كن ، از علم بگريز كه حجاب اكبر است و مايهء گمراهى است ، شاد مباش و شادى نكن ، از خلق بگريز و به انزوا پناه ببر ، و امثال اينها . بنابراين اگر كسى بخواهد به غريزهء دينى خود پاسخ مثبت بدهد بايد با همه چيز در حال جنگ باشد . بديهى است وقتى كه مفهوم زهد ، ترك وسائل معاش و ترك موقعيّت اجتماعى و انزوا و اعراض از انسانهاى ديگر باشد ؛ وقتى كه غريزهء جنسى پليد شناخته شود و منزّه‌ترين افراد كسى باشد كه در همهء عمر مجرّد زيسته است ؛ وقتى كه علم دشمن دين معرّفى شود و علما و دانشمندان به نام دين در آتش افكنده شوند و يا سرهاشان زير گيوتين برود مسلّماً و قطعاً مردم به دين بدبين خواهند شد .\r\nمربّيان دين بايد اوّل بكوشند خودشان عالم و محقّق و دين‌شناس بشوند و به نام دين مفاهيم و معانى نامعقولى در اذهان مردم وارد نكنند كه همان معانى نامعقول منشأ حركتهاى ضدّ دينى مىشوند ، ثانياً در اصلاح محيط بكوشند و از آلودگيهاى محيط تا حدود امكان بكاهند ، ثالثاً از همه مهمتر و بالاتر اينكه به نام دين و به اسم دين با فطريّات مردم معارضه و مبارزه نكنند ؛ آن وقت است كه خواهند ديد مردم  يَدْخُلُونَ فِي \r\n\r\n","description":"","footnote":"","page_name":" 405 ","page_number":405},
  {"content":"\r\n\r\n دِينِ اللَّهِ أَفْواجاً  ( 1 ) .\r\nاز خداوند متعال مسألت مىنماييم كه همهء ما را به راه راست هدايت فرمايد و ما را از دينداران واقعى قرار دهد .\r\n* * * بار ديگر امشب را كه شب مبعث خاتم پيامبران ( صلّى اللَّه عليه و آله و سلّم ) است به همهء حضّار محترم تبريك مىگويم و با ذكر دعايى سخن خود را خاتمه مىدهم . دعا به قول آلكسيس كارل پرواز روح است . آقايان خيال نكنند دعا كهنه مىشود ، يا تمدّن و تجدّد ايجاب مىكند كه دعا نكنند . خير ، دعا اظهار عبوديّت است ، امتناع از دعا استكبار بر خداوند متعال است كه زشت‌ترين استكبارهاست  ( وَ قالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ )  ( 2 ) . دعا كمال انسانيّت است ، دعا برقرار شدن پيوند بنده با خداست . پيوند خدا با بنده قطع ناشدنى است ؛ از آن سر هميشه ارتباط هست ؛ با دعا از اين طرف نيز پيوند و ارتباط برقرار مىشود و زمينهء فيض‌گيرى فراهم‌تر مىگردد ، و انسان در حال دعا با باطن و ضمير خود متوجّه آفريننده و مبدأ و نقطه‌اى كه از آنجا آمده ، مىشود و از او استمداد مىكند و سعادت و سلامت و توفيق مىطلبد ، مغفرت و آمرزش مسألت مىكند .\r\nدعاى امشب من يك جمله بيشتر نيست : خدايا ! به همهء ما اراده و همّت عنايت فرما كه از اين برنامهء سعادت‌بخش اسلامى كه در مثل امشبى از جانب تو طرح شده و به وسيلهء خاتم پيامبران تو به ما رسيده است بهره ببريم و استفاده كنيم و به آن عمل نماييم .\r\nچه خوب گفته اقبال لاهورى :\r\n به منزل كوش تو همچو مه نو * در اين نيلى فضا هر دم فزون شو\r\nمقام خويش اگر خواهى در اين دير * به حق دل بند و راه مصطفى رو \r\n\r\n\r\n\r\n\r\n","description":"","footnote":"\r\n( 1 ) . نصر / 2 .\r\n( 2 ) . مؤمن / 60 .\r\n","page_name":" 406 ","page_number":406},
  {"content":"\r\n\r\n\r\nحقّ و باطل\r\n\r\n","description":"","footnote":"","page_name":" 407 ","page_number":407},
  {"content":"\r\n . \r\n","description":"","footnote":"","page_name":" 408 ","page_number":408},
  {"content":"\r\n\r\nحقّ و باطل\r\nاز مباحث مهمّ جهان‌بينى ، بحث حقّ و باطل است . اين بحث كه در قرآن نيز به كرّات از آن سخن به ميان آمده است ، در دو قلمرو مورد توجّه و بررسى قرار مىگيرد :\r\nدر جهان هستى\r\nدر جامعه و تاريخ\r\nاين مقاله بيشتر به قسمت دوم توجّه دارد هر چند كه خلاصه‌اى از بحث حقّ و باطل در جهان هستى نيز در آن مطرح مىشود .\r\n\r\nحقّ و باطل در جهان هستى\r\nآيا نظام عالم نظام حقّ است ؟ نظام راستين است ؟ نظامى است آنچنان كه بايد باشد ؟ آيا هر چيزى در اين نظام كلّى در جاى خود قرار دارد ؟ يا نه ، نظام باطل است ؟\r\nدر عالم هستى باطل راه دارد ؟ چيزهايى هست كه نبايد باشد ؟ كلّ نظام ، پوچ و بىهدف و بىغايت است ؟ در برابر اين پرسشها و نظاير آن ، انديشمندان و متفكّران چند دسته\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nشده‌اند : عدّه‌اى نظر اوّل را برگزيده‌اند و برخى نظر دوّم را ، و گروهى ديگر به نظرى متفاوت با هر دو دستهء قبلى معتقد شده‌اند . بعضى فيلسوفان ، و از آن جمله اكثر مادّيّين ، نسبت به جهان ( و نيز نسبت به انسان ) بدبين بوده‌اند و جهان را در مجموع خود يك امر نبايستنى و نامطلوب و كور و كر و بىهدف مىدانسته‌اند . در مقابل ، الهيّون و مكاتب الهى و خصوصاً اسلام به طور قاطع و صريح خلقت عالم را بر حق مىدانند و آن را عين خير و نيكى و حسن مىشمارند و بر آنند كه هيچ كاستى و زيادتى در آن راه ندارد و باطل و لغو و بازيچه نيست و هيچ امر نبايستنى در نظام جهان هستى وجود ندارد :\r\n الَّذِي أَحْسَنَ كُلَّ شَيْءٍ خَلَقَهُ  ( 1 ) ،  رَبُّنَا الَّذِي أَعْطى كُلَّ شَيْءٍ خَلْقَهُ  ( 2 ) .\r\nپروردگار ما خلقت هر چيز را نيكو ساخت ، و هر آنچه لازمهء خلقتش بود به او اعطا كرد .\r\nنظريّهء سومين گروه اين است كه جهان ( و انسان ) تركيبى است از خير و شرّ ؛ نيمى مطلوب و نيمى نامطلوب است ؛ نيمى بايستنى و نيمى نبايستنى است . ما دوگانگى را در جهان مىبينيم . در اين عالم خير و شرّ ، حقّ و باطل ، نقص و كمال ، مرض و سلامت ، مرگ و حيات ، بىنظمى و نظم ، ظلم و عدل ، فساد و صلاح ، خرابى و آبادانى زياد به چشم مىخورد . اين دوگانگى نشانهء اين است كه در مبدأ و منشأ هستى دوگانگى وجود دارد ، زيرا امكان ندارد كه در آن واحد همهء عالم از يك مبدأ و يك اصل ريشه گرفته باشد و در عين حال اختلاف و دوگانگى در آن وجود داشته باشد . فكر ثنويّت و دوگانه‌پرستى كه در ايران باستان رواج داشته ، از اينجا ناشى شده است كه براى جهان دو مبدأ قائل شده‌اند : مبدأ خير و نور و خوبى ، و مبدأ شرّ و ظلمت و بدى ؛ و معتقد شدند كه سپاهيان و نيروهاى اين دو مبدأ ، يعنى سپاهيان يزدان و سپاهيان اهريمن ، همواره با يكديگر در نبرد و ستيزند ؛ گرچه نويد دادند كه بالأخره در پايان جهان سپاهيان خير و نور بر سپاهيان شرّ و ظلمت پيروز خواهند شد ، سپاه شرّ و ظلمت شكست خواهد خورد و سپاه خير و نور باقى خواهد ماند .\r\n\r\n\r\n\r\n\r\n","description":"","footnote":"\r\n( 1 ) . سجده / 7 .\r\n( 2 ) . طه / 50 .\r\n","page_name":" 410 ","page_number":410},
  {"content":"\r\n\r\nگرچه بحث خير و شرّ را در كتاب عدل الهى به تفصيل شرح داده‌ايم ، امّا در اينجا نيز به مناسبت اشاره‌اى به آن مىكنيم .\r\nدر حكمت الهى ، اصالت در هستى با حقّ است ، با خير است ، با حسن و كمال و زيبايى است ؛ باطلها ، شرور ، نقصها و زشتيها در نهايت امر و در تحليل نهايى به نيستيها منتهى مىشوند نه به هستيها . شرّ از آن جهت كه هست شرّ نيست ، بلكه از آن جهت كه منشأ نيستى در شىء ديگرى مىشود شرّ است . شرور ضرورتهايى هستند كه لازمهء هستى خيرها و حقها و به صورت يك سلسله لوازم ذاتى لا ينفك مىباشند كه اصالت ندارند و در مقام مقايسه با حقها و خيرها به منزلهء « نمود » هايى در مقابل « بود » ها هستند كه اگر آن « بود » ها بخواهند باشند اين « نمود » ها هم قهراً بايد باشند .\r\nمسألهء اصلى مسألهء پيدايش ماهيّت است كه به تبع وجود پديد مىآيد . هستى مطلق ، خير محض است كه هيچ شرّ و نقص و زشتى در آن راه ندارد . در اين مرتبه از هستى كه مرتبهء ذات حقّ است ، نه ماهيّت در كار است و نه نيستى . امّا مخلوقات الهى كه از او وجود يافته‌اند ضعف وجودى دارند ؛ چرا كه لازمهء فعل بودن يك فعل ، تأخير از فاعل است و جز خدا كه فاعل على الاطلاق است ، همهء مخلوقات فعل او محسوب مىشوند و لذا ضعف و نقص دارند . لازمهء فعل بودن ، ماهيّت داشتن است و همين طور فعل فعل يك درجه از او نازل‌تر است . به اين ترتيب نيستى در عين اينكه اصالت ندارد در هستى راه پيدا مىكند تا مىرسيم به عالم طبيعت يا ناسوت كه از نظر حكماى الهى ضعيف‌ترين و ناقص‌ترين عوالم وجود است . در اينجا نشانه‌هاى ضعف وجود كه به يك اعتبار نشانه‌هاى ماهيّت و نيستى است ، بيشتر پديدار مىشود . پس شرّ و باطل در عين حال كه اصالت ندارد و از سنخ وجود نيست ، از لوازم لا ينفكّ درجات پايين هستى است .\r\nبه اين ترتيب ، نظام هستى را اگر از آن جهت كه هستى است نظر كنيم ، باطل و ماهيّت و نيستى در آن راه ندارد . از بالا كه نگاه كنيم نور است ، امّا از پايين كه نگاه كنيم سايه مىبينيم . سايهء يك جسم لازمهء جسم است كه در عين اينكه اصالت ندارد ( و هر چه هست نور است ) امّا به واسطهء آن جسم براى ذهن ما نمود پيدا مىكند . سايه چيزى نيست جز نبودن نور در يك محدوده و بودن نور در اطراف آن .\r\nحكمت الهى همه چيز را در « بسم اللّه الرّحمن الرّحيم » خلاصه مىكند ، مىگويد « ظهر الوجود بسم اللّه الرّحمن الرّحيم » يعنى هستى به نام اللّه رحمان و رحيم به ظهور\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمىرسد ؛ و از يك ديد خيلى عالى ، عالم جز اللّه و رحمانيّت اللّه و رحيميّت اللّه چيز ديگرى نيست . تصوّر اين معنا مشكل است امّا خيلى عالى و لطيف است و اگر انسان اين نكته را درك كرد بسيارى از مسائل براى او حل مىشود . در اين بينش ، عالم دو چهره دارد : چهرهء ازاويى و چهرهء به سوى اويى . چهرهء ازاويى رحمانيّت خداست و چهرهء به سوى اويى رحيميّت خدا . ساير اسماء الهى اسمهاى تبعى هستند ، درجهء دوم و سوم‌اند . خداوند ، جبّار و منتقم هم هست ، امّا اصالت از رحمانيّت و رحيميّت خداست . صفات ديگر در واقع از اين اسماء ناشى مىشوند . حتّى قهر هم از لطف ناشى مىشود ؛ آن اصالتى كه لطف دارد ، قهر ندارد . ديد توحيدى نمىتواند غير از اين باشد ، ديد واقعى فلسفى هم همين است و هستىشناسى واقعى غير از اين نيست .\r\n\r\nحقّ و باطل در جامعه و تاريخ\r\nقسمت دوم بحث حقّ و باطل مربوط مىشود به بشر و جامعه و تاريخ . در اين قلمرو كارى نداريم به كلّ عالم هستى كه آيا نظامش خير است ، كامل است ، احسن است يا نيست ، بلكه سؤال در خلقت خود بشر است كه اين چه موجودى است ؟ يك موجود حق جو ، عدالت خواه ، ارزش خواه و نور طلب است يا بر عكس يك موجود شرير ، مفسد ، خونريز ، ظالم و . . . است ؟ و يا آنكه انسانها برخى طرفدار حق‌ّاند و برخى طرفدار باطل ، و اينها با هم در ستيزند ؟\r\nدر اينجا هم چند نظريّه وجود دارد . يك نظر اين است كه : انسان به حسب جنس ، موجودى است شرور و بدخواه و ظالم كه جز قتل و غارت و دزدى و حيله و دروغ از او سر نمىزند . طبيعت او شرارت است و فساد ، استثمار است و ظلم . اگر هم در تاريخ بشر خير و اخلاق و ارزشهاى انسانى ديده مىشود ، اينها امورى جبرى است كه طبيعت او را وادار مىكند كه قدرى چنين باشد . درون انسان ، انسان را به بدى مىكشاند و گاهى جبر ، انسان را به خوبى دعوت مىكند . مثلًا وقتى كه انسانها در مقابل طبيعت و حيوانات درنده قرار گرفتند ، متوجّه شدند اگر با هم قرارداد صلح اجبارى نبندند نمىتوانند از خودشان دفاع كنند ؛ لذا اجباراً بر خودشان تحميل كردند كه يك زندگى اجتماعى داشته باشند و با هم بر اساس عدالت رفتار كنند ، چون نفع همه در آن است . پس جبر بيرونى ، انسان را وادار كرد كه خوب باشد . مثل دولتهاى\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nضعيفى كه در مقابل يك دولت قوى پيمان صلح و دوستى مىبندند تا از شرّ او محفوظ بمانند و اگر روزى دشمن مشترك از بين رفت ، بين خودشان جنگ در مىگيرد . هر جمعى به آن دليل جمع است كه مقابل يك ضد قرار گرفته ؛ يعنى اگر او نباشد اينها با هم خوب و متّحد نيستند و اگر جمعى دشمنش را از دست بدهد به تفرقه بدل مىشود ، دو گروه مىشوند ، و باز اگر يكى از اين دو گروه از بين رفت آن يكى دو دسته مىشود و همين طور اگر ادامه پيدا كرد و دو نفر ماندند باز با يكديگر مىجنگند و قوىتر مىماند ( 1 ) .\r\nبسيارى از فيلسوفان ماترياليست دنياى قديم و شمار كمترى از ماترياليستهاى دنياى جديد چنين نظريّه‌اى داشته‌اند و با بدبينى كامل به طبيعت بشر مىنگريسته‌اند . اينها بشر را قابل اصلاح نمىدانند و به تز اصلاحى قائل نيستند و ارائه تز اصلاحى از نظر آنان معنا ندارد و مثل اين است كه كسى براى عقرب قانون وضع كند تا خوب شود و كسى را نگزد ، حال آنكه :\r\n نيش عقرب نه از ره كين است * اقتضاى طبيعتش اين است \r\nوقتى طبيعت عقرب گزندگى باشد ، قانون و تز وضع كردن معنا ندارد . بشر هم همين طور ، تا وقتى روى زمين است شرارت خواهد داشت و اصلاح‌پذير نخواهد بود .\r\nاين متفكّرين عموماً به همين دليل خودكشى را تجويز مىكنند ؛ مىگويند چون زندگى شرّ است و انسان هم شرّ است ، يك كار خير بيشتر در جهان نيست و آن پايان دادن به شرّ زندگى است تا انسان از اين جهان پرشروشور و دنياى شرّ وجود خودش خلاص شود .\r\nاين تفكّر انحرافى كه از فرنگيها گرفته شده بود توسّط صادق هدايت در ميان ايرانيان مطرح شد . او هميشه در نوشته‌هايش چهره‌هاى زشت زندگى را مجسّم مىكرد ؛ مثل لجنزارى كه جز لجن و گنديدگى چيزى در آن نيست و كرمهايى در اين لجنزار ، زندگى كثيفشان را ادامه مىدهند . عاقبت هم تحت تأثير حرفهاى خودش خودكشى كرد . در سالهايى كه كتابهاى او طرفدار داشت ، غالب جوانهاى ايرانى كه\r\n\r\n\r\n\r\n\r\n","description":"","footnote":"\r\n( 1 ) . اين مسأله همان داروينيسم اجتماعى است كه از نظريّهء تنازع بقاى داروين ، وقتى كه آن را به غلط در مورد جامعهء بشرى تعميم دادند ، حاصل شد .\r\n","page_name":" 413 ","page_number":413},
  {"content":"\r\n\r\nخودكشى كردند تحت تأثير كتابهاى او قرار داشتند . مانى هم فلسفه‌اش در همين جهت بود كه زندگى شرّ است ، منتها به ثنويّت ميان روح و بدن قائل بود و مىگفت بدن شرّ است ، زندگى مادّى شرّ است ، روح در اين بدن حبس است ؛ پس هر كس بميرد يا خودكشى كند از شرّ زندگى رها خواهد شد مثل مرغى كه از قفس آزاد شده باشد . پس هر چند او به زندگى ديگرى قائل بود ولى اين زندگى را صد در صد شرّ مىدانست ( 1 ) .\r\nبر اساس اين بينش ، بشر به حسب غريزه موجود شريرى است و شرارت جزء ذات و سرشت اوست ؛ از اوّل كه در اين دنيا آمده همين جور بوده ، الآن هم هست ، در آينده هم هر چه بماند همين است و غير از اين نيست ؛ اميد بهبود و آيندهء خوب براى بشريّت خيال است .\r\nقرآن در مسألهء آفرينش انسان ، در اين زمينه مطالبى دارد : خداوند وقتى اعلام كرد :  إِنِّي جاعِلٌ فِي الْأَرْضِ خَلِيفَةً  من خليفه و جانشينى در زمين قرار مىدهم ، ملائكه با بدبينى نسبت به سرشت انسان اظهار داشتند :  أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ  مىخواهى در روى زمين كسى را قرار دهى كه فساد مىكند و خون مىريزد ؟ ! يعنى در سرشت اين موجود جز فساد و خونريزى چيزى نيست . خداوند در جواب آنها فرمود :\r\n إِنِّي أَعْلَمُ ما لا تَعْلَمُونَ  ( 2 ) من چيزى مىدانم كه شما نمىدانيد ؛ يعنى آنها را تخطئه نكرد و نگفت كه دروغ مىگوييد ، بلكه گفت وراى آنچه شما مىدانيد من چيزها مىدانم ، شما يك طرف سكّه را خوانده‌ايد ، شما عارف به حقيقت موجودى كه من مىخواهم بيافرينم نيستيد ، حدّ شما كمتر از آن است كه او را بشناسيد ، او برتر و بالاتر است .\r\nبه اين ترتيب ملائكه كه قسمتى از كتاب وجودى انسان را شناخته و خوانده بودند و نيمى از آن را نخوانده بودند ، اظهار بدبينى كامل كردند . حال اگر عدّه‌اى از متفكّرين ، جنبه‌هاى سياه و تاريك زندگى بشر را ببينند و اين طور اظهار نظر كنند ، خيلى عجيب به نظر نمىآيد .\r\nنظريّهء ديگرى كه عكس نظريّهء قبل است مىگويد : طبيعت و سرشت بشر بر خير است ، بر حقّ است ، بر درستى و راستى است ؛ انسان موجودى اخلاقى و صلح جو و خيرخواه است ؛ اصل در طبيعت بشر ، نور و عدالت و امانت و تقواست . پس چه چيز\r\n\r\n\r\n\r\n\r\n","description":"","footnote":"\r\n( 1 ) . مىگويند پادشاه معاصرش به او گفت مىخواهم مطابق فلسفهء خودت بهترين خدمت را به تو بكنم و تو را از شرّ اين زندگى خلاص كنم ، و او را كشت .\r\n( 2 ) . بقره / 30 .\r\n","page_name":" 414 ","page_number":414},
  {"content":"\r\n\r\nانسان را فاسد مىكند ؟ مىگويند انحراف بشر علّت خارجى دارد ، از بيرون به بشر تحميل مىشود ، جامعه انسان را فاسد مىكند . ژان ژاك روسو چنين عقيده‌اى دارد و در كتاب معروف خود اميل مىخواهد نشان دهد كه انسان طبيعى ، انسان خارج از جامعه ، انسان در طبيعت ، موجودى است سالم و درست و پاك ؛ و همهء نادرستيها ، فسادها و ناپاكيها از جامعه به او تحميل مىشود . لذا روسو به اجتماع و زندگى اجتماعى بدبين است و تز اصلاحى او اين است كه بشر بايد تا حدّ ممكن به طبيعت برگردد . روسو به تمدّن جديد خوش بين نيست چون معتقد است كه تمدّن جديد انسان را از طبيعت دور مىكند . هر چه انسان از طبيعت دور تر شود ، فاسدتر مىشود و هر چه به طبيعت اوّليّه نزديكتر باشد ، به انسانيّت و درستى و پاكى نزديكتر است .\r\nنظريّهء روسو كه فردى مذهبى است از يك نظر شبيه نظريّهء فطرت است كه در اسلام مطرح شده ، و شبيه است به جملهء معروف پيامبر اكرم ( ص ) كه فرمود :\r\nكلّ مولود يولد على الفطرة حتّى يكون ابواه هما اللّذان يهوّدانه و ينصّرانه و يمجّسانه ( 1 ) .\r\nهر بچّه‌اى از مادر بر فطرت پاك اسلاميّت متولّد مىشود ، بعد پدر و مادر او را يهودى يا نصرانى يا مجوسى مىكنند .\r\nانحراف يهوديگرى ، نصرانيگرى ، مجوسيگرى مثل است و پدر و مادر به عنوان نمونهء دو عامل اجتماعى ذكر شده‌اند ؛ يعنى فطرت انسان سالم است ، جامعه آن را منحرف مىكند . در يكى از تعبيرات اين احاديث پيامبر مثالى مىزند ، مىفرمايد : اينكه گوش حيوانات خود را مىبريد هيچ‌وقت شده كه اين حيوانات وقتى از مادر متولّد مىشوند گوششان بريده باشد ؟ نه ، هميشه سالم از مادر متولّد مىشوند و بعد انسانها گوششان را مىبرند . از نظر روحى هم همين طور است ؛ همهء انسانها سالم ، درست و حق‌گرا و خيرخواه متولّد مىشوند ؛ انحرافها ، كج‌رويها ، دروغگوييها ، ظلمها ، خيانتها ، شرارتها و فسادها بعد به انسان تحميل مىگردد .\r\nپس اين نظريّه بر اساس خوش‌بينى به طبيعت بشريّت ، به جنس بشريّت و\r\n\r\n\r\n\r\n\r\n","description":"","footnote":"\r\n( 1 ) . مجمع البيان : ج 8 / ص 303 . بحار الانوار : جلد 3 / ص 281 به نقل از غوالى اللئالى بدون لفظ « و يمجّسانه » . تفسير برهان : ج 4 / ص 263 ، حديث 29 به نقل از شيخ طبرسى در جوامع الجامع .\r\n","page_name":" 415 ","page_number":415},
  {"content":"\r\n\r\nسرشت و ساختمان بشريّت استوار است و اصل را درستى و حقّانيّت و راستى مىداند و انحراف را معلول علل خارجى و عرضى و به اصطلاح فلاسفه علل اتّفاقى مىداند ؛ يعنى بر مبناى علل طبيعى ، درونى و ديناميكى ، حركت انسان بر راه راست و صراط مستقيم است و بر اثر تغييرات عرضى ، اتّفاقى ، مكانيكى و بيرونى ، انحرافات و بديها و شرور به انسان تحميل مىشود .\r\nنظريّهء ديگرى به اين شكل مطرح شده كه انسانها در صحنهء جامعه ، برخى طرفدار حق و عدّه‌اى به دنبال باطل هستند ؛ فرشته بر خير الهام و شيطان به شر وسوسه مىكند .\r\nپس انسانها دو گونه مىشوند : عدّه‌اى كه راه حق و خير را مىروند ، راه ايمان و انبياء را مىروند ، و بعضى ديگر كه راه شيطان را مىپيمايند و به دعوت انبياء كفر و نفاق مىورزند . به قول مولوى :\r\n دو علم افراشت اسپيد و سياه * آن يكى آدم دگر ابليس راه \r\nيك پرچم سپيد و يك پرچم سياه ، يك پرچم هدايت و يك پرچم ضلالت ، يك پرچم نور و يك پرچم ظلمت . در نتيجه جامعه ممزوجى است از خير و شرّ و حقّ و باطل ، چون انسان ممزوجى است از خير و شرّ . اين نزاع و درگيرى حقّ و باطل هميشه در صحنهء وجود فرد و در صحنهء اجتماع حكمفرماست . حال غلبه با كدام است ، بحث ديگرى است . البتّه ما معتقديم كه غلبهء نهايى با حقّ و طبيعت است ؛ عدل بر ظلم غلبه خواهد كرد و خير بر شرّ پيروز خواهد شد ؛ نور بر ظلمت غلبه خواهد كرد و دين بر كفر پيروز خواهد شد :\r\n*  هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ  ( 1 ) .\r\n*  وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً  ( 2 ) .\r\n\r\n\r\n\r\n\r\n","description":"","footnote":"\r\n( 1 ) . توبه / 33 .\r\n( 2 ) . نور / 55 .\r\n","page_name":" 416 ","page_number":416},
  {"content":"\r\n\r\nنظريّهء ديگر ، ماترياليسم تاريخى است . در قرن نوزدهم يك مكتب مادّى ظهور كرد كه ادّعاى خوش‌بينى به تاريخ آينده و جامعه را داشت . اين مكتب ماركسيسم بود .\r\nهگل منطق و فلسفه‌اى بنياد گذارد كه اعتقاد به تكامل و رشد و توسعه ، اساس آن بود . هر چند هگل مادّى نبود ، امّا ماركس با استفاده از منطق ديالكتيك او بينش مادّى خود را بنا نهاد ( ماترياليسم ديالكتيك ) . او هويّت تاريخ را هم مادّى معرّفى كرد ( ماترياليسم تاريخى ) ( 1 ) . فلسفهء تاريخ ماركس بر چند اصل مبتنى است :\r\n\r\n1 . نفى فطرت و غريزه\r\nانسان در ذات خودش نه خوب است و نه بد . ماركسيسم در انسان‌شناسىاش فطرت و غريزه براى انسان نمىشناسد و هر گونه ذات و سرشت درونى را نفى مىكند ، چون قبلًا در جامعه‌شناسى قرن نوزدهم اين مسأله مطرح شده بود كه جامعه‌شناسى انسان بر روان‌شناسى او تقدّم دارد ؛ چيزهايى كه مىپنداريم براى انسان غريزى و فطرى است ، در واقع جامعه به او عطا كرده و اصولًا هر چه انسان دارد جامعه به او داده است ؛ اين جامعه است كه به همهء جهازات روحى و روانى انسان شكل مىبخشد ؛ جامعه است كه غريزهء اخلاقى را به فرد تحميل مىكند و او خيال مىكند كه آن را از خودش دارد ؛ انسان مثل يك مادّهء خام است كه تحويل كارخانه داده مىشود و خودش هيچ اقتضايى ندارد ، كارخانه آن را به هر شكلى خواست در مىآورد ؛ يا مثل نوار خالى ضبط صوت است كه هر چه بگوييد همان را به شما تحويل مىدهد ؛ قرآن بخوانيد قرآن ، شعر بخوانيد شعر ، نثر بخوانيد نثر تحويل مىدهد .\r\nپس انسان در ذات خودش نه غريزهء خوبى دارد نه غريزهء بدى ؛ اينها مربوط به عوامل اجتماعى است ، عواملى پيچيده كه ممكن است افراد را خوب بسازد يا بد .\r\n\r\n\r\n\r\n\r\n","description":"","footnote":"\r\n( 1 ) . تعبير « ماترياليسم تاريخى » در هيچ‌يك از آثار ماركس به كار نرفته . اين تعبير سالها بعد از مرگ ماركس ، توسّط « ميخانف » به كار گرفته شد و از آن پس رايج گشت . آنچه در اين مورد در آثار ماركس مشاهده مىشود ، « تلقّى مادّى از تاريخ » است به معناى تلقّى معيشتى .\r\n","page_name":" 417 ","page_number":417},
  {"content":"\r\n\r\n\r\n2 . اصالت اقتصاد\r\nاز نظر جامعه‌شناسى ماركسيسم ، سازمانها و بنيادهاى جامعه همه در يك سطح نيستند ؛ جامعه مانند ساختمانى است كه يك پايه و زير بنا دارد و بقيّهء قسمتهاى آن بر روى آن پايه بنا مىشوند و تابع آن هستند . پايه و زير بناى جامعه اقتصاد است و تغيير اوضاع و احوال اقتصادى باعث تغيير نهادهاى اجتماعى خواهد شد و تغيير عوامل اجتماعى باعث تغيير رفتار انسانها مىگردد . پس انسان از جامعه شكل مىگيرد و جامعه از اقتصاد ، و اقتصاد هم ساختهء روابط توليد و در نهايت ابزار توليد است .\r\nشكل ابزار توليد است كه جامعه را مىسازد ، و جامعه است كه انسان را مىسازد . اگر خواستيد انسانها را در طول تاريخ بشناسيد وضع اقتصادى و ابزار توليد اقتصادى آنها را بشناسيد . خوبى و بدى انسان تابع وضع خاصّ ابزار توليد است . خير و نور و عدل از يك طرف و شرّ و ظلمت و ظلم از طرف ديگر به انسانها مربوط نيست ، اينها همه تابع نظام توليد است . نظام توليدى گاهى جبراً ايجاب مىكند عدل را و گاهى جبراً ايجاب مىكند نقطهء مقابلش را .\r\nبر اين اساس ، ماركسيسم براى تاريخ جوامع سير واحدى را بيان مىكند كه همهء جوامع ضرورتاً بايد آن را طى كنند . اين مراحل عبارتند از دورهء اشتراك اوّليّه ، دورهء برده‌دارى ، دورهء فئوداليسم يا ارباب و رعيّتى ، دورهء بورژوازى و سرمايه‌دارى ، دورهء سوسياليسم و كمونيسم . در دورهء اشتراك اوّليّه ، از آغاز پيدايش انسان ، بشر مراحل اوّل زندگى اجتماعى را طى مىكرد و هنوز موفّق به كشف كشاورزى نشده بود ، هنوز موفّق به كشف دامپرورى نشده بود ، هنوز صنعتش پيشرفت نكرده بود ، ابزار توليدش بسيار ابتدايى بود ؛ تنها سنگهاى تيزى پيدا كرده بود كه حيوانات را شكار كند . او با اين ابزارهاى ساده و معمولى فقط مىتوانست به اندازهء خودش توليد كند . زندگىاش مثل پرندگان بود كه صبح گرسنه از آشيانه بيرون مىآيند و تا غروب دنبال غذا مىروند و وقتى سير شدند به آشيانه بر مىگردند و دوباره صبح گرسنه مىروند و عصر سير بر مىگردند . قهراً اين وضع توليد اقتضا مىكرد كه انسانها با هم خوب باشند ، روابط اجتماعى برادرانه داشته باشند مثل يك گلّهء آهو كه با هم دعوا ندارند ، صبح مىروند چرا و عصر بر مىگردند و برادروار زندگى مىكنند . دشمنى با طبيعت و\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nحيوانات درنده هم باعث اتّحاد و دوستى آنها مىشد . چيزى هم كه باعث جنگ و نزاع باشد در بين نبود . ثروت و مالى نبود تا بر سر آن دعوا و نزاع كنند . پس وضع توليد دورهء اشتراكى ايجاب مىكرد عدالت و مساوات و برادرى را .\r\nامّا كم كم وضع بشر پيشرفت كرد . انسان ، كشاورزى آموخت ، دامدارى را فرا گرفت ، ابزارهاى جديد و كامل‌ترى ساخت بطورى كه توانست اضافه بر نيازش توليد كند ، مثلًا گندم و دانه‌هاى ديگر را كشف كرده بود ، آنها را در زمين مىكاشت و هفتاد من بر مىداشت و خودش و ده نفر ديگر را مىتوانست سير كند . از اينجا بود كه استثمار پيدا شد ؛ يعنى افرادى كار كنند و توليد كنند و عدّه‌اى از محصول كار آنها بدون كار و تلاش استفاده نمايند . قبلًا هر كس اجباراً مىبايست براى خودش كار كند ، امّا حالا اين امكان پيدا شده بود كه يك نفر با استفاده از كار ديگرى زندگى كند . به اين ترتيب مالكيّت خصوصى پيدا شد : مالكيّت زمين و مالكيّت برده . عدّه‌اى برده‌هاى جنگى را به كار مىگرفتند و خود مىخوردند و مىخوابيدند و برده‌ها را استثمار مىكردند .\r\nبنابراين از وقتى كه ابزار توليد رشد كرد ، مالكيّت خصوصى به وجود آمد و وقتى مالكيّت خصوصى پيدا شد ، استثمار و ظلم به وجود آمد . زيربناى اقتصادى كه خراب شد ، بشر هم فاسد شد : يا استثمارگر شد و يا استثمار شده . به تعبير ماركس اين هر دو به نحوى از خود بيگانه شدند ، از انسانيّت خود خارج شدند ، چون اساس انسانيّت « ما » بودن بود . قبلًا مالكيّت عمومى و اشتراكى بود ، با آمدن مالكيّت خصوصى « ما » به « من » ها تبديل شد كه در مقابل يكديگر قرار گرفتند . از اينجا فساد و شرارت و ظلم و تباهى شروع شد . در دورهء اشتراكيّت هر چه بود خوبى بود و خير و صلاح و برادرى و عدالت ، چون ثروتى در كار نبود . در دوره‌هاى بعد چون مالكيّت پيدا شد هر چه آمد ، بدى بود و ظلم و فساد و نابرابرى .\r\nپس تنها در دورهء اشتراك ، حق بر جامعه حكومت داشته و بعد از آن دوره ، حق و عدالتى وجود نداشته و نمىتوانسته هم وجود داشته باشد ؛ چون مطابق اصل اوّل ، انسان اصالت ندارد ، فطرت ندارد ، وجدان و اختيار ندارد ؛ فكرش ، روحش ، ذوقش ، وجدانش و همه چيزش تابع جامعه است و جامعه هم اساسش سازمان توليدى است ، و وضع توليدى و جبر تاريخ هر جور ايجاب كند انسان به همان گونه ساخته مىشود : نور بدهد نور مىگيرد ، ظلمت بدهد ظلمت مىگيرد .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n در پس آينه طوطى صفتم داشته‌اند * آنچه استاد ازل گفت بگو مىگويم \r\nاينجا آينهء ابزار توليد است . اين شرّ و فساد و باطل از ابزار توليد پيدا شده و جبراً هم پيدا شده ، و هست و هست تا وقتى كه باز دوباره ابزار توليد آن قدر رشد كند كه مالكيّت خصوصى امكان نداشته باشد و مالكيّت ، اشتراكى و عمومى گردد . در اين صورت باز انسانها جبراً خوب مىشوند ، حق سايه‌گستر مىشود ، همه برادر مىشوند ، « من » ها « ما » مىشوند ، نور و خير و عدالت پيدا مىشود . در اين بينش ، انسان محكوم جبر تاريخ است و ابزار بر انسان تقدّم دارد . يك روزى ابزار اقتضاء مىكرد كه انسان خوب باشد ، خوب بود ، يك روز اقتضا مىكرد بد باشد بد بود . الآن دورهء بدى انسان است . يك روز هم آيندهء ابزار توليد اقتضا مىكند كه انسان خوب شود ، باز انسان خوب مىشود . به اين حساب نه بايد به بشر خوش بين بود و نه بد بين .\r\n\r\nتز اصلاحى\r\nگفتيم كسانى كه انسان را ذاتاً بد و شرور مىدانستند و به طبيعت او بدبين بودند ، تز اصلاحى نداشتند و انسان را قابل اصلاح نمىدانستند و طرح « مدينهء فاضله » براى او نمىريختند . حالا مىگوييم ماركسيسم هم قائل به تز اصلاحى نيست و هر تز اصلاحى را در دورهء مالكيّت ، تخيّل مىشمارد و توصيه‌هاى اخلاقى به عدالت و جامعهء بىطبقه را « سوسياليسم تخيّلى » قلمداد مىكند ؛ چرا كه ماركسيسم براى بشر اختيار نمىشناسد ، او را تابع جامعه و ابزار توليد اقتصادى مىداند كه محكوم به جبر تاريخ است . ماركس مىگويد تحوّل جامعه مثل تولّد نوزاد است كه تا موقعش نرسد ، زايمان امكان‌پذير نيست ؛ بايد صبر كرد تا ابزار توليد به آن مرحله از رشد برسد كه اقتضا نمايد مالكيّت خصوصى از بين برود . تاريخ مثل زن حامله است كه نمىشود بچّه‌اش را در سه‌ماهگى سالم بزايد ، سقط جنين مىشود ؛ بايد صبر كرد تا زمانش برسد .\r\nحدّ اكثر كارى كه مىتوان كرد اين است كه درد را تخفيف دهيم و زايمان را راحت‌تر كنيم .\r\nهمهء كسانى كه به « اصالت اجتماع » معتقدند ، يعنى انسان را فاقد سرشت ، و تمام ابعاد وجودى او را ساختهء جامعه مىدانند ، جبرى فكر مىكنند و تز اصلاحى را قبول\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nندارند ؛ چون قبول تز اصلاحى بر اساس اين است كه انسان بتواند خودش را اصلاح كند و حقّ و عدل و راستى را برپا دارد .\r\nمثلًا دوركهايم جامعه‌شناس معروف فرانسوى شديداً به اصالت اجتماع معتقد است . او در كمال صراحت مىگويد : « جبر بر انسان حاكم است و اختيار و آزادى خيال محض است » . از نظر اينها انسان حالت نوار خالى ضبط صوت را دارد كه هر صدايى روى آن ضبط شود ، جبراً عين همان را پس مىدهد ؛ نوار ديگر نمىتواند عكس العمل مخالف نشان دهد و بگويد روى من اين مطلب را ضبط كرده‌اند امّا من عكسش را مىگويم يا اصلاحش مىكنم . انسان هم در هر موقعيّت اجتماعى كه قرار بگيرد جامعه او را به آن گونه پر مىكند و هر جور هم پر كرد ، او همان را پس مىدهد .\r\nنتيجهء اين اصالت اجتماعى بودن ، نفى هر گونه اختيار و آزادى از بشر است . اختيار و آزادى جز با قبول آنچه در اسلام به نام « فطرت » ناميده مىشود و قبل از اجتماع در متن خلقت به انسان داده شده است ، معنى پيدا نمىكند . بنابراين مسألهء تز اصلاحى بر دو پايه استوار است : يكى اينكه طبيعت بشر را شرير ندانيم ، ديگر اينكه براى بشر آزادى و اختيارى قائل شويم كه بتواند بر اوضاع اجتماعى خويش مسلّط شود و خود و جامعهء خود را هرطور كه مىخواهد بسازد .\r\n\r\nتز اصلاحى و علمى بودن ماركسيسم\r\nمىگويند ماركسيسم علم است . اين سخن به معنى آن است كه ماركسيسم يك تز اصلاحى نيست . يك باغبان قوانين گياه‌شناسى ، قوانين رشد و نموّ گياهان ، قوانين تغذيه و توليد مثل گياهان ، قوانين بيمارى و سلامت گياهان را مىشناسد ، بعد ، از اين دانسته‌ها استفاده مىكند ، جريان طبيعت را كشف مىكند و خود را با آن وفق مىدهد .\r\n( بر طبيعت آن مقدار مىتوان مسلّط شد كه بتوان آن را شناخت . ) ولى باغبان نمىتواند درختى را كه به صورت نهال است يك روزه بارور كند . اين ديگر در اختيار او نيست . سير طبيعت خارج از اختيار انسان است و انسان حدّ اكثر مىتواند آن را بشناسد و خودش را با آن تطبيق دهد .\r\nماركسيستها مدّعى شدند كه ماركسيسم علم است ، يعنى سير جبرى جامعه را كشف مىكند . همانطور كه درخت يك سير طبيعى و جبرى لا يتغيّر دارد ، جامعه هم يك\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nسير جبرى لا يتخلّف دارد ؛ همانطور كه طبيعت اگر بخواهد به منزل پنجم برسد بايد از منزل اوّل و دوم و سوم و چهارم بگذرد و نمىتواند دو منزل يكى كند و مثل جنين بايد مراحل را در رحم مادر پشت سر يكديگر به ترتيب طى كند ، جامعه نيز در سير تكاملى خود بايد طى مراحل كند ؛ و همانطور كه انسان در حدّ يك پزشك و يك ماما تنها مىتواند سلامت جنين را بهتر حفظ كند ، اگر كج بود راستش كند ، درد زايمان را كم كند ، نگذارد مادر زياد استراحت كند تا بچّه درشت نشود و احتياج به سزارين پيدا نشود و دخالت پزشك تا اين حدود است امّا در جريان طبيعى نمىتواند دخالت داشته باشد ، جريان جبرى جامعه هم يك چنين جريانى است . جامعه بايد مراحلى را جبراً طى كند ، از دورهء اشتراك اوّليّه به برده‌دارى و از آن به فئوداليسم و از آن به بورژوازى و كاپيتاليسم برسد و از اين مراحل بگذرد تا به سوسياليسم و كمونيسم نهايى برسد . اگر شما بخواهيد جامعه‌اى را از فئوداليسم به سوسياليسم ببريد مثل اين است كه بخواهيد نطفه‌اى را به مرحلهء تولّد برسانيد ؛ اين عملى نيست . جامعه هم ره صدساله را يك شبه طى نمىكند . تزى كه مىخواهد با آزادى دادن ، با ايمان بخشيدن ، با علم و ايمان ، بشر را به صلاح و كمال و رفاه برساند درست نيست ، عملى نيست .\r\nتز اصلاحى يعنى اينكه طرحى به بشر بدهيم كه بشر خودش را بر آن مبنا بسازد .\r\nماركسيسم مىگويد من چنين تز اصلاحىاى ندارم ، يك فكر علمى و حكمت علمى ندارم . مىگويد در دورهء فئوداليسم دست و پاى بيخودى نزن ، يك كارى بكن فئوداليسم دوره‌اش را طى كند بيايد به دورهء بورژوازى ، و اگر جامعه در دورهء كاپيتاليسم است كارى بكن كه تضادهايش شديد بشود و انقلاب صورت گيرد . معنى اينكه اينها تز اصلاحى ندارند همين است . چون تز اصلاحى ، يعنى اصلاح بشر به دست بشر كه بر دو فكر اساسى متوقّف است : يكى اينكه در طبيعت بشر حق‌گرايى وجود داشته باشد ، ديگر اينكه بشر آزاد و مختار باشد و بتواند خود انتخاب كند .\r\nوقتى كه در طبيعت بشر جز شرارت چيزى نيست ، بشر را به دست بشر نمىشود اصلاح كرد . پيامبران آمده‌اند بشر را به دست بشر اصلاح كنند ، نيامده‌اند بشر را به دست فرشتگان اصلاح كنند . قرآن مىگويد :\r\n لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ  ( 1 ) .\r\n\r\n\r\n\r\n\r\n","description":"","footnote":"\r\n( 1 ) . حديد / 25 .\r\n","page_name":" 422 ","page_number":422},
  {"content":"\r\n\r\nپيامبران را با دلايل روشن فرستاديم و با آنها كتاب و ميزان فرستاديم تا مردم عدالت را برپا دارند .\r\nنمىگويد « تا پيامبران مردم را به عدالت وادار كنند » ، مىگويد « تا مردم ، خود عدالت را به پا دارند » يعنى پيامبران مىخواهند به دست مردم ، جامعه را اصلاح كنند .\r\nتز اصلاحى اين است .\r\nعلمى بودن ماركسيسم به ادّعاى خودشان ردّ داشتن تز اصلاحى است . امّا اين به اصطلاح فرضيّهء علمى ، حتّى با تجربيّات زمان خود بنيانگذاران آن نيز منطبق نبود .\r\nآنها اين فرضيّه را در زمان خودشان هم نتوانستند تأييد تجربى كنند و خودشان ديدند كه خلاف آن در آمد . نه تنها تاريخ جوامع به آن گواهى نداد ، بلكه بر عكس ، مورّخين ثابت كردند كه اوضاع جهان به اين ترتيب كه اينها گفته‌اند نبوده است . بعلاوه ماركس و انگلس در اواخر عمرشان تحوّلات و انقلابات اروپا را به گونه‌اى تجزيه و تحليل كردند كه نظريّهء اوّل خود را نقض نمودند . بالاتر اينكه لنين در روسيّه خلاف اين نظريّه را ثابت كرد . او ثابت كرد كه در ميان نهادهاى اجتماعى ، اساس سياست است نه اقتصاد ، و لهذا سوسياليسم ماركس را در جامعه‌اى برقرار كرد كه هنوز زيربناى اقتصادى آن اقتضا نمىكرد . ارتش تشكيل داد يعنى زور ، دولت تشكيل داد يعنى سياست ، حزب تشكيل داد يعنى سياست .\r\nاينها به مغز ماركس خطور نكرده بود . ماركس اولويّت را براى « طبقه » قائل بود نه براى « حزب » . او مىگفت حزب به آن اندازه كمونيستى است كه به طبقهء كارگر نزديكتر باشد . لنين گفت آن وقت طبقه را طبقه مىدانيم كه خودش را به حزب نزديك كند ؛ ما مىتوانيم از افراد غير طبقهء كارگر هم عضو بگيريم . مائو بيشتر از او اين اصول را نقض كرد . مائو در چين نشان داد يك طفل يك شبه ره صدساله مىرود .\r\nماركس منتظر نشسته بود تا حامله‌هاى زمان خودش بچّه را بزايند . حامله‌هايى كه او پيش‌بينى مىكرد يكى انگلستان بود ، يكى آلمان ، يكى امريكا ، يكى فرانسه ؛ چون كاپيتاليسم در آنها به عالىترين مراحل رشد و تكامل رسيده بود و آنها نه‌ماهه بودند و بايد به زودى بچّه‌هاى سوسياليسم يكى از انگلستان ، يكى از فرانسه ، يكى از امريكا متولّد مىشدند . اين نه‌ماهه‌ها ، نه‌ساله شدند و نزاييدند ، نودساله شدند هنوز هم نزاييده‌اند ! ! ديگر اميدى هم به زاييدن اينها نيست . بر عكس ، كشورهايى\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nسوسياليسم زاييدند كه روز اوّلى بود كه نطفه در رحمشان منعقد شده بود . الآن عقب‌مانده‌ترين كشورها كشورهايى هستند كه به سوسياليسم گرايش دارند .\r\nمائو در چهار رسالهء فلسفى در كمال صراحت ، بدون اينكه اسم ماركس را بياورد ، مىگويد : اينكه تضادّ عمده را تضادّ اقتصادى بدانيم در همه جا درست نيست ؛ در يك جا تضادّ عمده تضادّ فكرى است ، يك جا با اقتصاد مىتوان روبناها را درست كرد و يك جا هم اوّل بايد نظام اجتماعى را تغيير داد بعد نظام اقتصادى عوض مىشود . و اين يعنى پوچ .\r\nامروزه حرفى پوچ‌تر از حرف زيربنا و روبنا نيست و با كمال تأسّف بعضى از جوانهاى ما هنوز اين حرف را يك حرف علمى تلقّى مىكنند ، و عجيب‌تر اين است كه عدّه‌اى مىخواهند اسلام را هم با اين حرفها تطبيق بدهند ، مىگويند اسلام هم اقتصاد را زير بنا مىداند ! ! اينها نه اسلام را مىشناسند نه ماركسيسم را . اين حرف در ميان خودشان و در دنيا پنبه‌اش زده شده است و تنها جنبهء تبليغى آن باقى مانده است . چون حرف رهبر و ايدئولوك اصلى آنهاست نمىخواهند آن را رد كنند و به روى خودشان بياورند و ناچارند در تبليغات خود از آن ياد كنند .\r\n\r\nچرا ماركسيستها تاريخ را تاريك معرّفى مىكنند ؟\r\nماركسيستها كوشش دارند تاريخ بشريّت را سياه و ظلمانى جلوه دهند ، تاريخ را تاريك معرّفى كنند . آنها فقط فجر تاريخ يعنى دورهء اشتراك اوّليّه را نورانى به حساب مىآورند و همچنين نهايت تاريخ يا دورهء كمون ثانويّه را ! و تمام تاريخ بشريّت را از به دو پيدايش مالكيّت خصوصى ، دورهء حكومت باطل و ظلم و فساد و شرارت و خونريزى و خدعه و نيرنگ و دروغ مىپندارند و جريانهاى حقيقى را كه در تاريخ بشريّت پيدا شده چنين توجيه مىكنند : اين جريانها نيرنگ بوده است ، ظلمتى بوده است بر روى ظلمتها ؛ حتّى اديان و پيامبران نقشى نداشته‌اند ؛ اينها بشر را نساخته‌اند ، بشر اينها را ساخته و اينها وسيله‌اى بوده‌اند در دست بشر براى ظلمها و تحميقها ، و ترياك توده‌ها بوده‌اند ؛ اگر كسى دم از عدالت و حق زده حتماً كاسه‌اى زير نيم‌كاسه‌اش بوده است ؛ مگر چنين چيزى امكان دارد كه در دورهء مالكيّت خصوصى كسى واقعاً طرفدار حقّ و حقيقت و عدالت باشد ؟\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nالبتّه گاهى ماركسيستها قبول مىكنند كه در تاريخ ، نهضتهايى از طرف محرومان مىشده ( هر چند محرومان طرفدار حقوق خودشان بوده‌اند نه طرفدار عدالت ، منتها اگر عدالت اجرا شود با حقوق آنها تطبيق مىكند ) ، ولى اين نهضتها در دوره‌اى كه وضع توليد ، مالكيّت خصوصى يا برده‌دارى و يا فئوداليسم و بورژوازى را ايجاب مىكرده ، نمىتوانسته به نتيجه برسد ، مانند حركت بر خلاف مسير آب كه نمىتواند نتيجه بدهد . روبنا به طور موقّت و قشرى مىتواند بر خلاف زير بنا حركت كند امّا نه براى هميشه . اگر هم احيانا برقى در تاريخ به سود بشريّت جهيده خيلى موقّتى بوده و بعد خاموش شده و ظلمت دوباره حاكم شده و آنچه آمده بوده تا قاتق نان بشر باشد ، بلاى جان او شده است . مذاهب هر چند توانستند تأثيرات محدودى داشته باشند امّا هيچ گره كورى را از زندگى بشر باز نكردند ؛ شبيه مدينهء فاضلهء افلاطون كه چون طرحى ايده‌آل و ذهنى و غير عملى بود هيچ كس ، و حتّى خود افلاطون ( 1 ) ، آن را پياده نكرد . پس اين جريانها حكم لحظه را دارد . اگر امير المؤمنين پنج سال خلافت كرد و عدالت‌گسترى نمود ، اين پنج سال حكومت على ( عليه السّلام ) در مقايسه با تاريخ بشريّت حكم يك ثانيه را دارد و به حساب نمىآيد . آنچه بر كلّ تاريخ حاكم بوده ظلمها و تاريكيها بوده است .\r\nاين يك نوع مبارزهء زيركانهء ماركسيستهاست كه گاهى مذهبيها هم از روى نادانى گول آن را مىخورند . اين يكى از آن نقشه‌ها و طرحهاى طرّارانهء آنهاست براى بىاعتبار جلوه دادن مذهب . چون آنكه در تمام طول تاريخ منادى حقّ و عدالت بوده ، آنكه به حمايت مظلومين و اهل حق برخاسته ، فقط مذهب بوده ؛ حتّى فيلسوفان قديم هم به اين قبيل مسائل فكر نمىكردند . در مذهب بوده كه عدالت مطرح شده ، مبارزه با ظلم مطرح شده ، راستى و درستى مطرح شده ، برابرى و برادرى مطرح شده .\r\nو اين بزرگترين دروغ و تهمت به تاريخ است .\r\nمن در يك سخنرانى تحت عنوان « حماسهء حسينى » از بعضى روضه‌خوانها و منبريها انتقاد كردم ، گفتم اين حادثهء عاشورا داراى دو صفحه است ، دو چهره دارد : يك صفحهء سياه و يك صفحهء سفيد ؛ سكّه‌اى است كه دورو دارد : در يك طرف ظلم و جنايت و بىرحمى و نامردمى و قساوت است . قهرمان اين صفحه ابن زياد است و عمر سعد و\r\n\r\n\r\n\r\n\r\n","description":"","footnote":"\r\n( 1 ) . افلاطون نتوانست حتّى يك دهكده را بر اساس طرح خودش بسازد و خودش آخر عمر دست از تزش برداشت .\r\n","page_name":" 425 ","page_number":425},
  {"content":"\r\n\r\nشمر و سنان بن انس و حرملهء كوفى و . . . همين طور كه اين صفحه از سياه‌ترين صفحات تاريخ است ، طرف ديگر آن از درخشان‌ترين صفحات تاريخ است . در آن صفحه ، ما ايمان مىبينيم و حقيقت و توكّل و مجاهدت و صبر و رضا . قهرمان اين صفحه خود امام حسين ، برادران امام حسين ، فرزندان امام حسين ، برادرزادگان امام حسين و اصحاب امام حسين هستند . اگر قسمتهاى زيباى اين صفحه را در مقابل قسمتهاى زشت آن صفحه قرار دهيم ، نه تنها كمتر نيست بلكه بر آن مىچربد . ولى بعضى منبريها مثل اينكه عادت دارند صفحهء سياه تاريخ عاشورا را براى مردم بازگو كنند ؛ گويى اين تاريخ اساساً صفحهء سفيد ندارد ؛ مثل اينكه امام حسين و اصحاب و ياران او مردمى بودند كه فقط نفله شدند ، افرادى بودند كه مظلوم واقع شدند و هيچ قهرمانى نداشتند ؛ در حالى كه همانطور كه گفتيم قضيّه دو طرف دارد و طرف زيباى آن بر طرف زشت آن مىچربد .\r\nاين ايراد عين ايرادى است كه به تاريخ‌نويسهاى ماترياليست وارد است كه كوشش مىكنند صفحات تاريخ بشريّت را سياه سياه جلوه دهند ، چون بر خلاف فلسفهء آنهاست كه زيباييها را نشان دهند . اگر زيباييها را نشان دهند ماترياليسم تاريخى باطل مىشود . آنها مىگويند انسان از زمانى كه مالكيّت پيدا شد از انسانيّت خودش خارج شد و به اصطلاح ماركس از خود بيگانه و مسخ شد . استثمارگر به شكلى از انسانيّت خارج شد و استثمار شده به شكل ديگر . انسان آن وقت انسان بود كه در دورهء اشتراك اوّليّه بود و آن وقت به انسانيّت خودش بازگشت مىكند كه به اشتراك ثانوى برسد . در بين اين دو دوره ، انسان از انسانيّت بيرون رفته و تاريخ او نمىتواند نقطهء درخشانى داشته باشد .\r\nپس چه بايد كرد ؟ بايد صبر كرد تا اتوبوس تاريخ ، مراحل خود را بگذراند و به مقصد خودش برسد و آن ، وقتى است كه ابزار توليد جبراً سوسياليسم و اشتراكيّت را ايجاب كند . پس در ايجاد سوسياليسم و حقّ و عدالت ، بشر نقشى ندارد و نمىتواند آن را جلو يا عقب ببرد ، بايد خود به خود مانند يك جريان خودكار طبيعى پيش برود و زمانش برسد . وقتى زمان و دوره و تاريخش رسيد خودش به وجود مىآيد .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n\r\nنظريّهء اسلام\r\nنظر اسلام درست بر خلاف نظر ماركسيسم است . قرآن - همان گونه كه در آغاز اين بحث اشاره كرديم - جريان هستى را بر اساس حق مىداند و حق را اصيل معرّفى مىكند و در مقابل ، هر چند باطل را نفى نمىكند امّا آن را اصيل نمىداند . از اين رو قرآن به تاريخ خوشبين است و براى انسان اصالت قائل است . قرآن نمىگويد انسان فقط يك ابزار است و در مسير يك جبر كور واقع شده است ، چون براى ايمان اصالت قائل است . اسلام براى انسان يك گرايش ذاتى به صداقت و امانت و عدالت معتقد است . به تعبير قرآن انسان حنيف است ، حق‌گراست ؛ يعنى ميل به كمال و خير و حق بالفطرة در او وجود دارد ؛ در عين حال از آزادى و اختيار برخوردار است و لذا ممكن است از مسير خودش منحرف شود و حق‌كشى كند ، ظلم كند ، دروغ بگويد ؛ قرآن اينها را به صورت يك جريانهاى موقّت مىپذيرد .\r\nپس در اين بينش ، باطل به عنوان يك امر نسبى و تبعى و به عنوان يك نمود و يك امر طفيلى مطرح مىشود . ظلم كه پيدا مىشود از كجا پيدا مىشود ؟ از اينجا پيدا مىشود كه ستمگر ، آن حسّ ملكوتى و خدايى خودش را به جاى آنكه در مسير خدايى ارضاء كند در مسير غير خدايى و شيطانى ارضاء مىكند .\r\nبطلان و شر از يك نوع تغيير مسير پيدا مىشود كه لازمهء مرتبهء وجودى انسان يعنى مختار و آزاد بودن انسان است . حق اصيل است و باطل غير اصيل ، و هميشه بين امر اصيل و غير اصيل اختلاف و جنگ است ، ولى اين طور نيست كه حق هميشه مغلوب باشد و باطل هميشه غالب . آن چيزى كه استمرار داشته و زندگى و تمدّن را ادامه داده حق بوده است ، و باطل نمايشى بوده كه جرقّه‌اى زده ، بعد خاموش شده و از بين رفته است . فطرت بشر در همه جا حتّى در شوروى همين طور است . از آن ده ميليون كمونيستش كه بگذريد كه آنها هم شايد پنج ميليونشان اغفال شده‌اند ، اگر شما سراغ صد و نود ميليون ديگر برويد يك عدّه انسانهاى فطرى مىبينيد ، يعنى مسلمان فطرى ، مسلمان بالفطرة ، يعنى يك انسان سالم . اگر جامعه‌اى به گونه‌اى كه ماركسيستها مىگويند باشد : ظلمت بر نور بچربد ، شر بر خير بچربد ، همه به همديگر دروغ بگويند ، همه به يكديگر خيانت كنند ، يك نفر تقوا نداشته باشد ، يك نفر ايمان و\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nحقيقت نداشته باشد ، محال است اصلًا اين جامعه سر پاى خودش بايستد .\r\nفرق است بين جامعهء بيمار و جامعه‌اى كه شر در آن غالب شده باشد . شما آن قلّه‌هاى شامخ را در نظر نگيريد ، آنها مقياس جامعه نيستند . جامعه مثل [ بدن 
  ] يك فرد است . حكما مىگويند حالتى كه حيات بدن را حفظ مىكند بين دو حدّ است و به تعبير آنها مزاج نوسان دارد ؛ مثلًا فشار خون انسان بين دو حد بايد باشد ، از يك حد كمتر باشد مىميرد و از يك حد بيشتر هم باشد مىميرد ؛ مزاج يك حدّ تعادل دارد . انسان كوشش مىكند كه مزاج را در اين حدّ تعادل نگاه دارد ؛ اوره اگر از يك حد كمتر باشد خوب نيست ، بيشتر هم باشد خوب نيست ؛ گلبولهاى سفيد يا قرمز از يك حد نبايد كمتر باشند ، از يك حد هم نبايد بيشتر باشند ؛ قند از يك حد كمتر نبايد باشد ، از يك حد هم نبايد بيشتر باشد . جامعه هم همين طور است . حقّ و حقيقت در جامعه اگر از يك حد كمتر باشد آن جامعه مىميرد . اگر جامعه‌اى باقى باشد معلوم مىشود در ميان دو حدّ باطل افراط و تفريط نوسان دارد . حال اگر در آن حدّ معتدل باشد ، جامعه‌اى مترقّى است ؛ و در مقابل ، ممكن است در مرز از هم گسيختگى باشد از اين طرف ، يا در مرز از هم گسيختگى باشد از آن طرف . جامعه‌هايى كه قرآن مىگويد آنها هلاك شدند كدام جامعه‌هاست ؟ جامعه‌هايى كه باطل بر آنها غلبه كرده است .\r\nتأكيدى كه قرآن مىكند اين است كه جامعه بايد در حال تعادل واقعى باشد . پس مريض بودن جامعه غير از اين است كه بر جامعه ، باطل غلبه داشته باشد . اين دو نبايد با يكديگر اشتباه شود . جنگ ميان حقّ و باطل هميشه وجود داشته است . انسان مىبيند باطل به طور موقّت مىآيد روى حق را مىپوشاند ، ولى آن نيرو را ندارد كه بتواند به صورت دائم باقى بماند و عاقبت كنار مىرود .\r\nباطل وجود تبعى و طفيلى دارد ، وجود موقّت دارد . آن چيزى كه استمرار دارد حقّ است . هر وقت جامعه‌اى در مجموع به باطل گراييد ، محكوم به فنا شده است ؛ يعنى به باطل گراييدن به طور كامل و از حق بريدن همان و فانى شدن همان . باطل ، يك شىء مردنى است ، محكوم به مرگ است ، از درون خودش دارد مىميرد ؛ نظير اينكه امروزه مىگويند فلان تمدّن محكوم به مرگ است ، رو به زوال است ، يعنى از درون خودش دارد مىميرد ، در حال مردن است ؛ چون بعضى مرگها تدريجى است و ضرورت ندارد دفعى باشد .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nنگاهى به قرآن\r\nدر اينجا لازم است بعضى آيات قرآن در زمينهء حقّ و باطل مورد دقّت و تفسير و توجّه قرار گيرد :\r\nدر آغاز بحث مطالبى دربارهء « بسم اللّه الرّحمن الرّحيم » بيان شد كه رحمانيّت خدا اصالت دارد ؛ قهر و غضب و جبّاريّت و انتقام هم كه از صفات الهى است اسماء تبعى هستند و از لطف او ناشى مىشوند . در اين ديد عالى جز « اللّه » و رحمانيّت و رحيميّت او چيزى وجود ندارد ؛ هر چه هست خير است ، كمال است ، جود است ؛ شرّ و نقص و عدم ، امورى اعتبارى و تبعى و نسبى هستند .\r\nدر نظام هستى ، خير غالب است ، حق اصيل است و باطل هم اگر پيدا شد محكوم و غير اصيل و نابود شدنى است و آنچه پايدار مىماند حقّ است :\r\n*  كُلُّ شَيْءٍ هالِكٌ إِلَّا وَجْهَهُ  ( 1 ) .\r\n*  وَ يَبْقى وَجْهُ رَبِّكَ ذُو الْجَلالِ وَ الْإِكْرامِ  ( 2 ) .\r\nدر تاريخ بشر هم اين بينش حكم مىكند كه حق پيروز و نظام حق بر نظامهاى باطل چيره خواهد شد :\r\n هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ  ( 3 ) .\r\nآيات سورهء بقره : در اوايل اين سوره سه گروه در مقابل يكديگر مطرح شده‌اند : گروه مؤمنين ، گروه كافرين و گروه منافقين .\r\n\r\n\r\n\r\n\r\n","description":"","footnote":"\r\n( 1 ) . قصص / 88 .\r\n( 2 ) . الرحمن / 27 .\r\n( 3 ) . توبه / 33 .\r\n","page_name":" 429 ","page_number":429},
  {"content":"\r\n\r\nگروه مؤمنين ايمان به غيب دارند ، نماز واقعى و حسابى و كامل بپامىدارند ، انفاق مىكنند ، به مكتبشان كه مكتب الهى است ايمان دارند ، به عالم آخرت يقين دارند . اين گروه موفّق‌اند و در مسير هدايت پروردگار ، رستگاران‌اند .\r\nبه گروه كافرين كه مىرسد آنها را مثل شاگردى معرّفى مىكند كه معلّم هر كارى كرده با هيچ نصيحتى و با هيچ تنبيهى نتوانسته او را به راه بياورد و آموزش بدهد ، بعد پدرش كه مىآيد معلّم به او مىگويد : ديگر فايده‌اى ندارد ، اين يك موجود اصلاح نشدنى است . كفر بعد از عرضه است . اينهايى كه به آنچه به آنها عرضه شد كفر ورزيدند ، نصيحت ديگر فايده‌اى به حالشان ندارد :\r\n  إِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ . خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ وَ لَهُمْ عَذابٌ عَظِيمٌ   ( 1 ) .\r\nبه گروه منافقين كه مىرسد اهميّت بيشترى مىدهد ، به دليل اينكه آيات بيشترى دربارهء آنها آمده است . منافقين كسانى هستند كه از مذهب عليه مذهب استفاده مىكنند ؛ يعنى تظاهر به مذهب مىكنند و حال آنكه در باطن ضدّ مذهب هستند :\r\n  وَ مِنَ النَّاسِ مَنْ يَقُولُ آمَنَّا بِاللَّهِ وَ بِالْيَوْمِ الْآخِرِ وَ ما هُمْ بِمُؤْمِنِينَ . يُخادِعُونَ اللَّهَ وَ الَّذِينَ آمَنُوا وَ ما يَخْدَعُونَ إِلَّا أَنْفُسَهُمْ وَ ما يَشْعُرُونَ   ( 2 ) .\r\nاينها در مقام فريب دادن خدا بر مىآيند ، حقيقت را مىخواهند فريب بدهند ، مؤمنين را مىخواهند فريب بدهند . امّا قرآن مىگويد اينها موفّق نيستند ، اينها به خيال خودشان مردم را مىفريبند و نمىفهمند و شعور ندارند .\r\n صوفى نهاد دام و سر حقّه باز كرد * بنياد مكر با فلك حقّه‌باز كرد\r\nبازى چرخ بشكندش بيضه در كلاه * زيرا كه عرض شعبده با اهل راز كرد \r\n\r\n\r\n\r\n\r\n","description":"","footnote":"\r\n( 1 ) . بقره / 6 و 7 .\r\n( 2 ) . بقره / 8 و 9 .\r\n","page_name":" 430 ","page_number":430},
  {"content":"\r\n\r\nقرآن نقش خدعه را بيان مىكند و مىگويد خدعه با اهل حق چنين است .\r\n وَ إِذا لَقُوا الَّذِينَ آمَنُوا قالُوا آمَنَّا وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ  ( 1 ) .\r\nبه خيال خودشان خيلى زرنگى مىكنند . به اهل ايمان كه مىرسند مىگويند بله ما از شما هستيم ، ولى وقتى با برادران واقعىشان ، با شيطانهايى مثل خودشان ، خلوت مىكنند مىگويند ايمان ما ظاهرى و صورى است و ما باطناً با شما هستيم ، ما مسخره‌شان مىكنيم !\r\nبعد قرآن مىگويد :  « اللَّهُ يَسْتَهْزِئُ بِهِمْ وَ يَمُدُّهُمْ فِي طُغْيانِهِمْ يَعْمَهُونَ »  ( 2 ) اين مسخره‌كردنها به ضرر خودشان است ، خدا آنها را مسخره خواهد كرد ؛ يعنى اين جريان و سنّت عالم است كه آنها را مضحكه قرار خواهد داد و در كورى و حيرت گرفتار خواهد كرد .\r\nبعد بيان عجيبى دارد :\r\n مَثَلُهُمْ كَمَثَلِ الَّذِي اسْتَوْقَدَ ناراً فَلَمَّا أَضاءَتْ ما حَوْلَهُ ذَهَبَ اللَّهُ بِنُورِهِمْ وَ تَرَكَهُمْ فِي ظُلُماتٍ لا يُبْصِرُونَ  ( 3 ) .\r\nاينها از نقشه‌هاى نكرشان ( 4 ) استفاده مىكردند و عقل خود را در خدمت هواى نفس و شيطنت خود قرار داده بودند . ( بالأخره عقل هم براى انسان يك نورى است ، همانطور كه حسّ و غريزه براى انسان نور است و راهنما . ) كسى كه عقل خودش را در خدمت نكرى و عليه هدايت دين قرار دهد ، مثل كسى است كه در تاريكى آتش روشن كند تا در ظلمت بيابان از نور آن استفاده نمايد و راه پيدا كند ؛ وقتى آتش را روشن مىكند ، اوّل استفاده هم مىبرد و اطرافش روشن مىشود ، ولى خدا زود اين\r\n\r\n\r\n\r\n\r\n","description":"","footnote":"\r\n( 1 ) . بقره / 14 .\r\n( 2 ) . بقره / 15 .\r\n( 3 ) . بقره / 17 .\r\n( 4 ) . نكر : شيطنت\r\n","page_name":" 431 ","page_number":431},
  {"content":"\r\n\r\nنور را مىبرد و او را در تاريكى مىگذارد  ( صُمٌّ بُكْمٌ عُمْيٌ فَهُمْ لا يَرْجِعُونَ )  ( 1 ) ؛ نه تنها آنها را در تاريكى باقى مىگذارد بلكه چشم و گوش و زبانشان را هم مىگيرد ؛ چون اگر چشم باز باشد ، اگر چراغى از دور پيدا شود آدم مىبيند و راه را پيدا مىكند ، يا اگر گوشش باز باشد ، در تاريكى صداى زنگ شترى يا بوق ماشينى را مىشنود و متوجّه مىشود راه از آن طرف است ، يا اگر زبان آدم باز باشد فرياد مىكشد تا اگر كسى آن نزديكيهاست ، بشنود و او را هدايت كند ، ولى همهء اينها از او گرفته مىشود .\r\n أَوْ كَصَيِّبٍ مِنَ السَّماءِ فِيهِ ظُلُماتٌ وَ رَعْدٌ وَ بَرْقٌ يَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ وَ اللَّهُ مُحِيطٌ بِالْكافِرِينَ  ( 2 ) .\r\nاين مثل شديدترى است كه قرآن بيان مىكند : برقى در آسمان مىجهد ، يك لحظه هست و بعد خاموش مىشود و چون همراه با رعد است اينها انگشتان خود را در گوشهاى خود مىگذارند و در نتيجه از راهيابى و رسيدن به مقصد دور مىمانند .\r\nپس قرآن براى خدعه هيچ گونه موفّقيتى قائل نيست ، نمىگويد عالم را خدعه اداره كرده است . قرآن اين منطق را قبول ندارد كه جريان تاريخ را زور گردانده و خدعه حركت داده و ظلمت چرخانده است . اصلًا از نظر منطق قرآن امكان ندارد كه در مجموع جامعهء بشريّت غلبه با شرّ و فساد و ظلم باشد و در عين حال جامعه باقى باشد . اينكه پيامبر فرمود : « الملك يبقى مع الكفر و لا يبقى مع الظّلم » ( 3 ) معنايش اين است كه ما گاهى ظلم را در سطح بالا نگاه مىكنيم ، مثلًا نادر شاه را مىبينيم كه همه‌اش ظلم است ، امّا جامعه كه نادر شاه نيست ؛ همان زمان كه نادر شاه از كلّه‌ها مناره مىسازد اگر شما ميان تودهء مردم برويد و يك آمارگيرى بكنيد ، مىبينيد در مجموع ، صداقت غلبه دارد بر كذب ، امانت غلبه دارد بر خيانت ، عفّت غلبه دارد بر بىتقوايى ؛ جامعه را در مجموعش بايد در نظر گرفت خصوصاً در آن استخوان‌بندى اصلىاش .\r\nآيات سورهء صافّات : در اواخر سورهء صافّات ، حاكميّت و منصور بودن انبياء\r\n\r\n\r\n\r\n\r\n","description":"","footnote":"\r\n( 1 ) . بقره / 18 .\r\n( 2 ) . بقره / 19 .\r\n( 3 ) . جامع الاخبار ، ص 139 .\r\n","page_name":" 432 ","page_number":432},
  {"content":"\r\n\r\nو پيام انبياء آمده است ( اين مطلب با بيانهاى مختلفى در قرآن گفته شده است ) :\r\n   وَ لَقَدْ سَبَقَتْ كَلِمَتُنا لِعِبادِنَا الْمُرْسَلِينَ ، إِنَّهُمْ لَهُمُ الْمَنْصُورُونَ ، وَ إِنَّ جُنْدَنا لَهُمُ الْغالِبُونَ    ( 1 ) .\r\nسخن ما ، در علم ما گذشته است ، سخن ما كه تخلّف‌ناپذير است اين است كه بندگان پيام‌آور ما و فرستادگان ما تحقيقاً و فقط و فقط آنها منصور و پيروز هستند ، و همانا سپاه ما حتماً آنها غالب و پيروزند .\r\nآيا مقصود قرآن در اينجا غلبهء نظامى است ؟ يعنى هرگاه ميان يك پيامبر يا پيروان يك پيامبر ، يك مرد حق ، يك ولىّ خدا ، يك امام با كسى يا كسانى جنگى در بگيرد هميشه طرف مقابل شكست مىخورد ؟ قطعاً اين نيست ، چون خود قرآن از كشته شدن ناحقّ انبياء سخن مىگويد :\r\n إِنَّ الَّذِينَ يَكْفُرُونَ بِآياتِ اللَّهِ وَ يَقْتُلُونَ النَّبِيِّينَ بِغَيْرِ حَقٍّ وَ يَقْتُلُونَ الَّذِينَ يَأْمُرُونَ بِالْقِسْطِ  ( 2 ) .\r\nيعنى پيامبران ، اولياء حقّ ، طرفداران عدالت ، آمرين به قسط كشته مىشوند .\r\nپس قطعاً مقصود پيروزى نظامى نيست بلكه پيروزى جند اللَّه و اهل حقّ است . چون جنگشان جنگ اعتقادى و جنگ عقيده‌اى است ، پيروزيشان هم اعتقادى است .\r\nدرست است كه از نظر ظاهرى برخورد نظامى هم وجود دارد ، امّا گاهى برخوردها جنبهء نظامى ندارد . يك وقت است كه يك جنگ ماهيّت سياسى دارد - مثل جنگهاى سلاطين ايران و روم . اوّلى مىخواست يك منطقه و قلمرو را زير سلطهء خود در آورد و آن ديگرى هم همين را مىخواست ؛ گاهى اين بر آن پيروز مىشد و گاهى آن بر اين - يك وقت هم جنگها ماهيّت اقتصادى دارند ؛ يعنى طرفين براى تسلّط بر منابع ثروت مىجنگند .\r\nدر دنياى امروز اين نوع جنگها خيلى مصداق دارد خصوصاً در مناطقى كه\r\n\r\n\r\n\r\n\r\n","description":"","footnote":"\r\n( 1 ) . صافّات ، 171 - 173 .\r\n( 2 ) . آل عمران / 21 .\r\n","page_name":" 433 ","page_number":433},
  {"content":"\r\n\r\nاهمّيت سوق الجيشى دارند . چرا ابرقدرتها نسبت به عدن كه يك جاى نسبتاً كوچكى است يا يمن جنوبى كه از نظر خودش اهمّيت زيادى ندارد ، اينهمه حسّاسيّت دارند ؟\r\nآن جاهايى كه منابع ثروت هست ، نفت هست ، حسّاسيّت هم بيشتر است . خيلى از جنگها ماهيّت اقتصادى دارد ؛ يعنى براى به دست آوردن منابع اقتصادى است نه به منظور گسترش قلمرو . انگلستان اگر در هندوستان مىجنگد براى وسعت دادن به خاك خود نيست بلكه مىخواهد از هندوستان به عنوان بازار مصرفى براى كالاهاى خود استفاده كند و منابع زير زمينى آنها را به يغما برد .\r\nبعضى از جنگها و مبارزه‌ها هم جنبهء اعتقادى و ايدئولوژيكى دارد و چون حامل يك فكر و عقيده و ايدئولوژى است ، مىخواهد مانع را از سر راه عقيده‌اش بردارد يا اينكه مىخواهد راهى پيدا كند تا عقيده‌اش را در دنيا تبليغ كند . على ( عليه السّلام ) تصريح مىكند كه جنگهاى صدر اسلام ماهيّت ايدئولوژيكى داشت :\r\nو حملوا بصائرهم على اسيافهم ( 1 ) .\r\nآنها بصيرتها و دركها و آگاهيهاى خود را روى شمشيرهايشان حمل مىكردند .\r\nيعنى مىخواستند با اين شمشيرها به مردم آگاهى بدهند نه چيز ديگرى . از مردم چيزى نمىخواستند بگيرند ، مىخواستند بدهند . آنچه را هم مىخواستند بدهند بصيرت و آگاهى بود . اگر مىگوييم پيامبران پيروز هستند مقصود پيروزى نظامى نيست . اگر ما مبارزهء حسين بن على ( عليه السّلام ) را با لشكريان يزيد و ابن زياد از جنبهء نظامى ، يعنى از نظر ظاهرى و صورى ، در نظر بگيريم امام حسين شكست خورد و آنها پيروز شدند ؛ امّا اگر ماهيّت قضيّه را در نظر بگيريم ، فكرى و اعتقادى است ، يعنى حكومت يزيد سمبل جريانى بود كه مىخواست فكر اسلامى را از بين ببرد و امام حسين براى احياى فكر اسلامى جنگيد ، در اين صورت بايد ببينيم آيا امام حسين به مقصودش رسيد يا نرسيد ؟ آيا توانست يك فكر را در دنيا زنده كند يا نتوانست ؟\r\nمىبينيم كه توانست . هزار و سيصد سال است كه اين نهضت هر سال يك پيروزى جديد به دست مىآورد ؛ يعنى هر سال عاشورا ، عاشوراست و معنى « كلّ يوم عاشوراء »\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 150 .\r\n","page_name":" 434 ","page_number":434},
  {"content":"\r\n\r\nاين است كه هر روز به نام امام حسين با ظلم و باطلى مبارزه مىشود و حقّ و عدالتى احياء مىشود . اين پيروزى است و پيروزى بالاتر از اين چيست ؟ يزيدها و ابن زيادها مىروند ولى حسينها و عبّاسها و زينبها باقى مىمانند ، البتّه به عنوان يك ابده نه به عنوان يك شخص ، بلكه به عنوان يك صاحب اختيار و حاكم بر جامعهء خويش . آرى ، آنها مىميرند امّا اينها زنده و جاويد باقى مىمانند .\r\nآيات سورهء انبياء : در آيات 16 و 17 و 18 اين سوره ، خداوند خلقت آسمان و زمين را مطرح مىكند كه در مقياس جهانى ، نظام هستى به حق برپاست نه به باطل و پوچى :\r\n  وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ ، لَوْ أَرَدْنا أَنْ نَتَّخِذَ لَهْواً لَاتَّخَذْناهُ مِنْ لَدُنَّا إِنْ كُنَّا فاعِلِينَ .  \r\nبعد مىفرمايد :\r\n بَلْ نَقْذِفُ بِالْحَقِّ عَلَى الْباطِلِ فَيَدْمَغُهُ فَإِذا هُوَ زاهِقٌ وَ لَكُمُ الْوَيْلُ مِمَّا تَصِفُونَ . \r\nاين آيه قدرت حق و ناچيزى و ناتوانى باطل را بيان مىكند . باطل ممكن است غلبهء ظاهرى و موقّت داشته باشد ، امّا حق يك‌دفعه از كمين بيرون مىآيد و آن را نابود مىكند . « قذف » يعنى پرتاب كردن ، « دماغ » يعنى جايگاه مغز . مثل اينكه از حق گلوله‌اى مىسازيم و به شدّت به باطل پرتاب مىكنيم كه مغزش را به اصطلاح خرد مىكند . بعد يك وقت مىبينيد باطل از بين رفتنى بوده است ، چيزى نبوده است ، « زاهق » بوده است .\r\nعدّه‌اى از اين آيه استفاده‌اى كرده‌اند كه بد هم نيست و آن اينكه حق بعد از آنكه مدّتى به وسيلهء باطل پوشانده شد ، وقتى به جنگ باطل مىآيد كوبنده و بنيان كن مىآيد . خدا به وسيلهء خود بشر اين كار را مىكند . يك مرتبه و ناگهان مىبينيد كه حق همچون طوفان مىآيد و باطل را خرد و خمير مىكند و به دور مىافكند .\r\nببينيد قرآن در جنگ حقّ و باطل چقدر خوش‌بينانه نگاه مىكند ، مىگويد : اين نمود باطل شما را نترساند ، اين فراگيرى باطل شما را مأيوس نكند ، زيرا سرانجام\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nحق پيروز است ، حق هميشه پيروز بوده است :\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ  ( 1 ) .\r\nدر طول تاريخ هميشه حقّ و باطل با يكديگر در حال جنگ بوده‌اند ، ولى قرآن وعدهء پيروزى نهايى حق بر باطل را مىدهد ، آنچنان كه هيچ نشانه‌اى از باطل باقى نماند ، و اين را سرنوشت نهايى تاريخ مىداند ؛ لذا توصيه مىكند ايمان داشته باشيد و غصّهء هيچ چيز را نخوريد  ( وَ لا تَهِنُوا وَ لا تَحْزَنُوا )  ( 2 ) ، ايمان داشته باشيد كه برترى از آن شماست ؛ از كمى خودتان و از زيادى آنها بيم نداشته باشيد ، از مال فراوانشان كه ثروتهاى دنيا را انباشته‌اند ترس نداشته باشيد ؛ از اسلحه و زور فراوانشان نترسيد ؛ فقط مجهّز به ايمان و حقيقت باشيد ، مؤمن واقعى باشيد ؛ انسان واقعى باشيد ، اگر چنين شديد ، پيروزى از آن شماست .\r\nنكتهء ديگرى كه از اين آيه استفاده مىشود اين است كه اين حركت انقلابى بر پايهء نيروى حق و حق‌پرستى است ؛ انقلابى است كه از نيروى حق برپا مىشود نه انقلابى كه بر پايهء شكم باشد ؛ حق‌پرستان را به دليل حق‌پرستى نه شكم‌پرستى برمىانگيزيم . يك عدّه خيال كرده‌اند كه چون قرآن حامى مستضعفين است ، تزش اين است كه ما هميشه از گرسنه‌ها لشكر درست مىكنيم براى اينكه فقط شكمشان را سير كنيم . چنين نيست .\r\nقرآن مىگويد نهضت ما به سود مستضعفين است ، حال ممكن است قيام كنندگان از خود مستضعفين باشند يا از غير مستضعفين . اتّفاقاً اگر مستضعف براى شكم مبارزه كند قرآن نمىپذيرد ؛ اسلام چنين شخصى را رد مىكند : « من كانت هجرته الى مال يصيبه او امرأة يصيبها فهجرته الى ما يهاجر اليه » ( 3 ) . پيامبر مىگويد هر كس هجرت كند به طمع اينكه مالى به دست آورد يا زنى را اسير كند و بعد با او ازدواج نمايد ، اسلام\r\n\r\n\r\n\r\n\r\n","description":"","footnote":"\r\n( 1 ) . نور / 55 .\r\n( 2 ) . آل عمران / 139 .\r\n( 3 ) . اين حديث در جامع الصغير ( ج 1 / ص 1 ) و منية المريد ( ص 27 ) به اين صورت آمده است : « انّما الاعمال بالنيّات لكلّ امرئ ما نوى فمن كانت هجرته الى اللَّه و رسوله فهجرته الى اللَّه و رسوله و من كانت هجرته الى دنيا يصيبها أو امرأة ينكحها فهجرته الى ما هاجر اليه » .\r\n","page_name":" 436 ","page_number":436},
  {"content":"\r\n\r\nچنين هجرتى را قبول ندارد . هر كس به سوى خدا و رسول هجرت مىكند بايد منتظر اجر و پاداش الهى باشد . اسلام مىگويد ما مىرويم تا مستضعفين را نجات بدهيم نه اينكه فقط برويم كه شكمشان را سير كنيم .\r\nما فوجى از ايمان و حق‌پرستى به حركت در مىآوريم  « بَلْ نَقْذِفُ بِالْحَقِّ عَلَى الْباطِلِ » ( 1 )  يعنى از حق يك نيروى انقلابى مىسازيم ، آن را بر باطل مىافكنيم . اين نيروى انقلابى است كه خودش را مثل گلوله به قلب دشمن مىزند . « بالحقّ » يعنى با نيروى حق ، با اهل حق . از حق گلوله‌اى مىسازيم و اين گلوله را محكم به مغز باطل مىزنيم تا مغزش متلاشى شود ؛ پس ناگهان مىبينى كه باطل بر افتاد و چيزى هم نبود ، فقط هيكلى بود كه از او مىترسيدى .  « فَإِذا هُوَ زاهِقٌ  ( 2 ) قرآن نمىگويد كه باطل بعداً « زهوق » پيدا مىكند ، مىگويد باطل چيز « زاهقى » است ، باطل اصلًا رفتنى است .\r\nآيات سورهء رعد : قرآن در آيهء 17 اين سوره ، حقّ و باطل را به صورت مثلى بسيار جالب و پرمعنى بيان داشته است :\r\n أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها . \r\nخداوند از آسمان آبى فرو فرستاد ( يعنى آب صاف و پربركتى ) . در اثر ريزش اين باران بر كوهها و بلنديها ، سيلى در واديها و رودخانه‌ها به اندازهء ظرفيّتشان به راه افتاد .\r\n فَاحْتَمَلَ السَّيْلُ زَبَداً رابِياً  ( 3 ) .\r\nپس اين سيل ، كفى را روى خود حمل كرد .\r\n وَ مِمَّا يُوقِدُونَ عَلَيْهِ فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُهُ . \r\nهمان گونه كه وقتى فلزّى را روى آتش مىگدازند تا از آن زيور يا وسيله‌اى بسازند چنين كفى در سطح آن آشكار مىشود ( موادّ اصلى ته‌نشين شده و موادّ زائد و به درد نخور روى آن را مىگيرد ) .\r\n\r\n\r\n\r\n\r\n","description":"","footnote":"\r\n( 1 ) . انبياء / 18 .\r\n( 2 ) . انبياء / 18 .\r\n( 3 ) . « زبد » يعنى كف . « رابى » يعنى مرتفع ، بالا آمده . « زبداً رابياً » يعنى كفى كه روى آب را فرا گرفته است .\r\n","page_name":" 437 ","page_number":437},
  {"content":"\r\n\r\n كَذلِكَ يَضْرِبُ اللَّهُ الْحَقَّ وَ الْباطِلَ \r\nاينچنين خدا حقّ و باطل را مىزند .\r\nدر اينجا بعضى از مفسّرين گفته‌اند كه يعنى اينچنين خداوند حقّ و باطل را مثال مىزند ، بعضى ديگر گفته‌اند اينچنين خداوند حقّ و باطل را به يكديگر مىزند ، يعنى اينچنين ميان حقّ و باطل تصادم و برخورد واقع مىشود ؛ برخورد حقّ و باطل چيزى است نظير برخورد آب و كف .\r\n فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ . \r\nو امّا كف مىرود و نيست و نابود مىشود و امّا آنچه به مردم سود مىرساند در زمين باقى مىماند .\r\nبه اصطلاح ادبى ، اينجا حكمى را معلّق به صفتى كرده است ؛ يعنى اين صفت علّت آن حكم است . نفرموده آب باقى مىماند ، فلز باقى مىماند ، بلكه مىفرمايد آنچه براى مردم نافع است از آن آب و فلز ، به اعتبار نافع بودن باقى مىماند ؛ به دليل اينكه نافع است ، خير است ، سودمند است باقى مىماند . يعنى بقا از آن نافع بودن و سودمندى است ؛ بىسودها ، بىخاصيّتها ، بىفايده‌ها حذف شدنى و از بين رفتنى و محكوم‌اند .\r\n كَذلِكَ يَضْرِبُ اللَّهُ الْأَمْثالَ . \r\nخدا مثلها را اينچنين بيان مىكند .\r\nاز اين مثال چند نكتهء جالب استفاده مىشود :\r\n\r\nالف . نمود داشتن باطل و اصيل بودن حق\r\n« فاحتمل السّيل زبدا رابيا » ، يعنى كف روى آب را مىگيرد و مىپوشاند بطورى كه اگر آدم جاهلى بيايد نگاه كند و از ماهيّت قضيّه خبر نداشته باشد ، كف خروشانى را مىبيند كه در حركت است و توجّهى به آب باران كه زير اين كفهاست\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nنمىكند ، در حالى كه اين آب است كه چنين خروشان حركت مىكند نه كف ، ولى چون كفها روى آب را گرفته‌اند چشم ظاهر بين كه به اعماق واقعيّات نفوذ نداشته باشد فقط كف را مىبيند .\r\nباطل همچنين است كه بر نيروى حق سوار مىشود و روى آن را مىپوشاند بطورى كه اگر كسى ظاهر جامعه را ببيند و به اعماق آن نظر نيندازد همان قلّه‌هاى شامخ و افراد چشم پركن را مىبيند . مثلًا اگر برگرديم به قرن سيزدهم در ايران ، اوّل كسى كه چشممان به او مىافتد ناصر الدين شاه است و ممكن است فكر كنيم كه همهء مردم همانطور بوده‌اند ، در صورتى كه اگر همهء مردم مثل ناصر الدين شاه بودند ، اصلًا امروز ايرانى وجود نداشت . اگر همهء مردم هارون الرشيد بودند و ماهيّت هارون الرشيدى داشتند ، محال بود جامعهء اسلامى باقى بماند ؛ چون هارون الرشيد مظهر ظلم و تجاوز و دروغ و خدعه و شهوترانى و بىعفّتى و ناپاكى بود . آيا اگر همان وقت ما مىرفتيم به تمام روستاهاى كشور اسلامى ، هر چه مىديديم هارون الرشيد بود ؟ يعنى همهء مردم را با روحيّه و صفات هارون الرشيد مىديديم ؟ هر كارگر و كشاورز صاحب حرفه و فنّ و هر بازرگان ، يك هارون الرشيد بود ؟ يعنى همه به همديگر دروغ مىگفتند ؟ همه به همديگر خيانت مىكردند ؟ همه بىعفّتى مىكردند و بىتقوا بودند ؟\r\nهرگز اين طور نبوده است . هارون الرشيد از صدقهء سر آن اشخاص ، از صداقت ، امانت ، درستى و حقيقت آنها زندگى مىكرده ؛ حالا اگر هزار نفر هم هارون الرشيد و اطرافيانش بوده‌اند ، اين نبايد معيار ما باشد كه شر بر خير غلبه داشته است .\r\nشما اگر به همين مسيحيّت تحريف شده نگاه كنيد و برويد در دهات و شهرها ، آيا هر كشيشى را كه مىبينيد ، آدم فاسد و كثيفى است ؟ و اللّه ميان همينها صدى هفتاد هشتادشان مردمى هستند با يك احساس ايمانى و تقوا و خلوص كه به نام مسيح و مريم چقدر راستى و تقوا و پاكى به مردم داده‌اند ، تقصيرى هم ندارند ؛ آنها به بهشت مىروند ، كشيش آنها هم به بهشت مىرود . پس حساب روحانيّت حاكم فاسد مسيحى و پاپها را بايد از اكثريّت مبلّغين و پيروان مسيح جدا كرد .\r\nآن چيزى كه ما مىبينيم همان « زبدا رابيا » و كفهاى روى آب است كه به چشم مىآيد ، ولى وقتى انسان وارد متن جامعه مىشود و كسانى را كه اساساً به چشم نمىآيند و در واقع جامعه را آنها مىچرخانند مىبيند ، آنها را منطبق بر حق و همراه با راستى و صداقت مىيابد . آن راننده‌اى كه با زحمت دائماً از اين شهر به آن شهر\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nمىرود و جان خودش را مىگذارد در اين راه تا روزى 150 يا 200 تومان بگيرد ، يا آن كشاورزى كه دائماً تلاش مىكند و زحمت مىكشد ، آيا در وجود اينها شر بر خير غلبه دارد ؟ هرگز ! اغلب اينها بر آن فطرت پاك اسلامى و انسانى خودشان باقى هستند .\r\nاينهمه كارگرانى كه در كارخانه‌ها كار مىكنند وقتى آدم مىرود سراغ اينها اصلًا تعجّب مىكند كه با آن وضع چطور اينها به جامعه و دين خوشبين هستند و دغدغهء دين و ايمانشان را دارند .\r\nپس اكثريّت جامعه را انسانهايى تشكيل مىدهند كه صلاح آنها بر فسادشان غلبه دارد ؛ اگر هم احياناً فسادى در آنها هست ، فساد ناشى از جهل است ، از قصور است ، نمىداند ، تقصير هم ندارد ، نادان است ، اين را نمىشود آدم مقصّر حساب كرد و جزء مفسدين و خرابكاران و منحرفين دانست . به اين ترتيب ، حق و نظام حق ، اصيل است و مثل آب در زير جريان دارد و جامعه را به جلو مىبرد ، امّا باطلها بر روى آن قرار مىگيرند و نمود پيدا مىكنند .\r\n\r\nب . طفيلى بودن باطل و استقلال حق\r\nنكتهء ديگرى كه از اين مثال قرآنى استفاده مىشود اين است كه باطل به طفيل حق پيدا مىشود و با نيروى حق حركت مىكند ؛ يعنى نيرو مال خودش نيست ، نيرو اصالتاً مال حقّ است و باطل با نيروى حق حركت مىكند .\r\nكفى كه روى آب هست ، نيروى كف نيست كه او را حركت مىدهد ، اين نيروى آب است كه او را حركت مىدهد . معاويه اگر پيدا مىشود و آن همه كارهاى باطل مىكند ، آن نيروى اجتماعى را معاويه به وجود نياورده و ماهيّت واقعى آن نيرو « معاويه‌اى » نيست و جامعه در بطن خودش ماهيّت « معاويه‌اى » ندارد ! بازهم پيغمبر است ، بازهم ايمان است ، بازهم معنويّت است ، ولى معاويه بر روى اين نيرو سوار شده است .\r\nيزيد هم كه امام حسين را كشت گفت : « قتل الحسين بسيف جدّه » ( 1 ) يعنى حسين با شمشير جدّش پيامبر كشته شد ! اين يك معناى درستى دارد ، يعنى از نيروى پيامبر\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، ج 44 / ص 298 .\r\n","page_name":" 440 ","page_number":440},
  {"content":"\r\n\r\nاستفاده كردند و او را كشتند ، چون براى تحريك مردم مىگفتند : « يا خيل اللّه ارْكبى و بالجنّة أبشرى » ( 1 ) ( اى سواران الهى ! سوار شويد و بهشت بر شما بشارت باد ) .\r\nامام باقر ( عليه السّلام ) فرمودند كه سى هزار نفر جمع شده بودند كه جدّ ما حضرت حسين ( عليه السّلام ) را بكشند و كلّ يتقرّب الى اللّه بدمه ( 2 ) ( و هر يك با كشتن او به خدا تقرّب مىجستند ) چون مىگفتند يزيد خليفهء پيامبر است و حسين بن على بر او خروج كرده است ، بايد با او جنگيد .\r\nباطل حق را با شمشير خود حق مىزند ، پس باطل نيروى حق را به خدمت گرفته است . اين همان نيروى حقّ است كه او از آن استفاده مىكند ، مانند انگل كه از بدن و خون انسان تغذيه مىكند ، ممكن است خيلى هم تغذيه بكند و خيلى هم چاق بشود ، ولى انسان روز به روز لاغرتر و رنگش زردتر مىشود ، حالت چشمهايش عوض مىگردد و كم قوّه مىشود .\r\nقرآن مىگويد وقتى كه سيل جريان پيدا كرد ، آنكه حركت مىكند و نيرو دارد و هر چه را در برابرش قرار گيرد مىبرد ، آب است ، امّا شما كف را مىبينيد كه حركت مىكند . اگر آب نبود كف يك قدم هم نمىتوانست برود ، ولى به علّت اينكه آب هست ، روى آب سوار مىشود و از نيروى آب استفاده مىكند . هميشه در دنيا باطل از نيروى حق استفاده مىكند . مثلًا راستى ، حقّ و دروغ باطل است . اگر در عالم ، راستى وجود نداشته باشد دروغ نمىتواند وجود داشته باشد ؛ يعنى اگر در دنيا يك نفر وجود نداشته باشد كه راست بگويد و همهء مردم دروغ بگويند ( پدر به پسر ، پسر به پدر ، زن به شوهر ، شوهر به زن ، رفيق به رفيق ، شريك به شريك ) ، دروغ نمىتواند كار خود را انجام دهد ، زيرا هيچ كس باور نمىكند . امروز چرا دروغ مفيد است و گاه يك جايى به درد آدم مىخورد ؟ چون در دنيا راستگو زياد است ؛ چون از خودش و از ديگران راست مىشنود و اگر دروغ بگويد ، طرف مقابل خيال مىكند راست است و فريب مىخورد ؛ يعنى اين دروغ نيروى خود را از راستى گرفته است ، اگر راستى نبود كسى دنبال دروغ نمىرفت ؛ چون اين دروغ را راست مىپندارد گولش را مىخورد ، و الّا اگر دروغ را دروغ بداند هيچ دنبالش نمىرود .\r\n\r\n\r\n\r\n\r\n","description":"","footnote":"\r\n( 1 ) . ارشاد شيخ مفيد ( چاپ علميّه اسلاميه ) ج 2 / ص 92 . بحار الانوار ، ج 45 / ص 391 .\r\n( 2 ) . مقتل الحسين مقرّم / ص 6 ، به نقل از ابى بكر ابن العربى الاندلسى در عواصم / ص 232 .\r\n","page_name":" 441 ","page_number":441},
  {"content":"\r\n\r\nظلم هم همين طور است . اگر عدلى در دنيا وجود نداشته باشد ، امكان ندارد ظلم وجود داشته باشد . اگر هيچ كس به ديگرى اعتماد نكند و همه بخواهند از يكديگر بدزدند آن وقت ظالم‌ترين اشخاص هم نمىتواند چيزى بدزدد ، زيرا او هم از وجدان ، شرف ، اعتماد و اطمينانى كه مردم به يكديگر دارند و رعايت انصاف و برادرى و برابرى را مىكنند سوء استفاده مىكند ، چون اينها هستند كه اساس جامعه را حفظ مىكنند ، او در كنار اينها مىتواند دزدىاش را بكند .\r\nاگر شما راديوهاى مختلف دنيا را گوش كنيد از هيچ‌يك از اين راديوها نمىشنويد كه اسم زورگويى را ببرد يا بگويد ما مىخواهيم ظلم كنيم يا منافع كشورهاى ديگر را بدزديم و غارت كنيم ، بلكه همه دم از صلح مىزنند ، دم از آزادى مىزنند ، دم از حقوق بشر مىزنند ؛ در صورتى كه اكثر و شايد همهء آنها دروغ مىگويند ؛ يعنى آنها مىخواهند در پناه اين الفاظ زندگى كنند ؛ در پناه آزادى ، آزادى را مىكشند ، چنان كه گفته‌اند : « اى آزادى ! به نام تو در دنيا چه جنايتها كه نشد » . اين معناى تغذيهء باطل از حقّ است . ناصر الدّين شاه يا هارون الرشيد يا معاويه هم نيروى باطل خود را از نيروى حقّ مردم گرفته بودند و گرنه از خودشان نيرويى نداشتند .\r\nداستانى شنيدم كه ذكرش در اينجا مناسب است : يكى از علماى فارس آمده بود تهران . در مسافر خانه پولهايش را مىدزدند ، او هم هيچ كس را نمىشناخته و مانده بوده كه چه بكند . به فكرش مىرسد كه براى تهيّهء پول ، فرمان امير المؤمنين به مالك اشتر را روى يك كاغذ اعلا با يك خطّ عالى بنويسد و به صدر اعظم وقت هديه كند تا هم او را ارشاد كرده باشد و هم خود از گرفتارى رها شود . اين عالم محترم خيلى زحمت مىكشد و فرمان را مىنويسد و وقت مىگيرد و مىرود . صدر اعظم مىپرسد اين چيست ؟ مىگويد فرمان امير المؤمنين به مالك اشتر است . صدر اعظم تأمّلى مىكند و بعد مشغول كارهاى خودش مىشود . اين آقا مدّتى مىنشيند و بعد مىخواهد برود ، صدر اعظم مىگويد نه ، شما بنشينيد . اين مرد محترم باز مىنشيند . مردم مىآيند و مىروند . آخر وقت مىشود ، بلند مىشود برود ؛ مىگويد نه آقا ! شما بفرماييد . همه مىروند غير از نوكرها . باز مىخواهد برود . مىگويد نه شما بنشينيد ، من با شما كار دارم . به فرّاش مىگويد در را ببند هيچ كس نيايد . به اين عالم مىگويد بيا جلو ! وقتى پهلوى او نشست مىگويد اين را براى چه نوشتى ؟ مىگويد چون شما صدر اعظم هستيد فكر كردم اگر بخواهم به شما خدمتى بكنم هيچ چيز بهتر از اين نمىشود كه\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nفرمان امير المؤمنين را كه دستور حكومت و موازين اسلامى حكومت است براى شما بنويسم . صدر اعظم مىگويد بيا جلو ! و يواشكى از او مىپرسد آيا خود على به اين عمل كرد يا نه ؟ عالم مىگويد بله عمل كرد . مىگويد خودش كه عمل كرد جز شكست چه نتيجه‌اى گرفت ؟ چه چيزى نصيبش شد كه حالا تو اين را آورده‌اى كه من عمل كنم ؟ آن مرد عالم گفت تو چرا اين سؤال را جلو مردم از من نپرسيدى و صبر كردى تا همهء مردم رفتند ، حتّى نوكرها را بيرون كردى و مرا آوردى نزديك و يواشكى پرسيدى ؟\r\nاز چه كسى مىترسى ؟ از اين مردم مىترسى . تو از چه چيز مردم مىترسى ؟ غير از همين على است كه در فكر مردم تأثير كرده ؟ الآن معاويه كجاست ؟ معاويه‌اى كه مثل تو عمل مىكرد كجاست ؟ تو خودت هم مجبورى به معاويه لعنت كنى . پس على شكست نخورده ، بازهم امروز منطق على است كه طرفدار دارد ، بازهم حق پيروز است . اين يك مثل بود ولى بيانگر واقعيّت است .\r\nخطبهء 51 نهج البلاغه استفادهء باطل از حق را به خوبى نشان مىدهد . حضرت على ( عليه السّلام ) در اين خطبه مىفرمايد :\r\nانّما بدء وقوع الفتن اهواء تتّبع .\r\nهمانا آغاز فتنه‌ها و نابسامانيها هواهاى نفسانى است كه متتبّع واقع مىشوند ( يعنى انسانهايى تحت تأثير هواهاى نفسانى خودشان قرار مىگيرند و بعد به جاى اينكه خدا را پرستش كنند هواهاى نفسانى را پرستش مىكنند و دنبال خواسته‌هايشان مىروند ) .\r\nو احكام تبتدع .\r\nو بعد احكامى است كه بدعت گزارده مىشوند .\r\nيعنى كسى كه مىخواهد دنبال هواى نفسش برود از چه استفاده مىكند ؟ از نيروى حق . بدعتى را در لباس دين وارد مىكند ؛ چون مىداند نيرو از آن دين و مذهب است . اگر بگويد من چنين حرفى مىزنم كسى حرفش را قبول نمىكند ؛ لذا شروع مىكند چيزى را به نام دين بيان كردن و مىگويد فلان آيهء قرآن اين مطلب را بيان كرده است و مقصودش اين است ، يا حديثى جعل مىكند كه پيامبر چنين فرمود ، امام جعفر صادق چنين فرمود ، يعنى از نيروى قرآن و پيغمبر و امام استفاده مىكند و روى چيزى\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nكه حقيقت نيست مارك حقيقت مىزند .\r\nيخالف فيها كتاب اللّه .\r\nكتاب خدا در آن احكام مورد مخالفت قرار مىگيرد .\r\nو يتولّى عليها رجال رجالا على غير دين اللّه .\r\nآنگاه افرادى با هم متّحد و متّفق مىشوند و حزب و جمعيّتى تشكيل مىدهند ولى به غير دين خدا ، بر اساس همان بدعت ( 1 ) ؛ و به عنوان دفاع از اين بدعت آن را به صورت دين بين مردم تبليغ مىكنند .\r\nبعد حضرت فلسفهء مطلب را ذكر مىكند و چه عالى مىفرمايد :\r\nفلو انّ الباطل خلص من مزاج الحقّ لم يخف على المرتادين .\r\nپس اگر باطل از امتزاج و آميختگى با حق جدا باشد و با حق مخلوط نباشد ، مردم حق جو منحرف نمىشوند ( چون اغلب مردم ، « مرتاد » ( 2 ) يا حق‌گرا هستند ، ولى مىآيند حق را با باطل مخلوط و ممزوج مىكنند و امر بر مردم مشتبه مىشود ؛ يعنى مردم حق را با باطل اشتباه مىگيرند و باطل را با مارك حق مىخرند . اگر باطل از حق جدا شود و با آن در نياميزد بر مرتادان و طالبان حق مخفى نمىماند ، و اكثريّت مردم طالب حق هستند نه طالب باطل ) .\r\nو لو انّ الحقّ خلص من لبس الباطل انقطعت عنه السن المعاندين .\r\nو اگر حق از پوشش باطل جدا شد و آزاد گرديد ، زبان بد خواهان از آن قطع مىگردد ( چون اگر حقّ و باطل مخلوط شوند عدّه‌اى آن را حقّ محض مىبينند ، بعد به\r\n\r\n\r\n\r\n\r\n","description":"","footnote":"\r\n( 1 ) . در اينجا بدعت ، بدعت در دين است نه مطلق نوآورى . بدعت در دين يعنى چيزى را كه جزء سنّت نيست جزء سنّت وانمود كردن ؛ چيزهايى را كه جزء دين نيست جزء دين و سنّت قلمداد كردن . اين بدعت و نوآورى در دين حرام و محكوم است ، مثل عمل ابو هريره كه وقتى حاكم مكّه بود ، مرد بيچاره‌اى پياز از عكّه آورده بود كه در مكّه بفروشد امّا كسى از او نخريده بود و نزديك بود خراب شود ، دست به دامان ابو هريره شد كه چه‌كار كنم ، ورشكست مىشوم . ابو هريره روز جمعه بالاى منبر رفت و گفت : « سمعت من حبيبى رسول اللّه من اكل بصل عكّة بمكّة وجبت له الجنّة . هر كس پياز عكّه را در مكّه بخورد بهشت بر او واجب مىشود ! » مردم هم مثل مور و ملخ ريختند و تمام پيازهايش را خريدند . كسى حقّ اين طور نوآورى را ندارد .\r\n( 2 ) . مرتاد به همان معنى حنيف است كه در قرآن آمده است .\r\n","page_name":" 444 ","page_number":444},
  {"content":"\r\n\r\nآثارش نگاه مىكنند مىبينند آثار بد دارد ؛ معاندها زبانشان دراز مىشود كه اين دين و مذهب شما هم خراب از آب در آمد ؛ ديگر نمىدانند كه اين خرابيها و آثار سوء مال باطل است نه مال حق . حق هرگز طورى رفتار نمىكند كه زبان معاندين بر او دراز شود ) .\r\nسرگذشت معاويه بيانگر اين حقيقت است . چه شد كه معاويه توانست پست خلافت را اشغال كند ؟ با نيروى حق ، با نيروى مردم مرتاد ، حقّ طلب ، حنيف و حقيقت جو كه تازه با اسلام آشنا شده بودند و دلشان براى اسلام مىطپيد . وقتى عثمان بر اثر انحرافهايش در خطر كشته شدن بود ، معاويه هيچ كمكى براى او نفرستاد ، براى اينكه او با عثمان كار نداشت ، او دنبال رياست خودش بود . فكرهايش را كرد ، ديد اگر عثمان كشته بشود مردهء عثمان بيشتر به نفع اوست تا زندهء او ؛ لذا جاسوسهايش را فرستاد تا لباس خون‌آلودى ، انگشت بريده‌اى از عثمان براى او ببرند . وقتى اينها را آوردند فوراً پيراهن عثمان را بر سر دروازهء شام يا مسجد جامع دمشق آويزان كرد و رفت بالاى منبر شروع كرد به اشك تمساح ريختن كه ايّها النّاس خليفهء مظلوم پيامبر را كشتند ، اين هم پيراهن خون‌آلود او . صداى غريو گريهء مردم بلند شد . معاويه روزها از اين مردم اشك گرفت و از مظلوميّت خليفهء پيامبر سخن گفت و اين آيه را مىخواند :\r\n وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً فَلا يُسْرِفْ فِي الْقَتْلِ إِنَّهُ كانَ مَنْصُوراً .  ( 1 )\r\nو كسى كه مظلوم كشته شود ما براى ولىّ او حق قصاص قرار داديم ، امّا نبايد در كشتار زياده روى كند و همانا او پيروز است .\r\nحال اى مردم ! شما مىگوييد ما در مقابل اين جنايت بزرگ كه بر اسلام وارد شد ، سكوت كنيم ؟ مردم هم گفتند نه ، نه ، ما با جان و دل حاضريم جهاد كنيم . آنگاه مردم را جمع كرد و به جنگ با على ( عليه السّلام ) آمد . پس معاويه از خودش نيرويى نداشت ، از نيروى پيغمبر استفاده كرد ، از نيروى قرآن استفاده كرد . بعد معاويه ، زياد بن أبيه ، يك جلّاد خونريز را براى مردم مىفرستد . آن وقت مردم چه مىگويند ؟\r\n\r\n\r\n\r\n\r\n","description":"","footnote":"\r\n( 1 ) . اسراء / 33 .\r\n","page_name":" 445 ","page_number":445},
  {"content":"\r\n\r\nمىگويند اين هم اسلام ، اين هم دين ، ببين حاكم اسلامى چه مىكند . آنگاه زبان معاندين دراز مىشود .\r\nسپس امام ( عليه السّلام ) مىفرمايد :\r\nو لكن يؤخذ من هذا ضغث و من هذا ضغث فيمزجان ! و ليكن از حق قسمتى و از باطل قسمتى گرفته مىشود و مخلوط مىشوند .\r\nيعنى يك مشت از حق و يك مشت از باطل را با يكديگر مخلوط مىكنند و به خورد مردم مىدهند ، مانند كسى كه در گندم مقدارى ارزن قاطى مىكند و به نام گندم به مردم مىفروشد ! مردم وقتى شب آن را خوردند فردا اثرش را مىبينند و مىفهمند آنچه ديشب خورده‌اند نان گندم نبوده است .\r\nفهنالك يستولى الشّيطان على اوليائه و ينجو الَّذين سبقت لهم من اللّه الحسنى .\r\nدر اينجاست كه شيطان بر دوستان خودش مسلّط مىشود .\r\nيعنى ابزار شيطان هم حقّ است ، حقّ مخلوط شده با باطل ، حقّى كه لباس باطل پوشيده است . اين همان معنايى است كه از آيه استفاده مىشود كه باطل از حق تغذيه مىكند ، خودش نيرو ندارد ، از آن نيرو مىگيرد . آب اگر وجود نداشت كف دو قدم هم نمىتوانست برود . اينكه مىبينيد باطل حركتى دارد از اينجاست كه بر دوش حق سوار مىشود . ببينيد قرآن چگونه باطل را پوچ و بىارزش نشان مىدهد !\r\n\r\nغلبهء ظاهرى باطل و پيروزى نهايى حق\r\nباطل از ديد سطحى و حسّى نه ديد تحليلى و تعقّلى ، حركت و جولان دارد . مثلًا يك بچّه را در نظر بگيريد كه در عمرش سيل نديده و نمىداند سيل چيست و از كجا پيدا مىشود و چگونه مىآيد . اين بچّه وقتى سيل را مىبيند ، درياى كف را مىبيند كه در حركت است . اصلًا او خيال نمىكند كه جز كف هم چيزى وجود دارد ! يعنى غلبهء ظاهرى گسترده و فراگيرنده از باطل است ، امّا در نهايت به مغلوبيّت آن مىانجامد .\r\nقرآن مىگويد ديدتان را وسيع كنيد ، در شناخت جامعه اين قدر به ظاهر حكم\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nنكنيد . اگر تاريخ صد سال پيش را خواستيد بررسى كنيد نرويد سراغ ناصر الدين شاه با آن عشقبازيها و عيّاشيها و ظلمها و بگوييد يك قرن قبل اوضاع آن طور بوده است .\r\nاين را شما سمبل شناخت همهء مردم نگيريد ، ناصر الدين شاه را شما آيينهء تمام‌نماى مردم ندانيد .\r\nاگر اين طور باشد ، فتواى ميرزاى شيرازى در تحريم تنباكو و آثار عظيم آن را چگونه توجيه مىكنيد ؟ وقتى كه ناصر الدين شاه و آن صدر اعظمش از غفلت و بىخبرى مردم استفاده مىكنند و امتيازاتى به خارجيان مىدهند ، يك عدّه روحانيّون آگاه در پايتخت و شهرهاى ديگر متوجّه مىشوند و داد و فرياد راه مىاندازند و مردم را متوجّه مىكنند تا از سامرا فتواى معروف ميرزاى شيرازى يك مرتبه به ايران مىرسد و همچون بمبى منفجر مىشود و مردم بر عليه ناصر الدين شاه و دادن امتياز تنباكو به شركتهاى خارجى قيام مىكنند . اين نشان مىدهد كه در عمق باطل ، ايمانى حكمفرما بوده است ، يك حقيقتى حكمفرما بوده است . زنهاى آن زمان كه با پوشيه بودند و به زحمت بيرون مىآمدند ، مثل جنگهاى صدر اسلام آمدند و مردها را تشويق كردند كه بجنگيد و گرنه حق نداريد به خانه بياييد و ما شما را در بستر نمىپذيريم . اين حكايت مىكند كه ناصر الدين شاه سمبل زمان خويش نيست . درست است كه مردم ناآگاه بودند ، ولى ناآگاه بودن غير از شرير بودن است ؛ مردم را ناآگاه نگه مىداشتند نه آنكه انسانها همه شرير و فاسد بودند . حالا برويم صد سال جلوتر . نادر شاه را مىبينيم كه از كلّه‌ها مناره مىساخت . آيا مىشود نادر شاه را معيار آن زمان قرار داد ؟ از نظر قرآن ، نه . اين گونه شخصيّتها كه در تاريخ نمود دارند ، كفهاى روى آب هستند ، آنها را معيار قضاوت قرار ندهيد . اگر همهء مردم شرارت نادر شاه را داشتند اصلًا آن جامعه متلاشى مىشد .\r\nقرآن مىگويد اگر همهء مردم اين قدر شرير و فاسد و ظالم و دروغگو بودند آن جامعه را هلاك مىكرديم ، چنين جامعه‌اى محال است وجود داشته باشد ، اصلًا قابل دوام نيست و فوراً هلاك مىشود . اينكه قرآن هلاك اقوام گذشته را بيان مىكند براى چيست ؟ مىگويد : قبل از شما اقوامى بودند كه وقتى اكثريّت مردم آن اقوام بد شدند ، ريشهء آنها را كنديم . پس اگر جامعه دوام دارد بدانيد كه اكثريّت مردم فاسد نيستند ، بلكه اقليتى فاسدند كه آنها هم كفهاى روى آب‌اند .\r\nباطل به صورت موقّت ، به صورت يك جولان و به صورت يك نمود است و زود هم\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nاز بين مىرود . احاديثى داريم كه حكم ضرب المثل را پيدا كرده ، مىگويد :\r\n* « للحقّ دولة و للباطل جولة » حق دولت باقى دارد ، اما باطل را جولانى است و يك نمود است و زود تمام مىشود .\r\n* « للباطل جولة ثمّ يضمحلّ . »\r\nباطل را جولانى است و بعد مضمحل و نابود مىشود ( ولى حق ، جريان و ادامه و بقا دارد ) .\r\nضمناً در اينجا معلوم شد كه باطل از حق پيدا مىشود همين طور كه كف از آب پيدا مىشود و همانطور كه سايه از شخص پديد مىآيد . معلوم است كه اگر حقّى نبود باطلى هم نبود ؛ چرا كه باطل مىخواهد با نام حق و در سايهء حق و در پرتو حق زندگى كند .\r\nحق مانند آبى است كه وقتى مسير خودش را طى مىكند ، در بستر خويش با يك آلودگيهايى روبرو مىشود و زباله‌هايى را هم با خود مىبرد ؛ بعد اين زباله‌ها را به اين طرف و آن طرف مىزند و در نتيجه كفهاى كثيفى به وجود مىآيد . اين ، لازمهء طبيعى حركت و جريان آب است .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nفطرت\r\n\r\n","description":"","footnote":"","page_name":" 449 ","page_number":449},
  {"content":"\r\n . \r\n","description":"","footnote":"","page_name":" 450 ","page_number":450},
  {"content":"\r\n\r\n\r\nمعناى فطرت\r\nموضوع بحث « فطرت » است . بحث فطرت از يك طرف يك بحث فلسفى است . . . ( 1 ) موضوعات مهمّ فلسفه اين سه موضوع است : خدا ، جهان ، انسان . اين بحث ، بحثى است مربوط به « انسان » و مىتوان گفت از يك نظر و از يك شاخه مربوط است به انسان و خدا ؛ يك سر مسأله انسان است و سر ديگر آن ، خدا . در منابع اسلامى ، يعنى در قرآن و سنّت ، روى اصل فطرت تكيهء فراوان شده است كه مقدارى از آنها را كه قبلًا يادداشت كرده‌ام در اين جلسه مطرح مىكنم . اينكه قرآن براى انسان قائل به فطرت است يك نوع بينش خاص دربارهء انسان است .\r\nكلمهء « فطرت » چه كلمه‌اى است و آيا قبل از قرآن كسى اين كلمه را در مورد انسان استعمال كرده است ، يا از جمله كلماتى است كه براى اولين بار قرآن آن را در مورد انسان به كار برده است ؟ ظاهراً اين كلمه قبل از قرآن سابقه‌اى ندارد و براى اوّلين بار قرآن اين لغت را در مورد انسان به كار برده است كه قرائنش را بعد عرض مىكنم .\r\nما ابتدا بايد ببينيم كه خود لغت « فطرت » چه لغتى است و دقيقا ريشهء اين لغت را\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n","page_name":" 451 ","page_number":451},
  {"content":"\r\n\r\nبه دست آوريم .\r\nمسألهء ديگرى كه بايد در اينجا بحث كنيم اين است كه آيا انسان به طور كلّى يك سلسله فطريّات - كه آن را تعريف خواهيم كرد - دارد يا ندارد و فاقد هر گونه فطرت است ( 1 ) ؟\r\nبحث سوم ما دربارهء خصوص دين خواهد بود كه آيا دين ، فطرى است و يا فطرى نيست ؟ قرآن صريحاً فرموده است كه دين فطرى است . ما بايد يك بحث علمى روى انسان و روى دين بكنيم و ببينيم آيا اساساً دين فطرى است و يا فطرى نيست .\r\n\r\nفطرت و تربيت\r\nالبته اين مسأله شاخه‌هاى زيادى در جاهاى مختلف پيدا مىكند ؛ از جمله در بحث تعليم و تربيت كه بحث بسيار وسيعى است . اگر انسان داراى يك سلسله فطريّات باشد قطعاً تربيت او بايد با در نظر گرفتن همان فطريّات صورت گيرد و اصل لغت « تربيت » هم اگر به كار برده مىشود - چه آگاهانه و چه غير آگاهانه - بر همين اساس است ، چون « تربيت » يعنى رشد دادن و پرورش دادن ، و اين مبنى بر قبول كردن يك سلسله استعدادها - و به تعبير امروز يك سلسله ويژگيها - در انسان است .\r\nتربيت با صنعت اين تفاوت را دارد كه در صنعت ، حساب حساب ساختن است ؛ يعنى انسان منظورى را ابتدا دارد ، بعد ، از يك سلسله مواد و اشياء براى منظور خود استفاده مىكند در حالى كه به خود اين مادّه توجه ندارد كه با اين كارى كه روى آن انجام مىدهد آن را كامل مىكند يا ناقص ؛ مادّه مىخواهد كامل شود يا ناقص [ براى او فرقى نمىكند 
  ] ؛ منظور « من » بايد حاصل شود .\r\nيك نجّار و يا يك معمار و بنّا كه عملش يك نوع ساختن است هدفش بايد تأمين شود ، او به اين كارى ندارد كه اين مقدار چوب و آهن و سيمان و امثال اينها را در ذات و طبيعت خودشان پرورش مىدهد و آنها را تكميل مىكند و يا آنها را ناقص مىكند ؛ بلكه اساساً گاهى لازم مىشود كه آن مادّه را ناقص كند براى اينكه براى منظور او به\r\n\r\n\r\n\r\n\r\n","description":"","footnote":"\r\n( 1 ) . كلمات ديگرى از قبيل « سرشت » و امثال آن را رديف قرار نمىدهم چون ما هنوز « فطرت » را كاملًا تعريف نكرده‌ايم .\r\n","page_name":" 452 ","page_number":452},
  {"content":"\r\n\r\nكار بيايد .\r\nامّا يك باغبان در عين اينكه منظور و هدفى دارد و منافعى دارد ولى كار او بر اساس پرورش دادن طبيعت گل يا گياه است ، يعنى طبيعت گل يا گياه را در نظر مىگيرد و راه رشد و كمالى را كه در طبيعت براى آن معيّن شده است مىشناسد و آن را در همان مسير طبيعى و به يك معنا فطرى خودش پرورش مىدهد و از آن استفاده مىكند .\r\nمن اين مثال را قبلًا هم گفته‌ام : يك وقت انسان گوسفند را به عنوان يك شىء براى خود گوسفند در نظر مىگيرد و يك وقت به عنوان يك شىء براى انسان . اگر بخواهيم گوسفند را از نظر خود گوسفند در نظر بگيريم ، آيا مصلحت گوسفند در اخته كردن اوست ؟ ابداً . ما با عمل اخته كردن ، اوّلًا او را زجر مىدهيم و [ ثانياً 
  ] ناقصش مىكنيم ؛ يعنى يكى از جهازات لازمى را كه در طبيعت براى او هست و بايد باشد و كمالش هم هست از او مىگيريم و او را به عنوان يك شىء براى خودمان در نظر مىگيريم ؛ كارى نداريم كه گوسفند كامل مىشود يا ناقص ؛ [ مىگوييم 
  ] من مىخواهم چاقش بكنم و گوشتش بيشتر بشود ، لذا بايد اخته‌اش كنم تا حواسش به دنبال گوسفند ماده نباشد و فقط متوجّه چريدن باشد ، بيشتر بخورد ، چاق‌تر شود و گوشتش بيشتر گردد كه وقتى سر اين گوسفند را بريديم گوشت بيشترى برايمان داشته باشد .\r\nدر انسانها نيز همين طور است . انسان را دو جور مىشود ساخت :\r\nساختن ، آنچنان كه اشياء را مىسازند ؛ يعنى آن كسى كه سازنده است ، فقط منظور خودش را در نظر مىگيرد و فرد را به شكلى در مىآورد كه آن منظور را تأمين كند ، حال مىخواهد با ناقص كردن منظورش را تأمين كند يا با كامل كردن .\r\nكسانى كه قائل به اصالت اجتماع هستند - كه اين اصالت اجتماع در نهايت به اصالت يك طبقهء مخصوص كه همان طبقهء حكّام باشد بر مىگردد - مىخواهند انسانها را طورى بسازند كه منظور طبقهء حاكمه بهتر تأمين شود و يا به قول خود آنها براى جامعه مفيد باشند ، كه اين بحث را در آينده مطرح مىكنيم كه آيا تضادّى ميان كمال فرد و كمال جامعه هست يا خير ، و آيا ما در بسيارى از مسائل براى اينكه جامعه را به كمال برسانيم مجبوريم فرد را ناقص كنيم يا چنين چيزى در كار نيست ؟ مىگويند جامعه به چنين و چنان افرادى نياز دارد . به چه نوع افرادى ؟ مىگويند مثلًا جامعه به سربازهايى صد در صد انضباطى نياز دارد كه فرمان ما فوق را بدون چون و چرا اطاعت\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nكنند و غير از فرمان فرمانده دربارهء چيز ديگرى فكر نكنند . حال اگر انسانى بخواهد اصالت اراده و اصالت عقل داشته باشد يعنى از نظر عقل و فكر استقلال داشته باشد و فكر كند اين كار را چرا من مىخواهم انجام دهم ، و يا يك سلسله عواطف انسانى داشته باشد ، ديگر به درد اين كار نمىخورد و به قول اينها به درد جامعه نمىخورد . از نظر اينها افرادى به درد جامعه مىخورند كه نه فكر داشته باشند و نه عاطفه . اگر به او يك بمب دادند و گفتند برو بالاى اين شهر بينداز ، فكر نكند كه آخر اين مردم چه گناهى دارند و چرا ، و فكر نكند كه آخر در آنجا مرد است ، زن هست ، پير و جوان و بچه هست ، بىگناه و با گناه هست ، نه فكر كند و نه يك ذرّه عاطفه داشته باشد . همانطور كه تخم آن گوسفند را مىكشند براى اينكه بهتر بچرد و چاق‌تر شود ، رگهاى عاطفى و احساساتى و عاطفه‌هاى انسانى را از وجود او بيرون مىكشند و حالتى نظير حالت استسباع به او مىدهند كه اصلًا استقلال و حرّيّت فكر از او گرفته شود . آن وقت است كه انسانى مىشود كه كاملًا به درد آنها مىخورد .\r\nولى اين بر اساس « تربيت » به معنى واقعى نيست . « تربيت » يعنى پرورش دادن استعدادهاى واقعى انسان . اگر او داراى استعداد عقلانى و فكرى است و « چون و چرا » در مسائل دارد بايد آن را پرورش داد نه اينكه اين استعدادها را در او [ نابود كرد 
  ] . اگر در او عاطفهء انسانى ( مثل رحم ) وجود دارد بايد آن را پرورش داد . البته اينها حدّ افراط و تفريط دارد .\r\nغرضم اين جهت است كه مسألهء فطرت با مسألهء تربيت خويشاوندى خاصّى دارد كه جداگانه روى آن بحث مىكنيم .\r\nيكى از مسائل مهمّ در فلسفه‌هاى انسانى امروز و در جامعه‌شناسىها مسألهء « تكامل تاريخ » است . اگر ما براى انسان به فطرت قائل باشيم « تكامل تاريخ » را به شكلى بايد توجيه كنيم و اگر به فطرت قائل نباشيم - همانطور كه بسيارى از مكتبهاى امروزى به كلّى فطرت را از انسان نفى مىكنند - « تكامل تاريخ » را به شكل ديگرى بايد توجيه كنيم . اينها بحثهايى است كه به طور اجمال اشاره كردم .\r\n\r\nلغت « فطرت »\r\nحال از مسألهء اوّل شروع مىكنيم . لغت فطرت كه در قرآن آمده است :  « فِطْرَتَ اللَّهِ \r\n\r\n","description":"","footnote":"","page_name":" 454 ","page_number":454},
  {"content":"\r\n\r\n الَّتِي فَطَرَ النَّاسَ عَلَيْها »  ( 1 ) چه لغتى است ؟ مادّهء فطر ( ف ، ط ، ر ) مكرّر در قرآن آمده است :\r\n « فَطَرَهُنَّ »  ( 2 ) ،  « فاطِرِ السَّماواتِ وَ الْأَرْضِ »  ( 3 ) ،   « إِذَا السَّماءُ انْفَطَرَتْ »   ( 4 ) و  « مُنْفَطِرٌ بِهِ »  ( 5 ) . در همه جا در مفهوم اين كلمه ، ابداع و خلق - و بلكه خلق به همان معناى ابداع - هست . « ابداع » به يك معنا يعنى آفرينش بدون سابقه . لغت « فطرة » با اين صيغه - يعنى بر وزن « فعلة » - فقط در يك آيه آمده است كه در مورد انسان و دين است كه دين « فطرة اللّه » است :\r\n فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ  ( 6 ) . تفسير اين آيه را بعد به تفصيل عرض مىكنيم .\r\nكسانى كه به زبان عربى آشنا هستند مىدانند كه وزن « فعلة » دلالت بر نوع - يعنى گونه - مىكند . « جلسة » يعنى نشستن ، « جلسة » يعنى نوع خاصّى از نشستن .\r\n« جلست جلسة زيد » يعنى نشستم به گونهء نشستن زيد ، همانگونه كه زيد مىنشيند نشستم . ابن مالك در الفيّه مىگويد :\r\n و فعلة لمرّة كجلسة * و فعلة لهيئة كجلسة \r\nچنان كه گفتيم در قرآن لغت « فطرت » در مورد انسان و رابطهء او با دين آمده است :\r\n « فِطْرَتَ اللَّهِ الَّتِي فَطَرَ النَّاسَ عَلَيْها »  يعنى آن گونهء خاصّ از آفرينش كه ما به انسان داده‌ايم ؛ يعنى انسان به گونه‌اى خاص آفريده شده است . اين كلمه‌اى كه امروز مىگويند « ويژگيهاى انسان » ، اگر ما براى انسان يك سلسله ويژگيها در اصل خلقت قائل باشيم ، مفهوم فطرت را مىدهد . فطرت انسان يعنى ويژگيهايى در اصل خلقت و آفرينش انسان .\r\n\r\n\r\n\r\n\r\n","description":"","footnote":"\r\n( 1 ) . روم / 30 .\r\n( 2 ) . انبياء / 56 .\r\n( 3 ) . انعام / 14 ، و پنج آيهء ديگر .\r\n( 4 ) . انفطار / 1 .\r\n( 5 ) . مزّمّل / 18 .\r\n( 6 ) . روم / 30 .\r\n","page_name":" 455 ","page_number":455},
  {"content":"\r\n\r\n\r\nسخن ابن اثير\r\nيكى از كتب معتبرى كه در لغات حديث نوشته شده است كتابى است به نام النهاية از ابن اثير - كه تا حدّ زيادى معروف است و چون مىخواهيم از مدارك معتبر شاهد آورده باشيم از اين كتاب [ نقل مىكنيم 
  ] ( 1 ) - همچنانكه در لغات قرآن مفردات راغب كتاب بسيار نفيسى است . راغب لغات قرآن را خيلى خوب ريشه شكافى كرده است و ابن اثير لغات حديث را .\r\nابن اثير در النهاية به مناسبت ، آن حديث معروف را نقل مىكند كه : كُلّ مولود يولد على الفطرة . . . ( 2 ) هر مولودى بر فطرت اسلاميّه متولد مىشود لكن پدران او ( يعنى عوامل خارجى ) او را منحرف مىكنند ، يهودى يا نصرانى يا مجوسىاش مىكنند ، كه دربارهء اين حديث بعد بحث مىكنيم . چون اين حديث را نقل كرده ، كلمهء « فطرت » را معنى كرده است : الفطر : الابتداء و الاختراع . « فطر » يعنى ابتدا و اختراع ؛ يعنى خلقت ابتدايى . مقصود از خلقت ابتدايى - كه ابداع هم احياناً به آن مىگويند - خلقت غير تقليدى است . كار خدا فطر است ، اختراع است ، ولى كار بشر معمولًا تقليد است ؛ حتى در اختراعى هم كه بشر مىكند عناصر تقليد وجود دارد ؛ يعنى چه ؟\r\nكارهاى بشر تقليد از طبيعت است ، يعنى قبلًا طبيعتى وجود دارد و بشر آن را الگو قرار مىدهد و بر اساس آن نقّاشى مىكند ، صنّاعى مىكند ، مجسّمه‌سازى مىكند . بشر احياناً اختراع و ابتكار هم مىكند و قدرت بر اختراع و ابتكار هم دارد ، ولى مايه‌هاى اصلى اختراع و ابتكار بشر باز خود طبيعت است ، يعنى از طبيعت الگو مىگيرد . ( در معارف اسلامى - در نهج البلاغه و غير آن - روى اين قضيّه زياد تكيه شده است و قهراً همين طور هم هست ) . امّا خدا كار خودش را از يك صنع ديگرى تقليد نكرده ، چون هر چه هست صنع اوست و مقدّم بر صنع او چيزى نيست .\r\n\r\n\r\n\r\n\r\n","description":"","footnote":"\r\n( 1 ) . سه برادر هستند كه هر سه به نام ابن اثير خوانده مىشوند و هر سه از محقّقين علماى اسلام هستند . لقب يكى « عز الدين » و ديگرى « مجد الدين » و سومى « ضياء الدين » است . كامل التواريخ و أسد الغابة از عز الدين ، و جامع الاصول كه در حديث است و همچنين النهاية كه از كتابهاى بسيار خوب و دقيق و در توضيح لغاتى است كه در احاديث آمده از مجد الدين است .\r\n( 2 ) . صحيح بخارى ، كتاب الجنائز ، ابواب 80 و 93 .\r\n","page_name":" 456 ","page_number":456},
  {"content":"\r\n\r\nپس كلمهء « فطر » مساوى با ابتداء و اختراع است ، يعنى عملى كه از روى چيز ديگرى تقليد نشده است .\r\nبعد مىگويد : « و الفطرة : الحالة منه كالجلسة و الرّكبة » فطرت يعنى حالت خاصّ و نوع خاصّى از آفرينش ، مثل لغت « جلسة » و « ركبة » كه به معنى نوع خاصّى نشستن و نوع خاصّى ايستادن است ( 1 ) . « و المعنى انّه يولد على نوع من الجبلّة و الطّبع المتهيّئ لقبول الدّين فلو ترك عليها لاستمرّ على لزومها . » يعنى انسان به نوعى از جبلّت و سرشت و طبيعت آفريده شده است كه براى پذيرش دين آمادگى دارد و اگر به حال خود و به حال طبيعى رها شود همان راه را انتخاب مىكند مگر اينكه عوامل خارجى و قسرى او را از راهش منحرف كرده باشد .\r\nبعد ابن اثير مىگويد در حديث ، لغت « فطرت » مكرّر آمده است . مثلًا در حديثى از پيغمبر اكرم - كه ابن اثير ابتداى حديث را نياورده - آمده است : « على غير فطرة محمّد » يعنى « على غير دين محمّد » يعنى در اينجا به جاى كلمهء « دين » خود كلمهء « فطرت » آمده است . همچنين از على ( عليه السّلام ) نقل مىكند : و جبّار القلوب على فطراتها ( 2 ) خداى متعال كه دلها را آفريده است ، جبّار ( 3 ) دلها بر اساس فطرتهاى اين دلهاست . در اينجا « فطرت » جمع بسته شده است : فطرات ( فطرتها ) . از اينجا ما يك نشانه پيدا مىكنيم كه آنچه كه از نظر معارف اسلامى ، فطرى انسان است يك چيز نيست بلكه انسان فطريّاتى دارد . ابن اثير گفته است : « على فطراتها » اى على خلقها ( 4 ) .\r\n\r\nسخن ابن عبّاس\r\nحديث عجيبى از ابن عبّاس نقل مىكند كه من همين حديث را قرينه مىگيرم بر اينكه لغت « فطرت » از لغاتى است كه قرآن براى اوّل بار به كار برده است . ابن عبّاس كه پسر عموى پيغمبر و مردى قرشى و عالم است - او يك عجمى نبوده كه بگوييم از\r\n\r\n\r\n\r\n\r\n","description":"","footnote":"\r\n( 1 ) . اينها را من مخصوصاً مىگويم براى اينكه اگر ما بعد معنى مىكنيم بدانيد كه اين معانى بر اساس مفهوم لغوى اين كلمات است كه اين مفهوم صحيح لغوى را لغويّون بسيار معتبر از قديم گفته‌اند .\r\n( 2 ) . [ در نهج البلاغه شبيه اين جمله آمده است : و جابل القلوب على فطراتها . 
  ]\r\n( 3 ) . يعنى جبران‌كننده .\r\n( 4 ) . نهايه ، ج 3 / ص 457 .\r\n","page_name":" 457 ","page_number":457},
  {"content":"\r\n\r\nلغت عرب ناآگاه بوده است - مىگويد من معنى كلمهء « فطرت » را كه در قرآن آمده است آن وقتى فهميدم كه با يك اعرابى باديه‌نشين روبرو شدم كه اين كلمه را در موردى به كار برد . وقتى اين كلمه را در آن مورد به كار برد مفهوم آيه براى من روشن شد . مىگويد : ما كنت ادرى ما فاطر السّماوات و الارض حتّى احتكم الىّ اعرابيّان فى بئر . لغت « فاطر » را كه در قرآن آمده است درست نفهميده بودم تا اينكه دو نفر اعرابى ( 1 ) آمدند كه دربارهء يك چاه آب با يكديگر اختلاف داشتند . يكى از آنها گفت :\r\nانا فطرتها . مىخواست بگويد چاه مال من است . مقصودش اين بود كه من ابتداء آن را حفر كردم . ( مىدانيد وقتى چاه را مىكنند ، پس از مدتى آب خود را پايين مىكشد ، لذا دو مرتبه آن را حفر مىكنند و چند متر پايين‌تر مىروند ) . مىخواست بگويد من صاحب اوّلش هستم ؛ يعنى آن كسى كه اوّل بار اين چاه را حفر كرد من بودم . اين عبّاس مىگويد از اينجا فهميدم كه لغت « فطرت » در قرآن چه معنايى مىدهد : يك خلقت صد در صد ابتدايى در انسان كه حتّى در غير انسان هم سابقه ندارد .\r\nدر موارد ديگرى هم كه لغت « فطر » در زبان عربى به كار برده شده است مفهوم ابتدايى بودن و سابقه نداشتن در آن هست . مثلًا عرب مىگويد : « فطر ناب البعير فطرا » اذا شقّ اللّحم و طلع . وقتى كه دندان شتر در مىآيد و براى اوّلين بار گوشت را مىشكافد ، اين ابتداى طلوعش را با « فطر » بيان مىكنند . همچنين اوّلين شيرى را كه از پستان حيوان گرفته مىشود ، به اعتبار اينكه براى اوّلين بار گرفته شده است « فطر » مىگويند .\r\nراغب اصفهانى هم اين لغت را در همين حدودى كه ابن اثير در النهايه شكافته است ، شكافته و چون تقريباً تكرار مىشود ديگر آنها را ذكر نمىكنم .\r\n\r\nكلام مرحوم شيخ عبّاس قمى\r\nمرحوم شيخ عبّاس قمى - رضوان اللّه عليه - در كتاب سفينة البحار ( 2 ) از مطرّزى كه\r\n\r\n\r\n\r\n\r\n","description":"","footnote":"\r\n( 1 ) . « اعرابى » يعنى عرب باديه‌نشين . لغت « اعراب » كه در قرآن آمده است با آنچه كه ما امروز « اعراب » مىگوييم كه جمع عرب مىگيريم يكى نيست . جمع عرب ، عرب است . اعراب و اعرابى معمولًا به باديه‌نشينها مىگويند .\r\n( 2 ) . بهترين و مفيدترين كتاب مرحوم شيخ عبّاس قمى همين كتاب است كه در زمينهء احاديث است و كشتى بحار است ؛ يعنى ايشان احاديث بحار مرحوم مجلسى را با لغات مشخّص كرده است و در واقع يك فهرستى است از\r\n","page_name":" 458 ","page_number":458},
  {"content":"\r\n\r\nيكى ديگر از لغويّون است نقل مىكند كه گفته است فطرت يعنى خلقت . آنگاه حديث « كلّ مولود يولد على الفطرة » را از غوالى اللّئالى نقل مىكند و بعد حديثى از امام صادق ( عليه السّلام ) نقل مىكند كه به يك مناسبتى لغت « فطره » را به كار برده‌اند ولى در غير مورد فطرتى كه ما مىگوييم . ابى بصير مىگويد كه روزى خدمت امام صادق ( عليه السّلام ) بوديم ، گوشت شترى آوردند و خورديم ، بعد مقدارى شير آوردند و ايشان از آن شير آشاميدند و به من گفتند كه تو هم بياشام و من نيز آشاميدم و گفتم :\r\nايش ؟ اين چيست ؟ ( ديدم يك مزهء خاصّى مىدهد ) قال انّها الفطرة فرمود اين « فطرة » است ( 1 ) ( كفك شير تازه در وقت دوشيدن ) .\r\nپس باز همان مفهوم ابتدائيّت در اين لغت هست . از لغت « فطرت » مىگذريم .\r\n\r\nفطرة ، صبغة ، حنيف\r\nدر قرآن سه لغت آمده است كه اين سه لغت [ با توجه به 
  ] معنا و مفهومى كه قرآن دربارهء دين دارد ( فطرة اللّه الّتى فطر النّاس عليها ) در مورد يك معنا به كار برده شده‌اند ؛ يعنى مفهومهاى مختلفى هستند كه مصداق واحد دارند . يكى همين لغت « فطرة » است ، دوم لغت « صبغة » و سوم لغت « حنيف » ؛ يعنى در مورد دين ، هم « فطرة اللّه » گفته شده است ، هم « صبغة اللّه » و هم « للدّين حنيفا » . حال راجع به « صبغة » و « حنيف » مقدارى بحث مىكنيم .\r\nدر قرآن آمده است :  صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً  ( 2 ) . اين لغت نيز بر وزن « فعلة » است . « صبغة » از همان مادّهء كلماتى مثل « صبغ » و « صبّاغ » است . « صبغ » يعنى رنگ كردن ، « صبّاغ » يعنى رنگرز و « صبغة » يعنى نوع رنگ زدن ، نوع رنگ كردن .\r\n( رنگ كردن به معناى رنگ زدن نه به معناى فريب دادن ) . « صبغة اللّه » يعنى نوع رنگى كه خدا در متن تكوين زده است ، يعنى رنگ خدايى . دربارهء دين آمده است كه دين\r\n\r\n\r\n\r\n\r\n","description":"","footnote":"\r\nاحاديثى كه در كتاب بحار مرحوم مجلسى است . ايشان در اين كتاب اندكى از نهايهء ابن اثير تقليد كرده با اين تفاوت كه ابن اثير بيشتر به لغت توجه داشته و ايشان بيشتر به احاديث .\r\n( 1 ) . آنچه در نظرم است ، در خراسان به آن « جيك » و در بعضى جاها به آن « آغوز » مىگويند كه همان شير ابتدايى است كه براى اوّلين بار از حيوانى كه بچّه زاييده است گرفته مىشود .\r\n( 2 ) . بقره / 138 .\r\n","page_name":" 459 ","page_number":459},
  {"content":"\r\n\r\nرنگ خدايى است ، رنگى است كه دست حق در متن تكوين و در متن خلقت ، انسان را به آن رنگ ، متلوّن كرده است . مفسّرين و از جمله راغب گفته‌اند كه اين تعبير در قرآن اشاره است به عمل غسل تعميد كه مسيحيان انجام مىدادند ( 1 ) . مسيحيان به غسل تعميد معتقد بودند و هنوز هم اين كار را مىكنند . وقتى مىخواهند كسى را مسيحى كنند ، حتى بچّه‌اى را كه در مسيحيّت متولّد شده است براى اينكه وارد دين مسيحيّت كنند ، او را غسل مىدهند و به اين وسيله رنگ مسيحيّت به او مىزنند و اين شستشو كردن را يك نوع رنگ مسيحيّت زدن مىدانند . قرآن مىگويد رنگ ، آن رنگى است كه خدا در متن خلقت زده است .\r\nدر يك آيه مىفرمايد :  ما كانَ إِبْراهِيمُ يَهُودِيًّا وَ لا نَصْرانِيًّا وَ لكِنْ كانَ حَنِيفاً مُسْلِماً  ( 2 ) .\r\nقرآن مىگويد بشر يك فطرت دارد كه آن فطرت دينى است و دين هم اسلام است و اسلام هم يك حقيقت است از آدم تا خاتم ( 3 ) . قرآن به « اديان » قائل نيست ، به « دين » قائل است و لهذا هيچ‌وقت در قرآن و حديث « دين » جمع بسته نشده است چون دين فطرت است ، راه است ، حقيقتى در سرشت انسان است . انسانها چند گونه آفريده نشده‌اند و همهء پيغمبران كه آمده‌اند تمام دستورهاشان دستورهايى بر اساس احياء و بيدار كردن و پرورش دادن حسّ فطرى است . آنچه آنها عرضه مىدارند تقاضاى همين فطرت انسانى است . فطرت انسانى كه چند جور تقاضا ندارد و لهذا قرآن مىفرمايد آنچه كه نوح پيغمبر ( عليه السّلام ) داشته است دين است و نامش اسلام ، و آنچه كه ابراهيم ( عليه السّلام ) داشته دين است و نامش اسلام ، و آنچه موسى ( عليه السّلام ) و عيسى ( عليه السّلام ) و هر پيغمبر به حقّى داشته است دين است و نامش اسلام ؛ اين نامهايى كه بعدها پيدا مىشود انحراف از آن دين اصلى و از آن فطرت اصلى است ، و لهذا مىفرمايد :  ما كانَ إِبْراهِيمُ يَهُودِيًّا وَ لا نَصْرانِيًّا وَ لكِنْ كانَ حَنِيفاً مُسْلِماً .  ابراهيم نه يهودى بود نه نصرانى ، حنيف بود و مسلم . نمىخواهد بگويد ابراهيم\r\n\r\n\r\n\r\n\r\n","description":"","footnote":"\r\n( 1 ) . مىگويند چون در آب عموديّه شستشو مىدادند ، آن را « تعميد » مىگويند . در بعضى كلمات آمده كه اين آب رنگ خاصّى ( مثل زرد ) داشته است .\r\n( 2 ) . آل عمران / 67 .\r\n( 3 ) . پرسيده‌اند كه آيا شرايع هم فطرى است يا فطرى نيست ؟ بعد خواهيم گفت كه اينكه مىگوييم دين فطرى است چه چيز آن فطرى است ، آيا اصول معارفش فطرى است يا احكامش هم فطرى است ؟ اينها جزئيّاتى است كه بعدها بايد وارد آن شويم .\r\n","page_name":" 460 ","page_number":460},
  {"content":"\r\n\r\nمثل يكى از مسلمين زمان پيغمبر يعنى از امّت پيغمبر آخر الزمان بود ؛ مىفرمايد يهوديّت انحرافى است از اسلام حقيقى ، نصرانيّت هم انحرافى است از اسلام حقيقى و اسلام يك چيز بيشتر نيست . در آن آيهء شريفه - كه عرض كردم - مىفرمايد اين رنگ زدنها چه اثرى دارد ؟ ! اين غسل تعميدها چه اثرى دارد ؟ ! مگر با غسل تعميد هم مىشود كسى را كه چيزى نيست آنچنانى كرد ؟ ! رنگ زدن آن رنگ زدنى است كه دست خلقت در متن آفرينش زده است . مىخواهد بفرمايد آنچه پيغمبر ما مىگويد همان اسلام واقعى و همان فطرت واقعى است ؛ فطرت واقعى يعنى رنگى كه خدا در متن خلقت به روح و روان بشر زده است .\r\nراغب مىگويد : صبغة اللّه اشارة الى ما اوجده اللّه تعالى فى النّاس من العقل المتميّز به عن البهائم كالفطرة . ( البته او فطرت را منحصر به عقل دانسته است ) و كانت النّصارى اذا ولد لهم ولد غمسوه فى اليوم السّابع فى ماء عموديّة مسيحيها بچّه‌اى را كه متولّد مىشد ، در روز هفتم در آب عموديّه غسل تعميد مىدادند . يزعمون انّ ذلك صبغة فكر مىكردند كه اين رنگ مسيحيّت به او زدن است . فقال تعالى له ذلك :\r\nو من احسن من اللّه صبغة هيچ كس از خدا بهتر نمىتواند رنگ بزند ؛ يعنى رنگ ، رنگى است كه خدا زده است .\r\nدر حديث است : الدّين الحنيف و الفطرة و صبغة اللّه و التّعريف فى الميثاق ( 1 ) . دين حنيف يا دين فطرى و يا صبغة اللّه همان است كه خدا در ميثاق - يعنى در پيمانى كه خدا با روح بشر بسته است - بشر را با آن آشنا كرده است ، كه اشاره است به آن مطلبى كه از آن تعبير به « عالم ذر » مىكنند كه قهراً مسألهء عالم ذر بايد در اينجا مطرح شود كه مفهوم و معنايش چيست ؟ آيا واقعاً انسانها قبلًا در همين عالم مادّه و طبيعت به صورت حيوانات كوچكى بودند و بعد به چنين [ صورتى در آمدند ، 
  ] يا يك معناى دقيق‌ترى دارد ؟ كه حتماً معناى دقيق‌ترى دارد .\r\n\r\nمعناى « حنيف »\r\nزرارة از امام باقر ( عليه السّلام ) مىپرسد : كلمهء « حنفاء للّه » يعنى چه ؟ ما الحنيفيّة ؟\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، چاپ جديد ، ج 3 ، باب 11 / ص 276 ، نقل از معانى الاخبار .\r\n","page_name":" 461 ","page_number":461},
  {"content":"\r\n\r\nامام مىفرمايد : حنيفيّت يعنى فطرت . باز ارجاع كرده‌اند به يك امر تكوينى و طبيعى .\r\nشيخ صدوق در كتاب نفيس توحيد مىگويد كه زرارة از امام باقر راجع به  « حُنَفاءَ لِلَّهِ غَيْرَ مُشْرِكِينَ بِهِ »  ( 1 ) و بعد ، از « حنيفيّت » سؤال كرد ، امام فرمود : هى الفطرة الّتى فطر النّاس عليها لا تبديل لخلق اللّه ، قال : فطرهم اللّه على المعرفة خدا مردم را بر معرفت خودش مفطور كرده است . بعد امام به داستان ذر اشاره كرد و فرمود : پيغمبر هم فرمود : كلّ مولود يولد على الفطرة يعنى على المعرفة بأنّ اللّه عزّ و جلّ خالقه يعنى در فطرت هر كسى اين معرفت هست كه خداوند ، آفرينندهء اوست . همچنين در حديث ديگر امام باقر ( عليه السّلام ) فرمود :\r\nعروة اللّه الوثقى التّوحيد ، و الصّبغة الاسلام ( 2 ) .\r\nابن اثير در مادّهء « حنف » همين معانىاى را كه در احاديث ما آمده است گفته است كه معناى « حنفاء » اين است كه خداوند ، انسانها را از معاصى ، پاك آفريده است :\r\n« خلقت عبادى حنفاء اى طاهرى الأعضاء من المعاصى و قيل اراد انّه خلقهم حنفاء مؤمنين لمّا اخذ عليهم الميثاق الست بربّكم قالوا بلى ، فلا يوجد احد إلّا و هو مقرّ بانّ له ربّا و ان اشرك به و اختلفوا فيه . و الحنفاء جمع حنيف و هو المائل الى الاسلام الثّابت عليه و الحنيف عند العرب من كان على دين ابراهيم ( عليه السّلام ) و اصل الحنف الميل . »\r\nخلاصهء حرف او اين مىشود كه حنيفيّت يعنى ميل و گرايش به حقيقت .\r\nپس اگر ما بخواهيم لغت « حنيف » را معنى كنيم معنايش چنين مىشود : حق‌گرا ؛ حقيقت‌گرا ، و يا خداگرا ، توحيدگرا . در فطرت انسان حنيفيّت هست ، يعنى در فطرت او حق‌گرايى و حقيقت‌گرايى هست . تا اينجا بحث دربارهء لغت « فطرت » بود براى اينكه ريشه‌هايش را در آيات و احاديث به دست بياوريم و اجمالًا بدانيم كه فطرت در احاديث و در آيات قرآنى يك ريشه‌اى دارد و يكى از اصول است ؛ لذا لازم بود اين مقدار عرض كنم .\r\n\r\n\r\n\r\n\r\n","description":"","footnote":"\r\n( 1 ) . حج / 31 .\r\n( 2 ) . بحار ، ج 3 / ص 279 . و نيز حديث اول در توحيد ، ص 330 .\r\n","page_name":" 462 ","page_number":462},
  {"content":"\r\n\r\n\r\nطبيعت ، غريزه ، فطرت\r\n\r\n1 . طبيعت\r\nحال راجع به فطريّات انسان صحبت مىكنيم . ( فعلًا بحث دينى و مذهبى و قرآنى نمىكنيم ) . آيا انسان فطريّاتى دارد يا ندارد ، و قهراً معنى فطريّات چيست ؟\r\nما سه لغت داريم كه خوب است اين سه لغت از يكديگر تميز داده شوند و فرقشان بيان شود . يكى لغت « طبيعت » است . معمولًا در مورد بىجانها لغت « طبيعت » يا « طبع » به كار برده مىشود - البتّه در مورد جاندارها هم به كار برده مىشود ؛ مىخواهم بگويم در مورد بىجانها اين لغت اختصاصاً به كار برده مىشود - مثلًا ما مىگوييم كه طبع آب چنين است ؛ وقتى مىخواهيم خاصيّتى از خواصّ اين موجود بىجان به نام « آب » را بيان كنيم مىگوييم طبع آب چنين است ، يا مىگوييم طبيعت اكسيژن چنين است كه قابل احتراق است ؛ طبيعت ئيدروژن و ازت چنين است ؛ و براى اشياء به اعتبار خواصّ گوناگونى كه دارند ويژگيهايى ذاتى قائل مىشويم . اسم ويژگى ذاتى [ شىء بىجان 
  ] را « طبيعت » مىگذاريم . اين ناشى از يك فكر فلسفى است كه در همهء افراد بشر هست ؛ يعنى بشر اين طور فكر مىكند كه دو شىء متساوى از هر جهت ، نمىتوانند خواصّ گوناگون داشته باشند . اگر خواص ، گوناگون شد دليل بر اين است كه تفاوتها و چندگونگيهايى بين اين دو شىء هست . چون بشر اشياء را از بعضى جهات متساوى مىديده ، و مشاهده مىكرده است كه چند شىء در عين اينكه همه جسم و مادّه هستند خواصّشان گوناگون است - مثلًا ( 1 ) مىديده كه آب يك جسم و يك مادّه است ، خاك هم يك جسم و يك مادّه است ، ولى هر كدام از اينها خواصّ مخصوص به خود دارند كه ديگرى ندارد - ناچار [ اين طور نتيجه‌گيرى مىكرده كه 
  ] يك قوّه و نيرويى و يك خصوصيّتى در اين جسم نهفته است كه منشأ اين خاصيّت مخصوص شده و يك خصوصيّت ديگرى در دومى نهفته است كه منشأ خواصّ مخصوص به آن شده است ، و آن خصوصيّتى كه منشأ اثر خاص مىشود اسمش « طبيعت » است . امروز هم ما اين كلمه را در همين موارد به كار مىبريم ، مثلا مىگوييم\r\n\r\n\r\n\r\n\r\n","description":"","footnote":"\r\n( 1 ) . چون اين فكر از قديم بوده ، مثال را هم از قديم ذكر مىكنيم .\r\n","page_name":" 463 ","page_number":463},
  {"content":"\r\n\r\nطبيعت گيلاس اين است ، يا طبيعت فلان درخت اين است كه در سرما طاقت دارد و در گرما از بين مىرود ، و طبيعت فلان درخت ديگر اين است كه در منطقهء گرمسير مىتواند به حياتش ادامه دهد ، و غيره .\r\nالبتّه طبيعت را در غير بىجان - يعنى در جاندارها مثل گياهان و حيوانات و انسان - هم به كار مىبريم ولى در آن جنبه‌هايى كه با بىجانها مشتركند ؛ چون جاندارها آنچه را كه بىجانها دارا هستند دارا مىباشند ولى چيزهايى دارند كه بىجانها ندارند .\r\n\r\n2 . غريزه\r\nلغت دوم ما لغت « غريزه » است كه بيشتر در مورد حيوانات به كار برده مىشود و كمتر در مورد انسان به كار مىرود ولى در مورد جماد و نبات به هيچ وجه به كار برده نمىشود . هنوز ماهيّت غريزه روشن نيست ؛ يعنى هنوز كسى نتوانسته است درست توضيح دهد كه غريزه در حيوانات چيست ، ولى اين قدر [ مىدانيم 
  ] كه حيوانات ( 1 ) از ويژگيهاى مخصوص درونىاى برخوردار هستند كه راهنماى زندگى آنهاست و يك حالت نيمه آگاهانه‌اى در حيوانات وجود دارد كه به موجب اين حالت مسير را تشخيص مىدهند و اين حالت ، اكتسابى هم نيست ، يك حالت غير اكتسابى و سرشتى است . مثلًا حتّى بچّهء حيوانات راقىتر در همان ابتداى تولّد بدون آنكه آموزشى ببينند و تجربه‌اى بكنند به دنبال يك سلسله كارهايى كه برايشان لازم است مىروند . بچّهء حيوان ( مثل كرهء اسب ) بر خلاف بچّهء انسان كه وقتى به دنيا مىآيد بايد او را به پستان بيندازند ( اگر چه بچهء انسان هم يك مقدار لبهايش را كج و راست مىكند و خيلى ضعيف نشان مىدهد كه در جستجوى چيزى است ) همينقدر كه از مادر متولّد مىشود و از آن پردهء نشيمن بيرون مىآيد فوراً تلاش مىكند كه از جا بلند بشود ، چند بار زمين مىخورد ولى بالاخره بلند مىشود و بلافاصله بدون اينكه مادر ، او را راهنمايى كند سرش را كج مىكند و در زير شكم مادر جستجو مىكند . معلوم است كه در جستجوى پستان مادر است ، و در ظرف يكى دو دقيقه پستان مادر را پيدا مىكند و شروع به مكيدن مىكند . اين [ حالت 
  ] كه كرّه اسب ، بلند شده دنبال پستان مادر\r\n\r\n\r\n\r\n\r\n","description":"","footnote":"\r\n( 1 ) . غريزه در حيوانات پست‌تر و پايين‌تر ( مثل حشرات ) بيشتر از حيوانات راقىتر است .\r\n","page_name":" 464 ","page_number":464},
  {"content":"\r\n\r\nمىرود و زود هم آن را پيدا مىكند چيست ؟ مىگويند اين غريزهء حيوانى است . غرائز حيوانات بسيار مختلف است . مثلًا مورچه در گردآورى آذوقه غريزهء خاصّى دارد :\r\n مور گرد آورد به تابستان * تا فراغت بود زمستانش \r\nاين حيوان يك وضع عجيبى دارد و حتّى براى گرد آوردن آذوقه‌هاى خودش كارهاى خارق العاده‌اى مىكند كه معلوم نيست ( 1 ) از چه منبعى است و چه ريشه‌اى دارد . مىگويند گندم را كه جمع مىكند متوجّه است كه اگر گندم سالم باشد بعد مىرويد و به دردش نمىخورد ، لذا گندم را از وسط مىشكافد و آن را مىميراند براى اينكه قابل روييدن نباشد ، و بسيار كارهاى عجيب ديگرى كه اين حيوان مىكند . اينها چيست ؟ ما مىگوييم اينها « غريزه » است . غريزه ، كارى است نيمه آگاهانه كه هم مىتوان گفت آگاهانه است و هم مىتوان گفت آگاهانه نيست ؛ يك حالت خيلى مبهمى است .\r\n همچو ميل كودكان با مادران * سرّ ميل خود نداند در لبان \r\nاز يك طرف به دليل اينكه ميل است يك حالت آگاهانه است ، [ و از طرف ديگر يك حالت آگاهانه نيست . 
  ] « ميل » يك حالت روانىاى است كه انسان به خود ميل يك نوع آگاهى حضورى دارد ولى دربارهء آن كوچكترين آگاهى ندارد ؛ يعنى به خود ميل آگاهى حضورى دارد ولى ديگر علم به اين علم خودش ندارد ، سرّ اين آگاهى خودش را نمىداند ، همين قدر به طور اجمال و ابهام اين ميل در او پيدا مىشود امّا خودش توجّه به اين ميل ندارد ؛ آگاه به اين ميل است ولى توجّه ندارد ، چون توجّه داشتن غير از آگاه بودن و حاضر بودن يك چيز است .\r\nدر مورد حيوانات ، لغت « غريزه » به كار برده مىشود . من تا به حال نديده‌ام كه در مورد حيوانات - چه در اصطلاحات دينى و چه در اصطلاحات غير دينى - لغت « فطرت » به كار برده شده باشد . حال اگر كسى هم به كار برده باشد گناهى مرتكب نشده است ولى من يادم نيست كه در مورد حيوانات ، آنجا كه كلمهء « غريزه » را بايد به كار برد كلمهء « فطرت » به كار برده شده باشد .\r\n\r\n\r\n\r\n\r\n","description":"","footnote":"\r\n( 1 ) . « معلوم نيست » يعنى نظريّات مختلف است .\r\n","page_name":" 465 ","page_number":465},
  {"content":"\r\n\r\n\r\n3 . فطرت\r\nدر مورد انسان لغت « فطرت » را به كار مىبريم . « فطرت » مانند « طبيعت » و « غريزه » ، يك امر تكوينى است ، يعنى جزء سرشت انسان است ( اگر مىگويم تكوينى است مىخواهم بگويم اكتسابى نيست ) ، امرى است كه از غريزه آگاهانه‌تر است .\r\nانسان آنچه را كه مىداند مىتواند بداند كه مىداند ؛ يعنى انسان يك سلسله فطريّات دارد و مىداند كه چنين فطريّاتى دارد .\r\n\r\nآيا انسان فطريّاتى دارد ؟\r\nفرق ديگرى كه فطريّات با غريزه دارد اين است كه غريزه در حدود مسائل مادّى زندگى حيوان است و فطريّات انسان مربوط مىشود به مسائلى كه ما آنها را مسائل انسانى ( مسائل ما وراء حيوانى ) مىناميم . پس در حقيقت [ بحث 
  ] فطرت اين است كه آيا اين مسائلى كه به عنوان مسائل خاصّ انسانى - يعنى ما وراء حيوانى - مطرح است و براى حيوان مطرح نيست همه اكتسابى است و ريشه‌اى در ساختمان انسان ندارد ، يا اينكه نه ، همهء اين مسائل ريشه‌اى در ساختمان انسان دارد و فطرى انسان است ؟\r\nمثلًا مسأله‌اى است به نام « حقيقت خواهى » كه خودش يك مطلبى است . مقصودم از حقيقت‌خواهى ، اين [ حالتى 
  ] است كه انسان مىخواهد به واقعيّت مجهولاتى كه در برابرش هست نائل شود و حقايق مجهولات را كشف كند . اوّلًا آيا انسان حقيقت خواه است يا خير ؟ ممكن است كسى منكر شود و بگويد اصلًا انسان حقيقت‌خواه نيست و اگر انسان حقيقت را مىخواهد ، براى منافع خودش مىخواهد ، كه اين بحث در باب علم هست ( چون علم مىخواهد حقيقت را براى انسان كشف كند ) كه آيا انسان براى علم ارزش ذاتى قائل است يا فقط ارزش ابزارى قائل است ؟\r\nبدون ترديد علم وسيله‌اى براى انسان است : « توانا بود هر كه دانا بود » ، علم به انسان قدرت مىدهد و وقتى كه قدرت داد وسيله‌اى مىشود كه انسان با آن به زندگى خودش بهبود بخشد ؛ ولى يك مسألهء ديگر نيز هست : آيا علم براى انسان ارزش ذاتى هم دارد يا ندارد ؟ اگر قائل شديم كه علم براى انسان در حال حاضر ارزش ذاتى دارد ، يعنى انسان امروز حقيقت خواه است [ اين سؤال مطرح مىشود 
  ] كه آيا اين\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nحقيقت‌خواهى را ضرورتهاى اجتماعى به انسان تلقين كرده يا جزء نهاد انسان است و انسان ، حقيقت خواه آفريده شده است ؟\r\nمثال ديگر « خير اخلاقى » است . ما عجالتاً امروز مفاهيم و معانىاى در ميان خودمان داريم كه اسم آنها را « خير اخلاقى » مىگذاريم ؛ يعنى از نظر اخلاقى اينها را « انسانيّت » و « نيك اخلاقى » و نقطهء مقابلش را « شرّ اخلاقى » مىناميم . مثلًا « سپاسگزارى » يعنى چه ؟ يعنى اگر كسى به انسان نيكى كرد انسان در مقابل او نيكى كند و سپاسگزار باشد ؛ در مقابل ناسپاسى است . به عبارت ديگر سپاسگزارى يعنى « نيكى را نيكى پاسخ گفتن » . اين يك مسألهء اخلاقى است . ما امروز بالاخره اين را پذيرفته‌ايم كه  « هَلْ جَزاءُ الْإِحْسانِ إِلَّا الْإِحْسانُ »  ( 1 ) . اين آيه كه سؤال مىكند مىخواهد از فطرت انسان جواب بگيرد كه اين ، امرى فطرى است [ كه پاداش احسان جز احسان نيست . مىفرمايد آيا 
  ] پاداش احسان غير از احسان چيز ديگرى مىتواند باشد ؟\r\nانسان مىگويد خير ، جزا و پاداش احسان ، احسان است .\r\nاين حكم را انسان از كجا گرفته است ؟ آيا يك امر تلقينى است و ضرورتهاى اجتماعى آن را به انسان تحميل كرده است ؟ ( قهراً در اين صورت اگر شرايط اجتماعى تغيير كند اين حكم هم عوض مىشود و از بين مىرود كه همان مفهوم نسبيّت اخلاق مىشود ) يا اينكه اين يك امرى در نهاد انسان است ؟\r\nمسألهء خود دين و پرستش از جملهء اينهاست . آيا اين حسّى كه امروز به نام حسّ دينى به هر حال در انسانها وجود دارد امرى است كه از نهاد انسان سرچشمه مىگيرد و يك تقاضايى در سرشت و باطن انسان است يا اين هم يك امرى است كه مولود يك سلسله عوامل ديگر است ( عواملى كه ما بعد به طور مختصر دربارهء آنها سخن مىگوييم ) ؟\r\nپس بحث فطريّات انسان را اين طور طرح مىكنيم : يك سلسله مسائلى بوده و هست كه امروز اين مسائل را به نام « انسانيّت » مطرح مىكنند . هيچ مكتبى نيست كه منكر يك سلسله ارزشهاى انسانى - به قول امروز - باشد ( 2 ) .\r\nانسان يك وقت دنبال منافع و سود مىرود . اين يك امر منطقى به نظر مىرسد ؛\r\n\r\n\r\n\r\n\r\n","description":"","footnote":"\r\n( 1 ) . الرحمن / 60 .\r\n( 2 ) . اين بحث « ارزش » هم از آن بحثهاى بسيار جالب است كه اگر فرصت كنيم آن را مطرح مىكنيم .\r\n","page_name":" 467 ","page_number":467},
  {"content":"\r\n\r\nچون انسان به حسب غريزه ، ادامهء حيات و بقاء را دوست دارد و به هر چه كه به ادامهء حيات او كمك كند قهراً علاقه‌مند است ، و منطقى و طبيعى است كه انسان دنبال سود برود .\r\nيك چيزهاى ديگرى وجود دارد كه با سود قابل انطباق نيست ؛ يعنى مسأله ، مسألهء سود نيست ، و با منطق سود جور در نمىآيد . فرنگيها به غلط اسم اين را  valeur  ( ارزش ) گذاشته‌اند . اصلًا خود اين نامگذارى منشأ يك سلسله اشتباهات شده است ( 1 ) . اين چيزهايى كه امروز آنها را « ارزشهاى انسانى » مىنامند چيست ؟ آيا اينها ريشه‌اى در نهاد و سرشت انسان دارد ، و اگر دارد آن چيست و براى چيست ؟ چون اين خودش خيلى مسألهء مهمّى است ، زيرا اگر چيزى در نهاد انسان باشد آن چيز از مسائل و واقعيّات ديگرى حكايت مىكند .\r\nبدون شك تعليمات اسلامى بر اساس قبول يك سلسله فطريّات است ؛ يعنى همهء آن چيزهايى كه امروز مسائل انسانى و ما وراء حيوانى ناميده مىشوند و اسم آنها را « ارزشهاى انسانى » مىگذاريم ، از نظر معارف اسلامى ريشه‌اى در نهاد و سرشت انسان دارند ؛ و بعد خواهيم گفت كه اصالت انسان و انسانيّت واقعى انسان در گرو قبول فطريّات است . اين ، حرف مفت است كه ما براى انسان فطريّات قائل نشويم يعنى ريشه‌اى در نهاد انسان براى اينها قائل نشويم و دم از « امانيزم » و اصالت انسان بزنيم .\r\nپس بحث بعد ما دربارهء همين ارزشهاى انسانى و معناى فطرى بودن اينهاست و نتيجه‌اى كه از اينها مىگيريم ، و بعد آن چيزهايى را كه فطريّات انسان است بر مىشماريم كه اين ارزشها چيست ؛ آنگاه بايد ببينيم كه از متون اسلامى چه دليلى بر فطرى بودن اينها مىتوانيم به دست آوريم ؟ آيا ما از قرآن و از متون اسلامى مىتوانيم دليل بياوريم كه خيرهاى اخلاقى هم يك سلسله امورى در سرشت انسان\r\n\r\n\r\n\r\n\r\n","description":"","footnote":"\r\n( 1 ) . از آن جهت كلمهء « ارزش » را به كار برده‌اند كه در واقع خواسته‌اند بگويند اينها « واقعيّت » نيستند ولى انسان به حسب قرارداد به اينها اعتبار داده است ؛ امرى هم كه ما به حسب قرارداد و اعتبار برايش ارزش قائل بشويم در واقع هيچ است . اين مثل آن است كه ما براى يك اسكناس هزار تومانى به حسب قرارداد ارزشى قائل هستيم كه مثلًا اگر اين اسكناس را بدهيم مىتوانيم يك تن گندم بگيريم . اگر اين قرارداد و اعتبار را بگيرند اين اسكناس با يك صفحهء كاغذ فرقى ندارد ، حال اسمش را هر چه مىخواهند بگذارند .\r\n","page_name":" 468 ","page_number":468},
  {"content":"\r\n\r\nاست ؟ آيا از آيهء كريمهء   « وَ نَفْسٍ وَ ما سَوَّاها فَأَلْهَمَها فُجُورَها وَ تَقْواها »   ( 1 ) مىتوانيم براى يك سلسله فطريّات در باب مسائل اخلاقى استفاده كنيم ؟ يا از همان آيهء  « هَلْ جَزاءُ الْإِحْسانِ إِلَّا الْإِحْسانُ »  [ مىتوانيم چنين استفاده‌اى كنيم ؟ 
  ] معمولًا در جايى كه قرآن سؤال مىكند ، پاسخ را از فطرت مردم مىخواهد ؛ مىخواهد بگويد چيزهايى است كه اينها در نهاد مردم هست و هر كسى اينها را مىداند . در جلسات آينده در ضمن بحث ، به برخى سؤالات پاسخ خواهيم گفت .\r\n\r\n\r\n\r\n\r\n","description":"","footnote":"\r\n( 1 ) . شمس / 8 .\r\n","page_name":" 469 ","page_number":469},
  {"content":"\r\n\r\n\r\nفطريّات انسان\r\nابتدا به دو سؤال از سؤالات مطرح شده جواب مىدهيم و بعد وارد بحث خودمان مىشويم . يك سؤال اين است كه :\r\nآيا مسائلى كه قرآن مجيد از زبان نوع انسان بيان مىكند فطرى است يا خير ؟ مثلًا قرآن مىفرمايد :  وَ يَقُولُ الْإِنْسانُ أَ إِذا ما مِتُّ لَسَوْفَ أُخْرَجُ حَيًّا  ( 1 ) . آيا از اينجا دانسته نمىشود كه اعتقاد به رستاخيز فطرى نيست ؟\r\nاين سؤال از نظر كلّى سؤال خوبى است يعنى سؤالى است كه بايد روى آن كار كرد و ديد كه آيا مجموع آنچه كه قرآن از زبان نوع انسان نقل مىكند مربوط به يك سلسله امور فطرى انسان است يا نه ؟ به هر حال اين سؤال به صورت كلّى قابل بحث و قابل طرح است و بايد مجموع آياتى كه در اين زمينه هست جمع‌آورى بشود . ولى آنچه كه راجع به خصوص آيهء :  « وَ يَقُولُ الْإِنْسانُ أَ إِذا ما مِتُّ لَسَوْفَ أُخْرَجُ حَيًّا »  مىتوان گفت اين است كه اوّلًا بايد ببينيم اين  « وَ يَقُولُ الْإِنْسانُ »  از زبان نوع است يا اشاره به يك انسان خاصّ است . الآن من حضور ذهن ندارم ولى احتمال دارد كه شأن نزول آيه\r\n\r\n\r\n\r\n\r\n","description":"","footnote":"\r\n( 1 ) . مريم / 66 .\r\n","page_name":" 470 ","page_number":470},
  {"content":"\r\n\r\nناظر به يك جريان خاصّى باشد ( 1 ) ؛ يعنى يك انسان خاصّى چنين حرفى زده است ، قرآن با تعجّب و با انكار مىفرمايد ببينيد اين انسان دارد چنين حرفى مىزند ! اگر اين طور باشد آن وقت از زبان نوع نيست ، از زبان فرد است .\r\nثانياً مسألهء اينكه آيا اعتقاد به رستاخيز فطرى هست يا فطرى نيست ، بستگى دارد به اينكه ما اعتقاد به رستاخيز را در چه شكلى طرح كنيم . يك وقت در آن شكل طرح مىكنيم كه خود قرآن در اكثر آيات طرح كرده است . معنى و مفهومى كه قرآن به رستاخيز مىدهد رجوع و بازگشت به پروردگار است :  إِنَّا لِلَّهِ وَ إِنَّا إِلَيْهِ راجِعُونَ  ( 2 ) . اگر به اين معنى و مفهوم باشد ، جواب اين است : بله ، اعتقاد به رستاخيز فطرى است .\r\nولى اغلب ، اين امر را به يك صورت ناقص طرح مىكنند كه آن معنى و مفهوم واقعى خودش را ندارد . برخى اين طور به نظرشان مىرسد كه همانطور كه يك صنعتگر ، يك چيزى را مىسازد ، بعد آن را خراب مىكند و بار دوم همان را مىخواهد بسازد [ خداوند نيز چنين مىكند . 
  ] كسى هم كه [ طبق آيهء مذكور 
  ] چنين حرفى زده تصوّرش يك چنين چيزى بوده است ، نه تصوّر به شكل واقعى كه از معاد بايد داشته باشد ؛ شنيده بوده است كه مردم در معاد بار ديگر زنده مىشوند ولى اين زنده شدن را يك نوع بازگشت به دنيا تلقّى مىكرده است - كه اكثر مردم اين طور تلقّى مىكنند - نه بازگشت به خدا . اگر تصوّر ما از معاد اين باشد كه نوعى بازگشت جديد به همين دنياست ، قدر مسلّم اعتقاد به معاد يك امر فطرى نيست ؛ امّا اگر تصوّرمان از معاد اين باشد كه واقعيّت و حقيقتش بازگشت به خداست ، آن وقت يك امرى مىشود مربوط به رابطهء انسان و خدا ، كه اين را مىتوانيم در محلّش بحث كنيم كه اين ، امرى فطرى است .\r\n\r\nآيا وجدان كردن دليل فطرى بودن است ؟\r\nسؤال ديگرى مطرح شده است كه :\r\n\r\n\r\n\r\n\r\n","description":"","footnote":"\r\n( 1 ) . [ صاحب مجمع البيان مىنويسد : « نزل قوله و يقول الانسان . . . » آيهء مذكور در مورد ابىّ بن خلف جمحى و بنا بر قولى در مورد وليد بن مغيرة نازل شده است . 
  ]\r\n( 2 ) . بقره / 156 .\r\n","page_name":" 471 ","page_number":471},
  {"content":"\r\n\r\nآيا در اثبات وجود فطرت براى انسان ، به همين اكتفا مىكنيم كه فطريّات را در خودمان مىيابيم ، و يا استدلال ديگرى هست ؟ چون در صورت اوّل ، غرائز ، هوسها و فطريّات كاملًا قابل تداخل‌اند و تكيه بر تفاوتهاى اصطلاحى و لفظى ، كافى نيست و خلاصه مرز دقيق‌تر « فطرت » و « غريزه » در انسان چيست ؟ و آيا اين مرزها قراردادى است ( مثلًا تقسيمشان به خودآگاه و ناخودآگاه ) يا واقعى ؟\r\nاين در واقع دو سؤال در طول يكديگر است . مىگويند آيا براى اثبات فطرى بودن يك امر به همين جهت اكتفا مىكنيم كه « ما آن امر را در خود مىيابيم » ؟ جواب اين است كه اوّلًا ما هنوز در مقام اثبات فطرى بودن و يا علائم فطرى بودن يك امر برنيامده‌ايم و بعد دربارهء آن صحبت مىكنيم ، ثانياً فرضاً چنين چيزى باشد ، اين يك چيز عجيبى نيست كه يك امرى براى ما فطرى باشد و دليل ما بر فطرى بودنش اين باشد كه خود فطرى بودنش را در ضمير خودمان مىيابيم . اين نظير آن است كه ما يك سلسله بديهيّات اوّليّه داريم ، مثلًا مىگوييم اينكه « كل از جزء بزرگتر است و محال است كه جزء برابر با كل يا بزرگتر از كلّ خودش باشد » بديهى است ؛ بعد كسى بگويد چه دليلى بر بديهى بودن اين مطلب هست ؟ خودش بديهى است ولى اين كه بديهى است آيا نظرى است يا بديهى ؟ مىگوييم اين هم كه بديهى است ، بديهى است . اگر ما فرض كنيم كه [ بديهى بودن آن 
  ] بديهى نباشد و نظرى باشد بايد برايش دليل بياوريم ، آن دليل ما چگونه است ؟ نظرى است يا بديهى ؟ اگر فرض كنيم دليل ما نظرى باشد پس آن هم دليل مىخواهد . حال دليل دليل چطور ؟ نظرى است يا بديهى ؟ اگر در آخر به يك بديهى رسيديم كه آن ، بديهى بودنش احتياج به دليل ندارد اين مىتواند درست باشد ؛ امّا اگر به چنين بديهىاى هرگز نرسيم پس هيچ بديهىاى نداريم و هيچ نظرىاى نداريم ، يعنى وقتى هيچ بديهىاى نداشته باشيم هيچ استدلالى نمىتوانيم داشته باشيم ، چون [ در اين صورت 
  ] استدلال ما بر يك امر نظرى - يعنى بر يك امر مجهول - [ مبتنى است . 
  ] اگر ما بخواهيم بر يك امر مجهول ، از يك امر نظرى ( يعنى از يك امر مجهول ديگر ) دليل بياوريم اين كار مثل ضمّ صفر به صفر است كه اثرى ندارد .\r\nپس تعجّبى ندارد كه كسى بگويد كه ما يك سلسله امور فطرى داريم و فطرى بودن آنها را در ضمير خودمان وجدان مىكنيم و هيچ نيازى به دليل نداريم . در عرايض بعد دربارهء اين مطلب توضيح بيشتر داده مىشود .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nدر ادامهء سؤال گفته‌اند كه :\r\nدر اين صورت فرقى ميان « غريزه » و « هوس » و مانند آن باقى نمىماند .\r\nاتّفاقاً آن بحثى كه ما كرديم بحث لغوى بود يعنى بحث ما بر سر اين بود كه اين لغت « فطرت » كه در قرآن و بعد در اصطلاحات علما به كار برده شده در چه موردى به كار رفته است ؟ ما ابايى نداريم كه كسى بر روى همهء اين مسائل فطرى اسم غريزه را بگذارد . مگر اسم غريزه را كه رويش گذاشتند ديگر قضيّه حل شده است ؟ ! بحث در ماهيّت آن امر غريزى و آن امر فطرى است ، حال شما مىخواهيد اسمش را « غريزه » بگذاريد يا « فطرت » . ما به لغت كارى نداريم ( 1 ) كه آيا لغت « فطرت » با لغت « غريزه » فرق دارد يا فرق ندارد ؛ بحث در اين است كه آيا آنچه كه به نام « انسانيّت » ناميده مىشود و به عنوان ملاكهاى انسانى شناخته مىشود اكتسابى است يا غير اكتسابى ؟\r\nآيا آن ملاكها از خارج بر انسان تحميل شده است يا از ذات انسان مىجوشد ؟ بحث ما اين است . وقتى مىگوييم اين ملاكها فطرى است ، يعنى از ذات انسان مىجوشد و انسان موجودى است كه بذر اين ملاكها در عمق وجودش كاشته شده است و وجود دارد . حال شما مىخواهيد اسم اين را هم غريزه بگذاريد بگذاريد ؛ اين ، بحث لغوى مىشود . ما فقط خواستيم بگوييم كه معمولًا در اين گونه موارد لغت « غريزه » را اطلاق نمىكنند . كسى هم بخواهد لغت « غريزه » را اطلاق كند بكند . معمولًا در مورد حيوانات « فطرت » نمىگويند ، كسى بخواهد لغت « فطرت » را هم به كار ببرد به كار ببرد . پس بحث ، بحث لغوى نيست .\r\nامّا در آن جهت كه گفته‌اند آنچه كه در انسان هست آگاهانه است و در حيوان آگاهانه نيست ، بحثى نيست كه يك چنين تفاوتى هم در كار هست . پس اين نبايد براى ما منشأ ايراد و سؤال و اشكال شود . حال به ادامهء بحث خودمان مىپردازيم .\r\n\r\nانسان ناشناخته‌ترين موجود\r\nدر ميان موجودات جهان هيچ موجودى به اندازهء انسان نيازمند به تفسير نيست .\r\n\r\n\r\n\r\n\r\n","description":"","footnote":"\r\n( 1 ) . البتّه « كارى نداريم » به اين معنا كه مىخواهيم بگوييم لغت ، تأثيرى در مدّعاى ما ندارد ، ولى با لغت هم كار داريم .\r\n","page_name":" 473 ","page_number":473},
  {"content":"\r\n\r\nگفتيم موضوعاتى كه در فلسفه روى آنها بحث مىشود - يعنى همهء فلسفه‌هاى جهان در اطراف آنها بحث مىكنند - خدا ، جهان و انسان است . حال بعضى فلسفه‌ها بيشتر راجع به خدا بحث كرده‌اند ، بعضى بيشتر راجع به جهان بحث كرده‌اند و بعضى بيشتر راجع به انسان .\r\nانسان در ميان اجزاء جهان چه امتيازى دارد كه مىگوييم « جهان » و « انسان » .\r\nمگر انسان جزء جهان نيست ؟ بله ، انسان جزء جهان است ولى اين جزء با همهء جزءهاى ديگر تفاوتهايى دارد - يا بگوييم پيچيدگيهايى دارد - كه از همهء اجزاء ديگر جهان بيشتر نيازمند به تفسير و توجيه است . يك فلز هم يك شىء است . آهن و پولاد و طلا و نقره و گياه هم از اجزاء جهان هستند ولى اينها اين قدر نيازمند به تفسير و توجيه نيستند كه لازم باشد يك سلسله فرضيّات ، نظريّات و طرحها براى شناخت آنها به كار برده شود . لهذا الآن هم مدّعى هستند كه انسان ناشناخته‌ترين موجودات جهان است .\r\nكتابى است از الكسيس كارل به نام انسان موجود ناشناخته ( الانسان ذلك المجهول ) .\r\nاسم خوبى است . تعجّب است كه با اينكه انسان خودش عامل شناخت اشياء ديگر است و اشياء بسيار بسيار دور از خود را شناخته است و احياناً مدّعى است كه مجهولى در مورد آنها ندارد ، در مورد نزديكترين موجودات به خودش - كه خود همان عامل شناسايى يعنى انسان باشد - مجهولات زيادى دارد .\r\nيكى از مجهولات در مورد انسان همين مسألهء فطريّات ( 1 ) انسان است كه در دو قسمت است : يكى در ناحيهء شناختها ، دركها ، دريافتها ، و ديگر در ناحيهء خواستها و ميلها .\r\n\r\nفطريّات انسان در ناحيهء شناختها\r\nدر ناحيهء دريافتها و شناختها اين مسأله هست كه آيا انسان داراى يك سلسله معلومات فطرى - يعنى معلومات غير اكتسابى - هست يا خير ؟ ما الآن هزارها تصوّر و تصديق در ذهن خودمان داريم كه بدون شك اكثريّت قريب به اتّفاق اينها اكتسابى است .\r\n\r\n\r\n\r\n\r\n","description":"","footnote":"\r\n( 1 ) . اگر هم دلتان مىخواهد ، مثل بعضى از روانشناسها كلمهء « غرائز » را به كار ببريد .\r\n","page_name":" 474 ","page_number":474},
  {"content":"\r\n\r\nاز اين آيهء قرآن كه در سورهء مباركهء نحل است :  « وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ »  ( 1 ) بعضى خواسته‌اند استنباط كنند كه همهء معلومات انسان اكتسابى است و معلومات فطرى در كار نيست .\r\nظاهر آيه اين است كه وقتى خدا شما را از شكم مادرانتان بيرون آورد هيچ چيز نمىدانستيد ، يعنى لوح ضمير شما صاف و پاك بود و هيچ نقشى در آن نبود ؛ چشم و گوش به شما داده شد - كه مسلّماً به عنوان نمونه‌اى از حواسّ است و منحصر به چشم و گوش نيست - و دل به شما داده شد كه مقصود مايهء تفكّر است ؛ يعنى در لوح ضمير شما چيزى نوشته نشده بود ، با قلم حواس و با قلم دل و عقل است كه روى اين لوح صاف چيزهايى نوشته مىشود . اين يك نظريّه است .\r\n\r\nنظريّهء افلاطون\r\nنظريّهء ديگرى است كه از افلاطون است و عكس اين نظريّه است . مىگويد انسان وقتى كه به اين دنيا مىآيد همه چيز را مىداند ؛ چيزى كه نداند وجود ندارد .\r\nروح انسان قبل از بدن در دنياى ديگرى وجود داشته است . آن دنيا به قول او دنياى مثل است و روح انسان در دنياى مثل - كه به عقيدهء او حقايق موجودات اين عالم هستند - مثل را درك كرده و به حقايق اشياء رسيده است ، بعد كه به بدن تعلّق مىگيرد يك نوع حجاب ميان او و معلومات او برقرار مىشود و مثل آدمى مىشود كه يك چيزهايى مىداند ولى موقّتاً فراموش كرده است . به عقيدهء او هر كسى كه به دنيا مىآيد همهء علوم ( مثلًا رياضيّات ) را مىداند . پس تعليم و تعلّم چيست ؟ مىگويد تعليم و تعلّم ، تذكّر و يادآورى است ، معلّم مذكّر است يعنى آنچه را كه [ متعلّم 
  ] در باطن مىداند به او يادآورى مىكند و او به ياد آنچه قبلًا مىدانسته است مىافتد .\r\nاز اين روست كه « تعليم » در مكتب او فقط تذكّر است و بس . اين هم نظريّهء دوم كه درست نقطهء مقابل نظريّهء اوّل است .\r\n\r\n\r\n\r\n\r\n","description":"","footnote":"\r\n( 1 ) . نحل / 78 .\r\n","page_name":" 475 ","page_number":475},
  {"content":"\r\n\r\n\r\nنظريّهء حكماى اسلامى\r\nنظريّهء سوم اين است كه انسان بعضى چيزها را بالفطره مىداند كه البتّه آنها كم هستند . اصول تفكّر انسانى كه اصول مشترك تفكّرات همهء انسانهاست اصول فطرى هستند و فروع و شاخه‌هاى تفكّرات ، اكتسابى . ولى اينها هم كه مىگويند اصول تفكّرات ، فطرى هستند باز نه به آن مفهوم افلاطونى مىگويند كه روح انسان در دنياى ديگر اينها را ياد گرفته و اينجا فراموش كرده است ، بلكه مقصود اين است كه انسان در اين دنيا متوجّه اينها مىشود ولى در دانستن اينها نيازمند به معلّم و نيازمند به صغرى و كبرى چيدن و ترتيب قياس دادن يا تجربه كردن و امثال اينها نيست ، يعنى ساختمان فكر انسان به گونه‌اى است كه صرف اينكه اين مسائل عرضه بشود كافى است براى اينكه انسان آنها را دريابد ، احتياج به استدلال و دليل ندارد ، نه اينكه انسان اينها را قبلًا مىدانسته است . اين ، نظريّهء ديگر است كه معمولًا حكماى اسلامى همين نظريّه را دارند . ارسطو نيز همين نظريّهء را - با اختلاف در بعضى خصوصيّات - داشته است .\r\nدر ميان فلاسفهء جديد نيز اين اختلاف نظر وجود دارد . البته شايد كسى آن نظريّهء افلاطونى را در دورهء جديد معتقد نباشد ولى در دورهء جديد هم بعضى از فيلسوفان ، برخى از معلومات را براى انسان فطرى و قبلى مىدانند و بعضى ديگر را بعدى و تجربى . قهرمان اين نظريّه ، فيلسوف بسيار بزرگ معروف دنيا در قرون جديد يعنى كانت است كه او معتقد است به يك سلسله معلومات قبلى و غير حاصل از تجربه و حواس ، يعنى معلوماتى كه به عقيدهء او لازمهء ساختمان ذهن است .\r\nدر ميان فيلسوفان آلمان اين فكر وجود داشته است ، ولى اغلب فيلسوفان انگليسى كه بيشتر حسّى بوده‌اند ( مثل جان لاك و هيوم ) نظرشان عكس اين است ، مىگويند هيچ معلومى در لوح ضمير انسان نيست و همه چيز را انسان از بيرون دريافت مىكند و همه چيز آموختنى است .\r\nنكته‌اى كه عرض كردم - كه ما در اصول فلسفه هم آن را ذكر كرده‌ايم - بسيار بسيار دقيق است . فيلسوفان اسلامى قائل به اين هستند كه اصول اوّليّهء تفكّر انسان آموختنى و استدلالى نيست و بىنياز از استدلال است ولى در عين حال اين اصول را ذاتى نمىدانند آنچنان كه افلاطون و يا كانت ذاتى مىدانند . حكماى اسلامى\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمىگويند در ابتدا كه انسان متولّد مىشود ، حتّى همان اصول تفكّر را هم ندارد ، ولى اصول اوّليّهء تفكّر كه بعد پيدا مىشود ، از راه تجربه پيدا نمىشود ، از راه استدلال هم پيدا نمىشود ، از راه معلّم هم پيدا نمىشود ، بلكه همين قدر كه انسان دو طرف قضايا ( موضوع و محمول ) را تصوّر كند ، ساختمان ذهن اين طور است كه بلافاصله به طور جزم حكم به رابطهء ميان موضوع و محمول مىكند . مثلًا اگر بگوييم « كل از جزء بزرگتر است » افلاطون مىگويد اين را مانند همهء مسائل ديگر از ازل روحها مىدانسته‌اند ؛ كانت مىگويد در اينكه مىگوييم « كل از جزء بزرگتر است » يك سلسله عناصر ذهنى فطرى هست كه در ساختمان آن دخالت دارد ؛ يك مقدارش از بيرون گرفته شده و يك مقدارش از خود ذهن است ؛ حكماى اسلامى مىگويند نوزاد وقتى كه به دنيا مىآيد هيچ چيز نمىداند ، حتّى قضيّهء مذكور را هم نمىداند چون تصوّرى از « كل » ندارد ، تصوّرى هم از « جزء » ندارد ؛ ولى همين قدر كه تصوّرى از كل و تصوّرى از جزء پيدا كرد و اين دو را برابر هم گذاشت ديگر بدون نياز به دليل و معلّم و تجربه حكم مىكند كه « كل از جزء بزرگتر است » .\r\nپس ديديم كه در بخش دريافتها اختلاف نظرهايى تا اين حدود وجود دارد كه آيا ما دريافتى كه فطرى باشد - يا به معناى افلاطونى و يا به معناى حكماى اسلامى - داريم يا نداريم ؟ در اين حدود محلّ بحث و سخن است .\r\n\r\nنظر قرآن\r\nامّا ببينيم نظر قرآن چيست . ما از يك طرف ديديم كه قرآن مىفرمايد :  « وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ »  وقتى نوزاد به دنيا مىآيد لوح ضميرش از همه چيز صاف و پاك است ؛ ولى در عين حال قرآن بعضى از مسائل را به شكلى طرح مىكند كه فهميده مىشود كه [ آن مسائل 
  ] بىنياز از استدلال است . مثلًا خود مسألهء توحيد در قرآن چگونه مطرح شده و اين آيات چگونه با يكديگر جور در مىآيد ؟ مسألهء توحيد در قرآن - كه بعد آياتش را مىخوانيم - امرى است فطرى . پس اين  « لا تَعْلَمُونَ شَيْئاً »  و اين مطلب كه شما خدا را به نوعى در باطن و در ضمير مىشناسيد چگونه با هم جمع مىشوند ؟ نه ، اينها با يكديگر قابل جمع‌اند .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nباز از خصوصيّات قرآن است كه دم از « تذكّر » مىزند . خيلى عجيب است ! در عين اينكه آن نظريّهء افلاطونى به آن شدّت در قرآن رد شده است مىبينيم قرآن به پيغمبر مىفرمايد :  فَذَكِّرْ  يادآورى كن   إِنَّما أَنْتَ مُذَكِّرٌ لَسْتَ عَلَيْهِمْ بِمُصَيْطِرٍ   ( 1 ) ( آيات ذكر ، كه يكى و دو تا هم نيست ) . حتّى خود قرآن « ذكر » نام گرفته است . همچنين به خود رسول اكرم كلمهء « ذكر » اطلاق شده است :\r\n  قَدْ أَنْزَلَ اللَّهُ إِلَيْكُمْ ذِكْراً ، رَسُولًا   ( 2 ) . . .\r\nپس [ اين آيات 
  ] نشان مىدهد كه در عين حال قرآن قائل به مسائلى است كه براى آن مسائل ، تذكّر و يادآورى كافى است و استدلال نمىخواهد . مثلًا در آيهء  « هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ »  ( 3 ) استفهام تقريرى مىكند ( 4 ) . قرآن در اين روش خود - كه يك روش خاصّى در قرآن است - مسائل را به صورت سؤال طرح مىكند .\r\nوقتى مىخواهد دعوت به ايمان و عمل صالح كند مىفرمايد :\r\n\r\n\r\n\r\n\r\n","description":"","footnote":"\r\n( 1 ) . غاشيه / 21 و 22 .\r\n( 2 ) . طلاق / 10 .\r\n( 3 ) . زمر / 9 .\r\n( 4 ) . اين را در متد تعليم و تربيت « روش سقراطى » مىگويند . مىگويند سقراط در تعليمات خودش از همين روش استفاده مىكرده است ؛ وقتى مىخواست مطلبى را به طرف ثابت كند از بديهىترين مسائل شروع مىكرد و به صورت سؤال مىگفت : آيا اين مطلب اين طور است يا آن طور ؟ چون مسأله روشن بود او همان طرفى را كه سقراط مىخواست انتخاب مىكرد . همين‌كه آن را به صفحهء روشن ذهن طرف مىآورد يك سؤال بالاترى مطرح مىكرد . باز او همان طرفى را كه سقراط مىخواست انتخاب مىكرد . بعد كه اين را هم در صفحهء روشن ذهنش مىآورد يك سؤال ديگر طرح مىكرد و باز جواب مىگرفت . اين كار را ادامه مىداد تا اينكه يك‌دفعه طرف مقابل متوجّه مىشد كه خودش به مدّعاى سقراط اعتراف كرده بدون اينكه سقراط يك كلمه حرف زده باشد ؛ يعنى از درون مخاطب جوابها را بيرون مىكشيد . چون استاد فن و يك روانشناس بسيار دقيق بود و روان و سير ذهن و سير فكر را خيلى خوب مىشناخت از يك مقدّماتى شروع مىكرد كه بدون اينكه يك كلمه حرف زده باشد ، ذهن مخاطب ، خودش قدم به قدم پيش مىآمد .\r\nمادر سقراط ماما بوده است . خودش مىگفته است من مانند مادرم ماماگرى مىكنم . ماما بچّه را به دنيا نمىآورد ، طبيعت مادر است كه بچّه را به دنيا مىآورد . كار ماما فقط اين است كه مادر را راهنمايى مىكند : اينطور بنشين ، اينطور حركت كن ؛ او را كمك مىدهد تا نوزاد از او متولّد شود . كار او اين نيست كه با دست خودش بچّه را بگيرد و بيرون بكشد ؛ آن ، كار ناقصى است ؛ او بايد صبر كند كه به صورت خودكار بچّه متولّد شود . سقراط مىگفت كار من همان ماماگرى است ، يعنى كارى مىكنم كه ذهن ، فكر را توليد مىكند همانطور كه مادر بچّه را مىزايد ؛ من فقط ذهنها را كمك مىكنم كه فكرهاى جديد را بزايند .\r\n","page_name":" 478 ","page_number":478},
  {"content":"\r\n\r\n أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ  ( 1 ) .\r\nيعنى ما سؤال مىكنيم شما خودتان جوابش را بدهيد . در دنبالهء همين نوع آيات است :\r\n إِنَّما يَتَذَكَّرُ أُولُوا الْأَلْبابِ  ( 2 ) .\r\nصاحبان عقلها خودشان متذكّر مىشوند .\r\nپس فطريّاتى كه قرآن قائل است از نوع فطريّات افلاطونى نيست كه بچّه قبل از اينكه متولّد شود اينها را مىدانسته و مجهّز به اينها به دنيا مىآيد ، بلكه به معناى اين است كه استعداد اينها در هر كسى هست به طورى كه همين قدر كه بچّه به مرحله‌اى رسيد كه بتواند اينها را تصوّر كند تصديق اينها برايش فطرى است . پس آيهء  « وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ »  با اين مسأله كه توحيد ، فطرى است و با اين مسأله كه قرآن بسيارى از مسائل را به عنوان ( تذكّر ) ذكر مىكند منافات ندارد ، چون « فطرى است » به معنى اين است كه احتياج به آموزش و استدلال ندارد ، نه به اين معنا كه قبل از آمدن به اين دنيا آنها را مىدانسته تا در اين صورت اين دو آيه با يكديگر منافات داشته باشند . اين در باب فطريّات علمى .\r\n\r\nنظر منكرين و نتيجهء آن\r\nآنهايى كه به طور كلّى منكر فطريّات هستند مىگويند كه فكر انسان يك سلسله اصول ثابت كه لازمهء طرز كار كردن عقل - نه لازمهء ساختمان عقل آن طور كه كانت مىگويد - باشد ندارد .\r\n\r\n\r\n\r\n\r\n","description":"","footnote":"\r\n( 1 ) . ص / 28 .\r\n( 2 ) . زمر / 9 .\r\n","page_name":" 479 ","page_number":479},
  {"content":"\r\n\r\nمثلا در باب اصول فكر از جمله مىگفتند « تناقض - يعنى جمع ميان دو نقيض - محال است » ، يعنى يك شىء محال است در آن واحد ، در واقع و نفس الامر ، هم باشد و هم نباشد ، بدين معنى كه يك فكر و نظريّه ، محال است كه در آن واحد ، هم مطابق با واقع باشد و هم مطابق با واقع نباشد ( 1 ) . يا مىگفتند « دو شىء متساوى با شىء سوم خودشان با يكديگر متساوى هستند » ، « كل از جزء بزرگتر است » ، « ترجّح بلا مرجّح محال است » و غيره . « ترجّح بلا مرجّح محال است » يعنى اينكه اگر دو امكان مخالف يكديگر در برابر يك شىء وجود داشته باشند و نسبت اين شىء با هر دو امكان متساوى باشد ، چربيدن اين شىء به يك طرف نيازمند به يك عامل خارجى است ، اگر عامل خارجى دخالت نكند ترجيح پيدا كردن يك طرف بر طرف ديگر محال است .\r\nدر مقام مثال اين طور مىگوييم : فرض كنيم دو كفّهء يك ترازوى بسيار دقيق و حسّاس به حال تعادل ايستاده‌اند ( 2 ) . اگر هيچ عاملى دخالت نكند - حال آن عامل مىخواهد حركت هوا باشد و يا وزنه‌اى باشد كه در يكى از كفّه‌ها مىگذارند و يا ضربه‌اى باشد كه به يكى از كفّه‌ها وارد مىشود و يا نيروى مغناطيس باشد و يا ارادهء يك انسان قوىّ الاراده كه با ارادهء خودش مىتواند در طبيعت اثر بگذارد و غيره ( 3 ) - و در عين حال اين كفّه بخواهد پايين يا بالا برود ، عقل مىگويد كه اين امر محال است .\r\nاز اين نوع مثالها بازهم وجود دارد . مثلًا ممكن نيست يك شىء مكانى در آن واحد دو مكان را اشغال كند ، و قهراً نقطهء مقابلش هم هست ، يعنى دو شىء مكانى در آن واحد نمىتوانند يك مكان را اشغال كنند .\r\nاينها چيزهايى است كه نمىشود براى آنها دليل آورد ولى نه به اين معنا كه اينها مجهولاتى است كه نمىدانيم آيا چنين چيزى هست يا نه .\r\nبراى يك چيزهايى نمىشود دليل آورد و ما هم نمىدانيم آن طور هست يا نه . مثلًا راجع به ابعاد عالم كه آيا متناهى است يا نامتناهى ، ممكن است كسى بگويد من نمىدانم متناهى است يا نامتناهى ، چون نمىتوان براى آن دليل آورد . يا مثال معروفى\r\n\r\n\r\n\r\n\r\n","description":"","footnote":"\r\n( 1 ) . البتّه راجع به اين مسأله حرفهايى در فلسفهء هگل و بعد در ماركسيسم آمده است كه اين حرفها به كلّى از موضوع بحث خارج است كه اگر بخواهيم وارد اينها هم بشويم بحثها بسيار طولانى مىشود .\r\n( 2 ) . حال نگوييد كه در طبيعت نمىشود ترازو آن قدر حسّاس باشد و بالاخره ساخت بشر است . فرض كنيد مثلًا به اندازهء يك ميليونيم گرم حسّاسيّت دارد . ما از مرز حساسيّت به اين طرف حساب مىكنيم .\r\n( 3 ) . مثلًا از يكى چيزى كم مىشود ، يكى كهنه مىشود و چيزى از آن مىريزد . اينها همه جزء عاملهاست ، اشتباه نشود .\r\n","page_name":" 480 ","page_number":480},
  {"content":"\r\n\r\nكه مىزنند : اگر كسى بگويد همهء اشياء دارند به يك نسبت بزرگ مىشوند ، چنانچه ديگرى در جواب او بگويد اگر من دارم بزرگ مىشوم پس چطور قبلًا صد و هفتاد سانتيمتر بودم و حال كه اندازه مىگيرم مثلًا صد و هشتاد سانتيمتر نيستم ؟ او مىگويد متر هم به نسبت تو بزرگ شده است . اين سخن را [ كه همهء اشياء به يك نسبت دارند بزرگ مىشوند 
  ] با دليل نمىتوان رد كرد .\r\nهمچنين اگر كسى عكس قضيّه را گفت ، ادّعا كرد كه همهء اشياء به نسبت واحد دارند كوچك مىشوند ، اين را نيز نه مىشود نفى كرد و نه اثبات ، و براى انسان به صورت يك مجهول باقى مىماند .\r\nامّا اين سخن كه « اين جسم در آن واحد دو مكان را اشغال كرده است » نمىشود براى [ ردّ 
  ] آن دليل آورد ، نه اينكه به صورت يك مجهول باقى مانده است . قطعاً چنين چيزى دروغ است ، يعنى محال است .\r\nآنهايى كه قائل به اصول تفكّر فطرى هستند ناچار اين اصول اصلى تفكّرات را لا يتغيّر و غير قابل خطا و اشتباه مىدانند ، مىگويند اينجا كه هستيم اين اصل درست است و اگر ما را از اينجا به يك شرايط و محيط ديگر ( مثلًا به يك كرهء ديگر ) ببرند ، آنجا هم مطلب همين طور است .\r\nمطالب ديگرى وجود دارد كه اگر چه بديهى نيست و نزديك به بديهى است ، امّا از همين قبيل است ، مثل « 4 2 * 2 » . در دنيا « 4 2 * 2 » است و در آخرت هم « 4 2 * 2 » است . در اين عصر « 4 2 * 2 » است و در وقتى هم كه كرهء زمين ملتهب بوده « 4 2 * 2 » بوده است . اگر ميلياردها سال ديگر هم از عمر عالم بگذرد باز « 4 2 * 2 » است .\r\nاگر ما به چنين اصول فطرى براى تفكّر قائل شويم مىتوانيم براى فروع ، ارزش قائل باشيم ، چون فروع بر همين اصول بنا شده است .\r\nحال ممكن است كسى بگويد خود اين اصول هم اكتسابى است به اين معنا كه يك عاملى سبب شده كه [ ما اين اصول را بديهى تلقّى كنيم 
  ] و وضع آن عامل اقتضا مىكند كه ما اين طور فكر كنيم . ما مثل آينه‌اى هستيم كه در مقابل صورتهايى قرار گرفته‌ايم ، چون فعلًا در مقابل آن صورتها هستيم و هميشه هم در مقابل آن صورتها بوده‌ايم و اكنون آنها را مىبينيم [ اين طور فكر مىكنيم . 
  ] اگر آنها را از مقابل ما بردارند و چيز ديگرى بگذارند عكس مطلب را مىبينيم . الآن مىگوييم كل از جزء\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nبزرگتر است . اين شرايط محيط است كه اقتضا كرده اين طور بگوييم ، اگر محيط عوض شود ممكن است عكسش را فكر كنيم و بگوييم جزء از كلّش بزرگتر است ( من فعلًا فقط مىخواهم بگويم نتيجه چه مىشود ) . اگر ما اصول فطرى تفكّرات را منكر باشيم براى هيچ دريافتى و هيچ علمى ، ارزشى باقى نمىماند . تمام رياضيّات بر اساس يك سلسله اصول متعارفه است . طبق نظر اينها خود اين اصول متعارفه ، اعتبارى ندارد و مثلًا مربوط به ساختمان مخصوص مغز ماست . بنابراين اگر مغز ما را جور ديگرى بسازند ما هم جور ديگرى مىگوييم . [ اين اصول 
  ] مربوط به اين است كه ما در زمين زندگى مىكنيم ، اگر در مرّيخ زندگى كنيم جور ديگرى فكر مىكنيم . قهراً طبق اين نظر هيچ فلسفه‌اى اعتبار ندارد . پس ما اين نتيجه را عجالتاً مىگيريم ، حال نمىخواهم اين نتيجه را اثبات كنم .\r\nآن كسانى كه منكر اصول اوّليّهء فكر هستند قدر مسلّم نمىتوانند يك « جهان‌بينى » داشته باشند ؛ يك فلسفه‌اى داشته باشند كه به طور جزم حكم كنند كه ما جهان را شناختيم و مطلب همين است .\r\nاز قضا اين جور هم هست ، يعنى خودشان متوجّه نشدند . داستان اينها داستان آن آدمى است كه بالاى شاخهء درختى نشسته بود و زير پاى خودش را ارّه مىكرد و خودش متوجّه نبود كه اين كار سبب مىشود خودش سقوط كند .\r\nفلسفه‌هاى ماترياليستى چاره‌اى ندارند جز اينكه حسّى محض باشند و اگر حسّى محض باشند چاره‌اى ندارند جز اينكه تمام انديشه‌ها را محصول عوامل خاصّ بيرونى بدانند ؛ و بنابراين براى تفكّر ، اصول مسلّم و قطعى و اوّليّهء لا يتخلّف قائل نيستند ؛ يعنى همهء حرفها و همهء شاخه‌ها كه ما مىگوييم ، بر اين پايه‌هاى بىاعتبار گذاشته شده است ؛ پس خود اين فلسفه هم كه بر اين پايه‌ها گذاشته شده اعتبار ندارد و هيچ فلسفه‌اى ( به قول آنها ) اعتبار ندارد و نتيجهء اين حرفها فلسفهء شكّ است ، نفى علم و نفى فلسفه است نه گرايش به يك ايسم خاص ؛ شايد هر چه كه مىدانم همه ساخته‌ها و پرداخته‌هاى شرايط خاصّ محيط باشد .\r\nپس تا اينجا بحث ما راجع به فطريّات در ناحيهء دريافتها بود . آنچه كه تاكنون نتيجه‌گيرى كرده‌ايم اين است كه بعد از آنكه نظريّات را گفتيم و يك نظريّه را انتخاب كرديم كه « اصول تفكّر ، فطرى است » و توضيح داديم كه اين « فطرى » كه ما مىگوييم غير از فطرىاى است كه كانت يا افلاطون گفته‌اند ( يعنى مادرزادى ) ، و فطرى به\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nمعنى مادرزادى را نمىگوييم ؛ رسيديم به اين نتيجه‌گيرى كه يگانه راه براى ارزش داشتن علم بشر ، فكر بشر و فلسفهء بشر ، قبول كردن فطرى بودن اصول اوّليّهء تفكّر است . با گرفتن اين ، براى ما جز شكّ مطلق چيزى باقى نمىماند . پس فلسفه‌هايى كه هم به فطرى نبودن اصول اوّليّهء تفكّر قائل‌اند و هم مىخواهند بگويند ما به يك فلسفه - مثلًا ماترياليسم ديالكتيك - قائل هستيم و جهان جز مادّه چيزى نيست ، [ بايد به اينها گفت 
  ] خود همين نيز فكرى است كه هيچ اعتبار ندارد قطع نظر از ايرادهاى ديگرى كه كسى بخواهد به محتوايش بگيرد ؛ زيرا اين مبنايى كه برايش ساخته‌ايد مبنا نيست ؛ يعنى تو در حكم همان شخصى هستى كه روى شاخهء درخت نشسته و زير پاى خود را مىبرد . زير پاى خودت را قبلا بريده‌اى يا مشغول بريدنش هستى ، ديگر نمىتوانى آنجا بايستى ، و خودت از آنجا سقوط كرده‌اى .\r\n\r\nفطريّات در ناحيهء خواستها\r\nقسمت دوم ، فطريّات در ناحيهء خواستهاست . آيا انسان در ناحيهء خواستهاى خودش يك سلسله فطريّات دارد يا ندارد ؟ قسمت اوّل ، شناختها بود ؛ اين مىشود خواستها . اين قسمت را ابتدا من تقسيم مىكنم به دو قسم . ( به لفظش هم كار ندارم كه اينجا « غريزه » بايد گفت يا « فطرت » و يا چيز ديگر ) . خواستهاى فطرى يا غريزى انسان دو نوع است : جسمى و روحى . مقصود از خواست جسمى ، تقاضايى است كه صد در صد وابسته به جسم باشد ، مثل غريزهء گرسنگى يا خوردن ، غذا خواستن ، ميل به غذا به دنبال گرسنگى . اين يك امر بسيار مادّى و جسمانى است ولى غريزى است يعنى مربوط به ساختمان بدنى انسان و هر حيوانى است . انسان بعد از اينكه به اصطلاح قدما نياز به « بدل ما يتحلّل » پيدا كرد - غذا هضم شد و احتياج به غذاى جديد پيدا شد - يك سلسله ترشّحات در معدهء او پيدا مىشود ، بعد اينها به صورت يك احساسى در شعور انسان منعكس مىشود و لو انسانى كه اصلًا نداند معده دارد ، مثل بچّه . بعد او براى اينكه اين احساس خودش را خاموش كند شروع مىكند به غذا خوردن ، و وقتى غذا خورد ديگر احساس هم از بين مىرود ، بلكه يك حالت نفرتى هم پيدا مىكند . و همين طور است غريزهء جنسى . غريزهء جنسى تا آنجا كه به شهوت\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nمربوط است ( 1 ) و تا آنجا كه به هورمونهاى بدنى و ترشّحات غدّه‌ها مربوط است ، شك ندارد كه يك امر غريزى است - خواه اسمش را « فطرى » بگذاريد و خواه نگذاريد - يعنى امرى است كه اكتسابى نيست و به ساختمان انسان مربوط است . همچنين « خواب » - ماهيّت خواب هر چه مىخواهد باشد ، خستگى سلّولها يا مسموم شدن سلّولها در اثر كار زياد ، و يا مصرف شدن انرژى كه باز بدن بايد انرژى بگيرد ، هر چه هست ، بالاخره - مربوط به ساختمان جسمانى انسان است . اينها را معمولًا مىگويند « امور غريزى » .\r\nما فعلًا به اين امور غريزى يا فطرى جسمانى كارى نداريم . اينها از بحث ما خارج است . يك سلسله غرايز يا فطريّات است در ناحيهء خواستها و ميلها كه حتّى روانشناسى هم اينها را « امور روحى » مىنامد و لذّات ناشى از اينها را نيز « لذّات روحى » مىنامد ، مثل ميل به فرزند داشتن . ميل به فرزند داشتن غير از غريزهء جنسى است كه مربوط به ارضاء شهوت است . غير از اين ، هر كسى مايل است فرزند داشته باشد ، و لذّتى كه انسان از داشتن فرزند مىبرد يك لذّتى است كه شبيه اين لذّتها نيست ، يعنى لذّت جسمانى نيست و به هيچ عضوى وابسته نمىباشد . حال فرقى هم كه خود روانشناسها ميان لذّات روحى و لذّات جسمى گذاشته‌اند به جاى خود ؛ از بحث ما خارج مىشود .\r\nبرترى طلبى ، تفوّق خواهى و قدرت طلبى نيز در انسان يك عطش روحى است .\r\nانسان هر مقدار قدرت داشته باشد باز مىخواهد قدرت بيشترى داشته باشد و اين امر حتّى لانهايى هم هست . سعدى مىگويد :\r\n نيم‌نانى گر خورد مرد خداى * بذل درويشان كند نيم دگر\r\nهفت اقليم ار بگيرد پادشاه * همچنان در بند اقليمى دگر \r\nهر انسانى اگر بيفتد در مسير قدرت طلبى و برترى طلبى و بسط سلطهء خود ، اين امر نهايت ندارد . اگر تمام زمين هم تحت قدرت و تسلّطش در آيد باز اگر بشنود كه در يك كرهء ديگر نيز انسانهايى هستند و تمدّنهايى هست و سلطه‌اى هست ، در فكر اين\r\n\r\n\r\n\r\n\r\n","description":"","footnote":"\r\n( 1 ) . چون اينكه مسألهء عشق با مسألهء شهوت آيا يكى است يا دو تا ، حتى در رابطهء دو انسان با يكديگر آيا عشق از مقولهء شهوت است يا نه ، در آن بحث است ؛ ما فعلًا مخلوط نمىكنيم .\r\n","page_name":" 484 ","page_number":484},
  {"content":"\r\n\r\nاست كه به آنجا لشكركشى كند و برود آنجا را هم بگيرد . [ همين طور است 
  ] حقيقت خواهى ، حقيقت‌جويى ، مسألهء علم ، دانايى و كشف حقايق ، هنر و زيبايى ، خلّاقيّت و فنّانيّت و ابداع و آفرينندگى ، و از همه بالاتر آنچه كه ما آن را « عشق و پرستش » مىناميم . اصلًا پرستش ، آن پرستشى است كه در زمينهء عشق پيدا مىشود .\r\nپرستشهايى كه از راه طمع يا ترس است مىدانيم كه از نظر اسلامى هم ارزش زيادى ندارد ، يعنى ارزشش ارزش مقدّماتى است و براى اين است كه بعد انسان به مرحلهء بالاتر برسد ؛ مثل اين است كه انسان ، بچّهء كوچك را با تهديد يا تطميع به مدرسه مىفرستد ولى نه از باب اينكه واقعاً مدرسه رفتن امرى است كه قابل خريدوفروش است و بايد مزدى به او داد ؛ واقعاً اين جور نيست ، آن ، ارزش ذاتى دارد ولى از باب اينكه او بچّه است و هنوز عقل و شعورش نمىرسد بايد با نخودچى كشمش يا خريدن سه چرخه او را به مدرسه فرستاد .\r\nاينها يك سلسله خواستهاست كه اينها را باز مورد بحث قرار مىدهيم كه آيا اين خواستها فطرى است يا فطرى نيست . با انكار دريافتهاى فطرى در ناحيهء علم و ادراك ، ما به آن درّهء هولناك رسيديم : درّهء هولناك شكّ مطلق ، آن هم شكّى كه ما را به سوفسطايىگرى ، نفى علم و نفى درك حقيقت به طور كلّى مىكشاند . حال بياييم ببينيم كه در ميان خواستها آيا خواستهاى فطرى داريم يا نداريم ؟ آنجا هم همين طور بحث مىكنيم . قبل از اينكه اثبات كنيم كه خواستهاى فطرى داريم يا نداريم ، مىخواهيم ببينيم اگر چنين خواستهايى داشته باشيم به كجا خواهيم رسيد و چه در دست ما خواهد بود ، و اگر نداشته باشيم چه برايمان باقى مىماند ؟ آيا همين طور كه در ناحيهء علم و دريافت ، عدّه‌اى اصول اوّليّهء تفكّر را انكار كردند و در عين حال بىجهت چسبيده‌اند به شاخه ، در اينجا هم با انكار اين فطريّات و اين اصالتها باز ما مىرسيم به افرادى كه مىبينيم بن را قطع كرده و روى شاخه نشسته‌اند ، محكم هم چسبيده‌اند و نمىدانند كه خودشان ريشه‌اش را قطع كرده‌اند ، يا نه ؟ آنگاه مىرويم به مرحلهء بعد ، يعنى مقام اثبات .\r\nحال ممكن است كسى بگويد من به فطريّات در باب علم قائل نيستم ، من همان سوفسطايى و همان شكّاك مطلق‌ام ، و نيز بگويد من به فطريّات در باب خواستها قائل نيستم ، اصلًا به انسانيّت هم هيچ اعتقاد ندارم ، و به عبارت ديگر به ما بگويد شما داريد از آنچه كه منطقيّين « جدل » مىنامند استفاده مىكنيد ، يعنى همان امورى را كه\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nخودشان ( طرفهاى مقابل ) قبول دارند عليه آنها به كار مىبريد . ما اصلًا آنچه را كه آنها قبول دارند قبول نداريم ؛ آيا شما مستقلًا مىتوانيد اينها را براى ما اثبات كنيد يا نه ؟ عرض مىكنيم بله مىتوانيم اثبات كنيم ، تا بعد برسيم به مطالب ديگر .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nگرايشهاى مقدّس\r\nدو سؤال اينجا رسيده است . چون هر دو سؤال جزء بحثهاى ما هست ناچاريم كه فعلًا وقت خودمان را صرف جواب اينها نكنيم . همين قدر خواستم اجمالًا عرض كنم كه چنين سؤالاتى هست . يكى در واقع در معنى فطرى بودن جستجوى از خداست كه ضمناً مطلبى را از كتابى به نام خدا از ديدگاه قرآن ( 1 ) نقل كرده‌اند كه انسانها پديده‌هاى طبيعى را كه مىديدند در جستجوى علّت آنها بودند و هر علّتى را كه به دست مىآوردند به نوبهء خود به دنبال علّت ديگرى براى آن بودند و همين امر بالاخره بشر را رسانده است به اين كه پس اين سلسلهء علّتها بايد در جايى منتهى بشود ، چون اگر بنا بشود كه هر پديده‌اى خودش معلول پديدهء ديگرى باشد كه آن پديدهء ديگر مانند خود اين هست ، به اصطلاح همان فكر ارتكازى امتناع تسلسل [ پيش مىآيد ، 
  ] پس در نهايت امر فكرشان به اينجا منتهى شده است كه بايد يك نقطهء مركزى وجود داشته باشد كه آن ، علّت العلل باشد و همهء علّتها از آنجا پيدا شده باشد . اين را از آنجا نقل كرده‌اند و بعد نوشته‌اند كه :\r\nبنابراين در اينجا ديديم كه پديده‌هاى خارجى ، انسانها را به جستجوى مبدأ اوّليّه\r\n\r\n\r\n\r\n\r\n","description":"","footnote":"\r\n( 1 ) . [ نوشتهء شهيد مظلوم دكتر بهشتى . 
  ]\r\n","page_name":" 487 ","page_number":487},
  {"content":"\r\n\r\nسوق دادند . اگر مىگوييم كه جستجوى خدا و به قول شما - در جلد پنجم اصول فلسفه - بحث از خدا فطرى است پس دخالت پديده‌هاى خارجى را در سوق دادن انسان به بحث از خدا چگونه توجيه مىكنيم ؟ به عبارت ديگر آيا ما خود اعتراف نمىكنيم كه پديده‌هاى خارجى ، انسان را به بحث از خدا متوجّه مىنمايند و نه عاملى در وجود انسان ؟\r\nخيال مىكنم كه اگر همان اصول فلسفه را به دقّت مطالعه كرده باشيد جواب اين سؤال در آنجا هست . آن طور كه اجمالا يادم هست ، يك بيان كه در آنجا كرده‌ايم از راه علّيّت عامّه است ، يعنى اين كه بشر در جستجوى خدا برآمده است به علّت همين بوده است كه « اصل علّيّت » بر روحش حاكم بوده ، يعنى در جستجوى علّتها بوده است ، و همين جستجوى از علّتها او را به علّت العلل رسانده است . اين عين اين مطلب است كه « عامل » در وجود انسان است ، يعنى اگر در انسان اين انگيزه نبود كه علّتها را كشف كند و به سرچشمهء علّتها برسد ، پديده‌هاى خارجى را كه مىديد همين جور بىتفاوت از كنار آنها مىگذشت . بحث اين است كه وقتى انسان پديدهء خارجى را مىبيند ، آنچه او را وادار مىكند به جستجوى علّت آن بپردازد چيست ؟ آن پديدهء خارجى كه خودش را بر انسان عرضه مىدارد ، بر حيوان هم عرضه مىدارد ، يعنى آنچه كه انسان مىبيند حيوان هم مىبيند ، ولى آن چيزى كه بعد از ديدن اين پديده‌هاى خارجى ، انسان را وادار مىكند كه در جستجوى علّتها برآيد اين است كه چنين حسّى در انسان هست كه هر پديده‌اى نيازمند به علّت است و قهراً آن علّت هم اگر مانند اين پديده خود پديده‌اى باشد و نيازمند به علّت ، اين فكر براى بشر پيدا مىشود كه آيا همهء علّتها يك سرچشمه دارد ، سرچشمه‌اى كه آن ، علّتى باشد كه خود پديده نباشد ؟ و اين عين معنى فطرى بودن است ؛ نه تنها با اين مطلب منافات ندارد بلكه آن را تأييد مىكند .\r\nحال تفصيلش باشد تا ما بعد بحث كنيم .\r\nسؤال دوم راجع به علائم فطرى بودن است . قبلًا هم عرض كرديم كه اين ، بحثى است كه ما در آينده داريم كه علائم فطرى بودن يك خصلت چيست ؟ ما از كجا بفهميم كه فلان صفت ، فلان خصلت در بشر ، فطرى بشر است يا معلول يك سلسله عوامل خارجى - عوامل اجتماعى يا عوامل فردى - است ؟\r\nمىپردازيم به ادامهء بحث . گفتيم آنچه مسلّم است و جاى هيچ شك و بحثى در آن\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nنيست اين است كه انسان با همهء موجودات ديگرى كه ما مىشناسيم اين تفاوتها را دارد ( 1 ) : يكى اينكه موجودى است كه جهان خارج را درك مىكند ، به عبارت ديگر دربارهء جهان خارج مىانديشد ، به تعبير ديگر موجودى است كه فكر مىكند ، و به تعبير امروزى موجودى است آگاه ، هم از خود آگاه است و هم از جهان آگاه است . انسان به حكم اين خصلت خودش ، يك سلسله دريافتها از جهان خارج دارد كه ما از آنها تعبير به « ادراك » مىكنيم ، و چه كلمهء خوبى هم از قديم انتخاب شده است ، چون « ادراك » يعنى دريافتن و رسيدن . فلاسفه هم روى ريشهء لغوى اين كلمه تكيه كرده‌اند . در زبان عربى اگر كسى در جستجوى چيزى باشد و به آن برسد مىگويند « ادركه » ؛ مثلًا اگر انسانى ، انسانى را تعقيب كند ، او فرار مىكند ، اين هم به دنبالش مىدود ، يك وقت به او مىرسد و يك وقت به او نمىرسد ؛ اگر به او برسد مىگويند : « ادركه » .\r\nدريافت انسان جهان خارج را ، نوعى اتّصال و ارتباط است ميان انسان و جهان خارج كه گويى انسان تا وقتى كه جاهل است ، ميان او و جهان ، پرده و مانعى است ، همين قدر كه به جهان عالم مىشود ، به جهان مىرسد ؛ نوعى رسيدن است .\r\nبدون شك در اين جهت نه جمادات ، نه نباتات و نه حيوانات با انسان شريك نيستند . حيوانات يك نوع آگاهى مبهمى از جهان خارج دارند ولى آن آگاهى قدر مسلّم اين است كه در سطح آگاهى انسان نيست . لا اقل آنها فكر نمىكنند ، چون فكر كردن يعنى يك موجود با سرمايه‌هاى دريافتىاى كه دارد به يك سرمايهء جديد دست يابد ، يعنى از آنچه كه مىداند چيزى را كه نمىداند كشف كند . شما وقتى كه مىنشينيد به فكر كردن دربارهء موضوعى ، وقتى كه مشكلى داريد ، بعد مىنشينيد فكر مىكنيد و راه حلّى كشف مىكنيد ؛ اين « فكر كردن » چه عملى است ؟ عمل اين است كه با نوعى برقرار كردن رابطه ميان معلوماتى كه داريد مجهولى را تبديل به معلوم مىكنيد ، يعنى يك راه حلّ جديد كشف مىكنيد ، درست مثل حالت توالد و تناسل در عالم مادّه و در عالم جسم كه دو موجود - مذكّر و مؤنّث - با يكديگر ازدواج مىكنند و از ازدواج آنها مولود جديدى به وجود مىآيد . انسان هنگامى كه فكر مىكند ، آن سرمايه‌ها را با همديگر جفت و جور مىكند ، از جفت و جور كردن آنها پلى و ارتباطى برقرار مىكند و در نتيجه ، فكر جديد و راه حلّ جديد برايش پيدا مىشود . حيوان اينها را\r\n\r\n\r\n\r\n\r\n","description":"","footnote":"\r\n( 1 ) . نمىخواهيم ساير تفاوتها را نفى كرده باشيم .\r\n","page_name":" 489 ","page_number":489},
  {"content":"\r\n\r\nندارد ، حيوان فقط حس مىكند ، همين مشاهدهء سطحى ، مثلًا رنگها را كه ما مىبينيم آنها هم مىبينند ، حرارت را كه ما احساس مىكنيم آنها هم احساس مىكنند ؛ از اين بيشتر نيست ؛ ولى فكر كردن از مختصّات انسان است .\r\n\r\nامتيازات انسان\r\nمسألهء دوم در مورد امتياز انسان از غير انسان يك سلسله گرايشهاى خاص در انسان است كه اين گرايشها را از يك طرف مىتوان « گرايشهاى مقدّس » ناميد و از طرف ديگر مىتوان گرايشهايى دانست نه بر اساس خود محورى ، يعنى انسان يك سلسله گرايشها دارد كه اين گرايشها از « خود محورى » بيرون است . « خود محورى » يعنى چه ؟ يعنى گرايشهايى كه در نهايت امر ، خود فردى باشد . اين در حيوان هم هست ، در انسان عادى هم هست . حيوان هم گرايش به تغذيه دارد ولى اين گرايش به تغذيه گرايش به سوى خود اوست ، يعنى گرايش دارد به جذب غذا براى خود . انسان هم البتّه يك سلسله گرايشهاى بر اساس خود محورى دارد ، چون انسان در عين اينكه انسان است حيوان است ، بلكه اوّل حيوان است بعد انسان است . اين گونه گرايشها در انسان هم هست .\r\nحال مسأله اين است كه انسان يك سلسله گرايشهاى ديگرى دارد كه اين گرايشها اوّلًا بر اساس خود محورى نيست و ثانياً انسان در وجدان خود براى اين گرايشها يك نوع قداست قائل است ، يعنى براى اينها يك برترى و سطح عالى قائل است كه هر انسانى به هر ميزانى كه از اين گرايشها [ بيشتر 
  ] برخوردار باشد او را انسان متعالىتر تلقّى مىكند . گرايشهاى حيوان يا خود محورى محض است مثل گرايش به خواب و خوراك و امثال اينها ، و يا اگر « غير محورى » هست در حدود بقاى نوع است ، يعنى در حدود توالد و تناسل - آن هم در حدود غريزه - است ( بار ديگر مىرسيم به تعريف غريزه ) ، يعنى در حدود يك عمل آگاهانه و آزادانه و انتخاب شده است . اين خيلى محسوس و مشاهد است . مثلًا ما اسب را در نظر مىگيريم . اسب بچّه‌اش كه متولّد مىشود - هر چه هم كه نزديكتر به تولّد باشد بيشتر - يك گرايش شديدى به آن بچّه دارد كه خدا مىداند . وقتى كه اين بچّه هست و اين اسب را سوار مىشويد اين حيوان نمىخواهد حركت كند ، نگران بچّه‌اش است ، دائماً رويش را\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nبر مىگرداند به طرف او ، و اگر دو قدم او را دور كنيم مىدود دنبالش . تا تدريجاً اين بچّه بزرگ مىشود . هر اندازه اين بچّه بزرگ مىشود از گرايش اين حيوان به او كاسته مىشود . بعد كه او به صورت يك جوان در مىآيد [ هيچ گرايشى به او ندارد . 
  ] اسبى كه مثلًا هفت سال داشته باشد و يك كرّهء مثلًا دوساله داشته باشد ( 1 ) بايد وقتى به جوانش نگاه مىكند لذّت ببرد ، در حالى كه اصلًا به او گرايش ندارد و اگر بيايد جلو به او لگد مىزند و طردش مىكند ، چرا ؟ زيرا اين غريزه فقط در حدّ حمايت آن بچّه بوده ، فقط براى اين بوده كه اين نسل ادامه پيدا كند و بيش از اين چيزى نبوده است . اكنون كه او روى پاى خودش ايستاده و شده مثل مادر ، در نظر او با يك بيگانه هيچ فرق نمىكند .\r\nحيواناتى هم كه اجتماعى زندگى مىكنند باز عملشان عمل انتخابى نيست ، بلكه عمل انتصابى است ، يعنى از ناحيهء طبيعت براى اين كار انتخاب شده‌اند و كارشان را به صورت جبرى يعنى به صورت لا يتخلّف كه امكان تخلّف نيست انجام مىدهند . مثلًا زنبور عسل يا بعضى از مورچه‌ها ( موريانه‌ها ) حيوانهاى اجتماعى هستند ، همچنين آهوها تا حدّ زيادى حيوانهاى اجتماعى هستند ؛ ولى اينها هم اين عملشان يك نوع عمل غريزى است ، يعنى يك نوع عمل خود به خودى و نيمه آگاهانه است و نه انتخابى ، بلكه از اوّل از ناحيهء طبيعت تعيين شده‌اند و نمىتوانند از آنچه كه هستند تخلّف كنند . اين است گرايشهاى حيوان .\r\nولى انسان گرايشهايى دارد كه آن گرايشها اوّلًا با « خود محورى » قابل توجيه نيست - و اگر توجيهاتى كرده‌اند اين توجيهات همه محلّ بحث و قابل ايراد و اشكال است - و ثانياً شكل انتخابى و آگاهانه دارد ، و به هر حال اينها امورى است كه ملاك و معيار انسانيّت شناخته مىشود . اگر تمام مكتبهاى جهان از « انسانيّت » دم مىزنند ، « انسانيّت » يعنى همين گرايشها و همين امور ، يعنى غير از اينها چيزى نيست . امروز هم تمام مكتبهاى دنيا اعمّ از مكتبهاى الهى ، مادّى و شكّاك - هر چه بگوييد - بالاخره مسائلى را در مورد انسان مطرح مىكنند كه اين مسائل ، مسائل ما فوق حيوانى تلقّى مىشوند . ما ابتدا بايد اين مسائل را مطرح كنيم ، بعد ببينيم آيا اينها براى انسان فطرى هستند يا فطرى نيستند ، اگر فطرى نباشند چه بايد نتيجه بگيريم و اگر فطرى\r\n\r\n\r\n\r\n\r\n","description":"","footnote":"\r\n( 1 ) . من نمىدانم اسبها و مردهاى زمان فردوسى چگونه بوده‌اند كه گفته است : « سه پنج‌ساله اسب و سه ده‌ساله مرد » .\r\nحالا كه مردهاى سه ده‌ساله‌اش پيرند ، اسبهاى سه پنج‌ساله‌اش كه ديگر اصلًا چنين اسبى وجود ندارد !\r\n","page_name":" 491 ","page_number":491},
  {"content":"\r\n\r\nباشند چگونه نتيجه بگيريم ، و بعد برويم دنبال دليل بر فطرى بودن يا نبودن اينها .\r\n\r\nفطريّات احساسى\r\n\r\n1 . حقيقت‌جويى\r\nاين گرايشها - كه گفتيم احياناً « مقدّسات » هم ناميده مىشوند - اجمالًا پنج مقوله هستند ، يا لا اقل ما فعلًا پنج مقوله از اينها را مىشناسيم . يكى از آنها مقولهء « حقيقت » است . مقولهء حقيقت را ما مىتوانيم مقولهء « دانايى » يا مقولهء « دريافت واقعيّت جهان » هم بناميم . مقصود اين است كه در انسان چنين گرايشى وجود دارد ؛ گرايش به كشف واقعيّتها آنچنان كه هستند ؛ درك حقايق اشياء كما هى عليها ؛ اينكه انسان مىخواهد جهان را ، هستى را ، اشياء را آنچنان كه هستند دريافت كند . از دعاهاى منسوب به پيغمبر اكرم است كه مىفرموده است :\r\nاللّهمّ ارنى الاشياء كما هى ( 1 ) .\r\nاساساً آن چيزى كه به نام « حكمت » و « فلسفه » ناميده مىشود هدفش همين است . اصلًا اگر بشر دنبال فلسفه رفته است براى همين حس بوده است كه مىخواسته حقيقت را و حقايق اشياء را درك كند . ما نام اين حس را مىتوانيم « حسّ فلسفى » هم بگذاريم . مىخواهيد بگوييد « حقيقت‌جويى » ، مىخواهيد بگوييد « مقولهء حقيقت » ، « مقولهء فلسفى » يا « مقولهء دانايى » . جمله‌اى هست - كه من ديدم قديم‌ترين كسى كه اين تعبير را به كار برده است بو على سينا بوده و ديگر من اطلاع ندارم كه قبل از او همچنين تعبيرى بوده است يا نه ؛ بعدها شيخ اشراق و ديگران نيز اين تعبير را به كار برده‌اند - در مورد غايت و هدف فلسفه ، يا تعريف فلسفه به حسب غايت و نتيجه‌اش ؛ مىگويد : « صيرورة الانسان عالما عقليّا مضاهيا للعالم العينىّ » يعنى نتيجهء نهايى فيلسوف شدن اين است كه انسان ، جهانى عقلانى بشود شبيه جهان\r\n\r\n\r\n\r\n\r\n","description":"","footnote":"\r\n( 1 ) . غوالى اللئالى ، ج 4 / ص 132 .\r\n","page_name":" 492 ","page_number":492},
  {"content":"\r\n\r\nعينى ؛ يعنى اين جهان عينى را دريافت كند آنچنان كه هست ، بعد خودش بشود يك جهانى ، ولى آن جهان بيرون ، جهان عينى است ، اين همان جهان باشد ولى صورت عقلى همان جهان . اين مسألهء حقيقت يا حقيقت‌جويى ، از نظر فيلسوفان همان كمال نظرى انسان است ، و انسان بالجبلّه و بالفطره مىخواهد كمال نظرى پيدا كند يعنى حقايق جهان را درك كند . چنين گرايشى در انسان براى رسيدن به حقايق جهان وجود دارد .\r\nدر روانشناسى هم مىبينيد كه اين حس را به نام « حسّ حقيقت‌جويى » يا « حسّ كاوش » مطرح مىكنند . وقتى مسأله را در يك سطح گسترده طرح مىكنند اسمش را مىگذارند « حسّ كاوش » و مىگويند اين همان چيزى است كه حتّى در كودك هم وجود دارد ؛ در كودك بين دو سالگى و سه سالگى - به تفاوت ميان كودكان - اين حس پيدا مىشود ، حس سؤال كه بچّه به سنّ سه سالگى كه مىرسد دائماً مىپرسد . در تعليم و تربيت نيز به پدر و مادرها توصيه مىكنند كه [ تا حدّ ممكن پاسخ كودكان خود را بدهند و آنها را طرد نكنند . 
  ] پدر و مادرهاى نادان و خالى از توجّه ، وقتى مىبينند بچّهء سه چهارساله‌شان دائماً سؤال مىكند ، اين را فضولى تلقّى مىكنند ، مىگويند : « بچّه ! اين قدر فضولى نكن ، حرف نزن » . اين اشتباه است . اين ، حسّ سؤال است ، حسّ كاوشگرى است ، حسّ حقيقت‌جويى است كه در او تازه زنده شده است و او مىپرسد و حق دارد بپرسد ، و حتى اگر از چيزهايى مىپرسد كه نمىتوانيد جواب بدهيد يا او نمىتواند جوابش را دريافت كند در عين حال نبايد با تشر زدن و منكوب كردن و سركوب كردن اين حس ، جوابش را داد كه حرف نزن ، فضولى نكن ! باز بايد تا حدّ ممكن ، جوابى كه بشود او را ارضاء و اقناع كرد به او داد . و حتّى مىگويند بسيارى از خرابكاريهاى بچّه [ معلول همين حسّ است . 
  ] چون اين خودش يك مسأله‌اى است :\r\nبچّه خرابكار است ، به هر چه مىرسد دست مىزند ، اين را محكم مىكوبد روى آن ، آن را مىزند به اين ، . . . آيا انسان طبعا خرابكار است ، بعد كه بزرگ مىشود اصلاح مىشود ، يا نه ؟ مىگويند اين معلول همان حسّ كاوش اوست . مىخواهد اين را بزند به آن ببيند چه مىشود . حال ما نمىزنيم چون مىدانيم چه مىشود ، بارها تجربه كرده‌ايم ، بنابراين براى ما مشكل حل شده و سؤالى باقى نمانده ، ولى او هنوز اين مسأله برايش روشن نيست ، مىزند ببيند چه مىشود . مسألهء « استفهام » خود مسأله‌اى است . حال آنچه كه فلاسفه طرح مىكنند در سطح بالاترى است ، روانشناسها آن را\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nعموميّت مىدهند حتّى به كودك ؛ اين كه انسان به هر حال گرايش دارد به دانستن ، كه حقيقتى را و حقايقى را بداند .\r\nداستان معروف ابو ريحان بيرونى را شايد شنيده باشيد كه در مرض موتش بود و همسايه‌اى فقيه داشت . همسايه آمده بود به عيادت ابو ريحان ، ديد كه ديگر در بستر است و حالت رو به قبله دارد و چيزى از عمرش باقى نمانده است . ابو ريحان از او مسأله‌اى در باب ارث پرسيد . فقيه تعجّب كرد ، گفت حالا چه وقت سؤال كردن مسأله است ؟ ! ابو ريحان به او گفت من مىدانم كه مىخواهم بميرم ولى از تو مىپرسم : اگر من بميرم و پاسخ اين مسأله را بدانم بهتر است يا بميرم و ندانم ؟ گفت : بديهى است كه بميرى و بدانى . ( همين خودش يك حقيقتى است ) . گفت : پس جوابم را بده . جوابش را گفت . آن فقيه مدّعى است كه من هنوز به خانه نرسيده بودم كه صداى گريهء زنها از خانهء ابو ريحان بلند شد .\r\nحال ، اين خود يك حسّى است در بشر . كسانى كه از اين حس استفاده كرده و اين حس را در خود زنده نگه داشته‌اند به مرحله‌اى مىرسند كه لذّت كشف حقيقت براى آنها برتر از هر لذّت ديگرى است ، و به عبارت ديگر لذّت علم برايشان از هر لذّتى بالاتر است ( 1 ) .\r\nهم در مورد مرحوم سيّد محمد باقر حجّة الاسلام شفتى اصفهانى اين داستان را قدماى ما نقل كرده‌اند و هم در مورد پاستور ظاهراً عين اين داستان آمده است . مرحوم آقا سيد محمد باقر در شب زفافش بعد از آنكه به اصطلاح عروس و داماد را دست به دست دادند و عروس را بردند به حجله كه بعد معمولًا زنها مىآيند ، رفت به اتاق ديگرى كه وقتى زنها رفتند برود نزد عروس . با خود گفت اكنون فرصتى است ، از اين فرصت استفاده كنيم و مطالعه كنيم . شروع كرد به مطالعه كردن . زنها رفتند . عروس بيچاره تنها ماند . هر چه منتظر ماند كه داماد بيايد نيامد . يك وقت مرحوم سيّد متوجّه شد كه صبح شده ؛ يعنى آنچنان جاذبهء علم اين مرد را كشيد كه شب زفاف از عروسش فراموش كرد . و عين اين داستان را براى پاستور نقل كرده‌اند .\r\nدربارهء او هم مىگويند كه در همان شب زفافش يك ساعتى تا رفتن نزد عروس\r\n\r\n\r\n\r\n\r\n","description":"","footnote":"\r\n( 1 ) . اينها را كه بيشتر تفصيل مىدهم براى اين است كه بدانيد يك واقعيّتى است در مورد انسان و بايد اينها را تحليل كرد . قبلًا گفتم هيچ موضوعى به اندازهء انسان نيازمند به توضيح و تفسير نيست .\r\n","page_name":" 494 ","page_number":494},
  {"content":"\r\n\r\nفرصت پيدا كرده بود . رفت در لابراتوارش براى كارهاى خودش ، چنان سرش گرم شد كه تا صبح همان جا ماند و يادش رفت كه امشب شب عروسى اوست .\r\nحال اين چيست ؟ اينها يك واقعيّتهايى است . اين حس كم و بيش در همهء افراد بشر وجود دارد . البتّه مثل همهء حسهاى ديگر در افراد شدّت و ضعف دارد و نيز بستگى دارد به اينكه انسان چقدر آن را تربيت كرده و پرورش داده باشد ؛ و لهذا انسان را به دليل « دانستن » بر غير انسان ترجيح مىدهند . استوارت ميل فيلسوف معروف انگليسى مىگويد :\r\n« اگر انسان ، دانايى باشد بد حال به از ابلهى است خوش‌حال . »\r\nيعنى اگر امر دائر بشود ميان اينكه من يك دانا باشم ولى بدبخت و در فقر و مسكنت و بدبختى زندگى كنم ، و اينكه ابله باشم ولى خوش‌حال - يعنى همه چيز برايم فراهم باشد - من آن را بر اين ترجيح مىدهم . « سقراطى ملول ترجيح دارد بر خوكى فربه » . اين حرفها همه ، ارزش حقيقت را براى بشر نشان مىدهد ؛ چون اصلًا معناى دانايى چيست ؟ مگر غير از آگاهى و رسيدن به جهان و درك كردن جهان است ؟\r\nاين يك گرايش ، كه از مقولهء حقيقت است .\r\n\r\n2 . گرايش به خير و فضيلت\r\nگرايش ديگرى در انسان هست كه به اصطلاح از مقولهء « خير و فضيلت » است ، به تعبير ديگر از مقولهء اخلاق است ، آنچه كه ما در اصطلاح خودمان « اخلاق » مىناميم . انسان به بسيارى از امور گرايش دارد به حكم آنكه منفعت و سود است .\r\nانسان به پول گرايش دارد براى اينكه پول براى انسان منفعت است ، يعنى وسيله‌اى است كه مىتواند حوائج مادّى او را رفع كند . اين خيلى عالى است . گرايش انسان به منفعت ، همان « خود محورى » است ، يعنى انسان به چيزى گرايش پيدا مىكند براى اينكه آن را جذب كند به خود براى ادامه و بقاى حياتش . ( البتّه همين « گرايش موجود زنده به اينكه حيات خويش را حفظ كند » چيست و چه رمزى دارد ، خود مسأله‌اى\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nاست ) . تا اين اندازه ، تحليل آن كمى ساده‌تر است ؛ امّا امورى هست كه انسان به آنها گرايش دارد نه به دليل اينكه منفعت است بلكه به دليل اينكه فضيلت و « خير عقلانى » است . منفعت ، خير حسّى است و فضيلت ، خير عقلى . « فضيلت » مانند گرايش انسان به راستى از آن جهت كه راستى است و در مقابل ، تنفّر از دروغ ؛ گرايش انسان به تقوا و پاكى . به طور كلّى اين گونه گرايشها كه فضيلت است دو نوع است : بعضى فردى است و بعضى اجتماعى . « فردى » مثل گرايش به نظم و انضباط ، گرايش به تسلّط بر نفس ، آنچه كه ما « مالكيّت نفس » مىناميم ، بر خود مسلّط بودن و بسيارى ديگر از مفاهيم اخلاق فردى ، حتّى شجاعت - به معنى قوّت قلب نه زور بازو كه آن از مقولهء اخلاق نيست ؛ شجاعت در مقابل جبن - و امثال اينها ؛ و « اجتماعى » مانند گرايش به تعاون ، كمك ديگران بودن ، با يكديگر يك كار اجتماعى كردن ، گرايش به احسان و نيكوكارى ، گرايش به فداكارى ( كه هيچ با منطق منفعت جور در نمىآيد زيرا فداكارى يعنى فدا كردن خود ، حتّى جان خود ) ، گرايش به ايثار :  « وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ »  ( 1 ) اينكه انسان در حالى كه كمال احتياج به چيزى را دارد ديگرى را بر خود مقدّم بدارد :\r\n  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً . إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً   . ( 2 )\r\nپس به طور كلّى گرايش به فضيلت ، يا گرايشهاى اخلاقى ، يا به تعبير ديگر گرايشهايى كه از مقولهء فضيلت و خير اخلاقى است ، در انسان هست .\r\n\r\n3 . گرايش به جمال و زيبايى\r\nسوم : مقولهء زيبايى . در انسان گرايشى به جمال و زيبايى - چه به معنى زيبايى دوستى و چه به معنى زيبايىآفرينى كه نامش هنر است - به معنى مطلق وجود دارد . اين هم خود يك گرايشى است در انسان و هيچ كس نيست كه از اين حس فارغ و\r\n\r\n\r\n\r\n\r\n","description":"","footnote":"\r\n( 1 ) . حشر / 9 .\r\n( 2 ) . انسان / 8 و 9 .\r\n","page_name":" 496 ","page_number":496},
  {"content":"\r\n\r\nخالى باشد . انسان لباس هم كه مىپوشد كوشش مىكند تا حدّى كه برايش ممكن باشد وضع زيباترى براى خودش به وجود بياورد . اتاقش را [ زيبا مىكند . 
  ] همين سالن را در نظر بگيريد . كار اوّليّه‌اى كه اين سالن براى آن ساخته شده است چيست ؟\r\nاجتماع دانش‌آموزان يا اجتماع اولياء دانش‌آموزان براى گزارش كارها ، براى سخنرانى كردن و خلاصه اجتماع عمومى . حال اين كه آن پرده‌ها اين جور باشد ديگر جزء موضوع نيست . آيا آن پرده‌ها اين جور باشد ، مثلًا صدا را بهتر مىرساند ؟ نه ، ولى اين خودش في حدّ ذاته [ مطلوب انسان است و 
  ] اصلًا زيبايى براى انسان موضوعيّت دارد . همچنين انسان ساختمان را در درجهء اوّل براى حفظ خود از گرما و سرما و دزد و امثال اينها مىسازد ولى هميشه آن را با حسّ زيبايى خودش مخلوط مىكند ، يعنى هميشه مىخواهد منظرهء آن ساختمان ، مبلمان و فرش اتاقش زيبا باشد . اين « زيبايى دوستى » يك چيزى است در انسان . انسان زيباييهاى طبيعت را دوست دارد .\r\nيك جا كه يك آب صاف و زلال مىبيند ، يك استخر ، يك دريا ، از ديدنش لذّت مىبرد ؛ از مناظر خيلى عالى طبيعى لذّت مىبرد ؛ از منظرهء آسمان ، از افق ، از كوهها ، از همهء اينها لذّت مىبرد ؛ يعنى اينها را زيبا مىبيند و از زيبايى اينها لذّت مىبرد .\r\nو همين طور است مسألهء هنر كه خودش خلق نوعى زيبايى است ، امورى كه از قديم « صنايع مستظرفه » ناميده شده‌اند ، مثل خط كه يك هنر خيلى قديمى است . خطّ بسيار زيبا براى انسان ارزش فوق العاده‌اى دارد و انسان آن را حفظ مىكند . قرآنى كه با خطّ بسيار زيبا نوشته شده باشد ، ده بار هم اگر انسان آن را ديده باشد دفعهء يازدهم باز مىخواهد ببيند ، بلكه صد بار هم ديده باشد دفعهء صد و يكم باز مىخواهد تماشا كند .\r\nمرحوم ابوى ما ( رضوان اللّه عليه ) كه خطّ خودشان هم خوب بود ، به « خط » مخصوصاً علاقهء خاصّى داشتند . ايشان مىگفتند اگر قرآن خيلى خوش خط دست من باشد ديگر نمىتوانم بخوانم ، چون آن قدر خيره مىشوم به خطّش و به زيبايىاش كه از خواندن مىمانم .\r\nنمونهء خطّ زيبا كتيبهء بايسنقر است در جلو ايوان مقصوره [ در حرم امام رضا عليه السّلام 
  ] در آن كتيبهء بزرگى كه جلو پيشانى ايوان است ، و بايسنقر كه پسر گوهرشاد بوده ، خودش در آخر اين كتيبه نوشته است : « كتبه بايسنقر بن شاهرخ بن امير تيمور گوركان » . گوهر شاد زن شاهرخ بوده است و بايسنقر پسر او . در خطّ ثلث ،\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nديگر نظيرى براى بايسنقر نيامده است ، نه قبل از او كسى چنين خطّ ثلثى نوشته است و نه بعد از او كسى توانسته بنويسد . با اينكه علىرضا عبّاسى - كه در زمان شاه عبّاس مىزيسته - فوق العاده خطّاط خوبى است و نمونه‌هاى خطّش كه اكنون در اصفهان يا در قم در مقبرهء شاه عبّاس هست فوق العاده زيباست ، ولى [ هرگز به پاى بايسنقر نمىرسد . 
  ]\r\nخود قرآن ، يكى از جهات آيت بودنش از مقولهء زيبايى يعنى فصاحت و بلاغت است ، و يكى از بزرگترين عوامل جهانى كردن قرآن ، عامل زيبايى يعنى فصاحت و بلاغت فوق العادهء آن است .\r\nغرض اين است كه گرايش به زيبايى و مظاهر زيبايى نيز يك گرايشى است در انسان .\r\n\r\n4 . گرايش به خلّاقيّت و ابداع\r\nيكى ديگر از گرايشها كه گرايش چهارم است ، خلّاقيّت و ابداع است . اين گرايش در انسان هست كه مىخواهد خلق كند و بيافريند ، چيزى را كه نبوده است به وجود بياورد . درست است كه بشر براى رفع حوائج زندگىاش هم به كار صنعت و خلّاقيّت و ابداع پرداخته است ، ولى همين طور كه علم ، هم وسيله‌اى بوده براى زندگى و هم خودش براى انسان هدف بوده است [ خلّاقيّت نيز چنين بوده است . 
  ]\r\nمسأله‌اى امروز مطرح است كه آيا علم براى علم ، يا علم براى زندگى ؟ جوابش اين است : هر دو ، يعنى علم براى بشر ، هم - به اصطلاح طلبه‌ها - مطلوب بالذات است و هم مطلوب بالغير ، يعنى علم هم براى ذات خويش مطلوب است و هم [ براى آن كه 
  ] وسيله‌اى است براى حلّ مشكلات بشر . از آن جهت كه علم و كشف حقيقت است مطلوب بالذات است ، و از آن جهت كه در عين حال قدرت است و توانايى و « توانا بود هر كه دانا بود » و وسيله‌اى است براى حلّ مشكلات زندگى ، مطلوب بالغير است .\r\nخلّاقيّت نيز همين طور است . شما ( 1 ) در دانش‌آموزان ، بهتر تجربه كرده‌ايد و مىدانيد يك بچّه وقتى چيزى را خلق و ايجاد مىكند چگونه به او سرور و فرح دست مىدهد و احساس شخصيّت در خودش مىكند . وقتى « كار دستى » به او مىدهيد كه\r\n\r\n\r\n\r\n\r\n","description":"","footnote":"\r\n( 1 ) . [ اشاره به حضّار است كه عبارت از مديران و دبيران مدرسهء نيكان بوده‌اند . 
  ]\r\n","page_name":" 498 ","page_number":498},
  {"content":"\r\n\r\nاين كار دستى را بساز [ مسرور مىشود . 
  ] مىخواهد كه يك چيز جديدى به وجود آورده باشد . به طور كلّى ابتكار در هر قسمتى ، خودش خلق است . افرادى را شما مىگوييد اينها ابتكار دارند . مثلًا مىگوييد كه در كار معلّمى ، فلان شخص ابتكار دارد ، يعنى روشى را خلق مىكند . افراد ديگر ممكن است تابع و مقلّد باشند ، يعنى روشهاى ديگران را تقليد و پيروى مىكنند ، ولى بعضى از افراد اين قدرت را دارند كه مىتوانند روش بيافرينند . به طور كلّى در طرحهاى اجتماعى ، طرحهاى مملمت‌دارى ، طرحهاى شهرسازى ، در امورى كه مثلًا يك شهردارى بايد طرح و ابتكار داشته باشد ، در برنامه‌ريزىها و تأليف كتاب‌ها [ برخى مبتكرند و برخى مقلّد . 
  ] مىبينيد خيلى از كتابها صرفاً جنبهء تقليدى دارد ؛ مثل معروف ، مىگويند : « كتابهاى چاپى را خطّى مىكنند ، دو مرتبه خطّيها را چاپى مىكنند » يعنى حرفهايى را كه از كتابهاى چاپى گرفته‌اند مىنويسند و دوباره مىدهند به چاپ . بديهى است كه در اين كار ابتكار نيست . ولى افرادى هستند كه كتابهاشان ابتكار است ، خلق و آفرينندگى است ؛ و اين تمايل در هر انسانى هست كه مىخواهد آفريننده باشد .\r\nاز اينها بالاتر در نظريّه‌هاست . يك كسى يك نظريّه خلق مىكند ، بعد آن را اثبات مىكند و بعد ديگران نظريّهء او را مىپذيرند . ( اين خودش يك نوع قدرت و خلق است ) . مثل آن كسى كه « حركت جوهريّه » را به عنوان يك نظريّه خلق كرد و بعد اثبات كرد و ديگران پيروى مىكنند . البتّه اين را هم توجّه داريد كه در بعضى امور دو سه مقوله با همديگر توأم مىشوند ؛ مثلًا كسى كه شعرى ابتكار مىكند و مبتكر در شعر است ، مثل حافظ ، در آن واحد دو كار كرده است ، يكى اينكه چيزى را « خلق » كرده يعنى آن حسّ خلّاقيّت خودش را ارضاء كرده ، و ديگر آنكه يك « زيبا » آفريده است - يك شعر زيبا - يعنى آن حسّ زيبايى را ارضاء كرده است ، و ممكن است حسّ حقيقت‌جويى هم با آن ارضاء شده باشد . منافات ندارد كه يك شىء در آن واحد از چند مقوله شمرده شود .\r\n\r\n5 . عشق و پرستش\r\nمقولهء پنجم مقوله‌اى است كه ما عجالتاً نام آن را « مقولهء پرستش » يا « مقولهء عشق و پرستش » مىگذاريم . بر مىگرديم به حرف اوّل خودمان كه در جهان هيچ موجودى به اندازهء انسان نيازمند به تفسير و توضيح نيست ، چون در انسان چيزها ديده\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nمىشود كه در غير انسان ديده نمىشود ، و پيچيدگيهايى مشاهده مىشود كه توضيح و تفسيرش آسان نيست بلكه فوق العاده مشكل است ، و به همين جهت است كه انسان را « عالم صغير » ناميده‌اند يعنى به تنهايى خودش يك جهان است . عرفا اين را هم قبول ندارند كه انسان عالم صغير باشد ، مىگويند عالم ، انسان صغير است و انسان ، عالم كبير . مولوى مىگويد :\r\n چيست اندر خانه كاندر شهر نيست * چيست اندر جوى كاندر نهر نيست \r\nخانه جزء است و شهر كل ، هر چه در خانه باشد در شهر قطعاً هست . ولى در شهر ممكن است چيزهايى باشد كه در خانه نباشد كه اغلب هم اين طور است .\r\nهمچنين چيزى كه در جوى كوچك باشد در رودخانه البتّه هست . بعد نتيجه‌گيرى مىكند و مىگويد :\r\n اين جهان جوى است دل چون نهر آب * اين جهان خانه است دل شهرى عجاب \r\nنه عكس قضيّه كه بگويد اين انسان ( دل يعنى انسان ) خانه است و جهان شهر .\r\nغرضم اهمّيّت انسان است ، و در انسان خيلى چيزهاست كه نيازمند به تفسير است و اين ساده‌انگاريها در موضوع انسان خيلى اشتباه است . اين ساده‌انگاريها را همه كرده‌اند . حال موضوعى كه شايد بيشتر هم نياز باشد كه ما شرح بدهيم مسألهء « عشق و پرستش » و در واقع مسألهء « عشق » است . خود همين عشق در انسان يك پديدهء معضل عجيبى است كه خيلى نياز به تفسير دارد . در باب عشق بعضى اصلًا عشق را جز از مقولهء شهوت ندانسته و گفته‌اند عشق همان هيجان غريزهء جنسى است ، چيز ديگرى غير از آن نيست ؛ يعنى مبدأش غريزهء جنسى است ، انتهايش هم غريزهء جنسى است .\r\nنظريّهء ديگرى هست كه معتقد است كه عشقها از غريزهء جنسى شروع مىشود ولى بعد تلطيف مىشود ، جنبهء جنسى خودش را از دست مىدهد و حالت روحانى به خود مىگيرد .\r\nو يك نظريّهء ديگر هست كه از اساس قائل به دو نوع عشق است : عشقهاى\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nجسمانى كه مبدأ جسمانى و غايت جسمانى دارد ، و عشقهاى روحانى كه از ابتدا مبدأ روحانى دارد و غايتش هم روحانى است .\r\nمسألهء عشق خصوصاً در آنجا كه با پرستش توأم مىشود - و بلكه هر عشقى كه به مرحلهء عشق واقعى برسد ( يعنى حساب شهوات را بايد جدا كرد ) به مرحلهء پرستش مىرسد ، يعنى اين دو در واقع از يكديگر تفكيك‌پذير نيستند ؛ به هر حال مسألهء عشق و پرستش در انسان - مسأله‌اى است كه فوق العاده نيازمند به تحليل و تفسير و توضيح و توجيه است . بايد بررسى شود كه واقعاً چه مبدئى دارد ؟ آيا اين حرفى كه از قديم به افلاطون نسبت داده‌اند - و لهذا امروز هم مىگويند « عشق افلاطونى » - راست است ؟\r\nآيا در انسان واقعاً يك مبدأ غير جسمانى و غير مادّى براى عشق وجود دارد ؟ و آيا عشقهاى روحانى هم در انسان وجود دارد و اگر وجود دارد چيست ؟\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n* \r\nعشق و پرستش * توجيه گرايشهاى انسانى\r\nبحث دربارهء يك سلسله گرايشها در انسان بود كه اين گرايشها در حيوان وجود ندارد و گفتيم همين گرايشهاست كه انسان را موضوع مهمّى براى توجيه و تفسير و فلسفه كرده است . چهار تا از اين گرايشها را قبلًا گفتيم ، حال به يك گرايش ديگر و لو به طور اجمال اشاره مىكنيم . اين گرايش همان چيزى است كه گفتيم مىتوانيم نام آن را « عشق و پرستش » بگذاريم و بگوييم از مقولهء « عشق و پرستش » است .\r\nتوضيحى بايد عرض بكنم و آن اين است كه اين مطلب يك امر بسيار محسوسى هست كه در انسان زمينهء چيزى وجود دارد كه ما آن را « عشق » مىناميم . عشق ، چيزى است ما فوق محبّت . محبّت در حدّ عادى در هر انسانى هست ، انواع محبّتها در انسانها وجود دارد از قبيل محبّتى كه دو دوست نسبت به يكديگر پيدا مىكنند ، محبّتى كه مريد نسبت به مراد خودش پيدا مىكند ، محبّتهاى معمولىاى كه در ميان همسرها هست ، و محبّتهايى كه ميان والدين و اولاد هست . اين زمينه نيز در انسان وجود دارد ، زمينهء چيزى كه آن را معمولًا « عشق » مىنامند . در زبان عربى مىگويند كلمهء « عشق » در اصل از مادّهء « عشقة » است ، و « عشقة » نام گياهى است كه در فارسى به آن « پيچك » مىگويند كه به هر چيز برسد دور آن مىپيچد ، مثلًا وقتى به يك گياه ديگر مىرسد دور آن چنان مىپيچد كه آن را تقريبا محدود و محصور مىكند و در اختيار خودش قرار\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nمىدهد . يك چنين حالتى [ در انسان پيدا مىشود 
  ] و اثرش اين است كه - بر خلاف محبّت عادى - انسان را از حال عادى خارج مىكند ، خواب و خوراك را از او مىگيرد ، توجّه را منحصر به همان معشوق مىكند ، يعنى يك نوع توحّد و تأحّد و يگانگى در او به وجود مىآورد ، يعنى او را از همه چيز مىبرد و تنها به يك چيز متوجّه مىكند به طورى كه همه چيزش او مىشود ، يك چنين محبّت شديدى .\r\nدر حيوانات چنين حالتى مشاهده نشده است . در حيوانات ، علائق حدّ اكثر در حدود علائقى است كه انسانها به فرزندانشان دارند يا همسرها به همسرها دارند . اگر غيرت دارند ، اگر تعصّب دارند ، هر چه كه نسبت به اينها دارند ، در حيوانات هم كم و بيش پيدا مىشود . ولى اين حالت به اين شكل ، مخصوص انسان است . اينكه اصلًا ماهيّت اين حالت چيست ، خود يكى از موضوعات فلسفه شده است . بو على سينا رسالهء مخصوصى دارد در « عشق » . همچنين ملّا صدرا در كتاب اسفار در بخش الهيّات ، صفحات زيادى - حدود چهل صفحه - را اختصاص داده است به تفسير ماهيّت عشق كه اين حالت چيست كه در انسانها پيدا مىشود ، كما اينكه امروز هم مسألهء عشق در « روانكاوى » تحليل مىشود كه واقعاً ماهيّت اين حالت در انسانها چيست ؟\r\n\r\nنظريّات دربارهء ماهيّت عشق\r\nنظريّات مختلفى در اين باره داده شده است . بعضى خودشان را با اين كلمه خلاص كرده‌اند كه اين يك بيمارى است ، يك ناخوشى است ، يك مرض است . اين نظريّه ، مىتوان گفت فعلًا تابع و پيرو ندارد كه عشق را صرفا يك بيمارى بدانيم . نه تنها بيمارى نيست بلكه مىگويند يك موهبت است . آنگاه مسألهء اساسى در اينجا اين است كه آيا عشق به طور كلّى يك نوع بيشتر نيست يا دو نوع است ؟ بعضى نظريّات اين است كه عشق يك نوع بيشتر نيست و آن همان عشق جنسى است ، يعنى ريشهء عضوى و فيزيولوژيك دارد و يك نوع هم بيشتر نيست ، تمام عشقهايى كه در عالم وجود داشته و دارد با همهء آثار و خواصّش - عشقهاى به اصطلاح رمانتيك كه ادبيّات دنيا را اين داستانهاى عشقى پر كرده است ، مثل داستان مجنون عامرى و ليلا ؛ تمام اينها - عشقهاى جنسى است و جز اين چيز ديگرى نيست .\r\nگروهى عشق را - همين عشق انسان به انسان را كه بحث دربارهء آن است - دو\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nنوع مىدانند . مثلًا بو على سينا ، خواجه نصير الدين طوسى و ملّا صدرا عشق را دو نوع مىدانند ، برخى عشقها را عشقهاى جنسى مىدانند - كه اينها را عشق مجازى مىنامند نه عشق حقيقى - و معتقدند كه بعضى عشقها عشق روحانى يعنى عشق نفسانى است ، به اين معنا كه در واقع ميان دو روح نوعى كشش وجود دارد . عشق جسمانى منشأش غريزه است ، با رسيدن به معشوق و با اطفاء غريزه هم پايان مىيابد چون پايانش همين است ، اگر مبدأش ترشّحات داخلى باشد با افراز شدنش قهراً پايان مىيابد ، از آنجا آغاز مىشود و به اينجا پايان مىيابد . ولى اينها مدّعى هستند كه انسان گاهى به مرحله‌اى از عشق مىرسد كه ما فوق اين حرفهاست . خواجه نصير الدين از آن به « مشاكلة بين النّفوس » تعبير مىكند ، كه يك نوع همشكلى ميان روحها وجود دارد ؛ و در واقع اينها مدّعى هستند كه در روح انسان يك بذرى براى عشق روحانى و معنوى هست كه در واقع ، نفسى هم اگر اينجا وجود دارد او فقط محرّك انسان است ، و معشوق حقيقى انسان يك حقيقت ما وراء طبيعى است كه روح انسان با او متّحد مىشود و به او مىرسد و او را كشف مىكند ، و در واقع معشوق حقيقى در درون انسان است . ( فعلًا ما داريم فرضيّه‌ها و نظريّات را مىگوييم ) .\r\nدر همين زمينه است كه داستانها نقل مىكنند ، مىگويند اينكه عشق مىرسد به آنجا كه عاشق ، خيال محبوب را از خود محبوب عزيزتر و گرامىتر مىدارد ، براى آن است كه خود محبوب و زمينهء اوّلى تحريك در درون انسان است و او در درون خودش با يك حقيقت ديگرى - با همان صورت معشوق كه در روح او هست و در واقع صورت اين شىء ( معشوق ظاهرى ) نيست ، صورت يك شىء ديگر است - خو مىگيرد و با او هم خوش است .\r\nاين داستان را حتّى در كتابهاى فلسفى نيز نقل مىكنند كه مجنون بعد از اينكه آن همه شعرها و غزلها در فراق ليلا و در عشق او گفته بود ، روزى در بيابان ، ليلا آمد بالاى سرش و او را صدا زد . مجنون سرش را بلند كرد ، گفت : كى هستى ؟ گفت : منم ليلا ، آمده‌ام سراغت ( به خيال اينكه ديگر حالا مجنون بلند مىشود و اين محبوبى را كه در فراقش اين قدر ناليده چگونه در آغوش مىگيرد ) . گفت : نه ، برو : « لى غنى عنك بعشقك » من به عشق تو خوشم و از خودت بيزارم .\r\nاتّفاقاً نظير همين قضيّه را در شرح حال شاعر معروف زمان خود ما شهريار مىخواندم . شهريار دانشجوى سال آخر پزشكى بوده ، در همين تهران در خانه‌اى\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nپانسيون بوده است . ( او تبريزى است ) . در آنجا عاشق دختر صاحبخانه مىشود و چگونه هم عاشق مىشود . آن دختر را به هر دليل به او نمىدهند و او هم ديگر مثل همان مجنون دست از همه چيز ، كار و شغل و تحصيل بر مىدارد و مىافتد دنبال او . بعد از سالها در يكى از ييلاقات ، همان خانم با شوهرش به او مىرسند و با او ملاقات مىكنند . آن خانم مىآيد به سراغش . او در عالم خودش بوده . شهريار به او مىگويد :\r\nنه ، اصلًا من به تو كارى ندارم ، من ديگر حالا با آن خيال خودم خوش هستم و به او هم خو گرفته‌ام ، از شوهرت هم طلاق بگيرى من به تو كارى ندارم . شعرى هم در اين زمينه دارد كه بعد از اينكه اين خانم به سراغش مىآيد اين شعر را مىگويد ، يعنى وصف حال خودش را مىگويد در حالى كه بيان مىكند كه من چگونه به عشق او خو كرده‌ام و التفاتى به خود او ندارم .\r\nحال اين را اجمالًا مىگويم براى اينكه شما به گوشه‌اى از ادبيّات عرفانى اسلامى توجّه كنيد كه اين مسأله از آن مسائلى است كه فوق العاده قابل توجّه و قابل تحليل است . ملّا صدرا اشعارى نقل مىكند كه خيال مىكنم اين اشعار از محيى الدين عربى باشد يعنى به او مىآيد . نمىگويد شاعر اين اشعار كيست ، همين قدر مىگويد كما اينكه « قائل » چنين گفته است ، ولى من حدس مىزنم از محيى الدين باشد ، به او مىخورد . او وقتى كه مىخواهد اين مطلب را بيان كند كه پاره‌اى از عشقها جسمانى نيست و نفسانى است ، به اين صورت بيان مىكند ( خيلى شعر عالىاى هم هست ) ، مىگويد :\r\n اعانقها و النّفس بعد مشوقة * اليها و هل بعد العناق تدانى \r\nمىگويد دارم با او ( معشوقه ) معانقه مىكنم و باز مىبينم همين جور نفس به او اشتياق دارد . مگر از معانقه نزديكتر هم چيزى وجود دارد ؟ ! مىخواهد بگويد اگر دو جسم يكديگر را به سوى هم مىكشند ديگر حالا رسيده‌اند ، وقتى كه [ اين امر 
  ] به غايتش رسيده است ديگر بايد پايان بپذيرد .\r\n و الثم فاها كى تزول حرارتى * فيزداد ما القى من الهيجان \r\nمىگويد لبهايش را مىبوسم براى اينكه حرارتم زايل شود ، مىبينم افزايش پيدا\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nمىكند و هى زيادتر مىشود . حال آن نتيجهء فلسفىاى كه مىخواهد بگيرد اين است ؛ مىگويد :\r\n كأنّ فؤادى ليس يشفى غليله * سوى ان يرى الرّوحان يتّحدان ( 1 ) \r\nامكان ندارد كه اين آتش درونى من فرو بخوابد مگر آنگاه كه دو روح با يكديگر متّحد گردند .\r\nپس اين نظريّه ، نظريّه‌اى است كه عشق را تقسيم مىكند به عشق جسمانى و عشق نفسانى ، يعنى به نوعى عشق قائل است كه هم از نظر مبدأ با عشق جسمانى متفاوت است - يعنى مبدأش جنسى نيست ، ريشه‌اى در روح و فطرت انسان دارد - و هم از نظر غايت با عشق جنسى متفاوت است چون عشق جنسى با اطفاء شهوت خاتمه پيدا مىكند ، ولى اين عشق در اينجاها پايان نمىپذيرد . اين هم يك نظريّه .\r\nما عجالتاً نمىخواهيم در مقام آن بحثهاى فلسفى و استدلالهايى كه فلاسفه كرده‌اند براى اثبات اين گونه عشق - كه عشق افلاطونى هم ناميده مىشود - برآييم ، فقط قسمتهايى را كه بحثهاى ساده است عرض مىكنيم و آن اين است :\r\nقدر مسلّم اين است كه بشر عشق را ستايش مىكند ، يعنى يك امر قابل ستايش مىداند ، در صورتى كه آنچه از مقولهء شهوت است قابل ستايش نيست . مثلًا انسان شهوت خوردن يا ميل به غذا - كه يك ميل طبيعى است - دارد . آيا اين ميل از آن جهت كه يك ميل طبيعى است هيچ قابليّت تقديس پيدا كرده ؟ تا به حال شما ديده‌ايد حتّى يك نفر در دنيا بيايد ميلش به فلان غذا را ستايش كند ؟ عشق هم تا آنجا كه به شهوت [ جنسى 
  ] مربوط باشد ، مثل شهوت خوردن است و قابل تقديس نيست ، ولى به هر حال اين حقيقت ، تقديس شده است و قسمت بزرگى از ادبيّات دنيا را تقديس عشق تشكيل مىدهد . اين از نظر روانكاوى فردى يا اجتماعى فوق العاده قابل توجّه است كه اين [ پديده 
  ] چيست ؟\r\n\r\n\r\n\r\n\r\n","description":"","footnote":"\r\n( 1 ) . اسفار اربعه ، ج 7 / ص 179 .\r\n","page_name":" 506 ","page_number":506},
  {"content":"\r\n\r\n\r\nفناى عاشق در معشوق\r\nعجيب‌تر اين است كه بشر افتخار مىكند به اين كه در زمينهء معشوق ، همه چيزش را فدا كند ، خودش را در مقابل او فانى و نيست نشان بدهد ، يعنى اين براى او عظمت و شكوه است كه در مقابل معشوق از خود چيزى ندارد و هر چه هست اوست ، و به تعبير ديگر « فناى عاشق در مقابل معشوق » . چيزى است نظير آنچه كه در باب اخلاق گفتيم كه در اخلاق چيزى است كه با منطق منفعت جور در نمىآيد ولى فضيلت است ، مثل ايثار و از خود گذشتن . ايثار با خودمحورى جور در نمىآيد ، فداكارى با خودمحورى جور در نمىآيد ولى مع ذلك مىبينيد انسان از جنبهء خير اخلاقى ، جود را ، احسان را ، ايثار را ، فداكارى را تقديس مىكند ، اينها را فضيلت مىداند ، عظمت و بزرگى مىداند . در اينجا هم مسألهء عشق با مسألهء شهوت متفاوت است ، چون اگر شهوت باشد ، يعنى شيئى را براى خود خواستن . فرق بين شهوت و غير شهوت در همين‌جاست . آنجا كه كسى عاشق ديگرى است و مسأله ، مسألهء شهوت است هدف تصاحب و از وصال او بهره‌مند شدن است ، ولى در « عشق » اصلًا مسألهء وصال و تصاحب مطرح نيست ، مسألهء فناى عاشق در معشوق مطرح است ، يعنى باز با منطق خودمحورى سازگار نيست .\r\nاين است كه اين مسأله در اين شكل ، فوق العاده قابل بحث و قابل تحليل است كه اين چيست در انسان ؟ اين چه حالتى است و از كجا سرچشمه مىگيرد كه فقط در مقابل او مىخواهد تسليم محض باشد و از من او ، از خود او و از انانيّتش چيزى باقى نماند . در اين زمينه مولوى شعرهاى خيلى خوبى دارد كه در ادبيّات عرفانى فوق العاده است :\r\n عشق قهّار است و من مقهور عشق * چون قمر روشن شدم از نور عشق \r\nمسألهء پرستش اين است ، يعنى عشق انسان را مىرساند به مرحله‌اى كه مىخواهد از معشوق ، خدايى بسازد و از خود ، بنده‌اى ؛ او را هستى مطلق بداند و خود را در مقابل او نيست و نيستى حساب كند . اين از چه مقوله‌اى است ؟ واقعيّت اين [ حالت 
  ] چيست ؟\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nگفتيم كه يك نظريّه اين است كه مىگويد عشق به طور مطلق ريشه و غايت جنسى دارد ، روى همان خطّ غريزهء جنسى حركت مىكند و ادامه مىيابد و تا آخر هم جنسى است .\r\nنظريّهء ديگر همان نظريّه‌اى است كه عرض كرديم حكماى ما اين نظريّه را تأييد مىكنند ، كه به دو نوع عشق قائل هستند : عشقهاى جنسى و جسمانى ، و عشقهاى روحانى ، و مىگويند زمينهء عشق روحانى در همهء افراد بشر وجود دارد .\r\nنظريّهء سومى وجود دارد كه خواسته جمع كند ميان دو نظريّه : [ نظريّهء فرويد و نظريّه‌اى كه به عشق روحانى قائل است . 
  ] فرويد ، اين روانكاو معروف كه همه چيز را ناشى از غريزهء جنسى مىداند - علم‌دوستى را ، خير را ، فضيلت را ، پرستش را و همه چيز را - به طريق اولى عشق را جنسى مىداند . ولى نظريّهء او را امروز ديگر قبول نمىكنند ، نظريّهء ديگرى پيدا شده است ؛ آن نظريّه ديده است كه در « عشق » احياناً كيفيّاتى پيدا مىشود كه با جنبه‌هاى جنسى سازگار نيست يعنى وابسته به غليان ترشّحات جنسى نيست كه دائر مدار آن باشد ؛ چون امر جنسى مثل همان گرسنگى است ، گرسنگى يك حالت طبيعى است ، وقتى كه بدن احتياج به غذا پيدا كند و يك سلسله ترشّحات بشود گرسنگى هست و اگر چنين نباشد نيست ؛ در احتياج جنسى هم همين‌طور است ، وقتى كه اين احتياج مادّى باشد ، در هر حدّى كه ترشّحات باشد هست و اگر نه نيست ؛ ولى « عشق » تابع اين خصوصيات نيست ؛ از اين‌رو اين‌طور گفتند كه عشق از نظر مبدأ ، جنسى است ولى از نظر منتها و كيفيّت ، غير جنسى است ، يعنى به طور جنسى شروع مىشود ، اوّلش شهوت است ولى بعد تغيير كيفيّت و تغيير حالت مىدهد و در نهايت امر تبديل به يك حالت روحانى مىشود .\r\nويل دورانت اين مورّخ معروف فلسفه در كتاب لذّات فلسفه بحثى دربارهء عشق كرده است . او همين نظريّه را انتخاب مىكند و نظريّهء فرويد را طرح و رد مىكند . او مىگويد حقيقت اين است كه عشق بعدها تغيير مسير و تغيير جهت و حتى تغيير خصوصيّت و تغيير كيفيّت مىدهد ، يعنى ديگر از حالت جنسى به طور كلّى خارج مىشود . او اساس نظريّهء فرويد را صحيح نمىداند .\r\nنظر ما در طرح مسألهء عشق بيشتر به آن تمايلى است كه عاشق به فناى در معشوق پيدا مىكند كه ما آن را « پرستش » مىناميم . اين هم چيزى است كه با حسابهاى مادّى جور در نمىآيد .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\nسخن ويليام جيمز\r\nويليام جيمز در كتاب دين و روان مىگويد : به دليل يك سلسله تمايلات كه در ما هست كه ما را به طبيعت وابسته كرده است ، يك سلسله تمايلات ديگرى هم در ما وجود دارد كه با حسابهاى مادّى و با حسابهاى طبيعت جور در نمىآيد و همين تمايلات است كه ما را به ما وراء طبيعت مربوط مىكند ، كه توجيه و تفسيرش همان است كه حكماى اسلامى كرده‌اند و معتقدند كه اين حالت فنايى كه عاشق پيدا مىكند در واقع مرحلهء تكامل اوست ، اين فنا و نيستى نيست ؛ اگر معشوق واقعىاش همين شىء مادّى و جسمانى مىبود ، فنا و غير قابل توجيه بود كه چطور يك شىء به سوى فناى خودش تمايل پيدا مىكند ؟ ولى در واقع معشوق حقيقى او يك واقعيّت ديگر است و اين ( معشوق ظاهرى ) نمونه‌اى و مظهرى از اوست و اين در واقع با كامل‌تر از خودش و با يك مقام كامل‌تر متّحد مىشود و به اين وسيله اين نفس به حدّ كمال خودش مىرسد .\r\n\r\nسخن راسل\r\nغربيها اين گونه عشقها را « عشقهاى شرقى » مىنامند و حتّى تقديس هم مىكنند . برتراند راسل در كتاب زناشويى و اخلاق مىگويد :\r\n« ما امروزيها حتّى در عالم تصوّر نمىتوانيم روحيّهء آن شاعرانى را كه در اشعارشان از فناى خود سخن مىراندند بىآنكه كوچكترين التفاتى از محبوب بخواهند درك بكنيم . » ( 1 )\r\nمىخواهد بگويد كه ما معمولًا در عشقهايى كه خودمان سراغ داريم عشق را وسيله‌اى و مقدّمه‌اى براى وصال مىدانيم . ( در اين زمينه جمله‌هاى زيادى دارد ) .\r\nمىگويد در عشقهاى شرقى اساساً عشق وسيله نيست و خودش فى حدّ ذاته هدف\r\n\r\n\r\n\r\n\r\n","description":"","footnote":"\r\n( 1 ) . زناشويى و اخلاق .\r\n","page_name":" 509 ","page_number":509},
  {"content":"\r\n\r\nاست ، و بعد خيلى هم تقديس مىكند ، مىگويد اين عشقهاست كه به روح انسان عظمت و شكوه و شخصيّت مىدهد .\r\n\r\nتوجيه پنج مقولهء مذكور\r\nحال برويم سراغ اصل مطلب . اين پنج مقوله‌اى كه در اين دو جلسه عرض كرديم : مقولهء حقيقت و دانايى ، مقولهء هنر و زيبايى ، مقولهء خير و فضيلت ، مقولهء خلّاقيّت و فنّانيّت ، و مقولهء عشق و پرستش ، اينها را ما چه بدانيم و چگونه توجيه كنيم ؟\r\nبه طور كلّى دو توجيه اساسى دارد : يك توجيه اين است كه همهء اينها از فطرت انسان سرچشمه مىگيرند . حقيقت‌خواهى ( حقيقت‌جويى ) گرايشى است كه در سرشت روحى انسان نهاده شده است . انسان حقيقتى است مركّب از روح و بدن و روحش حقيقتى است الهى :  « وَ نَفَخْتُ فِيهِ مِنْ رُوحِي »  ( 1 ) . در انسان ، عنصرى غير طبيعى وجود دارد همچنانكه عناصرى طبيعى وجود دارد . عناصر طبيعى ، انسان را به طبيعت وابسته كرده‌اند و اين عنصر غير طبيعى ، انسان را به امورى غير طبيعى و غير مادّى وابسته كرده است . اين كه انسان حقيقت‌جو و طالب حقيقت است ، خواسته‌اى است مربوط به روح او و سرشت روحى او . زيبايى ، گرايشى است در روح او . فضيلت اخلاقى همچنين . تمايل به خلّاقيّت ، فنّانيّت و ابداع همچنين . و همينطور است تمايل به پرستش معشوق كه در واقع پرتوى است از پرستش معشوق حقيقى ، يعنى معشوق حقيقى انسان ذات مقدّس بارى تعالى است و به هر چيز ديگرى هرگاه عشق روحانى پيدا كند ، اين ، زنده شدن همان عشق حقيقى است و عشق به ذات حقّ است كه به اين صورت پيدا شده است . اين يك نوع توجيه از همهء اينها .\r\n\r\nتوجيه بر اساس نفى فطريّات احساسى\r\nتوجيهات ديگر قهراً اين است كه « خير ، اينها فطرى نيست » . وقتى كه فطرى نباشد ما بايد براى همهء اينها توجيهاتى از برون انسان پيدا كنيم . مىرويم سراغ\r\n\r\n\r\n\r\n\r\n","description":"","footnote":"\r\n( 1 ) . حجر / 29 .\r\n","page_name":" 510 ","page_number":510},
  {"content":"\r\n\r\nواضح‌ترين مصاديقش . مثلًا گرايش انسان به علم و تقديس علم براى چيست ؟\r\nمىگويند انسان با حيوان فرقى ندارد ، آنچه انسان به حسب غريزه مىخواهد همان مسائل معاشى است ، چيزهايى است كه به معاش و زندگىاش و همين وسائل مادّى طبيعى كه بايد برايش فراهم بشود [ مربوط است 
  ] ولى انسان در اثر همين زندگى معاشى و همين حوائج مادّى ، نياز پيدا مىكند به يك سلسله امور ديگر كه اين نيازها به شكلهاى مختلف پيدا مىشود . مثلًا انسان احتياج به قانون پيدا مىكند . چرا احتياج به قانون پيدا مىكند ؟ زيرا انسان وسائل معاش خودش را فراهم مىكند . بديهى است كه انسان ، تنها نمىتواند زندگى كند و انسانها مجبورند با يكديگر زندگى كنند ، منافع و مصالحشان اقتضا مىكند كه با يكديگر زندگى كنند ؛ بعد كه با يكديگر زندگى مىكنند احساس مىكنند كه بايد ميان خودشان يك حدّى و يك مرزى قائل بشوند ، ناچار مىآيند مقرّراتى براى خودشان وضع مىكنند . اين مقرّرات ، « قوانين » است ولى اين مقرّرات را هم رعايت مىكنند براى اين كه منافع همهء اينها اقتضا مىكند كه اين مقرّرات را رعايت كنند . مثلًا مىآيند [ اصل 
  ] عدالت را وضع مىكنند چون منافعشان چنين اقتضا مىكند . وقتى همه مىبينيم كه ما به اين زندگى اجتماعى احتياج داريم و اين زندگى اجتماعى هم بدون عدالت امكان‌پذير نيست مىگوييم پس بياييم تسليم عدالت بشويم . من عدالت را مىخواهم براى اينكه شما به من زور نگوييد ، شما هم عدالت را مىخواهيد براى اينكه من به شما زور نگويم . امّا اين كه من عدالت را براى خود عدالت بخواهم اساساً معنى ندارد . بعد بشر مىبيند براى زندگى مادّى خودش هر چه كه بر طبيعت آگاه‌تر بشود و اطّلاع بيشترى پيدا كند بهتر است ، علم خيلى به زندگىاش كمك مىكند و اصلًا بهترين ابزار و بهترين وسيله براى زندگى مادّى همين علم و اطّلاع است ؛ در نتيجه مىآيد به آن قداست مىبخشد و قداست برايش فرض مىكند ، و الّا اين كه علم يك قداست ذاتى داشته باشد كه من علم را به خاطر خود علم بخواهم معنى ندارد ، علم هم يك ابزار است ولى هيچ ابزارى به اندازهء اين ابزار به درد زندگى مادّى و معاشى انسان نمىخورد . پس انسان چون مىبيند علم بهترين ابزار است ، به آن قداست مىبخشد . احياناً يك سلسله قداستها را نيرنگ به وجود مىآورد ( يعنى اينجور توجيه مىكنند ) ، طبقاتى كه به هر علّتى معلوماتى به دست آورده‌اند ، اطّلاعات بيشترى دارند و قهراً از مردم ديگر واردتر هستند و همچنين زيرك‌تر و باهوش‌تر هستند و مىتوانند مردم ديگر را فريب بدهند ،\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nبراى اين كه از محصول كار ديگران استفاده كنند مىآيند براى علم يك قداست ذاتى قائل مىشوند كه بله علم چنين است و عالم چنان ، پس چون ما عالم هستيم شما برويد كار كنيد و بدهيد ما بخوريم .\r\nبراى هنر و زيبايى هم يك چنين توجيهى مىكنند . همين‌طور براى خلق و ابداع .\r\nخلق و ابداع چيست ؟ آن هم چون وسيله‌اى است براى زندگى مادّى و براى معاش ، [ انسان براى آن قداست فرض مىكند 
  ] و الّا خودش فى حدّ ذاته چيزى نيست . عشق و پرستش كه اساساً بىمعنى است ، زيرا انسان را از خود بيگانه و از خود بيرون مىكند . اين كه عاشق موجود ديگرى بشود و بعد در راه او اظهار فنا كند و همه چيزش را بخواهد فداى او كند اصلًا با هيچ منطقى جور در نمىآيد .\r\n[ اين توجيه از مقولات مذكور 
  ] يعنى شستن زير پاى همهء اينها . قهراً ارزشهاى اخلاقى بىپايه مىشود . ناچار بايد ارزشهاى اخلاقى را جزء فرضيّات و مجعولات و ساخته‌ها و پرداخته‌هاى طبقات استثمارگر بخوانند كه اينها يعنى چه ؟ ! جود يعنى چه ؟ ! احسان يعنى چه ؟ ! ايثار يعنى چه ؟ ! فداكارى يعنى چه ؟ ! يعنى قهراً نمىتوانند اينها را توجيه كنند ؛ منتها در اينجا بعضى از مكتبها اين شجاعت را داشته‌اند كه از اصول خودشان همان نتايج را بگيرند كه اين اصول آن نتايج را مىدهد ، امّا بعضى مكتبهاى ديگر اين شجاعت را ندارند .\r\n\r\nحسّيّون شجاع و حسّيّون غير شجاع\r\nدر بحث فطريّات علمى عرض كرده‌ايم كه وقتى موج فلسفهء حسّى در اروپا پيدا شد يك گروه ، حسّى شدند و از اين گروه عدّه‌اى واقعاً حسّى و وفادار به حسّى بودن خودشان و شجاع در التزام به لوازم حسّى بودن باقى ماندند ، گفتند ما جز به آنچه كه با حواسّ خودمان آن را درك بكنيم به هيچ چيز ديگرى ايمان و اعتقاد نداريم ولى نفى هم نمىكنيم . به اين دو اصل وفادار ماندند :\r\nچيزى را كه حس نمىكنيم نه نفى مىكنيم و نه اثبات . ( حرف حسابى . چون گفت « حس » ، مىگويد من اين را حس مىكنم ، چون حس مىكنم ، وجود دارد ، ولى حس به من نمىگويد هر چه من حس نمىكنم وجود ندارد ، بلكه مىگويد من حس نمىكنم ) .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nدر مورد خيلى از مسائل گفتند اگر چه تمام اذهان ، اينها را قبول دارند ولى چون ما اكنون كه كاوش كرديم ديديم محسوس نيست مىگوييم ما اينها را قبول نداريم ، مثل اصل علّيّت . گفتند اصل علّيّت ، محسوس نيست ؛ آنچه محسوس است اين است كه حوادث اين جهان با يكديگر احياناً توالى دارند ، تعاقب دارند ، معيّت دارند ، امّا آنچه كه ما به نام « علّيّت » مىشناسيم و مىگوييم « الف » علّت است از براى « ب » و تصويرمان از علّيّت اين است كه اگر « الف » نباشد محال است كه « ب » وجود پيدا كند و مىگوييم وجود « ب » وابسته به وجود « الف » است ، اينها را انسان احساس نمىكند ، اينها را عقل ساخته ، و چون حس اينها را ثابت نمىكند ما قبول نداريم .\r\nاينها حسّيّون شجاع هستند يعنى حسّيّونى كه به لوازم حسّى بودن مكتبشان كاملًا مؤمن و معتقدند و از اين جهت قابل تكريم‌اند .\r\nولى يك عدّهء ديگر خواستند در مقدّمات حسّى باشند و در نتيجه‌گيرى عقلى . مادّيّون همه از اين قبيل‌اند . مادّيّون از يك طرف در باب شناخت مانند حسّيّون اظهار نظر مىكنند ، و از طرف ديگر در باب مسائل فلسفه ، مانند عقليّون اظهار نظر مىكنند ، يعنى روى مسائلى تكيه مىكنند كه حس دربارهء آن مسائل ساكت است .\r\n\r\nسخن نيچه\r\nدر باب گرايشها هم همين‌طور است . پيروان مكتب مادّى انسانى - يعنى آن مكتبى كه انسان را مادّى محض مىداند - تقسيم شدند به دو دسته : يك گروه را ما مادّيّون شجاع مىدانيم و گروه ديگر را مادّيّون غير شجاع يا بگوييم مزوّر . مادّيّون شجاع كسانى بودند كه به لوازم مادّى بودن روح از هر جهت ملتزم شدند ، مثل نيچه .\r\nنيچه يك فيلسوف مادّى است ، در مورد انسان به روح و اين جور مسائل معتقد نيست ، در نتيجه‌گيريهايش هم در مورد انسان كاملًا بر اساس همين فلسفهء خودش نتيجه‌گيرى كرده است . مىگويد آنچه را كه به نام « اخلاق » مىگويند همه را بريزيد دور ، اگر تاكنون همهء اخلاقيّون دنيا آمده‌اند گفته‌اند كه دنبال هواى نفس نرويد من مىگويم برويد ، چرا نرويد ؟ ! اگر همهء اخلاقيّون دنيا آمده‌اند گفته‌اند به كمك ضعيف و به جنگ قوى كه به ضعيف تجاوز مىكند بشتابيد من مىگويم برعكس ، اگر ضعيفى را ديديد [ شما هم حقّ او را پايمال كنيد . 
  ] آن شاعر ما مىگويد :\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n « چو مىبينى كه نابينا و چاه است * اگر خاموش بنشينى گناه است » \r\nاين مىگويد اگر حرف بزنى گناه است . اگر ديدى كسى در چاه افتاد يك سنگ هم تو روى او بينداز . طبيعت ، همان‌طور كه تاكنون سير كرده همان درست است . يك عدّه ضعيف شده‌اند يك عدّه قوى ، آنكه ضعيف شده به حكم طبيعت محكوم به فناست ، به حكم اخلاق هم بايد محكوم به فنا باشد . ابرمرد چنگيز است . ترحّم يعنى چه ؟ ! ترحّم ضعف است ؛ ايثار يعنى چه ؟ احمقى است .\r\nاين است كه تمام ارزشهاى انسانى را نفى كرده است ، و به حق اگر ما در باب انسان ، انسان را موجودى صد در صد مادّى بدانيم راهى جز نفى كردن اينها نيست ، يعنى آنچه كه ما به نام « انسانيّت » و « گرايشهاى انسانى » و « مقدّسات انسانى » مىناميم ، همه موهوم و بىاساس است . از يك طرف ماترياليسم انسانى قائل شدن و از طرف ديگر دم از انسانيّت و ارزشهاى انسانى زدن ، تناقض است و قابل توجيه نيست .\r\nارزشهاى انسانى با فطرت انسانى جور در مىآيد و فطرت انسانى با اين جور در مىآيد كه انسان در سرشت خودش يك مايهء انسانى دارد ، مايه‌اى براى همين گرايشهاى مقدّس ؛ يعنى در سرشت انسان يك حقيقت مقدّسى هست كه ميل به تعالى در ذات او نهفته است . تضادّ درونى انسان ، تضادّ حقيقى درونى فرد كه در حديث آمده و به دنبال آن در ادبيّات ما آمده است [ بيانگر همين واقعيّت است . 
  ]\r\n\r\nحديثى در باب آفرينش انسان\r\nدر حديثى كه شيعه و سنّى روايت كرده‌اند و در شيعه در كتاب كافى هست آمده است كه خداوند متعال فرشته را آفريد و او را از عقل محض ساخت و حيوان را آفريد و او را از شهوت محض ساخت و انسان را آفريد و در انسان اين دو را - سرشت فرشته و سرشت حيوان را - با يكديگر تركيب كرد و از او انسان آفريده شد :\r\n« إنّ اللَّهَ تَعالى خَلَقَ الْمَلائِكَةَ وَ رَكَّبَ فيهِمُ الْعَقْلَ وَ خَلَقَ الْبَهائَمِ وَ رَكَبَ فيهِمُ الشَّهْوَةَ وَ خَلَقَ الْانْسانَ وَ رَكَّبَ فيهِ الْعَقْلَ وَ الشَّهْوَةَ . » ( 1 )\r\n\r\n\r\n\r\n\r\n","description":"","footnote":"\r\n( 1 ) . علل الشّرائع ، ج 1 ، باب 6 / ص 4 ، با اندكى اختلاف .\r\n","page_name":" 514 ","page_number":514},
  {"content":"\r\n\r\nمولوى هم مىگويد :\r\n در حديث آمد كه خلّاق مجيد * خلق عالم را سه گونه آفريد \r\nبعد سه گونه را بر اساس همين حديث كه شيعه و سنّى روايت كرده‌اند شرح مىدهد .\r\nاين تركيب انسان - به تعبير حديث - از جنبهء فرشته‌اى و جنبهء حيوانى ( يك موجود فرشته - حيوان ) قهراً در انسان دو گرايش متضاد به وجود آورده ، گرايشى رو به بالا و گرايشى رو به پايين ، گرايشى آسمانى و گرايشى زمينى . آنگاه خدا به انسان عقل و اراده داده است و او را در ميان اين دو راه [ مختار كرده است : 
  ]  إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً  ( 1 ) . او را در ميان دو راه قرار داده و به او ارادهء مطلق و آزاد داده است كه خودش از اين دو ، يكى را انتخاب كند . تضادهاى تاريخ هم از اين تضاد سرشتى انسانها سرچشمه مىگيرد ، يعنى انسانهايى كه در جهت آسمانى و عقلانى پيش رفته‌اند گروه اهل حق و جند اللَّه را تشكيل مىدهند و انسانهايى كه در حيوانيّت سقوط كرده‌اند ، انسانهاى حيوان صفت و پست ، [ گروه اهل باطل و جند الشيطان را . 
  ]\r\nنبردهاى انسانى تاريخ ، صرف نبرد طبقهء محروم با طبقهء برخوردار به خاطر منافع نيست ، نبرد طبقهء حق‌جو با طبقهء منفعت‌جوست . البتّه قهراً طبقهء محروم - چون براى او هم فال است و هم تماشا - بيشتر گرايش به حق دارد ، زيرا براى او « حق » دو خصلت دارد : يكى اينكه آن روح حق‌گراى او را ، و به تعبير قرآن روح حنيف او را - كه گفتيم « حنيف » يعنى حق‌گرا و « حنيفيّت » يعنى حق‌گرايى - آن خصلت حنيفيّت او را ارضاء مىكند ، و ديگر آنكه ضمناً حقوقش را به دست مىآورد .\r\n\r\nتمثيل مولوى\r\nپس انسانيّت در اين مكتب ناشى از آن جنبهء معنوى روحى ملكوتى انسان است بر خلاف گرايشهاى مادّى انسان ، و آنگاه انسان در ميان اين تضاد بايد يكى را انتخاب\r\n\r\n\r\n\r\n\r\n","description":"","footnote":"\r\n( 1 ) . انسان / 3 .\r\n","page_name":" 515 ","page_number":515},
  {"content":"\r\n\r\nكند ؛ و چه مثل فوق العاده عالىاى در اين زمينه در مثنوى مولوى آمده است و واقعاً مولوى عجيب است در نشان دادن اين جور مسائل روحى و معنوى . در همين زمينه‌ها ، بعد از آنكه مىگويد انسان اينچنين آفريده شده است ، نيمى از انسان آسمانى است و نيم ديگر زمينى ، نيمى ملكوتى است و نيمى خاكى ، و هميشه اين تضاد در كار است و انسان در نوسان است : گاهى از اين طرف مىرود ، گاهى از آن طرف ، گاهى پايين مىرود و گاهى بالا و يك تنازعى در درون انسان هميشه وجود دارد ؛ آنگاه مثلى مىآورد : داستان معروف مجنون عامرى و شتر تازه زاييده‌اش .\r\nمىگويد شتر مجنون تازه زاييده بود . حيوان هم وقتى تازه مىزايد علاقه‌اش به بچّه‌اش خيلى بيشتر است . اين شتر را اين آقا سوار شده بود و مىخواست با آن برود به خانهء معشوق ( ليلا ) . ( مثل است ) . شتر را سوار شد و مىراند و مىرفت . مقدارى كه از شهر بيرون آمد ، رفت در خيال محبوب و معشوق خودش و در عالم خودش ، غافل از حيوان . كم كم دستش شل شد و مهار شتر رها گرديد و ديگر مثل يك بار شد روى اين حيوان . حيوان كم كم احساس كرد كسى كارى به كارش ندارد ، سرش را برگرداند به طرف خانه ( چون بچّه‌اش در خانه بود ) . آمد و آمد ، يك‌دفعه مجنون چشم باز كرد ديد به جاى اينكه برسد به خانهء معشوق به طويله رسيده . دو مرتبه حيوان را برگرداند به آن طرف . باز مقدارى رفت . دو مرتبه مجنون فكرش رفت به سوى معشوق خودش و از اين حيوان غافل شد . حيوان هم باز به فكر معشوق و محبوب خودش كه در طويله بود افتاد و چون ديد رها شده برگشت . چندين بار اين كار تكرار شد :\r\n همچو مجنون در تنازع با شتر * گه شتر چربيد و گه مجنون حر\r\nيك دم ار مجنون ز خود غافل شدى * ناقه گرديدى و واپس آمدى \r\nبعد مىگويد كه آخر مجنون يك‌دفعه خودش را از روى اين شتر پرتاب كرد پايين و :\r\n گفت اى ناقه چو هر دو عاشقيم * ما دو ضد بس همره نالايقيم \r\nمن عاشقم تو هم عاشق ؛ من عاشق ليلا هستم ، از آن طرف بايد بروم ، تو عاشق بچّه‌ات هستى ، به طرف طويله بايد به روى ؛ ما دو تا با همديگر نمىشود [ همسفر\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nباشيم 
  ] ، بالاخره يا بايد من و يا تو ، يكى از اين دو . آنگاه نتيجه مىگيرد ، مىگويد :\r\n عشق مولا كى كم از ليلاستى * بنده بودن بهر او اولاستى \r\nغرض اين است كه [ اگر ما انسان را موجودى صد درصد مادّى ندانيم 
  ] همهء مقولات انسانى ، همهء مختصّات انسانى ، همهء ويژگيهاى انسانى و همهء امورى كه انسان را از غير انسان متمايز مىكند قابل توجيه است ، اگر نه ، قابل توجيه نيست .\r\nتوجيهاتى كه كرده‌اند ، توجيهات مادّى ، مخصوصاً توجيهات ماركسيستى ، در واقع توجيه نيست و نتوانسته‌اند توجيه كنند . يك توجيهى در اين زمينه هست و آن توجيه اگزيستانسيا ليستهاست . اينها خواسته‌اند قضيّه را به شكل ديگر توجيه كنند ، يعنى در عين قبول كردن مادّى بودن انسان بتوانند سر ارزشهاى انسانى را به يك بالينى به اصطلاح بگذارند . اين ديگر ان شاء اللَّه باشد براى جلسهء بعد .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n\r\nعشق روحانى ماركسيسم و ثبات ارزشهاى انسانى\r\nسؤال اوّل راجع به بحثى است كه در معنى فطريّات كرديم در جمع ميان آيه‌اى كه مىفرمايد « شما آفريده شديد در حالى كه چيزى نمىدانستيد » و آياتى كه آنها را آيات ميثاق و فطرت مىناميم . ما آنجا مطلب را به اين شكل بيان كرديم كه گفتيم نظريّهء فيلسوفان اسلامى به اين نحو است كه انسان يك سلسله معلومات فطرى دارد به معنى اين كه اين معلومات ، اكتسابى نيست نه به معنى اين كه بالفعل همراه او هست و آنها را با خود آورده است . با خود بياورد و از اول داشته باشد يك مطلب است ، وقتى كه برايش پيدا مىشود از راه كسب پيدا نمىشود مطلب ديگرى است . اين به معنى آن است كه همين قدر كه بر ذهن عرضه مىشود ، بدون اينكه نيازى به دليل باشد ، ذهن آن را در مىيابد . در سؤال ، اين را برده‌اند به مسألهء عالم ذر :\r\nآيا اين سؤال پيش نمىآيد كه پس آن تعهّد و ميثاق الهى و « بلى » گفتن ما در عالم ذر چيست ؟ و اگر قرار باشد از آن تصديق - كه علم هم تصوّرات و تصديقاتى است - چيزى در ما نمانده باشد چگونه خداوند به آن استشهاد مىكند و ارجاع مىدهد ؟\r\nنه ، اين با آن منافات ندارد . اگر مىرسيديم - كه ديگر نخواهيم رسيد - آيهء ذر را درست بيان مىكرديم ، ولى اينجا ما مىتوانيم شما را ارجاع بدهيم به تفسير الميزان . در\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nتفسير الميزان - البتّه من ترجمهء فارسى آن را نديده‌ام كه چگونه ترجمه كرده‌اند ولى در جلد هشتم متن عربى الميزان كه اين قسمت را بحث كرده‌اند - بسيار عالى و خوب بحث كرده‌اند . در بحث امروز ، ما مىرسيم به مطالبى كه اين را بيشتر توضيح بدهيم .\r\n\r\nتحليلى ديگر از ماهيّت عشق روحانى\r\nسؤال دوم اين است :\r\nچطور مىتوان هر نوع عشق روحانى را هر چند معشوق ، انسان عادى باشد همان عشق حقيقى به ذات بارى تعالى و منبعث از آن دانست ؟\r\nدر آن نظريّه‌اى كه ما نقل كرديم ، عرض كرديم كه اوّلًا اينها معتقدند كه دو نوع عشق وجود دارد : عشقهاى جسمانى و عشقهاى روحانى ، يعنى پاره‌اى از عشقها عشقهاى روحانى است نه هر عشقى . اين اشتباه نشود . به عقيدهء اينها پاره‌اى از عشقهاى انسانها [ به يكديگر 
  ] هم عشقهاى روحانى است . حال چگونه مىتوان آن را عشق حقيقى به ذات بارى تعالى دانست ، آن بر اساس اين مطلب است كه در واقع اينها مىخواهند بگويند كه در عشق روحانى ، معشوق حقيقى ، اين شخص نيست بلكه اين شخص به منزلهء يك محرّكى و به منزلهء يك مظهرى هست كه و لو خود عاشق خيال مىكند كه معشوق حقيقىاش اين است ولى در واقع معشوق حقيقى او اين نيست .\r\nعرفا اساساً به عشق مجازى معتقد نيستند ، آنها تمام عشقها را حقيقى مىدانند و مىگويند يك جمال بيشتر وجود ندارد كه جمال حقّ است و همهء جمالهاى ديگر پرتوى و آينه‌اى از آن جمال هستند . هر جمالى در هر حدّى كه جمال است آن اندازه‌اى [ جمال 
  ] است كه پرتوى از آن را ارائه مىدهد ، و فطرت انسان ، كمال و جمال را كه جستجو مىكند كمال محدود و جمال محدود را نمىخواهد ، كمال مطلق و جمال مطلق را مىخواهد ، يعنى خواستهء فطرى انسان آن است ولى از باب اشتباه در مصداق سراغ اين جمالهاى محدود - كه اينها به همان اندازه كه مظهر هستند معشوق واقع مىشوند - مىرود و به همين دليل بعد از رسيدن ، از او سرخوردگى پيدا مىكند و دنبال محبوب ديگر مىرود ، در شعور ناخودآگاه خود حس مىكند كه اين ، آن چيزى كه او مىخواهد نيست .\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nمسأله‌اى براى انسان مطرح است و آن اين است كه چرا انسان چيزهايى را كه ندارد اين قدر طالب است ، و وقتى كه آنها را واجد شد ديگر آن حرارتش و آن طلبش از بين مىرود و به اصطلاح حالت دل‌زدگى برايش پيدا مىشود ؟ اين خودش يك مسأله‌اى است كه چرا انسان چيزى را كه ندارد اين قدر مىخواهد و آرزو مىكند ؛ همان را كه اين قدر مىخواهد و آرزو مىكند بعد كه به آن مىرسد تدريجاً نسبت به آن حالت دل‌زدگى پيدا مىكند ؛ و به اصطلاح مىگويند انسان طالب تنوّع و تفنّن است ؛ چرا طالب تنوّع است ؟ قاعده اقتضا مىكند كه چيزى را كه مقتضاى طبيعت است و مىخواهد ، چون مىخواهد ، به آن آرام بگيرد . چرا بعد مىخواهد از آن بگذرد و طالب تنوّع است ، باز مىخواهد به چيز ديگر برسد ، اين معشوق را رها كند معشوق ديگر ، آن معشوق را رها كند معشوق ديگر ، تا آنجا كه اين مثل پيدا شده است كه « انسان هميشه طالب آن چيزى است كه ندارد » و راست هم هست ، انسان طالب چيزى است كه ندارد ، به معنى اينكه طالب چيزى است كه ندارد و بيزار از چيزى است كه دارد ؛ چرا اين جور است ؟ بعضى خيال كرده‌اند كه اين لازمهء ذات و فطرت انسان است . چرا لازمهء ذات و فطرت انسان باشد ؟ سرگردانى كه نمىتواند لازمهء ذات انسان باشد ؛ بگوييم لازمهء ذات انسان اين است كه هميشه سرگردان باشد و دائماً مطلوب عوض كند !\r\nتحليل صحيح اين مطلب همين حرفى است كه گفته‌اند انسان اگر به آن چيزى كه مطلوب حقيقى و واقعى اوست برسد آرام مىگيرد . انسان در واقع و در عمق ذات خودش سرگردان نيست . اين سرگردانيها ناشى از اين است كه آن حقيقت را به صورت مبهم مىخواهد و براى [ رسيدن به 
  ] او تلاش مىكند ، به يك چيزى مىرسد خيال مىكند اين همان است ، ولى يك مدّتى كه از نزديك او را بو مىكند طبيعت و فطرتش او را رد مىكند ، مىرود سراغ چيز ديگر ، و همين طور . اين است كه اگر به آن مطلوب حقيقى برسد به سعادت حقيقى - كه سعادت حقيقىاش قهراً آرامش به همان معناى فوق همه چيز است - به آرامش حقيقى مىرسد . اين است كه قرآن مىفرمايد :\r\n « الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ »  و بعد مىفرمايد :  « أَلا بِذِكْرِ اللَّهِ تَطْمَئِنُّ الْقُلُوبُ »  ( 1 ) .\r\n« الا » حرف تنبيه است و در مقام تأكيد و تنبيه گفته مىشود ( يعنى توجّه كنيد !\r\n\r\n\r\n\r\n\r\n","description":"","footnote":"\r\n( 1 ) . رعد / 28 .\r\n","page_name":" 520 ","page_number":520},
  {"content":"\r\n\r\nهان ! ) .  « بِذِكْرِ اللَّهِ »  جار و مجرور است متعلّق به  « تَطْمَئِنُّ الْقُلُوبُ »  كه بر آن مقدّم شده ، و وقتى كه جار و مجرور بر فعل مقدّم مىشود علامت حصر است ، يعنى هر متعلّق فعلى كه بر فعل مقدّم بشود علامت حصر است ، يعنى مفهوم « تنها » دارد .  « أَلا بِذِكْرِ اللَّهِ تَطْمَئِنُّ الْقُلُوبُ »  يعنى تنها با ياد خدا دلها آرام مىگيرد ، يعنى رسيدن به هيچ مطلوبى به انسان آرامش حقيقى نمىدهد ، يك آرامش موقّت مىدهد تا وقتى كه خيال مىكند به مطلوب حقيقى رسيده است ، ولى يك مدّتى كه فطرتش او را از نزديك بو كرد و او را شناخت و درست درك كرد ، يك نوع عدم سنخيّت [ ميان خود و او 
  ] درك مىكند و حالت بيزارى در او پيدا مىشود . تنها حقيقتى كه اگر به او برسد ديگر محال است نسبت به او بيزارى پيدا كند خداوند متعال است ، و اين ، زمانى است كه قلب انسان به « حقيقت » ، به « او » ، به « توحيد » رسيده باشد .\r\nاين است كه عدّه‌اى مىگويند بهشت بايد بدترين جاهاى عالم هستى باشد ، زيرا بهشت يك وضع يكنواخت دارد و بعلاوه در بهشت همه چيز را انسان دارد و وقتى همه چيز داشته باشد مثل اين است كه هيچ چيز نداشته باشد . انسان وقتى نداشته باشد بعد تلاش كند و به دست بياورد آن وقت برايش لذّت دارد و الّا اگر داشته باشد مثل يك بچّه اعيان مىشود كه از همان لحظهء اوّلى كه چشم به دنيا باز مىكند موجبات خوشى برايش فراهم است ، هيچ چيز برايش تازگى ندارد و چون هيچ چيز برايش تازگى ندارد لذّت برايش مفهوم ندارد . براى آن بچّه فقير كه پاى برهنه در كوچه حركت كرده يك جفت كفش خيلى لذّت دارد ؛ ولى آنكه اصلا برايش پا برهنگى مفهوم نداشته و درد پا برهنگى را احساس نكرده است لذّت كفش داشتن را هم هرگز احساس نمىكند . اين است كه روسو در كتاب اميل مىگويد كسانى كه بچّه‌هاى خود را غرق در نعمتها بزرگ مىكنند ، آنها را به شكلى بزرگ مىكنند كه نسبت به لذّت هيچ حسّاسيّت ندارند ، يعنى از موجبات لذّت واقعاً لذّت نمىبرند ولى نسبت به دردها خيلى حسّاسيّت دارند ، يعنى كوچكترين درد پدرشان را درمىآورد . بر عكس ، بچّه‌هايى كه از اوّل در ميان رنجها و سختيها بزرگ شده‌اند ، نسبت به درد ، حسّاسيّت ندارند چون عادت كرده‌اند ، يعنى تحمّل سختيها برايشان آسان است ، بلكه سختى را اصلًا حس نمىكنند و در مقابل ، كوچكترين موجبات لذّت ، حدّ اكثر لذّت را برايشان ايجاد مىكند .\r\nاينها مىگويند پس بهشت هم على القاعده بايد از همه جاى عالم هستى\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nخسته‌كننده‌تر و بىلذّت‌تر باشد ، زيرا همهء موجبات لذّت در آنجا فراهم است و بلكه آنجا مىشود يك « زندان » و بدترين زندانها .\r\nقرآن در يك جا گويى دارد به اين نكته جواب مىدهد ، مىفرمايد :  لا يَبْغُونَ عَنْها حِوَلًا  ( 1 ) ( در باب بهشت و نعمتهاى بهشت است ) يعنى اهل بهشت طالب تحوّل نيستند ، يعنى بهشت برايشان خستگىآور نيست ( 2 ) ، چرا ؟ زيرا اگر بهشت مثل يك باغى مىبود در دنيا منتها يك باغ جاويد ، يعنى همه چيزش دنيا مىبود و انسان در انسانيّت خودش همان كيفيّت دنيايى خودش را مىداشت قطعاً چنين چيزى بود ، يعنى اگر بهشت را در دنيا براى بشرى كه در دنياست بسازند و به فرض محال جاودانگى هم به آن بدهند ، همين ايراد وارد است ؛ ولى مسأله اين است كه بهشت براى بهشتى به عنوان انعامى از نعمتهاى الهى است ، يعنى حتّى بهشت جسمانى و لذّات جسمانى هم براى او عنوان كرامت الهى را دارد ، بدين معنى كه يك موجود تا در حدّى از عرفان و معرفت نباشد بهشت براى او نمىتواند معنى پيدا كند . براى يك نفر بهشتى ، آن اساس لذّتها اين است كه الآن مهمان خالق خودش هست ، بر سر سفرهء خالق خودش نشسته است ، يعنى با آن حقيقت پيوند خورده است كه وقتى به آن حقيقت پيوند خورد ديگر مسألهء خستگى و تنوّع و تحوّل و از سر كوى او رفتن به جاى ديگر معنى ندارد . به عبارت ديگر ، هر چيزى غير از خدا و يا آنچه كه عنوان كرامت الهى و لطف الهى و عنايت الهى و سفرهء الهى داشته باشد ، آنچه كه غير از خداست ، براى انسان نمىتواند مطلوب جاودانه باشد و تنها خداست كه براى انسان مطلوب جاودانه است .\r\nامكان اين كه در بهشت ، انسان حالت دل‌زدگى ، سيرى و تنوّع‌خواهى و اين كه « از اينجا بروم جاى ديگر » پيدا كند وجود ندارد ، در آنجا « جاى ديگر » معنى ندارد ، « جاى ديگر » در اين امور محدود فرض مىشود ، و اصلًا بگوييد « جاى ديگر » برايش تصوّر ندارد .\r\nاز جايى به جايى افتاديم . مسألهء عشق روحانى را داشتيم مىگفتيم ، مطلب به اينجا كشيده شد .\r\n\r\n\r\n\r\n\r\n","description":"","footnote":"\r\n( 1 ) . كهف / 108 [ و با ما قبل آن چنين است : إِنَّ الَّذِينَ آمَنُوا وَ عَمِلُوا الصَّالِحاتِ كانَتْ لَهُمْ جَنَّاتُ الْفِرْدَوْسِ نُزُلًا ، خالِدِينَ فِيها لا يَبْغُونَ عَنْها حِوَلًا . 
  ]\r\n( 2 ) . در اين زمينه آيات ديگرى نيز هست .\r\n","page_name":" 522 ","page_number":522},
  {"content":"\r\n\r\n\r\n« عشق » از نظر عرفا\r\nغرضم اين جهت است كه عرفا مدّعى هستند كه همهء عشقها حقيقى است :\r\n عشق حقيقى است مجازى مگير * اين دم شير است به بازى مگير \r\nاينها فلاسفه را كه عشق را دو نوع مىدانند رد مىكنند ؛ مدّعى هستند كه در معشوقهاى مجازى هم ، عاشق در عين حال كه خودش نمىداند ، معشوق را به اعتبار اين كه پرتوى از او هست دوست دارد . به عقيدهء آنها اصلًا محال است كه انسان غير خدا را دوست داشته باشد . محيى الدين مىگويد : ما احبّ احد غير خالقه ( به خاطر همين حرفهاست كه عدّه‌اى از فقها به او حمله كرده‌اند ) . مىگويد : احدى تاكنون غير از خالق خودش را دوست نداشته لكن احتجب عنه تعالى تحت زينب و سعاد و هند و . . . ( 1 ) او در زير نامهاى معشوقهاى مجازى پنهان است ، معشوق حقيقى خود اوست . در اين زمينه ، مولوى شعرهايى دارد ، مىگويد :\r\n جرعه‌اى بر ريختى زان خفيه جام * بر زمين خاك من كأس الكرام \r\nدر مقام تمثيل ذكر مىكند . مىخواهد بگويد كه جرعه‌اى از عشق الهى بر روى خاك ريخته ، و اگر انسان ، موجود خاكى را دوست مىدارد به اعتبار آن جرعه‌اى است كه روى خاك ريخته شده است .\r\n جست بر زلف و رخ از جرعه نشان * خاك را ( 2 ) شاهان ( 3 ) همىليسند از آن \r\nاين عارف مىگويد اگر همه ، خاك را آنچنان در آغوش مىگيرند و مىليسند ، به اعتبار اين است كه از آن جرعه چيزى در آن هست . بعد مىگويد :\r\n\r\n\r\n\r\n\r\n","description":"","footnote":"\r\n( 1 ) . شرح سيّد عليخان بر صحيفهء سجّاديّه .\r\n( 2 ) . مىخواهد بگويد « اين انسان كه اين بدنش يك خاك بيشتر نيست » .\r\n( 3 ) . مقصودش از شاهان « فى حدّ اعلى » و آنهايى است كه نازشان بيشتر مىچربد .\r\n","page_name":" 523 ","page_number":523},
  {"content":"\r\n\r\n جرعه خاك‌آميز چون مجنون كند * مر شما را صاف او تا چون كند \r\nمىگويد اين معشوق مجازى به اعتبار اينكه يك ذرّه از آن جرعه در آن ريخته شده ، شما را اينجور كرده ؛ اين اگر صاف بشود - يعنى اگر به خود آن حقيقت برسى - ديگر چه خواهى شد ؟ !\r\nبنابراين منافاتى نيست كه به ظاهر - يعنى در خيال خود انسان - معشوق ، يك انسان باشد ؛ ولى در حقيقت ، معشوق حقيقى ، آن انسان نباشد بلكه آن ظاهرى باشد كه در اين مظهر به شكلى خودش را ظاهر كرده است .\r\n\r\nآيا ارزشهاى انسانى متغيّر است ؟\r\nسؤال سوم كه شايد لازم باشد بيشتر دربارهء آن بحث كنيم اين است :\r\nيك ماركسيست در توجيه عدم تناقض ميان دفاع از ارزشهاى انسانى و مادّيّت ( راجع به آنچه كه قبلًا بحث كرديم كه ميان فلسفهء مادّى و قول به ارزشهاى انسانى يك نوع تناقض هست ) مىتواند بگويد كه ما انسان را يك موجود ثابت نمىدانيم ( و قهراً ارزشهاى انسانى هم ثابت نيست ) و به تبع نظام اجتماعى ، او را متكامل مىدانيم . از اين رو انسان در هر دوره ، ارزشهاى اخلاقى مختصّ به آن دوره را دارد كه مىتوان به آن متّكى بود . اخلاق فئودالى با اخلاق كمونيستى فرق مىكند امّا طبقهء پرولتاريا در يك مرحلهء مشخّص تاريخى مىتواند از يك مجموعهء ارزشهاى اخلاقى كمونيستى دم بزند . پس تناقضى وجود ندارد و قبول ارزشهاى اخلاقى متحوّل ، قبول فطريّات و غير مادّه را ضرورى نمىكند .\r\nسؤال و بحث خوبى است كه بايد دنبالش را بگيريم . سخن اوّل اين است كه انسان يك موجود متحوّل است ، پس ارزشهاى انسانى هم يك سلسله ارزشهاى متحوّل است ، و به عبارت ديگر چون انسان ثابت نيست پس ارزشها هم قهراً ثابت نيست . اين يك مطلب .\r\nمطلب ديگر اين است كه حال كه [ انسان و ارزشهاى انسانى 
  ] ثابت نيست و متغيّر است ، متكامل هم هست ، و بعد بگوييم ملاك تكامل چيست ؟ در اين باره جداگانه بايد بحث كنيم . بعد مىگويند :\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nاز اين رو انسان در هر دوره ، ارزشهاى اخلاقى مختصّ به آن دوره را دارد كه مىتوان به آن متّكى بود . اخلاق فئودالى با اخلاق كمونيستى فرق مىكند . . .\r\nدر اينجا روى دو جهت تكيه شده است و يك مقدار هم شايد خلط مبحث شده باشد . يكى مسألهء اينكه ارزشهاى انسانى ثابت نيست و متغيّر است . اين همان مسألهء نسبيّت اخلاق است ، يعنى در ميان ارزشهاى انسانى ، آن قسمت كه مربوط به اخلاق است ، متغيّر است ، مسألهء متغيّر بودن و نسبى بودن اخلاق . آيا خود اين مطلب حرف درستى است ؟ يعنى واقعاً ارزشهاى انسانى و از جمله ارزشهاى اخلاقى متغيّر است ؟\r\nهمين چندتايى كه ما نام برديم [ يعنى مقولات پنج‌گانهء فطريّات احساسى 
  ] آيا اينها واقعاً متغيّر و متحوّل است ؟ مثلًا گفتيم حقيقت‌جويى خودش براى انسان يك ارزش است . آيا اين يك ارزش متغيّر است ؟ يعنى در دوره‌هاى مثلًا اشتراك اوّليّه ، كشاورزى ، بردگى ، فئودالى ، سرمايه‌دارى و كمونيستى ، اين ارزش براى انسان تغيير كرده است ؟ يا اين به صورت يك ارزش ثابت براى انسان هست ؟\r\nثانياً اگر ارزشها متغيّر باشد معنايش اين است كه هر ارزشى در زمان خودش درست است و در زمان ديگر محكوم است . مثلًا اخلاق فئودالى را در نظر مىگيريم . آيا ما مىتوانيم اين اخلاق را كه « اخلاق فئودالى » مىناميم ، به دليل اينكه وابسته به دورهء فئوداليسم بوده امضاء و تصحيح كنيم ؟ يعنى ما بايد ببينيم در آن دوره ، آنها چه چيز را اخلاق مىدانستند [ همان را تأييد كنيم 
  ] و لو آنكه اخلاق دانستنشان مثلًا به اين بوده است كه - اگر چه افسانه است - ضحّاك بيايد روزى يك جوان را بكشد براى اينكه مارهاى روى دوش خود را با مغز آنها تغذيه كند ؟ يا اين كه نه ، يك سلسله اصول ثابت در كار است . كار فرعون در زمان خودش هم محكوم است ؛ نه اينكه كار فرعون چون تعلّق به زمان فرعون دارد در زمان خودش درست است ، ما در زمان ديگرى هستيم و نبايد ارزشهاى زمان خودمان را به زمان فرعون و موسى ( عليه السّلام ) تحميل كنيم ، فرعون به زمان ديگرى تعلّق داشته و آنچه كه در آن زمان ، آنها آن را اخلاق مىدانستند اخلاق درستى است . آيا ما مىتوانيم چنين حرفى بزنيم ؟ !\r\nثالثاً در اين بيان روى اخلاق طبقاتى تكيه شده است . قاعدتاً هم همين‌جور بايد باشد ، يعنى ماركسيسم نمىتواند به اخلاق انسانى - يعنى اخلاقى كه براى كلّ انسانها اخلاق است - قائل باشد . مطابق اين بيان مثلًا در زمان ما كه نمونه‌اى از همهء\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nاين نظامها هست - نمونهء فئوداليسم ، نمونهء كاپيتاليسم و نمونه كمونيسم - بايد بگوييم كه واقعاً اخلاق براى كمونيست يك چيز است ( اخلاق كمونيستى ) و براى كاپيتاليست چيز ديگر . حرف يك كاپيتاليست به يك كمونيست - و بالعكس - بايد اين باشد كه تو نمىتوانى اخلاق خودت را به من تحميل كنى زيرا تو در شرايط من نيستى و من در شرايط تو نيستم . اگر من در شرايط تو مىبودم اخلاق تو را مىپذيرفتم ، و اگر تو در شرايط من مىبودى اخلاق من را مىپذيرفتى ، پس نه من مىتوانم به تو حرفى بزنم و نه تو مىتوانى . نه يك كمونيست مىتواند يك كاپيتاليست را از نظر اخلاقى محكوم كند و نه يك كاپيتاليست مىتواند يك كمونيست را از نظر اخلاقى محكوم كند ، زيرا يك اخلاق مشترك انسانى و فطرى كه [ بر اساس آن 
  ] يك كمونيست بتواند يك كاپيتاليست را تقبيح كند و بالعكس ، وجود ندارد و يك امر مشترك در كار نيست ، و هر يك مىتواند در پاسخ به ديگرى بگويد اخلاق من متعلّق به خود من است و اخلاق تو متعلّق به تو ؛ تو نمىتوانى اخلاق من را داشته باشى و من نمىتوانم اخلاق تو را داشته باشم .\r\nبنابراين ، اخلاق نه تنها وابسته به زمانها مىشود ، وابسته به خصوصيّات طبقاتى هم مىشود . مثلًا در اينهمه از نقاط دنيا كه اكنون نظام فئوداليسم حكومت مىكند ، اخلاق صحيح آنها همان اخلاق فئوداليته است .\r\nحرف ما اين است كه انسان از آن جهت كه انسان است يك سلسله اخلاقيّات دارد كه اين اخلاقيّات بر دورهء بدويّت انسان آن گونه صادق است كه بر اين دورهء تمدّن صنعتى او .\r\n\r\nسخن دكتر هشترودى و نقد آن\r\nاتّفاقاً مطلبى را دو سه شب پيش در روزنامه خواندم ، خيلى جالب بود و قصد داشتم كه آن را يك وقتى برايتان بخوانم . امروز هم كه بحث ما همين جور به اين امور گذشت ؛ اكنون برايتان مىخوانم . در روزنامهء كيهان هشتم تير ماه ( 1 ) مصاحبه‌اى شده بود با آقاى پروفسور هشترودى تحت عنوان « گفتگوى خبرنگار ما با آقاى\r\n\r\n\r\n\r\n\r\n","description":"","footnote":"\r\n( 1 ) . [ سال 56 
  ] .\r\n","page_name":" 526 ","page_number":526},
  {"content":"\r\n\r\nهشترودى » و با تيتر « انسان زمينى به صورت موجودى كيهانى درمىآيد » . او گاهى حرفهاى عجيب و غريبى مىزند . يك سلسله حرفها در اين زمينه‌ها دارد كه هميشه آنها را تكرار مىكند كه اهرام مصر را انسانهاى روى زمين نساخته‌اند بلكه انسانهاى ديگرى از كراتى كه در تمدّن پيشرفته‌تر بودند آمدند و ساختند و امكان ندارد اين را انسان آن روز ساخته باشد و از اين حرفها ، و اخيراً براى خودش يك « فلسفهء اخلاق » ساخته ، يعنى او هم يك نوع امانيزم به اصطلاح از خودش اختراع كرده است . در آن مصاحبه ، آقاى هشترودى مقدّمه‌اى ذكر كرده و در آن ، علم و تمدّن امروز را محكوم كرده است . مىگويد علم و تمدّن چون نتيجه‌اش فعلا به ضرر بشر است اكنون محكوم است . قسمتهايى از عبارتهاى او را برايتان مىخوانم ؛ مىگويد :\r\n« هيچ حكمى مطلق نيست . همهء احكام ، نسبى است . شايد به شما گفته باشند كه احكام رياضى مطلق است . احكام رياضى هم مطلق نيست . »\r\nخبرنگار كيهان مىگويد :\r\n« پروفسور هشترودى رياضىدان پير ايران با اين منطق كه هيچ حكمى مطلق نيست به جنگ نامهربانيها مىرود و مردم را از تيره‌ها و ملّتهاى گوناگون به زير پرچم مهرورزيها مىخواند و اينكه همهء مردم همديگر را برادر و خواهر بدانند . »\r\nاينجا من نوشته‌ام : اين كه مىگويد هيچ حكمى مطلق نيست ، خود همين حكم كه « هيچ حكمى مطلق نيست » حكمى است مطلق يا غير مطلق ؟ يك وقت ما مىگوييم هيچ حكمى مطلق نيست مگر اين حكم كه هيچ حكمى مطلق نيست ، اين ديگر مطلق است . در اين صورت ، استثناء چرا ؟ اگر بناست هيچ حكمى مطلق نباشد ديگر دليل ندارد كه اين يكى استثناء بشود . منطقيّين مىگويند بعضى از قضايا هست كه محال است اين قضايا به نحو عموم صادق باشد ، حتماً استثناء مىخورد ؛ مثل اين كه كسى بگويد : « همهء گفته‌هاى من دروغ است » . اين نمىتواند راست باشد به طورى كه همهء مصداقهايش راست باشد ، چون اگر همهء گفته‌هاى من دروغ باشد ، از جمله همين گفتهء من هم بايد دروغ باشد . اگر اين گفتهء من دروغ باشد پس بايد همهء گفته‌هاى من دروغ نباشد و الّا نمىشود اين دروغ باشد .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nحال ، از جمله حرفهايى كه نمىتواند صادق باشد اين است كه « هيچ حكمى مطلق نيست » . اين اگر بخواهد صادق باشد شامل خودش هم مىشود . اگر شامل خودش بشود پس خود اين هم مطلق نيست . وقتى خود اين مطلق نباشد پس ما احكام مطلقى داريم ، و به عبارت ديگر چون اين مطلق نيست پس بايد يك سلسله احكام مطلق داشته باشيم . اين يكى .\r\nديگر اينكه مىگويد : « مردم را به مهرورزى مىخواند و اين كه همهء مردم همديگر را برادر و خواهر بدانند » . از اين آقا بايد پرسيد اين دستور العمل اخلاقى كه « همهء مردم بايد يكديگر را برادر و خواهر يكديگر بدانند » حكم مطلق است يا حكم نسبى ؟\r\nتعلّق به زمان خاص دارد يا در همهء زمانها [ صادق است ؟ 
  ] آيا اين دستور العمل براى همهء زمانها - از گذشته و آينده و حاضر - خوب بوده است يا فقط براى زمان حاضر است ؟ همچنين آيا در همهء مكانها و در همهء شرايط براى همهء مردم صادق است يا براى بعضى از مردم ؟ بعد خبرنگار مىگويد :\r\nاستاد دانشگاه تهران كه از پيشرفت تكنيك و دانش و از استخدامشان در خدمت ظلم و آدمكشى سخت رنج مىبرد مىگويد :\r\n« احكام لا يتغيّر قرون وسطايى در قرن ما درهم شكسته و اعتبار خود را نه تنها از دست داده بلكه احكام جديدى جاى آنها را گرفته كه به هيچ وجه مطلق نيست .\r\nحكمت عاليهء سقراط و اخلاق متعالى كانت با آن همه طنطنه و دبدبه به عنوان ريا و دروغ و حسّ اثبات نفس و خوددوستى و حبّ ذات تعبير شده است . اينشتين اعتبار علمى مطلق بودن زمان و مكان را درهم ريخت . از سوى ديگر با نظريّهء جنسى فرويد اعتبار مبانى اخلاقى كه به صورت موهبت مطلق الهى تلقّى مىشد از دست رفت .\r\nاكنون كه كلّيّهء احكام ، نسبى است نبايد به خاطر اينكه فلانى حكم مورد قبول مرا نمىپذيرد برادركشى راه بيندازيم . حكمى كه ما قبول مىكنيم براى ما مطلق است ولى اين حكم ممكن است براى ديگرى مطلق نباشد . وقتى احكام رياضى مطلق نيست و همه چيز نسبى است عدّه‌اى چگونه مىتوانند با حكم مطلق ، برادركشى و خواهركشى كنند و از تكنيك در اين راه استفاده كنند ؟ »\r\nمىگويد اصلًا اين جنگها از بقاياى احكام مطلق قرون وسطاست ، يعنى در قرون وسطى مردم احكام خودشان را [ مطلق مىدانستند . 
  ] مقصودش اين است كه مثلًا پيروان فلان دين ، خودشان را حق مىدانستند حق مطلق ، و مخالفين را باطل\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nمىدانستند باطل مطلق ؛ آنها هم در مقابل ، همين‌طور بودند و اين امر منجر به آدمكشى مىشد . ما بايد همين قدر بفهميم كه هيچ چيز مطلق نيست . اگر من مىگويم حرف من حقّ است ، اگر حق هم باشد به طور مطلق حق نيست ، او را هم اگر مىگوييم باطل ، اگر باطل هم باشد به طور مطلق باطل نيست . من حقّ نسبى هستم و باطل نسبى ، او هم حقّ نسبى است و باطل نسبى . پس بياييم با همديگر برادر باشيم . اين اساس حرفش است .\r\nبعد احكام اخلاقى را با مسائل رياضى و غيره مخلوط مىكند ، مىگويد همهء آن اخلاق سقراط ، تازه امروز مىگويند در واقع نوعى خوددوستى ، دروغ و رياست .\r\nبه اين آقا بايد گفت : شما الآن با اين بيان خودت ريا را محكوم كردى ، دروغ را محكوم كردى ، اثبات نفس و خوددوستى و حبّ ذات را هم محكوم كردى . البتّه اين حرف ، حرف بىاساسى است كه حكمت سقراط باطنش اينهاست ، يعنى گفته‌اند كه اين نوعى خوددوستى است كه به صورت اخلاق جلوه كرده . بسيار خوب ، ما قبول كرديم كه حكمت سقراط نوعى خوددوستى ، خودپرستى ، حسّ اثبات نفس ، تظاهر ، ريا و غيره است به نام « اخلاق » و اخلاق سقراط را محكوم مىكنيم ، ولى در نتيجه قبول كرديم كه اينها را به طور مطلق نفى كرديم و به طور مطلق ضدّ اخلاق دانستيم . آيا ريا يك ضدّ اخلاق است به طور مطلق يا به طور نسبى ؟ دروغ ضدّ اخلاق است به طور مطلق يا به طور نسبى ؟ خوددوستى و خودپرستى ضدّ اخلاق است به طور مطلق يا به طور نسبى ؟ اگر اينها به طور نسبى ضدّ اخلاق‌اند پس اخلاق سقراط نيز حقّ نسبى است و نفى نشده . شما مىخواهيد بگوييد حكمت سقراط به كلّى منسوخ است به دليل اين كه باطنش اينهاست ، پس شما [ ضدّ اخلاق بودن 
  ] اينها را به طور مطلق در اينجا پذيرفته‌ايد .\r\nانسان نمىتواند قائل به اخلاق باشد و در عين حال اخلاق را متغيّر و نسبى بداند ( حرف ما اين است ، بازهم درباره‌اش بحث خواهيم كرد ) ، يعنى اخلاق لااقل از نظر اصول مساوى است [ با ثبات و اطلاق . 
  ] ما يك اصول اخلاقى داريم و يك فروع اخلاقى . فروع اخلاقى غير از اصول اخلاقى است . اصول اخلاقى يا اخلاق است و ثابت و مطلق ، [ و يا اخلاق نيست 
  ] ، و اگر ما ثبات و اطلاق را از اخلاق بگيريم اخلاق\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nديگر از جنبهء اخلاقى بودن خارج مىشود ؛ بله به شكل يك سلسله آداب - يك سلسله قواعد قراردادى مثل آيين‌نامه‌ها - در مىآيد ، نه آن امر مقدّس و نه آن امرى كه واقعاً فضيلت و خير است . . . ( 1 )\r\n\r\n\r\n\r\n\r\n","description":"","footnote":"\r\n( 1 ) . [ بقيّهء بيانات استاد متأسّفانه روى نوار ضبط نشده است . 
  ]\r\n","page_name":" 530 ","page_number":530},
  {"content":"\r\n\r\n\r\nتكامل اصالتهاى انسانى\r\n. . . [ از نظر منكران اصالتهاى انسانى 
  ] اين حرفهايى كه ما به نام اصالتهاى انسانى ، شرافتهاى انسانى ، كرامتهاى انسانى مىناميم ، همه موهوم محض است ، منتها بعضى از اين منكرها مىگويند موهومهايى است كه مصلحت و منافع جامعهء بشر اقتضا مىكند كه بشر اين موهومها را بپذيرد و الّا حقيقتى ندارد ؛ مثلًا صداقت در مقابل فريب و فريبكارى هيچ اصالتى ندارد ، براى انسانى كه مىخواهد صادق باشد يا فريبكار اين دو هيچ فرقى نمىكند ؛ اگر همهء مردم بخواهند فريبكار باشند به زيان همهء مردم است ، براى اين كه همهء مردم بهتر به منافع خودشان برسند و زيان كمترى ببرند ناچار بايد اين موهومات را پذيرفت ؛ آنگاه فيلسوفانى آمدند و اين حرفها را به مردم تلقين كردند كه « شرافت اقتضا مىكند كه انسان صادق باشد و نه فريبكار » تا وجدانهاى مردم را به اين موهومات پايبند كنند ؛ اينها موهوماتى است كه به حال مردم مفيد است و الّا در واقعيّت خود موهوم محض است ؛ و گروهى ديگر از همين كسانى كه اينها را موهوم مىدانند ، هم موهوم مىدانند و هم توصيه نمىكنند ، توصيه به خلافش مىكنند ، مثل فلسفهء نيچه كه مىگويد اين موهومات را يك عدّه وضع كرده‌اند براى منافع خودشان ، اگر كسى بتواند بر خلاف رفتار كند بايد هم بر خلاف رفتار كند .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\n\r\nمقايسهء نظر نيچه و نظر ماركسيستها\r\nپس نظريّهء دوم ، موهوم بودن اينهاست اعمّ از اينكه اينها را يك موهومهاى مفيدى به حال بشريّت بدانيم يا موهومهايى كه حتّى مفيد هم نيست . در اين زمينه نيچه سخنى دارد درست عكس سخن ماركسيستها . ماركسيستها مىگويند مفاهيم اخلاقى - مخصوصاً مفاهيم اخلاقى دينى و مذهبى - را طبقات مرفّه و برخوردار براى تسكين طبقهء محروم و جلوگيرى از انقلاب و شورش طبقهء محروم به وجود آورده‌اند . دين ، وضع‌شدهء از ناحيهء طبقات استثمارگر است . نيچه درست عكس اين مطلب را مىگويد . او چون فلسفه‌اش بر محور تكامل نسل بشر ( و كمال را هم فقط در قدرت مىداند ) و پيدايش انسان نيرومند ( ابرمرد ) است ، مىگويد اصلًا دين و اخلاق و اين مسائل را طبقهء ضعفا كه به حكم طبيعت محكوم به فنا هستند اختراع كردند براى اينكه جلو طبقهء اقويا را بگيرند . در قانون تكامل طبيعت ، ضعيف اساساً محكوم است و بايد هم از بين برود - گناهى از خود ضعف بالاتر نيست - و قوى بايد باقى بماند براى اينكه نسل قوىتر ، از او به وجود بيايد و طبيعت در اقويا به كمال مىرسد نه در ضعفا . ضعفا موجوداتى حذف شدنى هستند ، بايد هم حذف بشوند و تقويت ضعيف بسيار كار غلطى است . اين مفاهيم دين و مذهب و انصاف و عدالت و نفس‌كشى و ايثار و از خودگذشتگى و غيره را ضعفا اختراع كردند ؛ چون ديدند با زور از عهدهء اقويا بر نمىآيند آمدند اين معانى و مفاهيم را وضع كردند و به اين وسيله جلو پيشرفت اقويا را گرفتند . در منطق او دين ساختهء دست ضعفاست براى جلوگيرى اقويا ، كه هميشه حق هم از آن قوى است : « الحكم لمن غلب » حق از آن همانى است كه در اين تنازع طبيعى پيروز شده است ، و لهذا تمام معانى و مفاهيم دينى و مذهبى و اخلاقى را به كلّى نفى مىكند و مىگويد اينها مانع تكامل هستند . اين هم نظر دوم .\r\nولى نظريّات ديگرى هست كه اصالت انسانيّت را قبول مىكند ( يعنى موهوم نمىداند ) ، واقعاً براى انسانيّت واقعيّتى قائل است امّا اينها را فطرى هم نمىداند .\r\nاينها دو دسته‌اند : يك دسته همان كسانى هستند كه مىخواهند اينها را ، هم قبول كنند و هم فطرى بودنشان را انكار كنند ؛ همان مسأله‌اى را كه در يكى از سؤالات گذشته مطرح شده بود طرح كردند ، گفتند در اين جهان ، حقيقت ثابتى وجود ندارد ، هيچ امر\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nثابتى نيست ؛ چه چيز در دنيا ثبات دارد كه انسانيّت ثبات داشته باشد ؟ ! انسانيّت - به همان معنى اصالتهاى انسانى - نيز يك حقيقت متغيّر است ، تابع شرايط خاصّ زمان است ، در هر زمانى و در هر شرايط زمانى ، اصالتهاى انسانى و اصالتهاى اخلاقى به تناسب آن زمان و شرايط آن زمان يك چيز است كه در آن زمان واقعاً اخلاق همان است و آن ، مقدّس و انسانيّت است ، ولى وقتى كه شرايط زمانى تغيير مىكند آنها هم تغيير مىكنند ، جايشان را به چيز ديگر مىدهند كه آن زمان ، انسانيّت آنهاست . پس اين اصالتها ثابت نيستند و متغيّرند و بعلاوه - همان‌طور كه قبلًا عرض كرديم - مىگويند مطلق نيستند ، نسبىاند ؛ گذشته از اينكه به حسب زمان متغيّر هستند ، در زمان واحد هم در محيطهاى مختلف و در شرايط مختلف ، مختلف مىشوند . مثلًا وضع طبقاتى قهراً اخلاق را مختلف و متعدّد مىكند . هر انسانى در هر شرايطى از شرايط اجتماعى هست ، براى او اخلاق يك چيز است غير از آن چيزى كه در شرايط ديگرى براى افراد ديگر اخلاق است . راجع به اين مطلب ، ما در جلسهء گذشته بحث كرديم ، چندان لزومى به تكرار نيست ، فقط امرى را اضافه مىكنم .\r\n\r\nمفهوم تكامل اصالتهاى انسانى\r\nاين فرضيّه همان‌طور كه گفتم بر اساس اين است كه هيچ امر ثابتى در جهان نيست و همه چيز متغيّر است ؛ ولى تنها بر اساس تغيير نيست ، بر اساس تغيير و تكامل است . ما همين جا مىخواهيم اين مطلب را مقدارى بشكافيم كه اگر گفتيم اصالتهاى انسانى متكامل‌اند معنى « متكامل بودن » چه مىتواند باشد كه با مطلق تغيير فرق بكند . هر تغييرى را ما نمىتوانيم تكامل بدانيم ، چون تنزّل هم تغيير است . يك انسان در انسانيّت خودش ممكن است كامل‌تر بشود و ممكن است تغييرش در جهت عكس باشد ، همان كه ما مىگوييم « فساد اخلاق » . اصلًا آيا « فساد اخلاق » معنى دارد - و لو در زمان واحد - يا معنى ندارد ؟ ناچار معنى دارد ، نمىشود كه معنى نداشته باشد ، بگوييم هر وضعى كه بود ، وضع ديگرى كه به جايش آمد اين تكامل است ! بديهى است كه چنين نيست . تكامل يعنى گام برداشتن در مسير كمال ، يعنى شىء متكامل كه منزل عوض مىكند و مراحل را مرحله به مرحله پشت سر مىگذارد ، گذشته از عدم ثبات و در يك جا متوقّف نبودن ، يك امر ديگر هم در آن هست و آن اين است كه اين تغيير در\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nمسير كمال صورت گرفته است ، بدين معنى كه مبدئى را در نظر گرفته‌ايم ، بعد مىگوييم در آن متكامل شده است ، يعنى در مرحلهء بعد همان را در مرحلهء عالىتر و به مقدار بيشتر دارد .\r\nپس اگر مسير ، مسير كمال نباشد آن تغيير مرحله و آن تغيير و جابجا شدن ، تكامل نيست . اگر مسير بخواهد مسير كمال باشد بايد يك امرى را ما در نظر بگيريم بعد بگوييم آن امر را كه [ اين شىء 
  ] در ابتدا داشته است - كه ما آن را كمال تلقّى كرده‌ايم - در مرحلهء بعد همان را به شكل افزونترى دارد .\r\nمثلًا تكامل در علم و تكامل در صنعت را در نظر مىگيريم . جامعه‌اى در مرحله‌اى از علم و دانايى و اطّلاع و كشف اسرار طبيعت و در مرحله‌اى از صنعت هست ، در مرحلهء ديگر تغيير مىكند ؛ حال آيا هر تغييرى را مىتوانيم بگوييم « تكامل » ؟ اگر در دورهء بعد ، اين مردم جاهل‌تر و نادان‌تر شدند ، قدرت فنّى و صنعتىشان ضعيف‌تر شد باز مىتوانيم بگوييم تكامل پيدا كرده‌اند چون با گذشته فرق كرده‌اند ؟ مثلًا آمار باسوادها سابق بيشتر بود حالا كمتر شده است ، سطح سواد و معلومات قبلًا بيشتر بود حالا كمتر شده است ؛ آيا مىتوانيم بگوييم چون اكنون در آن مرحله نيستند ، پس تكامل است ؟ نه ، آن وقتى ما مىگوييم تكامل است كه در دورهء بعد ، آن جامعه از نظر كمّيّت يا كيفيّت و يا از هر دو نظر در سطح بالاتر قرار گرفته باشد ، يعنى اگر در دورهء قبل مثلًا آمار باسوادها 50 % بود اكنون از نظر كمّيّت ، شده 60 % ، و اگر بالاترين سطح دانش و معلومات و حد اكثر سواد داشتن اين بود كه مدرك ليسانس داشته باشند ، اكنون مراحل تخصّصى را طى كرده‌اند . صنعت هم همين‌طور است ، يعنى در آنچه كه داشته‌اند همان را دارند با چيز اضافه ، و به عبارت ديگر آن را در سطح بالاتر دارند .\r\nاين است كه در « تكامل » ما بايد يك « مبدأ كمال » ى در نظر بگيريم و بعد مسيرى از همان مبدأ در نظر بگيريم كه شىء در همان مسير در مرحلهء بعد در سطح بالاتر قرار گرفته است . اين را مىگوييم « تكامل » .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\n\r\nانواع تكامل جامعهء بشرى :\r\n\r\n1 . تكامل در رابطهء انسان با طبيعت\r\nمىآييم سراغ تكامل جامعهء بشرى . تكامل جامعهء بشرى چند گونه است ( 1 ) . يك وقت ما مىگوييم جامعهء بشرى متكامل است بدين معنى كه در مسائل فنّى يعنى در رابطهء انسان با طبيعت [ پيشرفت داشته است . 
  ] انسان با طبيعت رابطه دارد ، در حال جنگ و جدال است و مىخواهد بر طبيعت تسلّط پيدا كند ، قاهر بشود و طبيعت را استخدام كند . تكامل در اين امر ، خيلى خوب معنى دارد و بدون شك جامعهء بشرى در رابطه‌اش با طبيعت تكامل پيدا كرده ، يعنى اگر ما در مجموع زمانها در نظر بگيريم ، آنچه كه « تكنيك » يا « صنعت » يا « تصرّف در طبيعت » و يا « تسلّط بر طبيعت » ناميده مىشود روز به روز [ پيشرفت نموده و 
  ] افزايش پيدا كرده است .\r\n\r\n2 . تكامل در روابط ساختمانى اجتماع\r\nمسألهء ديگر ، تكامل در روابط انسانها با يكديگر است ولى مقصود روابط ساختمانى اجتماع است . يعنى چه ؟ يعنى جامعه از نظر تشكيلات ، حكم يك موجود زنده را دارد كه هر چه ساده‌تر و بسيط تر است از ارگانيزم كمترى برخوردار است ، حالت وحدت و بساطت بيشترى دارد ؛ هر چه كه تكامل پيدا مىكند ، از نظر اعضا و اجزا و ارگانها پيچيده‌تر مىشود ، تقسيم كار بيشتر مىشود و گسترش اين پيچيدگى بيشتر مىگردد .\r\nاز اين نظر هم بدون شك جامعهء بشرى تكامل پيدا كرده . به عنوان مثال جامعهء امروز ايران و جامعهء پنجاه سال پيش ايران را در نظر مىگيريم . شغلها را در نظر بگيريد ، رشته‌هاى علمى را در نظر بگيريد ، پستهاى ادارى را در نظر بگيريد . سابقاً اين جامعه مثل يك حيوان كوچك ابتدايى بود با اعضايى بسيار كم . مىبينيد روز به روز\r\n\r\n\r\n\r\n\r\n","description":"","footnote":"\r\n( 1 ) . در بحثهاى « فلسفهء تاريخ » در باب تكامل ، اين بحث را مطرح كرده‌اند .\r\n","page_name":" 535 ","page_number":535},
  {"content":"\r\n\r\nبر اعضاى آن افزوده مىشود . مثلًا از نظر كسب ، يعنى كارى كه وسيلهء مبادله است - آنهايى كه ابزارها را در اختيار افراد مىگذارند - سابقاً اگر كسى انواع شغلها را در همين تهران در نظر مىگرفت شايد در ده شغل خلاصه مىشد ، يعنى وضع جامعه بيش از اين اقتضا نمىكرد . در دهات كه مىرفتيد يك مغازه مىديديد كه آن مغازه در آن واحد هم عطّارى است ، هم بقّالى ، هم قصّابى و هم لوازم التحرير فروشى ، هر چه مىخواهيد آنجا هست . ولى هر چه كه جامعه گسترش پيدا مىكند اين شغلها تنوّع پيدا مىكند ، و اكنون شما مىبينيد كه در اثر پيشرفت صنعت ، شغلهايى اختراع شده است كه در قديم نبود چون موضوعش منتفى بود ، مثل نوارفروشى ، كه كسى شغلش اين باشد كه نوارهاى ضبط شده را بفروشد . تازه در ميان نوارهاى ضبط شده يك بخش آن نوارهاى مذهبى است ؛ شما مىبينيد مغازه به وجود آمده كه كارش اين است كه فقط نوار مذهبى مىفروشد .\r\nدر كارهاى ادارى نيز همين‌طور است . مثلًا وزارتخانه‌ها را در نظر مىگيريم .\r\n( حال ممكن است يك مقدار هم مصنوعى و تصنّعى باشد ولى يك مقدار هم واقعاً ضرورت ساخت اجتماع اقتضا مىكند ) . اگر در زمان ناصر الدين شاه يكى دو تا وزير بيشتر نبودند و اينها كارها را اداره مىكردند اكنون از نظر واقع و نفس الامر هم اگر بخواهد كارهاى وزارتخانه‌ها اداره شود ، يك كار مثلًا آب و برق برابر با تمام كارهاى دورهء ناصر الدين شاه است .\r\nاز اين نظر هم [ جامعهء بشرى متكامل شده است 
  ] ، از نظر پيچيدگى اجتماعها ( و اين هم مربوط به ايران نيست ، همهء دنيا اين جور است ) يعنى زياد شدن كار و شغل و بعد تقسيم كار و شغل ، و افزايش تخصّصها ، كه نتيجه‌اش خارج شدن افراد اجتماع از تشابه است و اين از نظر جامعه‌شناسى اثر زيادى دارد ، چون انسان شبيه كارش است و كارش شبيه انسان ، و كار انسان را مىسازد . در آن دوره‌هايى كه كارها چند قلم بيشتر نبود انسانها با يكديگر شبيه‌تر بودند تا امروز كه كارها اين قدر تنوّع پيدا كرده و بين انواع كارها از زمين تا آسمان مباينت هست . قهراً بين انسانى كه در عمرش دائماً سر و كارش با فلان كار است و انسانى كه سر و كارش با فلان كار ديگر است نهايت تباين هست و اصلًا دو روح‌اند ، و اين مشكل بزرگى است كه خواه ناخواه به وجود آمده است .\r\nبنابراين در اين [ جهت 
  ] هم تكامل معنى دارد ؛ يعنى آن دورهء اوّل را مىگوييم كه\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nافراد انسانها ، حالت يك موجود زنده را به خود مىگيرند ، يعنى يك مجموعهء تقسيم‌شده‌اى هستند كه مجموعشان براى يك هدف واحد كار مىكنند ؛ در همين جهت ، جامعهء بشرى دوره به دوره كمال‌يافته‌تر شده است ، يعنى آنچه داشته ، در دورهء بعد دارد با اضافه ، و آنچه در دورهء بعد دارد در دورهء ديگر همان را دارد با اضافه ، يعنى در دوره‌هاى بعد همانها را در سطح بالاتر دارد .\r\nاين است كه « تكامل » ، مطلق تغيير نيست ؛ تكامل ، معيار مىخواهد ( 1 ) . يعنى آنچه را كه [ شىء 
  ] در مرحلهء قبل داشته است - كه آن را هم ما نوعى كمال تلقّى مىكنيم - در مرحلهء بعد به نحو بيشتر و كامل‌تر و افزون‌تر داشته باشد . به عبارت ديگر در تكامل ، يك مدار خاص و يك مسير خاص با اين شرايط بايد وجود داشته باشد .\r\n\r\n3 . تكامل در انسانيّت\r\nحال اگر ما اصول ارزشهاى انسانى را فطرى و ثابت بدانيم آن وقت است كه « تكامل » معنى پيدا مىكند . مثلًا گفتيم مسألهء حقيقت‌جويى يكى از ارزشهاى انسان است . اگر در همين مسألهء حقيقت‌جويى و حقيقت‌پويى و حقيقت‌خواهى ، بشر اوّليّه هم حقيقت‌جو و حقيقت‌خواه بوده و در دورهء بعد ، در حقيقت‌خواهى پيشرفت كرده يعنى حقيقت‌خواه‌تر و حقيقت‌جوتر شده و بيشتر از گذشته وابسته به حقيقت شده است ، پس تكامل پيدا كرده است . همين‌طور است زيبايىدوستى . اگر جمال و زيبايى - و به عبارت ديگر زيبايىدوستى - خودش يك معيار است و مفهوم معيّنى دارد ، تكامل در اين زمينه مىتواند معنى داشته باشد : بشر اوّليّه زيبايىدوست بود ، بشر امروز هم زيبايىدوست است . آنچه را كه بشر اوّليّه دوست مىداشت بشر امروز همان را در سطح بالاتر دوست دارد ، و همين‌طور است هنر كه زيبايىآفرينى است ، يعنى در آن مقوله‌اى كه بشر اوّليّه زيبايى را مىآفريد بشر امروز در همان مقوله پيشرفت كرده .\r\nچون همان هست ، پيشرفت معنى دارد . همين‌طور خير و فضيلت اخلاقى و نيز عشق و پرستش .\r\n\r\n\r\n\r\n\r\n","description":"","footnote":"\r\n( 1 ) . به تعبير فلاسفه هر حركتى مسافت مىخواهد ( مسافت معنى اعمّى دارد ) . اگر حركت مسافتش مختلف شد ديگر يك حركت نيست ؛ و در حركت تكاملى حتما بايد مسافت ، مسافت واحدى باشد .\r\n","page_name":" 537 ","page_number":537},
  {"content":"\r\n\r\nامّا اگر از ابتدا « تكامل » را صرف تغيير بدانيم كه حتّى وحدت مسير هم برايش قائل نباشيم ، يعنى برايش معيار هم قائل نباشيم ، بگوييم مثلًا بشر گذشته در دوره‌هاى سابق حقيقت‌جويى را براى خود ارزش مىدانست ، ملاك انسانيّت حقيقت‌جويى بود ، ولى امروز اين معيار تغيير كرده ، ديگر حقيقت‌جويى نيست و يك چيز ديگر است ، در اين صورت چگونه اسم اين را « تكامل » مىگذاريد ؟ « معيارها ثابت » غير از اين است كه انسان ثابت است . اين دو را با هم اشتباه مىكنند . اينها خيال مىكنند اگر معيارهاى انسانيّت را - كه همان مدار انسانيّت و مسير انسانيّت است - ثابت دانستيم پس ما انسان را ثابت دانسته‌ايم . اين مثل آن است كه اگر ما بگوييم كه مدار زمين به دور خورشيد يك مدار ثابت و معيّنى است ، يعنى زمين در حركت خودش به دور خورشيد روى يك مدار بيضى شكل حركت مىكند و فاصله‌اش از خورشيد از فلان مقدار كمتر و از فلان مقدار بيشتر نمىشود ، در بهار فاصله اين قدر است ، در پاييز اين قدر ، در زمستان اين قدر و در تابستان اين قدر ؛ ديگرى بگويد پس شما زمين را ثابت مىدانيد . نه ، زمين متحرّك است ، ولى متحرّك است در اين مدار ثابت . زمين ، ثابت باشد معنايش اين است كه زمين در يك منزل از اين مدار درجا مىزند . امّا زمين دو جور مىتواند متحرّك باشد : يكى اينكه در مدار معيّن حركت كند - حال مىخواهد آن مدار خطّ مستقيم باشد يا خطّ منحنى ، بيضى باشد يا دايره ، هر چه مىخواهد باشد - و ديگر اينكه يك حركتهاى مضطربانه‌اى داشته باشد ، گاهى به اين طرف بپيچد گاهى به آن طرف ، گاهى از آن طرف برود ، گاهى برگردد به آن جايى كه از آنجا آمده ؛ بازهم هميشه حركت كرده . البتّه در حركتهاى مكانى به يك علّت خاص ، تكامل فرض نمىشود .\r\nپس اينكه حركت ، مدارش ثابت باشد ، مسيرش مشخّص باشد غير از اين است كه متحرّك ، متحرّك نباشد و ثابت باشد . مثل اين است كه اگر براى آپولو يك مسير معيّن كرده‌اند از اينجا تا كرهء ماه ، و اين مسير كه قبلًا معيّن شده ، روى صفحهء كاغذ آمده است و حتّى مشخّص است كه مثلًا در چهل و هشت ساعت و چند دقيقه و چند ثانيهء ديگر در كجاى اين خط قرار خواهد گرفت و معلوم است كه در كجاى كرهء ماه خواهد نشست ، بگوييم پس آپولو ثابت است . خير ، مسيرش مشخّص است ؛ مسير مشخّص باشد غير از اين است كه خود اين شىء ، ساكن باشد . ساكن بودنش اين است كه در يك فاصلهء معيّن بايستد ، نه بيايد به طرف زمين و نه برود به طرف ماه .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\nفطرت و تكامل جامعهء بشرى در انسانيّت\r\nاينهايى كه متحرّك بودن انسان را با متزلزل بودن معيارهاى انسانيّت يكى دانسته‌اند مرتكب اين اشتباه شده‌اند . اين بود كه ما گفتيم اگر ما قائل به فطرت انسانى باشيم يعنى معيارهاى انسانيّت را معيارهايى ثابت كه ريشه‌اش فطرت انسانى است بدانيم « انسانيّت » معنى و مفهوم پيدا مىكند ؛ نه تنها انسانيّت ، تكامل انسانيّت نيز معنى و مفهوم خواهد داشت و لهذا امروز اين ترديد ميان علما هست و در « فلسفهء تاريخ » اين بحث به شدّت مطرح است كه آيا انسان در آنچه كه به نام « انسانيّت » و « معنويّت » ناميده مىشود تكامل پيدا كرده يا نكرده است ؟ ويل دورانت در كتاب درسهاى تاريخ تيترى كه براى اين بحث قرار داده به اين صورت است : « آيا پيشرفت واقعيّت دارد ؟ » . البتّه شك ندارد كه پيشرفت انسان در صنعت واقعيّت دارد ؛ ولى آيا پيشرفت انسان در انسانيّت واقعيّت دارد ؟\r\nپس اين مسأله اكنون مطرح است كه بدون شك بشر از نظر فنّ و تكنيك و رابطه‌اش با طبيعت ، تكامل پيدا كرده و بدون شك بشر از نظر نظامهاى ساختمان جامعه ، تكامل پيدا كرده ، ولى آنچه كه مورد ترديد است [ تكامل در انسانيّت است . 
  ]\r\nحتّى گفتند اصلًا بايد در اين زمينه لغت «  Progress  » ( 1 ) را برداشت چون چنين چيزى وجود ندارد . نويسندهء كتاب تاريخ چيست ؟ خودش با اين نظر مخالف است ، مىگويد نه ، در جنبه‌هاى انسانى هم پيشرفت بوده ولى آهنگش با آهنگ تكاملهاى ديگر يكى نبوده ، با آنها هماهنگ نبوده و خيلى كند بوده است ؛ ولى نظريّاتى را در اين زمينه نقل مىكند و بعد مىگويد نه ، اصلًا بشر در اين جهت هيچ پيشرفتى نكرده است .\r\n\r\nماركسيسم و تكامل جامعهء بشرى در انسانيّت\r\nدر ماركسيسم ناچارند كه معيارى براى انسانيّت قائل نباشند و تكامل را فقط يك نامگذارى و يك امر اعتبارى و امرى طفيلى تكامل ابزار توليد بدانند . در اين كه\r\n\r\n\r\n\r\n\r\n","description":"","footnote":"\r\n( 1 ) . [ به معنى پيشرفت 
  ] .\r\n","page_name":" 539 ","page_number":539},
  {"content":"\r\n\r\nابزار توليد تكامل پيدا مىكند شكّى نيست . مىگويند ابزار توليد كه تكامل پيدا مىكند ، در هر مرحله‌اى ، اخلاقى را ايجاب مىكند . چون آن اخلاق ، ايجاب شدهء مرحلهء تكامل‌يافتهء ابزار توليد است پس ما مىگوييم آن اخلاق ، تكامل پيدا كرده . در صورتى كه اينها هيچ تلازمى با همديگر ندارند . اوّلًا كه ما اين را به آن اطلاق قبول نداريم كه در هر دوره‌اى ابزار توليد در هر مرحله‌اى از تكامل باشد يك اخلاق خاص اقتضا دارد . در اصول اخلاق اين مطلب را قبول نداريم . ابزار توليد در هر مرحله‌اى باشد اصول اخلاق يكى است . اين مثل اين است كه كسى بگويد « خيانت كردن به مال يك نفر آن وقتى خيانت و دزدى و كار بدى بود كه با شمع مىرفتند به دزدى ؛ يا به ناموس كسى تجاوز كردن در آن زمان كار بدى بود ولى امروز با اين برق و الكترونيك بازهم شما مىگوييد اگر انسان برود دزدى يا به ناموس كسى خيانت كند بد است ؟ ! اوضاع عوض شده » . اينها ربطى به همديگر ندارد .\r\nقطع نظر از اين جهت ، اين سخن اساساً نفى اصالتهاى انسانى است ، يعنى اصلًا اصالتهاى انسانى هيچ و پوچ است ، ما تكامل ابزار توليد را تكامل انسان مىناميم . پس خود انسانيّت از آن جهت كه انسانيّت است هيچ تكاملى ندارد . ابزار توليد تكامل پيدا مىكند و - به قول اينها - در هر مرحله‌اى كه تكامل پيدا مىكند روابط خاصّى را - كه همهء اين روابط مانند قانون ، حكومت ، هنر ، زيبايى و اخلاق ، روبناست و همه ساخته و تابع و طفيلى ابزار توليد است - ايجاب مىكند ، و چون اين ابزار توليد آن را اقتضا كرده ، مىگوييم تكامل پيدا كرده است . جز نامگذارى نمىتواند چيز ديگر باشد و الّا يك امر واقعى در كار نيست كه بگوييم چيزى بوده كه كمال يافته است ، بلكه چيزى نسخ شده و چيزى به جاى آن آمده است . مگر هر وقت چيزى نسخ شد و چيز ديگرى به جاى آن آمد مىتوان گفت « تكامل » ؟ ! ممكن است اصلًا نه تكامل باشد نه سقوط ، و ممكن است سقوط باشد . با چه معيارى مىتوانيم بگوييم « تكامل » ؟ با هيچ معيارى ؛ فقط چون ابزار توليد تكامل پيدا كرده مىگوييم آن هم تكامل يافته !\r\nاين است كه اين مسألهء اخلاق متغيّر به معناى اينكه حتّى اصول اخلاقى متغيّر است ، به هيچ وجه راه حلّى براى اصالتهاى انسانى نيست .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\n\r\nاگزيستانسياليسم و اصالتهاى انسانى\r\nو امّا نظريّهء ديگر كه نظريّهء اگزيستانسياليسم است . اينها هم خواسته‌اند كه براى اصالتهاى انسانى واقعاً پايه و پايگاهى بسازند بدون آنكه مسألهء مادّى بودن جهان و مادّى بودن انسان دست به تركيبش خورده باشد . اوّلًا مسأله‌اى را گفتند كه اين مسأله را قبل از اينها ديگران هم گفته‌اند ( 1 ) . اوّلين مسأله‌اى كه اينها طرح كردند كه در اينجا راهشان با فلسفهء شرقى متفاوت مىشود اين است كه در فلسفهء شرقى - مثل كلمات بوعلى - مىگويند ما دو گونه « خير » داريم ( 2 ) . خيرهاى محسوس و خيرهاى معقول ؛ چيزهايى كه انسان از جنبه‌هاى حسّى و مادّى ، آنها را مىخواهد ، به عبارت ديگر خواسته‌هاى اين قسمتهاى هستى انسان ، و خواسته‌هاى جنبه‌هاى معنوى انسان .\r\nآنها كلمهء « منفعت » يا « سود » را اگر به كار ببرند احياناً در مورد خير محسوس به كار مىبرند و ممكن است حتّى در مورد خير معقول هم به كار ببرند . مثلًا مىگويند علم خير است ولى خير معقول ، امّا آب و نان خير است ولى خير محسوس ، و انسان مجبور است دنبال آنچه كه در عمق وجدان خودش آن را خير مىداند برود ، بالفطرة دنبال خيرهاى خودش مىرود . اگر بگوييم ملاك خيريّت چيست ؟ مىگويند ملاك خيريّت ، كمال است ، يعنى آن مرحله از وجود انسان با رسيدن به آن خير تقويت مىشود و تكامل پيدا مىكند .\r\nدر فلسفهء فرنگى چون اصلًا نمىخواهند غير از محسوس به حقيقتى و به واقعيّتى قائل باشند مىگويند واقعيّت همان است كه مادّى و محسوس است ، غير آن ، واقعيّت نيست . پس قهراً نمىتوانند بگويند كه انسان دو گونه خير دارد . آنها كه مىگفتند « دو گونه خير » به دو گونه واقعيّت معتقد بودند ، براى انسان دو مرتبه از واقعيّت قائل بودند و در عالم هستى هم [ به 
  ] دو مرتبه از واقعيّت ( 3 ) قائل بودند . انسان با\r\n\r\n\r\n\r\n\r\n","description":"","footnote":"\r\n( 1 ) . اغلب اين فلسفه‌ها ريشه‌اى در فلسفهء هگل دارد . هم ماركسيسم و هم اگزيستانسياليسم ريشه‌هاى اساسىشان در فلسفهء هگل است و به حق گفته‌اند كه هگل چهرهء فلسفهء اروپا را تغيير داد .\r\n( 2 ) . « خير » يعنى خواسته‌اى كه از عمق ذات انسان سرچشمه مىگيرد .\r\n( 3 ) . بيش از دو مرتبه ؛ مقصود آن دو مرتبه‌اى است كه به انسان مربوط است .\r\n","page_name":" 541 ","page_number":541},
  {"content":"\r\n\r\nواقعيّت محسوسش جستجوگر خيرهاى محسوس است و با واقعيّت معقولش جستجوگر خيرهاى معقول ، و در اين جهت كه به هر حال جستجوگر خير است ، در هر دو ناحيه يكى است . اگر جستجوگر علم است جستجوگر يك واقعيّت است كه آن « خير معقول » است ، اگر جستجوگر پول است آن هم باز واقعيّتى است ؛ جستجوگر يك واقعيّت است كه واقعيّت محسوس باشد .\r\nاينها چون اساس كارشان را بر اين گذاشتند كه « واقعيّت » يعنى محسوس و مادّى ، آمدند گفتند كه انسان يا جستجوگر خير است - كه خير يعنى همان سود و منفعت مادّى - و يا جستجوگر چيزى است كه هيچ چيز نيست ، فقط ارزش است ، همان كلمهء « سود و ارزش » كه در فلسفهء اروپا آمده و چه انحراف بزرگى هست در فلسفهء انسانى . از همين‌جاست كه مىگويند بشر يا دنبال سود - يعنى چيزى كه خيرش در آن است - مىرود ، قهراً عقل هم مىگويد برو ، منطقى هم هست ، و يا دنبال چيزهايى مىرود كه خيرش در آنها نيست ، عقل هم مىگويد نرو ولى مىرود ، يك كار غير عقلى و غير منطقى انجام مىدهد ، دنبال يك سلسله كارهاى غير عقلانى و غير منطقى مىرود كه منطق و عقل هيچ حكم نمىكند كه برو دنبالش ، ولى مىرود .\r\nيك چنين تضادّى و يك چنين امر به اصطلاح نامعقولى در وجود انسان هست كه دنبال چيزهايى مىرود كه هيچ براى او خيريّتى ندارد ، و لهذا با عقل هم منطبق نيست ، ولى مگر انسان همهء كارهايش با عقل منطبق است ؟ ! كار نامعقول و غير منطقى مىكند .\r\nاينها را كارهاى غير منطقى بشر دانسته‌اند . قهراً در توجيه همين چيزهايى كه اسم اينها را گذاشتند ارزش و نه خير - يعنى آنچه كه انسان دنبالش مىرود بدون آنكه خير ( 1 ) و اختيار شدنى باشد - درماندند كه اين ارزشها را چگونه مىشود توجيه كرد .\r\n« خير » كه همان محسوس و مادّى است . اينها كه محسوس و مادّى نيست . مگر زيبايى ، محسوس است براى انسان و مادّى است ؟ ! مگر به اصطلاح حجم دارد ، يعنى چشم‌پركن است ؟ ! مگر فضيلت اساساً واقعيّتى است ؟ ! مگر حقيقت ، واقعيّت است ؟ !\r\nاينها شد يك سلسله مسائل غير منطقى و غير عقلانى براى بشر ، ولى از طرف ديگر ديدند آخر چطور مىشود اينها را به جامعه گفت كه همهء اينها امورى موهوم است ، يعنى لازمهء اين فلسفه و همان حرف نيچه و غير نيچه را بگويند كه اينها همه\r\n\r\n\r\n\r\n\r\n","description":"","footnote":"\r\n( 1 ) . « خير » يعنى اختيار شدنى .\r\n","page_name":" 542 ","page_number":542},
  {"content":"\r\n\r\nموهوم است ، واقعيّت ، همانى است كه سود است ، هر چه كه غير سود باشد واقعيّت نيست ، عقل هم مىگويد دنبالش نرو . آنهايى كه شجاع بودند گفتند ؛ آنهايى كه خيلى شجاع نبودند زير پرده اين مطلب را به شكل ديگرى گفتند ، يكى گفت ارزشها تكامل پيدا كرده ، ديگرى به گونهء ديگر ، . . . اگزيستانسيا ليستها آمدند راه حلّى پيدا كردند و آن اين كه گفتند ارزشها فرقشان با واقعيّتها و حقيقتها اين است كه ارزشها يك سلسله امور آفريدنى هستند نه يك سلسله امور كشف شدنى ( 1 ) . امور كشف شدنى يعنى امورى كه واقعيّت دارد . انسان از راه عقل ، علم و استدلال ، آنچه را كه واقعيّت دارد كشف مىكند . ولى ارزشها امورى است كه انسان اينها را خلق مىكند و مىآفريند ؛ قبلًا وجود ندارد كه انسان اينها را كشف كند ، انسان اينها را خلق مىكند .\r\nهمهء حرفهاى اگزيستانسيا ليستها در مسألهء ارزشها همين است ، و لهذا اين اصطلاح در ادبيّات امروز زياد آمده است : « انسان ارزشها را مىآفريند » در صورتى كه اين حرف ، حرف پوچى است ؛ « انسان ارزش را مىآفريند » يعنى چه ؟ ! معناى اين حرف اين است كه در طبيعت خود ، مثلا ايثار و اثرة ( 2 ) ( به قول عربها ) هر دو مساوى است ، عدل و ظلم مساوى است ؛ در ذات خود هيچ تفاوتى ميان عدل و ظلم نيست ، ولى انسان به عدل ارزش مىدهد ، آنگاه عدل با ظلم فرق مىكند ، مىشود داراى ارزش .\r\nارزش را انسان به آن داده است ، چنان كه به ايثار ، انسان ارزش داده كه با اثرة فرق كرده است . اگر شما اكنون مىگوييد عدل بهتر است از ظلم ، صدق بهتر است از كذب ، و امانت بهتر است از خيانت ، اينها در ذات خودشان مساوى هستند ، اين انسان است كه به اينها ارزش داده .\r\n\r\n\r\n\r\n\r\n","description":"","footnote":"\r\n( 1 ) . كتابى هست به نام جدال با مدّعى . كتابى خواندنى است . يكى از همين سران - مىگويند - ماركسيست با شخصى مصاحبه‌اى داشته و اين شخص مدّعى است كه او متن مصاحبه‌اش را با تغييراتى منتشر كرده . مقدّمه‌اى مىنويسد و فحشهاى دنيا را به آن مصاحبه‌كننده مىدهد و بعد مىگويد من اكنون عين مصاحبه را چاپ مىكنم .\r\nاين كتاب در دو بخش است : بخش اوّلش راجع به ارزش حيات و زندگى و تكامل و تقريباً راجع به همين مسألهء ارزشهاست ، و بخش دومش راجع به شعر نو . اشكال‌كننده سؤالات عجيبى مىكند . او از اوّل طرفدار فلسفهء پوچى مىشود يا لا اقل در آنجا از فلسفهء پوچى دفاع مىكند كه همه چيز هيچ است و پوچ ، و زندگى يك راه حل بيشتر ندارد و آن خودكشى است . او پيرو فلسفهء خودكشى است . حالا چرا خود جناب خودكشى نمىكند اين را ديگر از خودش بايد پرسيد . اين شخص مىخواهد كه اين نظريّه را رد كند . كم كم مىرسد به همين مسألهء ارزشها . در اينجا از منطق اگزيستانسياليسم پيروى مىكند ( چون ماركسيسم در اين مسائل نارساست ، خيلى هم نارساست ) و مىگويد ارزشها يك سلسله امور آفريدنى هستند نه كشف شدنى .\r\n( 2 ) . « اثرة » يعنى خود را مقدّم داشتن ؛ « ايثار » يعنى ديگرى را بر خود مقدّم داشتن .\r\n","page_name":" 543 ","page_number":543},
  {"content":"\r\n\r\nبه اين آقايان بايد گفت « انسان ارزش را آفريده » يعنى چه ؟ يك وقت هست كه « انسان ارزش را مىآفريند » به معنى اين است كه به چيزى كه واقعيّت ندارد واقعيّت مىبخشد ؛ يعنى قبلًا اينها واقعيّتى نداشت ، بعد انسان به اينها واقعيّت داد و امورى واقعيّت‌دار شدند . واضح است كه اينها چيزى نيست كه انسان بيايد آنها را بسازد .\r\nقدرت خلّاقيّت انسان همان قدرت فنّ و صنعت است كه روى مادّه‌اى ، كارى انجام مىدهد ، شكلى و صورتى به آن مىدهد ، و شما قبول داريد كه در اينجا شكل و صورت و مادّه در كار نيست . پس « انسان اينها را خلق مىكند » به معناى اين كه به اينها واقعيّت واقعى مىدهد اصلًا معنى ندارد ، و فرضاً بخواهد واقعيّت بدهد ، اساساً خود « معنويّت » واقعيّت دارد يا واقعيّت ندارد ؟ شما مىگوييد اصلًا معنويّت واقعيّت ندارد .\r\nدر اين صورت انسان چطور مىتواند به چيزى كه واقعيّت‌پذير نيست واقعيّت بدهد ؟ !\r\nآفرينندگى انسان در اين مسائل همان است كه ما آن را « اعتبار » مىناميم و اعتبار يعنى يك امر قراردادى . مثلًا شما گروهى هستيد كه در اين مدرسه با يكديگر همكارى داريد ؛ مىبينيد كه اگر بخواهيد همكارىتان سامانى داشته باشد بايد تشكيلاتى داشته باشيد ، و اگر بخواهيد تشكيلات داشته باشيد بايد در ميان خودتان مثلًا يك هيئت مديره ، يك هيئت اجرايى و غيره داشته باشيد و يك نفر را هم به عنوان رياست اين مدرسه انتخاب كنيد . يك نفر را به عنوان رئيس خودتان انتخاب مىكنيد ، مىگوييد آقاى الف رئيس ما . اينجا شما اعطا كرديد رياست را به آقاى الف ، يعنى رياستى را كه وجود نداشته داديد به او . اينجا شما آفريديد و خلق كرديد ، امّا اين خلق ، يك امر قراردادى و اعتبار است ، يعنى واقعيّتى ندارد ، يعنى الآن آقاى الف در عالم وهم و ذهن و اعتبار و قرارداد شما با يك ساعت پيش خود كه رئيس نبود فرق كرده ، ولى در عالم واقع و نفس الامر همان آدمى است كه بوده . اعطاء رياست يعنى يك قرارداد و يك اعتبار و چيزى كه اذهان به حكم يك مصلحت ، آن را پذيرفته و فرض كرده‌اند ، يعنى يك امر مجاز . اعتبار كردن ، منتهاى قدرت آفرينندگى بشر در اين گونه مسائل است .\r\nبنابراين « انسان ارزش را مىآفريند » حدّ اكثر معنايش اين است كه امورى كه ما آنها را « ارزشها » مىناميم هيچ واقعيّتى ندارند ، بشر براى آنها اعتبار « ارج » مىكند ( ارزش همان ارج است ) ؛ در واقع ارجى براى بشر ندارد ، ولى بشر ارج را براى آن اعتبار كرده است .\r\nبازهم نفى اصالتهاست و مىشود يك امر قراردادى و موهوم . تازه مسألهء مهم اين\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nاست كه در امور قراردادى ، انسان در « وسائل » مىتواند قرارداد كند نه در « هدفها » .\r\nمثلًا مىگوييم ارزش اسكناس يك ارزش اعتبارى است ، يعنى بر خلاف طلا كه چون به درد انسان مىخورد - در شئون زيادى كارآست ، هم كمياب است و هم كارآ - چه از نظر زينت بودن و چه از نظرهاى ديگر ، نسبتاً به خودى خود براى بشر ارزش دارد [ اسكناس به خودى خود ارزش ندارد 
  ] ، اسكناس را ما به جاى طلا اعتبار مىكنيم براى رسيدن به يك سلسله هدفها ؛ براى اينكه مبادله آسان باشد آن را اعتبار مىكنيم . پس اسكناس فى حدّ ذاته هيچ ارزشى ندارد ، يعنى اين كاغذى كه مثلًا به نام هزار تومان به دست ما داده‌اند با يك كاغذ ديگر به همين اندازه ، از نظر ارزش واقعى هيچ فرقى ندارد ، ولى از نظر ارزش اعتبارى و قراردادى فرق كرده است آن هم از آن جهت كه ما آن را وسيله براى هدفهاى ديگرى قرار داده‌ايم .\r\nپس اگر ما اصالتهاى انسانى را امورى آفريدنى بدانيم ، چون آفريدن به معناى واقعيّت دادن در اينجا معنى ندارد و آفريدن در اينجا معنايى جز اعتبار كردن ندارد ، بدين معنى است كه همهء اينها وسائلى است براى هدفهاى ديگرى ، زيرا خود اينها نمىتوانند هم اعتبارى باشند هم هدف . « هم اعتبارى باشد هم هدف » مثل اين است كه انسان هدف ندارد ، چيزى را براى خودش اعتبار مىكند كه هدف بشود و بعد همان هدف مىشود ، درست همان كار بت‌پرستهاى عرب كه مىآمدند بتى را مىساختند ، بعد همانى را كه خودشان ساخته بودند پرستش مىكردند :  أَ تَعْبُدُونَ ما تَنْحِتُونَ  ( 1 ) چيزى را كه خودت ساخته‌اى همان را پرستش مىكنى ؟ ! هدف ، آن چيزى است كه در مرحلهء بالاتر از توست و تو كوشش مىكنى به آن برسى . چيزى را كه تو جعل مىكنى و قرارداد مىكنى ، آن به دست توست و از تو پايين‌تر است .\r\n\r\nاصالتهاى انسانى امورى فطرى است\r\nاين است كه اين راه هم راه حلّى براى اين مشكل نيست و باز برمىگرديم به همان نتيجه‌گيرى سابق خودمان كه اين اصالتهاى انسانى آن وقت معنى و مفهوم و واقعيّت پيدا مىكند كه يك سلسله امور فطرى براى انسان باشد ، مايه‌هايى در فطرت\r\n\r\n\r\n\r\n\r\n","description":"","footnote":"\r\n( 1 ) . صافّات / 95 .\r\n","page_name":" 545 ","page_number":545},
  {"content":"\r\n\r\nانسان باشد و خود اينها يك سلسله واقعيّتها باشند كه انسان به واقعيّت خودش به سوى آن واقعيّتها حركت مىكند ؛ همين‌طور كه در خير محسوس ، انسان با واقعيّت محسوسش به سوى واقعيّتهاى محسوسى حركت مىكند آنها هم يك واقعيّتهايى باشند كه انسان با واقعيّت معقولش به سوى آن واقعيّتها حركت مىكند . تكامل انسان هم فقط با اين فرض قابل تصوّر است ، و اگر اين را از انسان بگيريم تكامل در انسانيّت معنى ندارد هر چند تكامل در ابزار معنى دارد .\r\nپس ارزشها همان خيرهاى واقعىاند . اين حرف هم حرف بىاساسى است كه ما بياييم آنچه را كه بشر دنبالش مىرود تقسيم كنيم به سودها و ارزشها ، و بعد بگوييم ارزشها كه هيچ و پوچ است ، منطقى نيست و عقل هيچ‌گاه حكم نمىكند برو دنبال اينها ولى انسان مىرود ؛ انسان يك كارهاى ديوانگى ( غير عقلى يعنى ديوانگى ) و غير عقلانى هم دارد ، حال اگر چه ضدّ عقل نيست كه بگوييم بر ضدّ حكم عقل است ولى بالاخره عقلى هم نيست و مساوى مىشود با كار ديوانگى ، و به عبارت ديگر يك نوع خل‌گرىهايى است ولى خل‌گرىهاى خوبى است كه لازم است باشد . تازه اين « خوب است و لازم است باشد » اساساً معنى ندارد . بالاخره ناچاريم اينها را يك سلسله خل‌گرىها براى بشر بدانيم . از اين بحث مىگذريم .\r\nحال بحث فطرى بودن دين مطرح است . اينهايى كه مىگويند دين فطرى است مقصودشان چيست ؟ چه دليلى بر فطرى بودن دين دارند ؟ يعنى علائم فطرى بودن چيست و آيا آن علائم در دين وجود دارد يا وجود ندارد ؟ كه جزء سؤالهايى بود كه قبلًا كرده بودند كه « علائم فطرى بودن چيست ؟ آيا دين فطرى هست يا فطرى نيست ؟ و چه نظريّاتى در باب منشأ دين گفته شده است ؟ » كه يك نظريّه‌اش همين نظريّهء فطرى بودن است . در مقابل نظريّهء فطرى بودن در باب خصوص دين ، چه نظريّاتى است ؟ كه آن مقاله‌اى كه در جلسهء پيش عرض كردم ، در اطراف همين موضوع يعنى « نظريّات دربارهء منشأ پيدايش دين » است . قرار شد كه آقاى . . . در اطراف اين مقاله كنفرانس بدهند .\r\nدر حدود بيست سال پيش در قم نشريّه‌اى منتشر مىشد به نام « نشريّهء سالانهء مكتب تشيّع » . شايد هفت هشت شماره به صورت سالانه منتشر شد ، سه چهار شماره هم به صورت سه‌ماهه منتشر شد . در آن نشريّات سالانه - ظنّ بسيار قوى دارم كه در شمارهء اوّل آن - مقاله‌اى آقاى مهندس بيانى ترجمه كرد تحت عنوان « دين يا بعد\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nچهارم » ، مقدّمه‌اى و مؤخّره‌اى هم آقاى مهندس بازرگان بر آن مقاله نوشته بود . آن مقاله هم - اگر پيدا بكنيد - براى اين بحث ( يعنى نظريّات دربارهء اين كه منشأ پيدايش دين چيست ) خيلى خوب است . نظريّات را در آنجا نقل كرده است . البتّه خود نويسندهء آن مقاله طرفدار فطرى بودن حسّ دينى است .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\n\r\nمبنا و منشأ مذهب\r\nدانستن نظريّات اينها ( 1 ) راجع به مبنا و منشأ مذهب ، يك فايدهء اساسىاش براى ما اين است كه بفهميم اصلًا تعصّب در لامذهبى يعنى چه . هميشه به ما دربارهء تعصّب مذهبى گفته‌اند ، كه مذهبيها متعصّب‌اند و چون متعصّب هستند ، از روى كمال تعصّب نظريّه‌هايى را ابراز مىدارند . ببينيد آنهايى كه در لامذهبى متعصّب‌اند - يعنى اوّل ، فرضشان نفى مذهب است - براى توجيه اين نفى چه ياوه‌ها بافته‌اند كه امكان ندارد يك انسان بىطرف تا اين حد ياوه‌بافى كند ؛ و همچنين ببينيد در نهايت امر چگونه در بن‌بست توجيه مذهب گير كرده‌اند ، يعنى اصلًا حقارت نظريّات اينها را شما خواهيد فهميد .\r\nعلمى در اروپا به وجود آمده است به نام « جامعه‌شناسى مذهب » كه اين علم ابتدا يك چيزى را به عنوان « اصل موضوع » انتخاب مىكند چنان كه هر علمى يك « اصل موضوع » دارد كه ابتدا نمىتواند آن را اثبات كند بلكه آن را مفروض مىگيرد بعد بر اساس آن « اصل موضوع » ، نظريّات خودش را بار مىكند . در « جامعه‌شناسى\r\n\r\n\r\n\r\n\r\n","description":"","footnote":"\r\n( 1 ) . [ لازم به ذكر است كه قبل از بيانات استاد ، پيرامون مقاله‌اى در موضوع « نظريّات دربارهء منشأ پيدايش دين » نوشتهء انور خامه‌اى كنفرانس داده شده است . 
  ]\r\n","page_name":" 548 ","page_number":548},
  {"content":"\r\n\r\nمذهب » از ابتدا فرض بر اين است كه مذهب يك پديده‌اى است كه مولود فعل و انفعالات جامعه است ، يعنى يك ريشهء الهى و ماورائى ندارد ، و اصلًا اين [ كه مذهب ريشهء الهى دارد 
  ] جزء فرض نيست ، مثل اين كه اگر به ما بگويند راجع به علّت پيدايش فكر نحوست « سيزده » برويد تحقيق كنيد كه چطور شده كه فكر نحوست « سيزده » در ميان مردم پيدا شده ، چون انسان مىبيند منطقاً هيچ فرقى ميان عدد سيزده و عدد چهارده يا عدد دوازده نيست كه انسان احتمال بدهد كه يك دليل عقلى يا تجربى در كار است ، مىگويد اين بايد يك ريشهء غير منطقى داشته باشد ، آن ريشهء غير منطقى چيست ؟\r\nاينها دربارهء دين و مذهب از اوّل بنا را بر اين گذاشتند كه دين يك ريشهء منطقى كه نمىتواند داشته باشد ، حال كه ريشهء غير منطقى دارد آن ريشهء غير منطقى چيست ؟\r\nپس اصل موضوعشان اين است [ كه دين يك ريشهء منطقى و الهى ندارد . 
  ]\r\nنويسندهء مقاله ، ابتدا تاريخچهء مختصرى ذكر مىكند و بعد مىگويد اوّل كسى كه به طور منظّم اين مسأله را تحليل كرد يك فيلسوف مادّى خيلى معروف است - كه يكى از دو منبع فكرى كارل ماركس نيز هموست - به نام فويرباخ . فويرباخ ، آلمانى است و او را به منزلهء استاد كارل ماركس گرفته‌اند ولى نه به معناى اين كه رسماً در كلاس او تحصيل كرده باشد بلكه به عنوان كسى كه از افكار او خيلى استفاده كرده و به افكار او استناد كرده است . افكار كارل ماركس دو ركن دارد : از نظر منطق و طرز تفكّر تابع هگل است ، يعنى منطق ديالكتيك ، [ و از نظر فلسفهء اجتماعى تابع فويرباخ . 
  ] ولى هگل ماترياليست نبوده است ، يك نوع افكار خاصّى دارد كه حتّى بعضى مىگويند او ايده‌آليستى است كه در عين حال قائل به خدا نيست ، ولى برخى مىگويند قائل به خدا هست . نه ، قائل به خدا هست ولى تصوّرش از خدا با تصوّر ديگران اندكى فرق دارد . فويرباخ شهرتش در افكار مادّى در همين تحليلى است كه از مذهب كرده است و آن تحليلش اين است كه گفته است مذهب ناشى از حالت از خود بيگانگى انسان نسبت به خودش است . « از خود بيگانگى » نيز در فلسفهء اروپا براى اوّلين بار وسيلهء هگل طرح مىشود ، چيزى در فلسفهء انسان به نام « از خود بيگانگى » كه شايد تعبير صحيحترش « با خود بيگانگى » باشد يعنى براى انسان عواملى پيش مىآيد كه خودش از خودش ( با خودش ) بيگانه مىشود . حال اين خودش يك مسأله‌اى است كه چطور مىشود كه انسان خودش با خودش بيگانه بشود ؟ اصلًا چنين چيزى امكان دارد ؟\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nچون بيگانگى - و نقطهء مقابلش خويشاوندى - دو طرف مىخواهد . در اين صورت چطور مىشود كه انسان خودش با خودش بيگانه بشود ؟ اين معنايش اين است كه انسان خودش را با غير خودش اشتباه مىكند ؛ يعنى انسان يك واقعيّتى دارد ، يك خود واقعى دارد ، بعد چيزى را كه او « ناخود » است - يعنى او خودش نيست ولى خودش را او مىپندارد - با خود اشتباه مىكند ، به جاى اينكه مثلًا براى خود كار كند براى آن « ناخود » كار مىكند كه ما در كتاب سيرى در نهج البلاغه - اگر چه نه به طور مفصّل ولى به طور اجمال - اين مسأله را طرح كرده‌ايم .\r\n\r\nخود را باختن ، خود را فراموش كردن\r\nيادم است كه در حدود بيست سال پيش - يكى دو سال بعد از آن كه به تهران آمده بودم ( من در سال 31 به تهران آمدم ) - يك جلسهء تفسير خصوصى مختصرى در منزل يكى از رفقاى تجّار بازارى داشتيم كه من آنجا مىرفتم تفسير مىگفتم ، تفسير هم نمىتوان گفت ، بحثى دربارهء آيات منتخبه و يك جلسهء موعظه و تذكّر بود ؛ براى خود من اين مسأله اوّلين بار آن وقت مطرح شد ؛ مطلبى را از قرآن آن وقت الهام گرفتم و يادم است كه در آن جلسه همين مسأله را طرح كردم ، مكرّر هم بعد طرح مىكردم كه از قرآن استنباط مىشود كه انسان گاهى حالتى پيدا مىكند كه خودش با خودش فاصله پيدا مىكند ( من آنجا تعبير فاصله مىكردم ) ، خودش از خودش دور مىشود ، چون اين تعبير در قرآن مكرّر آمده است : خود را باختن ( خود باختن ) ، باختن به همان معنايى كه در قمار مىگويند يا در معامله مىگويند فلان شخص باخت ، زيان كرد ، سرمايه را باخت و از دست داد ؛ در صورتى كه باور كردن اين امر براى انسان خيلى مشكل است ، زيرا وقتى انسان چيزى را كه مملوك و در حيطهء ملكيّتش باشد ببازد يعنى او را به ديگرى مىدهد ، امّا اين كه انسان خودش را ببازد چگونه مىشود ؟ قرآن مىفرمايد :\r\n « قُلْ إِنَّ الْخاسِرِينَ الَّذِينَ خَسِرُوا أَنْفُسَهُمْ »  ( 1 ) بگو زيانكاران فقط - يعنى زيانكار حقيقى - آنان‌اند كه خود را زيان كرده‌اند ؛ يعنى آن كسى كه مالش را زيان مىكند او زيانكار حقيقى نيست ، آن ، چيز مهمّى نيست ؛ زيانكار واقعى آن است كه اصلًا خودش را زيان\r\n\r\n\r\n\r\n\r\n","description":"","footnote":"\r\n( 1 ) . زمر / 15 .\r\n","page_name":" 550 ","page_number":550},
  {"content":"\r\n\r\nكرده ، اصلًا خودش را يك جا باخته . « نسيان خود » يعنى خود را فراموش كردن ، اين هم از نظر فلسفى خيلى تصوّرش مشكل است زيرا علم انسان به خودش علم حضورى است و علم حضورى قابل فراموشى نيست ، علم حصولى قابل فراموشى است ؛ يعنى انسان اصلًا جوهر ذاتش علم است و خودش همان علم خود به خود است .\r\n\r\nسخن مولوى\r\nخود را باختن ، خود را فراموش كردن ؛ اين براى من همان وقت مبدأ يك فكر شد .\r\nالبتّه بعدها ديدم كه حكما و بالاخص عرفاى اسلامى اين مطلب را سالها قبل از ما درك كرده و خيلى هم روى آن تكيه كرده‌اند راجع به اين كه من واقعى انسان چيست و كيست ، و بلكه اساس عرفان بر پيدا كردن خود واقعى و من واقعى است ، يعنى دريدن پرده‌هاى خود خيالى و من خيالى و رسيدن به من واقعى ؛ يعنى « خود را گم كردن » ، « خود را اشتباه كردن » ، « خود را باختن » ، « خود را از دست دادن » معنايى بوده كه آن را خيلى خوب از قرآن الهام گرفته‌اند و بعد خوب هم شرح و تفسير كرده‌اند كه يكى از آن تفسيرها و تمثيلهاى بسيار عالى كه انصافاً شاهكار است تمثيلى است كه مولوى بيان كرده است - مىدانيد كه او مطلب را به صورت تمثيل ذكر مىكند - در اين زمينه كه انسان خود عالى خودش را با خود دانىاش اشتباه مىكند ، يا بگوييد جنبهء روحى و معنوى خودش را كه خود واقعى است با جنبهء نفس و تن اشتباه مىكند ، يعنى خودش را اين خيال مىكند .\r\nمثل اين جور مىآورد : فرض كنيد شخصى زمينى دارد . شروع مىكند آن زمين را ساختن ، مصالح مىبرد : آجر مىبرد ، گچ و سيمان و خاك مىبرد ، چوب و آهن مىبرد و يك خانهء بسيار مجلّل در آن زمين مىسازد . فردا مىخواهد برود به خانهء خودش . وقتى مىخواهد اسباب‌كشى كند ، مىرود آنجا ؛ يك وقت متوجّه مىشود كه خانه را روى زمين همسايه ساخته ، اشتباه كرده ، آن زمينى كه مال او بوده آن است ، اين زمين مال ديگرى است و او هر چه ساخته در زمين بيگانه ساخته است . طبق قانون هم حق ندارد از همسايه چيزى بگيرد ، چون همسايه مىگويد من كه نگفتم بساز ، خودت آمدى ساختى ، بيا همه را بردار ببر ؛ و اگر بخواهد خانه را خراب كند بايد پول ديگرى خرج كند ؛ مجبور است رها كند و برود . مولوى در بيان كردن اين لطائف\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nروحى عجيب است ؛ مىگويد :\r\n در زمين ديگران خانه مكن * كار خود كن كار بيگانه مكن\r\nكيست بيگانه ؟ تن خاكىّ تو * كز براى اوست غمناكىّ تو \r\nمىگويد يك عمر دارى براى تن و براى نفس كار مىكنى و خيال مىكنى براى خودت دارى كار مىكنى .\r\n تا تو تن را چرب و شيرين مىدهى * گوهر جان را نيابى فربهى\r\nگر ميان مشك تن را جا شود * وقت مردن گند آن پيدا شود \r\nمىگويد اگر يك عمر تن را در مشك قرار بدهى [ هنگام مردن گند آن پيدا مىشود . 
  ]\r\n مشك را بر تن مزن بر جان بمال * مشك چه بود ؟ نام پاك ذو الجلال \r\nچنان كه قرآن مىفرمايد :\r\n « وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ . »  ( 1 )\r\nقرآن ميان « يافتن خود » و « يافتن خدا » تلازم قائل است . قرآن مىگويد فقط كسانى خود را يافته‌اند كه خدا را يافته باشند و كسانى كه خدا را يافته‌اند خودشان را يافته‌اند . ( مَنْ عَرَفَ نَفْسَهُ عَرَفَ رَبَّهُ و متقابلا : مَنْ عَرَفَ رَبَّهُ عَرَفَ نَفْسَهُ ) . در منطق قرآن ، جدايى نيست ؛ اگر انسان خيال كند كه خود واقعىاش را دريافته است بدون اين كه خدا را دريافته باشد اشتباه كرده . اين از اصول معارف قرآن است .\r\nاين مطلبى كه امروز به نام « از خود بيگانگى » يا صحيحترش « با خود بيگانگى » مىگويند ، در معارف اسلامى سابقهء خيلى زياد دارد ، يعنى از قرآن شروع مىشود و سابقه‌اى بيش از هزار سال دارد با يك سير مخصوص به خود . در اروپا اين مطلب از\r\n\r\n\r\n\r\n\r\n","description":"","footnote":"\r\n( 1 ) . حشر / 19 .\r\n","page_name":" 552 ","page_number":552},
  {"content":"\r\n\r\nهگل شروع مىشود و بعد از هگل مكتبهاى ديگر اين مسأله را طرح كردند بدون اين كه [ « خود » را شناسانده باشند ! 
  ] چون مسألهء « با خود بيگانگى » اوّلين سؤالش اين است كه خود آن « خود » چيست كه صحبت از بيگانگى مىكنى ؟ آخر شما مىگوييد انسان از « خود » بيگانه شده است . اوّل آن « خود » را به ما بشناسانيد كه آن « خود » چيست تا بعد « بيگانگى با خود » يا « بيگانگى از خود » مشخّص بشود . بدون اين كه روى آن « خود » بحث كنند و بدون آن كه آن « خود » را شناخته باشند - و حتّى آن « خود » را نفى مىكنند - [ دم از « از خود بيگانگى » مىزنند . 
  ] اساس اين فلسفه‌هاى مادّى بر اين است كه اصلًا « خود » يك امر اعتبارى است . تمام فلسفه‌هاى مادّى بر اين عقيده‌اند كه انسان « خود » ى ندارد ، آنچه كه تو « خود » خيال مىكنى ، يك مفهوم انتزاعى است ، يك سلسله تصوّرات پىدرپى دائماً مىآيند و رد مىشوند ، تو خيال مىكنى در اين بين يك « خود » ى وجود دارد ، خير « خود » ى وجود ندارد .\r\nاينها از يك طرف اساس فلسفه‌شان بر اين است كه اصلًا « خود » ى وجود ندارد ، و از طرف ديگر مىآيند فلسفهء « از خود بيگانگى » براى مردم درست مىكنند ، و اين خيلى عجيب است !\r\n\r\nمنشأ پيدايش دين از نظر فويرباخ\r\nجناب فويرباخ كه يك فيلسوف مادّى است حرف عجيبى زده است . خواسته دين و مذهب را تحليل روانشناسانه و جامعه‌شناسانه كرده باشد بر همان اساسى كه گفتيم از اوّل فرض بر اين است كه مذهب مبناى منطقى ندارد . مىگويد انسان داراى دوگانگى وجود است . ( خود همين حرف را از مذهب گرفته ) . انسان ، وجودى عالى دارد و وجودى دانى . همين چيزى كه ما مىگوييم جنبهء علوى و جنبهء سفلى . جنبهء سفلى انسان جنبهء حيوانيّت انسان است كه مانند حيوان جز خور و خواب و خشم و شهوت چيزى سرش نمىشود ، و جنبهء علوى انسان همان انسانيّت انسان است - كه فويرباخ اين را ديگر جزء وجود انسان دانسته و ناچار براى آن اصالت قائل شده است - و آن همانى است كه داراى يك سلسله فضائل است ؛ شرافت ، كرامت ، رحمت ، خوبى ، نيكى ، همهء اين حرفها در آنجاست . بعد مىگويد انسان ( ناچار بايد بگويد همهء انسانها اين جور هستند ) تن مىدهد به دنائتها يعنى تابع جنبهء سفلى وجودش مىشود ؛\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nبعد كه تابع جنبهء سفلى وجود خودش شد مىبيند آن جنبه‌هاى علوى با خودش جور در نمىآيد ، چون خودش حالا يك حيوان پست منحط شده است . بعد در حالى كه همين شرافتها و اصالتها در خودش است فكر مىكند پس اينها در ماوراى اوست ، و خدا را بر اساس وجود خودش مىسازد .\r\nيك فيلسوف فرنگى گفته است كه در تورات آمده است : « انّ اللَّه خلق آدم على صورته خدا آدم را بر صورت خويش آفريد ، يعنى آدم را نمونهء صفات كماليّهء خودش قرار داد » - آن فيلسوف فرنگى گفته - ولى قضيّه بر عكس است : انسان خداوند را بر سيرت خود آفريد ، يعنى انسان چون داراى يك طبيعت ذاتى كمالىاى بود كه در آن طبيعت همه ، شرافت و كمال و رحمت و غيره بود و اينها را از خودش جدا كرد و با خودش بيگانه شد ، آنگاه فكر كرد كه اينها از آن وجودى است ماوراى من ، و فكر نكرد كه همهء اينها در درون خودش است .\r\nپس ، از اينجا - به قول او - انسان خودش با خودش بيگانه شد يعنى برخى امور را كه در وجود خودش بود از وجود خودش انتزاع كرد ، و فرض كرد كه اينها در ماوراى وجود اوست . ولى مىگويد تدريجاً اين جنبهء ماورايى نزديك شده . اوّل از انسان دور شد ؛ در خدايان مذاهب بدوى خيلى دور بود ، بعد در خداى يهود [ نزديكتر شد 
  ] ؛ خداى يهود شبيه انسان مىشود ، مانند انسان احساسات و عواطف و خشم و رضايت دارد ؛ در مسيحيّت از آن هم نزديكتر مىشود ، به صورت يك انسان در مىآيد كه مسيح باشد ، و مسيح مىشود خدا . در واقع يك « قوس » طى كرده است : ابتدا انسان اين صفات را از خودش جدا كرده ، آن دوردورها قرار داده و بين آن موجود دور و انسان هيچ رابطه‌اى برقرار نبوده ، بعد كم كم آن موجود ، برگشته و آمده به طرف انسان ، به مسيح كه رسيده ديگر خيلى نزديك شده و يك انسان خدا شده ( چون در دين مسيحيّت ، مسيح همان خداست ، يعنى انسان است و خدا ، در آن واحد هم انسان است و هم خدا ) ، فقط يك قدم ديگر باقى مانده ، هر چه انسان خودش را بيشتر بشناسد بيشتر اين « از خود بيگانگى » را از خودش دور مىكند ، يك مرتبه مىرسد به آنجا كه اصلًا من خودم هستم و اين صفات همه مال من است نه مال جاى ديگر . پس يك قدم ديگر بيشتر باقى نمانده است . ( در حالى كه اسلام بعد از مسيحيّت آمده و تكامل‌يافته‌تر از مسيحيّت است ولى در عين حال اين جنبهء انسانى خدا يا خدايى يك انسان كه مسيح باشد ، الوهيّت مسيح و ابن اللّهيّت مسيح ، همهء اينها را به شدّت نفى كرده ) .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nطبق نظريّهء آقاى فويرباخ ، مذهب عن قريب پايان پيدا مىكند ، يعنى انسان هر چه خودش را بيشتر بشناسد نياز او به فرض خدا كمتر مىشود و وقتى انسان خودش را خوب شناخت ديگر اصلًا جايى براى مذهب باقى نمىماند و انسان به جاى اين كه خدا را بپرستد خودش را مىپرستد ، به جاى اين كه خدا را تجليل كند خودش را تجليل مىكند .\r\n\r\nنقد نظريّهء فويرباخ\r\nيكى از جنبه‌هايى كه اين نظريّه را رد مىكند همان است كه به اين آقاى فويرباخ باخ بايد گفت شما كه به خدا اساساً اعتقاد ندارى و انسان را هم به طريق اولى يك موجود صد در صد مادّى مىدانى ، پس اين دوگانگى وجود انسان را چگونه توجيه مىكنى ؟ اين دوگانگى را مذاهب مىتوانند بيان كنند كه انسان را مركّب مىدانند از يك حقيقت خاكى و يك حقيقت ملكوتى :  « فَإِذا سَوَّيْتُهُ وَ نَفَخْتُ فِيهِ مِنْ رُوحِي »  ( 1 ) . از يك طرف « سوّيته » است ( كاملش كردم ، از نظر جهازات تمامش كردم ) ، امّا يك چيز ديگر دنبالش دارد :  « وَ نَفَخْتُ فِيهِ مِنْ رُوحِي »  . يا تعبيرى كه در سورهء   « قَدْ أَفْلَحَ الْمُؤْمِنُونَ »   آمده است كه :\r\n « وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ »  تا آنجا كه مىگويد :  « ثُمَّ أَنْشَأْناهُ خَلْقاً آخَرَ »  ( 2 ) بعد آن را چيز ديگر كرديم . آن چيز ديگر شدن [ مهمّ است و با دوگانگى وجود انسان ارتباط پيدا مىكند . 
  ] آنها مىتوانند اين حرف را بگويند ولى شما چه مىتوانيد بگوييد ؟\r\nثانياً ما طبق اين فلسفه بايد قبول كنيم كه هيچ انسانى در جهان به شرافت اصلى خودش باقى نيست . مىگويد انسان در ذات خودش داراى دوگانگى است ، بعد كه در زندگى اجتماعى انحطاط پيدا مىكند به آن جنبهء دانى و دنىّ خودش و در حيوانيّت سقوط مىكند مىآيد جنبه‌هاى عالى و شريف وجود خودش را از خودش انتزاع مىكند . از اينجا اعتقاد به مذهب پيدا مىشود . معناى اين سخن اين است كه اوّلًا ما بايد همهء افراد بشر را ساقطشدهء در حيوانيّت فرض كنيم و ثانياً بايد همهء اين ساقطشده‌هاى در حيوانيّت را « مذهبى » فرض كنيم ، در صورتى كه : اوّلًا انسانها هميشه دو\r\n\r\n\r\n\r\n\r\n","description":"","footnote":"\r\n( 1 ) . ص / 72 .\r\n( 2 ) . مؤمنون / 12 - 14 .\r\n","page_name":" 555 ","page_number":555},
  {"content":"\r\n\r\nگونه بوده‌اند : انسانهايى كه به شرافت انسانيّت خودشان باقى بوده‌اند - و در همهء زمانها بوده‌اند - و انسانهايى كه در حيوانيّت سقوط كرده‌اند ؛ و ثانياً بايد ببينيم آنهايى كه به مذهب گرايش پيدا مىكنند - كه اتّفاقاً اين جزء يكى از ادلّهء ماست - و به عبارت ديگر هميشه در دنيا مشتريهاى مذهب چه گروههاى هستند ؟ آيا مردمان شريف ، آنهايى كه اصالتهاى انسانيّت در آنان باقى است به سوى مذهب گرايش دارند ، يا انسانهايى كه در حيوانيّت سقوط كرده‌اند ؟ حتّى غير مذهبىها هم در اين جهت انكار ندارند و لهذا مىگويند اگر شما مىبينيد افراد مذهبى هستند ، اين مذهبى بودن شرافت ذاتى اينهاست ، به آن مذهبى كه گرايش پيدا كرده‌اند مربوط نيست ، به شرافت خود اينها مربوط است ؛ يعنى مشتريهاى واقعى مذهب هميشه از ميان افراد شريف انتخاب مىشوند . شما مىگوييد چون انسان شرافتش را از دست مىدهد و در حيوانيّت سقوط مىكند اين امر منشأ اعتقاد به خدا مىشود ، در حالى كه قضيّه بر عكس است : آنهايى كه در خودشان اين شرافت را احساس مىكنند و باقى بر اصالتهاى انسانى هستند آنها هستند كسانى كه اعتقاد و ايمان به خدا و اصول مذهب پيدا مىكنند .\r\nبه هر حال نظريّهء اين جناب يك نظريّهء منسوخى است .\r\n\r\nنظر اگوست كنت و اسپنسر :\r\n\r\nمذهب مولود جهل است\r\nاين مطلب كه گفته‌اند مذهب مولود جهل است ، در مجموع به دو گونه بيان شده .\r\nآن بيانى كه اگوست كنت كرده با آنچه كه از اسپنسر و ديگران نقل مىكنند دو بيان است يعنى دو وجهه دارد . نظر اگوست كنت به مسألهء تعليل حوادث است ، يعنى مىخواهد بگويد بشر بالطّبع اصل علّيّت را پذيرفته است منتها بشرهاى اوّليّه چون علل اصلى حوادث را نمىشناختند اينها را به يك سلسله موجودات غيبى ، خدايان و امثال اينها نسبت مىدادند . مثلًا مىديدند باران مىآيد ؛ چون علّت آمدن باران را نمىشناختند مىگفتند « خداى باران » ، طوفان مىآمد ، نمىدانستند علّت آن چيست ، مىگفتند « خداى طوفان » ، و همچنين حوادث ديگر .\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nبنابراين از نظر او اين فقط يك فكر است براى انسان ، مثل آنچه كه ما در باب توحيد مىگوييم كه اين فقط مربوط به مرحلهء شناخت است .\r\nاسپنسر و ديگران به شكل ديگرى مطلب را گفته‌اند و آن اين است كه انسان ، اوّلين بار به دوگانگى وجود خودش به معنى دوگانگى روح و بدن معتقد شد از باب اين كه در خواب ، مردگان يا افراد زنده را مىديد ؛ مخصوصاً خواب ديدن مردگان . افراد كه مىمردند ، بعد از مردن به خوابش مىآمدند ، آنگاه فكر مىكرد كه اين كه در خوابش آمده يك موجودى است واقعاً از خارج و آمده نزد او ، و چون مىدانست كه او جسمش در زير خاك پوسيده ، پس معتقد شد كه او يك روحى دارد . اينجا بود كه معتقد شد همهء ما انسانها روحى داريم و بدنى . بعد اين را تعميم داد به همهء اشياء ، يعنى براى همهء اشياء جان قائل شد ، براى دريا جان قائل شد ، براى طوفان جان قائل شد ، براى خورشيد جان قائل شد . . . ؛ آنگاه در گرفتارى و هنگامى كه با اين نيروهاى طبيعى مصادف مىشد ، همچنانكه وقتى با يك انسان قدرتمند مصادف مىشد برايش هديه و نذر مىبرد ، احياناً تملّق مىكرد و از اين جور كارها ، شروع كرد همين كارها را - يعنى پرستش - در مقابل نيروهاى طبيعت انجام دادن ( اسپنسر مسألهء « پرستش » را توجيه مىكند كه اوّل بار « پرستش » از كجا پيدا شد ) ، و از اينجا پرستش نيروهاى طبيعت پديد آمد .\r\nپس اگوست كنت فقط توجيه نظرى و فكرى مطلب را بيان مىكند ؛ اسپنسر ريشهء پرستش را بيان كرده كه اوّلين بار پرستش از كجا شروع شد ، از پرستش نيروهاى طبيعت شروع شد و اين عملى است از قبيل تملّقها و پيشكش بردن‌ها و هديه بردن‌هايى كه انسانها براى انسانهاى زورمندتر از خودشان انجام مىدهند .\r\nهمان‌طور كه براى انسانها هديه مىبردند براى آنها قربانى مىكردند ، و همان‌طور كه در مقابل انسانها تملّق مىگفتند در مقابل آنها عبادت مىكردند ، ذكر مىگفتند و امثال اينها .\r\nطبق اين نظريّه ، با رفتن جهل يعنى شناختن علل ( آن طور كه اگوست كنت گفت ) ، اعتقاد به اين كه خير ، اشياء جاندار نيستند و همه بىجان هستند : دريا بىجان است ، زمين بىجان است ، باران بىجان است ، و حتّى اين كه انسان خودش هم يك روحى داشته باشد قهراً مورد شكّ و ترديد يا نفى قرار بگيرد ، در اين حال پرستش موضوع ندارد ، يعنى با گسترش علم خود به خود مذهب منتفى مىشود .\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nنويسندهء مقاله جواب مىدهد كه اين حرف به دلائلى درست نيست . يكى از دلائل اين است كه تجربه خلاف اين مطلب را ثابت كرده . مىگويد ما مىبينيم كه در ميان جاهلها ، هم مذهب هست هم لامذهبى ، در ميان عالمها نيز هم مذهب هست هم لا مذهبى ، يعنى مسألهء مذهب و لامذهبى هيچ به علم و جهل ارتباط ندارد ؛ اگر مذهب مولود جهل بود مىبايست به هر نسبت كه مردم بىسوادترند مذهبىتر باشند و به هر نسبت كه باسوادتر و عالم‌تر هستند لامذهب‌تر باشند ، پس حتماً علماى طراز اوّل بايد لامذهب باشند ، در صورتى كه عملًا چنين نيست ؛ بعد مىگويد مثل كى و كى ، و حتّى مىگويد داروين نيز لامذهب نبود .\r\n- . . . نكته‌اى كه در اين مقالهء انور خامه‌اى بود دو تا استنادى بود كه به نظر من لااقل ، خيلى غلط مىرسيد ، يكى آن شعر مولوى را نقل كرده كه « ابلهى شو تا بمانى دين درست » ، و ديگر آن شعر ابو العلا را كه با وجود نظراتى كه در مورد ابو العلاى معرّى هست لا اقل اين شعرش بعيد است كه به اين هدف گفته شده باشد كه [ دين ناشى از جهل است . 
  ] مىگويد :\r\nاثنان اهل الارض ذو عقل بلا دين و آخر ديّن لا عقل له\r\nاهل زمين دو فرقه‌اند : يا دين دارند عقل ندارند و يا عقل دارند دين ندارند ، كه هر دوى اينها من فكر مىكنم طعنه‌اى بوده به متديّنين قشرى كه مثلًا تكفير مىكردند ، و در جواب آنها بوده و نه به اين معنايى كه اين جامعه‌شناسها [ در نظر گرفته‌اند كه 
  ] واقعاً عقيده داشته باشند كه دين از جهل ناشى شده است .\r\nابو العلاى معرّى ، البتّه حكيم و فيلسوف هم بوده ولى شاعر مسلك است يعنى يك آدمى است كه در حالات مختلف ، مختلف حرف مىزند و لهذا وضع ابو العلا خيلى روشن نيست . البتّه من هم مطالعهء زيادى روى شخص ابو العلا ندارم ؛ آن مقدارى كه مطالعه دارم همين است : در گفته‌هاى ابو العلا ، هم توحيد و دين‌دارى و اسلام ، خيلى قوى هست و هم حرفهايى كه ضدّ اينهاست پيدا مىشود .\r\nو امّا شعر مولوى ، من اصلش را پيدا نكردم . دربارهء مولوى كسى نمىتواند چنين احتمالى بدهد . من حدس خيلى قوى دارم كه مولوى به حكم اين كه عارف است و با فيلسوفان در مىافتد و مىخواهد نظريّهء تسليم را [ بيان كند 
  ] مىخواهد بگويد اصلًا\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nانسان تا در مقابل حقيقت تسليم نباشد [ به آن نمىرسد 
  ] ؛ آنچه را كه از خودش دارد بايد بگذارد كنار و بيايد آنجا . و يك نفر عارف هميشه اين جور فكر مىكند ، مىگويد هر چه را از خوددارى بگذار بيرون كه اينها [ انانيّت 
  ] است ، بعد خودت بيا جلو .\r\n[ مولوى 
  ] حتّى آن حديث « عليكم بدين العجائز » را - كه البتّه حديث بودنش هم مسلّم نيست ، در عين حال به صورت يك حديث نقل كرده‌اند - به همين معنا توجيه كرده ، يعنى « عجائز » را از « عجز » - يعنى حالت انكسار - گرفته است . در بسيارى از اشعار مولوى عقل محكوم شده ، ولى عقلى كه محكوم شده آن عقل حكيمانه است در مقابل عشق عارفانه ؛ يعنى در تضادّ عقل و عشق ، عقل را محكوم كرده و به عشق چسبيده .\r\nالبتّه عرفان همين است . مىگويد :\r\n آزمودم عقل دورانديش را * بعد از اين ديوانه سازم خويش را \r\nاو يك چنين سخنى مىگويد نه مطلب اينها را .\r\n\r\nنظر راسل : دين ناشى از ضعف و زبونى ( ترس ) است\r\n- مىگويد نظريّهء ديگرى مذهب را ناشى از ضعف و زبونى انسان مىشمارد .\r\nكه همان مسألهء ترس است .\r\n- كه همان مسألهء ترس است و شايد كسى كه بيشترين تأكيد را دارد راسل باشد كه خوب است چند نقل قول از او را بخوانم .\r\nكتاب برگزيدهء افكار راسل از كتاب تعليم و تربيت و نظم اجتماعى او چنين نقل مىكند :\r\n« اعتقاد به خدا و زندگى پس از مرگ اين امكان را به ما مىدهد كه زندگى را با شهامت پرهيزكارانهء كمترى بالنسبه به شكّاكيّون ادامه دهيم ؛ يعنى اينكه اعتقاد به دين ، ما را كم‌شهامت‌تر مىكند . گروه بسيار زيادى از مردم ايمان خود را به اين احكام مذهبى در سنينى كه يأس و نوميدى زود بر انسان چيره مىشود از دست مىدهند و بنابراين نسبت به افرادى كه هرگز پرورش مذهبى نداشته‌اند بايد با\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nناكاميهاى بسيار سخت‌ترى مقابله كنند . مسيحيّت دلائلى ارائه مىدهد كه از مرگ و يا كائنات نترسيم ولى براى حصول بدين منظور در تعليم مكفى صفت شهامت موفّق نمىشود در حالى كه اشتياق به اعتقاد مذهبى به مقدار معتنابهى محصول ترس آدمى است . طرفداران مذهب به اين فكر كه « بعضى از انواع ترس را نبايد به حساب آورد » ابراز تمايل مىكنند . به نظر من ايشان از اين بابت سخت در اشتباه‌اند . اينكه بگذاريم كسى جهت اجتناب از ترسها به اعتقادات دل‌خوش‌كننده تمسّك جويد هرگز زندگى كردن به بهترين راه ممكن ناميده نمىشود . تا مادامىكه مذهب به ترس پناه مىبرد از ارزش و مقام انسانى خواهد كاست . » ( 1 )\r\nهمچنين از كتاب اجتماع انسانى راسل چنين نقل مىكند :\r\n« فكر مىكنم انسانى كه نتواند وجود مهلكه‌هاى زندگى را بدون قبول افسانه‌هاى تسلّىبخش تحمّل كند وجودى ضعيف و قابل تهديد است . چنين انسانى قطعاً در بخشى از وجود خود بدين حقيقت معترف است كه آنچه را او قبول كرده جز افسانه و اسطوره نيست و قبول آنها صرفاً به خاطر آرامشى است كه به وجود مىآورند امّا هرگز جرأت روبرو شدن با چنين افكارى را ندارد . حتّى مىتوان گفت كه او چون به غير منطقى بودن افكارش داناست پس بنابراين نسبت به آنها تعصّب مىورزد و از بحث و مباحثه پيرامونشان گريزان است .\r\nتشريح مطلب اين است كه انسان پديده‌هايى را مىديده و مىترسيده و در ترس از اينها احتياج داشته كه اين اضطراب و نگرانى درون خودش را به يك صورتى به آرامش مبدّل كند . نمىتوانسته با علم و با شناخت واقعى پديده‌ها كه بعد منجر به پيدا كردن يك راه حلّ مناسبى برايش مىشود اين آرامش را كسب كند ، ناگزير مىآمده به جاى علاج واقعى به مسكّن پناه مىبرده و مىآمده يك دل خوش‌كنكى براى خودش ايجاد مىكرده ، مثلًا با اعتقاد به قضا و قدر ، ناملايمات زندگى را براى خودش حل مىكرده ، با اعتقاد به بهشت و اعتقاد به اينكه اگر اينجا ما ناراحتى مىكشيم در عوض بهشتى است ، ناملايمات را براى خودش آسان مىكرده ، و از اين قبيل . . . » ( 2 )\r\n\r\n\r\n\r\n\r\n","description":"","footnote":"\r\n( 1 ) . برگزيدهء افكار راسل .\r\n( 2 ) . همان مأخذ .\r\n","page_name":" 560 ","page_number":560},
  {"content":"\r\n\r\n\r\nنقد و بررسى\r\nبازمىگردم به آن نكته‌اى كه در ابتدا گفتم . شايد هم آن را درست توضيح ندادم . يك اصطلاحى دارند علماى « اصول » ما ، مىگويند فلان دليل بر فلان دليل ديگر حكومت دارد يا مىگويند بر آن دليل ورود دارد . مقصودشان اين است كه گاهى دو تا دليل نمىتوانند با يكديگر تعارض پيدا كنند زيرا يك دليل ، مشروط به يك شرطى است كه وقتى آن دليل ديگر آمد ، شرط او را از بين مىبرد ، وقتى شرطش از بين رفت او خود به خود منتفى است ، نه اينكه دو تا دليل با هم مىجنگند ؛ ديگر جاى جنگ براى آنها باقى نمىماند . حال اگر بخواهم راجع به آن بحث كنم دور مىشويم ، اشخاصى كه اندكى وارد باشند خودشان مىدانند .\r\nاينها همان‌طور كه گفتم ، از اوّل ، فرضشان بر اين است كه يك منطق نمىتوانسته منشأ پيدايش فكر مذهب باشد ، حال كه چنين است پس برويم دنبال آن امور غير منطقى : ترس و جهل و غيره .\r\nبه اينها بايد گفت گاهى منشأ گرايش بشر به يك فكر ، هر چند باطل باشد ، بازهم منطق بشر بوده نه چيزى ماوراى منطقش . مثلًا چند هزار سال بود كه بشر فكر مىكرد كه خورشيد به دور زمين مىگردد و زمين ثابت است . آيا هيچ‌گاه ما دنبال اين مىرويم كه چه علّتى سبب گرديد كه بشر معتقد شد كه زمين مركز است و خورشيد و ستارگان به دور زمين مىگردند ، آيا مثلًا ترس از اموات بود ، و اين جور مسائل ؟ نه . مىگوييم جريان فكرى و منطقى ، [ بشر را به آنجا رساند 
  ] ، هيچ عاملى ماوراى فكر و منطق در كار نبوده ، گواينكه اشتباه بوده . بشر نگاه مىكرد ؛ به حسّ ظاهر اين جور مىآيد كه خورشيد و ستارگان به دور زمين مىچرخند . همين‌طور كه مىديد ، حكم مىكرد . اين ديگر دليلى غير از خود ديدن و خود فكر انسان ندارد ، دليلى از خارج ندارد ، مثل [ اعتقاد به نحوست 
  ] سيزده نيست كه بگوييم در اينجا عامل ديگرى [ غير از عقل بشر 
  ] دخالت كرده است .\r\nاز اينها بايد پرسيد كه آيا بشر ، همان بشر گذشتهء چند هزار سال پيش ، كه خوشبختانه آثارى كه اكنون از بشر چند هزار سال پيش - گذشته از مسألهء پيغمبران - در علم و فنّ و صنعت و حتّى فكر و نظر به دست آمده ، بعضى از آنها در سطح بسيار\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nبالايى است و بسيارى نيز اثرش اكنون در دست نيست ؛ قديم‌ترين كتابهايى كه از چين و غيره به دست آمده حاوى فكرهايى فلسفى است كه به قدرى دقيق و بلند است كه اسباب حيرت بشر امروزى است ؛ شما مىبينيد اهرام مصر را اشخاص امروز مثل هشترودى نمىتوانند باور كنند كه اين ساختهء بشر آن روز است يعنى آن قدر اينها نمايشگر يك فنّ و صنعت پيشرفته است كه مىگويند اين را انسانهاى ديگر از كرات ديگر آمده‌اند ساخته‌اند ؛ آرى ، آيا بشر ، همان بشر گذشته ، اين مقدار فكر نداشت كه فكرش او را به مذهب و خدا كشانده باشد ؟ همين كه شما مىگوييد دربارهء حوادث فكر مىكرد و مىگفت يك علّتى دارد ، بسيار خوب ، يك قدم آن طرف‌تر برود كه خود آن علّت چيست ؟ اين يك قدم ساده‌اى است كه فكر بشر برسد به آنجا ، ديگر همان قدم اوّل نمىايستد ، همين قدر كه اسمش را گذاشت « إله » و « خدا » نمىايستد ؛ مىگويد اين باران ، يك چيزى هست كه آن را مىگرداند ؛ بعد مىرود سراغ آن چيز ، آن چيز خودش چگونه است ؟ اين جزء افكار ابتدايى انسان است ، يعنى انسان مدرسه ديده و درس خوانده نمىخواهد ، بلكه هر انسانى زود منتقل مىشود كه آنچه من مىبينم به صورت يك مقهور و مربوب است .\r\n\r\nقرآن و مسألهء خداشناسى\r\nببينيد قرآن چه اعجازى به خرج مىدهد كه داستان را از ابراهيم ( ع ) نقل مىكند كه جزء قديم‌ترين پيغمبران است ( قبل از مسيحيّت و يهوديّت و همهء اينها ) ، از ابراهيم جوان هم نقل مىكند ، از ابراهيم به صورت يك كسى كه [ به علل خاصّى از جامعه دور بوده است . 
  ]\r\nاين خيلى نكتهء فوق العاده‌اى است كه قرآن مخصوصاً اين داستان را نقل مىكند كه ابراهيم به يك علل خاصّى از اجتماع و جامعه دور بوده و در غار زندگى مىكرده ( 1 ) ؛ براى اوّلين بار كه اين جهان را مىبيند ، هنگامى كه ستاره‌اى نورانى را\r\n\r\n\r\n\r\n\r\n","description":"","footnote":"\r\n( 1 ) . من مكرّر گفته‌ام « حىّ بن يقظان » قرآن ، ابراهيم ( عليه السّلام ) است . « حىّ بن يقظان » يعنى يك آدم فرضى كه فلاسفه فرض مىكنند كه او را در يك غارى و در جايى كه هيچ انسانى را نبيند و فكرى از كسى نگيرد بزرگ كنند ، يك مرتبه او را در مقابل عالم قرار دهند ببينند خودش چگونه فكر مىكند . ولى قرآن يك حىّ بن يقظان دارد كه ضمناً آدم واقعى هم هست .\r\n","page_name":" 562 ","page_number":562},
  {"content":"\r\n\r\nمىبيند نظرش را بيش از همه جلب مىكند ، مىگويد :  « هذا رَبِّي »  ( حال يا به صورت استفهام و يا به صورت قبول ) : ربّ من ، گردانندهء من ، پرورش دهندهء من ، مدبّر من اين است . يك وقت مشاهده مىكند كه بعد از مدّت كمى جايش عوض شد و افول كرد ؛ مىبيند آن خصلتى كه در خودش هست كه دنبال « ربّ » براى خودش مىرود ، يعنى مقهور بودن ، مربوب بودن و مسخّر بودن ، در اين هم كه دربارهء او گفت  « هذا رَبِّي »  هست .\r\nگفت :  لا أُحِبُّ الْآفِلِينَ  . . . ماه را كه بزرگتر بود ديد ، گفت :  « هذا رَبِّي »  . وقتى ديد ماه هم همان خصلت خودش از مربوبيّت را دارد تعجّب كرد . حس مىكند ربّى دارد امّا اين نيست .\r\nعجب ! اين بار هم كه اشتباه كردم .  « لَئِنْ لَمْ يَهْدِنِي رَبِّي . . . »  اگر ربّ واقعى ، مرا هدايت نمىكرد سخت گمراه شده بودم . خورشيد را مىبيند :  « هذا رَبِّي ، هذا أَكْبَرُ ، فَلَمَّا أَفَلَتْ . . . »  ( 1 ) .\r\nيك‌دفعه دست از همهء اينها شست ، يعنى حسابهايش را كرد ، خيلى حساب ساده‌اى هم هست : همهء اينهايى كه من مىبينم يك جورند ( گفت : « سودا چنين خوش است كه يك جا كند كسى » ) ، همهء اين اشياء در حركت و مسخّرند و گردش داده مىشوند ، يعنى عالم را به صورت يك واحد مربوب ديد . قرآن مىگويد فكر انسان اوّلى هم مىرسد به اين مطلب كه همهء عالم يك جا حكم يك مربوب را دارند ، پس رب آن است كه خصلت اينها را نداشته باشد :  « وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ »  ( 2 ) .\r\nبه اينها بايد گفت آيا انسان‌شناسى ، اين طور درست‌تر است يا آن طور كه شما مىگوييد ؟\r\nآيهء ذر نيز - اگر تفسير الميزان را مطالعه كنيد ، و اگر برسيم روى آن بحث مىكنيم - [ بيانگر همين مطلب است . 
  ]  وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى  ( 3 ) . قرآن مىگويد [ اين امر مربوط به 
  ] تعليم و تربيت و [ غيره نيست 
  ] ، انسان بدوى و اوّلى و انسان وسط و انسان نهايى ، همه در اين جهت يكسان هستند و اين جزء فطرت انسان است :  « أَ لَسْتُ بِرَبِّكُمْ »  آيا من پروردگار شما نيستم ؟ ! يعنى انسان احساس مىكند كه خودش و هر چه كه خصلتى مانند خصلت او را دارد مربوب است و ربّ غير مربوب دارد ، چون ربّى كه مربوب باشد ، او باز جزء\r\n\r\n\r\n\r\n\r\n","description":"","footnote":"\r\n( 1 ) . انعام / 76 - 78 .\r\n( 2 ) . انعام / 79 .\r\n( 3 ) . اعراف / 172 .\r\n","page_name":" 563 ","page_number":563},
  {"content":"\r\n\r\nمربوبهاست .\r\nوقتى كه يك مطلب ، چنين پايهء منطقى دارد ، يعنى منطق هم كافى بوده كه بشر را برساند به آنجا ، اين چه بيمارى است كه انسان برود دنبال اين جور توجيه و تحليل‌ها ؟ ! اين مثل اين است كه درب اين سالن باز است ، يك وقت مىبينيم يك آقايى در اين سالن پيدا شد ، بعد بگوييم آيا اين آقا از سوراخ زير اين كولر آمد ؟ آيا ديوار را سوراخ كرد ؟ سقف را سوراخ كرد ؟ مىگويند در باز است ، از در آمد . يك وقت در قفل است ، وقتى آدمى مىبيند يك انسان اينجا سبز شد ، مىرود گوشه و كنارها را بگردد كه او از كجا وارد شد ؛ امّا وقتى كه در باز است اين يك بيمارى است كه آدمى فكر كند كه آن انسان از كدام سوراخ وارد شد .\r\nحال آيا منطق قرآنى قوىتر است يا منطق اينها ؟ قرآن مخصوصاً مثال را براى ابراهيم ذكر مىكند ، ابراهيمى كه تا حدود شانزده سالگى در جايى بوده كه عالم را نديده بوده و جز غار جاى ديگر نبوده . مىگويد انسان ابتدايى ( در واقع مىخواهد بگويد ابتدايىترين انسانها ، يعنى فطرت بىآلايش انسان ) با فطرت خودش اين جور حكم مىكند ، يعنى اين ساده‌ترين مسائل است . اين يك جهت .\r\nجهت دوم اين كه آيا انسانهاى ابتدايى همين نظم حيرت‌انگيز را در عالم نمىديدند ؟ انسان ابتدايى درخت نمىكاشت ؟ وقتى كه مىديد يك هسته‌اى ، يك شىء خيلى ساده‌اى زير زمين مىرود ، بعد به صورت درختى در مىآيد و بعد اينهمه برگها ، گلها ، شكوفه‌ها و ميوه‌ها مىدهد ، اينها تعجّبش را برنمىانگيخت ؟ آيا تشكيلات وجود خودش را نمىديد ؟ همين نظمها حيرت بشر اوّليّه را برنمىانگيخت كه بگوييم همينها [ موجب گرايش انسان به خدا و مذهب بوده است ؟ 
  ] حال شما بگوييد غلط ؛ من مىگويم آيا اينها براى اين كه اين فكر را در بشر به وجود بياورد كافى نبوده ؟ چطور با بودن اينهمه مبنا براى فكر بشر ( 1 ) با باز بودن چنين درهاى منطقى و فكرى ، ما اينها را نديده بگيريم ، بعد بگوييم آيا ترس سبب شد كه بشر به فكر خدا افتاد ؟ آيا جهل و نشناختن علل [ حوادث 
  ] سبب شد ؟ اين كه [ مردگان را 
  ] خواب مىديده و به دوگانگى روحها رسيده سبب شد ؟ . . . وقتى كه يك چنين درى باز است اين چه جنونى است و چه\r\n\r\n\r\n\r\n\r\n","description":"","footnote":"\r\n( 1 ) . گفتيم مبنا براى فكر بشر يعنى انسان با فكرش برسد به آنجا و لو اشتباه كرده باشد ؛ مثل همان حركت زمين و حركت خورشيد .\r\n","page_name":" 564 ","page_number":564},
  {"content":"\r\n\r\nعلّتى دارد كه انسان برود دنبال اينها ؟ ! و نبايد برود ؛ يعنى يك چنين مبناى فكرى و منطقى داشته است . اوّلًا براى بشر ابتدايى هم اين مقدار كافى است [ براى اين كه فكر خدا براى او پيدا شود ؛ 
  ] و ثانياً تاريخ نشان مىدهد كه در همان دوره‌هايى هم كه اينها مىگويند « دورهء ما قبل تاريخ » - آن مقدارى كه آثار تاريخى هست - بشرهاى خيلى مفكّر وجود داشته‌اند ( به قول ما پيغمبران و به قول اينها فيلسوفان ) كه كافى بوده همانها تذكّر را به بشر بدهند .\r\n- مىتوانيم بگوييم جهل بشر نسبت به يك سلسله از مبانى باعث شد كه فكر بشر راه غلط پيدا كند . . .\r\nجهلى و اعتقاد فطرى به علّيّت ، چون اگر اعتقاد به علّيّت نباشد جهل تنها كافى نيست . من تعبير قدم اوّل و قدم دوم كردم ، گفتم قدم اوّل اين است كه بشر مىگويد اين حادثه نمىتواند بدون علّت باشد ؛ ذهن بشر ، حتّى ذهن يك بچّهء سه چهارساله ، وقتى به حادثه‌اى برخورد مىكند دنبال سبب و علّت آن مىرود ، مثلًا يك بچّهء سه چهارساله وقتى مىبيند صدايى پيدا شد - حال تداعى معانى است يا چيز ديگر ، هر چه مىخواهيد بگوييد - مىگردد اين طرف و آن طرف ، مىخواهد ببيند علّت آن چيست ، يعنى ذهنش قبول نمىكند كه صدا خود به خود پيدا شده باشد . پس بشر اوّليّه هميشه دنبال علّت مىرفته است .\r\nامّا قدم دوم . مىخواهم بگويم قدم دوم يك قدم بسيار ساده‌اى است ، يك قدمى نيست كه بايد قرن بيستم رسيده باشد تا فكر بشر به آن برسد كه خود آن علّت چگونه پديد آمده ( مسألهء علّت علّت ) ؛ و بعد اين مسأله پيش مىآيد كه آيا يك چيز است كه علّت همهء اين اشياء است يا چنين چيزى نيست ؟ اين سؤال ، خيلى به زودى براى بشر طرح مىشود ؛ وقتى هم كه سؤال طرح بشود آن حرفى كه قرآن مىگويد ، در فطرت انسان است ؛ مىگويد از اين جهت كه بشر مربوبيّت را ، يعنى تغيير را مىبيند - وقتى كه مىبيند اشياء تغيير مىكنند و بدون آنكه خودشان بخواهند مىآيند و مىروند - دنبال عامل تغيير مىرود ؛ چون آنهايى را كه جستجو مىكند مىبيند همه به همين درد مبتلا هستند ، يعنى حس مىكند كه در ناصيهء همهء اينها نوشته شده كه خود اين هم يك متغيّرى است كه قدرتى و قدرتهايى بر آن حكومت مىكند و محكوم و مربوب و تحت تأثير شىء ديگر است ، فوراً اين فكر براى او پيدا مىشود كه آيا يك قدرتى كه آن فقط\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nحاكم باشد و محكوم نباشد ، ولى تغيير نكند ، وجود دارد يا وجود ندارد ؟ اين فكر ، خيلى طبيعى است .\r\nعرض كردم من اينجا در مقام اين جهت نيستم كه مقصود از « فكر منطقى » فكر منطقىاى است كه صد در صد درست است يا درست نيست ؛ آن يك مسأله است ، و اينكه منطق انسان را هدايت كرده باشد مسألهء ديگرى است . منطق گاهى انسان را به يك جايى هدايت مىكند ، و لو به غلط هم هدايت كند ، بالاخره فكر است كه آدمى را هدايت كرده ، يعنى انسان از درون خودش هدايت شده ، يعنى دستگاه ادراكى ؛ او را به آنجا رسانده نه عاملى ماوراى دستگاه ادراكى ، همين‌طور كه عرض كرديم ، در مسألهء سكون زمين و حركت خورشيد ، اين يك غلط بود ، ولى همان دستگاه ادراكى ، چندين هزار سال بشر را به اين غلط گرفتار كرده بود نه عاملى بيرون از او ، كه حالا كه اين غلط از آب در آمده برويم ببينيم آيا علّتش خواب ديدن بوده يا چيز ديگر ؛ خير ، بشر حس دارد ، فكر دارد ، بر اساس احساسهاى خودش يك فكرى مىكند ؛ چشم به حسب ظاهر مىديد زمين تكان نمىخورد و خورشيد اندكى بالا آمد و بعد بيشتر بالا آمد ، و انسان خيال كرد كه حسّش اشتباه نكرده ؛ ديگر علّتى ماوراى دستگاه ادراكى و فكرى وجود ندارد .\r\nپس حرف ما اين است كه براى اين مسائل ، هميشه علّتى ماوراى منطق و دستگاه ادراك جستجو كردن چرا ؟ هنگامى ما بايد برويم به دنبال علّتى ماوراى دستگاه ادراك و فكر كه از نظر دستگاه ادراكى و فكرى هيچ گونه توجيهى نداشته باشيم ، بگوييم چون هيچ گونه توجيهى ندارد پس امرى غير از دستگاه ادراكى عامل آن بوده است .\r\nآنچه كه اينها « جهل » مىنامند غير از آن چيزى است كه شما مىگوييد . مسأله اين نيست كه بشر فكر و استدلال مىكرده ولى در استدلالش اشتباه كرده ، همان جهلى كه يك فيلسوف در فلسفهء خودش و يك عالم در علم خودش دارد . جهلى كه اينها مىگويند يعنى جهلى كه صرفاً يك واهمه است ؛ مثلًا بشر خواب مىديده ، در خواب دوگانگى خودش را احساس مىكرده و بعد خيال مىكرده كه پس همهء اشياء جان و روح دارند .\r\n- مثلا آمدن باران را فورا منتسب مىكرده به يك چيزى و اسمش را مىگذاشته « خدا » . . .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nهمان اصل علّيّت است .\r\n- سخن من همين مطلب بود كه اينها به خاطر عدم آگاهى از علل واقعى مادّى ، فوراً منتسب مىكردند به يك عامل ماوراى طبيعت .\r\nنه ، اينها يك مقدار را كه مسألهء اصل علّيّت است قبول مىكنند ، يعنى در بيان اينها هم - مخصوصاً در بيان اگوست كنت - اين جهت هست كه بشر از اوّل در مقام تعليل برآمده ؛ ولى فكر بشر را در همين جا متوقّف كردند و رفتند دنبال اوهام . گويى فكر بشر از اينجا يك قدم آن طرف‌تر نرفته است ، فقط اصل علّيّت را قبول كردند ، ديگر از آن بيشتر پيش نرفتند ، كأنّه بشر بيش از اين نمىتوانسته فكر كند و همين جا ايستاده است ، و چون فكر نتوانسته اين قضيّه را حل كند بشر فرضيّاتى و صرفاً اوهامى كه با هيچ فكر و منطقى جور در نمىآيد ساخته است ؛ يعنى نه غلطى است منطقى ، بلكه فقط جاى وهم و جاى فرضى است كه وهم انسان مىكند . ما مىگوييم نه ، اين تفكّر منطقى بشر بوده از اوّل تا آخر كه او را به آنجا رسانده ؛ اگر فرض هم بكنيم اشتباه است ، از نوع اشتباه [ منطقى است ، يعنى فكر و منطق بشر ، او را به اين اشتباه رسانده است . 
  ] ( 1 )\r\n\r\n\r\n\r\n\r\n","description":"","footnote":"\r\n( 1 ) . [ چند دقيقهء آخر بيانات استاد متأسّفانه روى نوار ضبط نشده است . 
  ]\r\n","page_name":" 567 ","page_number":567},
  {"content":"\r\n\r\n\r\nعشق و عبادت\r\nجواب سؤالات را بدهيم . يك سؤال اين است كه :\r\nبا آنكه در زبان عربى كلمهء « عشق » به همين مفهوم متداول در زبان ما به كار مىرود مع الوصف در تمام قرآن و روايات اسلامى اين كلمه و مشتقّات آن به چشم نمىخورد . آيا همين نمىتواند دليل غير معنوى بودن اين مقوله باشد ؟\r\n\r\nمرورى ديگر بر مسألهء « عشق »\r\nبه طور كلّى از مجموع سؤالات معلوم مىشود كه اين بحث « عشق » كه ما مطرح كرديم خيلى سؤال‌انگيز بوده و شايد بهتر اين بود كه طرح نمىكرديم . نوشته‌اند كه اين كلمه در زبان عربى به همين معنا به كار مىرود و مع الوصف در تمام قرآن و روايات اسلامى اين كلمه و مشتقّات آن به چشم نمىخورد . اوّلًا به اين قرصى نيست كه اين كلمه و مشتقّات آن [ در تمام قرآن و روايات اسلامى 
  ] به چشم نمىخورد . در روايات هم [ استعمال اين كلمه را 
  ] داريم ، زياد نداريم ولى داريم . در مورد « عبادت » حديث هست كه :\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nطوبى لمن عشق العبادة و احبّها بقلبه و باشرها بجسده . . . ( 1 ) .\r\nهمچنين در آن روايت معروف دارد كه امير المؤمنين ظاهراً در وقتى كه مىرفتند به صفّين ، يعنى در جنگ صفّين در مسيرى كه از كوفه به طرف شام - به طرف لشكرگاه معاويه - حركت مىكردند ، رسيدند به همين سرزمين نينوا ( سرزمين كربلا ) ؛ در آنجا يك مشت از اين خاك را برداشتند و بوييدند و بعد فرمودند :\r\nإيه لك ايّتها التّربة ، ليحشرنّ منك اقوام يدخلون الجنّة به غير حساب .\r\nخوشا به تو كه از ميان تو گروهى محشور خواهند شد كه بدون حساب وارد بهشت مىشوند .\r\nبعد فرمود : « مناخ ركّاب و مصارع عشّاق » ( 2 ) كه نسبت به اصحاب امام حسين كلمهء « عشّاق » تعبير شده . اين روايت در كتب مقاتل از جمله كتاب نفس المهموم مرحوم حاج شيخ عبّاس قمى هست .\r\nپس به اين قرصى كه اصلًا در قرآن و روايات اسلامى ، اين كلمه و مشتقّات آن به چشم نمىخورد ، به اين شدّت نيست ، هست ولى كم است .\r\nو ثانياً يك وقت مىگوييد كه خود اين كلمه به چشم نمىخورد ؛ در اين صورت مىگوييم لفظ كه نمىتواند موضوع بحث باشد ؛ اگر چيزى مورد اكراه اسلام باشد معناى آن مورد اكراه است نه لفظ آن كه بگوييم اسلام از اين لفظ تنفّر دارد . محبّت وقتى كه به آن حالت برسد [ « عشق » ناميده مىشود ؛ 
  ] به يك حالتى كه زمام فكر و ارادهء انسان را مىگيرد ، بر عقل و بر اراده تسلّط پيدا مىكند و لهذا حالتى مىشود شبه جنون ، يعنى عقل را ديگر در آنجا حكمى نيست :\r\n قياس كردم تدبير عقل در ره عشق * چو شبنمى است كه بر بحر مىكشد رقمى \r\n\r\n\r\n\r\n\r\n","description":"","footnote":"\r\n( 1 ) . كافى ، ج 2 / ص 83 .\r\n( 2 ) . نفس المهموم ، ص 206 : [ اينجا بارانداز سواران و قتلگاه عاشقان است . 
  ]\r\n","page_name":" 569 ","page_number":569},
  {"content":"\r\n\r\nدر مسألهء جنگ عقل و عشق مىبينيد كه هميشه پيروزى را با عشق دانسته‌اند و محكوميّت را با عقل :\r\n نيكخواهانم نصيحت مىكنند * خشت بر دريا زدن بىحاصل است\r\nشوق را بر صبر قوّت غالب است * عقل را با عشق دعوى باطل است \r\nيك چنين حالتى را « عشق » مىنامند . عيب اساسى اين حالت اين است كه از اختيار انسان خارج است . اين قابل توصيه نيست . برخى امور است كه اگر پيدا بشود ، به شرط اين كه انسان در برخورد با آن به نحو احسن رفتار كند مفيد واقع مىشود ولى خودش قابل توصيه نيست ، مثل مصيبت . مصيبت براى انسان مىتواند آثار بسيار مفيدى داشته باشد امّا قابل توصيه نيست كه به انسان بگويند تو به دست خودت براى خودت مصيبت به وجود بياور چون مصيبت و بلا يك كورهء خيلى خوبى است براى اصلاح انسان . اين مسأله‌اى كه به نام « عشق » ناميده مىشود نيز چيزى است كه اگر پيش آمد ممكن است يك كسى را خراب كند ، ممكن هم هست يك كسى را آباد كند ، ولى به هر حال يك امر قابل توصيه نيست . اگر هم عرفا آن را توصيه كرده‌اند آنها يك ادّعايى دارند ؛ ادّعاشان اين است كه مىگويند آدم كامل مثل يك آدمى است كه شنا را خوب بلد است كه اگر يك كسى را كه شنا بلد نيست در دريا هم بيندازد ، اگر ديد غرق مىشود مىتواند او را بگيرد و بيرون بياورد . آنها معتقدند كه يك آدم كامل اگر بر يك ناقص اشراف داشته باشد ، مىتواند مراقب و مواظب او باشد و نگذارد هلاك بشود ( 1 ) .\r\nمثل آن تمرينى كه بچّه‌ها را در استخر مىدهند . به بچّه نمىشود توصيه كرد كه به تنهايى برو در استخر ، امّا تحت مراقبت يك نفر مربّى مانعى ندارد ، او مراقبش است ، اگر ديد دارد غرق مىشود نجاتش مىدهد .\r\nهمچنين اينها معتقدند كه اين يك امرى است كه اگر رخ بدهد ، در انسان وحدت و تمركز ايجاد مىكند ، يعنى او را از هزاران رشته تعلّق جدا مىكند . يك عيب اساسى در ما اين است كه در روح ما صدها رشته به صدها شىء وابستگى دارد نه به يك شىء ؛ به صدها شىء از نظر روح و معنا وابسته هستيم ، مثل يك انسانى يا يك حيوانى كه با\r\n\r\n\r\n\r\n\r\n","description":"","footnote":"\r\n( 1 ) . حال من به عقيدهء اينها ، درست يا نادرست ، كارى ندارم .\r\n","page_name":" 570 ","page_number":570},
  {"content":"\r\n\r\nرشته‌هاى مختلف به صد جا بسته باشد ، اگر يكى از آنها بريده شود نود و نه‌تاى ديگر هست ، دو تا بريده شود نود و هشت‌تاى ديگر هست . انسان براى اين كه به خدا از نظر عمل موحّد باشد و همهء رشته‌ها [ ى متّصل به او 
  ] از خدا سرچشمه بگيرد بايد همهء اينها را قطع كند تا بتواند به او وصل كند و [ مصداق 
  ]  فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ ( 1 )  بشود . اينها معتقدند كه همين چيزى كه اسمش « بلا » هست ( عشق ) سبب مىشود كه انسان از همهء آن صد شىء مىبرد ، به همان يكى وصل مىشود و اين حالت تمركز در او پيدا مىشود . آنگاه مدّعى هستند همين قدر كه اين تمركز - و لو نسبت به يك مظهر و يك شىء باطل - در او پيدا شد بعد امكان اين كه اين تمركز تحت مراقبت يك « كامل » از اينجا برداشته شود و به مركز اصلى خودش گذاشته شود هست . آنچه گفته‌اند روى اين حساب است .\r\nسؤال ديگر اين است كه :\r\nآيا پرستش را به مفهوم عبوديّت به كار مىبريد ؟ اگر چنين است پس با توضيحى كه در مورد پرستش فرموديد كه مرحلهء نهايى عشق است ، عبادتى را كه بندگان فقط به قصد انجام وظيفه انجام مىدهند چه مىتوان ناميد ؟\r\n\r\nعبادت حقيقى\r\nاين كه جواب روشنى دارد و آن اين است كه اين ، جزء اصول مسلّم معارف اسلامى است كه در عبادت ، اخلاص شرط است :  وَ ما أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ  ( 2 ) و يكى از اخلاصها ، بلكه بالاترين اخلاصها ، اين است كه انسان معبودش هواى نفس خودش نباشد . حال هر جا كه هواى نفس باشد قهراً نوعى شرك در آنجا وجود دارد ، در اين بحثى نيست ، ولى يك وقت هست كه شرك انسان ، به معناى متعارف شرك است ، در واقع توحيد است ، يعنى توحيد در غير خداپرستى است كه اكثر مردم موحّدند در خداناپرستى .\r\nگفتند مرحوم شيخ جعفر شوشترى ، آن سالهايى كه آن منبرهاى معروف را در\r\n\r\n\r\n\r\n\r\n","description":"","footnote":"\r\n( 1 ) . بقره / 256 .\r\n( 2 ) . بيّنه / 5 .\r\n","page_name":" 571 ","page_number":571},
  {"content":"\r\n\r\nتهران مىرفت ، يك روز رفت بالاى منبر و گفت : ايّها الناس ! همهء پيغمبران آمده‌اند شما را به توحيد دعوت كرده‌اند ، من آمده‌ام شما را به شرك دعوت مىكنم . خيلى نظرها را به خود جلب كرد كه اين چه مىگويد ؟ بعد گفت : همهء پيغمبران آمده‌اند گفته‌اند فقط خدا را بپرستيد ، فقط براى خدا كار كنيد ، من مىگويم يك كمى هم براى خدا كار كنيد ، يعنى همهء كارهايتان خالصانه براى غير خدا نباشد .\r\nكارى كه خالصانه براى غير خداست يعنى كارى كه آدمى فقط براى دنيا انجام مىدهد كه هيچ به خدا ارتباط پيدا نمىكند ؛ ولى انسان در برخى از كارها خدا را وسيله قرار مىدهد براى خواسته‌هاى نفسانى خودش . اين گونه كارها و لو در آن « خدا » وسيله است و هدف نيست امّا باز يك نوع رفتن به در خانهء خداست ؛ من مىدانم خداست كه سررشتهء كارهاى دنيا در دستش است ، خداست كه مىتواند مشكلات دنيايى مرا حل كند ، اگر به خاطر مشكلات دنيا نبود به طرف خانهء خدا نمىرفتم ولى حالا مىروم به در خانهء خدا امّا براى مشكلات دنيا . شك ندارد كه اين خودش نوعى شرك است ، يعنى پرستشى است كه خدا از هدف بودن خارج ، و وسيله شده است براى خواستهء نفسانى . ولى خداوند متعال اين نوع شركها را كه شركهاى خفىّ است به نوعى از انسان مىپذيرد ، يعنى همان چيزى را كه انسان مىخواهد به او مىدهد .\r\nدر آخرت هم همين‌طور است . اگر انسان عبادت را انجام بدهد براى خواسته‌هاى اخروى ، خداى متعال همان خواسته‌هاى اخروى را به او مىدهد ، امّا اين ، عبادت به معناى واقعى عبادت و پرستش خدا كه خدا پرستش شده باشد نيست ؛ خدا آن وقت پرستش شده است كه خدا براى خود خدا پرستش شده باشد ، يعنى پرستش حقيقى و اخلاص حقيقى فقط و فقط آن است ، باقى ديگر اينها مراتب و درجاتى از شرك است ولى شركهاى خفىّ است كه اين شركهاى خفىّ ، در عالم آخرت عقوبت ندارد ؛ امّا شك ندارد كه اينها شرك است ، يعنى توحيد يك درجه و يك مرتبه نيست ؛ حتّى حديثى هست - خيلى عجيب است - كه : « انَّ دَبيبَ الشِّرْكِ فِى الْقَلْبِ اخْفى مِنْ دَبيبِ النَّمْلَةِ السَّوْداءِ عَلَى الصَّخْرَةِ الصَّمّاءِ فِى اللَّيْلَةِ الظَّلْماءِ » ( 1 ) ( اين نشان مىدهد كه\r\n\r\n\r\n\r\n\r\n","description":"","footnote":"\r\n( 1 ) . [ در بحار الانوار ، ج 72 ، باب 98 / ص 96 به اين صورت آمده است :\r\nانّ الشّرك اخفى من دبيب النّمل فى اللّيلة الظّلماء على المسح الاسود . 
  ]\r\n","page_name":" 572 ","page_number":572},
  {"content":"\r\n\r\nتوحيد ، عجيب دقيق است ) يعنى پيدايش مخفيانهء شرك در قلب انسان آن قدر مخفى مىماند از خود انسان كه مانند حركت كردن مورچهء سياه است در شب تاريك روى سنگ سياه . مورچه سياه باشد ، شب هم تاريك باشد ، سنگ هم سياه باشد ؛ آيا چشم او را مىبيند ؟ !\r\nبنابراين ما يك عبادت حقيقى داريم و يك عبادتهاى مجازى . عبادت حقيقى همان است كه :\r\nما عبدتك خوفا من نارك و لا طمعا فى جنّتك بل وجدتك اهلا للعبادة فعبدتك ( 1 ) .\r\n\r\nتمثيل سعدى\r\nچه عالى آورده است سعدى اين داستان را ، البتّه تمثيل و مثل است و مقدّمه‌اش منظور نيست . مىدانيد كه از عشقهاى تمثيلى ، عشق سلطان محمود و اياز است .\r\nمىگويد به سلطان محمود عيب مىگرفتند كه آخر اين چه حسنى دارد ؟ چه زيبايىاى دارد ؟ اين شكل و قيافه ندارد ، چرا اين قدر نسبت به او عشق و محبّت مىورزى ؟\r\nسلطان محمود مىخواست يك وقتى عملًا به اينها نشان بدهد كه چرا چنين است و به خاطر آنهايى كه شما خيال مىكنيد ، نيست ، دليل ديگرى دارد ؛ نه اينكه من عاشق آب و رنگ او هستم ، بندهء واقعى و خالص من اوست كه مرا به خاطر خودم دوست مىدارد .\r\nدر بوستان است :\r\n يكى خرده بر شاه غزنين گرفت * كه حسنى ندارد اياز اى شگفت\r\nگلى را كه نه رنگ باشد نه بو * دريغ است سوداى بلبل بر او\r\nبه محمود گفت اين حكايت كسى * بپيچيد ز انديشه بر خود بسى\r\nكه عشق من اى خواجه بر خوى اوست * نه بر قد و بالاى دلجوى اوست\r\nشنيدم كه در تنگنايى شتر * بيفتاد و بشكست صندوق در \r\nمىگويد در يك سفرى كه مىرفت دستور داد عمداً بارها را شل ببندند و به يك\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، ج 41 ، باب 101 / ص 14 با اندكى اختلاف .\r\n","page_name":" 573 ","page_number":573},
  {"content":"\r\n\r\nدرّه‌اى كه مىرسند ، آنجا تعمّداً صندوق جواهرات را - كه معمولًا همراه خود دارند - از روى شتر بيندازند كه اين صندوق بشكند و در و مرجان و جواهر قيمتى بريزد ته درّه .\r\n به يغما ملك آستين برفشاند * وز آنجا به تعجيل مركب براند \r\nگفت هر كه هر چه برداشت مال خودش . اين را گفت و شلّاق زد به اسبش و خودش رفت .\r\n سواران پى در و مرجان شدند * ز سلطان به يغما پريشان شدند \r\nيك چنين يغمايى را اعلام كردند ، همه ريختند ته درّه كه يك گوهر قيمتى به دست آورند .\r\n نماند از وشاقان گردن فراز * كسى در قفاى ملك جز اياز \r\nيك وقت [ سلطان محمود 
  ] نگاه كرد پشت سرش ، ديد فقط يك نفر مانده و او اياز است ، همه رفته‌اند سراغ نعمت .\r\n بگفتا كه اى سنبلت پيچ پيچ * ز يغما چه آورده‌اى ؟ گفت هيچ\r\nمن اندر قفاى تو مىتاختم * ز خدمت به نعمت نپرداختم \r\nمن خدمت را بر نعمت ترجيح دادم . اينجا كه مىرسد گريزش را مىزند ( تا اينجا مثل بود ) ؛ مىگويد :\r\n خلاف طريقت بود كه اوليا * تمنّا كنند از خدا جز خدا\r\nگر از دوست چشمت به احسان اوست * تو در بند خويشى نه در بند دوست \r\nعبادت حقيقى اين است ، نبايد غير آن را به حساب عبادت بگذاريم . اين شركها را خداوند به تفضّل خودش از ما پذيرفته است .\r\nحال گيرم كه اين لغت ( عشق ) به كار نرفته است ، معنا چطور ؟ اين لغت در مورد\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nخدا هم به كار برده نشده است الّا همان جملهء « طُوبى لِمَنْ عَشِقَ الْعِبادَةَ وَ احَبَّها . . . » يا كم به كار برده شده است ، ولى اين معنا به كار برده شده است . مگر در دعاى كميل نمىخوانيم : « و اجعل قلبى بحبّك متيّما » . « متيّم » همان حالتى را مىگويند كه ما « عشق » مىناميم . در چند تعبير ديگر نيز در دعاى كميل نظير اين مطلب هست .\r\nسؤال ديگر در همين زمينه است و باز مسألهء عشق و هواى نفس و اين جور چيزها . عرض كرديم آنهايى كه اين حرف را زده‌اند اوّلًا مدّعى هستند - كارى ندارم كه حرفشان درست است يا نادرست - كه عشق دو نوع است : يك نوعش اساساً شهوت است ، آن را « جسمانى » مىنامند و مىگويند رهايش كنيد . يك نوع ديگرش هست كه مىگويند آن ، شهوت نيست و امر روحى است ، تازه آن هم كه امر روحى است خودش فى حدّ ذاته يك كمالى براى انسان نيست . مىگويند وقتى كه انسان اين حالت روحى را پيدا كرد و يك حالت شبه جنون در او پيدا شد خاصيّتش اين است كه انسان را از غير آن معشوق از همه چيز مىبرد و جدا مىكند و انسان تازه آمادگى پيدا مىكند براى اين كه يك‌دفعه از خلق يك جا ببرد و در معشوق تمركز پيدا كند .\r\nداستان زليخا كه در روايات آمده است همين است . زليخا عاشق يوسف مىشود . تعبير قرآن به جاى « عشق » چنين است :  قَدْ شَغَفَها حُبًّا  ( 1 ) كه « شَغَفَها » ظاهراً گفته‌اند يعنى اين كه مجامع قلبش را گرفته بود ، اصلًا قلبش را مثل مشت در اختيار گرفته بود . اين حالت در اين زن پيدا مىشود . بعدها اين زن كه قبلًا دين شوهرش را داشته است - شرك بوده يا چيز ديگر - موحّد مىشود و يك موحّد خداپرست كامل مىشود . در قصص و حكايات آمده است كه يوسف آن اواخر مىرود سراغ زليخا .\r\nزليخا ديگر به او اعتنا نمىكند . مىگويد من يوسفم ، من همانى هستم كه تو چنين مىكردى . هر چه مىگويد ، زليخا به او اعتنا نمىكند . مىگويد چرا ؟ مىگويد اكنون من كسى را پيدا كرده‌ام كه ديگر به تو اعتنا ندارم . همان حالت قبلى - كه شك ندارد در مرحلهء خودش چيز بدى بود - [ تبديل به اين حالت شده بود 
  ] ؛ يعنى اگر همان عشق مجازى [ به 
  ] يوسف ، او را يك‌دفعه از همه چيز نبريده بود و به يك چنين حالت روحى وارد نكرده بود ، در مرحلهء بعد به يك مرحله از عشق الهى نمىرسيد كه به همان يوسف هم ديگر اعتنا نداشته باشد . اينها يك چنين حرفى مىزنند .\r\n\r\n\r\n\r\n\r\n","description":"","footnote":"\r\n( 1 ) . يوسف / 30 .\r\n","page_name":" 575 ","page_number":575},
  {"content":"\r\n\r\n\r\nفطرى بودن دين\r\nمىتوان گفت كه جنابعالى خواستيد بفرماييد كه اينها سه بيان مختلف در توجيه و تعبير دين دارند ( 1 ) . ولى مىشود گفت كه اين سه بيان ، سه بيان مختلف نيست ، همه گوشه‌هايى از يك نظريّه و يك فرضيّه و يك بيان است .\r\nدر نظريّه‌اى كه ديگران عامل جهل يا عامل ترس را سبب پيدايش دين دانسته‌اند آنها در واقع به عامل اجتماعى توجه نكرده‌اند و توجّهشان به عامل فردى بوده و به عبارت ديگر توجيه روانشناسانه كرده‌اند نه توجيه جامعه‌شناسانه . آنها گفتند انسان - به همان دلايلى كه قبلًا گفتيم : يا به علت جهلش و يا به علت ترسش - گرايش به دين پيدا كرده است . روى حساب اينها مىتواند در دوره‌اى كه اينها اسم آن را « دورهء اشتراك اوّليّه » گذاشته‌اند نيز دين وجود داشته باشد ، يعنى در آن دوره‌اى كه به قول اينها مسألهء طبقات و مالكيّت وجود نداشته بازهم دين مىتواند وجود داشته باشد ، چون منشأش يك جنبهء شخصى و فردى و روانشناسى است .\r\n\r\n\r\n\r\n\r\n","description":"","footnote":"\r\n( 1 ) . [ قبل از بيانات استاد ، كنفرانس دربارهء مقالهء سابق الذكر ادامه يافته است . 
  ]\r\n","page_name":" 576 ","page_number":576},
  {"content":"\r\n\r\n\r\nماركسيسم و پيدايش دين\r\nدر نظريّهء ماركسيستها چنين نيست ، الزاماً بايد قبول كنيم كه در دورهء اشتراك اوّليّه ، دين حتماً وجود نداشته ، دين بعد از مالكيّت و بعد از آنكه جامعه به دو گروه استثمارگر و استثمار شده ، غنى و فقير تقسيم شد ، پيدا شده است ( اين يك تفاوت ) .\r\nبنابراين دين را طبقهء حاكمه وضع كرده‌اند . طبق نظريّهء اينها ما بايد قبول كنيم كه واضعين اوّليّهء دين ، خودشان جزء طبقهء حاكمه بوده‌اند . ولى نظريّات گذشته به طبقات كار نداشت ، طبقهء حاكم و محكوم نمىشناخت و برايش فرق نمىكرد . بنابراين اگر تاريخ نشان بدهد كه اين جور نيست ، يعنى اگر تاريخ نشان بدهد كه همهء اديان يا اكثر اديان از طبقاتى بروز كرده‌اند كه طبقات حاكمه نبوده‌اند قهراً نظريّهء اينها رد مىشود .\r\nاينها مىگويند كه دين را طبقهء حاكمه وضع كرده است براى حفظ امتيازات خودش .\r\nمىگويند اين طبقه يك سلسله امتيازات داشته و آن طبقهء ديگر يك سلسله محروميّتها .\r\nاينها براى حفظ اين امتيازات به عاملى معنوى و درونى هم احتياج داشتند و آن عامل درونى قهرا بايد در طبقهء محكوم به صورت ايمان و اعتقاد باشد . طبقهء حاكم قهراً خودش بىعقيده است چون امامزاده را خودش ساخته ، فقط طبقهء محكوم را معتقد مىكند و بنابراين طبقهء محكوم بايد با ايمان و با اعتقاد باشد . آنگاه دين براى طبقهء محكوم چگونه است ؟ اوّلًا براى آنها مايهء تسلّى است . به آنها مىگويند هر چه در اينجا از دست دادى در دنياى ديگر به دست مىآورى ، غصّه نخور ؛ همه براى اين كه انقلاب نكن . در اين صورت بايد تمام تعليمات دين در جهت تسليم و تسكين باشد .\r\nاگر قضا و قدر است ، براى اين است كه بگويند آقا فايده ندارد ، مگر با قضا و قدر مىشود جنگيد ؟ ! اگر براى احساس مغبونيّت است ، مىگويند جبران در عالم آخرت وجود دارد . پس تمام تعليمات اديان در جهت تسليم و تمكين و تسكين است . و حال آنكه تعليماتى در اديان - مثلًا در اسلام - پيدا مىشود در جهت خلاف ، يعنى تعليماتى در جهت انقلابى ؛ نه تنها دين از ميان طبقهء حاكمه بروز نكرده است ، بالاتر از آن ، خواه از ميان طبقهء حاكمه بروز كرده باشد و خواه از طبقهء ديگر ، در جهت منافع طبقهء محكوم و دعوت به ثوره و انقلاب است .\r\nاين ديگر با اين حرفها جور در نمىآيد . به حساب آنها نمىتواند تخلّف داشته\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nباشد ؛ بايد در متن اين تعليمات ، چيزى [ بر خلاف منافع طبقهء حاكمه نباشد . 
  ] مثلًا در همين نظامات اجتماعى كه خودمان در آن هستيم آيا امكان دارد از دستگاههاى ارتباط جمعى - روزنامه‌ها ، راديو تلويزيون - يك وقت انسان مطلبى بشنود در جهت تحريك مردم بر عليه هيئت حاكمه ؟ نه ، خود هيئت حاكمه هر چه مىگويد در جهت توجيه خودش مىگويد و امكان ندارد در جهت خلافش باشد . پس دين را طبقهء حاكمه وضع مىكند و در تعليماتش بايد مايه‌هاى نااميدكننده مثل قضا و قدر و مايه‌هاى تسليبخش [ مثل 
  ] وعده‌هاى عالم آخرت وجود داشته باشد ، و قهراً بايد فرض كنيم كه طبقهء ديندار ، جاهل هم هست چون اگر جاهل نباشد زير بار اين جور تعليمات نمىرود . پس ، از اين جهت ما نمىتوانيم به آنها ايراد بگيريم كه نظريّات مختلف در اين زمينه داده‌اند ، يعنى اين كه مىگويند دين ساختهء طبقهء حاكمه است و اين كه مىگويند از جهل توده استفاده كرده‌اند ، با همديگر منافات ندارد . آن نظريّهء اوّل مىخواست بگويد كه توده خودش از آن جهت كه جاهل بود دين را براى خود اختراع كرد ؛ اينها مىگويند طبقهء حاكمه از جهل توده استفاده كرد و دين را اختراع كرد ( 1 ) .\r\n\r\nنقد نظريّهء ماركسيسم\r\nنقاط ضعف اين نظريّه يكى مربوط به تاريخ اديان است ، يعنى تاريخ اديان نشان مىدهد كه از قديم‌ترين ايّامى كه بشر بر روى زمين بوده است ، از همان دوره‌اى كه اينها آن را دورهء اشتراك اوّليّه مىنامند ، آثار پرستش وجود دارد . ماكس مولر حتّى معتقد است كه بر خلاف نظريّهء معروف كه مىگويند دين ، اوّل از پرستش طبيعت و اشياء و بت‌پرستى و ارباب انواع شروع شده و بعد رسيده به پرستش خداى واحد ، ديرينه‌شناسى ثابت كرده - و ثابت هم مىكند - كه از قديم‌ترين ايّام ، پرستش خداى يگانه وجود داشته است .\r\nپس طبق اين نظريّه ، اوّلًا در دورهء اشتراك اوّليّه امكان ندارد دين وجود داشته\r\n\r\n\r\n\r\n\r\n","description":"","footnote":"\r\n( 1 ) . يك نظريّه كه چنين نظريّه‌اى ما نداريم اين است كه ممكن است كسى بگويد طبقهء محروم خودش براى تسلّى خودش دين را وضع كرد . ماركسيستها عامل تسلّى را آورده‌اند ولى مىگويند طبقهء حاكمه براى اينها مايهء تسلّى وضع كرد .\r\n","page_name":" 578 ","page_number":578},
  {"content":"\r\n\r\nباشد ؛ [ كه گفتيم اين امر با تاريخ اديان سازگار نيست ؛ و 
  ] ثانياً در اين دوره‌هايى كه دورهء طبقاتى است - مثلًا در دورهء فئوداليسم - ما بايد ضرورتاً قبول كنيم كه آورنده و پيروان اوّليّهء تمام اديان از طبقهء حاكمه بوده‌اند . اين نيز با تاريخ قطعى و مسلّم اديان جور در نمىآيد ، با همين تاريخ يهود و بنى اسرائيل جور در نمىآيد ، با تاريخ مسيحيّت هم جور در نمىآيد . با تاريخ بنى اسرائيل از اين جهت جور در نمىآيد كه اوّلًا موسى ( عليه السّلام ) گواينكه از نظر خونى و نژادى وابسته است به قوم محروم و استثمار شده ، ولى از نظر وضع طبقاتى وابسته است به طبقهء استثمارگر ، زيرا به منزلهء فرزند فرعون است ، در خانهء فرعون در ناز و نعمت فراوان بزرگ شده ، يعنى به منزلهء شاهزادهء درجه اوّل است ، چون آنها بچّه نداشته‌اند و او به جاى فرزندشان بوده است . موسى در خانهء فرعون عليه فرعون و به سود طبقهء استثمار شدهء فرعون قيام مىكند . اين ديگر به هيچ وجه توجيه ماركسيستى ندارد . يا بايد براى اين امر ريشهء قومى و نژادى و خونى قائل شويم كه به هر حال با ماركسيسم جور در نمىآيد ، چون اينها اصلًا تاريخ را جدال طبقات مىدانند نه جدال خونها - به عبارت ديگر يا بايد اين را تعصّب [ نژادى بدانيم كه 
  ] موسى بعد از اين كه بزرگ شد و فهميد كه خونش با خون فرعون دوتاست و آنهايى كه با او هم خون هستند چنين‌اند و چنان ، تعصّب خونى او را وادار به قيام كرد ، كه به هر حال با ماركسيسم جور در نمىآيد - و يا اگر چنين نگوييم هر چه بخواهيم بگوييم با وضع زندگى فرعون جور در نمىآيد .\r\nثانياً موسى در خانهء فرعون در واقع به سود بنى اسرائيل قيام مىكند ، پس گروه استثمار شده هستند كه قيام مىكنند ؛ قيام ، قيام فرعونيها نيست ، قيام عليه فرعونيها است ، يعنى قيام بنى اسرائيل است . پس باز درست صد در صد بر ضدّ حرفهايى است كه اينها مىگويند كه دين را طبقهء حاكم وضع [ كرده است . مطابق اين نظريّه 
  ] بايد بگوييم دين يهود را در دستگاه فرعون وضع كردند براى ايجاد حسّ تسليم و تمكين در قوم بنى اسرائيل ، در صورتى كه دين يهود آمد براى تحريك و تهييج بنى اسرائيل و وادار كردنشان به قيام :\r\n وَ تِلْكَ نِعْمَةٌ تَمُنُّها عَلَيَّ أَنْ عَبَّدْتَ بَنِي إِسْرائِيلَ  ( 1 ) .\r\n\r\n\r\n\r\n\r\n","description":"","footnote":"\r\n( 1 ) . شعراء / 22 .\r\n","page_name":" 579 ","page_number":579},
  {"content":"\r\n\r\nاعتراض به تعبيد بنى اسرائيل است .\r\n يا قَوْمِ ادْخُلُوا الْأَرْضَ الْمُقَدَّسَةَ الَّتِي كَتَبَ اللَّهُ لَكُمْ  ( 1 ) .\r\nهمهء آن تهييج است : نترسيد ، پايدارى كنيد ، و اصبروا ؛ توكّل بر خدا كنيد ، خداوند چنين و چنان مىكند .\r\nخود اسلام چنين دينى است :\r\n وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ  ( 2 ) .\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ . . . \r\n وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً  ( 3 ) .\r\nنويد است براى مردم ، مردمى كه ديگران خلافت زمين را گرفته‌اند ، كه خلافت زمين را ما به شما مىدهيم ، زمين را ارث شما قرار مىدهيم :\r\n . . . إِنَّ الْأَرْضَ لِلَّهِ يُورِثُها مَنْ يَشاءُ  ( 4 ) .\r\n وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ  ( 5 ) .\r\nطه حسين كتاب شيرينى نوشته به نام الوعد الحق كه آقاى احمد آرام ترجمه كرده به نام وعدهء راست . اين كتاب الوعد الحق عنوانش همين آيه است :  « وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ . . . »  . بيست نفر از مردمى را كه همه از طبقهء برده و مستضعف و محروم و زيردست بوده‌اند و اين وعدهء قرآنى به آنها حيات و جان\r\n\r\n\r\n\r\n\r\n","description":"","footnote":"\r\n( 1 ) . مائده / 21 .\r\n( 2 ) . قصص / 5 .\r\n( 3 ) . نور / 55 .\r\n( 4 ) . اعراف / 128\r\n( 5 ) . انبياء / 105 .\r\n","page_name":" 580 ","page_number":580},
  {"content":"\r\n\r\nداد - مانند عمّار ياسر و ابو ذر غفارى و عبد الله بن مسعود - انتخاب كرده [ و در اين باره سخن گفته است . 
  ] از كتابهاى خيلى خوب و خواندنى است كه براى بچّه‌ها و جوانها بايد توصيه كرد . اصلًا تاريخ اسلام چنين تاريخى است ؛ عبد الله بن مسعود مىآيد با أبو جهل ارباب خودش مىجنگد ؛ يعنى ثورهء بندگان و بردگان است . اين امر با اين تز اساساً جور در نمىآيد . تعليماتى كه مىگويد :  « لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ »  ( 1 ) يا آن آيه‌اى كه مىفرمايد :     « وَ الشُّعَراءُ يَتَّبِعُهُمُ الْغاوُونَ أَ لَمْ تَرَ أَنَّهُمْ فِي كُلِّ وادٍ يَهِيمُونَ وَ أَنَّهُمْ يَقُولُونَ ما لا يَفْعَلُونَ إِلَّا الَّذِينَ آمَنُوا وَ عَمِلُوا الصَّالِحاتِ . . .      وَ انْتَصَرُوا مِنْ بَعْدِ ما ظُلِمُوا »  ( 2 ) كه اجازه مىدهد [ مظلوم 
  ] در اين موارد با شعر و هجو و با اين بيانهاى تبليغاتى [ تظلّم نمايد 
  ] ؛ يا غيبت را تحريم مىكند الّا در اين گونه موارد ، اين تعليمات - كه يكى و دو تا نيست - با اين منطقها جور در نمىآيد ؛ يعنى اينها يك حرفهاى ديكته شده است ، بايد پذيرفت بدون اينكه با هيچ واقعيّتى منطبق باشد !\r\n\r\nآيا دين مولود جهل است ؟\r\nاز آن بالاتر ، منطق كسانى است كه دين را صرفاً معلول جهل افراد مىدانستند و جنبهء روانشناسانه به قضيّه مىدادند و نويسندهء مقاله هم ايراد گرفت ، گفت اگر اين جور است بايد همين قدر كه مردم عالم شدند دين خود به خود منتفى شود . مقايسه كنيد : هر معتقدى - غير دين - در گذشته كه مولود جهالت مردم بوده است ، صرف اين كه علم آمده - درست همانطور كه با آمدن چراغ ، ظلمت از بين مىرود - خود به خود از بين رفته است . مطابق اين نظريّه بايد كاملًا به موازات پيشرفت علم ، دين منتفى بشود ، يعنى در ميان طبقات علما نبايد دين‌دارى وجود داشته باشد ، در صورتى كه گويا خود راسل است كه مىگويد ما مىبينيم كه در ميان طبقهء جاهل ، هم بىدين هست و هم ديندار ( 3 ) ؛ در طبقهء علما نيز هم ديندار داريم و هم بىدين ؛ و بلكه شايد آن عالم‌ترين\r\n\r\n\r\n\r\n\r\n","description":"","footnote":"\r\n( 1 ) . نساء / 148 .\r\n( 2 ) . شعراء / 224 - 227 .\r\n( 3 ) . همين جهّال و داش‌مشدىهاى خودمان ، اينهايى كه جز عربده كشيدن چيزى سرشان نمىشود ، آيا در ميان اينها ديندار بيشتر است يا بىدين ؟ هم ديندار دارند و هم بىدين .\r\n","page_name":" 581 ","page_number":581},
  {"content":"\r\n\r\nعالمها در هر زمانى - حتّى در زمان ما - مىبينيم او خودش دين دارد . طبق منطق اينها اصلًا محال است كه اينشتين يك آدم معتقد به دين و مذهب باشد ، يا ماكس پلانك يا ويليام جيمز يا بركسون يا داروين و امثال اينها كه دانشمندان درجه يك به شمار مىروند . در كتاب داروينيسم ( بهزاد ) مىنويسد علىرغم تكفيرهاى شديدى كه كليسا از داروين كرد ، تا آخر عمر به خداى يگانه مؤمن و معتقد باقى ماند . همين داروينيزمى كه اين قدر ابزار دست ماركسيستها قرار گرفته ، علم داروين [ پايه‌گذار اين مكتب 
  ] را لا مذهب نكرد . در جاى ديگر خواندم كه داروين در وقت مردن ، كتاب مقدّس را روى سينه‌اش چسبانده بود و رها نمىكرد . اين امر با اين منطقها جور در نمىآيد .\r\nديگر اين كه به حساب ماركسيستها امتيازات طبقاتى را از بين ببريد دين خود به خود از بين مىرود ، يعنى احتياج ندارد شما با دين مبارزه كنيد . به منطق آنها جهل را از بين ببريد دين خود به خود از بين مىرود ، و به منطق اينها امتيازات طبقاتى را از بين ببريد ، جامعهء سوسياليستى ايجاد كنيد ، خود به خود ديگر دينى وجود نخواهد داشت . كذبش در خود كشورهاى سوسياليست [ آشكار شد . 
  ] خود كشورهاى سوسياليست بهترين دليل بر ردّ اينهاست . اين كه اينها هنوز هم در كشور شوروى تبليغات زياد عليه دين مىكنند براى چيست ؟ امتيازات طبقاتى ديگر وجود ندارد ، ولى باز هر چند يك بار مىگويند در جوانان دين رسوخ كرده ، شروع كنيد به مبارزه كردن .\r\nدر حالى كه علّت كه از بين رفت ديگر معلول از بين مىرود . شما مىگوييد كه علّت پيدايش دين امتيازات طبقاتى بوده ، در اينجا هم كه جامعه‌تان طبقاتى نيست ، پس چرا گرايش به دين پيدا كردند ؟ پس ريشهء ديگرى بايد داشته باشد . يا در كشورهاى ديگر ، مثلًا در كشورهاى اسلامى ، ما بايد چنين فرض كنيم : همين قدر كه يكى از كشورهاى اسلامى سوسياليست شد ديگر درب تمام مسجدها خود به خود بسته مىشود ، و حال آنكه مىبينيم كشورهاى اسلامى نه خود دغدغه‌اى دارند و نه ما بر ايشان دغدغه‌اى داريم . كشورها دارند سوسياليست مىشوند و هيچ اين خطر برايشان وجود ندارد . اگر يك لامذهبىهايى در كشورهاى سوسياليست وجود دارد در كشورهاى طبقاتى بيشتر وجود دارد . الآن در كشورهاى طبقاتى آيا گروههاى حاكمه بيشتر با دين و مذهب مبارزه مىكنند يا گروههاى محكوم ؟ [ بديهى است كه گروههاى حاكمه ؛ و حال آنكه مطابق ماركسيسم مذهب ساختهء طبقهء حاكمه است 
  ] ؛ و اينها واقعيّات اجتماعى است كه با آن روبرو هستيم . اينها با منطق اين افراد چگونه توجيه مىشود ؟ چگونه\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nمىتوانند اينها را توجيه كنند ؟ !\r\n\r\nسخن ويل دورانت\r\nويل دورانت با اين كه خودش يك آدم لامذهبى است ، در كتاب درسهاى تاريخ تعبيرى دارد كه معلوم است از روى ناراحتى و خشم است ؛ توجيهاتى را كه راجع به پيدايش دين كرده‌اند نقل مىكند و مىگويد اينها درست نيست ، و در پايان مىگويد « دين صد جان دارد ، هر چه آن را بكشى دو مرتبه زنده مىشود » و اين يك حقيقتى است . نمىخواهد بگويى صد جان دارد ، همين قدر بگو جان دارد خودت را راحت كن ، يعنى فطرى است . چرا مىگويى صد جان دارد ؟ ! فطرت بشر را نمىشود كشت .\r\nمىگويد اينهمه در جاهايى با دين و مذهب مبارزه كردند و به حساب خودشان به كلّى آن را ريشه‌كن كردند [ امّا دوباره زنده شد . 
  ] هر عادتى ، يك نسل كه با آن مبارزه كردند ديگر در نسل دوم نمىتواند وجود داشته باشد . مىگويد هر چه مىزنندش دو مرتبه از نو زنده مىشود .\r\n- بايد به او گفت تا جانت در بيايد .\r\nواقعاً همين طور است ، تا جان تو در بيايد . حتّى همين نويسندهء مقاله هم كه خودش يك آدم ماترياليستى هست ، اينجا خيلى خوب مىگويد ؛ همين نظريّهء طبقاتى را كه ذكر مىكند ، مىگويد :\r\n« مطابق اين نظريّه ، طبقات مولّد و پيشرو مانند طبقهء كارگر پيوندى با مذهب ندارند ( يعنى بالذّات پيوندى ندارند ، كارى به آن ندارند ) چون طرز تفكّر آنها در نتيجهء شرايط زيست آنها مترقّى و علمى است ! بر عكس طبقات استثمارگر و غير مولّد كه براى حفظ منافع خود نياز به مذهب دارند . »\r\nحال اين شخص جواب مىدهد :\r\n« اين نظريّه نيز چندان با واقعيّت وفق نمىدهد ( 1 ) و مشاهدات و آمار خلاف آن را\r\n\r\n\r\n\r\n\r\n","description":"","footnote":"\r\n( 1 ) . انور خامه‌اى ( نويسندهء مقاله ) از سران كمونيستهاى ايران بوده و سالها همين حرف را تبليغ مىكرده است .\r\n","page_name":" 583 ","page_number":583},
  {"content":"\r\n\r\nثابت مىكند . كشاورزان شايد مولّدترين طبقهء اجتماع باشند و در عين حال مذهبىترين آن . روشنفكران به عكس ، عموماً غير مولّد ولى كمتر از تمام طبقات با مذهب پيوند دارند . ( پس به مسألهء طبقهء روشنفكر و غيره مربوط نيست ) . بيكاران كمتر از كارگران شاغل ، به مذهب علاقه نشان مىدهند . در ميان كارگران كشورهاى صنعتى گرايش به مذهب در قرن حاضر بيش از قرن گذشته و در دهه‌هاى اخير بيش از دهه‌هاى پيشين است . از همه مهمتر ، در كشور شوروى و دمكراتهاى توده‌اى كه طبق ادّعاى خودشان در آنها اختلاف طبقاتى از ميان رفته و تمام افراد ، مولّد هستند مذهب نه تنها از بين نرفته بلكه نفوذ آن روزافزون است . » ( 1 )\r\nاينها با چه توجيه مىشود ؟ اين جز يك تز شكست خورده چيزى نيست ولى از بس اين حرفها را همين جور قالبى تكرار مىكنند ، عبارتهاى خوبى قبلًا ساخته و پرداخته‌اند و اين عبارتها را تكرار مىكنند ، و به عبارت ديگر از بس اين حرفها را با عبارتهاى خيلى زيبا تكرار مىكنند ، كسى روى اينها فكر نمىكند كه آيا اين حرفها درست است يا نادرست ؟\r\nنظريّهء خاصّ ماكس مولر كه توحيد قبل از شرك وجود داشته ، نظريّه‌اى است كه وجود دارد ولى پيرو زياد ندارد ؛ اغلب نظريّه‌شان اين است كه شرك قبل از توحيد وجود داشته . البتّه با منطق دين و اسلام چنين است كه توحيد قبل از شرك وجود داشته ، يعنى شرك يك توحيد منحرف شده است . نظريّهء اينها اين است كه شرك قبل از توحيد وجود داشته ، ولى هر جا كه تاريخ نشان مىدهد كه از بشر نشانه‌اى هست - كه مسألهء اشتراك اوّليّه را از روى نشانه‌ها به دست آورده‌اند - و به عبارت ديگر هر جا كه از بشر نشانه‌اى پيدا شده ، از پرستش نشانه‌اى هست . من اين را به عنوان نقل نظريّهء ديگران نمىگويم - به عنوان نظريّهء دينى و مذهبى چرا ، ولى به عنوان نظريّهء ديگران نمىگويم - كه [ هر جا از بشر نشانه‌اى پيدا شده 
  ] از « توحيد » نشانه‌اى هست . هر جا كه از زندگى بشر - اعمّ از اشتراكى و غير اشتراكى و اختصاصى - نشانه‌اى هست ، از پرستش هم نشانه‌اى هست . هنوز اثرى از زندگى بشر به دست نيامده است كه آثار پرستش در آن وجود نداشته باشد .\r\n- برخى گفته‌اند كه در دوران قبل از آتش اثرى از پرستش ديده نشده است .\r\n\r\n\r\n\r\n\r\n","description":"","footnote":"\r\n( 1 ) . نقل از مقاله‌اى در موضوع « نظريّات دربارهء منشأ پيدايش دين » نوشتهء انور خامه‌اى .\r\n","page_name":" 584 ","page_number":584},
  {"content":"\r\n\r\nاين را من به اين خصوصيّات نمىدانم ، ولى مىدانم كه اين حرف بر خلاف نظريّهء عموم است . تازه اين كه شما مىگوييد ، باز به مسألهء اشتراك اوّليّه بر نمىخورد .\r\nشما مىگوييد كه از وقتى آتش [ كشف شد پرستش نيز پديد آمد . 
  ] آنچه كه ما به موجب آن ، نظريّهء ماركسيستها را رد كرديم اين بود كه طبق اين نظريّه ، در دورهء اشتراك اوّليّه ( 1 ) و قبل از دورهء كشاورزى - كه اينها معتقدند مالكيّت از دورهء كشاورزى پيدا شد - امكان ندارد كه پرستش وجود داشته باشد ، در صورتى كه قبل از آن دوره ، قطعاً به اقرار خود آنها پرستش وجود دارد . حال اين مسأله‌اى كه شما مىگوييد كه در دوران قبل از آتش اثرى از پرستش ديده نشده ضررى به جايى نمىزند . به علاوه « ديده نشده » دليل بر عدم نيست .\r\n\r\n\r\n\r\n\r\n","description":"","footnote":"\r\n( 1 ) . البتّه دورهء اشتراك اوّليّه چند دوره بعد است ، بايد گفت « در دورهء زندگى دسته جمعى قبيله‌اى » ، همان دورهء قبل از دورهء كشاورزى ، كه دورهء صيد و شكار و غيره است .\r\n","page_name":" 585 ","page_number":585},
  {"content":"\r\n\r\n\r\nبررسى و نقد نظريّهء دوركهيم\r\nنظريّهء ششمى كه در اين مقاله دربارهء منشأ پيدايش دين و مذهب بيان شده است ، تحت عنوان « بازگشت به از خود بيگانگى » مطرح گرديده كه تحت اين عنوان نظريّهء جامعه‌شناس معروف فرانسوى به نام دوركهيم را ذكر مىكند . سخنان دوركهيم در زمينهء منشأ پيدايش مذهب فعلًا جزء مشهورترين سخنان جهان است ، و خيال مىكنم كه نويسندهء اين مقاله يك مقدارى نظريّات خاصّ خودش را هم مخلوط كرده است ، يعنى اين كه ما نظريّهء دوركهيم را نوعى « بازگشت به از خود بيگانگى » بدانيم شايد تعبير مخصوص نويسندهء اين مقاله باشد ، يعنى من در جاى ديگر اين تعبير را نديده‌ام . تا آنجا كه ما با نظريّات دوركهيم سابقه داريم ، دوركهيم يك فردى است كه اصالة الاجتماعى مىانديشد ، يعنى براى جامعه اصالت قائل است و براى فرد در واقع اصالتى قائل نيست ، به اين معنا كه او معتقد است كه جامعه يك تركيب حقيقى از افراد است نه يك تركيب اعتبارى .\r\n\r\nمركّب اعتبارى و مركّب حقيقى\r\nما مركّبهاى اعتبارى داريم و مركّبهاى حقيقى . مركّب اعتبارى يعنى مجموع\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nاشيائى كه يك نوع همبستگى ميانشان هست بدون آنكه شخصيّت خود را از دست داده باشند و شخصيّتشان در شخصيّت « كل » مستحيل شده باشد . مثلًا ما مجموع درختهايى را كه در يك محوطه هست « باغ » مىناميم ؛ يك درخت را « باغ » نمىگوييم ، اين مجموع را « باغ » مىگوييم ، ولى اين مجموعه به نام « باغ » هر جزء آن ، شخصيّت مستقلّى دارد ؛ اين درخت شخصيّتش مستقلّ است ؛ آن درخت هم شخصيّتش مستقلّ است ، اين درخت اگر در اين باغ هم نبود باز همين درخت بود ، اگر تنها خودش هم مىبود باز خودش همين بود كه هست ؛ اگر هم [ در اثر بودن در اين باغ 
  ] تغييرى در آن باشد خيلى سطحى است و عمقى نيست ؛ مثلًا يك درخت آلبالو در اين باغ شخصيّتش در اين مجموع حل نشده و باقى است به طورى كه اگر تمام اين درختها هم نبودند و تنها اين درخت آلبالو بود باز خودش همين‌جور بود كه اكنون هست ، و همچنين درختان ديگر . اينها را ما مىگوييم « مركّبهاى اعتبارى » .\r\nولى در مركّبهاى حقيقى ، اجزاء مركّب ، شخصيّتشان در شخصيّت « كلّ » مستحيل مىشود ، يعنى آن وضع سابق خودشان را ندارند ، ماهيّت خودشان را در واقع از دست مىدهند و ماهيّت جديد پيدا مىكنند كه همان ماهيّت كلّ است ؛ مثل مركّبات شيميايى يا مركّبات طبيعى . در طبيعت هر چه مركّب داريم از اين قبيل است . مثلًا اگر آب را يك جسم مركّب مىدانيم ، آن را مركّب از دو عنصر مختلف مىدانيم كه آن دو عنصر در آن در يك حالت تغيير يافته و تغيير ماهيّت داده وجود دارند ؛ يعنى ديگر اكسيژن به صورت اكسيژن در آب موجود نيست و خاصيّت خودش را ندارد ، هيدروژن هم به صورت هيدروژن وجود ندارد ، اينها با يكديگر تركيب شده‌اند ، در ماهيّت شىء سوم مستحيل شده‌اند و واقعاً يك ماهيّت جديد به وجود آمده است كه ماهيّت آب باشد . بله ، آب را مىشود بار ديگر تجزيه كرد و به همان عناصر اوّلىاش برگرداند ولى اكنون اين طور نيست ؛ و همچنين ساير مركّبات طبيعى .\r\n\r\nتركيب جامعهء انسانى چه نوع تركيبى است ؟\r\nحال اين بحث در مورد جامعهء انسانى هست كه آيا جامعهء انسانى يك مركّب حقيقى است يا يك مركّب اعتبارى ؟ شك ندارد كه اگر ملاك ، بدنها و جسمهاى افراد جامعه باشد جامعه يك مركّب اعتبارى است ، با درختهاى يك باغ فرقى نمىكند ؛ اين\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nفرد با همهء خصلتهاى به اصطلاح بيولوژيكى خودش كه از مادر متولّد شده است اكنون وجود دارد ، آن فرد ديگر هم همين‌طور ، و همين‌طور افراد ديگر . يك آدمى كه از مادر متولّد مىشود اگر بروند او را در غارى هم بزرگ كنند باز از نظر زيست‌شناسى همان‌طور رشد مىكند كه در جامعه رشد مىكند ، نمىگويم هيچ فرق ندارد ولى فرق ماهيّتى ندارد ، يعنى اين طور نيست كه بدن او تبديل به بدن ديگر بشود . ولى انسان بر خلاف حيوان [ يك جنبهء روحى دارد . 
  ] حيوان شخصيّتش به همان بدنش است و شخصيّت روانىاش هم تقريباً مانند شخصيّت بدنىاش مىباشد ؛ يعنى كمتر ، از افراد ديگر تأثير مىپذيرد . از نظر روانى هم يك حيوان - با غرايزى كه در او آفريده شده - در جمع حيوانها باشد يا نباشد خيلى متفاوت نيست . ولى انسان يك جنبهء فرهنگى دارد ، يا به زبان خودمان يك جنبهء روحى دارد ، يك جنبه‌اى دارد كه به شخصيّت او مربوط است نه به شخص او . اين [ جنبه 
  ] چطور ؟ فلاسفهء پيشين هم قبول داشته‌اند كه بر خلاف حيوانات كه با غرايز مجهّز و آماده شده به دنيا مىآيند - راجع به فطرت هم كه بحث مىكرديم گفتيم - انسان با خصلتهاى بالقوّه به دنيا مىآيد . به قول كسانى كه به فطرتى قائل نيستند روح انسان در زمان تولّد يك صفحهء بىنقش است كه چيزى در آن نيست ، هر چه بنويسند همان است ، بر خلاف حيوان كه در ابتداى تولّد يك صفحهء تمام شده و نقّاشى شده است . تازه قائل به فطرت كه بشويم معنايش اين است كه استعدادهاى يك سلسله امور بالقوّه در انسان موجود است آنچنان كه در بذر استعداد فلان ميوه يا درخت موجود است . به قول كسانى كه منكر فطرت هستند انسان در ابتداى تولّد حكم تخته سياه را دارد ، يعنى يك صفحهء خالى است ، هر چه روى آن بنويسيد همان را نوشته‌ايد ، براى آن فرق نمىكند كه آيهء قرآن بنويسيد يا مثلًا فحش بنويسيد ؛ و به قول كسانى كه قائل به فطرت‌اند انسان حكم يك بذر را دارد ؛ بذر اكنون كه بذر است بالفعل درخت نيست ، برگ نيست ، شاخه نيست ، ميوه نيست امّا استعداد اين شدن در ذاتش هست ، اگر آن را بسوزانيم و خاكستر كنيم استعدادش را به فعليّت نرسانده‌ايم .\r\nپس اين مقدار هست كه انسان به هر حال يك موجود بالقوّه است ، جامعه است كه به او فعليّت مىبخشد ، يعنى جامعه است كه به انسان شخصيّت روحى مىدهد ؛ انسان زبانش را از جامعه مىگيرد ، آداب و رسوم و افكار و عقايدش را از جامعه مىگيرد ، جامعه است كه ظرفيّت روحى او را پر مىكند و برايش شخصيّت مىسازد ؛ او هم به نوبهء خود در ديگران اثر مىبخشد ؛ او صرفاً يك موجود منفعل نيست ، يك موجود\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nمنفعل و فعّال است ؛ يعنى از يك طرف مىگيرد ، از طرف ديگر پس مىدهد ؛ نسبت به يك فرد متعلّم است ، نسبت به فرد ديگر معلّم ، و حتّى نسبت به همان معلّم خودش ، هم معلّم است و هم متعلّم ؛ اين از فكر خودش ، از خصلتهاى روحى خودش و از آنچه آموخته يا ابتكار كرده است به او مىآموزد و او به اين مىآموزد ، يعنى روى همديگر تأثير مىكنند . افراد جامعه از نظر روانى و روحى و فرهنگى حكم عناصر تشكيل دهندهء آب را دارند يعنى در يكديگر اثر مىكنند ؛ همين‌طور كه اكسيژن و هيدروژن وقتى كه با يكديگر جمع شدند ميل تركيبى دارند ، روى يكديگر اثر مىگذارند و بعد از يك سلسله فعل و انفعالها يك ماهيّت جديد به وجود مىآيد ، افراد انسان هم روى يكديگر تأثير فرهنگى مىگذارند و از مجموع افراد اجتماع كه روى يكديگر اثر مىگذارند ، يك مركّب حقيقى به وجود مىآيد به نام « قوم » يا « ملّت » .\r\nپس انسانها از نظر فرهنگى داراى دو « خود » هستند : خود فردى و خود اجتماعى ، چنان كه در آب نيز اكسيژن و هيدروژن در يك حدّ خاصّى از همديگر متمايز هستند ولى در يك حدّ ديگر و در يك سطح ديگر هر دو آبند و در آب بودن وحدت پيدا كرده‌اند و اگر اينها من خود را احساس مىكردند دو « من » در خود احساس مىكردند :\r\nاكسيژن يك « من » احساس مىكرد كه من اكسيژنم ، و يك « من » ديگر احساس مىكرد كه من آبم ؛ هيدروژن هم يك « من » احساس مىكرد كه من هيدروژنم ، و يك « من » ديگر احساس مىكرد كه من آبم ؛ و « من آبم » همان « من » مشترك اكسيژن و هيدروژن است .\r\nبنابراين در هر فردى واقعا دو « من » وجود دارد : يك « من » من فردى و « من » ديگر من اجتماعى .\r\n\r\nمنشأ پيدايش دين از نظر دوركهيم\r\nاين يك اصل كه تقريباً در حرفهاى دوركهيم است . اگر چه با بيانى كه من گفتم در كتابهاى اينها نمىگويند و ما مطلب را با بيان به اصطلاح شرقى خودمان - يعنى در قالب اصطلاحات خودمان - بيان كرديم ولى حرفش اين است و در اينجا از مجموع حرفهايش پيداست كه روى همين جهت تكيه كرده است . ولى دوركهيم از كسانى است كه روى يك سلسله مسائل ديگرى [ چنين نظريّه‌اى را ابراز كرده است ، روى 
  ] مطالعاتى كه گذشتگان او روى قبايل بدوى گذشته كه در دورانهاى خيلى باستان\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nبوده‌اند يا روى قبايل بدوىاى كه در زمان ما هم مىگويند تا قرن هجدهم وجود داشته‌اند - و شايد الآن هم وجود داشته باشند - و به اصطلاح روى اديان بشرهاى اوّليّه انجام داده‌اند ؛ كه مىبينيد در همهء اين كتابها مىنويسند و معتقد هستند كه در آن بدوىترين حالات بشر هم نوعى پرستش وجود داشته است ، پرستش مظاهر طبيعت امّا با عنوان يك نوع تقدّس بخشيدن به آنها . مثلًا مىگويند كه در برخى غارها آثارى هست ، سنگها ، مهره‌ها و تسبيح‌مانندها پيدا شده است كه نشان مىدهد بشر اوّليّه براى آن مهره‌ها يك نوع تقدّسى قائل بوده است ، آنها را مىبوسيده و براى آنها فوق العاده احترام قائل بوده است . راجع به اين كه آيا اينها دو نوع مذهب بوده يا هر دو يك چيز است ، بحث دارند ، بعضى مىگويند يك چيز است و بعضى مىگويند دو چيز است .\r\nيكى ديگر از حرفهايى كه راجع به اقوام اوّليّه گفته‌اند مسألهء توتم و توتم‌پرستى است . معتقدند كه اقوام بدوى گذشته و بعضى از اقوام بدوى زمانهاى نزديك به زمان ما در واقع يك نوع حيوان را پرستش مىكرده‌اند به اين اعتقاد كه خود را با آن حيوان از نظر نژاد يكى مىدانسته‌اند يا اساساً خودشان را از نسل آن حيوان مىدانسته‌اند . اين عقيده كه انسان از حيوان به وجود آمده است ، كه صورت علمىاش در داروينيسم هست ، صورت غير علمىاش در همان اقوام اوّليّه بوده است . مثلًا يك قومى نسب خودش را به گاو مىرسانده ، كه معتقدند منشأ اوّلى گاوپرستى و اين كه گاو در هند تقدّس پيدا كرده اين بوده كه توتم اقوام هندى خيلى قديم گاو بوده منتها بعد تطوّر پيدا كرده و آن افكار بعدى از بين رفته ولى تقدّس گاو باقى مانده است . يا مثلًا بعضى فلان مرغ را توتم خودشان مىدانسته‌اند .\r\nراجع به توجيه اين مطلب كه چگونه مىشود كه اين فكر در مردمى پيدا مىشود كه ما از نسل فلان حيوان هستيم و بعد به پرستش آن حيوان مىپردازند و براى آن حيوان يك قداستى و يك قدرت خارق العاده‌اى قائل مىشوند ، آن حيوان را محافظ قوم و محافظ قبيله مىدانند و اين جور چيزها ، مىگويند دوركهيم معتقد بوده است كه اين همان تجلّى روح اجتماعى انسانهاست ، به اين معنا كه چون واقعاً هر انسانى در خودش دو « من » احساس مىكرده ، يك « من » از آن جهت كه من زيدم پسر عمرو - « من » ى كه در مقابل آن ، « من » فرد ديگر را قرار مىدهند : اين مال من است نه مال تو - و يك « من » ديگر كه آن ، من جمعى است ( مثلًا براى ما كه ايرانى هستيم « من ايرانى »\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nيك « من » مشترك است ) ، آرى ؛ چون چنين بوده است ، اين قبايل كه آن حيوان را مىپرستيده‌اند در واقع جامعه را مىپرستيده‌اند ؛ اين عقيده برايشان پيدا مىشده كه همهء افراد اين قبيله از اولاد او هستند ، بعد اگر او را پرستش مىكردند نه فقط به اعتبار اين بوده كه نسب ما به او منتهى مىشود بلكه همچنين به اعتبار اين بوده است كه او مظهر اين جامعه است و در واقع مىخواسته‌اند جامعهء خودشان را پرستش كنند .\r\nحال ، آن شكل خيلى عالىتر و مدرن‌ترى كه - به نظر من - از حرفهاى دوركهيم تقليد كرده‌اند همين چيزى است كه نويسندهء مقاله گفته ، نرفته دنبال توتم‌پرستى و غيره ، همان قسمت اوّلى را كه عرض كردم گفته است ؛ مىگويد اين نوعى « بازگشت به از خود بيگانگى » است ؛ در انسان واقعاً دو نوع « خود » وجود دارد : خود فردى و خود جمعى ؛ بسيارى از كارها را كه انسان مىكند به اعتبار خود جمعى و من جمعىاش مىكند ؛ مثلًا انسان در يك جا ايثار مىكند ؛ شما ايثار را اين جور معنى مىكنيد كه « ايثار » يعنى غير را بر خود مقدّم داشتن ؛ بعد دنبال توجيه و تحليلش هستيد كه آخر چطور مىشود انسان كه بالفطره براى خودش بايد كار كند - چه احساسى در انسان هست كه - غير را بر خود مقدّم مىدارد ؟ ! يك كارى است كه با منطق عقل جور در نمىآيد ، در عين حال انسان اين كار را انجام مىدهد و اين را برتر از اين مىداند كه كارى را براى خودش بكند ، و يك كار مقدّس مىشمارد .\r\nمىگويد شما اشتباه مىكنيد كه مىگوييد « ايثار » يعنى غير را بر خود مقدّم داشتن . نه ، او خود را بر خود مقدّم مىدارد ، چون داراى دو « خود » است : خود اجتماعى و خود فردى . اين الآن آن « خود » ش هست كه تجلّى كرده است . بازهم « خود » براى « خود » كار كرده ولى نه خود فردى بلكه خود جمعى . بنابراين اخلاق هم به اين شكل توجيه مىشود . حسّ ملّيّت و ملت‌پرستى و فداكاريها و از خودگذشتگيها براى قوم و براى ملّت و براى جمع نيز همه توجيه‌پذير است : اينها كار كردن براى غير نيست ، كار كردن براى « خود » است كه همان خود جمعى باشد .\r\nنويسندهء اين مقاله ، اين بحث را برده تحت عنوان « از خودگذشتگى » كه من خيال مىكنم اين تعبير از خود او باشد ( 1 ) . . . ( 2 ) خود اجتماعىاش را گم مىكند ، او را\r\n\r\n\r\n\r\n\r\n","description":"","footnote":"\r\n( 1 ) . اگر دوستان فرصت پيدا كنند ، از كتابهاى مربوط - هر جا كه مفصّل‌تر هست - نظريّهء دوركهيم را پيدا كنند و روى اين امر هم تحقيق شود خوب است .\r\n( 2 ) . [ افتادگى از نوار است . 
  ]\r\n","page_name":" 591 ","page_number":591},
  {"content":"\r\n\r\n« غير » مىپندارد و از خودش منتزع مىكند ، از خودش به اصطلاح فرا مىفكند ؛ در خودش دو « خود » احساس مىكند : خود فردى كه در آن ، من است ، نفس است ، خود است ، فرديّت است ؛ و يك « من » ديگر كه در آن ، جمع و جامعه است . آنگاه دو نوع كار هم مىكند : كارهايى كه « من » جامعه انجام مىدهد ، [ و كارهايى كه « من » فردى انجام مىدهد . 
  ] كم كم اين « من » جمعى را فراموش مىكند ؛ بلا تشبيه نظير آنچه كه در تعبيرات قرآن راجع به خدا آمده است كه انسان در واقع خدا را فراموش مىكند [ در نتيجه 
  ] خودش را فراموش مىكند ، او مىگويد كه انسان من جمعى را ، من خودش را فراموش مىكند ، بعد مىبيند يك سلسله فضيلتها هست ، خيال مىكند خودش منحصر است به همان خود فردى ، بعد براى اين كه موضوعى براى آن كارهايى كه با من جمعى انجام مىدهد پيدا مىكند مىآيد آن موضوع را در خارج از وجود خودش فرض مىكند و آن ما وراء الطبيعه است . خيلى حرفها از يك نظر - منتها در يك جهت معكوسى - شكل عرفانى پيدا مىكند :\r\n سالها دل طلب جام جم از ما مىكرد * آنچه خود داشت ز بيگانه تمنّا مىكرد \r\nاو هم مىگويد آقا اين همان « خود » ت است ، همان من جمعى توست ، منتها اين را گم كرده‌اى ؛ چون گم كرده‌اى ، اين را از بيگانه و از بيرون از خودت جستجو مىكنى ، و اين مىشود « از خود بيگانگى » ؛ يعنى انسان « خود » ش را فراموش مىكند ، « غير » را به جاى « خود » مىگيرد و آن غير ، [ ما وراء الطبيعه است . 
  ]\r\nحال ، نويسندهء مقاله در ميان اقوال و آرائى كه نقل كرده است ، اين نظريّه را كه نقل مىكند ، ديگر زياد رد نمىكند ؛ مىگويد بله ، البتّه اين نظر هم خالى از ايرادها نيست و لهذا پيروان دوركهيم آن را اصلاح كردند ( يعنى ديگر اصلاح‌شده‌اش هيچ عيبى ندارد ) . تقريباً نظرى است كه خود اين شخص انتخاب مىكند ، و از آن يك نتيجه هم مىگيرد و آن نتيجه اين است كه مىخواهد بگويد طبق آن نظريّه‌اى كه مىگفت « منشأ دين جهل است » ناچار بايد نتيجه اين باشد كه با رفتن جهل دين از بين مىرود ( چون با رفتن علّت ، معلول از بين مىرود ) و حال آنكه عملًا اينجور نيست ، پس معلوم مىشود كه اين نظريّه باطل است ؛ و طبق آن نظريّه‌اى كه مىگفت « منشأ دين ترس از قواى طبيعت است » آن روزى كه هراس انسان از قواى طبيعت از\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nبين برود بايد دين از بين برود ، ولى ما مىبينيم عملًا اين جور نيست و دين از بين نرفت . همين طور است فقر و غنا و اختلاف طبقاتى . مىبينيم در هر جا كه طبقات از بين مىرود و تساوى به وجود مىآيد بازهم دين از بين نمىرود ؛ در آن كشورها هم باز همان‌طور درگيرى دارند ؛ بعد از اين كه اين كشورها به تساوى به اصطلاح رسيده‌اند باز دائماً درگيرند كه با دين چگونه مبارزه كنند ؛ باز مىبينيد روز به روز تمايل جوانان به دين - حتّى در شوروى به قول او - بيشتر مىشود . ولى اگر اين نظريّه را انتخاب كنيم ، چنين نيست ، اين يك اصلى است كه هميشه همراه بشر است ، ريشهء مذهب همين است و به همين دليل هم هرگز از جامعهء بشر بيرون نخواهد رفت . پس اين تنها نظريّه‌اى است كه براى مذهب ريشهء ماورائى و الهى قائل نيست و در عين حال اعتراف مىكند كه مذهب از بين رفتنى هم نيست . يك چنين حرفى اينجا هست .\r\nاين حرف هم يك حرف بىاساسى است .\r\n\r\nنقد نظريّهء دوركهيم\r\nحقيقت اين است كه در اين كه جامعه يك واحد حقيقى است نه يك واحد اعتبارى ، شكّى و ترديدى نيست . اين مقدار را تفسير الميزان هم مكرّر و در جاهاى متعدّد بحث كرده است كه جامعه يك وحدت و يك حيات مخصوص به خود دارد و به موجب اين كه يك وحدت و يك حيات مخصوص به خود دارد اجل دارد ، قوّت دارد ، ضعف دارد ، سرنوشت مشترك دارد و . . . ، كه من در اين جزوهء كوچكى كه اخيراً منتشر كرده‌ام به نام قيام و انقلاب مهدى عليه السّلام از ديدگاه فلسفهء تاريخ ، چون جزوه ، خيلى مختصر بود ، ضمن اشاره به اين بحث ، چند جا - كه جاى اين بود كه بايد مراجعه كرد - در پاورقى به تفسير الميزان ارجاع كرده‌ام . تعبيراتى كه در قرآن هست :  « لِكُلِّ أُمَّةٍ أَجَلٌ ، إِذا جاءَ أَجَلُهُمْ فَلا يَسْتَأْخِرُونَ ساعَةً وَ لا يَسْتَقْدِمُونَ »  ( 1 ) ، و اساساً اين كه قرآن حكم را روى قوم مىبرد : اقوامى چنين بودند و ما اقوام را هلاك كرديم ، و [ از نظر قرآن 
  ] در ميان اقوام سرنوشت مشترك در كار نيست ، اگر يك اقلّيّت صالح در ميان يك قوم باشد تأثيرى در وضع قوم نمىگذارد - چنان كه عكس قضيّه هم همين‌جور است - از باب اين كه خود\r\n\r\n\r\n\r\n\r\n","description":"","footnote":"\r\n( 1 ) . يونس / 49 .\r\n","page_name":" 593 ","page_number":593},
  {"content":"\r\n\r\nقوم و ملّت يك حكم واحد دارد ، [ اين امر مؤيّد آن است كه جامعه يك واحد حقيقى است نه يك واحد اعتبارى . 
  ]\r\nتا اينجاى نظريّهء مذكور همه درست است ولى اين كه تركيب جامعه چگونه تركيبى است ، ما روى اين قضيّه كه بحث كرديم به اينجا رسيديم كه تركيب جامعهء انسانى يك تركيب نوع سوم است ، يعنى نه از نوع تركيب اعتبارى است ( چون واقعاً يك تركيب حقيقى است ) و نه از نوع تركيبهاى طبيعى يا شيميايى ، زيرا در تركيبهاى طبيعى و شيميايى اصلًا شخصيّت اجزاء به هيچ نحو استقلال ندارد ، مستحيل است در شخصيّت كل ، ولى افراد در جامعه در اين حد شخصيّتشان مستحيل نمىشود و لازمهء نظريّهء دوركهيم و اشخاصى كه در اين حد اصالت اجتماعى هستند ، جبر اجتماعى است ، يعنى لازمه‌اش اين است كه فرد از خودش هيچ اراده‌اى و هيچ تشخيصى نداشته باشد ؛ يعنى وقتى كه حس مىكند ، اين جامعه باشد كه حس مىكند ، وقتى كه اراده مىكند اين جامعه باشد كه اراده مىكند و فرد اساساً در مقابل جامعه هيچ استقلال نداشته باشد ؛ و حال آنكه در عين اينكه جامعه يك حقيقت و يك نوع تركيب است ، استقلال فرد در يك حدّ معيّن محفوظ است و لهذا فرد مىتواند جامعهء خودش را عوض كند . جزء مستحيل شده امكان ندارد كه بتواند [ وضع « كل » را 
  ] تغيير بدهد و عوض كند . فرد مىتواند على رغم سير و جريان رودخانهء جامعه ، در جهت خلاف جامعه سير و حركت كند ، مىتواند سير جامعه را شديدتر كند ، مىتواند كندتر كند ، مىتواند متوقّف كند و مىتواند مسير تاريخ را عوض كند ، و اين همان مسأله است كه انسان كه اختيار و آزادى دارد ، در مقابل جبر جامعه هم آزادى و استقلالش در يك حدّ زيادى محفوظ است .\r\n\r\nانسان داراى يك « خود » ذو مراتب است\r\nاين است كه انسان اين جور نيست كه اين شخص مىگويد ، كه واقعاً در ضمير خودش دو « من » احساس بكند ، يعنى واقعاً دو « من » وجود داشته باشد : من فردى و من اجتماعى . « من » انسان تحت تأثير جامعه شكل مىگيرد ، رشد مىكند و به خود رنگ مىگيرد ضمن اين كه يك نوع آزادى و استقلال دارد ؛ امّا انسان واقعاً داراى دو « من » نمىشود كه آن وقتى كه من ايثار مىكنم او يك شخص است در من دارد ايثار مىكند ،\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nوقتى كه دارم اثرة انجام مىدهم يعنى براى خودم كار مىكنم يكى ديگر دارد كار مىكند ؛ و در واقع دوگانگى واقعى در ما وجود داشته باشد ، آن وقتى كه فردى كار مىكنيم ، براى خودمان و براى شخصمان كار مىكنيم ، بد مىكنيم ، ظلم مىكنيم ، اثره مىكنيم ، خودمان را مقدّم مىداريم ، او يك « من » است در ما دارد كار مىكند ، و آن وقتى كه داريم به جامعه خدمت مىكنيم ، ايثار مىكنيم ، احسان مىكنيم ، كارهاى شرافتمندانه مىكنيم ، پرستش مىكنيم ، او يك « من » ديگر است در ما [ كه اين كارها را انجام مىدهد . 
  ]\r\nاين حرفها چيست ؟ ! اينها مسائلى نيست كه بگوييم آقايان در لابراتوارها اثبات كرده‌اند ، يك مسائل استدلالى است : انسان در ضمير خودش دقيقاً احساس مىكند كه همان كه [ بد مىكند 
  ] همان است كه در ساعت بعد دارد خيرخواهى مىكند ، و لهذا اينها مراتب شىء واحد هستند نه دو شخص جدا . فرق است ميان مراتب يك شىء كه يك شىء داراى مراتبى از وجود است ، مثل يك درخت كه داراى تنه و شاخه‌هاست ، شاخهء بالا و شاخهء پايين ، يك اثر از بالا سر مىزند يك اثر از پايين و يك اثر از وسط ، ولى يك شىء است ؛ آرى فرق است ميان « مراتب يك شىء » و « دو شىء جدا از يكديگر » . آنچه كه در اينجا صحيح و درست است [ همين است كه اين « من » ها مراتب شىء واحد هستند نه اشياء جدا از يكديگر . 
  ]\r\n\r\nنظر قرآن\r\nاينجاست كه انسان به عمق منطق قرآن پى مىبرد . قرآن بدون اينكه اين مسائل را طرح كند ( 1 ) مىگويد : نفس امّاره ، نفس لوّامه ، نفس مطمئنّه . فلاسفه ، اين مورد را مىگويند « وحدت در كثرت ، كثرت در وحدت » . اين جور نيست كه انسان چند « خود » جدا داشته باشد ، يك كار را نفس امّاره مىكند ، يك كار ديگر را نفس لوّامه و يك كار ديگر را نفس مطمئنّه . نه ، نفس انسان گاهى در يك حدّ پايين است ؛ در آن حدّ پايين كه كار مىكند ، آنجا كه تحت فرمان عقل نيست ، اسمش مىشود « نفس امّاره » . همين\r\n\r\n\r\n\r\n\r\n","description":"","footnote":"\r\n( 1 ) . انسان وارد هر موضوعى كه مىشود آخرش مىبيند كه سر از قرآن در مىآورد و مىبيند قرآن نظر خودش را گفته است .\r\n","page_name":" 595 ","page_number":595},
  {"content":"\r\n\r\nنفس در يك درجهء بالاتر چشمهايش را باز مىكند و هشيارتر مىگردد ، مىشود « نفس لوّامه » كه خودش خودش را ملامت مىكند . اگر دو تا بود كه ديگر ملامت [ خود 
  ] معنى نداشت . خودش كار بدى كرده ، بعد خودش خودش [ را محاكمه مىكند 
  ] ( 1 ) ، در آن واحد خودش مىشود قاضى ، خودش مىشود مدّعى ، خودش مىشود مدّعى عليه ، و عليه خودش حكم صادر مىكند . محاسبة النفس معنايش همين است .    لا أُقْسِمُ بِيَوْمِ الْقِيامَةِ وَ لا أُقْسِمُ بِالنَّفْسِ اللَّوَّامَةِ    ( 2 ) . اين را در رديف قيامت هم ذكر كرده كه همان‌طور كه در قيامت خداست كه به حسابها رسيدگى مىكند ، خداوند به انسان يك درجه‌اى از روح و روان داده كه از خود انسان در دنيا حساب مىكشد .   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ   ( 3 ) .\r\nاين است كه انسان يك شخص واحد و يك شىء واحد است كه اين پلّه‌ها را طى مىكند . نفس امّاره همان نفس لوّامه است و نفس لوّامه همان نفس مطمئنّه است امّا اينها در درجات مختلف هستند ، درجاتش هم مربوط به اين است كه در چه درجه‌اى از توجّه و آگاهى و تذكّر و صفا و نبودن حجابها و داشتن ايمان و يقين بيشتر و امثال اينها باشند ، و الّا همان يكى است .\r\n\r\nخلاصه\r\nپس اين نظريّهء آقاى دوركهيم - كه ضمن اين كه يك نظريّهء جامعه‌شناسى است يك نظريّهء روانشناسى هم مىخواهد باشد - غلط است ؛ انسان دو شخصيّت مستقل و جدا از يكديگر ندارد ، يك « من » است در انسان كه همهء كارهاى متضاد را در آن واحد انجام مىدهد . پس اين توجيه كه انسان دو « من » دارد ، يك « من » خودش را فراموش كرده و بعد آنچه را كه از آن « من » صادر مىشود به « غير من » و به « جز من » نسبت داده كه آن « جز من » ما وراء الطبيعه است ، صحيح نيست ؛ اصلًا دو « من » در كار نيست كه به اين شكل بخواهد در بيايد .\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n( 2 ) . قيامة / 1 و 2 .\r\n( 3 ) . فجر / 27 و 28 .\r\n","page_name":" 596 ","page_number":596},
  {"content":"\r\n\r\nثانياً اگر چنين باشد بايد هميشه مذهبيها در ميان مردمى باشند كه به قول شما بيشتر « از خود بيگانه » باشند ؛ يعنى هر چه افراد ، روح اجتماعى در آنها بيشتر فراموش شده و بيشتر مرده باشد و هر چه احساس اجتماعى را بيشتر فاقد باشند بايد بيشتر دينى و مذهبى باشند ؛ در صورتى كه قضيّه برعكس است ؛ هميشه افرادى ، مذهبى به معنى واقعى هستند كه احساس اجتماعى در آنها از ديگران زنده‌تر است .\r\nآيا امير المؤمنين بيشتر احساس دينى داشت يا معاويه ؟ و آيا امير المؤمنين بيشتر احساس اجتماعى داشت كه مىگفت اگر ديگرى در اقصا بلاد مملكت من گرسنه باشد من اينجا درد مىكشم ( از اين بالاتر هم مىشود ؟ ! ) :\r\n و حسبك داء ان تبيت ببطنة * و حولك اكباد تحنّ الى القدّ ( 1 ) \r\nآرى ، آيا امير المؤمنين كه چنين مىگفت بيشتر احساس اجتماعى داشت يا معاويه ؟\r\nهمين افرادى كه اين حس اجتماعى به عالىترين وجه در آنها زنده است آنها مذهبى هستند نه آنهايى كه خود اجتماعىشان را فراموش كرده‌اند ، بعد خودشان را تنها همان خود فردى مىبينند و بعد مىگويند پس اينها مال جاى ديگر است ؛ افرادى كه اين حسها بيشتر در آنها زنده است همانها مذهبىتر هستند .\r\nبه علاوه ، در اين نتيجه‌گيرى نهايى كه اين آدم خواسته بكند ، خواسته است به يك نوع جواب بدهد ، يعنى توجيهى براى اين آخرين سنگرى كه در اختيار اين ضد مذهبها هست - كه اين آخرين سنگر هم دارد گرفته مىشود - درست كند و آن اين است كه تاكنون همواره مىگفتند : دين رفت ، مذهب رفت ، رفتنى است ، اين طور كه ما وضع دنيا را مىبينيم عن‌قريب دين مىرود ، علم آمد مذهب رفت ، عدالت اجتماعى آمد مذهب رفت ، . . . ؛ كم كم مىبينند همهء اين معيارها و مقياسها غلط از آب در آمده ؛ اين طور كه مذهب نشان مىدهد ، خير ، تشريف دارد ، خاطر آقايان جمع باشد از بين رفتنى نيست و وجود دارد . حال آمده‌اند چنين توجيهى مىكنند كه نه ، مذهب هست ، باقى است و نمىشود مذهب از بين برود [ ولى ريشهء الهى ندارد . 
  ] حرف آخرش اين است كه :\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 45 .\r\n","page_name":" 597 ","page_number":597},
  {"content":"\r\n\r\n« از آنچه گذشت نتيجه بگيريد كه ايدئولوژى به طور اعم و مذهب به طور اخص از مظاهر اساسى زندگى اجتماعى هستند و كسانى كه تصوّر مىكنند با پيشرفت انسان و دانش او اينها از بين خواهند رفت ، نه ساختمان اجتماع را درست شناخته‌اند و نه ماهيّت ايدئولوژى و مذهب را . »\r\nيك چنين توجيهى مىخواهند بكنند . به اينها بايد گفت كه اگر اين حرف درست باشد ، با پيشرفت جامعه‌شناسى آقاى دوركهيم ، ديگر مذهب بايد از بين برود ، زيرا حرف دوركهيم هم معنايش اين است كه اعتقاد به مذهب به نوعى جهالت بر مىگردد ، همان‌طورى كه حرف فويرباخ هم اين جور بود ، منتها فويرباخ انسان را به صورت فردى مىديد ، مىگفت انسان بالفطره يك سلسله سرشتهاى نيك و يك سلسله سرشتهاى پليد دارد ، بعد در جريان اجتماع چون خودش را خيلى گرفتار سرشت پليدى خود مىبيند آن سرشت پاك خود را از خودش انتزاع و جدا مىكند و او را در بيرون خودش فرض و خيال مىكند و . . . ( 1 )\r\n\r\n\r\n\r\n\r\n","description":"","footnote":"\r\n( 1 ) . [ بقيّهء بيانات استاد متأسّفانه روى نوار ضبط نشده است . 
  ]\r\n","page_name":" 598 ","page_number":598},
  {"content":"\r\n\r\n\r\nنظر قرآن دربارهء منشأ دين\r\nچند جلسه بحث شد دربارهء نظريّاتى كه عدّه‌اى با حساب جامعه‌شناسى مذهبى دربارهء منشأ گرايش انسان به دين و مذهب يا منشأ پيدايش دين و مذهب ابراز داشته‌اند . مخصوصاً با توجّه به تمام گفته‌هاى اين آقايان چند چيز روشن مىشود :\r\nيكى اين كه هر كه هر چه گفته است جز يك سلسله فرضيّه‌ها چيز ديگرى نيست ، يعنى هر يك از اينها از نظر علمى حدّ اكثر ارزش يك فرضيّه را دارد نه يك نظريّه كه يك فرضيّهء اثبات شده است . فرق است ميان فرضيّه و نظريّه . يك وقت انسان دربارهء چيزى يك فرض مىكند ، يعنى يك احتمال مىدهد ؛ اين احتمال به عنوان يك طرح اوّلى است براى تحقيق تا بعد ببينيم كه دلايل ، آن را تأييد مىكند يا نمىكند . ولى نظريّه آن وقتى است كه دلايل هم آن را تأييد كرده است .\r\nخود همين تعدّد و گوناگون بودن اين فرضيّه‌ها دليل بر اين است كه اينها به صورت نظريّه نيامده است ، و بعلاوه ما ديديم كه هيچ كس دليلى براى حرف خودش ذكر نكرده است . آن كسى كه مىگويد انسان در ذات خودش داراى يك دوگانگى است : يك وجود عالى و متعالى دارد و يك وجود دانى ، كم كم از وجود دانى خودش غافل مىشود و آنچه را كه در خود دارد به غير خود نسبت مىدهد ؛ به او مىگوييم به چه دليل ؟ يك « فرضيّه » كه بيشتر نيست ، بلكه ديديم كه دليل در جهت خلاف است .\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nاتّفاقاً يكى از دلايلى كه ما هميشه به آن استناد مىكنيم اين است كه مشتريهاى دين يعنى گرايش پيداكنندگان به دين از چه گروههايى هستند ؟ آيا مردمى كه به حسب طبع ، ساختمان اوّليّه ، سرشت - اسمش را هر چه مىخواهيد بگذاريد - نجيب و شريف هستند گرايش به دين پيدا مىكنند ، يا اغلب مردم نجيب و شريف ، آنهايى كه در خود احساس شرافت مىكنند ، هيچ به طرف دين توجّه نمىكنند ، فقط افرادى كه شرافتشان را باخته و فراموش كرده‌اند توجّه به دين پيدا مىكنند ؟ در عمل ، ما مىبينيم بعضى ايراد مىگيرند - و ايراد هم خودش يك حرفى است - كه مؤمنهايى كه شما مىبينيد اين قدر افراد پاكى هستند اينها را دين اين جور پاك نساخته است ، اينها اوّل پاك بوده‌اند بعد آمده‌اند به طرف دين . اگر كسى به اين صورت ايراد بگيرد اندكى نزديكتر است به قبول تا به آن صورت كه بگويد افرادى كه پاكى و شرافت و همهء [ خوبيهايى 
  ] را كه دارند فراموش مىكنند - چون آن را از دست مىدهند - شرافتها را به يك امر ديگرى به نام « خدا » نسبت مىدهند . و لهذا ببينيد نكات و ظرايف قرآن چگونه است :\r\nيك مسأله‌اى مورد سؤال است ؛ غالباً مىگويند چرا قرآن مثلا مىگويد :  « ذلِكَ الْكِتابُ لا رَيْبَ فِيهِ ، هُدىً لِلْمُتَّقِينَ »  ( 1 ) ( و نظير اين در آيات قرآن زياد است ) هدايت است براى متّقيان . اين جور سؤال مىكنند كه در اينجا فرض بر اين است كه اوّل ، افراد متّقى هستند بعد قرآن متّقيها را هدايت مىكند ، و حال آنكه قرآن غير متّقيها را متّقى مىكند نه اين كه متّقيها را هدايت مىكند . يا در سورهء مباركهء يس مىخوانيم :\r\n       يس ، وَ الْقُرْآنِ الْحَكِيمِ ، إِنَّكَ لَمِنَ الْمُرْسَلِينَ ، عَلى صِراطٍ مُسْتَقِيمٍ ، تَنْزِيلَ الْعَزِيزِ الرَّحِيمِ ، لِتُنْذِرَ قَوْماً ما أُنْذِرَ آباؤُهُمْ فَهُمْ غافِلُونَ . . .         إِنَّما تُنْذِرُ مَنِ اتَّبَعَ الذِّكْرَ وَ خَشِيَ الرَّحْمنَ بِالْغَيْبِ  ( 2 ) .\r\nمقصودم آيهء اخير است .\r\nاين را جواب داده‌اند - در تفسير الميزان هم خيال مىكنم اين مطلب هست - كه انسانها داراى دو گونه هدايت هستند : هدايت فطرى و هدايت به اصطلاح اكتسابى ، و\r\n\r\n\r\n\r\n\r\n","description":"","footnote":"\r\n( 1 ) . بقره / 2 .\r\n( 2 ) . يس / 1 - 11 .\r\n","page_name":" 600 ","page_number":600},
  {"content":"\r\n\r\nقرآن مىخواهد بگويد كه تا كسى چراغ هدايت فطرىاش روشن نباشد هدايت اكتسابى براى او فايده ندارد . اين در واقع همان مطلب است كه تا انسان انسانيّت فطرى خودش را حفظ نكرده باشد [ تعليمات انبياء براى او 
  ] فايده ندارد ، يعنى تعليمات انبياء براى اشخاص مسخ شده و انسانيّت را از دست داده ، مفيد نيست ( درست عكس حرف اينها ) و تجربه و واقعيّت نيز همين را نشان مىدهد . مثلًا برداشت من از سورهء ماعون همين طور بوده :   « أَ رَأَيْتَ الَّذِي يُكَذِّبُ بِالدِّينِ »   ديدى آن كسى را كه دين را دروغ مىپندارد ؟ ابتدا به صورت تعجّب [ سخن مىگويد 
  ] كه انسان ، انسان باشد و دين را دروغ بپندارد ؟ ! و بعد مشخّصاتش را ذكر مىكند كه اين چون از انسانيّت خارج شده دين را تكذيب مىكند :  « فَذلِكَ الَّذِي يَدُعُّ الْيَتِيمَ »  اين همان كسى است كه يتيم را به شدّت از خود مىراند ؛ يعنى اين امر شرط انسانيّت است و فطرت انسانيّت حكم مىكند كه انسان نسبت به يتيم عاطفه داشته باشد .  « وَ لا يَحُضُّ عَلى طَعامِ الْمِسْكِينِ »  اين كسى است كه براى اطعام مساكين و تغذيه كردن مردم گرسنه كوششى ندارد ، حضّ و ترغيبى ندارد ، تعاونى ندارد . يعنى اين اوّل ، انسانيّتش را از دست داده .\r\nآدمى كه انسانيّت را از دست بدهد قهراً اسلاميّت را هم قبلًا از دست داده ، يعنى ديگر يك انسان طبيعى نيست ، يك انسان مسخ شده است .\r\nباز از مطلب دور شديم ؛ خواستم عرض كنم كه مىبينيد حرفهاى اينها صرفاً يك سلسله فرضيّه‌هاى بدون دليل است ، بلكه فرضيّه‌هايى است كه دليل هميشه بر خلاف اين فرضيّه‌هاست . شايد از همه موهوم‌تر همين فرضيّهء ماركسيستهاست كه دين اختراع طبقهء استثمارگر است . اين هم هيچ دليلى ندارد ؛ واقعيّات تاريخ و واقعيّات حاضر ، آن را كاملًا نفى مىكند و دليلها همه در جهت خلاف است .\r\nحال ما مىخواهيم ببينيم كه نظر قرآن دربارهء مبنا و منشأ دين چيست . يك وقت ما دين را به عنوان آنچه از ناحيهء پيغمبران بر مردم عرضه مىشود نگاه مىكنيم ؛ اين معلوم است كه منشأش « وحى » است . ولى آيا همين وحى كه معارفى را به عنوان معارف دين عرضه مىدارد و اخلاق و تربيتى را عرضه مىدارد و قانون و مقرّراتى را عرضه مىدارد و در مجموع ، همين وحى كه يك راهى را براى فكر و براى عمل انسان عرضه مىدارد ، يك مبنا و ريشه‌اى هم در انسانها دارد ؟\r\nقطع نظر از تعليم خاصّ قرآن اين يك امرى بر خلاف طبيعت دين نيست كه كسى بگويد دين فقط يك چيزى است كه خدا به وسيلهء وحى بر بشر عرضه داشته است ولى\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nبشر قبل از اين عرضه شدن ، يك حالت بىتفاوتى راجع به دين و لادينى داشته است .\r\nگفتيم كه در اين صورت مثل بشر مىشود مثل يك ديوار و مثل يك كاغذ سفيد نسبت به خطوطى كه روى آن نقش بشود كه اين كاغذ فقط يك حالت قابليّت و امكان - به معناى يك حالت بىتفاوتى - در آن هست . براى اين كاغذ امكان اين هست كه چيزى رويش نوشته بشود يا چيزى رويش نوشته نشود ، يعنى نسبت نوشته شدن و نوشته نشدن با كاغذ علىالسّويّه است ؛ آنچه كه نوشته مىشود آيهء قرآن باشد يا ضدّ قرآن ، براى كاغذ علىالسّويّه است . ممكن است كسى اين جور بگويد كه بشر به حسب سرشت خودش صرفاً يك حالت امكان و يك حالت بىتفاوتى نسبت به دين دارد ، فقط خدا پيغمبران را مبعوث فرمود و آنها آمدند دين را كه بشر يك حالت بىتفاوتى نسبت به آن داشت به او تعليم دادند . اگر كسى چنين حرفى بزند نمىتوان گفت منكر اديان شده .\r\nاين خودش حرفى است .\r\nولى نظريّهء ديگر اين است كه نه ، آنچه كه پيغمبران عرضه داشته‌اند نه چيزى است كه انسان نسبت به آن يك حالت بىتفاوتى و يك حالت تساوى داشته است ، بلكه يك چيزى است كه اقتضاى آن در سرشت و ذات انسان هست ؛ يعنى طلب او ، خواست او و جستجوى او در طبيعت و سرشت انسان هست . در اين صورت حالت پيغمبران حالت باغبانى مىشود كه گلى يا درختى را پرورش مىدهد ، كه در خود اين درخت يا گل يك استعدادى يعنى يك طلبى براى يك شىء خاص هست . اگر هستهء زردآلو را در زمين مىكارد ، اين جور نيست كه هستهء زردآلو بىتفاوت باشد براى خرما شدن يا زردآلو شدن يا آلبالو شدن ، اختيار با باغبان است كه بيايد آن را زردآلو بكند يا خرما و يا آلبالو !\r\nدر انسان نيز يك فطرتى - به معناى يك تقاضايى - وجود دارد . بعثت پيغمبران ، پاسخگويى به تقاضايى است كه اين تقاضا در سرشت بشر وجود دارد . در واقع آنچه كه بشر به حسب سرشت خودش در جستجوى آن بوده است و خواهد بود ، پيغمبران آن را بر او عرضه داشته‌اند و عرضه مىدارند . اين همان معنى فطرت است .\r\nحال ببينيم كه در معارف اسلامى تصريحى يا اشاره‌اى به مسألهء فطرت هست يا نيست ؟ جاى شك نيست كه در اسلام مسألهء فطرت شديداً مطرح است ، منتها در تعبير از فطرت ، علما در استنباطشان ممكن است مختلف و متفاوت باشند ، ولى در اصل اين كه چيزى به نام فطرت ، به نام فطرت دين ، فطرت اسلاميّت ، فطرت توحيد - به\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nنامهاى مختلف گفته شده است - در سرشت انسان هست ، ميان علماى اسلامى اعمّ از شيعه و سنّى هيچ اختلافى نيست . حال مقدارى از آن را فقط اشاره مىكنم .\r\nيكى از آنها همان آيهء معروف فطرت است كه در سورهء مباركهء روم است :  « فَأَقِمْ وَجْهَكَ لِلدِّينِ حَنِيفاً »  چهرهء خودت را به سوى دين كن به شكل پايدار ؛ [ دين را 
  ] بپادار ، يعنى پايدارش نگهدار ، توجّه خودت را به آن سو كن حنيفا در حالى كه حنيف هستى ، در حالى كه حق‌گرا و حقيقت‌گرا هستى ( 1 ) .  « فِطْرَتَ اللَّهِ الَّتِي فَطَرَ النَّاسَ عَلَيْها »  بر تو باد اين فطرت الهى ( يعنى همين دين كه فطرت الهى است ) ، اين خلقت الهى ( 2 ) ، اين دين ، اين چگونگى خاص در آفرينش انسان كه خداى متعال همهء انسانها را بر اين چگونگى آفريده است  « لا تَبْدِيلَ لِخَلْقِ اللَّهِ »  تغييرپذير نيست ، جزء سرشت انسان است ؛ تا انسان در عالم هست و تا انسان انسان است ، انسانى كه متولّد بشود باز با اين سرشت متولّد مىشود ؛ يعنى سرشت را نمىشود در انسانها عوض كرد و تغيير داد و تبديل به چيز ديگر كرد  « ذلِكَ الدِّينُ الْقَيِّمُ »  ( 3 ) آن است دين راست و فوق العاده راست و مستقيم .\r\nاين آيه در كمال صراحت ، دين را « فطرة اللَّه » براى همهء مردم مىشناسد . اگر لازم باشد بعد بيشتر بحث مىكنيم .\r\nهمچنين در سورهء مباركهء يس اين طور مىفرمايد :\r\n   « أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبِينٌ ، وَ أَنِ اعْبُدُونِي هذا صِراطٌ مُسْتَقِيمٌ وَ لَقَدْ أَضَلَّ مِنْكُمْ جِبِلًّا كَثِيراً أَ فَلَمْ تَكُونُوا تَعْقِلُونَ . »    ( 4 )\r\nسخن از يك عهد و پيمان است : اى بنى آدم ، اى فرزندان آدم ! ( صحبت يك نفر و دو نفر ، و يك امّت و دو امّت نيست ) آيا من با شما پيمان نبستم ؟ مىگويد من و شما قبلًا با يكديگر قرارداد و پيمان بستيم كه شيطان را پرستش نكنيد . اينجا پرستش شيطان ، شيطان‌پرستى به آن معنا نيست كه برويم در يك محراب ، مجسّمهء شيطان را بسازيم ، بلكه همان تبعيّت از شيطان است .  « وَ أَنِ اعْبُدُونِي »  ما با همديگر پيمان بستيم كه شيطان\r\n\r\n\r\n\r\n\r\n","description":"","footnote":"\r\n( 1 ) . گفتيم شايد نزديكترين ترجمه به معناى « حنيف » همان « حق‌گرا » است .\r\n( 2 ) . گفتيم فطرت يعنى نوع خاص از خلقت .\r\n( 3 ) . روم / 30 .\r\n( 4 ) . يس / 60 - 62 .\r\n","page_name":" 603 ","page_number":603},
  {"content":"\r\n\r\nرا پرستش نكنيد ، من را پرستش كنيد .  « هذا صِراطٌ مُسْتَقِيمٌ »  راه راست شما كه شما را به كمال و سعادتتان مىرساند اين است .\r\nآيهء ديگر ، آن آيهء معروفى است كه به « آيهء ذر » معروف شده است :\r\n  « وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى شَهِدْنا أَنْ تَقُولُوا يَوْمَ الْقِيامَةِ إِنَّا كُنَّا عَنْ هذا غافِلِينَ أَوْ تَقُولُوا إِنَّما أَشْرَكَ آباؤُنا مِنْ قَبْلُ وَ كُنَّا ذُرِّيَّةً مِنْ بَعْدِهِمْ أَ فَتُهْلِكُنا بِما فَعَلَ الْمُبْطِلُونَ . »   ( 1 )\r\nآيهء عجيبى است . تفصيل آيه را بگذاريد دو سه قسمت ديگر را بگويم بعد آيه را اندكى مفصّل‌تر تفسير مىكنم .\r\nآيات ديگرى هم در قرآن هست ولى شايد به اين صراحت نباشد ، اگر چه صراحت بعضى از آنها كمتر هم نيست ، مثل آيهء :  « أَ فِي اللَّهِ شَكٌّ فاطِرِ السَّماواتِ وَ الْأَرْضِ »  ( 2 ) آيا در خدا شكّى هست ، خداى خالق آسمانها و زمين ؟ يعنى در رابطهء انسان و خدا ( 3 ) مطلب به گونه‌اى است كه جاى شكّ و ترديد نيست ، مسأله كأنّه استدلالى و نظرى نيست كه كسى يك نظريّه را انتخاب كند ، ديگرى نظريّهء ديگر را انتخاب كند ، بلكه اگر مسأله به صورت صحيحش طرح شود احدى شك نمىكند ؛ پس اگر كسى شك مىكند مسأله را به صورت صحيح [ طرح نكرده 
  ] ، در غير خدا شك كرده اسمش را گذاشته « خدا » ، و يا شك ندارد ، عناد و جحود مىورزد . اين آيه را هم ما مىتوانيم جزو آيات فطرت بدانيم .\r\nآيهء ديگرى هست كه روى اين آيه بحث بيشترى هست ؛ آيه‌اى است كه مطلبى را به صورت رمز و سمبليك ذكر كرده است :  « إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا »  ( 4 ) ما آن امانت را ( ولى قرآن نمىگويد آن امانت چه امانتى است ) بر همهء موجودات عرضه داشتيم :\r\nآسمان ، زمين ، كوهها - مخصوصاً اشياء خيلى بزرگ را نام برده است ، در واقع يعنى\r\n\r\n\r\n\r\n\r\n","description":"","footnote":"\r\n( 1 ) . اعراف / 172 و 173 .\r\n( 2 ) . ابراهيم / 10 .\r\n( 3 ) . چون مسأله ، مسألهء خداست ، شك‌كننده انسان است .\r\n( 4 ) . احزاب / 72 .\r\n","page_name":" 604 ","page_number":604},
  {"content":"\r\n\r\nهمه چيز - همه از پذيرش اين امانت امتناع كردند ، يك موجود قبول كرد كه اين امانت را تحمّل كند و آن انسان بود . بعد مىفرمايد اين انسان ، ظلوم و جهول بود . روى اين آيه خيلى بحث هست . حال اين كه اين آيه ناظر بر همين مسألهء فطرت باشد يا نباشد [ جاى بحث است 
  ] ، همين قدر خواستم اشاره كرده باشم .\r\nآيات ديگرى در قرآن است كه به آن صراحت نيست ولى البتّه بعضى از مفسّرين به اين شكل تفسير كرده‌اند ، مثل آيه‌اى كه مىفرمايد :  « وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ »  ( 1 ) يعنى اگر از اين مردم ، از اين كافران ، از اين مشركان ، بپرسيد كه چه كسى آسمان و زمين را آفريده است مىگويند « اللَّه » .\r\nاين آيه را دو جور تفسير مىكنند : بعضى مىگويند مقصود قرآن اين است كه اينها اعتقادشان به خالقيّت الهى كامل است ، يعنى اينها خدا را خالق مىدانند و بتها را خالق و شريك در خالقيّت خدا نمىدانند ، عيب كارشان اين است كه با اينكه خدا را خالق مطلق مىدانند مع ذلك در عبادت ، غير خالق را شريك خالق قرار مىدهند . اگر اين جور باشد اين بيان همان اعتقاد متعارف و معمولى مشركين زمان پيغمبر است .\r\nولى بعضى مىگويند قرآن مىخواهد بگويد كه اينها الآن به حسب اعتقادات سخيف خودشان ، براى خدا غير خدا را شريك قرار مىدهند حتّى در خالقيّت - البتّه نه اينكه اعتقاد به شريك دارند بلكه اصلًا فكرى در اين زمينه ندارند - ولى اگر شما از آنها بپرسيد كه تو چه كسى را عبادت مىكنى ، ناچار مىگويد « خالق » . بعد مىگوييد خالق كيست ؟ آنگاه فطرتش جواب مىدهد : « اللَّه » .\r\nاين آيات را هم گفته‌اند ، ولى ما فعلًا به اين آياتى كه ذو وجهين است كارى نداريم .\r\nسه جمله برايتان نقل مىكنم ، يك جمله از حضرت رسول ، يك جمله از نهج البلاغه و يك جمله از صحيفهء سجّاديّه . البتّه اينها را براى نمونه ذكر مىكنم و الّا در باب فطرت ، ما بيش از اينها حديث و روايت داريم . جمله‌اى كه از رسول اكرم رسيده است اين حديث معروف است ( 2 ) : « كلّ مولود يولد على الفطرة فابواه يهوّدانه او ينصّرانه او\r\n\r\n\r\n\r\n\r\n","description":"","footnote":"\r\n( 1 ) . لقمان / 25 .\r\n( 2 ) . اين حديث را بيشتر ، اهل تسنّن روايت كرده‌اند ولى شيعه هم روايت كرده است ؛ آنها متعدّد روايت كرده‌اند ، در شيعه من يك جا بيشتر برخورد نكردم .\r\n","page_name":" 605 ","page_number":605},
  {"content":"\r\n\r\nيمجّسانه » ( 1 ) هر مولودى كه متولّد مىشود ، بر فطرت الهى ، بر فطرت اسلامى به دنيا مىآيد ، پدران و مادران ( 2 ) هستند كه اينها را تغيير مىدهند ، اگر يهودى هستند يهودىاش مىكنند ، نصرانى هستند نصرانىاش مىكنند ، مجوسى هستند مجوسىاش مىكنند ، هر كه هر گروهى هست آن گروهىاش مىكند .\r\nاين حديث ، در احاديث اهل تسنّن در صحيح بخارى است و در شيعه در كافى است . البتّه من قبلًا آن را در بحار ديده بودم ولى احاديثى كه در بحار نقل شده بود ، تقريباً مىتوان گفت همه از مآخذ اهل تسنّن بود ، و من يك وقتى فكر مىكردم اين حديث را شيعه در كتب معتبرش نقل نكرده چون بحار هم كه نقل مىكرد از كتاب غوالى اللئالى ابن أبي مهور احسائى نقل مىكرد كه آن ، كتاب چندان معتبرى در حديث نيست ، ولى بعد در تفسير الميزان ديدم كه از كافى هم نقل كرده‌اند . من الآن يادم نيست كه خودم در كافى ديده باشم ولى تفسير الميزان از كافى نقل مىكند در ذيل همان آيهء  « فَأَقِمْ وَجْهَكَ لِلدِّينِ حَنِيفاً »  .\r\nاين حديث در نقل اهل تسنّن يك ذيلى هم دارد ، مىگويند پيغمبر بعد [ از آنكه اين جمله را فرمود 
  ] يك مثالى ذكر كرد - اين مثال هم جالب است - فرمود : آيا هيچ تا به حال يك گوسفند را ديده‌ايد كه از مادر متولّد بشود و گوشش بريده باشد ؟ ! يا گوسفند از مادر با گوش سالم به دنيا مىآيد ، بعد انسانها گوش حيوان را مىبرند . مثال مىزند فطرت اسلاميّه را به همان گوش سالم كه مقتضاى سرشت و طبيعت انسان است ، و غير اسلام را به گوش بريده كه يك عامل خارجى مىآيد چاقويى را بر مىدارد و گوش حيوان را مىبرد . اين يك حديث .\r\nآنكه در نهج البلاغه ( خطبهء اول ) است اين است : بعد از آنكه خلقت عالم و آدم را اشاره مىفرمايد ، نوبت مسألهء بعث رسل مىرسد و مىفرمايد : « فبعث فيهم رسله » خدا رسولان خود را در ميان مردم مبعوث فرمود « و واتر اليهم انبياءه » انبياى خودش را يكى بعد از ديگرى فرستاد - يعنى به يكى قناعت نكرد ، پشت سر هم فرستاد - كه هر كدام آمدند و تأييد و تأكيد قبلى را كردند ، چرا ؟ « ليستأدوهم ميثاق فطرته و يذكّروهم منسىّ نعمته و يحتجّوا عليهم بالتّبليغ و يثيروا لهم دفائن العقول » .\r\n\r\n\r\n\r\n\r\n","description":"","footnote":"\r\n( 1 ) . صحيح بخارى ، كتاب الجنائز ، ابواب 80 و 93 .\r\n( 2 ) . معلوم است كه اينها به عنوان نمونهء عوامل خارجى ذكر شده‌اند .\r\n","page_name":" 606 ","page_number":606},
  {"content":"\r\n\r\nمىفرمايد خدا پيامبران را يكى بعد از ديگرى فرستاد ( 1 ) « ليستأدوهم ميثاق فطرته » آمدند از مردم بخواهند وفاى به پيمانى را كه در فطرتشان هست ، آمدند به انسان بگويند اى انسان ! تو در آن عمق فطرتت با خداى خودت پيمانى بسته‌اى ، ما آمده‌ايم وفاى به آن پيمان را بخواهيم ؛ يعنى ابتدا به ساكن نيست ، يك چيزى كه وجود دارد آمده‌اند آن را به اصطلاح به فعليّت برسانند ؛ مثل اين كه يك وقت شما مىآييد از افرادى براى كارى قول بگيريد ، و يك وقت قولش را قبلًا شما يا كس ديگر گرفته است ، شما مىآييد و مىگوييد آن موضوعى كه قولش را داده‌ايد آمده‌ايم كه عمل بكنيد . امير المؤمنين مىفرمايد پيغمبران آمده‌اند اداى ميثاقى را كه در فطرت هست از مردم بخواهند « و يذكّروهم منسىّ نعمته » نعمتهاى خدا را كه مورد غفلت و نسيان بشر است به ياد بشر بياورند ( يعنى به عنوان مذكّر و يادآور آمده‌اند ) ، بشر را توجّه بدهند به چيزى كه از آن غافل است ؛ يعنى آمده‌اند كه مذكّر باشند نه معلّم . البتّه پيغمبران معلّم هم هستند ؛ مىبينيد در قرآن پيغمبر ، هم به عنوان مذكّر ياد شده و هم به عنوان معلّم . در آنچه كه مربوط به فطرت مردم است پيغمبر عنوان « مذكّر » ( يادآورىكننده ) دارد .\r\n« و يحتجّوا عليهم بالتّبليغ » پيغمبران همچنين آمده‌اند كه در حالى كه مذكر مردم هستند و مردم را تبليغ مىكنند و رسالت خودشان را به مردم ابلاغ مىكنند ، به اين وسيله بر مردم احتجاج كنند ، يعنى بر مردم اتمام حجّت كنند ، دليل براى مردم بياورند ، مردم را اقناع كنند و عذر را از مردم قطع كنند .\r\nتعبير بعدى از همهء اينها عميق‌تر است : « و يثيروا لهم دفائن العقول » . « دفائن » يعنى گنجينه‌ها ، دفينه‌ها ، گنجها . مىدانيد در قديم گنج را در زير زمين دفن مىكردند ، نه براى اين كه مثلًا فاسد نشود ، بلكه براى اين كه كسى از آن اطّلاع پيدا نكند . قهراً رويش را خاك مىپاشيدند كه كسى نمىفهميد اينجا گنج است ، شخص از روى آن رد مىشد و نمىدانست كه زير پاى او گنجى وجود دارد . پيغمبران آمدند مردم را آگاه كنند كه در عمق روح شما ، در اعماق عقلهاى شما و در اعماق ضمير باطن شما گنجها وجود دارد ، خودتان غافليد ؛ آمدند روى گنجها را عقب بزنند تا بشر متوجّه بشود كه عجب ! اينهمه گنج در ما وجود داشته و ما بىخبر بوديم ؟ !\r\n\r\n\r\n\r\n\r\n","description":"","footnote":"\r\n( 1 ) . اينجاست همان دو نظريّه‌اى كه گفتيم : آيا پيغمبران آمدند براى اين كه يك چيزى را ابتدا به ساكن به مردم بدهند ، يا آمدند چيزى را كه پيمانش در سرشت انسانها بود از مردم بخواهند ؟ .\r\n","page_name":" 607 ","page_number":607},
  {"content":"\r\n\r\n سالها دل طلب جام جم از ما مىكرد * آنچه خود داشت ز بيگانه تمنّا مىكرد\r\nبىدلى در همه احوال خدا با او بود * او نمىديدش و از دور خدايا مىكرد \r\nاز اين جهت است كه در قرآن ، ما به دو گونه آيات بر مىخوريم : آيات آفاقى و آيات انفسى . آيات آفاقى يعنى آنچه بيرون از ضمير انسان است : خلقت انسانهاى ديگر ، آسمان ، زمين ، ستارگان ، كوه ، دريا ، گياه ، حيوان و . . . ؛ ولى آيات انفسى يعنى آنچه در ضمير خود انسان وجود دارد ؛ و قرآن براى آيات انفسى اهمّيّت بيشترى از آيات آفاقى قائل است ، و اين اصطلاح « آفاق و انفس » هم از خود قرآن گرفته شده است كه فرموده :  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ »  ( 1 ) و - چنان كه گفتيم - « آفاق و انفس » كه بعد در اصطلاح علماى اسلامى آمد از قرآن اقتباس شده است .\r\nببينيد [ اسلام 
  ] تا كجا براى انسان اصالت قائل شده است كه براى او يك ضمير باطن فطرى قائل است : « وَ يُثيروا لَهُمْ دَفائِنَ الْعُقولِ *   وَ فِي الْأَرْضِ آياتٌ لِلْمُوقِنِينَ وَ فِي أَنْفُسِكُمْ أَ فَلا تُبْصِرُونَ »   [ و در زمين نشانه‌هايى براى يقين‌كنندگان است 
  ] و در خود شما ، آيا نمىبينيد ؟ و چرا نمىبينيد ؟ اين هم جملهء نهج البلاغه .\r\nجمله‌اى در صحيفهء سجّاديّه است . اين جمله هم اتّفاقاً در اوّلين دعاى صحيفهء سجّاديّه است كه دعايى است كه با حمد و ثناى الهى شروع مىشود و همهء آن دعاى حمد است . در همان اوايل اين دعا اين چند جمله آمده است : « ابتدع بقدرته الخلق ابتداعا » ابداع كرد با قدرت خود ، خلق و آفرينش را ، ابداع‌كردنى . گفتيم « ابداع » يعنى خلقتى نه از روى يك مثال و تقليد ، كه عرض كرديم بشر هم در عالم خودش و در حدّ خودش نوعى آفرينندگى دارد ولى آفرينندگى بشر ، گرچه اسمش را « ابداع » بگذاريم ، باز از روى يك مثال ( طبيعت و خلقت ) است ، امّا خداوند متعال كه خالق عالم است ، قبل از او چيزى نبوده كه از روى يك نقشه خلق بكند . « و اخترعهم على مشيّته اختراعا » آنها را بر طبق مشيّت خودش اختراع كرد اختراع‌كردنى . « اختراع » نيز همان معناى « ابداع » را مىرساند يعنى [ فقط 
  ] از ناحيهء خداوند ، اختراع است ، چنان كه مثلًا ضبط صوت را يك كسى ابتدا - مىگوييم - اختراع كرده ، بعد ديگران هر\r\n\r\n\r\n\r\n\r\n","description":"","footnote":"\r\n( 1 ) . فصّلت / 53 .\r\n","page_name":" 608 ","page_number":608},
  {"content":"\r\n\r\nچه مىآيند مىسازند ديگر عمل اينها « اختراع » شمرده نمىشود .\r\n« ثمّ سلك بهم طريق ارادته و بعثهم فى سبيل محبّته » بعد كه اينها را آفريد ، اينان را راه برد ( 1 ) و به راه انداخت در طريق ارادهء خودش . به قرينهء بعدى معنايش اين است : در طريق اين كه خلق ، او را اراده كند ( نه در طريقى كه او اراده كرده است ) ، در راهى كه او را مىخواهند ، آنها را به راه انداخت و به حركت در آورد . جملهء بعد مطلب را بيشتر روشن مىكند : « و بعثهم فى سبيل محبّته » خلق را در راه محبّت خودش برانگيخت ( خيلى جملهء عجيبى است ) يعنى اصلًا تمام اين حركتها و جنبشهاى خلق ، چه خودشان بفهمند و چه خودشان نفهمند ، در طريق محبّت خداست . در مسألهء « عشق » يك بحثهايى طرح كرديم ، [ گفتيم 
  ] حتّى آن كسى هم كه غير خدا را مىجويد ، محرّك اصلىاش جستجوى خداست ، اشتباه مصداق كرده . حال ، كلمهء « خالق » كه در ابتداى اين جمله بود : « ابتدع بقدرته الخلق » ممكن است مقصود از آن ، مطلق خلق و آفرينش باشد كه قهراً شامل انسان هم مىشود . در اين صورت معناى جمله اين است كه تمام دار وجود در طريق محبّت الهى در حركت است ؛ آن گياه هم كه حركت مىكند جز عشق او چيزى در سر ندارد ، آن سنگ هم كه مىگوييم با قوّهء جاذبه حركت مىكند در واقع غير از اين كه ذات حق را جستجو مىكند و محبّت او در ذات او هست چيز ديگرى نيست . آنگاه آياتى مثل  « وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ »  ( 2 ) *  « أَ فَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِي السَّماواتِ وَ الْأَرْضِ »  ( 3 ) *  « وَ لِلَّهِ يَسْجُدُ مَنْ فِي السَّماواتِ وَ الْأَرْضِ »  ( 4 ) ( يا ما فى السّماوات و الأرض كه آيات مختلف و متعدّد است ) *   « سَبَّحَ لِلَّهِ ما فِي السَّماواتِ وَ ما فِي الْأَرْضِ »   ( 5 ) [ معناى عامترى پيدا مىكند 
  ] ، دامنه خيلى وسيع مىشود ، يعنى قرآن يك جهان‌بينى وسيع عجيبى به ما مىدهد . شعراى عارف مسلك در اين زمينه زياد گفته‌اند ، مثل آن شعرهاى معروفى كه ظاهرا از نظامى است :\r\n\r\n\r\n\r\n\r\n","description":"","footnote":"\r\n( 1 ) . « سلك » سلوك كردن و راه رفتن است . « سلك » وقتى با « ب » ( باء تعديه ) ذكر مىشود يعنى راه بردن .\r\n( 2 ) . اسراء / 44 .\r\n( 3 ) . آل عمران / 83 .\r\n( 4 ) . رعد / 15 .\r\n( 5 ) . حشر / 1 و صف / 1 .\r\n","page_name":" 609 ","page_number":609},
  {"content":"\r\n\r\n خبر دارى كه سيّاحان افلاك * چرا گردند گرد مركز خاك\r\nچه مىخواهند از اين منزل بريدن * كه مىجويند از اين محمل كشيدن\r\nدر اين محرابگه معبودشان كيست * از اين آمد شدن مقصودشان چيست \r\nبعد مىگويد :\r\n همه هستند سرگردان چو پرگار * پديدآرندهء خود را طلبكار \r\nهمين حقيقت [ را مىگويد . 
  ] همچنين آن شعر معروف در آن غزل معروف حافظ كه با اين بيت شروع مىشود :\r\n ما در اين در نه پى حشمت و جاه آمده‌ايم * از بد حادثه اينجا به پناه آمده‌ايم \r\nبعد مىگويد :\r\n رهرو منزل عشقيم ز سر حدّ عدم * تا به اقليم وجود اينهمه راه آمده‌ايم \r\nراز آفرينش محبّت است . ( غزل بسيار خوبى است ) .\r\n آبرو مىرود اى ابر خطاشوى ببار * كه به ديوان عمل نامه‌سياه آمده‌ايم \r\nحافظ در اين زمينه زياد دارد ، يكى و دوتا نيست ، غزلى از او را كه اندكى روشن‌تر است ذكر مىكنم :\r\n روشن از پرتوى رويت نظرى نيست كه نيست ( 1 ) * منّت خاك درت بر بصرى نيست كه نيست ( 2 ) \r\n\r\n\r\n\r\n\r\n","description":"","footnote":"\r\n( 1 ) . مىخواهد بگويد هيچ‌كس نيست - حتّى آنكه منكر است - كه نظر او از پرتو روى تو روشن نباشد ، منتها خودش نمىداند و نمىفهمد .\r\n( 2 ) . همان را تأكيد مىكند با اين عبارت .\r\n","page_name":" 610 ","page_number":610},
  {"content":"\r\n\r\n ناظر روى تو صاحب‌نظران‌اند آرى * سرّ گيسوى تو در هيچ سرى نيست كه نيست \r\nگروهى صاحب‌نظر ، آنها هستند كه تو را مىبينند و مىفهمند كه مىبينند ، و گروه ديگر آنهايى هستند كه مىبينند و خودشان نمىفهمند كه دارند مىبينند .\r\n مصلحت نيست كه از پرده برون افتد راز * ورنه در مجلس رندان خبرى نيست كه نيست \r\nحاجى سبزوارى صاحب كتاب منظومه ، حكيم و فيلسوف و عارف و فوق العاده مرد متّقى با حالى است و گرچه شهرتش به علمش است ولى مقام عملش از مقام علمش بالاتر است ، شعر هم مىگفته ، هم به فارسى و هم به عربى ، البتّه شاعر درجه اوّل نيست ولى شعرهاى خوب هم زياد دارد . بعضى شعرهايش واقعاً عالى است .\r\nهمين غزل حافظ را او استقبال كرده . يكى دو تا شعر در آن هست كه تقريبا همرديف شعرهاى حافظ شده و خيلى هم شهرت پيدا كرده ، مىگويد :\r\n شورش عشق تو در هيچ سرى نيست كه نيست * منظر روى تو زيب نظرى نيست كه نيست \r\n( همان حرف حافظ را با اين عبارت مىگويد ) .\r\n نيست يك مرغ دلى كش نفكندى به قفس * تير بيداد تو تا پر به پرى نيست كه نيست\r\nنه همين از غم او سينهء ما صد چاك است * داغ او لاله صفت بر جگرى نيست كه نيست \r\nشعر خيلى معروفش كه بيت الغزل آن است اين است :\r\n موسىاى نيست كه دعوى انا الحق شنود * ورنه اين زمزمه اندر شجرى نيست كه نيست\r\nچشم ما ديدهء خفّاش بود ورنه تو را * پرتو حسن به ديوار و درى نيست كه نيست \r\n\r\n","description":"","footnote":"","page_name":" 611 ","page_number":611},
  {"content":"\r\n\r\n گوش اسرار شنو نيست و گرنه « اسرار » ( 1 ) * برش از عالم معنا خبرى نيست كه نيست \r\nبه هر حال اين جملهء صحيفهء سجّاديّه هم جملهء فوق العاده عجيب و پرمغز و پرمعنايى است . حال اگر ما در جملهء « ابتدع بقدرته الخلق . . . » ، « خلق » را به معناى مطلق آفرينش بگيريم [ اين جملات 
  ] يك فلسفهء عمومى براى كلّ آفرينش است كه شامل انسان هم هست ، و اگر « خلق » را مخصوص انسانها بدانيم بديهى است كه بازهم شامل انسانها مىشود . اينها يك چيزهايى بود كه من به طور نمونه خواستم عرض كنم كه اينها در مدارك اسلامى هست .\r\nحال مطلبى را مقدّمتاً عرض مىكنم و بعد به شرح آيات ( آيهء فطرت و آيهء ذر ) مىپردازم .\r\nدر باب فطرت ، دو نوع فطرت مىتوانيم داشته باشيم كه اينها با يكديگر مانعة الجمع نيستند و بلكه با همديگر هستند : يكى فطرت ادراكى و ديگر فطرت احساسى ( احساس به همان معنايى كه ما جمع مىبنديم و « احساسات » مىگوييم ) .\r\nفطرت ادراكى معنايش اين است كه دين يا خصوص توحيد - كه در اين باره در بحث  « فَأَقِمْ وَجْهَكَ لِلدِّينِ حَنِيفاً »  ( 2 ) بحث خواهيم كرد - از نظر ادراكى يعنى از نظر فكرى براى بشر فطرى است ؛ يعنى يك فكرى است كه عقل انسان بالفطره آن را مىپذيرد و براى پذيرفتنش نياز به تعليم و تعلّم و مدرسه نيست ، [ و به طور كلّى 
  ] هر چه را كه ما از نظر ادراك بگوييم « فطرى » ، معنايش اين است كه يا دليل نمىخواهد و بديهى اوّلى است و يا از قضايايى است كه اگر هم دليل مىخواهد دليلش هميشه همراهش هست ، « قضايا قياساتها معها » است ؛ چون دليلش هميشه همراهش هست بازهم نيازى به اين كه معلّمى در مدرسه آن را به انسان آموخته باشد نيست . اين را ما مىگوييم ادراك فطرى ، كه مربوط به عالم فكر و ادراك و عقل مىشود . حال براى اين ، باز نمونه‌اى از حديث بياورم .\r\nحديثى است در تفسير صافى از امام عسكرى ( عليه السّلام ) ؛ حديث بسيار\r\n\r\n\r\n\r\n\r\n","description":"","footnote":"\r\n( 1 ) . « اسرار » تخلّص اوست .\r\n( 2 ) . روم / 30 .\r\n","page_name":" 612 ","page_number":612},
  {"content":"\r\n\r\nمفصّلى است ؛ گرچه سند آن چندان معتبر نيست ولى مضامين حديث مضامينى است كه شيخ انصارى مىگويد از مضامين اين حديث علائم صحّت نمودار است ؛ خيلى جالب هم هست ؛ در ذيل آيهء  « وَ مِنْهُمْ أُمِّيُّونَ لا يَعْلَمُونَ الْكِتابَ إِلَّا أَمانِيَّ »  ( 1 ) است . قرآن تودهء بىسواد يهودى را انتقاد مىكند ، يعنى علاوه بر انتقاد از احبار و علمايشان ، مىفرمايد :  « وَ مِنْهُمْ أُمِّيُّونَ لا يَعْلَمُونَ الْكِتابَ إِلَّا أَمانِيَّ »  گروهى از اينها هم يك مردم امّى بىسوادى هستند كه از توراتشان جز يك سلسله آرزوها و خيالات خبرى ندارند ( مثل تودهء مسلمان امروز ) ، همين قدر مىداند كه يك توراتى هست ، امّا اگر بپرسيد محتواى تورات چيست ؟ هيچ چيز نمىداند ؛ شايد يك چيزهايى را خيال بكند در تورات است كه در تورات نيست ، و چيزهايى را كه در تورات هست او خبر ندارد كه وجود دارد .\r\nاين قدر بىاطّلاع است . حديث چنين است :\r\nشخصى از امام صادق ( عليه السّلام ) سؤال كرد كه تودهء عوام چه تقصيرى دارند ؟\r\nخود قرآن قبول مىكند كه اينها مردم جاهل و بىمعرفتى بوده‌اند ، هر چه بر سر اينها آوردند علما آوردند ، پس همهء نكوهشها بايد متوجّه علما باشد ، مردم عوام كه عذرى ندارند ، اينها بايد معذور عند الله باشند ، چرا قرآن از اينها انتقاد مىكند ؟ امام آنجا يك بحث مفصّلى مىفرمايند كه من در يكى از سخنرانيهايى كه در آن انجمن ماهانهء دينى در حدود پانزده سال پيش مىكرديم ( 2 ) قسمتهاى زيادى از اين حديث را آوردم . امام در آنجا يك بحث بسيار عالى را طرح مىكند ، علما را تقسيم مىكند كه چگونه هستند و چگونه نيستند و علماى سوء چنين‌اند و علماى غير سوء چنين ، علمايى كه بد از كار درمىآيند ضررشان بر اسلام از لشكر يزيد بن معاويه بر حسين بن على ( عليه السّلام ) بيشتر است و . . .\r\nغرض اين كه مىرسد به اينجا : و امّا تودهء عوام . امام مىفرمايد : نه ، چنين نيست .\r\nيك مسائلى هست كه اينها درس خواندن نمىخواهد كه بگوييم چون درسش را نخوانده‌اند پس معذورند . در برخى مسائل ، عوام معذورند ، مسائلى است كه بايد درسش را بخوانند ، درسش را نخوانده‌اند ، ديگران مانع شده‌اند درس بخوانند ، اينها قهراً معذورند ؛ ولى يك مسائلى هست كه درس خواندن نمىخواهد ، انسان اضطراراً به\r\n\r\n\r\n\r\n\r\n","description":"","footnote":"\r\n( 1 ) . بقره / 78 .\r\n( 2 ) . [ اين سخنرانى در كتاب ده گفتار تحت عنوان « اصل اجتهاد در اسلام » درج شده است . 
  ]\r\n","page_name":" 613 ","page_number":613},
  {"content":"\r\n\r\nحكم معارف فطرى ، قلب خودش آن را مىفهمد . بعد مثال ذكر مىكند ، چه مثال عالىاى ! مىفرمايد عوام يهود علماى خود را مىديدند كه به اينها دستور تقوا و پاكى مىدهند ، دستور ربا نخوردن و سحت نخوردن مىدهند ولى خودشان عمل نمىكنند ، ضدّش را عمل مىكنند . به چشم خودشان مىديدند . بعد امام مىفرمايد : « و قد اضطرّوا بمعارف قلوبهم » ( 1 ) انسان اضطراراً و جبراً به حكم معارف سرشتى قلبى خودش اين را مىفهمد كه اگر كسى دستورى داد و خودش بر ضدّش عمل كرد به حرف او نبايد اعتماد كرد و بايد او را طرد كرد . اين ديگر درس خواندن نمىخواهد كه در كدام دانشگاه اين را به مردم آموخته‌اند كه اگر ديديد عالمى به شما دستور تقوا مىدهد ولى خودش تقوا ندارد از او پيروى نكنيد . اين ديگر دانشگاه ديدن و مدرسه ديدن نمىخواهد . فطرت هر كسى اين مقدار را مىفهمد .\r\nاينها را ما مىگوييم « ادراكهاى اوّليّهء فطرى » كه اگر هيچ كسى هم به انسان ياد ندهد ، انسان بالفطره اين مقدار را مىفهمد .\r\nپس فطرت ، يكى به معناى فطرت ادراكى است ، كه به اين معنا « دين فطرى است » يا بگوييم « توحيد فطرى است » يعنى از نظر ادراكى فطرى است . دوم فطرت احساسى است ، يعنى توجّه به خدا و حتّى توجّه به دستورهاى دين [ به گونه‌اى است كه 
  ] احساسات انسان ، انسان را به سوى خدا و به سوى دين مىكشاند . اين ، دو مطلب است . يك وقت مىگوييم انسان بالفطره خدا را مىفهمد ، و يك وقت مىگوييم انسان بالفطره به سوى خدا گرايش و كشش دارد و جذب مىشود .\r\nحال بايد ببينيم آنچه در قرآن ، نهج البلاغه ، صحيفهء سجّاديّه و كلمات ائمّهء اطهار در باب فطرى بودن دين به طور كلّى يا توحيد آمده است ، آيا مقصود اين است كه دين و توحيد از نظر ادراكى فطرى هستند يعنى يك ادراك فطرى در انسان هستند ، يا مقصود اين است كه اينها يك گرايش فطرى و يك كشش فطرى در انسان هستند ؟ يا هر دو ؟ از جلسهء آينده كه ما ان شاء اللَّه دربارهء آيات بحث مىكنيم ، و باز به تفصيل بيشتر قهراً شايد به همين جمله‌ها هم برگرديم ، اين موضوع را بحث مىكنيم كه آيا اين كه « دين يا\r\n\r\n\r\n\r\n\r\n","description":"","footnote":"\r\n( 1 ) . تفسير صافى ، ص 36 ، ذيل آيهء 78 بقره .\r\n","page_name":" 614 ","page_number":614},
  {"content":"\r\n\r\nتوحيد - كه خود اين هم باز قابل بحث است : دين به طور كلّى يا خصوص توحيد كه اصل اصول دين است - فطرى است » يعنى دين يا توحيد يك ادراك فطرى در بشر است يا يك احساس و گرايش فطرى در بشر است ؟ ( 1 ) .\r\n\r\n\r\n\r\n\r\n","description":"","footnote":"\r\n( 1 ) . [ چنان كه از كلام استاد پيداست ، بحث فطرت - خصوصاً بحث دربارهء آيات قرآن - همچنان ادامه داشته است ولى ظاهراً اين جلسات در همين جا به پايان رسيده و ادامه نيافته است . 
  ]\r\n","page_name":" 615 ","page_number":615},
  {"content":"\r\n . \r\n","description":"","footnote":"","page_name":" 616 ","page_number":616},
  {"content":"\r\n . \r\n","description":"","footnote":"","page_name":" 617 ","page_number":617},
  {"content":"\r\n . \r\n","description":"","footnote":"","page_name":" 618 ","page_number":618},
  {"content":"\r\n . \r\n","description":"","footnote":"","page_name":" 619 ","page_number":619},
  {"content":"\r\n . \r\n","description":"","footnote":"","page_name":" 620 ","page_number":620},
  {"content":"\r\n . \r\n","description":"","footnote":"","page_name":" 621 ","page_number":621},
  {"content":"\r\n . \r\n","description":"","footnote":"","page_name":" 622 ","page_number":622},
  {"content":"\r\n . \r\n","description":"","footnote":"","page_name":" 623 ","page_number":623},
  {"content":"\r\n . \r\n","description":"","footnote":"","page_name":" 624 ","page_number":624},
  {"content":"\r\n . \r\n","description":"","footnote":"","page_name":" 625 ","page_number":625},
  {"content":"\r\n . \r\n","description":"","footnote":"","page_name":" 626 ","page_number":626},
  {"content":"\r\n . \r\n","description":"","footnote":"","page_name":" 627 ","page_number":627},
  {"content":"\r\n . \r\n","description":"","footnote":"","page_name":" 628 ","page_number":628},
  {"content":"\r\n . \r\n","description":"","footnote":"","page_name":" 629 ","page_number":629},
  {"content":"\r\n . \r\n","description":"","footnote":"","page_name":" 630 ","page_number":630},
  {"content":"\r\n . \r\n","description":"","footnote":"","page_name":" 631 ","page_number":631},
  {"content":"\r\n . \r\n","description":"","footnote":"","page_name":" 632 ","page_number":632},
  {"content":"\r\n . \r\n","description":"","footnote":"","page_name":" 633 ","page_number":633},
  {"content":"\r\n . \r\n","description":"","footnote":"","page_name":" 634 ","page_number":634},
  {"content":"\r\n . \r\n","description":"","footnote":"","page_name":" 635 ","page_number":635},
  {"content":"\r\n . \r\n","description":"","footnote":"","page_name":" 636 ","page_number":636},
  {"content":"\r\n . \r\n","description":"","footnote":"","page_name":" 637 ","page_number":637},
  {"content":"\r\n . \r\n","description":"","footnote":"","page_name":" 638 ","page_number":638},
  {"content":"\r\n . \r\n","description":"","footnote":"","page_name":" 639 ","page_number":639},
  {"content":"\r\n . \r\n","description":"","footnote":"","page_name":" 640 ","page_number":640},
  {"content":"\r\n . \r\n","description":"","footnote":"","page_name":" 641 ","page_number":641},
  {"content":"\r\n . \r\n","description":"","footnote":"","page_name":" 642 ","page_number":642},
  {"content":"\r\n . \r\n","description":"","footnote":"","page_name":" 643 ","page_number":643},
  {"content":"\r\n . \r\n","description":"","footnote":"","page_name":" 644 ","page_number":644},
  {"content":"\r\n . \r\n","description":"","footnote":"","page_name":" 645 ","page_number":645},
  {"content":"\r\n . \r\n","description":"","footnote":"","page_name":" 646 ","page_number":646},
  {"content":"\r\n . \r\n","description":"","footnote":"","page_name":" 647 ","page_number":647},
  {"content":"\r\n . \r\n","description":"","footnote":"","page_name":" 648 ","page_number":648},
  {"content":"\r\n . \r\n","description":"","footnote":"","page_name":" 649 ","page_number":649},
  {"content":"\r\n . \r\n\r\n","description":"","footnote":"","page_name":" 650 ","page_number":650}
  ]