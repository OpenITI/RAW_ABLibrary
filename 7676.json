[
  {"content":"\r\n\r\nكامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : ابو القاسم حالت\r\nجلد بيستم و چهارم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n587 وقايع سال پانصد و هشتاد و هفتم هجرى قمرى\r\n\r\nمحاصره جزيره ابن عمر به دست عز الدين مسعود فرمانرواى موصل\r\nدر اين سال - در ماه ربيع الاول - اتابك عز الدين مسعود بن مودود بن زنگى ، فرمانرواى موصل ، عازم جزيره ابن عمر گرديد و آن جا را محاصره كرد .\r\nصاحب جزيره ابن عمر ، درين هنگام ، سنجر شاه بن سيف الدين غازى بن مودود ، برادر زاده عز الدين مسعود ، بود .\r\nعلت اقدام عز الدين مسعود به محاصره جزيره ابن عمر اين بود كه سنجر شاه به عموى خود - عز الدين - آزار بسيار مىرساند و از او بدگوئى مىكرد .\r\nهمچنين درباره او به صلاح الدين نامه مىنگاشت . گاهى مىنوشت كه عز الدين مىخواهد شهرهاى تو را بگيرد و گاهى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمىگفت او با دشمنان تو نامه‌نگارى مىكند و آنان را بر مىانگيزد كه به تو حمله‌ور شوند .\r\nاز اين گونه فتنه انگيزىها و كارهاى زيان آور در حق عموى خود انجام مىداد .\r\nعز الدين مسعود در برابر اين كارها شكيبائى مىورزيد و برادر زاده خود را گوشمالى نمىداد ، گاهى به حالش رحم مىكرد و گاهى مىترسيد از اين كه او ناچار شود و جزيره ابن عمر را به صلاح الدين واگذار كند .\r\nدر سال گذشته - يعنى سال 586 - كه صلاح الدين در عكا بود ، سنجر شاه هم با گروهى از فرمانروايان اطراف به خدمت صلاح - الدين رسيد و مدت كوتاهى در نزد او ماند .\r\nبعد اجازه خواست كه به شهر خود باز گردد .\r\nصلاح الدين به او گفت : « از فرمانروايان اطراف گروهى نزد ما هستند كه همه با لشكريان خود به كمك ما آمده‌اند . از جمله آنها عماد الدين ، فرمانرواى سنجار ، است كه از تو سالمندتر است ، پسر عموى تو ، عز الدين ، است كه از تو كوچك‌تر است ، همچنين ديگران هستند . و اگر تو اين باب را باز كنى ، آنها هم از تو پيروى خواهند كرد و با سپاهيان خود از اين جا خواهند رفت و ما را تنها خواهند گذاشت . »\r\nسنجر شاه به سخن صلاح الدين اعتنائى نكرد و در رفتن اصرار ورزيد .\r\nگروهى از مردم جزيره ابن عمر هم پيش صلاح الدين بودند و از او پناه مىجستند و از دست سنجر شاه دادخواهى مىكردند زيرا\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاو درباره ايشان بيداد روا داشته و دارائى و املاكشان را گرفته بود .\r\nسنجرشاه به سبب اين گونه شكايت‌ها نيز انديشناك بود و مىترسيد مورد خشم صلاح الدين واقع شود .\r\nاز اين رو پى در پى مىكوشيد كه اجازه بازگشت بگيرد تا شب عيد فطر سال 586 .\r\nدر سحرگاه اين شب سوار بر اسب شد و به سوى سراپرده صلاح الدين شتافت .\r\nبه كسان خود هم اجازه داد كه حركت كنند . آنان نيز با بار و بنه روانه شدند .\r\nاو تنها ماند . و هنگامى كه به سراپرده صلاح الدين رسيد ، اجازه ملاقات خواست .\r\nصلاح الدين تازه از گرمابه بيرون آمده و عرق كرده بود و نمىتوانست او را بپذيرد .\r\nاز اين رو ، سنجر شاه بر در خيمه او مدتى قدم زد تا صلاح - الدين به او اجازه ورود داد .\r\nهمين كه وارد شد ، عيد فطر را به صلاح الدين تهنيت گفت و به خداحافظى پرداخت .\r\nصلاح الدين به او گفت : « ما علت تصميم تو را به رفتن نفهميديم . بعد از مدتى كه نزد ما هستى ، خوب نيست كه اين طور از پيش ما به روى . پس صبر كن تا به رسم معهود ، هدايائى برايت بفرستيم . »\r\nولى اين سخنان سودى نبخشيد و او گوش نداد و خداحافظى كرد و برگشت .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nتقى الدين عمر - برادر زاده صلاح الدين - نيز با قشون خويش از شهر خود ، حماة ، پيش صلاح الدين آمده بود .\r\nصلاح الدين به او نوشت و فرمان داد كه سنجر شاه را ، به رضا يا به زور ، باز گرداند .\r\nبعد ، از زبان تقى الدين براى صلاح الدين حكايت كردند كه تقى الدين گفته بود :\r\n« من كسى را مانند سنجر شاه نديدم . در گردنه فيق به او برخوردم و سبب بازگشت او را پرسيدم .\r\nبه اين شاخ و آن شاخ پريد و عذرهائى آورد كه شنيدنى نبود .\r\nبه او گفتم : من خبر بازگشت تو را الآن شنيدم . سزاوار نيست كه بدون تشريف سلطان صلاح الدين و هديه او از اين جا به روى چون زحماتى كه تاكنون كشيده‌اى به هدر خواهد رفت .\r\nآنگاه ازو خواستم كه برگردد .\r\nولى به حرف من گوش نداد و با من طورى صحبت كرد كه گفتى من يكى از بردگانش بودم .\r\nمن هم وقتى اين گستاخى را ازو ديدم به او گفتم : يا به خوبى و خوشى برگرد يا به زور ترا بر مىگردانم .\r\nاين حرف را كه شنيد از اسب فرود آمد و دامن مرا گرفت و گفت : دستم به دامنت .\r\nو به گريه افتاد .\r\nمن اولا از بىخردى و ثانيا از خوارى او متعجب شدم .\r\nسرانجام با من برگشت . »\r\nسنجرشاه ، پس از بازگشت خود ، چند روزى پيش صلاح -\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nالدين ماند .\r\nصلاح الدين كه از رفتار سنجر شاه رضايت نداشت ، به اتابك عز الدين مسعود ، فرمانرواى موصل نوشت كه بر جزيره ابن عمر حمله برد و آنجا را محاصره كند و بگيرد . عده‌اى را نيز در سر راه سنجر شاه بفرستد تا چنانچه خواست برگردد دستگيرش كنند .\r\nعز الدين ترسيد كه شايد صلاح الدين مىخواهد از اين راه نيرنگى به كار برد و او را به پيمان شكنى سرزنش كند .\r\nاز اين رو ، هيچ كارى نكرد ، بلكه براى او پيام فرستاد كه « چنانچه جزيره ابن عمر بايد در اختيار من قرار گيرد خواهش مىكنم دستخط خود و فرمان رسمى آن را براى من بفرست . »\r\nدر اين باره پيك و پيام‌هائى ميان آن دو رد و بدل شد تا سال 586 پايان يافت .\r\nدر سال تازه ، قرار اين كار داده شد و عز الدين مسعود به جزيره ابن عمر رفت و آن جا را پيرامون گرفت .\r\nاين محاصره چهار ماه و چند روزى به طول انجاميد كه پايان آن شعبان بود .\r\nولى بر آن سرزمين دست نيافت بلكه ميان او و سنجر شاه به دست رسول صلاح الدين قرار تازه‌اى داده شد .\r\nصلاح الدين ، پس از تصميمى كه درباره جزيره گرفت ، اين رسول را فرستاده و پيام داده بود كه : « فرمانرواى سنجار و حاكم اربل ، و فرمانروايان ديگر درباره سنجرشاه ميانجيگرى كرده‌اند . »\r\nبنا بر اين ترتيب صلح بدان گونه داده شد كه نيمى از توابع\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nجزيره به عز الدين و نيم ديگر به سنجر شاه تعلق داشته باشد . جزيره نيز در دست سنجر شاه بماند و جزو نيمه‌اى باشد كه به وى تعلق مىگيرد .\r\nعز الدين مسعود در ماه شعبان به موصل باز گشت .\r\nپس از اين ماجرى ، صلاح الدين مىگفت : « تاكنون درباره هر كسى هر چه مىشنيدم ، بعدا مىديدم راجع به او زياده‌روى كرده‌اند . جز سنجر شاه كه هر چه درباره‌اش مىگفتند ، گمان مىكردم كه زياده‌روى مىكنند . ولى وقتى او را ديدم فهميدم كه هر چه راجع به او گفته‌اند ، كم گفته‌اند . »\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nگذشتن تقى الدين از فرات و دست يافتن او بر حران و ساير شهرهاى جزيره رفتن او به شهر خلاط و در گذشت او\r\nدر اين سال ، در ماه صفر ، تقى الدين عمر ، از شام به سوى شهرهاى جزيره ، يعنى حران و رها رهسپار گرديد .\r\nعمويش ، صلاح الدين ، اين شهرها را - پس از آنكه از مظفر الدين گرفت - به او واگذاشت و آنها را نيز به تيول‌هائى كه او در شام داشت ، افزود . و با او قرار گذاشت كه آن نواحى را به سرداران خود به اقطاع بدهد و با آنان به پيش وى باز گردد تا به دستيارى ايشان بر فرنگيان چيره شود .\r\nتقى الدين ، پس از گذشتن از رود فرات و سر و سامان دادن به وضع شهرها ، روانه ميافارقين گرديد كه به وى تعلق داشت .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nوقتى بدانجا رسيد ، طمع تصرف شهرهاى ديگرى كه در آن نزديكى بودند ، در ذهن او تازه شد .\r\nاز اين رو در انديشه افتاد كه شهر حانى را در ديار بكر بگيرد .\r\nبدين جهة آن جا را محاصره كرد و به تصرف در آورد در حالى كه تنها هفتصد سوار همراه داشت .\r\nسيف الدين بكتمر ، فرمانرواى شهر خلاط ، همين كه شنيد تقى الدين شهر حانى را تصرف كرده ، لشكريان خود را گرد آورد و به سر وقت وى شتافت .\r\nشماره سربازان او به چهار هزار سوار رسيد .\r\nبا اين همه ، وقتى دو لشكر با هم روبرو شدند و به پيكار پرداختند ، لشكر خلاط در برابر تقى الدين پايدارى نكرد و گريخت .\r\nتقى الدين سر در پى ايشان نهاد و داخل سرزمينشان گرديد .\r\nسيف الدين بكتمر در آن هنگام ، مجد الدين بن رشيق ، وزير شاه ارمن را دستگير كرده و آنجا در قلعه‌اى به زندان انداخته بود .\r\nوقتى در جنگ با تقى الدين شكست خورد به نگهبان قلعه نوشت كه ابن رشيق را بكشد .\r\nپيكى كه اين نامه را مىبرد ، هنگامى بدانجا رسيد كه تقى - الدين سرگرم پيكار براى تصرف قلعه بود .\r\nتقى الدين نامه را از دست او گرفت و پس از تسخير قلعه ابن رشيق را آزاد كرد .\r\nآنگاه به سوى خلاط رو نهاد و آن شهر را محاصره كرد .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nاما چون شماره لشكريان او بسيار نبود ، كارى از پيش نبرد .\r\nاين بود كه از آن جا بازگشت و به ملازگرد روى آورد و آن جا را در ميان گرفت و عرصه را بر اهالى تنگ ساخت .\r\nاين محاصره به درازا كشيد و مدت اقامت او در آن جا به طول انجاميد .\r\nمردم ملازگرد وقتى كارد به استخوانشان رسيد ، از تقى الدين چند روز مهلت خواستند و تعداد روزها را نيز ذكر كردند .\r\nتقى الدين درخواستشان را پذيرفت .\r\nولى تقى الدين بيمار شد و دو روز پيش از آنكه مهلت آنان به پايان رسد ، عمرش به سر آمد و از جهان رفت .\r\nپس از در گذشت تقى الدين ، لشكريانش از آن جا پراكنده شدند .\r\nپسر او و يارانش ، تن بيجان او را به ميافارقين بردند .\r\nسيف الدين بكتمر برگشت و كارش بالا گرفت . و فرمانروائى او كه نزديك بود از دست برود ، بار ديگر استوارى يافت .\r\nاين حادثه حكايت از گشايشى مىكند كه پس از سختى دست مىدهد زيرا در اثر اين رويداد ، ابن رشيق از كشته شدن رهائى يافت و بكتمر نيز از خطر گرفتارى نجات پيدا كرد\r\n.\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\nرسيدن فرنگيان اروپا از راه دريا به عكا\r\nدر اين سال ، كمك‌هاى فرنگيان از راه دريا به فرنگيانى كه در عكا بودند رسيد .\r\nاز آنان ، نخستين كسى كه بدانجا رسيد ، فيليپ ، پادشاه فرانسه بود كه از لحاظ اصل و نسب ، از بزرگترين پادشاهان فرنگيان به شمار مىرفت اگر چه قلمرو فرمانروائى او زياد نبود .\r\nورود او به عكا در تاريخ دوازدهم ربيع الاول بود .\r\nنيرو و مهمات و تجهيزات او نيز بدان زيادى نبود كه گمان مىبردند .\r\nبا او تنها شش كشتى بزرگ حامل سلاح و سرباز بود و فرنگيانى كه در عكا مىجنگيدند به رسيدن اين تجهيزات دلگرم شدند و در پيكار با مسلمانانى كه در عكا بودند پافشارى كردند .\r\nدر اين هنگام صلاح الدين در شفرعم به سر مىبرد و هر روز\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nسوار مىشد و از آن جا به سر وقت فرنگيان مىشتافت كه بر آنان حمله برد تا از پيشروى به سوى عكا باز مانند .\r\nصلاح الدين ، همچنين ، به امير اسامه ، نگهبان بيروت ، نامه نوشت و دستور داد كه آنچه كشتى بادبانى و پاروئى دارد ، آماده كند و آنها را از مردان جنگى پر سازد و به دريا روانه كند تا از رسيدن فرنگيان به عكا جلوگيرى نمايند .\r\nامير اسامه نيز دستور صلاح الدين را به كار بست و كشتىهاى پاروئى را به دريا روانه كرد .\r\nاين كشتىها به پنج كشتى برخوردند پر از سربازانى كه جزو نيروهاى پادشاه انگلستان [ ( 1 ) 
  ] بودند .\r\nاو اين سربازان را از جلو فرستاده و خود در قبرس مانده بود كه آن جزيره را بگيرد .\r\nوقتى كشتىهاى مسلمانان با كشتىهاى فرنگيان - يعنى همان كشتىهاى انگليسى روبرو شدند ، مسلمانان بر آنها چيره گشتند و كشتىها را گرفتند و آنچه در كشتىها بود ، از خوراكى و كالا و پول همه را به غنيمت بردند و سربازان را نيز اسير كردند .\r\nصلاح الدين به نايبان ديگرى هم كه در آن نزديكىها داشت نامه نگاشت و دستور داد تا چنان كنند كه كشتىها و سربازان امير اسامه كرده بودند .\r\nاما فرنگيانى كه در عكا بودند به پيكار با كسانى كه شهر را در دست داشتند ادامه دادند . و در تاريخ چهارم جمادى الاولى هفت منجنيق در برابر شهر بر پاى كردند .\r\nصلاح الدين كه چنين ديد ، از شفرعم اردو و بار و بنه خود را\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اين همان « ريچارد شيردل » قهرمان معروف جنگ‌هاى صليبى است .\r\nمترجم\r\n","page_name":" 13 ","page_number":13},
  {"content":"\r\n\r\nبرچيد و با لشكر خويش از آن جا نقل مكان كرد و در برابر فرنگيان اردو زد تا سربازانش هر روز براى آمدن به سر وقت فرنگيان و برگشتن از پيش آنها به زحمت نيفتند .\r\nاو و لشكرش به فرنگيان نزديك شدند و هر گاه فرنگيان براى جنگ با مردم عكا به حركت در مىآمدند ، مسلمانان ، خود را به ايشان مىرساندند و از آن سوى خندقشان با آنها به جنگ مىپرداختند .\r\nبدين گونه ، فرنگيان با مسلمانان سرگرم زد و خورد مىشدند و از جنگ با مردم عكا باز ميماندند .\r\nدر نتيجه ، بار جنگ براى اهالى شهر عكا سبك‌تر مىشد .\r\nبعد ، پادشاه انگلستان در سيزدهم جمادى الاولى رسيد . او در راه خود بر جزيره قبرس دست يافته و آن را از دولت روم گرفته بود .\r\nاو همين كه به جزيره قبرس رسيد ، به فرمانرواى جزيره نيرنگ زد و سراسر جزيره را گرفت .\r\nاين پيروزى ، به قلمرو فرمانروائى او افزود و فرنگيان را نيرومندتر ساخت .\r\nپادشاه انگلستان ، پس از فراغت از كار قبرس ، از آن جا به سوى فرنگيانى كه در عكا بودند شتافت .\r\nاو با بيست و پنج كشتى بزرگ ، پر از سرباز و كالا ، به فرنگيان عكا پيوست .\r\nبا رسيدن آنها گزند فرنگيان فزونى يافت و درد سر آنان براى مسلمانان سخت‌تر شد .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nپادشاه انگلستان در دلاورى و فريبكارى و چابكى و پايدارى ، مرد زمان خود بود و از زيركى او ، كه همانند نداشت ، مسلمانان آسيب بسيار ديدند .\r\nصلاح الدين ، همين كه خبر رسيدن پادشاه انگلستان را شنيد دستور داد كه كشتى بزرگى پر از مردان جنگى و تجهيزات و خواربار كنند .\r\nاين كشتى آماده شد و از بيروت به راه افتاد در حالى كه هفتصد مرد جنگى در آن بود .\r\nپادشاه انگلستان به اين كشتى برخورد كرد و با آن روبرو شد و به جنگ پرداخت .\r\nمسلمانانى كه در كشتى بودند ، درين جنگ تا آن جا كه مىتوانستند پايدارى كردند .\r\nوقتى از رهائى خود نا اميد شدند ، فرمانده ايشان ، يعقوب حلبى ، سركرده سلاحداران ، كه او را غلام ابن شقتين مىخواندند ، در ته كشتى رفت و در كشتى سوراخ بزرگى ايجاد كرد تا فرنگيان به كسانى كه در كشتى بودند و ذخائرى كه همراه داشتند ، دست نيابند .\r\nبدين گونه كشتى با آنچه در آن بود غرق شد .\r\nچنان كه پيش از اين گفتيم ، شماره سربازان عكا كاهش يافته بود و اين شهر به سربازان بيش‌ترى نياز داشت .\r\nبعد ، وقتى فرنگيان ارابه‌هاى جنگى ساختند و با اين ارابه‌ها به پيشروى پرداختند ، مسلمانان برخى از آنها را آتش زدند و برخى را گرفتند .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nسپس دژ كوب‌هائى ساختند و با آنها شروع به پيشروى كردند ولى مسلمانان از عكا بيرون تاختند و با فرنگيان در حول و حوش شهر جنگيدند و دژ كوب‌ها را نيز گرفتند .\r\nوقتى فرنگيان ديدند كه همه آنها سودى نداد ، پشته مستطيل بزرگى از خاك ساختند و آن را رفته رفته به شهر نزديك كردند .\r\nاز پشت اين پشته با مردم عكا مىجنگيدند بى اينكه از آنان آزارى ببينند .\r\nحتى وقتى كه بلندى اين پشته به نصف رسيد ، فرنگيان باز همچنان در پناه آن خود را حفظ مىكردند و از پشت آن به جنگ ادامه مىدادند .\r\nمسلمانان به هيچ تدبير ، نه با آتش نه با چيزهاى ديگر ، نتوانستند آن پشته را از ميان ببرند .\r\nدر اين هنگام بود كه مصيبت مسلمانان عكا شدت يافت .\r\nاز اين رو به صلاح الدين پيام فرستادند و وضع خود را شرح دادند .\r\nصلاح الدين نيز نتوانست به سود ايشان كارى انجام دهد\r\n.\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nدست يافتن فرنگيان بر عكا\r\nدر روز جمعه ، هفدهم جمادى الآخر ، فرنگيان - كه خدا لعنتشان كند - بر شهر عكا دست يافتند .\r\nنخستين سرشكستگى و خوارى و ضعفى كه به مردم اين شهر رسيد ، هنگامى بود كه امير سيف الدين على بن احمد هكارى معروف به مشطوب با عده‌اى ديگر از سرداران - كه او برجسته‌ترين و بزرگترينشان شمرده مىشد - پيش پادشاه فرانسه رفت و به او وعده داد كه شهر را تسليم خواهد كرد به شرط آنكه مسلمانان عكا را آزاد گذارند و به آنان امكان دهند كه به سلطان خود - صلاح الدين ايوبى - بپيوندند .\r\nپادشاه فرانسه اين پيشنهاد را نپذيرفت .\r\nعلى بن احمد مشطوب به شهر عكا بازگشت .\r\nمردم شهر به شنيدن اين خبر دلسرد شدند و دچار ضعف و خوارى و نگرانى گرديدند .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nدومين بار كه نگرانى مردم عكا فزونى يافت هنگامى بود كه دو سردار وقتى پى بردند كه با على بن احمد مشطوب فرنگيان چگونه رفتار كردند و درخواستش را كه براى مردم عكا امان مىخواست نپذيرفتند ، در انديشه رهائى خويش افتادند .\r\nاين دو تن شبانه شتر گرفتند و خود را به دريا رساندند و سوار كشتى كوچكى شدند و پنهان از چشم ياران خويش بيرون جستند و به اردوگاه مسلمانان پيوستند .\r\nاين دو سردار عز الدين ارسل اسدى ، و پسر عز الدين جاولى بودند .\r\nعده‌اى ديگر نيز همراهشان رفتند .\r\nبامداد كه مردم عكا برخاستند و ديدند از آن سرداران اثرى نيست ، بيش از پيش دلسرد شدند و احساس زبونى و ناتوانى كردند و دل بر هلاك نهادند .\r\nبعد ، هنگامى كه فرنگيان براى صلاح الدين پيام فرستادند و درباره واگذارى عكا گفت و گو كردند ، صلاح الدين حاضر شد كه شهر را به ايشان تسليم كند .\r\nشرط بر اين بود كه مسلمانان به شماره كسانى كه در عكا به سر مىبردند اسيران فرنگى را آزاد كنند تا در برابر آن ، فرنگيان نيز مسلمانان عكا را آزاد بگذارند .\r\nهمچنين مسلمانان صليب صليب‌ها را كه در بيت المقدس به دست آورده بودند به فرنگيان باز پس دهند .\r\nاما فرنگيان به وعده‌اى كه در اين باره به آنها داده شد قانع نگرديدند .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nاز اين رو ، صلاح الدين ، براى مسلمانان عكا پيام فرستاد و دستور داد كه همه با هم ، يك دل و همدست ، از شهر بيرون شوند و از راه دريا به راه افتند و ناگهان همه بر دشمن حمله برند . عكا را نيز با آنچه در شهر دارند ترك گويند .\r\nصلاح الدين ، ضمنا وعده داد كه با لشكر خود به آن قسمت كه مردم عكا بيرون مىروند خواهد تاخت و با فرنگيان جنگ خواهد كرد و بدين گونه دشمنان را سرگرم خواهد ساخت تا مسلمانان عكا به وى بپيوندند .\r\nوقتى اين دستور به مردم عكا رسيد شروع به كار كردند ولى به جاى اينكه طبق دستور صلاح الدين ، آنچه دارند در شهر بگذارند و فقط در صدد نجات خود باشند ، همه سرگرم جمع كردن اموال خود شدند و از اين كار فراغت نيافتند تا وقتى كه صبح دميد و فرصت كارى كه مىخواستند انجام دهند از دست رفت .\r\nصبح دريافتند كه از نگهدارى شهر عاجزند . فرنگيان نيز با تمام تجهيزات و امكانات خود شروع به حمله و پيشروى به سوى شهر كردند .\r\nكسانى كه در عكا به سر مىبردند بر فراز ديوار شهر آمدند و پرچم‌هاى خود را تكان دادند تا مسلمانان آنها را ببينند .\r\nتكان دادن پرچم نشانه آن بود كه براى ايشان دردسرى پيش آمده است .\r\nمسلمانان وقتى آن را ديدند فرياد بر آوردند و به ناله و زارى پرداختند و از همه سو به فرنگيان حمله بردند به گمان اين كه بر اثر اين حمله ، فرنگيان از پيشروى به سوى عكا باز ميمانند .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nصلاح الدين نيز كه پيشاپيش ايشان بود ، بدين حمله تشويقشان مىكرد .\r\nفرنگيان از خندق‌هاى خود بيرون آمده و به سوى شهر پيش رفته بودند .\r\nاز اين رو ، مسلمانان به خندق‌هاى ايشان نزديك شدند و چيزى نمانده بود كه داخل آن خندق‌ها شوند و سنگرهاى دشمن را بگيرند و به روى آنها شمشير بكشند .\r\nولى در نتيجه سر و صدائى كه برخاست ، فرنگيان برگشتند و از پيشرفت مسلمانان جلو گيرى كردند .\r\nعده‌اى را نيز در برابر عكا گذاشتند تا با مردم شهر بجنگند .\r\nعلى بن احمد مشطوب وقتى ديد صلاح الدين نمىتواند به ايشان سودى رساند و از ايشان زيانى را بگرداند ، پيش فرنگيان رفت و درباره واگذارى شهر و بيرون بردن مردم و دارائى آنها ، با ايشان قرارى گذاشت .\r\nبه ايشان پيشنهاد كرد كه دويست هزار دينار بدهد . پانصد تن از گرفتاران بلند آوازه فرنگى را نيز كه در اسارت مسلمانان به سر مىبردند آزاد كند ، صليب صليب‌ها را نيز به ايشان باز پس دهد .\r\nچهار ده هزار دينار هم به مركيس فرمانرواى صور بپردازد .\r\nفرنگيان اين پيشنهاد را پذيرفتند و درين باره سوگند ياد كردند .\r\nقرار شد پول و اسيران در ظرف دو ماه در اختيار ايشان قرار گيرند .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nوقتى فرنگيان سوگند ياد كردند تا به پيمانى كه بسته شده وفادار بمانند ، شهر عكا به ايشان واگذار گرديد .\r\nفرنگيان بدون جنگ و خونريزى وارد شهر شدند .\r\nاما همين كه به شهر دست يافتند ، پيمان شكنى كردند و در باره مسلمانان عكا و دارائى ايشان ، به دور انديشى پرداختند . آنان را به زندان انداختند و اين طور وانمود كردند كه آنها را نگه مىدارند تا وقتى كه مسلمانان به عهد خود وفا كنند و آنچه را كه وعده داده‌اند به جاى آورند .\r\nدر همين هنگام به صلاح الدين نيز نامه‌اى نگاشتند كه پولها و اسيران و صليب بزرگ را بفرستد تا كسانى را كه نزد خود نگاه داشته‌اند ، آزاد سازند .\r\nصلاح الدين كه چنين ديد به پول جمع كردن پرداخت ، چون پولى نداشت و از درآمد شهرها هر چه برايش مىرسيد همه را خرج مىكرد .\r\nهمين كه يكصد هزار دينار گرد آورد ، سرداران خود را فرا خواند و با ايشان به كنكاش پرداخت .\r\nبه او توصيه كردند كه هيچ پولى ندهد مگر وقتى كه برگردد و آنان را سوگند دهد و قول بگيرد كه يارانش را آزاد كنند و فرقه داويه نيز عهد و سوگندشان را تضمين نمايد چه اين فرقه اهل دين ايمان و مقيد به صداقت و وفاست .\r\nصلاح الدين درين باره نامه‌اى به فرنگيان نوشت .\r\nفرقه داويه جواب داد : « ما نه سوگند مىخوريم نه ضمانت مىكنيم زيرا مىترسيم كسانى كه نزد ما هستند پيمان شكنى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nكنند . »\r\nملوك فرنگيان هم گفتند : « وقتى پول‌ها و اسيران و صليب بزرگ را به ما داديد ، از كسانى كه پيش خود نگاه داشته‌ايم ، گروهى را انتخاب مىكنيم و آزاد مىسازيم . »\r\nصلاح الدين كه اين پاسخ را شنيد دريافت كه فرنگيان در انديشه نيرنگبازى و فريبكارى هستند . اين بود كه پولى نپرداخت و فرستاده فرنگيان را باز گرداندند و براى آنان پيام داد كه : ما اين پول‌ها و اسيران و صليب بزرگ را در اختيار شما مىگذاريم و براى پرداخت بقيه پول نيز گروگان مىدهيم تا شما كسان ما را آزاد كنيد و فرقه داويه نيز حفظ گروگان و وفادارى به اين پيمان را تضمين نمايد .\r\nفرنگيان پاسخ دادند : « ما سوگند نمىخوريم . فقط وقتى صد هزار دينارى كه جمع كرده‌ايد ، با اسيران و صليب بزرگ براى ما فرستاديد ، ما هم از ياران شما هر كه را كه بخواهيم آزاد مىكنيم و هر كرا هم كه بخواهيم نگه مىداريم تا اينكه بقيه پول برسد . »\r\nدر اين جا مسلمانان به حيله فرنگيان پى بردند و دانستند كه آنها مىخواهند فقط غلامان لشكر و تنگدستان و كردان و كسانى را كه به كارى نمىآيند ، آزاد كنند و اميران و ثروتمندان را پيش خود نگاه دارند و تا سر بها از يكايك آنها نگيرند آزادشان نكنند .\r\nاز اين رو ، سلطان صلاح الدين ، ديگر پاسخى به آنان نداد .\r\nروز سه شنبه بيست و هفتم ماه رجب ، * فرنگيان همه ، سوار و پياده ، از عكا بيرون آمدند و به حول و حوش روى آوردند .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمسلمانان نيز سوار شدند و به سر وقت آنان شتافتند و بر آنها حمله بردند .\r\nفرنگيان به خشم آمدند و بسيارى از مسلمانان را كه در اختيار خود داشتند كشتند و سپس به قتل عام آنان پرداختند و همه را از دم تيغ گذراندند و فقط امراء و سركردگان و كسانى را باقى گذاشتند كه پولى داشتند .\r\nبقيه را ، اعم از كسان ايشان و همچنين توده مردم و كسانى را كه پولى نداشتند ، به قتل رساندند .\r\nصلاح الدين كه چنين ديد ، پولى را كه براى پرداخت به فرنگيان گرد آورده بود ، برداشت و اسيران و صليب بزرگ را نيز به دمشق برگرداند\r\n.\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nرفتن فرنگيان به عسقلان و ويرانى آن شهر\r\nفرنگيان - كه خدا لعنتشان كناد - پس از فراغت از كار عكا ، در تاريخ بيست و هشتم ماه رجب از آن جا حركت كردند و در اول ماه شعبان به سوى حيفا روانه گرديدند .\r\nاز كرانه دريا راه مىسپردند و از دريا دور نمىشدند .\r\nوقتى خبر رفتن فرنگيان به گوش صلاح الدين رسيد در لشگرگاه خود ندا در داد كه حركت كنند و سربازان او نيز به راه افتادند .\r\nدر اين روز ، مقدمه لشكر مسلمانان ، با ملك افضل ، پسر صلاح الدين بود و سيف الدين اياز كوش ، و عز الدين جورديك ، و چند تن ديگر از سرداران دلير نيز با وى بودند .\r\nاين عده و همچنين لشكريانى كه پيشتازان قشون صلاح الدين را تشكيل مىدادند ، خود را به فرنگيان رساندند و آنان را در راه به ستوه آوردند .\r\nفرنگيان را تيرباران كردند و از بسيارى تيرهائى كه به\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nسوى آنان مىانداختند ، نزديك بود روى خورشيد پوشيده شود .\r\nبدين گونه بر عقبه لشكر فرنگيان حمله بردند و از ايشان گروهى را كشتند و گروهى را اسير كردند .\r\nملك افضل به پدر خود پيام فرستاد و وضع را شرح داد و از او يارى خواست .\r\nصلاح الدين به سرداران و سپاهيان خود فرمان داد تا به كمك ايشان بشتابند .\r\nولى آنان عذر آوردند كه براى جنگ تدارك نكرده‌اند و آمادگى ندارند چون خود را فقط براى كوچ آماده كرده‌اند نه براى كار ديگر .\r\nبدين گونه ، فرصت كمك از دست رفت تا پادشاه انگلستان به قسمت عقب لشكر خود برگشت و سربازان آن قسمت را حفظ كرد و جمع آورى نمود و به راه انداخت تا به حيفا رسيدند .\r\nفرنگيان در حيفا اردو زدند .\r\nمسلمانان نيز در قيمون - كه قريه‌اى در آن نزديكى بود - فرود آمدند .\r\nدر آن جا فرنگيان به عوض كسانى كه آن روز از ايشان كشته يا اسير شده بودند ، همچنين به جاى اسب‌هائى كه به هلاك رسيده بودند ، از عكا سرباز و اسب آوردند .\r\nبعد به سوى قيساريه رهسپار گرديدند .\r\nمسلمانان نيز آنها را دنبال كردند و در راه به هر يك از آنها كه دست مىيافتند ، او را مىربودند و مىكشتند . زيرا صلاح الدين\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nقسم خورده بود تا به هر فرنگى كه چيره شود ، به عوض مسلمانانى كه فرنگيان در عكا كشته‌اند ، خونش را بريزد .\r\nوقتى فرنگيان به قيساريه نزديك شدند ، مسلمانان به آنها پيوستند . و طى سخت‌ترين جنگى كه ميان دو دسته در گرفت ، گروه بسيارى از آنها را نابود ساختند .\r\nفرنگيان در قيساريه فرود آمدند و مسلمانان نيز نزديك آنها اردو زدند .\r\nپس از سكونت فرنگيان ، گروهى از ايشان بيرون رفتند و از همكيشان خود دور ماندند .\r\nدر اين وقت ، مسلمانانى كه پاسدار لشكر صلاح الدين بودند بر آنان حمله بردند و گروهى را كشتند و گروهى را اسير كردند .\r\nبعد ، فرنگيان از قيساريه رهسپار ارسوف شدند .\r\nمسلمانان پيش از فرنگيان بدان سو روانه شده بودند و فرنگيان به سبب تنگى راه نمىتوانستند با مسلمانان همراه شوند و هنگامى كه به آنها رسيدند ، مسلمانان ناگهان حمله سختى بر ايشان كردند كه همه را به سوى دريا پس راند ، چنان كه گروهى به دريا ريختند و بسيارى از آنان به هلاك رسيدند .\r\nفرنگيان وقتى كه چنين ديدند گرد هم آمدند و سربازان سوار ايشان ، همه با هم ، ناگهان مانند يك فرد واحد به مسلمانان حمله بردند .\r\nدر برابر اين حمله ، مسلمانان تاب نياوردند و گريزان شدند چنان كه هيچ كسى به ديگرى توجه نمىكرد و هر كسى تنها در انديشه رهائى خود بود .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبسيارى از سواران و توده مردم مسلمان عادت داشتند كه هنگام جنگ نزديك ميدان كارزار بايستند و تماشا كنند . آن روز نيز به حال خود بودند . از اين رو ، مسلمانان وقتى شكست خوردند و گريختند ، گروهى انبوه از ايشان كشته شدند ، برخى از آنان نيز گريزان به قلب لشكر مسلمانان پناه بردند كه زير فرمان صلاح الدين بود .\r\nفرنگيان اگر در مىيافتند كه مسلمانان واقعا شكست خورده‌اند و براى نجات جان خود فرار مىكنند ، بىگمان به تعقيبشان مىپرداختند و آن شكست ادامه مىيافت و مسلمانان نابود مىشدند .\r\nولى در نزديك مسلمانان بيشه‌اى بود كه درختان بسيار داشت .\r\nگريزندگان داخل اين بيشه شدند و فرنگيان گمان بردند كه شايد نيرنگى در كار باشد . لذا از تعقيبشان دست كشيدند و برگشتند .\r\nبدين گونه از تنگنائى كه در آن گرفتار شده بودند رهائى يافتند .\r\nدرين زد و خورد كنت بزرگى از پيشوايان فرنگيان به قتل رسيد .\r\nاز مسلمانان نيز ، مملوك صلاح الدين ، كه اياز الطويل نام داشت كشته شد .\r\nاو از كسانى بود كه به دليرى و مردانگى موصوفند . و در زمان خود همانند نداشت .\r\nهمزمان با فرود آمدن فرنگيان مسلمانان نيز فرود آمدند در\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nحالى كه لگام‌هاى اسبان خود را در دست داشتند .\r\nبعد فرنگيان به يافا رفتند و در آن جا اردو زدند . و چون از مسلمانان هيچ كس در يافا نبود به آسانى توانستند آن جا را بگيرند .\r\nهنگامى كه مسلمانان در ارسوف دچار شكستگى شدند كه پيش از اين ذكر كرديم ، صلاح الدين از نزدشان به رمله رفت .\r\nدر آن جا خود را به بار و بنه خويش رساند و سرداران را گرد آورد و با ايشان به كنكاش پرداخت كه چه بايد بكنند .\r\nبه او توصيه كردند كه عسقلان را ويران سازد . و به او گفتند : « ديروز ديدى كه چه بر سر ما آمد . اگر فرنگيان به عسقلان روى آورند و ما در برابرشان بايستيم بايد از پيشرفتشان جلوگيرى كنيم .\r\nآنان نيز بىگمان با ما به جنگ خواهند پرداخت تا ما را از عسقلان دور كنند و خود در آن جا فرود آيند .\r\nاگر چنين شود ، ما باز بر مىگرديم به همان گرفتارى و درد سرى كه در عكا داشتيم . و كار بر ما سخت خواهد شد زيرا دشمن با دست يافتن بر شهر عكا و اسلحه و تجهيزات ديگرى كه در آن جاست نيرومند شده ولى ما با آنچه از دست داديم ، ضعيف شده‌ايم و هنوز چيزى نگذشته بايد دچار بلاى تازه‌اى شويم .\r\nولى صلاح الدين نتوانست خود را راضى كند كه عسقلان را ويران سازد .\r\nاز اين رو ، كسان خود را گفت كه داخل عسقلان شوند و آن جا را نگاه دارند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاما به دستور او گوش ندادند و گفتند : « اگر مىخواهى اين جا را نگه دارى ، پس خودت هم با ما بيا ، يا يكى از پسران بزرگ خود را با ما بفرست . و گرنه هيچ كس از ما حاضر نيست در اين جا بماند چون در اين صورت به ما هم همان مصيبتى خواهد رسيد كه به اهل عكا رسيد . »\r\nصلاح الدين كه چنين ديد ، ناچار روانه عسقلان شد و دستور داد كه آن را ويران كنند .\r\nبنابر اين آن جا در نوزدهم شعبان ويران شد و سنگ‌هاى آن در دريا افتاد .\r\nاموال و ذخائر بيرون از شمار نيز در عسقلان ، تعلق به سلطان صلاح الدين و مردم داشت كه همه از بين رفت و اثرى از آن شهر نماند كه فرنگيان طمع تصرف آن را داشته باشند .\r\nفرنگيان وقتى خبر ويران شدن عسقلان را شنيدند ، به جاى خود ماندند و بدان سو رهسپار نشدند .\r\nمركيس ، كه خدا لعنتش كند ، وقتى فرنگيان عكا را گرفتند ، حس كرد كه پادشاه انگلستان به او نيرنگ مىزند .\r\nلذا از دست او گريخت و به شهر صور رفت كه در آن هنگام به دست او بود و زير فرمان او اداره مىشد .\r\nاين مرد ، يك فرنگى زيرك و دورانديش و دلير بود و همه اين جنگ‌ها آتشى بود كه از گور او بر مىخاست .\r\nاو ، پس از ويران شدن عسقلان ، براى پادشاه انگلستان پيام فرستاد و به او گفت : « كسى مثل تو شايسته نيست كه پادشاه باشد و اين سپاه را فرماندهى كند . تو مىشنوى كه صلاح الدين عسقلان را\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nرا خراب كرده و از جاى خود نمىجنبى و هيچ كارى نمىكنى ؟ اى نادان ، تو وقتى شنيدى كه او شروع به ويران ساختن عسقلان كرده ، اگر شتابان به آنجا رفته بودى مىتوانستى بدون محاصره و جنگ و خونريزى آن جا را بگيرى ، چون صلاح الدين عسقلان را تنها از اين جهة خراب كرد كه نمىتوانست آن را نگاه دارد .\r\nبه حضرت مسيح سوگند كه اگر من با تو بودم ، عسقلان امروز در دست ما قرار داشت و جز يك برج ، هيچ چيز ديگرش ويران نشده بود . »\r\nپس از ويران شدن عسقلان ، صلاح الدين در تاريخ دوم ماه رمضان از آن جا رخت بر بست و به رمله رفت .\r\nدر آن جا نيز حصن رمله و همچنين كنيسه لد را ويران ساخت .\r\nدر تمام مدتى كه صلاح الدين در عسقلان اقامت داشت و سرگرم تخريب آن بود ، لشكريان او ، زير فرمان ملك عادل ابو بكر بن ايوب قرار داشتند و در برابر فرنگيان بودند .\r\nصلاح الدين پس از خراب كردن رمله به سوى بيت المقدس رفت .\r\nآن شهر را مستحكم ساخت و از لحاظ اسلحه و ذخائر و ساير ما يحتاج ، مجهز كرد و ترتيب كارها را داد و از هر جهة وسائل لازم را فراهم آورد . و در هشتم ماه رمضان به لشكرگاه خود بازگشت .\r\nدر همان روزها ، پادشاه انگلستان با چند تن از فرنگيان از\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاردوى خود بيرون رفت .\r\nگروهى از مسلمانان به او حمله‌ور شدند و جنگ سختى ميان آنان در گرفت .\r\nنزديك بود پادشاه انگلستان اسير شود ولى يكى از يارانش ، خود را فداى او كرد . يعنى با گرفتارى خود ، آزادى او را خريد .\r\nبدين ترتيب ، پادشاه انگلستان رهائى يافت و اين مرد ، به جاى او ، اسير گرديد .\r\nدر همان ايام ، زد و خورد ديگرى نيز در ميان دسته‌اى از مسلمانان و دسته‌اى از فرنگيان روى داد كه مسلمانان پيروزى يافتند\r\n.\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nرفتن فرنگيان به نطرون\r\nصلاح الدين ، وقتى كه ديد فرنگيان از يافا دست بردار نيستند و از آن جا دور نمىشوند و به آباد كردن آن پرداخته‌اند ، در روز سيزدهم رمضان به نطرون رفت و در آن جا خيمه زد .\r\nپادشاه انگلستان به او نامه‌اى نگاشت و خواستار متاركه جنگ گرديد .\r\nپيك و پيام‌هائى نيز با ملك عادل ابو بكر بن ايوب ، برادر صلاح الدين ، رد و بدل مىكرد .\r\nدر نتيجه ، قرار شد پادشاه انگلستان خواهر خود را به عقد ملك عادل در آورد و با اين زناشوئى به جنگ نيز پايان داده شود .\r\nبيت المقدس و شهرهاى ديگر ساحلى كه در دست مسلمانان است ، در اختيار ملك عادل قرار گيرد ، و عكا و شهرهاى ديگرى كه در دست فرنگيان است به خواهر پادشاه انگلستان تعلق يابد و اينها هم بر قلمرو فرمانروائى كه در دريا از شوهر خود به ارث برده ، افزوده گردد ، فرقه داويه نيز بر اين پيمان كه مورد موافقت مسلمانان و فرنگيان واقع مىشود ، رضايت دهد .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nملك عادل ، اين قرار را با برادر خود ، صلاح الدين ، در ميان گذاشت .\r\nصلاح الدين آن را پسنديد و موافقت كرد .\r\nولى وقتى خبر آن انتشار يافت ، كشيشان و اسقف‌ها و راهبان گرد آمدند و پيش خواهر پادشاه انگلستان رفتند و او را نكوهش كردند و از انجام اين كار بازداشتند .\r\nآن خانم هم از تن دادن به اين زناشوئى خوددارى كرد .\r\nمىگفتند اشكال ديگرى مانع انجام اين امر بوده است . خدا بهتر مىداند .\r\nپس از اين پيشامد ، ملك عادل و پادشاه انگلستان يك ديگر را ملاقات مىكردند و درباره صلح به گفت و گو مىپرداختند .\r\nيك بار پادشاه انگلستان از ملك عادل خواست كه ساز و آواز مسلمانان را بشنود .\r\nملك عادل نيز زن خنياگرى را كه چنگ مىنواخت ، دعوت كرد .\r\nاو آوازى خواند و آهنگى نواخت كه پادشاه انگلستان آن را پسنديد .\r\nولى گفت و گوى صلاح ميان ملك عادل و پادشاه انگلستان به جائى نرسيد و پادشاه انگلستان از اين كار جز نيرنگ و فريب انديشه ديگرى نداشت .\r\nبعد ، وقتى فرنگيان آشكار كردند كه مىخواهند به بيت - المقدس روى آورند ، صلاح الدين بار و بنه خود را در نطرون گذاشت و خود تنها با عده‌اى از ياران زبده خويش رهسپار رمله شد .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nدر آن جا به فرنگيان نزديك گرديد و بيست روز ماند و انتظار كشيد .\r\nولى فرنگيان از يافا دور نشدند .\r\nدر اين مدت چند بار ميان دو دسته زد و خورد روى داد كه هر بار مسلمانان پيروزى يافتند .\r\nبعد ، صلاح الدين به نطرون برگشت .\r\nفرنگيان نيز در تاريخ سوم ماه ذى القعده از يافا به رمله رفتند و انديشه حمله بر بيت المقدس را داشتند .\r\nدر اين ميان برخى از لشكريان اسلام با برخى از سپاهيان فرنگى نزديك گرديدند و دردسر و نگرانى و مراقبت زياد شد .\r\nهر ساعت در دو لشكرگاه بانگ شيپور آماده باش بر مىخاست و سربازان را سخت به اضطراب مىانداخت .\r\nچنين بود تا زمستان فرا رسيد و باران باريد و زمينى كه در ميان دو لشكر قرار داشت پر از گل و لاى شد\r\n.\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nرفتن صلاح الدين به قدس\r\nصلاح الدين ديد كه زمستان هجوم آورده و پى در پى باران مىبارد و لشكريان او از سختى سرما و پوشيدن سلاح و بيدارى و مراقبت ، پيوسته در زحمت هستند .\r\nبسيارى از سربازان او نيز مدت جنگشان به درازا كشيده بود .\r\nاز اين رو به آنان اجازه داد تا به شهرهاى خود بروند كه هم خود بياسايند و هم كسان خود را از نگرانى بيرون آورند و آسوده خاطر سازند .\r\nصلاح الدين ، خود نيز با گروهى كه باقى مانده بودند ، به بيت المقدس رفت .\r\nهمه در آن جا فرود آمدند و از رنج و سختىهائى كه كشيده بودند ، بياسودند .\r\nصلاح الدين در الاقسا ، نزديك كليساى قمامه ، اقامت گزيد .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nدر آن جا لشكرى از مصر به فرماندهى امير ابو الهيجاء سمين به خدمتش رسيد و مسلمانان بيت المقدس از ديدن سربازان مصرى دلگرم شدند .\r\nدر تاريخ سوم ذى الحجه فرنگيان از رمله رهسپار نطرون گرديدند و مىخواستند به بيت المقدس حمله برند .\r\nميان آنان و پاسداران لشكر مسلمانان زد و خوردهائى روى داد و مسلمانان در يكى از اين پيكارها پنجاه و اندى از سواران دلير فرنگى را اسير كردند .\r\nصلاح الدين ، پس از ورود به بيت المقدس دستور داد كه ديوار شهر را بسازند و قسمت‌هائى را كه ويران شده بود نوسازى كنند .\r\nدر پى اين دستور قسمتى كه مسلمانان از آنجا رخنه كرده و شهر را گرفته بودند ، تعمير شد و استوار گرديد .\r\nصلاح الدين ، همچنين دستور داد كه خندق بيرون ديوار را بكنند و گود سازند .\r\nكار ساختمان يا نوسازى هر برجى را نيز به يكى از اميران خود سپرد ، چنان كه از ناحيه باب عمود تا باب الرحمه ، به پسرش ملك افضل واگذار شد .\r\nاتابك عز الدين مسعود ، فرمانرواى موصل ، نيز عده‌اى معمار و بنا فرستاد كه برخى از آنها در سنگ تراشى و سنگ‌برى زبردستى بسيار داشتند .\r\nاين گروه براى او در آن جا برج و بدنه‌اى ساختند . همچنين ، همه اميران ساختمان‌هائى كردند .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبعد ، هنگامى كه بنايان با كمبود سنگ روبرو شدند ، صلاح - الدين ، كه خدايش بيامرزاد ، سوار مىشد و با مركب خود از جاهاى دور سنگ مىكشيد .\r\nسرداران و سپاهيانش نيز از او پيروى مىكردند .\r\nبدين گونه براى بنايان در يك روز چندان سنگ فراهم مىآورد كه چندين روز طول مىكشيد تا آنها را به كار برند\r\n.\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nبرگشتن فرنگيان به رمله\r\nدر بيستم ماه ذى الحجه فرنگيان به رمله بازگشتند .\r\nسبب بازگشت ايشان اين بود كه هر چه مىخواستند از كرانه دريا حمل مىكردند .\r\nهمين كه از كرانه دور مىشدند ، مسلمانان به كسانى كه براى فرنگيان خواربار مىبردند ، حمله مىكردند و راهشان را مىزدند و آنچه داشتند به غنيمت مىگرفتند .\r\nبعد ، يك بار پادشاه انگلستان به فرنگيان شام كه همراهش بودند ، گفت : « نقشه بيت المقدس را براى من بكشيد . چون آن جا را نديده‌ام . »\r\nاين نقشه را كشيدند و نشانش دادند .\r\nپادشاه انگلستان ديد از همه سو دره‌اى آن را فرا گرفته جز از يك سو كه به شمال راه مىيابد .\r\nاز آن دره و گودى آن پرسيد .\r\nگفتند : بسيار عميق است و راه ناهموار دارد .\r\nگفت : پس تا وقتى كه صلاح الدين زنده است و مسلمانان\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبا هم يك دل و يك زبان هستند ، محاصره اين شهر امكان ندارد . زيرا اگر ما در جائى كه به شهر مىپيوندد فرود آئيم ، جاهاى ديگر باز خواهد ماند و از آن جاها مردان جنگى و ذخائر و آنچه مورد نياز مسلمانان است وارد شهر خواهد شد . و اگر ما سربازان خود را به دو دسته كنيم و دسته‌اى را در دره و دسته‌اى را در قسمت ديگر بگماريم ، صلاح الدين لشكر خود را جمع مىكند و به يكى از اين دو دسته مىتازد و دسته ديگر نمىتواند به كمك ياران خود بشتابد زيرا اگر از جايگاه خود دور شود ، مسلمانانى كه در شهر هستند بيرون خواهند جست و آنچه در جايگاه مانده به غنيمت خواهند برد . اگر هم كسانى را براى نگهبانى بار و بنه خود بگذارند و به سوى ياران خود بروند تا هنگامى كه از دره برگردند و به نگهبانان بپيوندند ، صلاح الدين كار نگهبانان را ساخته است .\r\nاين دشوارىها بجز دشوارى بزرگى است كه ما براى آماده كردن علوفه اسبان و خواربار سربازان خود خواهيم داشت .\r\nياران پادشاه انگلستان ، وقتى سخنان او را شنيدند ، دريافتند كه راست مىگويد . كمبود خواربار خود را نيز در نظر گرفتند و ديدند كسانى كه حامل خواربار هستند پى در پى مورد حمله مسلمانان واقع مىشوند .\r\nاز اين رو ، به پادشاه انگلستان توصيه كردند تا به رمله باز گردد .\r\nبنا بر اين فرنگيان ، سرافكنده و زيان ديده بازگشتند\r\n.\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nكشته شدن قزل‌ارسلان\r\nدر ماه شعبان اين سال ، قزل‌ارسلان كشته شد . نام او عثمان بن ايلدگز بود .\r\nپيش از اين گفتيم كه پس از درگذشت برادرش - پهلوان بن ايلدگز - او بر اران و آذربايجان و همدان و اصفهان و رى و نواحى ما بين آنها دست يافت .\r\nفرمانرواى فارس و خوزستان نيز به اطاعت او در آمد .\r\nاو همچنين بر سلطان طغرل بن ارسلان بن طغرل چيره شد و او را در يكى از دژها به بند انداخت .\r\nبدين گونه همه آن شهرها مطيع او شدند .\r\nقزل‌ارسلان در آخر كار خود به اصفهان رفت .\r\nدر اصفهان از زمان درگذشت پهلوان بن ايلدگز تا اين هنگام پى در پى آشوب‌هائى بر پا مىشد .\r\nقزل‌ارسلان بر شافعيان اصفهان - كه بدان آشوب‌ها دامن مىزدند - خشم گرفت و گروهى از بزرگانشان را دستگير كرد و به دار كشيد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nآنگاه به همدان برگشت و به نام خويش خطبه سلطنت خواند و پنج نوبت نواخت . [ ( 1 ) 
  ]\r\nشبى كه به قتل رسيد ، براى خواب به سوى خانه خود رفت و ياران خود را نيز مرخص كرد .\r\nهمين كه به خواب رفت ، قاتل او وارد خوابگاه وى گرديد و او را كشت .\r\nقاتل شناخته نشد .\r\nياران او به دربانش بد گمان شدند و او را گرفتند .\r\nقزل‌ارسلان مردى بخشنده و خوشخوى بود . دادگرى را دوست داشت و به كار مىبست .\r\nبردبارى پيشه مىكرد و كم به كيفر دادن مىپرداخت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - در آن زمان مرسوم بود كه شبانه روز در دربار پادشاهان پنج بار كوس يا دهل نواخته مىشد .\r\n","page_name":" 41 ","page_number":41},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، معز الدين قيصر شاه بن قلج ارسلان ، صاحب - شهرهاى روم شرقى ، در ماه رمضان پيش صلاح الدين آمد .\r\nسبب آمدن او اين بود كه پدرش ، عز الدين قلج ارسلان ، قلمرو فرمانروائى خود را ميان فرزندان خويش تقسيم كرد .\r\nبه اين پسر خود ، يعنى همين معز الدين قيصر شاه ، ملطيه را داد ، و به پسر ديگرش ، قطب الدين ملكشاه ، سيواس را بخشيد .\r\nبعد ، قطب الدين بر پدر خود چيره شد و او را ديوانه پنداشت و فرمانش را ناديده انگاشت و مجبورش كرد كه ملطيه را از برادر خود بگيرد و به او بدهد .\r\nمعز الدين هراسان شد و به صلاح الدين پناهنده گرديد و از او يارى خواست .\r\nصلاح الدين مقدم او را گرامى داشت و دختر برادر خود ملك عادل را به عقد او در آورد . و نگذاشت كه قطب الدين به مقصود خود برسد .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمعز الدين در ماه ذى القعده به ملطيه بازگشت .\r\nكسى كه به راستگوئى وى اعتماد دارم ، براى من حكايت كرد و گفت :\r\n« صلاح الدين را هنگامى ديدم كه سوار شده بود تا برود و با معز الدين قيصر شاه خدا حافظى كند .\r\nمعز الدين به ديدن او از اسب پياده شد ، صلاح الدين نيز فرود آمد و پياده با او وداع كرد .\r\nهنگامى كه خواست سوار بر اسب شود معز الدين كمكش كرد تا سوار شد . علاء الدين خرمشاه ، پسر عز الدين مسعود فرمانرواى موصل ، هم لباسش را مرتب كرد .\r\nاز اين حال تعجب كردم و به صلاح الدين گفتم : « اى پسر ايوب ، به مقامى رسيده‌اى كه ملك سلجوقى و فرزند اتابك زنگى ترا بر اسب سوار مىكنند . كارت خيلى بالا گرفته ، فكر مىكنى به چه مرگى خواهى مرد ؟ » در اين سال ، حسام الدين محمد بن عمر بن لاجين از جهان رخت بر بست .\r\nاو برادر زاده صلاح الدين بود .\r\nدر اين سال ، همچنين ، علم الدين سليمان بن جندر دار فانى را بدرود گفت .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nاو نيز از بزرگان امراء صلاح الدين بود .\r\nدر ماه رجب نيز صفى بن قابض درگذشت . او از جانب صلاح الدين توليت دمشق را داشت و به همه شهرهاى آن سرزمين فرمان مىراند\r\n.\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\n( 588 ) وقايع سال پانصد و هشتاد و هشتم هجرى قمرى\r\n\r\nساخته شدن عسقلان به دست فرنگيان\r\nدر اين سال ، در ماه محرم ، فرنگيان به عسقلان رفتند و ساختن آن شهر را آغاز كردند .\r\nدر آن هنگام صلاح الدين در بيت المقدس بود .\r\nپادشاه انگلستان ، تنها با گروهى زبده از جنگجويان خود ، از عسقلان حركت كرد و به سر وقت پاسداران لشكر مسلمانان شتافت و بر آنان حمله برد .\r\nميان دو دسته جنگى سخت روى داد كه طى آن برخى از ايشان از برخى ديگر شديدا انتقام گرفتند .\r\nدر مدت كوتاهى كه صلاح الدين در بيت المقدس به سر مىبرد ، گروه‌هاى كوچكى از لشكريان وى به فرنگيان هجوم\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبردند .\r\nگاهى با دسته‌اى از آنان مىجنگيدند و گاهى خواربارشان را قطع مىكردند .\r\nاز اين گروه‌هاى جنگى يكى هم گروهى بود زير فرمان فارس الدين ميمون قصرى كه سر دسته مملوكان صلاح الدين به شمار مىرفت .\r\nاو با كسان خود به كاروان بزرگى كه از آن فرنگيان بود ، حمله‌ور شد .\r\nكاروان را گرفت و دارائى كاروان را به غنيمت برد\r\n.\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nكشته شدن مركيس و فرمانروائى كنت هرى\r\nدر اين سال ، در سيزدهم ربيع الآخر ، مركيس فرنگى ، كه خدا لعنتش كناد ، كشته شد .\r\nاو فرمانرواى صور بود و بزرگترين شيطان فرنگى به شمار مىرفت .\r\nسبب كشته شدن او اين بود كه صلاح الدين ايوبى با سر دسته اسماعيليان شام - كه سنان نام داشت - نامه‌نگارى كرد و به او - وعده‌هائى داد تا كسى را مامور قتل پادشاه انگلستان كند .\r\nهمچنين به او وعده داد كه اگر مركيس را بكشد ده هزار دينار به وى پاداش دهد .\r\nاسماعيليان نتوانستند پادشاه انگلستان را به قتل برسانند .\r\nچون سنان مصلحيت نمىدانست كه صلاح الدين از شر فرنگيان خلاصى يابد و فرصتى براى از ميان بردن اسماعيليان پيدا كند .\r\nولى چون براى گرفتن آن پول حريص بود ، توجه خود را به كشتن مركيس معطوف كرد و دو مرد را مأمور اين كار ساخت .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nآن دو تن لباس راهبان پوشيدند و خود را به فرمانرواى صيدا و ابن بارزان ، صاحب رمله ، رساندند .\r\nاين دو فرمانروا در صور پيش مركيس بودند .\r\nدو نفر اسماعيلى كه آهنگ كشتن مركيس را داشتند ، مدت شش ماه با اين دو تن به سر بردند و تظاهر به عبادت و ديندارى كردند .\r\nدر نتيجه ، مركيس به آنها خوى گرفت و اعتماد كرد .\r\nچندى بعد ، اسقف صور براى مركيس مهمانى ترتيب داد .\r\nمركيس در اين مهمانى حضور يافت و شراب نوشيد و طعام خورد .\r\nوقتى كه از پيش اسقف بيرون آمد ، دو نفر باطنى نامبرده به او حمله‌ور شدند و او را سخت زخمى كردند .\r\nيكى از دو تن گريخت و داخل كليسائى شد كه در آن جا پنهان گردد .\r\nتصادفا مركيس را نيز به همان كليسا بردند چون زخم او شدت يافته بود .\r\nآن باطنى كه در كليسا پنهان شده بود ، بار ديگر بر او پريد و او را كشت .\r\nپس از كشته شدن مركيس ، آن دو باطنى نيز به قتل رسيدند .\r\nفرنگيان كشتن مركيس را به پادشاه انگلستان نسبت دادند و گفتند او مىخواست مركيس را از ميان بردارد تا خود به تنهائى فرمانرواى كرانه شام باشد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nپس از كشته شدن مركيس ، يك نفر كنت فرنگى كه از آن سوى دريا آمده بود و او را كنت هرى مىخواندند به حكومت صور رسيد .\r\nهمان شب با ملكه صور ازدواج كرد و با او همخوابه شد در صورتى كه آن زن حامله بود . چون آبستنى در نزد آنان مانع زناشوئى نيست .\r\nاين كنت هرى از سوى پدر ، خواهر زاده پادشاه فرانسه ، و از سوى مادر خود ، خواهر زاده پادشاه انگلستان بود .\r\nاين كنت هرى پس از بازگشت پادشاه انگلستان بر شهرهاى ساحلى فرنگيان دست يافت و تا سال 594 زنده ماند و فرمانروائى كرد .\r\nدر اين سال از بام فرود افتاد و درگذشت .\r\nمردى خردمند بود و مدارا و بردبارى بسيار داشت .\r\nپس از رفتن پادشاه انگلستان به كشور خود ، اين كنت هرى براى صلاح الدين پيام فرستاد و از او دلجوئى كرد و نسبت به دو اظهار تمايل نمود و از او خلعت خواست و گفت : « تو ميدانى كه پوشيدن قبا و سرپوش مسلمانان براى ما عيب است ولى من چون ترا دوست دارم قبا و سرپوشى را كه تو بفرستى مىپوشم . »\r\nصلاح الدين خلعت گرانبهائى كه عبارت از قبا و سرپوش بود برايش فرستاد .\r\nاو هم آنها را در عكا پوشيد\r\n.\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nيغماگرى بنى عامر در بصره\r\nدر اين سال ، در ماه صفر ، گروه انبوهى از مردان قبيله بنى عامر گرد هم آمدند و به قصد حمله بر بصره حركت كردند .\r\nرئيس قبيله بنى عامر ، عميره نام داشت .\r\nحاكم بصره محمد بن اسماعيل بود . او از سوى تيولدار بصره ، امير طغرل ، كه مملوك خليفه عباسى ، الناصر لدين الله ، بود ، در بصره نيابت مىكرد .\r\nتازيان بنى عامر روز شنبه ششم ماه صفر به بصره رسيدند .\r\nامير محمد بن اسماعيل با لشگريانى كه داشت به سر وقت ايشان شتافت .\r\nدر درب الميدان ، طرف خريبه ، ميان آنان جنگى در گرفت و تا پايان روز ادامه يافت .\r\nهمين كه شب فرا رسيد ، تازيان بنى عامر نردبان‌هائى به پاى ديوار شهر گذاشتند و از روز بعد داخل شهر شدند .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمردم شهر با آنان به زد و خورد پرداختند . در اين جنگ از هر دو دسته گروه بسيارى كشته شدند .\r\nتازيان بنى عامر خانه‌هاى ساحل و برخى از محله‌هاى بصره را غارت كردند .\r\nمردم شهر ناچار به سوى ساحل ملاحان رفتند .\r\nغارتگران همان روز از بصره رفتند و مردم شهر باز به شهر برگشتند .\r\nعلت عجله تازيان بنى عامر در رفتن از بصره اين بود كه به آنان خبر رسيد كه افراد قبائل خفاجه و منتفق به آنها نزديك شده‌اند .\r\nاز اين رو به پيكار با آنان شتافتند و سخت‌ترين جنگ را كردند .\r\nسر انجام بنى عامر پيروز شدند و دارائى خفاجه و منتفق را به غنيمت بردند .\r\nآنگاه بامداد روز دوشنبه به بصره برگشتند .\r\nامير بصره ، براى پيكار با ايشان ، از مردم بصره و سواد شهر گروه انبوهى را گرد آورده بود .\r\nاز اين رو همين كه افراد بنى عامر برگشتند ، مردم بصره و همدستان ايشان ، به جنگ با مهاجمان پرداختند . ولى نتوانستند در برابرشان ايستادگى كنند و گريختند .\r\nتازيان بنى عامر داخل شهر شدند و دست به چپاول و غارت گذاشتند .\r\nمردم بصره از شهر رفتند و دارائى آنان غارت شد و -\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nآسيب‌هاى بسيار روى داد .\r\nمهاجمان در قسامل و جاهاى ديگر تا دو روز سرگرم يغما بودند . بعد ، از آن جا رفتند و مردم به خانه‌هاى خود بازگشتند .\r\nمن عين همين سرگذشت را ضمن وقايع سال 593 نيز ديده‌ام .\r\nو الله اعلم\r\n.\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nآنچه از پادشاه انگلستان سر زد\r\nدر تاريخ نهم جمادى الاول اين سال ، فرنگيان بر حصن داروم دست يافتند و آن جا را ويران ساختند .\r\nبعد به سوى بيت المقدس روانه شدند كه صلاح الدين در آن به سر مىبرد . و تا بيت نوبه رسيدند .\r\nسبب طمع آنها در تصرف بيت المقدس اين بود كه صلاح الدين لشكريان نواحى شرق و غيره را به علت فرا رسيدن زمستان مرخص كرده بود تا بروند و استراحت كنند . و ضمنا گروه ديگرى را به جاى ايشان بگمارد .\r\nبرخى از سپاهيان او نيز همراه پسرش ، افضل ، و برادرش ، عادل ، به سوى شهرهاى جزرى رهسپار شدند چنان كه ما به خواست خداى بزرگ در جاى خود به شرح آن خواهيم پرداخت .\r\nبنا بر اين از ياران خاص او فقط برخى از سرداران و سپاهيان مصرى ، پيش وى ماندند .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nفرنگيان كه چنين ديدند گمان بردند كه چون از لشكريان صلاح الدين كاسته شده ، مىتوانند از فرصت استفاده كنند و به مقصود خويش برسند .\r\nاما صلاح الدين ، همين كه خبر نزديك شدن فرنگيان را شنيد ، كار نگهدارى برج‌هاى شهر را ميان سرداران خود تقسيم كرد و آنان را آماده پيكار ساخت .\r\nدر پايان اين ماه فرنگيان از بيت نوبه به سوى قلونيه رفتند كه در دو فرسنگى بيت المقدس قرار داشت .\r\nمسلمانان با آنان دست و پنجه نرم كردند و ضرب شست خود را نشان دادند .\r\nبعد هم گروه‌هائى از لشكريان خود را فرستادند تا فرنگيان را تعقيب كنند .\r\nدر نتيجه ، فرنگيان از مسلمانان آسيبى ديدند كه توانائى تحملش را نداشتند و دانستند كه اگر در بيت المقدس فرود آيند ، بلا زودتر خواهند ديد و مسلمانان بهتر بر آنها دست خواهند يافت .\r\nاين بود كه به عقب برگشتند و در حالى كه مسلمانان به دنبالشان مىتاختند و باران تير و نيزه بر ايشان مىباريدند .\r\nهمين كه فرنگيان از يافا دور شدند صلاح الدين دسته‌اى از قشون خود را به يافا فرستاد .\r\nاين عده به يافا نزديك شدند و در آن جا كمين كردند تا\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nگروهى از سواران فرنگى همراه يك كاروان بدانجا رسيدند .\r\nمسلمانانى كه در كمين نشسته بودند ناگهان بر آنان تاختند و برخى را كشتند و برخى را گرفتار ساختند و دارائى آنها را نيز به غنيمت بردند .\r\nاين پيشامد در پايان جمادى الاولى روى داد\r\n.\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nدست يافتن فرنگيان بر مسلمانان و كاروان ايشان\r\nدر تاريخ نهم جمادى الآخر فرنگيان خبر يافتند كه لشكرى از مصر رسيده و كاروانى بزرگ همراه دارد .\r\nفرماندهى اين لشكر را فلك الدين سليمان بر عهده داشت كه برادر مادرى ملك عادل بود .\r\nگروهى ديگر از سرداران نيز با وى بودند .\r\nفرنگيان به سر وقت اين كاروان شتافتند و در نواحى خليل به لشكريان مصر و كاروانيان حمله بردند .\r\nلشكر مصر شكست خورد ولى از افراد مشهور هيچ كس كشته نشد فقط از غلامان و همسفران كشته شدند .\r\nفرنگيان خيمه‌ها و اسباب ايشان را به غنيمت بردند .\r\nاز كاروانيان برخى گرفتار شدند و برخى ديگر كه رهائى يافته بودند ، از كوه خليل بالا رفتند .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nفرنگيان به تعقيبشان نپرداختند . اگر تا نيم فرسنگ دنبالشان مىكردند بىگمان به آنان مىرسيدند و كارشان را مىساختند .\r\nاين گروه از كاروانيان كه رهائى يافته بودند ، پراكنده و فرسوده شدند و از پاى در آمدند . و تا هنگامى كه همديگر را باز يافتند ، سختى بسيار ديدند .\r\nما يكى از ياران خود را با مقدارى جنس براى تجارت به مصر فرستاده بوديم . او نيز با اين قافله از مصر باز مىگشت .\r\nاو براى من حكايت كرد و گفت :\r\n« فرنگيان هنگامى به ما حمله كردند كه تازه بارهاى خود را بر روى چارپايان نهاده و به راه افتاده بوديم .\r\nوقتى به ما حمله بردند و به جنگ پرداختند ، من چارپايان خويش را به چوب راندم و از كوه بالا رفتم در حالى كه برخى از چارپايان كسان ديگر به دنبالم بودند .\r\nگروهى از فرنگيان به ما رسيدند و چارپايانى را كه به دنبال من بودند گرفتند .\r\nمن با فرنگيان به اندازه يك تير رس فاصله داشتم . از اين رو به من نرسيدند . و من با آنچه داشتم از چنگشان رهائى يافتم و گريختم در حالى كه نمىدانستم به كجا مىروم .\r\nتا اينكه ساختمان بزرگى بر سينه كوه در چشمم نمايان شد .\r\nپرسيدم اين چيست ؟ گفتند : اين دژ كرك است .\r\nخود را بدانجا رساندم و از آن جا نيز سالم به بيت المقدس برگشتم . »\r\nهمين مرد از بيت المقدس نيز سالم به راه خود ادامه داد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nو هنگامى كه به بزاعه ، نزديك حلب ، رسيد ، به چنگ راهزنان افتاد .\r\nبدين گونه ، آنجا كه مىپنداشت قريبا به هلاك خواهد رسيد ، از مرگ نجات يافت و آن جا كه در ايمنى و سلامت خود شكى نداشت ، به هلاك رسيد\r\n.\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nرفتن افضل و عادل به شهرهاى جزيره\r\nاز درگذشت تقى الدين عمر - برادر زاده صلاح الدين - و دست يافتن پسرش ، ناصر الدين محمد بر شهرهاى جزيره ، پيش از اين صحبت شد .\r\nناصر الدين محمد ، وقتى بر شهرهاى جزيره تسلط يافت ، پيك و پيامى به صلاح الدين فرستاد و از او خواست تا آن شهرها را به اضافه آنچه در شام به پدرش تعلق داشته ، بر وى مقرر دارد .\r\nاما صلاح الدين مصلحت نديد كه چنان شهرهايى را به بچه‌اى بسپارد .\r\nاز اين رو ، به درخواست وى پاسخ مساعدى نداد .\r\nناصر الدين محمد نيز ، چون ديد كه صلاح الدين سرگرم پيكار با فرنگيان است ، بر آن شد كه از فرمان وى سرپيچى كند و گردنكشى نمايد .\r\nدر اين ميان ، افضل على ، پسر صلاح الدين ، نيز از پدر خود درخواست كرد كه آنچه به تقى الدين تعلق داشته در اختيار وى\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبگذارد و به او اجازه دهد كه از دمشق برود و آنها را تصرف كند .\r\nصلاح الدين پيشنهادش را پذيرفت و دستور داد كه به آن نواحى برود .\r\nلذا افضل على با گروهى از لشكريان خويش راهى حلب گرديد .\r\nصلاح الدين ، همچنين ، به فرمانروايان شهرهاى شرقى مانند صاحب موصل ، صاحب سنجار ، صاحب جزيره و صاحب ديار بكر و فرمانروايان شهرهاى ديگر ، نامه نوشت و دستور داد كه لشكريان خود را براى پسرش ، افضل ، بفرستند .\r\nپسر تقى الدين چون كار را بدين گونه ديد ، دانست كه نيروى برابرى با ايشان را ندارد .\r\nاز اين رو ، به ملك عادل ابو بكر بن ايوب ، عموى پدرش ، نامه‌اى نگاشت و خواهش كرد كه ميان او و صلاح الدين را آشتى دهد .\r\nملك عادل نيز صلاح الدين را از اين حال آگاه ساخت و ميانجيگرى كرد و آنان را آشتى داد و چنين قرار گذاشت كه آنچه پدر ناصر الدين محمد در شام داشته در اختيار وى بماند و شهرهاى جزيره ازو گرفته شود .\r\nقاعده صلح بدين ترتيب استقرار يافت .\r\nصلاح الدين شهرهاى جزيره را كه عبارت بودند از حران ، رها ، سميساط ، ميافارقين ، و حانى ، به ملك العادل واگذار كرد و او را پيش پسر تقى الدين فرستاد تا اين شهرها را از او تحويل بگيرد ،\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو او را پيش صلاح الدين بفرستد و ملك افضل را هم در هر جا كه يافت برگرداند .\r\nملك عادل به راه افتاد و در حلب به ملك افضل رسيد و او را به پيش پدرش باز گرداند .\r\nبعد ، عادل از رود فرات گذشت و آن شهرها را از پسر تقى الدين تحويل گرفت و نايبان خود را در آن شهرها گماشت .\r\nآنگاه با پسر تقى الدين و لشكر او پيش صلاح الدين برگشت .\r\nاين بازگشت در ماه جمادى الآخر اين سال بود\r\n.\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nبازگشت فرنگيان به عكا\r\nوقتى ملك افضل با كسان خود ، و ملك عادل و پسر تقى الدين با لشكريان خويش بازگشتند و سپاهيان شرقى نيز مانند سپاه موصل و سپاه ديار بكر و سپاه سنجار و شهرهاى ديگر به آنان پيوستند و همه در دمشق گرد هم آمدند ، فرنگيان دريافتند كه اگر از دريا دور شوند ، توانائى پيكار با مسلمانان را نخواهند داشت .\r\nاز اين رو ، به سوى عكا برگشتند و اظهار كردند كه در انديشه هجوم بر بيروت و محاصره آن شهر هستند .\r\nصلاح الدين ، به شنيدن اين خبر ، پسر خود ، ملك افضل ، را دستور داد كه با سپاه خويش و همه سپاهيان شرقى روانه بيروت شود و با فرنگيان كه در راه بيروت هستند بجنگد .\r\nملك افضل به مرج العيون رفت و در آن جا لشكريان خود را گرد آورد و چشم به راه عبور فرنگيان ماند .\r\nولى فرنگيان كه اين خبر را شنيدند ، در عكا ماندند و از آن جا دور نشدند\r\n.\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nدست يافتن صلاح الدين بر يافا\r\nوقتى فرنگيان روانه عكا شدند ، صلاح الدين كه لشكريان حلب و غيره پيشش گرد آمده بودند ، به سوى شهر يافا رهسپار گرديد .\r\nيافا در اين زمان به دست فرنگيان بود .\r\nصلاح الدين بر اين شهر فرود آمد و با مردم شهر به جنگ پرداخت و در بيستم ماه رجب آن جا را با خشم و خشونت به ضرب شمشير گرفت .\r\nمسلمانان ، يافا را غارت كردند و آنچه در شهر بود به غنيمت بردند و فرنگيان را كشتند . بسيارى از آنان را نيز به بند اسارت افكندند .\r\nدر يافا دارائى بيش از آن بود كه فرنگيان از لشكر مصر و كاروانى كه همراه داشت گرفته بودند . شرح اين واقعه اندكى پيش ذكر شد .\r\nگروهى از مملوكان صلاح الدين نيز بر دروازه‌هاى شهر\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nايستاده بودند و هر سپاهى كه از شهر بيرون مىرفت و چيزى از غنيمت با خود داشت ، آن را از او مىگرفتند . اگر از دادن آن خوددارى مىكرد ، او را مىزدند و آن را با خشونت از او مىگرفتند .\r\nبعد ، لشكريان صلاح الدين به سوى قلعه شهر پيشروى كردند و در پايان روز براى تصرف قلعه به جنگ پرداختند . تا جائى كه نزديك بود قلعه را بگيرند .\r\nكسانى كه در دژ به سر مىبردند براى جان خود زنهار خواستند . بطريق بزرگى كه در آن جا مىزيست با دسته‌اى از بزرگان فرنگى براى زنهار خواهى بيرون آمدند و به آمد و شد پرداختند .\r\nقصدشان اين بود كه مسلمانان را از جنگ باز دارند .\r\nهمين كه شب فرا رسيد به مسلمانان وعده دادند كه سحرگاه روز بعد ، از دژ فرود آيند و آن را تسليم كنند .\r\nبامداد روز بعد صلاح الدين از ايشان خواست كه از قلعه فرود آيند ولى آنها از اين كار خوددارى كردند چون كمكى براى آنها از عكا مىرسيد .\r\nپادشاه انگلستان هم خود را به آنها رساند و مسلمانانى را كه در يافا بودند ، بيرون راند .\r\nپادشاه انگلستان ، كه از عكا هم كمك برايش رسيده بود ، در بيرون شهر پديدار شد و يكتنه در برابر مسلمانان پايدارى كرد و بر آنان حمله برد .\r\nولى هيچ كس براى جنگ با او گامى به پيش نگذاشت .\r\nپادشاه انگلستان ميان دو سپاه ايستاد و از مسلمانان خوراك خواست .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nآنگاه از اسب فرود آمد و سرگرم خوردن شد .\r\nصلاح الدين به لشكريان خود فرمان داد كه بر فرنگيان حمله كنند و در جنگ با ايشان بكوشند .\r\nيكى از سرداران او كه جناح خوانده مىشد و برادر مشطوب بن على بن احمد هكارى بود پيش او رفت و گفت :\r\n« اى صلاح الدين ، به مملوكان خود كه ديروز آن غنائم را بردند و سربازان را مىزدند و هر چه به دستشان بود از دستشان مىگرفتند ، بگو كه بروند و بجنگند . چرا وقتى كه پاى جنگ در ميان است ما بجنگيم و وقتى كه غنيمتى به دست مىآيد آنها ببرند ؟ » صلاح الدين از سخن او به خشم آمد و از فرنگيان دست كشيد و برگشت .\r\nاو ، كه خدايش بيامرزاد ، بردبار و جوانمرد بود و در عين قدرت و توانائى ، بخشايش بسيار داشت .\r\nپس از آن گفت و گو به اردوگاه خويش رفت و آن جا ماند تا لشكريان وى همه گرد آمدند .\r\nپسر او ، افضل ، و برادر او عادل و سپاهيان شرق به خدمت او رسيدند .\r\nآنگاه با اين سپاه به رمله رفت تا وضع خود و وضع فرنگيان را بررسى كند و بسنجد .\r\nاما فرنگيان در يافا ماندند و از آن جا دور نشدند\r\n.\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nمتاركه جنگ با فرنگيان و برگشتن صلاح الدين به دمشق\r\nدر بيستم ماه شعبان اين سال پيمان متاركه جنگ ميان مسلمانان و فرنگيان بسته شد .\r\nمدت متاركه جنگ سه سال و هشت ماه ، و آغازش از تاريخ مذكور ، برابر با اول ايلول ، بود .\r\nسبب برقرارى صلح اين بود كه پادشاه انگلستان ديد لشكريان اسلام گرد هم آمده‌اند و او نيز نمىتواند از كرانه دريا دور شود ، در ساحل هم مسلمانان شهرى ندارند كه او در صدد تصرفش بر آيد ، غيبتش نيز از كشور خود به طول انجاميده است .\r\nاز اين رو نامه‌اى به صلاح الدين درباره صلح نگاشت و آنچه در اين نامه اظهار داشت بر خلاف چيزى بود كه اول اظهار مىكرد .\r\nصلاح الدين ، به گمان اين كه او قصد نيرنگ و فريب دارد ، به نامه‌اش پاسخ مساعد نداد و طى پيامى او را به ميدان كار زار فرا خواند .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nولى فرمانرواى فرنگى ، پيك‌هاى خود را يكى پس از ديگرى فرستاد و پيام‌هاى خويش را تكرار كرد .\r\nضمنا از بقيه كار ساختمان شهر عسقلان دست كشيد و از غزه و داروم و رمله نيز چشم پوشيد .\r\nبراى ملك عادل نيز درباره ترتيب صلح پيامى فرستاد .\r\nملك عادل و گروهى از سرداران به صلاح الدين توصيه كردند كه پيشنهاد صلح را بپذيرد و او را آگاه ساختند از اينكه لشكر تا چه اندازه دلتنگ و خسته شده و چقدر اسلحه و چارپايان از ميان رفته و تا چه حد خواربار قشون دچار كمبود شده است .\r\nبه او گفتند : « اين مرد فرنگى ( يعنى پادشاه انگلستان ) از آن جهة خواستار صلح شده كه قصد دارد در كشتى بنشيند و به كشور خود بر گردد . اگر در پذيرفتن پيشنهادش درنگ كنى تا زمستان فرا رسد و راه سفر از دريا قطع شود ما ناچار بايد تا سال ديگر درين جا بمانيم . آن وقت مسلمانان زيان بسيار خواهند ديد . »\r\nدر اين باره سخن بسيار گفتند تا صلاح الدين آماده صلح گرديد .\r\nبنا بر اين فرستادگان فرنگيان حاضر شدند و درباره صلح با يك ديگر پيمان بستند .\r\nاز كسانى كه در نزد صلاح الدين حضور يافت باليان بن بيرزان بود كه رمله و نابلس را در اختيار داشت .\r\nوقتى صلاح الدين سوگند ياد كرد ، باليان به او گفت : « بدان كه در اسلام كارى كه تو كردى هيچ كس نكرد . و آن قدر كه در اين مدت ، تو از فرنگيان كشتى هيچ كس نكشت . ما جنگجويانى را كه\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاز راه دريا به كمكمان آمدند شمرديم . ششصد هزار تن بودند . از هر ده نفرشان حتى يك نفر هم به شهر خود برنگشت . برخى را تو كشتى ، برخى مردند و برخى هم در دريا غرق شدند . »\r\nهمين كه كار صلح به پايان رسيد ، صلاح الدين به فرنگيان اجازه داد كه بيت المقدس را زيارت كنند .\r\nفرنگيان هم زيارت كردند و پراكنده شدند و هر گروهى از آنان به شهر خويش بازگشت .\r\nكنت هرى ، فرمانرواى فرنگيان و شهرهايى كه به دستشان بود ، در كرانه شام ماند .\r\nمردى نيك نهاد و كم آزار بود . با مسلمانان مهر مىورزيد و آنان را دوست داشت .\r\nاو - چنان كه پيش از اين گفتيم - با ملكه‌اى زناشوئى كرد كه قبل از صلاح الدين بر شهرهاى فرنگى دست يافته بود .\r\nاما صلاح الدين پس از ترتيب متاركه جنگ به بيت المقدس رفت . و دستور داد كه ديوار شهر را استوار سازند .\r\nكنيسه يهوديان را هم كه به اندازه دو تير رس بيرون شهر بود ، داخل ديوار شهر انداخت .\r\nمدرسه و كاروانسرا و بيمارستان و اماكن ديگرى ساخت كه به مسلمانان بهره مىرساند . موقوفاتى را نيز براى آنها معين كرد .\r\nماه رمضان را نيز در بيت المقدس گذراند و روزه گرفت .\r\nو در انديشه آن بود كه به زيارت خانه خدا رود و اعمال حج به جا آورد .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nولى نتوانست اين انديشه را به كار ببندد .\r\nاز اين رو در تاريخ پنجم شوال از بيت المقدس روانه دمشق گرديد .\r\nكسى را كه در بيت المقدس از سوى خود به نيابت گماشت ، سردارى بود كه جورديك نام داشت .\r\nاو از مملوكان نور الدين محمود زنگى بود .\r\nصلاح الدين كه رهسپار دمشق بود ، راه خود به مرز شهرهاى اسلامى مانند نابلس و طبريه و صفد و تبنين انداخت و آهنگ بيروت كرد . به مراقبت از اين شهرها پرداخت و دستور داد كه به استحكامات آنها رسيدگى كنند و آنها را استوار سازند .\r\nهنگامى كه در بيروت بود ، پيمودند - فرمانرواى انطاكيه و توابع آن به نزدش حضور يافت و شرط خدمت به جاى آورد .\r\nصلاح الدين به او خلعت داد . و او پس از دريافت خلعت به شهر خود بازگشت .\r\nبعد از رفتن بيموند صلاح الدين راهى دمشق شد و در بيست و پنجم شوال وارد دمشق گرديد .\r\nروز ورود او روزى نمايان و فراموش نشدنى بود . مردم از ديدن او - كه غيبتش به درازا كشيده بود - همچنين از مژده رفتن دشمن از شهرهاى اسلامى ، شادى بسيار كردند\r\n.\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nدرگذشت قلج ارسلان\r\nدر اين سال ، در نيمه ماه شعبان ، ملك قلج ارسلان بن مسعود بن قلج ارسلان بن سليمان بن قتلمش بن سلجوق سلجوقى ، در شهر قونيه درگذشت .\r\nشهرهايى كه در اختيار داشت قونيه و توابع آن ، اقصرا ، سيواس ، ملطيه و جاهاى ديگر بود .\r\nنزديك به بيست و سه سال فرمانروائى كرد .\r\nسياست نيكو و هيبت عظيم و عدل بسيار داشت و با شهرهاى روم شرقى جنگ‌هاى زياد كرده بود .\r\nهنگامى كه به مرحله پيرى و سالخوردگى رسيد ، شهرهاى خويش را ميان پسران خود تقسيم كرد .\r\nدر نتيجه ، پسرانش بر او مسلط شدند و او را ناتوان شمردند و بر او بىاعتنائى كردند .\r\nيكى از پسران او ، قطب الدين ، او را بىخرد خواند و از دخالت در كار فرمانروائى بازداشت .\r\nقلج ارسلان براى ترتيب كارهاى دولت خويش ، مردى را\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكه اختيار الدين حسن خوانده مىشد ، نايب خود ساخت .\r\nقطب الدين همين كه بر كارها دست يافت ، اختيار الدين حسن را كشت .\r\nآنگاه پدر خود را برداشت و همراه خويش به قيساريه برد تا اين شهر را كه پدرش به برادرش واگذار كرده بود ، بگيرد .\r\nمدتى قيساريه را در حلقه محاصره نگاه داشت .\r\nدر اين مدت پدرش ، قلج ارسلان ، فرصتى يافت و گريخت و تنها داخل قيساريه شد .\r\nقطب الدين هنگامى كه از گريز او آگاه شد ، به قونيه و اقصرا رفت و اين دو شهر را گرفت .\r\nاز آن پس ، قلج ارسلان هميشه سرگردان بود و از پيش يك پسر ، به نزد پسر ديگر ميرفت و هر پسرش نيز زود از او بيزار مىشد تا اين كه پيش پسر خود ، غياث الدين كيخسرو رفت كه فرمانرواى شهر برغلوا بود .\r\nغياث الدين كيخسرو همين كه پدر خود را ديد شاد شد و پيش او سر فرود آورد و لشكريان خويش را جمع كرد و با او به قونيه رفت و آن جا را گرفت .\r\nآنگاه روانه اقصرا شد در حالى كه پدرش ، قلج ارسلان ، نيز همراهش بود .\r\nآن شهر را محاصره كرد ولى در حين محاصره شهر پدرش بيمار شد . و او ناچار شد كه وى را به قونيه باز گرداند .\r\nقلج ارسلان در قونيه درگذشت و همان جا به خاك سپرده شد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nپسر او ، غياث الدين كيخسرو ، در قونيه ماند و فرمانرواى شهر بود تا هنگامى كه برادرش ، ركن الدين سليمان ، آن جا را از او گرفت ، به نحوى كه ما چنان كه خداى بزرگ بخواهد در جاى خود باز خواهيم گفت .\r\nيكى از اهل علم هم - كه من به آنچه مىگويد اعتماد دارم - برايم جريان را به نحو ديگرى شرح داد .\r\nبه گفته او سرگذشت آن شهرها به گونه ديگرى بوده است كه ما اكنون شرح مىدهيم .\r\nاو گفت : قزل‌ارسلان شهرهاى خود را در زندگانى خود ميان فرزندان خويش تقسيم كرد .\r\nشهر دوقاط را به پسر خود ، ركن الدين سليمان ، داد .\r\nشهر قونيه را به پسر ديگر خود ، غياث الدين كيخسرو ، سپرد .\r\nانقره ( آنكارا ) ، همان شهر كه انكشوريه ناميده مىشود ، به فرزند خود محيى الدين واگذار كرد .\r\nشهر ملطيه را در اختيار فرزند ديگر خويش معز الدين قيصر شاه گذاشت .\r\nابلستين را به پسر خود ، مغيث الدين ، و قيساريه را به پسر ديگر خويش ، نور الدين محمود داد .\r\nدو شهر سيواس و اقصرا را به قطب الدين و شهر نكسار راهى به فرزند ديگر خود سپرد .\r\nشهر اماسيا را هم به برادرزاده خود واگذاشت .\r\nاينها از بهترين شهرهاى آن سرزمين به شمار مىرفتند . به\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nهر يك از اين شهرها نيز شهرك‌هائى ضميمه مىشدند كه نزديكش بودند و از لحاظ اهميت با آن برابرى نمىكردند .\r\nبعد ، قلج ارسلان از تقسيمى كه كرده بود پشيمان گرديد و بر آن شد كه همه آنها را در زير فرمان بزرگترين فرزند خويش - قطب الدين - گرد آورد .\r\nيكى از دختران صلاح الدين ايوبى - فرمانرواى مصر و شام - را نيز به عقد قطب الدين در آورد تا بدين وسيله خود را نيرومند سازد .\r\nفرزندان ديگرش هنگامى كه اين خبر را شنيدند ، گردنكشى كردند و از فرمان او سرباز زدند .\r\nبنابر اين قلج ارسلان ديگر نمىتوانست به فرزندان خود فرمان بدهد . تنها به نام ديدار ، ميانشان آمد و شد مىكرد . در پيش هر پسرى ، چندى مىماند . سپس پيش پسر ديگر مىرفت .\r\nهنگامى كه به همين روش نزد پسر خويش كيخسرو ، فرمانرواى قونيه ، رفت ، كيخسرو از شهر بيرون شد و به ديدار پدر شتافت و در پيش او زمين بوسيد و قونيه را به دو سپرد و از كار آن دست كشيد .\r\nبعد قلج ارسلان به كيخسرو گفت : « مىخواهم همراه من به سوى پسر ملعونم محمود ، كه صاحب قيساريه است ، حركت كنى تا اين شهر را از او بگيرم . »\r\nكيخسرو نيز آماده شد و همراه پدر به راه افتاد و محمود را در قيساريه محاصره كرد .\r\nدرين حين قلج ارسلان بيمار شد و آن جا در گذشت .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nاز اين رو كيخسرو برگشت و هر پسرى نيز به حكومت همان شهرى كه در دست داشت باقى ماند .\r\nقطب الدين ، فرمانرواى اقصرا و سيواس بود و هر گاه كه مىخواست از يكى از اين دو شهر به شهر ديگر برود ، راه خود را به قيساريه مىانداخت كه در دست برادرش ، نور الدين محمود بود .\r\nاز اين راه هم نمىرفت مگر براى اين كه مىخواست ظاهرا وانمود كند كه برادر خود را دوست دارد و به دو مهر مىورزد . ولى باطنا در انديشه نيرنگ بود .\r\nهر بار نيز محمود به پيشباز مىرفت و از او ديدار مىكرد .\r\nيك بار قطب الدين ، به روش هميشگى خود ، در بيرون شهر فرود آمد و اردو زد .\r\nمحمود ، بى اين كه به دو بدگمان شود و راه احتياط در پيش گيرد ، به حضورش رسيد .\r\nقطب الدين ناگهان او را غافلگير كرد و كشت و سرش را پيش يارانش انداخت .\r\nآنگاه خواست شهر را بگيرد . ولى ياران برادرش ايستادگى كردند و از تسليم شهر خوددارى ورزيدند .\r\nاما بعد بنا بر قرارى كه ميانشان گذاشته شد ، شهر را تسليم كردند .\r\nدر خدمت نور الدين محمود ، سردارى بزرگ بود كه او را از نيرنگ برادرش ، قطب الدين ، بر حذر مىداشت و مىترساند . ولى نور الدين به سخنانش گوش نمىداد .\r\nاين سردار ، مردى بخشنده و نيكخواه بود و در دستگاه\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nنور الدين بر همه برترى داشت .\r\nقطب الدين وقتى برادر خود را كشت ، اين سردار را نيز كه اختيار الدين حسن نام داشت - چون هميشه از وى بدگوئى مىكرد - به قتل رساند و پيكرش را در راه انداخت .\r\nسگى آمد كه از گوشتش بخورد .\r\nمردم ، ديگر تاب نياوردند و برآشفتند و گفتند : ما ديگر به سخنان تو گوش نمىدهيم و زير بار تو نمىرويم . اين مردى است مسلمان كه در اين شهر مدرسه دارد ، آرامگاه دارد ، صدقات مرتب معين كرده و كارهاى نيكوئى انجام داده است . ما نمىگذاريم كه جسدش را سگان بخورند . »\r\nقطب الدين كه چنين ديد ، ناچار دستور داد تا جسدش را در مدرسه‌اش به خاك سپارند .\r\nفرزندان ديگر قلج ارسلان نيز به همان حال خود باقى ماندند .\r\nبعد ، قطب الدين بيمار شد و درگذشت و برادرش ركن الدين سليمان ، فرمانرواى دوقاط به سوى سيواس ، كه در نزديكى بود ، روانه گرديد و آن شهر را گرفت .\r\nاز آن جا به قيساريه و اقصرا رفت و مدتى در اين دو شهر ماند .\r\nآنگاه به سوى قونيه - كه در دست برادرش ، غياث الدين ، بود - رهسپار گرديد و او را در آن شهر محاصره كرد تا شهر را گرفت .\r\nغياث الدين از آن جا به شام ، و بعد به روم ، رفت و كار او به گونه‌اى شد كه ما به خواست خداوند بزرگ در جاى خود باز خواهيم\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nگفت .\r\nركن الدين سليمان ، پس از اين پيروزى ، به شهرهاى نكسار و اماسيا رفت و بر آنها دست يافت .\r\nسپس در سال 597 به ملطيه رفت و آن جا را نيز گرفت .\r\nبرادرش معز الدين قيصر شاه كه ملطيه را از دست داده بود ، پيش ملك عادل ابو بكر بن ايوب - برادر صلاح الدين ايوبى - رفت و نزد او ماند چون با يكى از دختران او ازدواج كرده بود .\r\nبدين گونه ، شهرهايى كه آن چند برادر داشتند همه در زير فرمان ركن الدين گرد آمد جز آنقره ، كه شهرى بلند و استوار بود و دست ركن الدين بدان نمىرسيد .\r\nاز اين رو لشكرى را در آنقره گماشت كه شهر را پيرامون گرفتند و اين محاصره را سه سال ، زمستان و تابستان ، ادامه دادند .\r\nسرانجام ركن الدين بسال 601 آن جا را گرفت و كسى را مأمور كرد تا برادرش را ، وقتى خواست از آن جا برود ، به قتل برساند .\r\nبنابر اين ، برادرش ، يحيى الدين ، همين كه از انقره بيرون رفت ، كشته شد .\r\nدر همان روزها ركن الدين نيز درگذشت . هنوز خبر كشته شدن برادر خود را نشنيده بود كه خداوند - به كيفر قطع ريشه خويشاوند - مرگ او را پيش انداخت .\r\nمن همه وقايع مذكور را در اين سال آوردم چون به هم بستگى داشتند . تاريخ هر واقعه‌اى را هم درست نمىدانستم تا در همان سال وقوع ، به ثبت رسانم\r\n.\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nدست يافتن شهاب الدين بر اجمير و نواحى و ديگرى از هند\r\nضمن وقايع سال 583 جنگ شهاب الدين غورى در سرزمين هند و شكست او را ذكر كرديم .\r\nاو از آن تاريخ تا اين سال نسبت به سرداران و سپاهيان غورى كه در جنگ هندوستان گريخته و آن خوارى و زبونى را از اين راه بر خود هموار كرده بودند ، در درون خود كينه‌اى سخت احساس مىكرد .\r\nدر اين سال از غزنه بيرون شد و لشكريان خود را گرد آورد و با آنان به جست و جوى دشمن هندى خود كه در آن نوبت شكستش داده بود ، روانه گرديد .\r\nهنگامى كه به پيشاور رسيد ، شيخى از غوريان كه وى را در آن راه رهبرى مىكرد ، به خدمتش آمد و به او گفت :\r\n« ما نزديك دشمن رسيده‌ايم و هنوز هيچ كس نمىداند به\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nكجا مىرويم و با چه كسى سر جنگ داريم . جواب سلام هيچيك از اميران را هم نمىدهيم . اين گونه رفتار روا نيست . »\r\nسلطان شهاب الدين به او گفت :\r\n« اين را بدان كه من ، از وقتى كه اين كافر شكستم داده ، با همسر خود همخوابه نشده‌ام و جامه سپيد خود را عوض نكرده‌ام تا امروز كه به سر وقت دشمن مىروم و اعتمادم هم به خداى بزرگ است نه به غوريان و كسان ديگر .\r\nاگر خداوند سبحان مرا و دين خود را يارى داد ، از بزرگى و بخشش اوست . اما اگر شكست خورديم ، مرا ميان فراريان نخواهيد يافت اگر چه زير سم اسبان نابود شوم . »\r\nشيخ گفت : « به زودى خواهى ديد غوريانى كه پسر - عموهاى تو هستند چه خواهند كرد . جا دارد كه با آنان حرف بزنى و سلامشان را جواب دهى . »\r\nشهاب الدين نيز چنين كرد و با اميران خود به صحبت پرداخت .\r\nآنان در برابر او ، از آنچه گذشته بود اظهار افسوس و پشيمانى كردند و گفتند : « به زودى خواهى ديد كه ما در ميدان كارزار چه خواهيم كرد . »\r\nو روانه شد تا به جايگاه نخستين پيكار رسيد و از آن جا گذشت و تا چهار روز به راه خود ادامه داد و پيش رفت . و چند موضع از شهرهاى دشمن را گرفت .\r\nوقتى ملك هندى خبر پيشتازى او را شنيد ، آماده شد و لشكريان خود را گرد آورد و به جست و جوى مسلمانان شتافت .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nهنگامى كه ميان دو لشكر تنها يك منزل فاصله مانده بود ، شهاب الدين به عقب برگشت و كافر هندى نيز سر در پى او نهاد و تا چهار منزل او را دنبال كرد .\r\nبعد براى شهاب الدين پيام فرستاد و گفت :\r\n« با من پيمان ببند كه دم دروازه غزنه با من جنگ خواهى كرد كه من تا آنجا به دنبالت بيايم ، و گرنه ما گرانبارتر از آنيم كه در پى تو بشتابيم . مردى مانند تو نبايد مثل دزدان داخل شهرها شود و گريزان از آن خارج گردد . اين كار پادشاهان نيست . »\r\nشهاب الدين پاسخ داد :\r\n« من توانائى جنگ با تو را ندارم . »\r\nو همچنان در حال بازگشت به راه خود ادامه داد تا جائى كه ميان او و شهرهاى اسلامى تنها سه روز راه بود . و آن كافر هندى نيز همچنان تعقيبش مىكرد تا در نزديك مرنده به او رسيد .\r\nدر اين هنگام ، شهاب الدين از لشكر خود هفتاد هزار تن را آماده ساخت و به آنان گفت :\r\n« مىخواهم امشب دور بزنيد تا حدى كه از پشت لشكر دشمن سر در آوريد و هنگام نماز بامداد شما از آن سو بتازيد و من از اين سو . »\r\nآنان نيز چنين كردند تا سپيده دميد .\r\nيكى از عادات هنود اين بود كه تا خورشيد نمىتابيد از - بسترهاى خود دور نمىشدند .\r\nاز اين رو ، بامداد كه لشكر مسلمانان از هر سو بر ايشان تاخت و كوس‌ها را نواخت ، پادشاه هند ملتفت نشد و گفت : « چه كسى با من\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاين گستاخى را كرده و اين سر و صداها را به راه انداخته ؟ » بسيارى از هنديان كشته شدند و نشانه‌هاى پيروزى مسلمانان آشكار گرديد .\r\nپادشاه هند كه چنين ديد اسبى كه پيش از آن داشت فرا خواند و سوار شد تا بگريزد .\r\nبزرگان اصحاب او گفتند :\r\n« تو سوگند ياد كرده‌اى كه ما را تنها نگذارى و نگريزى . »\r\nاين را كه شنيد ، از اسب فرود آمد و سوار بر فيل خود شد و بر جاى خويش ماند ، در حالى كه جنگ به سختى ادامه داشت و ياران او كشته بسيار داده بودند .\r\nسر انجام مسلمانان به پادشاه هند رسيدند و او را گرفتند و اسير كردند .\r\nبا گرفتارى پادشاه هند ، شماره كشته‌شدگان و اسيران در ميان هندوان رو به فزونى نهاد و جز اندكى از آنان رهائى نيافت .\r\nوقتى آن هندى را پيش شهاب الدين آوردند ، حاضر نشد كه در برابر او به خاك افتد .\r\nاز اين رو يكى از پرده‌داران شهاب الدين ريش او را گرفت و چنان به سوى زمين كشاند كه پيشانى او به زمين خورد .\r\nآنگاه او را در برابر شهاب الدين نشاند .\r\nشهاب الدين از او پرسيد :\r\n« اگر تو مرا گرفتار مىساختى چگونه با من رفتار مىكردى ؟ » .\r\nآن كافر پاسخ داد :\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n« من رشته‌اى از طلا ساخته بودم كه با آن ترا در بند كنم . »\r\nشهاب الدين گفت :\r\n« ولى ما براى تو ارزشى قائل نيستيم كه در بندت كنيم . »\r\nمسلمانان از هنديان اموال بسيار و كالاهاى گران به غنيمت بردند كه از آن جمله چهارده زنجير فيل بود ، يكى همان فيلى كه شهاب الدين آن را در پيكار نخستين زخمى كرده بود .\r\nپادشاه هند به شهاب الدين گفت : « اگر تو خواستار شهرهاى من هستى ، پس ديگر در اين شهرها كسى نمانده كه آنها را نگاه دارد .\r\nو اگر دارائى مرا مىخواهى من آنقدر ثروت دارم كه همه شتران تو آنها را بار كنند و ببرند .\r\nشهاب الدين ، پس از اين پيروزى ، با پادشاه هند به راه افتاد تا به حصنى رسيد كه اراده تسخير آن را كرده بود . آن هم اجمير بود .\r\nاجمير و تمام شهرهايى را كه نزديكش بود گرفت و همه را به مملوك خويش ، قطب الدين آيبك وا گذاشت .\r\nآنگاه به غزنه بازگشت و پادشاه هند را نيز كشت\r\n.\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، امير الحاج طاشتكين در بغداد دستگير شد و به زندان افتاد .\r\nاو بهترين امير بود . با حاجيان به دادگرى رفتار مىكرد و رفيق و دوستدارشان به شمار مىرفت .\r\nنماز و روزه بسيار به جاى آورده بود و صدقات و خيرات و مبرات بسيار نيز داشت .\r\nسر انجام ، كارهاى نيك او در نظر گرفته شد و او از زندان رهائى يافت چنان كه ما به خواست خداى بزرگ در جاى خود شرح خواهيم داد .\r\nدر اين سال سلطان طغرل بن ارسلان بن طغرل ، پس از درگذشت قزل‌ارسلان بن ايلدگز ، از زندان بيرون آمد .\r\nاو و قتلغ اينانج بن پهلوان بن ايلدگز براى جنگ با هم\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nروبرو شدند .\r\nدر اين نبرد ، اينانج شكست خورد و به رى گريخت .\r\nما جريان آن را به خواست خداى بزرگ ضمن وقايع سال 590 ذكر خواهيم كرد .\r\nدر اين سال ، در ماه رجب ، امير سيد على بن مرتضى علوى حنفى ، مدرس جامع السلطان ، در بغداد درگذشت .\r\nهمچنين ، در ماه شعبان ، ابو على حسن بن هبة الله بن بوقى ، فقيه شافعى واسطى ، از جهان رفت .\r\nاو از دانشمندان مذهب شافعى بود و مردم از او سود مىبردند\r\n.\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\n589 وقايع سال پانصد و هشتاد و نهم هجرى قمرى\r\n\r\nدرگذشت صلاح الدين ايوبى و شمه‌اى از اخلاق و رفتار او\r\nدر اين سال ، در ماه صفر ، صلاح الدين يوسف بن ايوب بن شاذى ، فرمانرواى مصر و شام و جزيره و شهرهاى ديگر ، از جهان رخت بربست .\r\nفوت او در دمشق اتفاق افتاد .\r\nصلاح الدين در تكريت به جهان آمده بود و ما ضمن شرح وقايع سال 564 سبب انتقال اين خانواده از آن جا و دست يافتن ايشان به مصر را بيان كرديم .\r\nسبب بيمارى او آن بود كه براى ديدار حاجيان از شهر بيرون رفت و برگشت .\r\nهمان روز مريض شد و دچار بيمارى حاد گرديد . هشت روز بيمار بود و سپس درگذشت . خدا او را بيامرزاد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nپيش از بيمارى خويش ، پسر خود ، افضل على ، و برادر خود ، ملك العادل ابو بكر ، را فرا خوانده بود تا درباره كارهاى آينده با ايشان مشورت كند .\r\nبه ايشان گفت : « ما تازه از كار فرنگيان آسوده شده‌ايم و در اين شهرها ديگر كارى نداريم . اينك از كدام سوى پيشروى كنيم . »\r\nبرادرش ، ملك عادل ، توصيه كرد كه بر شهر خلاط حمله برد زيرا صلاح الدين به وى وعده داده بود كه چنانچه آن جا را بگيرد ، به وى واگذار كند .\r\nولى پسر او ، افضل على ، نظرش اين بود كه به سرزمين روم ، يعنى روم شرقى كه به دست فرزندان قلج ارسلان اداره مىشد ، حمله برند .\r\nدر تأييد نظر خود گفت : « آن سرزمين از همه جا شهرهاى آباد و لشكر و پول و مال بيش‌تر دارد و هر چه بخواهيم از آن جا زودتر بدست مىآيد تا از جاهاى ديگر . آن جا همچنين در سر راه فرنگيان است و اگر فرنگيان از خشكى به ما بتازند ، چنانچه آن جا را گرفته باشيم مىتوانيم از تاخت و تازشان جلوگيرى كنيم . »\r\nصلاح الدين گفت : « هر دوى شما كوتاه نظر و كم همت هستيد چون در عين حال به هر دو جا مىتوان حمله برد . اينك من به سرزمين روم مىروم . »\r\nآنگاه به برادر خود گفت : « يكى از فرزندان من و قسمتى از لشكريان مرا بردار و به سوى خلاط حركت كن . من هم همين كه از كار سرزمين روم فراغت يافتم پيش شما خواهم آمد تا با هم به\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nآذربايجان وارد شويم و به شهرهاى ايران بپيونديم چون در آن جا كسى نيست كه مانع ورود ما شود . »\r\nبعد به برادر خويش ، ملك عادل ، اجازه داد تا به كرك برود كه به وى تعلق داشت .\r\nبه او گفت : « در آن جا خود را آماده كن و براى حركت حاضر شو . »\r\nوقتى ملك عادل به سوى كرك روانه شد ، صلاح الدين بيمار گرديد و پيش از بازگشت او درگذشت .\r\nصلاح الدين ، كه خدايش بيامرزاد ، جوانمرد ، بردبار ، خوشخوى و فروتن بود .\r\nدر برابر آنچه نمىپسنديد ، شكيبائى مىكرد . بسيار اتفاق مىافتاد كه گناهان ياران خويش را ناديده مىگرفت . اگر مىشنيد كه يكى از ايشان كار ناپسندى كرده ، بر او خشم نمىگرفت و نمى - گذاشت او بداند كه از كارش خبردار شده است .\r\nشنيدم كه روزى نشسته بود و گروهى نيز در نزدش حضور داشتند . يكى از مملوكان وى سر موزه [ ( 1 ) 
  ] خويش را به سوى مملوك ديگرى پرتاب كرد .\r\nلنگه كفش به او نخورد و به طرف صلاح الدين رفت . به او هم اصابت نكرد و در نزديك وى افتاد .\r\nصلاح الدين به سوى ديگرى روى كرد و با همنشين خود به\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سر موزه كفشى بود كه روى كفش مىپوشيدند .\r\n( آنندراج )\r\n","page_name":" 86 ","page_number":86},
  {"content":"\r\n\r\nگفت و گو پرداخت تا وانمود كند كه متوجه آن حركت نشده است .\r\nيك بار هم آب خواست و برايش نياوردند . در يك مجلس پنج بار اين خواهش را تكرار كرد و آب به دستش ندادند .\r\nآخر گفت : « رفقا ، به خدا تشنگى مرا كشت . »\r\nبعد آب آوردند و نوشيد و از سستى و غفلتى كه در اين كار كرده بودند روى در هم نكشيد .\r\nيك بار به بيمارى سختى دچار گرديد كه باعث شايعهء مرگ او شد .\r\nپس از آن كه بهبود يافت و دوره نقاهت را مىگذراند به گرمابه رفت .\r\nآب داغ بود . از اين رو آب سرد خواست . خدمتكار وى آب سرد آورد . قسمتى از آب به زمين ريخته شد . مقدار كمى از آن را هم روى سر خود ريخت ولى چون در اثر بيمارى ناتوان شده بود از سردى آب ، آزرده گرديد .\r\nبعد ، باز هم آب سرد خواست و خدمتكارش بار ديگر آب سرد آورد .\r\nنزديك او كه رسيد طاس واژگون شد و بر زمين افتاد و همه آب آن روى صلاح الدين ريخت چنان كه از سردى آن چيزى نمانده بود كه به هلاك رسد .\r\nدر برابر آن بىمبالاتى بيش از اين واكنش نشان نداد كه به غلام گفت : « اگر مىخواهى مرا بكشى ، بگو ! » غلام پوزش خواست و صلاح الدين نيز ديگر چيزى نگفت .\r\nبذل و بخشش او آنقدر زياد بود كه هرگز از هيچ خرجى\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nدريغ نمىورزيد .\r\nدليل بخشندگى او همين بس كه وقتى از جهان رفت ، در خزانه‌هاى خود جز يك دينار صورى و چهل درهم ناصرى باقى نگذاشته بود .\r\nشنيدم طى مدتى كه در عكا سرگرم پيكار با فرنگيان بود ، بجز شتر ، هيجده هزار رأس از چارپايان ، مانند اسب و استر ، به كار انداخت و از دست داد .\r\nاما طلا و سلاح و جامه بقدرى پخش كرد كه به شمار در نمىآيد .\r\nهنگامى هم كه دولت علويان مصر منقرض شد ، از ذخائر بىشمار ايشان هر چه برگرفته بود ، همه را پخش كرد و به مصرف رساند .\r\nفروتنى او صلاح الدين آشكارا نشان مىداد كه با هيچيك از ياران خود تكبر نمىورزد . و بر ملوكى كه تكبر و خودپسندى داشتند خرده مىگرفت .\r\nفقيران و صوفيان به حضورش مىآمدند . و براى ايشان مجلس سماع ترتيب مىداد .\r\nهر گاه كه يكى از آنان به رقص يا سماع بر مىخاست ، صلاح الدين نيز به خاطر او مىايستاد و تا وقتى كه درويش از رقص و سماع خود فراغت نمىيافت و نمىنشست ، او نيز نمىنشست .\r\nصلاح الدين چيزى نمىپوشيد كه شرع مكروه مىشمرد .\r\nدرباره امور دينى و مسائل شرعى علم و معرفت داشت . احاديث بسيار\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nشنيده بود و نقل مىكرد .\r\nبر رويهم از مردان كمياب و كم نظير زمان خود بود . رفتار نيك و كردار پسنديده بسيار داشت . با كافران پيكارهاى بزرگ كرده بود و پيروزيهاى وى دليل اين مطلب به شمار مىرفت .\r\nهفده پسر از خود بر جاى نهاد\r\n.\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nاحوال خاندان و فرزندان صلاح الدين پس از درگذشت او\r\nهنگامى كه صلاح الدين در دمشق از جهان رفت ، پسر بزرگ او ، الافضل نور الدين على ، در آن جا با او بود .\r\nصلاح الدين در زندگى خود چند بار همه سرداران و سپاهيان خود را سوگند داده بود كه پس از وى جانشينى افضل را بپذيرند و نسبت به وى وفادار باشند .\r\nاز اين رو ، پس از درگذشت صلاح الدين ، افضل على فرمانرواى دمشق و ساحل و بيت المقدس و بعلبك و صرخد و بصرى و بانياس و هونين و تبنين و همه توابع تا داروم شد .\r\nپسر ديگر صلاح الدين ، الملك العزيز عثمان ، در مصر بود و پس از درگذشت پدر خويش بر آن سرزمين دست يافت و فرمانروائى خويش را در آن جا استقرار بخشيد .\r\nپسر ديگرش ، الظاهر غازى كه در حلب بود ، بر آن جا و همه توابع آن ، مانند حارم ، تل باشر ، اعزام ، برزيه ، درب ساك ، منبج و غيره تسلط يافت .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمحمود ، پسر تقى الدين عمر ، هم كه در حماة بود ، به وى گرويد و به فرمانبردارى او در آمد .\r\nشيركوه بن محمد بن شيركوه نيز ، كه در حمص بود ، به اطاعت ملك الافضل در آمد .\r\nملك عادل ، ابو بكر بن ايوب ، برادر صلاح الدين ايوبى ، در كرك به سر مىبرد ، و چنان كه پيش از اين گفتيم ، تازه بدان جا رفته بود .\r\nاو در آن جا ماند و به اطاعت هيچيك از پسران برادر خود در نيامد و نزد هيچيك حضور نيافت .\r\nملك افضل كسى را پيش عادل فرستاد و از او درخواست كرد كه به نزد وى بيايد . وعده‌هائى نيز به دو داد .\r\nولى عادل از رفتن به پيش او خوددارى كرد .\r\nاز اين رو ، ملك افضل بار ديگر براى وى پيام فرستاد و او را از نيروى ملك عزيز ، فرمانرواى مصر ، همچنين ، از اتابك عز الدين ، صاحب موصل ، ترساند .\r\nاتابك عز الدين مسعود ، فرمانرواى موصل ، چنان كه بعد خواهيم گفت ، تازه از موصل به سوى شهرهاى عادل كه در جزيره قرار داشتند ، رفته بود .\r\nبنابر اين ملك افضل براى ملك عادل ، عموى خود ، پيام فرستاد كه : « اگر پيش من بيائى ، سرداران و سپاهيان خود را آماده خواهم ساخت و به سوى شهرهاى تو خواهم آمد و آنها را حفظ خواهم كرد . ولى اگر در آن جا بمانى ، برادرم ، ملك عزيز ، به تو حمله‌ور خواهد شد زيرا ميان شما دو تن دشمنى و كينه‌اى وجود دارد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاگر اتابك عز الدين هم بر شهرهاى تو دست يابد ، براى او جز شام ديگر مانعى نخواهد ماند . »\r\nضمنا به فرستاده خود گفت : « اگر ملك عادل حاضر شد با تو پيش من بيايد كه چه بهتر ! و گرنه ، به او بگو : من دستور دارم كه چنانچه همراه من نيائى به مصر پيش ملك عزيز بروم و با او از طرف ملك افضل در هر چه بخواهد ، پيمان ببندم و سوگند ياد كنم . »\r\nوقتى فرستاده او به پيش ملك عادل رفت و پيغام خود را گزارد ملك عادل به دو وعده رفتن داد .\r\nفرستاده ، وقتى ديد كه ملك عادل فقط وعده مىدهد ، آنچه به وى درباره همدستى ملك افضل و ملك عزيز ، گفته شده بود ، به ملك عادل باز گفت .\r\nملك عادل كه كار را چنين ديد ، ناچار همراه او روانه دمشق گرديد .\r\nملك افضل على ، فرمانرواى دمشق ، لشكرى كه داشت ، آماده ساخت . و براى فرمانروايان حمص و حماة و برادر خود ، ملك ظاهر كه در حلب بود ، پيام فرستاد و توصيه و تشويق كرد كه سرداران و سپاهيان خويش را همراه ملك عادل به شهرهاى جزيره گسيل دارند تا نگذارند كه آن نواحى به دست فرمانرواى موصل بيفتد .\r\nملك افضل ، ضمنا آنان را ترساند كه اگر به اين كار اقدام نكنند ، زيان خواهند ديد .\r\nاز سخنانى كه به برادر خود ، ظاهر غازى صاحب حلب ، گفت ، اين بود :\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nخدا اگر اتابك عز الدين مسعود حران را بگيرد ، مردم حلب بر تو خواهند شوريد و ترا از آن جا بيرون خواهند كرد . و تو هنوز به فكر چاره نيستى . در صورت پيروزى اتابك ، اهل دمشق با من نيز همين رفتار را خواهند كرد . »\r\nاين سخنان مؤثر افتاد و دو برادر در فرستادن قشون همراه ملك عادل با يك ديگر همداستان شدند .\r\nبدين گونه ، لشكريان خود را بسيج كردند و براى ملك عادل فرستادند كه تازه از رود فرات گذشته بود .\r\nلشكريان ايشان ، در نواحى شهر رها ، در مرغزار ريحان ، اردو زدند .\r\nما به خواست خداى بزرگ به زودى از آنچه درين باره روى داد ، سخن خواهيم گفت\r\n.\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nرفتن اتابك عز الدين مسعود به سوى شهرهاى ملك عادل و بازگشت وى به سبب بيمارى وى\r\nوقتى خبر درگذشت صلاح الدين ايوبى به گوش اتابك عز الدين مسعود بن مودود بن زنگى ، فرمانرواى موصل ، رسيد ، از ميان ياران خويش درست انديشان را براى كنكاش گرد آورد .\r\nيكى از ايشان مجاهد الدين قايماز ، بزرگ دولت او بود كه مقدم بر همه اهل دولت شمرده مىشد و در بين آنان از سوى عز الدين مسعود نيابت داشت .\r\nعز الدين مسعود درين مجمع رأى ايشان را پرسيد كه چه بايد كرد ؟\r\nهمه خاموش ماندند .\r\nيكى از آنان ، كه مجد الدين ابو السعادات مبارك برادر من بود ، گفت :\r\n« من اينطور صلاح مىبينم كه زود با گروه اندكى از سواران\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nزبده و ياران ويژه خود حركت كنى و به ديگران هم دستور دهى كه بعد به تو ملحق شوند . و آنچه را هم كه براى بسيج سپاه لازم است در اختيار كسى كه مأمور اين كار خواهد شد بگذارى تا وسائل كار را فراهم كند و با لشكريان خويش در نصيبين به تو بپيوندد .\r\nبه فرمانروايان اطراف نيز ، مانند مظفر الدين بن زين الدين فرمانرواى اربل ، و سنجرشاه ، برادرزاده‌ات ، كه صاحب جزيره ابن عمر است ، و برادرت عماد الدين كه صاحب سنجار و نصيبين است نامه بنويسى و حركت خود را اطلاع دهى و از ايشان يارى بخواهى و در برابر مساعدتى كه مىكنند ، به فيد سوگند وعده دهى كه هر چه بخواهند در اختيارشان خواهى گذاشت .\r\nآنان وقتى ببينند كه تو حركت كرده‌اى بيمناك خواهند شد .\r\nبرادرت كه صاحب سنجار و نصيبين است ، اگر به نامه تو پاسخ مساعد داد و با تو موافقت كرد كه چه بهتر ! و گر نه كار خود را از فتح نصيبين آغاز مىكنى و آن جا را ميگيرى و كسى را در آنجا مىگمارد كه حفظش كند .\r\nبعد به سوى خابور مىروى و خابور را هم كه تعلق به دو دارد ميگيرى و به يك نفر مىسپارى .\r\nآنگاه لشكر خابور را در برابر برادرت قرار مىدهى تا اگر برادرت خواست حركت كند ، از حركت او جلوگيرى نمايند .\r\nيا به رقه حمله مىكنى چون رقه نمىتواند از خود دفاع كند .\r\nبعد به حران و رها مىرسى . در اين دو جا نيز نه كسى هست\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nكه از آنها نگهدارى كند ، نه فرمانروائى است ، نه لشكرى ، نه ذخيره‌اى . زيرا ملك عادل اين دو را از پسر تقى الدين گرفت و در آن حدود نماند كه كار آنها را سر و سامان دهد و وضع آنها را اصلاح كند . مردم حران و رها نيز به نيروى خود متكى بوده و فكر نكرده‌اند كه چنين حادثه‌اى پيش آيد .\r\nوقتى از اين سوى فراغت يافتى ، بر مىگردى به سوى كسى كه از فرمانبردارى تو سرپيچيده ، و با او مىجنگى . در پشت سرت هم كسى نيست كه از آن بترسى چون سرزمين تو بزرگ و پهناور است و اگر كسى هم در پشت سرت باشد قابل توجه نيست . »\r\nمجاهد الدين قايماز گفت :\r\n« بهتر است به فرمانروايان اطراف نامه بنويسيم و از ايشان دلجوئى كنيم و در خصوص رفتن به جنگ نظرشان را بخواهيم . »\r\nبرادرم به او گفت : « آن وقت ، اگر توصيه كردند كه از رفتن به جنگ خوددارى كنيم ، نظرشان را مىپذيريد ؟ » گفت : « نه ! » گفت : « پس آنها جز به ترك جنگ رأى نخواهند داد چون از اين قدرت مىترسند و نمىخواهند با آن در افتند . يقين دارم تا وقتى كه شهرهاى جزيره بىصاحب و لشكر است با شما مغالطه و كجدار و مريز خواهند كرد و وقتى در آن حدود كسى پيدا شود كه حفظش كند ، دشمنى خود را با شما آشكار خواهند ساخت . »\r\nبرادر من ، وقتى ديد مجاهد الدين قايماز به حرفى كه زده علاقه نشان مىدهد ، ديگر بيش از آن چيزى نگفت .\r\nآخر به اين نتيجه رسيدند كه به فرمانروايان اطراف نامه\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nبنويسند ، و نامه نوشتند .\r\nنظر همه آنان اين بود كه از حركت براى جنگ خوددارى شود تا ببينند كار فرزندان صلاح الدين و عموى ايشان به كجا خواهد كشيد .\r\nاتابك عز الدين و يارانش كه اين پاسخ را شنيدند ، نا اميد شدند .\r\nبعد ، مجاهد الدين ، پى در پى با عماد الدين ، صاحب سنجار ، نامه‌نگارى كرد و به او وعده مىداد و از او دلجوئى مينمود تا او را به سوى خود بكشاند .\r\nدر حالى كه آنان سرگرم رد و بدل كردن پيك و پيام بودند ، نامه ملك عادل از منزلى نزديك دمشق رسيد .\r\nاو تازه از دمشق به سوى شهرهاى خويش روانه شده بود .\r\nنامه وى حاكى از اين بود كه برادرش ، صلاح الدين ، بدرود زندگى گفته و فرمانروائى شهرهاى شام به پسر او ، ملك افضل ، رسيده و مردم نيز در فرمانبردارى از او اتفاق كرده‌اند . و او ( يعنى ملك عادل ) نيز اداره امور دولت ملك افضل را عهده‌دار است . ملك افضل وى را با سپاهى انبوه كه شماره آن بسيار است براى حمله به ماردين فرستاده زيرا شنيده كه فرمانرواى ماردين متعرض بعضى از قريه‌هائى شده كه تعلق به وى داشته است .\r\nملك عادل در نامه خويش بسيارى از اين گونه سخنان نوشته بود .\r\nدر موصل گمان بردند كه راست مىگويد و در سخن او\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nشكى نيست . اين بود كه از انديشه حركت براى جنگ برگشتند و سست شدند .\r\nبعد جاسوسانى را فرستادند تا در اين باره به تحقيق پردازند .\r\nجاسوسان خبر يافتند كه ملك عادل در اطراف حران است و همه لشكريان او در دويست چادرند و بيش از اين هم نيستند .\r\nاز اين رو برگشتند و موضوع را خبر دادند . به شنيدن اين اخبار دوباره درصدد بر آمدند كه عازم جنگ شوند .\r\nتا وقتى كه ميان آنان و عماد الدين ، صاحب سنجار ، قول و قرارهائى گذاشته شد ، لشكريان شام كه ملك افضل و ديگران براى ملك عادل فرستاده بودند ، به دو رسيدند .\r\nاز اين رو عماد الدين ، صاحب سنجار ، از حركت خوددارى كرد . ولى اتابك عز الدين مسعود از موصل به نصيبين رفت و در آن جا با برادر خود ، عماد الدين ، ملاقات كرد .\r\nاز آن جا با لشكريان خويش از برابر سنجار گذشتند و به سوى رها رفتند .\r\nملك عادل كه نزديك رها در مرج الريحان اردو زده بود ، از ايشان سخت ترسيد .\r\nاتابك عز الدين مسعود ، همين كه به تل موزن رسيد گرفتارى بيمارى اسهال گرديد و چند روز در آن جا به سر برد و ناتوان شد و از رفتن بازماند ، و چون خون بسيار از او مىرفت ، بر جان خود بيمناك شد و لشكريان را به برادر خويش ، عماد الدين ، سپرد و خود ، تنها با دويست سوار ، برگشت در حالى كه مجاهد الدين قايماز و برادر\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمن ، مجد الدين ، نيز با او بودند .\r\nهمين كه به دنيسر رسيد ، ناتوانى بر او چيره شد . از اين رو ، برادر مرا فرا خواند و وصيت خود را نوشت .\r\nبعد به سوى موصل روانه شد و اول ماه رجب ، به حال بيمارى ، داخل موصل گرديد\r\n.\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nدرگذشت اتابك عز الدين مسعود و شمه‌اى از اخلاق و رفتار او\r\nدر اين سال ، اتابك عز الدين مسعود بن مودود بن زنگى بن آقسنقر ، فرمانرواى موصل درگذشت .\r\nوفات او در موصل اتفاق افتاد .\r\nپيش ازين گفتيم كه او بيمار به موصل برگشت . . در موصل تا بيست و نهم ماه شعبان همچنان دچار بيمارى بود تا درگذشت . خدا او را بيامرزاد .\r\nجسد او در مدرسه‌اى كه روبروى دار الحكومه ساخته بود ، به خاك سپرده شد .\r\nبيش از ده روز بود كه جز اداى شهادتين و خواندن قرآن سخنى بر زبان نمىراند و اگر جز اينها سخنى مىگفت ، از خدا طلب بخشايش مىكرد . بعد ، برگشت به جائى كه سرنوشت برايش در نظر گرفته بود .\r\nبدين گونه ، فرجام نيك نصيب او شد . خداوند از او خرسند باد .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nاو كه خدايش بيامرزاد ، نيك نهاد بود و نيكى و مهربانى بسيار مىنمود به ويژه درباره شيوخ و بزرگانى كه به پدرش خدمت كرده بودند .\r\nبا نيكى و احسان و پاداش و داد و دهش از ايشان نگهدارى مىكرد و اندرزشان را به كار مىبست .\r\nنيكوكاران را ديدار مىكرد و به خود نزديك مىساخت و ميانجيگرى ايشان را مىپذيرفت .\r\nبردبار بود و كم به كسى سخت مىگرفت و كيفر مىداد .\r\nحياى بسيار داشت و با كسى كه همنشين وى بود ، سخن نمىگفت ، مگر هنگامى كه او را خاموش مىيافت .\r\nاز بسيارى شرم و جوانمردى ، هرگز به كسى كه چيزى از او خواسته بود ، « نه » نمىگفت .\r\nبه زيارت خانه خدا رفته ، و در مكه - كه خدا نگهبانش باد - خرقه تصوف پوشيده بود .\r\nاين خرقه را هر شب مىپوشيد و به مسجدى كه در خانه خود ساخته بود ، مىرفت و نزديك به پاسى از شب را به نماز خواندن مىگذراند .\r\nنازكدل بود و با مردم مهر مىورزيد .\r\nاز زبان او برايم حكايت كردند كه روزى گفت : « ديشب ، زياد بىخوابى كشيدم چون صداى گريه و سوگوارى زنى را شنيدم و گمان بردم كه اين پسر فلان كس است كه مرده زيرا شنيده بودم او بيمار است .\r\nدلم گرفت و از بستر برخاستم و بر روى بام به گردش\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nپرداختم .\r\nوقتى كه ديدم بانگ گريه و زارى همچنان به گوش مىرسد ، خدمتگارى را به پاسدار خانه فرستادم . و او از آن جا كسى را روانه كرد تا خبرى بياورد .\r\nاو رفت و برگشت و كسى را نام برد كه من او را نمىشناسم .\r\nلذا از نگرانى من تا اندازه‌اى كاسته شد و به خواب رفتم . »\r\nمردى كه او گمان مىبرد ، پسرش مرده ، از ياران وى نبود و از رعاياى وى بود .\r\nجا داشت كه درگذشت او عقب‌تر ذكر شود ولى ما آن را جلو انداختيم تا خبرهائى كه مربوط به او بود دنبال هم قرار گيرند\r\n.\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nكشته شدن بكتمر صاحب خلاط\r\nدر اين سال ، در اول ماه جمادى الاولى ، بكتمر فرمانرواى خلاط ، كشته شد .\r\nميان كشته شدن او و مرگ صلاح الدين ايوبى دو ماه فاصله بود .\r\nاو از مرگ صلاح الدين بيش از اندازه اظهار خوشوقتى و شادمانى مىكرد . از اين رو ، خداى بزرگ ، او را نيز مهلت زندگى نداد .\r\nهنگامى كه خبر درگذشت صلاح الدين را شنيد ، شاد شد و شادى بسيار كرد .\r\nيك اورنگ شاهى ساخت و بر آن نشست و خود را « سلطان المعظم صلاح الدين » لقب داد . پيش از آن لقبش « سيف الدين » بود ، و آن را عوض كرد .\r\nنام خود را نيز « عبد العزيز » نهاد .\r\nاز او بىخردى و ديوانگى آشكار گرديد . خود را آماده ساخته بود كه به ميافارقين حمله برد و آنجا را محاصره كند كه\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمرگش فرا رسيد .\r\nسبب كشته شدن او اين بود كه هزار دينارى ، كه او هم از مملوكان شاه ارمن ظهير الدين ، به شمار مىرفت . توانائى يافته و كارش بالا گرفته و شماره كسانش افزون شده بود .\r\nاو با دختر بكتمر زناشوئى كرد ، بعد هم در صدد بر آمد كه مسند فرمانروائى وى را به چنگ آورد ، از اين رو ، كسى را گماشت تا خون او را بريزد .\r\nپس از كشته شدن بكتمر ، هزار دينارى بر خلاط و توابع آن دست يافت .\r\nبكتمر مردى ديندار و نيكوكار و پرهيزگار بود ، نيكى و پارسائى بسيار مىكرد و صدقه بسيار مىداد .\r\nدوستدار اهل دين و صوفيان بود . به آنان مال فراوان مىبخشيد ، با ايشان ، و همچنين با ساير افراد رعيت خود نزديك بود .\r\nهمه او را دوست داشتند .\r\nجوانمرد و دلير بود و با مردم دادگرى و نيكرفتارى مىكرد\r\n.\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nبرخى ديگر از رويدادهاى سال\r\nدر اين سال ، ملك شهاب الدين ، فرمانرواى غزنه ، در پيشاور زمستان را به سر برد و مملوك خود ، ايبك ، را با لشكريان بسيار بسيج كرد و او را به داخل شهرهاى هندوستان فرستاد تا غنائمى به چنگ آورد و اسيرانى را بگيرد و تا آنجا كه ممكن است ، شهرهايى را بگشايد .\r\nايبك داخل خاك هند شد ، و خارج گرديد و با لشكريان خويش سالم بازگشت در حالى كه دست‌هاى ايشان از غنائم پر شده بود .\r\nدر اين سال ، در ماه رمضان ، سلطانشاه ، فرمانرواى مرو و برخى ديگر از شهرهاى خراسان ، زندگانى را بدرود گفت .\r\nپس از درگذشت او ، برادرش ، علاء الدين تكش ، شهرهاى او را گرفت .\r\nما اگر خداى بزرگ بخواهد ، جريان اين واقعه را به زودى\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nضمن وقايع سال 590 هجرى قمرى باز خواهيم گفت .\r\nدر اين سال ، خليفه عباسى الناصر لدين اللّه دستور داد تا كتابخانه‌اى در مدرسه نظاميه بغداد بسازند .\r\nپس از پايان ساختمان كتابخانه ، هزارها كتاب گرانبها را كه همانندش يافت نمىشد بدانجا منتقل كرد .\r\nدر اين سال ، در ماه ربيع الاول ، ساختمان كاروانسرائى كه در حريم طاهرى ، در قسمت غربى بغداد بر كنار دجله ، مىساختند به پايان رسيد .\r\nاين كاروانسرا نيز به فرمان خليفه ، الناصر لدين اللّه ، ساخته شده بود . و از بهترين سراها به شمار مىرفت .\r\nدر اين كاروانسرا نيز مقدار زيادى از بهترين كتابها منتقل گرديد .\r\nدر اين سال ، خليفه عباسى ، الناصر لدين اللّه دژى را در خاك خوزستان گشود .\r\nسبب تسخير اين دژ آن بود كه سوسيان بن شمله ، صاحب آن ، يك نفر دژدار را به نگهبانى قلعه گماشت . او با سربازانى كه در قلعه بودند بدرفتارى مىكرد .\r\nناچار يكى از آنان به نيرنگ او را كشت .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nپس از كشته شدن او ، اهل دژ ، خود را هوادار خليفه خواندند .\r\nخليفه نيز لشكرى فرستاد و دژ را گرفت .\r\nدر اين سال ، دو ستاره بزرگ در آسمان فرود آمد و از آنها بانگى بلند و ترساننده شنيده شد .\r\nاين پس از طلوع فجر بود .\r\nروشنائى آن دو ستاره از فروغ ماه و روشنى روز بيش‌تر بود .\r\nدر اين سال ، امير داود بن عيسى بن محمد بن ابو هاشم ، امير مكه ، درگذشت .\r\nهميشه امارت مكه گاهى بدست او و گاهى به دست مكثر ، برادرش ، بود تا هنگامى كه او از جهان رفت .\r\nدر اين سال ، ابو الرشيد حاسب بغدادى ، زندگى را بدرود گفت .\r\nاو را خليفه عباسى ، الناصر لدين اللّه ، براى پيغامگزارى به موصل فرستاده بود و در آن جا درگذشت\r\n.\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\n590 وقايع سال پانصد و نودم هجرى قمرى\r\n\r\nجنگ ميان ملك شهاب الدين و ملك بنارس هند\r\nملك شهاب الدين غورى ، فرمانرواى غزنه ، مملوك خود ، قطب الدين ايبك ، را مجهز ساخته و به سرزمين هند براى جنگ فرستاده بود .\r\nقطب الدين ايبك داخل هند شد و در آنجا گروهى را كشت و گروهى را اسير كرد و غنائمى به چنگ آورد و بازگشت .\r\nملك بنارس از همه ملوك هندوستان بزرگتر بود و قلمرو فرمانروائى وى از مرز چين تا سرزمين ملايا طول ، و از دريا به اندازه ده روز راه تا لاهور عرض آن بود .\r\nاو فرمانروائى بزرگ بود و همين كه خبر دستبرد قطب الدين ايبك را شنيد ، لشكريان خويش را گرد آورد و بسيج كرد و به قصد\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nتسخير شهرهاى اسلامى روانه شد .\r\nدر سال 590 وارد قلمرو شهاب الدين غورى گرديد .\r\nشهاب الدين براى پيكار با او ، از غزنه با لشكريان خويش به راه افتاد .\r\nدو لشكر در كنار ماجون ، كه رود بزرگى همانند دجله در موصل بود ، با هم روبرو شدند .\r\nبا آن هندى ( يعنى ملك بنارس ) هفتصد فيل بود . شماره سربازان او نيز مىگفتند به هزار هزار ( يا يك ميليون ) نفر مىرسيد .\r\nدر سپاهيان او گروهى از سرداران مسلمان ديده مىشدند كه از روزگار سلطان محمود سبكتكين ، نياكان و پدرانشان در آن شهرها به سر برده و خود نيز در آن سرزمين به جهان آمده بودند ، آئين اسلام را به جاى مىآوردند و نماز مىگزاردند و كارهاى نيك مىكردند .\r\nمسلمانان و هنود ، همين كه با هم روبرو شدند ، به جنگ پرداختند .\r\nكافران به سبب فزونى شماره افرادشان ، و مسلمانان به خاطر دلاورى و شجاعتشان پايدارى كردند .\r\nسر انجام كافران شكست خوردند و گريختند و مسلمانان پيروزى يافتند و از هندوان به حدى كشتند كه زمين از لاشه‌هاى آنان پر شد و بوى گند گرفت .\r\nمسلمانان جز بچه‌ها و زنان جوان اسير نمىگرفتند و مردان را مىكشتند .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاز هندوان نود زنجير فيل گرفتند و باقى فيلان ، برخى كشته شدند و برخى گريختند .\r\nفرمانرواى هند ، يعنى ملك بنارس ، هم به قتل رسيد و هيچ كس او را نشناخت . فقط دندانهاى وى ريشه‌اش سست شده بود و روى آنها طلا كشيده بودند . با اين نشانى توانستند جسد او را ميان اجساد ساير كشته‌شدگان باز شناسند .\r\nهمين كه هندوان شكست خوردند و گريختند ، شهاب الدين وارد شهرهاى بنارس گرديد و خزائنى را كه به دست آورد بر هزار و چهارصد شتر بار كرد و به غزنه برد .\r\nفيل‌هائى را هم كه گرفته بود ، همراه داشت . ميان آنها يك فيل سفيد نيز وجود داشت .\r\nكسى كه آن فيل را ديده بود براى من گفت :\r\n« وقتى آن فيلان را گرفتند و پيش شهاب الدين بردند ، به آنها فرمان داده شد كه در برابر ملك به خاك بيفتند و تعظيم كنند .\r\nهمه سر فرود آوردند و به خاك افتادند جز آن فيل سپيد كه تعظيم نكرد . »\r\nاز اين كه مىگوئيم فيلان تعظيم مىكنند كسى نبايد تعجب كند چون وقتى چيزى به آنها گفته مىشود ، معنى آن را مىفهمند .\r\nمن خود در موصل فيلى را ديدم كه پيلبان با او حرف مىزد و فيل ، هر دستورى را كه او مىداد ، به كار مىبست\r\n.\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nكشته شدن سلطان طغرل و دست يافتن خوارزمشاه به رى و درگذشت برادرش ، سلطانشاه\r\nضمن شرح وقايع 588 ، خارج شدن سلطان طغرل بن الب - ارسلان بن طغرل بن محمد بن ملكشاه بن الب ارسلان سلجوقى را از زندان ، و دست يافتن او بر همدان و غيره را ذكر كرديم .\r\nميان او و قتلغ اينانج بن پهلوان ، صاحب آن شهرها جنگى در گرفته بود كه در آن قتلغ اينانج شكست خورد و به رى پناهنده شد .\r\nطغرل نيز رهسپار همدان گرديد .\r\nقتلغ اينانج ، پس از شكستى كه خورد ، براى خوارزمشاه علاء الدين تكش پيام فرستاد و از او يارى خواست .\r\nعلاء الدين تكش نيز به سال 588 با لشكريان خويش به نزد او شتافت .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nهمين كه آن دو بهم نزديك شدند ، قتلغ اينانج از فرا خواندن خوارزمشاه به نزد خود پشيمان شد و بر جان خويش بيمناك گرديد .\r\nناچار از پيش او گريخت و به دژى كه داشت پناه برد .\r\nخوارزمشاه نيز به رى رسيد و آن جا را گرفت . قلعه طبرك را هم محاصره كرد و دو روزه آن را گشود .\r\nسلطان طغرل به او نامه نگاشت و اين دو با يك ديگر صلح كردند .\r\nرى نيز در دست خوارزمشاه باقى ماند و او لشكرى را گماشت كه آن جا را نگهدارى كند .\r\nآنگاه به خوارزم بازگشت زيرا به او خبر رسيد كه برادرش سلطانشاه به خوارزم حمله برده است .\r\nاز بيم آنكه مبادا خوارزم از دست برود ، در حركت شتاب ورزيد ، ولى در راه خبردار شد كه اهل خوارزم از پيشروى سلطانشاه جلوگيرى كرده‌اند چنان كه او نتوانسته بدانجا نزديك شود ، و زيان ديده بازگشته است .\r\nعلاء الدين تكش ، زمستان را در خوارزم به سر برد و همين كه سرما پايان يافت ، * به سال 589 روانه مرو شد تا كار برادر خود را بسازد .\r\nولى پيك و پيام‌هائى درباره صلح ، ميان آنان رد و بدل گرديد . و هنگامى كه سرگرم گفت و گوى صلح بودند ، از سوى كسى كه قلعه سرخس را براى سلطانشاه نگهبانى مىكرد ، فرستاده‌اى به خدمت علاء الدين تكش خوارزمشاه رسيد و پيغام نگهبان قلعه را رساند كه خوارزمشاه را دعوت كرده بود تا قلعه را به وى تسليم كند ،\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nزيرا از سرور خود ، سلطانشاه ، نگرانى و نفرت داشت .\r\nخوارزمشاه به دريافت اين پيام ، شتابان پيش او رفت و قلعه را تحويل گرفت . نگهبان قلعه نيز در شمار فرمانبرداران وى در آمد .\r\nسلطانشاه ، وقتى كه اين خبر را شنيد ، دست و دلش سرد شد و افسردگى او فزونى يافت و در پايان ماه رمضان سال 589 درگذشت .\r\nخوارزمشاه همين كه از مرگ او آگاهى يافت ، بيدرنگ به مرو شتافت و آن جا را گرفت .\r\nهمچنين ، سراسر قلمرو برادر خود ، سلطانشاه ، را با - گنجينه‌هائى كه داشت ، تصرف كرد .\r\nبراى پسر او ، علاء الدين محمد ، نيز كه در آن هنگام قطب - الدين لقب داشت پيام فرستاد و او را نزد خود خواند و به حكمرانى نيشابور گماشت .\r\nبه پسر بزرگترش هم حكومت مرو را داد و اين در ماه ذى الحجه سال 589 بود .\r\nهمين كه سال 590 فرا رسيد ، سلطان طغرل آهنگ رى كرد و در آن جا به كسانى كه از ياران خوارزمشاه بودند ، حمله برد .\r\nقتلغ اينانج بن پهلوان از دست او گريخت و براى خوارزمشاه پيام فرستاد و از آنچه گذشته بود پوزش خواست و بار ديگر از او يارى جست .\r\nهمزمان با اين موضوع ، فرستاده خليفه عباسى الناصر لدين اللّه ، به خدمت خوارزمشاه رسيد و پيام خليفه را رساند كه از دست سلطان طغرل شكايت مىكرد و از خوارزمشاه مىخواست كه به شهرهاى وى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nحمله برد و آنها را بگيرد .\r\nفرستاده خليفه ، فرمانى هم به خوارزمشاه تقديم كرد كه به موجب آن خليفه الناصر لدين اللّه آن شهرها را در اختيار وى گذارده بود .\r\nبنابر اين علاء الدين تكش خوارزمشاه از نيشابور رهسپار رى گرديد .\r\nقتلغ اينانج و كسانش نيز به دو پيوستند و با او روانه شدند .\r\nهنگامى كه خبر رسيدن آنها را سلطان طغرل شنيد ، لشكريانش پراكنده بودند و او چندان درنگ نكرد كه آنان را گرد هم آورد . بل يا همان كسانى كه با خود داشت ، به جنگ خوارزمشاه شتافت .\r\nبه او گفتند : « اين كارى كه تو مىكنى ، خردمندانه نيست ، و جا دارد كه لشكريان خود را گردآورى . »\r\nنپذيرفت زيرا به دلاورى خويش مغرور بود ، و راه خود را دنبال كرد و به پايان رساند .\r\nدو لشكر در نزديك رى با هم روبرو شدند ، و طغرل ، خود به ميانه لشكر خوارزمشاه حمله برد .\r\nچيزى نگذشت كه او را در ميان گرفتند و از اسب به زير افكندند و كشتند .\r\nاين واقعه در بيست و چهارم ماه ربيع الاول روى داد .\r\nسر سلطان طغرل را پيش خوارزمشاه بردند و او همان روز آن را به بغداد فرستاد كه آن را چند روز بر دروازه نوبى آويختند .\r\nپس از كشته شدن سلطان طغرل ، علاء الدين تكش خوارزمشاه به همدان رفت و بر سراسر آن شهرها دست يافت .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nخليفه الناصر لدين اللّه ، همراه وزير خود ، مؤيد الدين بن قصاب لشكرى براى كمك به خوارزمشاه ، همچنين خلعت‌هائى براى او فرستاده بود .\r\nمؤيد الدين با لشكر خويش در يك فرسنگى همدان فرود آمد .\r\nخوارزمشاه برايش پيام فرستاد و او را به نزد خود فرا خواند .\r\nمؤيد الدين پاسخ داد ، « جا دارد كه تو پيش من بيائى و خلعت خليفه را در خيمه من بپوشى . »\r\nدر اين باره پيك و پيام‌هائى ميان آن دو رد و بدل شد ، و ياران علاء الدين تكش به دو گفتند : « وزير خليفه براى تو دامى گسترده تا در آن جا روى و تو را بگيرد . »\r\nخوارزمشاه هم به قصد دستگير كردن مؤيد الدين به راه افتاد .\r\nمؤيد الدين بر جان خويش بيمناك شد و از پيش او گريخت و به يكى از كوه‌ها پناه برد .\r\nخوارزمشاه از تعقيب او خوددارى كرد و به همدان بازگشت .\r\nو پس از تصرف همدان و ساير شهرهاى آن حدود ، آنها را به قتلغ اينانج سپرد .\r\nبسيارى از آنها را نيز تيول مملوكان خويش ساخت و امير مياجق را به رياست ايشان گماشت و به خوارزم برگشت\r\n.\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nرفتن وزير خليفه به خوزستان و دست يافتن او بر آن استان\r\nدر اين سال ، در ماه شعبان ، خليفه عباسى الناصر لدين اللّه ، به مؤيد الدين ابو عبد اللّه محمد بن على ، معروف به ابن قصاب ، خلعت وزارت پوشاند و فرمان حكومت داد .\r\nمؤيد الدين در ماه رمضان حركت كرد و رهسپار شهرهاى خوزستان شد .\r\nسبب اين اقدام آن بود كه او اول در خوزستان به خدمت پرداخته و در شهرها و توابع خوزستان حكومت كرده و ميان بلند - آوازگان آن استان ياران و دوستانى به دست آورده بود .\r\nشهرها را نيز مىشناخت و مىدانست كه از كدام سوى مىتوان به خوزستان راه پيدا كرد و بر آن دست يافت .\r\nاز اين رو ، همين كه در بغداد به نيابت وزارت رسيد به خليفه پيشنهاد كرد كه وى را با لشكرى به خوزستان بفرستد تا آن جا را بگيرد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nانديشه مؤيد الدين از آن پيشنهاد اين بود كه وقتى شهرهاى خوزستان را گرفت و در آنجا استقرار يافت ، ظاهرا نسبت به خليفه فرمانبردارى نشان دهد ولى آنجا در فرمانروائى آزاد باشد تا از گزند خليفه نيز آسوده ماند .\r\nاتفاقا ابن شمله ، فرمانرواى خوزستان درگذشت و فرزندانش پس از او با هم اختلاف پيدا كردند .\r\nدر نتيجه ، يكى از ايشان ، با اتكاء به دوستى ديرينى كه ميان او و مؤيد الدين بود ، به او نامه نگاشت و از او يارى خواست .\r\nبه دريافت اين نامه ، طمع مؤيد الدين در تصرف شهرهاى خوزستان قوت يافت . از اين رو لشكريان بغداد بسيج شدند و با او به خوزستان رفتند .\r\nمؤيد الدين با سپاهى كه داشت در سال 591 به خوزستان رسيد و ميان او و فرمانروايان خوزستان نامه‌هائى رد و بدل شد .\r\nجنگى هم درگرفت كه خوزستانىها در آن فرو ماندند و شكست خوردند .\r\nمؤيد الدين در ماه محرم به شهر تستر ( شوشتر ) دست يافت ، شهرهاى ديگرى را نيز گرفت . دژهاى خوزستان را هم به تصرف در آورد كه از آن جمله قلعه ناظر ، قلعه كاكرد و قلعه لاموج و حصن‌ها و قلعه‌هاى ديگر بودند .\r\nمؤيد الدين فرزندان شمله را نيز كه صاحبان شهرهاى خوزستان بودند ، روانه بغداد كرد . اين عده در ماه ربيع الاول به بغداد رسيدند\r\n.\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nمحاصره دمشق به دست ملك عزيز عثمان\r\nدر اين سال ، ملك عزيز عثمان بن صلاح الدين ، كه فرمانرواى مصر بود ، به دمشق رسيد و آن جا را محاصره كرد .\r\nدر دمشق برادر بزرگ‌ترش ، ملك افضل على بن صلاح - الدين فرمانروائى مىكرد .\r\nدر آن هنگام من نيز در دمشق به سر مىبردم .\r\nملك عزيز عثمان با لشكر خويش در اطراف ميدان الحصى اردو زد .\r\nملك افضل كه چنين ديد ، به عموى خود ، ملك عادل ابو بكر بن ايوب ، پيام فرستاد و از او يارى خواست ، چون بسيار به دو اتكاء و اعتماد داشت و آنچه دلالت بر اين موضوع مىكرد پيش از اين ذكرش گذشت .\r\nبدرخواست او ، ملك عادل ، همچنين ملك ظاهر غازى بن صلاح الدين ، فرمانرواى حلب ، ناصر الدين محمد بن تقى الدين ،\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nصاحب حماة ، و اسد الدين شيركوه بن محمد بن شيركوه ، صاحب حمص ، و لشكر موصل و ياران ديگر ملك افضل رهسپار دمشق شدند .\r\nهمه آنها در دمشق گرد هم آمدند و در نگهدارى شهر با يك ديگر همدست شدند زيرا مىدانستند كه اگر ملك عزيز عثمان بر دمشق دست يابد ، شهرهاى ايشان را نيز خواهد گرفت .\r\nملك عزيز عثمان همين كه به اجتماع و همدستى آن سرداران و سپاهيان انبوه پى برد ، دانست كه توانائى تصرف آن شهر را ندارد .\r\nدر اين هنگام بود كه ميان ايشان پيك و پيام‌هائى درباره صلح رد و بدل گرديد .\r\nسرانجام قرار شد بيت المقدس و آنچه از توابع فلسطين نزديك بيت المقدس است به ملك عزيز عثمان تعلق گيرد .\r\nدمشق و طبريه و توابع آن و غور در اختيار ملك افضل باشد ، همچنان كه پيش از آن بود .\r\nجبله و لاذقيه را هم كه بر كرانه شام قرار داشتند ، ملك افضل به برادر خويش ، ملك ظاهر ، ببخشد .\r\nتيولى هم كه ملك عادل ، اول در مصر داشت مجددا از آن او باشد .\r\nبر اين قرار همه توافق كردند .\r\nملك عزيز به مصر برگشت و فرمانروايان ديگر نيز به شهرهاى خويش مراجعت كردند\r\n.\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nبرخى ديگر از رويدادهاى سال\r\nدر اين سال ، در ماه ربيع الاول ، زلزله‌اى در جزيره و عراق و بسيارى از شهرها روى داد .\r\nبر اثر اين زلزله ، غسالخانه‌اى كه نزديك مشهد امير المؤمنين على عليه السلام ( يعنى نجف ) بود ، ويران شد و فرو ريخت .\r\nدر اين سال ، در ماه جمادى الآخر ، طايفه زعب و برخى ديگر از تازيان بيابانى گرد هم آمدند و به مدينه پيغمبر ( ص ) تاختند .\r\nهاشم بن قاسم ، برادر امير مدينه ، به سر وقت ايشان شتافت و با ايشان به جنگ پرداخت .\r\nدر اين جنگ هاشم كشته شد .\r\nامير مدينه رهسپار شام شده بود . از اين رو عرب فرصت را غنيمت شمرد و به تصرف شهر طمع كرد و آن پيشامد روى داد .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nدر اين سال ، قاضى ابو الحسن احمد بن عبد الصمد طرسوسى ، در طرسوس درگذشت .\r\nفوت او در ماه شعبان اتفاق افتاد .\r\nاو از بندگان پارسا و پرهيزگار خدا بود . خداى بزرگ او را بيامرزاد !\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\n591 وقايع سال پانصد و نود و يكم هجرى قمرى\r\n\r\nدست يافتن وزير خليفه بر همدان و برخى ديگر از شهرهاى ايران\r\nپيش از اين گفتيم كه مؤيد الدين بن قصاب بر شهرهاى خوزستان دست يافت .\r\nپس از اين پيروزى به ميسان كه از توابع خوزستان بود ، رفت .\r\nقتلغ اينانج بن پهلوان با گروهى از اميران در آن جا به دو پيوست .\r\nقتلغ اينانج صاحب شهرهايى بود كه خوارزمشاه بر آنها چيره شد و پيش از اين ذكر آن گذشت .\r\nوزير خليفه مقدم او و سردارانى را كه همراهش بودند ،\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nگرامى داشت ، و او را بنواخت .\r\nسبب رفتن قتلغ اينانج به خوزستان اين بود كه ميان او و لشكر خوارزمشاه و امير مياجق ، فرمانده آن لشكر ، نزديك زنجان جنگى درگرفته و قتلغ اينانج و سپاهيانش شكست خورده بودند .\r\nاز اين رو قتلغ اينانج به لشكرگاه خليفه رفته و به مؤيد الدين ، وزير خليفه ، پناهنده شده بود .\r\nوزير خليفه ، اسبان و خيمه‌ها و هر چيز ديگرى كه بدان نيازمند بود در اختيارش گذاشت و به او و اميرانى كه همراهش بودند خلعت‌هائى بخشيد .\r\nآنگاه همه با هم روانه كرمانشاه شدند ، و از آن جا به همدان رفتند .\r\nهمدان را پسر خوارزمشاه و امير مياجق و لشكرى كه با اين دو بود ، اداره مىكردند .\r\nهمين كه لشكر خليفه به همدان نزديك شد ، خوارزميان همدان را رها كردند و روانه رى گرديدند .\r\nمؤيد الدين ، وزير خليفه ، در ماه شوال اين سال ، بر همدان چيره شد .\r\nآنگاه او قتلغ اينانج به دنبال خوارزميان شتافتند و به هر شهرى كه رسيدند آن را گرفتند .\r\nاز جمله اين شهرها خرقان ، مزدغان ، ساوه و آوه بودند .\r\nوقتى كه به رى رسيدند ، خوارزميان از رى به خوار رفتند .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nوزير خليفه ، لشكرى را در پى ايشان فرستاد ، و خوارزميان كه چنين ديدند ، از آن جا به دامغان و بسطام و گرگان شتافتند .\r\nلشكر خليفه به رى برگشت و در آن جا اقامت گزيد .\r\nدر اين هنگام قتلغ اينانج و سردارانى كه با وى بودند بر ضد وزير و لشكر خليفه با همديگر توطئه كردند چون ديدند شهرها از لشكر خوارزمشاه تهى شده و در صدد بر آمدند كه از فرصت استفاده كنند و رى را بگيرند .\r\nاز اين رو داخل رى شدند ، ولى وزير خليفه آن جا را محاصره كرد و قتلغ اينانج ناچار از آنجا رفت .\r\nوزير خليفه بر رى دست يافت و لشكر او به تاراج پرداختند ولى وزير فرمان داد تا جار بزنند و سپاهيان را از يغما باز دارند .\r\nقتلغ اينانج با اميرانى كه همراهش بودند به شهر آوه رفت .\r\nدر آن جا نيز شحنه وزير بود و از ورودشان جلوگيرى كرد .\r\nناچار از آن جا نيز رفتند . وزير خليفه نيز در پى ايشان به سوى همدان رهسپار گرديد .\r\nدر راه شنيد كه قتلغ اينانج لشكرى گرد آورده و به شهر كرج تاخته و آنجا در دربند فرود آمده است .\r\nوزير خليفه ، به شنيدن اين خبر ، به سر وقت ايشان شتافت و وقتى به ايشان نزديك شد ، دو لشكر روبروى هم قرار گرفتند و جنگ سختى كردند .\r\nقتلغ اينانج گريخت و خود را نجات داد .\r\nوزير خليفه پس از اين پيروزى ، از محل جنگ به همدان\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nرفت و در بيرون شهر اردو زد ، و سه ماه در آن جا به سر برد .\r\nاو بطور ناشناس بر همدان تاخته و آن نواحى را از لشكر خوارزمشاه گرفته بود .\r\nدرين هنگام فرستاده علاء الدين تكش خوارزمشاه پيش او آمد و از او خواست تا آنچه كه گرفته ، باز پس دهد .\r\nولى وزير خليفه به اين درخواست پاسخ مساعدى نداد .\r\nاز اين رو ، خوارزمشاه شتابان روانه همدان شد .\r\nاما وزير ، مؤيد الدين بن قصاب در اوائل ماه شعبان درگذشته بود .\r\nاز اين رو در نيمه ماه شعبان سال 592 جنگى ميان خوارزمشاه و لشكر خليفه درگرفت كه از هر دو طرف گروه بسيارى كشته شدند .\r\nسر انجام لشكر خليفه شكست خورد و گريخت و خوارزميان كالاهاى بسيارى از ايشان به غنيمت بردند .\r\nخوارزمشاه همدان را گرفت و گور وزير خليفه را شكافت و كالبدش را بيرون آورد و سرش را بريد و به خوارزم فرستاد و وانمود كرد كه او را در ميدان جنگ كشته است .\r\nبعد ، براى خوارزمشاه از خراسان خبرهائى رسيد كه بازگشت او را واجب مىساخت .\r\nاز اين رو ، آن شهرها را رها كرد و به خراسان برگشت\r\n.\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nپيكار پسر عبد المؤمن با فرنگيان در اندلس\r\nدر اين سال ، در ماه شعبان ، ابو يوسف يعقوب بن عبد المؤمن ، فرمانرواى شهرهاى مراكش و اندلس ، به شهرهاى فرنگيان در اندلش لشكر كشيد و با ايشان به پيكار پرداخت .\r\nسبب اين لشكر كشى آن بود كه الفونس ، پادشاه فرنگيان اندلس ، كه مركز فرمانروائى وى شهر طليطله بود ، به يعقوب نامه‌اى نگاشت كه من آن را رونويسى كرده‌ام :\r\n« به نام تو ، اى بار خدائى كه آفريننده آسمان‌ها و زمين هستى ، اما بعد ، اى امير ، بر هر كس كه خردى استوار و عقل و هوشى درخشان دارد ، پوشيده نيست كه تو فرمانرواى ملتى مسلمان و من نيز امير ملتى نصرانى هستم . تو كسى هستى كه از چشمت پنهان نيست كه رؤساى مسلمان اندلس تا چه اندازه نسبت بهم بىاعتنا\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nهستند و يك ديگر را هنگام ضرورت تنها مىگذارند و در كار مردم سستى مىكنند و به آسايش و تن‌پرورى مىپردازند .\r\nمن آنان را خوار مىكنم و آن ديار را از مردم خالى مينمايم و خانواده‌ها را اسير مىسازم و پيران را گوش و بينى مىبرم و جوانان را مىكشم و تو هيچ بهانه‌اى براى سرباز زدن از يارى ايشان ندارى زيرا دست قدرت به تو توانائى بخشيده است .\r\nشما عقيده داريد كه خداوند بر شما واجب كرده كه در برابر هر يك نفر از خود با ده تن از ما جنگ كنيد . ولى اكنون خدا چون از ناتوانى شما آگاه است بار شما را سبك ساخته و بر شما واجب كرده كه در برابر هر يك تن از خود با دو تن از ما بجنگيد .\r\nما نيز اكنون در برابر هر يك نفر از خود با عده‌اى از شما نبرد مىكنيم و شما نه ميتوانيد از خويش دفاع كنيد و نه مىتوانيد از جنگ خوددارى ورزيد .\r\nبراى من از تو حكايت كرده‌اند كه به گردآورى سپاه پرداخته و به ميدان جنگ نزديك شده‌اى . ولى جنگ را هر سال به سال ديگر مىاندازى ، يك پا پيش مىگذارى و پاى ديگر را پس ميكشى . نميدانم ترس ترا در جنگ سست مىكند يا دروغ انگاشتن آنچه برايت پيش آمده است .\r\nهمچنين براى من گفته‌اند كه تو راهى براى جنگ نمىيابى چون شايد بهانه‌اى ندارى كه دست زدن به چنين كارى را برايت مجاز سازد . بنابر اين اكنون من از تو عذر مىخواهم و برايت سخنى مىگويم كه بهانه سهل و ساده‌اى به دستت دهد . بر تست كه با من عهد و پيمان به جاى آورى و همه لشكريانى كه دارى سوار كشتى كنى و\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبه سوى من آئى ، من نيز با همه كسانى كه دارم به طرف تو مىآيم و در بهترين جائى كه دارى با تو پيكار مىكنم . اگر اين جنگ به پيروزى تو پايان يافت ، غنيمتى بزرگ و هديه‌اى گرانبها به دست خواهى آورد و اگر من پيروز شدم بر تو دست خواهم يافت و شايسته پيشوائى هر دو مذهب و فرمانروائى بر هر دو طايفه ( يعنى مسلمانان و مسيحيان ) خواهم بود .\r\nخداست كه هر خواهشى را آسان بر مىآورد و به احسان خود خوشبختى را فراهم مىسازد .\r\nهيچ خدائى نيست جز او و هيچ نيكوئى نيست جز نيكى او . »\r\nيعقوب ، همين كه اين نامه را گرفت و خواند ، بالاى آن اين آيه را نوشت :\r\n « ارْجِعْ إِلَيْهِمْ فَلَنَأْتِيَنَّهُمْ بِجُنُودٍ لا قِبَلَ لَهُمْ بِها وَ لَنُخْرِجَنَّهُمْ مِنْها أَذِلَّةً وَ هُمْ صاغِرُونَ »  [ ( 1 ) 
  ] .\r\nو نامه را پس فرستاد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه 37 از سوره نمل :\r\n( به سوى ايشان بازگرد كه من لشكرى بىشمار كه هيچ در برابرش مقاومت نتوانند كرد ، بر آنها مىفرستم ، و آنها را با ذلت و خوارى از آن ملك بيرون مىكنم . )\r\n( قرآن مجيد با ترجمه مهدى الهى قمشه‌اى )\r\n","page_name":" 128 ","page_number":128},
  {"content":"\r\n\r\nآنگاه لشكريان بىشمارى از مسلمانان گرد آورد و از تنگه جبل الطارق گذشت و روانه اندلس گرديد .\r\nهمچنين مىگفتند : سبب رفتن يعقوب به اندلس اين بود كه در سال 586 وقتى با فرنگيان جنگيد و سر انجام صلح كرد ، گروهى از فرنگيان ماندند كه بدان صلح خشنود نبودند ، چنان كه پيش از اين گفتيم .\r\nدر اين هنگام آن گروه ناراضى ، جمعى از فرنگيان را گرد آوردند و بر شهرهاى اسلامى تاختند و مردم را كشتند و اسير كردند و زنان و كودكان را برده خود ساختند و تباهى بسيار به بار آوردند .\r\nيعقوب وقتى كه اين خبر را شنيد ، لشكريان خود را گرد آورد و با سپاهى كه انبوهى آن فضا را تنگ مىساخت . از جبل الطارق عبور كرد و به اندلس رفت .\r\nفرنگيان كه اين را شنيدند ، همه كسان خود را از دور و نزديك جمع كردند و با اعتماد به پيروزى و نصرتى كه به خاطر كثرت افرادشان به دست خواهند آورد ، براى پيكار با يعقوب شتافتند .\r\nدو لشكر ، در نهم شعبان ، در شمال قرطبه ، نزديك قلعه رياح ، در جائى معروف به مرج الحديد ، به هم رسيدند و جنگ سختى كردند .\r\nاين جنگ ، نخست به زيان مسلمانان بود ولى بعد ورق برگشت و به زيان فرنگيان تمام شد ، چنان كه بدترين شكست را خوردند و مسلمانان بر ايشان چيره شدند .\r\n « وَ جَعَلَ كَلِمَةَ الَّذِينَ كَفَرُوا السُّفْلى وَ كَلِمَةُ اللَّهِ هِيَ الْعُلْيا وَ اللَّهُ \r\n\r\n","description":"","footnote":"","page_name":" 129 ","page_number":129},
  {"content":"\r\n\r\n عَزِيزٌ حَكِيمٌ . »  [ ( 1 ) 
  ] .\r\nشماره كسانى كه از فرنگيان كشته شدند يكصد و چهل و شش هزار و شماره اسيران سيزده هزار بود .\r\nمسلمانان از ايشان غنائم بسيار نيز گرفتند كه از آن جمله يكصد و چهل و سه هزار خيمه ، چهل و شش هزار اسب ، صد هزار استر و صد هزار خر بود .\r\nيعقوب فرمان داد تا در ميان لشكر جار بزنند كه هر كس چيزى به غنيمت گرفته ، تعلق به وى دارد جز سلاح .\r\nو آنچه را كه براى وى آوردند شمرد . بيش از هفتاد هزار دست سلاح پوشيدنى ( مانند جوشن و خفتان و غيره ) بود .\r\nدر اين جنگ از مسلمانان نيز نزديك به بيست هزار تن كشته شدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قسمت آخر آيه 40 از سوره توبه كه چنين است :\r\n ما « إِلَّا تَنْصُرُوهُ فَقَدْ نَصَرَهُ اللَّهُ إِذْ أَخْرَجَهُ الَّذِينَ كَفَرُوا ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها وَ جَعَلَ كَلِمَةَ الَّذِينَ كَفَرُوا السُّفْلى وَ كَلِمَةُ اللَّهِ هِيَ الْعُلْيا وَ اللَّهُ عَزِيزٌ حَكِيمٌ . » \r\n( اگر شما رسول را يارى نكنيد البته هنگامى كه كافران پيغمبر را از مكه بيرون كردند خدا ياريش كرد آنگاه كه يكى از آن دو تن كه در غار بودند ( يعنى رسول خدا به رفيق خود به ابو بكر كه ترسان و مضطرب بود ) گفت : « مترس كه خدا با ماست » ، آن زمان كه خدا وقار و آرامش خاطر بر او فرستاد و او را به سپاه و لشكرهاى غيبى خود ، كه شما آنان را نديده‌ايد ، مدد فرمود و نداى كافران را رتبه پست و نداى خدا ( يعنى دعوت اسلام ) را مقام بلند داد ، كه خدا را بر هر چيز كمال قدرت و دانائى است . )\r\n( قرآن مجيد با ترجمه مهدى الهى قمشه‌اى )\r\n","page_name":" 130 ","page_number":130},
  {"content":"\r\n\r\nوقتى كه فرنگيان گريختند ، يعقوب سر در پى ايشان نهاد و ديد قلعه رياح را كه تازه گرفته بودند ، از بيم جان خود رها كرده و رفته‌اند .\r\nآن قلعه را گرفت و يك نفر را به حكومت آن گماشت .\r\nقشونى را نيز مأمور نگهدارى آن كرد و به شهر اشبيليه بازگشت .\r\nاما الفونس پس از شكستى كه خورد ، سر خود را تراشيد و صليب خود را شكست و خرى را سوار شد و سوگند ياد كرد كه ديگر نه اسب سوار شود و نه استر ، مگر زمانى كه مسيحيان پيروزى يافته باشند .\r\nاز اين رو ، براى جنگ با مسلمانان ، گروه‌هاى بسيارى را گرد هم آورد .\r\nوقتى اين خبر به گوش يعقوب رسيد ، كسانى را به شهرهاى غرب مراكش و ساير نواحى فرستاد تا مردم را طورى به جهاد دعوت كنند كه همه بدون اكراه در آن شركت نمايند .\r\nدر نتيجه ، گروه بسيار انبوهى از سربازان داوطلب و مزدور بر او گرد آمد .\r\nيعقوب با اين لشكر انبوه به جنگ فرنگيان شتافت .\r\nدو سپاه در ماه ربيع الاول سال 592 به هم رسيدند و جنگ كردند .\r\nدر اين جنگ نيز فرنگيان شكست سختى خوردند و مسلمانان از پول و مال و سلاح و چارپايان و غيره ، هر چه فرنگيان داشتند به غنيمت گرفتند .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nآنگاه به شهر طليطله حمله بردند و آن جا را در ميان گرفتند و جنگ سختى كردند و درختانش را بريدند و به شهرهاى اطراف آن نيز هجوم بردند و چند دژ را گشودند .\r\nدر اين دژها مردان را كشتند و خانواده‌هاى ايشان را اسير كردند و خانه‌ها را ويران ساختند و ديوار دژها را نيز فرو ريختند .\r\nدر اين هنگام مسيحيان زبون و ناتوان شدند ولى كار اسلام در اندلس بالا گرفت .\r\nيعقوب ، پس از اين پيروزى به اشبيليه بازگشت و در آن جا اقامت گزيد .\r\nهمين كه سال 593 فرا رسيد از آن جا به شهرهاى فرنگيان رفت و همان كار را كرد كه بار اول و بار دوم كرده بود تا جائى كه عرصه بر فرنگيان تنگ شد و به خوارى افتادند .\r\nسرانجام ملوك ايشان گرد هم آمدند و براى يعقوب پيام فرستادند و درخواست صلح كردند .\r\nيعقوب بر آن بود كه از پذيرفتن صلح خوددارى كند و به پيكار پردازد تا كار را يكسره سازد و خاطرش از آن جهة آسوده شود .\r\nولى برايش خبر آوردند كه على بن اسحاق نقابدار ميورقى در افريقيه كارهاى زشتى كرده كه ما عنقريب شرح خواهيم داد .\r\nاين بود كه تصميم خود را تغيير داد و با فرنگيان براى مدت پنج سال صلح كرد .\r\nآنگاه در پايان سال 593 به مراكش برگشت\r\n.\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nكارهاى نقابدار در افريقيه\r\nچنان كه پيش از اين گفتيم ، ابو يوسف يعقوب ، فرمانرواى مراكش ، كه از تنگه جبل الطارق گذشته و به اندلس رفته بود ، سه سال در آن جا ماند و اين مدت را به پيكار با فرنگيان گذراند و از اوضاع افريقيه بىخبر ماند .\r\nاز اين‌رو ، على بن اسحاق نقابدار ميورقى ، كه با تازيان بيابانى در بيابان روزگار مىگذراند به طمع افتاد و حمله بر افريقيه را تجديد كرد و لشكريان خويش را به شهرها فرستاد .\r\nلشكريان او شهرها را ويران ساختند و تباهكارى بسيار كردند چنان كه نشانه‌هاى آن شهرها ناپديد شد و دگرگونه گشت .\r\nهمه خانه‌ها از سكنه خالى ماند و ديگر در هيچ‌جا پرنده پر نمىزد .\r\nعلى بن اسحاق ، همچنين ، از گرفتارى يعقوب در اندلس استفاده كرد و خواست به بجايه برود و اظهار داشت كه اگر بر شهر بجايه دست يافت روانه مراكش خواهد شد .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nهمين كه اين خبر به يعقوب رسيد ، همچنان كه گفتيم ، با فرنگيان صلح كرد و به مراكش برگشت تا على بن اسحاق را مغلوب سازد و او را از شهرهاى خويش بيرون كند . همچنان كه يك بار در سال 581 كرد و ما هم ضمن وقايع سال مذكور جريان آن را شرح داديم\r\n.\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nدست يافتن لشكر خليفه بر اصفهان\r\nدر اين سال ، خليفه عباسى ، الناصر لدين اللّه ، لشكرى بسيج كرد و به اصفهان فرستاد .\r\nفرماندهى اين لشكر را سيف الدين طغرل ، تيولدار شهر لحف در عراق ، بر عهده داشت .\r\nدر اصفهان هم لشكر خوارزمشاه به سر مىبرد و در اختيار پسرش بود .\r\nمردم اصفهان از لشكريان خوارزمشاه بيزار بودند . از اين رو ، صدر الدين خجندى ، رئيس شافعيان اصفهان ، به ديوان بغداد نامه نگاشت و از سوى خود وعده داد كه شهر را به هر كدام از سردارانى كه ديوان بغداد به اصفهان بفرستد ، تسليم خواهد كرد .\r\nصدر الدين خجندى بر همه اهل اصفهان فرمان مىراند .\r\nبه دريافت نامه او سپاهيانى فرستاده شدند كه به اصفهان رسيدند و در بيرون شهر اردو زدند .\r\nلشكريان خوارزمشاه كه چنين ديدند ، اصفهان را ترك گفتند\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nو به خراسان بازگشتند .\r\nلشكر خليفه سر در پى ايشان نهاد و گروهى از آنان را به هلاك رساند . همچنين از پس قراولان آنها به هر كس كه دست يافت گرفت و اسير كرد .\r\nلشكر خليفه ، سپس داخل اصفهان شد و آن شهر را به تصرف در آورد\r\n.\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nآغاز كار كوكجه و دست يافتن او بر رى و همدان و نواحى ديگر\r\nوقتى ، چنان كه گفتيم ، خوارزمشاه به خراسان برگشت ، مملوكانى كه از آن پهلوان محمد بن ايلدگز بودند و همچنين سرداران او با يك ديگر همدست شدند و كوكجه را رئيس خود ساختند كه از مملوكان بزرگ پهلوان به شمار مىرفت .\r\nبا اين همدستى ، بر رى و شهرهاى نزديك آن چيره شدند و رهسپار اصفهان گرديدند تا خوارزميان را از آن جا بيرون كنند .\r\nهمين كه به اصفهان نزديك شدند ، شنيدند كه لشكر خليفه در آن جاست .\r\nاز اين رو ، كوكجه براى مملوك خليفه ، سيف الدين طغرل ، پيام فرستاد و خود را در خدمت ديوان خلافت گذارد و اظهار بندگى كرد .\r\nاو به دنبال لشكريان خوارزم ، آهنگ اصفهان كرد و چون\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nديد كه از اصفهان دور شده‌اند در پى ايشان شتافت ولى به ايشان دسترسى نيافت .\r\nلشكر خليفه نيز از اصفهان روانه همدان شد .\r\nاما كوكجه در تعقيب خوارزميان به طبس رفت كه از شهرهاى اسماعيليان بود .\r\nاز آن جا برگشت و به اصفهان حمله برد و به بغداد پيام فرستاد و خواست كه رى و خوار و ساوه و قم و كاشان و آنچه وابسته بدان است تا مرز مزدغان به دو تعلق گيرد . و اصفهان و همدان و زنجان و قزوين به ديوان خليفه تعلق داشته باشد .\r\nخليفه عباسى ، الناصر لدين اللّه ، اين پيشنهاد را پذيرفت و فرمان شهرهايى را كه خواسته بود برايش نوشت .\r\nخلعت‌هائى نيز براى كوكجه فرستاده شد .\r\nبدين گونه مقام كوكجه بالا رفت و كارش نيرو گرفت و شماره لشكريانش افزايش يافت ، و مغرور شد و به ياران خويش تكبر ورزيد\r\n.\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nدومين اقدام ملك عزيز به محاصره دمشق و شكست و گريز او از آن جا\r\nدر اين سال بار ديگر ملك عزيز عثمان ، پسر صلاح الدين ايوبى ، با لشكريان خويش از مصر بيرون شد و رهسپار دمشق گرديد .\r\nمىخواست دمشق را محاصره كند و بگيرد ولى شكست خورده از آنجا باز گرديد .\r\nسبب اقدام او به اين كار آن بود كه چند تن از مملوكان پدرش ، كه به مملوكان صلاحى شهرت داشتند ، مانند فخر الدين چركس ، و سراسنقر ، و قراجا و ديگران از ملك افضل على بن صلاح الدين برگشته و به ملك عزيز روى آورده بودند .\r\nعلت سرپيچى ايشان از ملك افضل على نيز اين بود كه ملك افضل كسانى مانند ميمون قصرى ، و سنقر كبير و ايبك و ديگران را از پيش خود رانده بود .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nمملوكان صلاحى كه از ملك افضل برگشته و به ملك عزيز روى آورده بودند ، هميشه ملك عزيز را از برادرش ، ملك افضل ، مىترساندند و مىگفتند :\r\n« كردان و مملوكان امير اسد الدين شيركوه كه در لشكر مصر هستند ، خواهان برادر تواند و مىترسيم به او بگروند و تو را از اين شهرها بيرون كنند . بنابر اين بهتر است ما دمشق را بگيريم . »\r\nملك عزيز عثمان كه در زير تأثير اين سخنان قرار گرفته بود ، سال گذشته ، همچنان كه گفتيم ، از مصر بيرون رفت و بازگشت .\r\nامسال نيز به تجهيز سپاه پرداخت كه بر دمشق بتازد و آن جا را بگيرد .\r\nملك افضل همين كه اين خبر را شنيد ، از دمشق پيش عموى خود ، ملك عادل رفت و در قلعه جعبر او را ملاقات كرد و از او يارى خواست .\r\nاز آن جا نيز به حلب پيش برادر خود ، ملك ظاهر غازى رفت و درخواست مساعدت كرد .\r\nملك عادل از قلعه جعبر به دمشق رفت و پيش از ملك افضل وارد دمشق شد .\r\nملك افضل به سبب اعتمادى كه به عموى خود داشت ، به غلامان خود دستور داده بود كه او را وارد قلعه شهر كنند .\r\nبعد ملك افضل ، خود از حلب به دمشق بازگشت . ملك عزيز عثمان هم كه از مصر براى تسخير دمشق لشكر كشيده بود ، به نزديك دمشق رسيد .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nدر اين جا سيف الدين ايازكوش ، سردسته مملوكان اسدى ، و چند تن ديگر از آنان ، از كردان نيز از ابو الهيجاء سمين و غيره كه جزو لشكر ملك عزيز عثمان بودند ، براى ملك افضل و ملك عادل پيام فرستادند و هواخواهى خود را نسبت به آن دو اعلام كردند و گفتند كه مىخواهند به آن دو بپيوندند و با آنها باشند .\r\nهمچنين به آن دو توصيه كردند كه بر ضد ملك عزيز با يك ديگر همدست شوند و از دمشق بر او بتازند تا وى را بگيرند و تسليم آن دو كنند .\r\nسبب برگشتن ايشان از ملك عزيز عثمان و گرايش ايشان به ملك افضل اين بود كه وقتى ملك عزيز به فرمانروائى مصر رسيد ، به مملوكان ناصرى متمايل شد و به آنان اعتماد كرد و ايشان را برترى داد و به آن اميران اعتنائى ننمود .\r\nآنان نيز از اين حركت رنجيدند و به برادرش گرويدند و با ملك افضل و ملك عادل سازش كردند .\r\nآن دو تن ، يعنى ملك افضل و ملك عادل نيز براى حمله به ملك عزيز با هم اتفاق كردند و در حضور فرستادگان آن امرا قرار بر اين گذاشتند كه ملك افضل سرزمين مصر را بگيرد و دمشق را به عموى خود ، ملك عادل ، واگذارد .\r\nآنگاه ملك افضل و ملك عادل براى جنگ با ملك عزيز از دمشق بيرون شدند .\r\nاميرانى كه پيش از اين نام برديم به آنان پيوستند و ملك عزيز كه چنين ديد ، نتوانست آن جا بماند و به حال فرار برگشت و\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاز ترس آنكه مبادا دشمن به جست و جوى او بيايد ، شتابان راه مىپيمود و باور نمىكرد كه از آن گزند رهائى يابد .\r\nيارانش از او همچنان جدا مىشدند تا به مصر رسيد .\r\nاما ملك عادل و ملك افضل كسانى را به قدس فرستادند .\r\nدر بيت المقدس نايب ملك عزيز بود و شهر را به آن دو تن تسليم كرد .\r\nآن دو تن ، يعنى ملك عادل و ملك افضل با اميران اسدى و كردانى كه همراه داشتند رهسپار مصر گرديدند .\r\nملك عادل ديد كه سرداران و سپاهيان به ملك افضل پيوسته و در اطراف وى گرد آمده‌اند . و ترسيد از اين كه او مصر را بگيرد ولى دمشق را به وى واگذار نكند .\r\nاز اين رو پنهانى براى ملك عزيز پيام فرستاد و سفارش كرد كه در جنگ پايدارى كند و كسانى را هم در شهر بلبيس بگمارد كه در نگهدارى آن بكوشند .\r\nضمنا تعهد كرد كه نگذارد ملك افضل و ديگران با كسانى كه در آن شهر هستند بجنگند .\r\nملك عزيز نيز اميران ناصرى را كه سردسته ايشان فخر الدين چركس بود با گروهى ديگر به نگهدارى بلبيس گماشت .\r\nملك عادل و ملك افضل همين كه به بلبيس رسيدند با مملوكان ناصرى كه در آن جا بودند به زد و خورد پرداختند .\r\nملك افضل مىخواست يا با ايشان بستيزد و كارشان را بسازد يا ايشان را در آن جا رها كند و به مصر برود .\r\nولى ملك عادل او را از اين هر دو كار بازداشت و گفت :\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n« اينان سرداران و سپاهيان اسلام هستند و اگر در اين جنگ كشته شوند چه كسى دشمن كافر را دفع خواهد كرد ؟ وقتى كه اين شهرها همه از آن تو و به فرمان تست ديگر چه نيازى به اين كار است ؟\r\nاگر تو به مصر و قاهره حمله كنى و آنها را با خشم و خشونت بگيرى ، شكوه و هيبت اين شهرها از ميان خواهد رفت و دشمن به تصرف آنها طمع خواهد كرد و ديگر كسى نيست كه از آنها دفاع كند .\r\nاز اين گونه سخنان با او گفت و چند روزى سپرى شد و درين ضمن ملك عادل به ملك عزيز پنهانى پيام داد و سفارش كرد كه قاضى فاضل براى صلح بفرستد .\r\nقاضى فاضل به خاطر مقام بلندى كه نزد صلاح الدين داشت ، در خانواده صلاح الدين نيز محترم بود و به حرفش گوش مىدادند .\r\nبنابر اين قاضى فاضل به نزد آن دو حاضر شد و مذاكرات صلح جريان يافت و گفتند و شنيدند و برخى از تصميم‌ها بهم خورد و سرانجام قرار بر اين شد كه ملك افضل بيت المقدس و همه شهرهاى فلسطين و طبريه و اردن و آنچه در اين هنگام بدست داشت ، از آن وى باشد ، عادل نيز تيولى را كه سابق داشت به دست آورد و در مصر پيش ملك عزيز عثمان بماند .\r\nسبب اختيار اين وضع آن بود كه اميران اسدى و كردان ، خواهان ملك عزيز نبودند و به ملك عادل مىگرويدند . از اين رو ، ملك عزيز نمىتوانست او را از آنچه مىخواست ، باز دارد .\r\nوقتى كار بدين گونه ترتيب داده شد و پيمان بستند ، ملك افضل به دمشق بازگشت و ملك عادل نيز در مصر پيش ملك عزيز ماند\r\n.\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nيكى ديگر از رويدادهاى سال\r\nدر نوزدهم ذى القعده ، آتش‌سوزى بزرگى در بغداد ، در عقد المصطنع ، روى داد . محوطه جلوى آن و دكان ابن البخيل هليم‌پز سوخت .\r\nاين را هم مىگفتند كه آتش‌سوزى از خانه ابن البخيل آغاز شده بود\r\n.\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\n592 وقايع سال پانصد و نود و دوم هجرى قمرى\r\n\r\nدست يافتن شهاب الدين بر بهنگر و نواحى ديگر از سرزمين هند\r\nدر اين سال ، شهاب الدين غورى ، فرمانرواى غزنه ، به سوى سرزمين هند رهسپار گرديد و در آن جا قلعه بهنگر را محاصره كرد .\r\nبهنگر دژى بزرگ و بلند بود .\r\nشهاب الدين اين دژ را در ميان گرفت و كار را بر مردم دژ سخت ساخت تا به ستوه آمدند و از او زنهار خواستند تا قلعه را تسليم او كنند .\r\nشهاب الدين نيز آنان را به جان امان داد و قلعه را تحويل گرفت .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nدر اين دژ ده روز ماند تا كار پادگان دژ و امور ديگر آن را سر و سامان داد .\r\nبعد ، از آن جا به قلعه كوالير رفت .\r\nميان اين دو دژ - يعنى بهنگر و كوالير - به اندازه پنج روز راه فاصله بود . در راه نيز رودى بزرگ وجود داشت .\r\nشهاب الدين از اين رود گذشت و به كوالير رسيد كه دژى بلند و استوار بر فراز كوهى سر به فلك كشيده بود . نه تير بدان مىرسيد نه سنگهائى كه با منجنيق به سوى آن پرتاب مىكردند .\r\nدژ بزرگى بود .\r\nشهاب الدين سراسر ماه صفر را به محاصره اين دژ گذراند .\r\nولى به مراد خود كه گشودن دژ بود ، نرسيد .\r\nكسانى كه در دژ به سر مىبردند ، به وى نامه نگاشتند و پيشنهاد صلح كردند .\r\nشهاب الدين پيشنهاد صلح را پذيرفت بدين گونه كه مبالغى به وى بپردازند و قلعه را در دست خود داشته باشند .\r\nبنابر اين ، يك فيل كه بارش طلا بود براى او آوردند شهاب الدين آن را گرفت و به سوى سرزمين آى و سور روانه شد . بدان جا حمله برد و تا حدى كه محاسب از حساب آن عاجز است يغما كرد و مردان را اسير و زنان و كودكانشان را برده ساخت .\r\nآنگاه سالم به غزنه بازگشت\r\n.\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nگرفتن ملك عادل شهر دمشق را از ملك افضل\r\nدر اين سال ، در تاريخ بيست و هفتم ماه رجب ، ملك عادل ابو بكر بن ايوب ، شهر دمشق را از برادر زاده خويش ، ملك افضل على بن صلاح الدين ، گرفت .\r\nبالاترين سبب دست يافتن ملك عادل بر دمشق ، اعتماد بيجائى بود كه ملك افضل به دو داشت .\r\nاعتماد ملك افضل به عموى خويش ، ملك عادل ، تا آنجا رسيد كه او را داخل شهر خويش ساخت در حالى كه خود در شهر نبود .\r\nدر همان هنگام ملك ظاهر غازى ، فرمانرواى حلب ، برايش پيام فرستاد و گفت :\r\n« عموى ما را از ميان ما بيرون كن زيرا از او سودى به ما نمىرسد . ما هر كسى را تحت هر شرطى كه تو بخواهى در اختيارت\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nمىگذاريم . من ملك عادل را بهتر از تو مىشناسم و به او نزديك‌ترم ، چون او ، همانطور كه عموى تست عموى من هم هست ، ولى من دامادش هم هستم چون دخترش زن من است . اگر مىخواست سودى به ما برساند ، من زودتر از تو مىفهميدم و مستحق‌تر از تو بودم . »\r\nولى ملك افضل پاسخ داد :\r\n« تو به همه كس بدگمان هستى . آخر هم ما از آزردن ما چه سودى مىبرد ؟ هنگامى كه ما همه با يك ديگر همدست و همرأى شديم و همه لشكريانى كه داشتيم همراه او فرستاديم ، رفت و جنگيد و شهرهايى را كه گرفت بيش‌تر از شهرهاى خودمان بود . از اين حرف‌ها بد خواهيم ديد . »\r\nاين بزرگ‌ترين سبب بود كه هيچكس از آن آگاه نيست .\r\nاما سبب ديگر تصرف دمشق آنست كه ملك عادل و ملك افضل ، همچنان كه پيش از اين گفتيم ، به مصر رفتند و شهر بلبيس را در ميان گرفتند و بعد با ملك عزيز بن صلاح الدين آشتى كردند و ملك عادل با ملك عزيز در مصر ماند .\r\nملك عادل ، پس از چندى كه در مصر به سر برد ، از ملك عزيز دلجوئى كرد و او را به خود متمايل ساخت و قرار گذاشت كه ملك عزيز همراه او بيايد و بر دمشق بتازد و آن جا را بگيرد و به وى دهد .\r\nبدين گونه ، ملك عزيز همراه عم خود از مصر رهسپار دمشق گرديد .\r\nآنها با لشكريانى كه داشتند دمشق را محاصره كردند و يكى از سرداران ملك افضل را پنهانى با خود همدست ساختند كه\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nعز بن ابو غالب حمصى خوانده مىشد و ملك افضل درباره وى احسان بسيار مىكرد و به دو اطمينان و اعتماد داشت .\r\nروى همين اعتماد نگهبانى يكى از دروازه‌هاى دمشق را كه دروازه شرقى خوانده مىشد به وى واگذار كرد .\r\nولى عز بن ابو غالب به ملك عزيز و ملك عادل گرويد و وعده داد كه آن دروازه را براى ايشان بگشايد و به حيله‌اى لشكرشان را داخل شهر كند .\r\nبنابر اين ، روز بيست و هفتم رجب ، هنگام عصر دروازه را گشود .\r\nملك عادل با گروهى از ياران خويش داخل شد و ملك افضل هنگامى از اين پيشآمد آگاهى يافت كه عم او با او در دمشق بود .\r\nملك عزيز نيز سوار شد و در ميدان الاخضر ، واقع در مغرب دمشق ، ايستاد .\r\nملك افضل كه ديد شهر از دست رفته ، غروب از اقامتگاه خويش خارج شد و پيش برادر خود رفت و او را ملاقات كرد و دو نفرى داخل شهر شدند و نزد ملك عادل رفتند كه تازه در خانه اسد الدين شيركوه اقامت گزيده بود .\r\nدر آن جا با هم به گفت و گو پرداختند .\r\nملك عادل و ملك عزيز پنهانى با هم سازش كردند و همرأى شدند كه طورى وانمود كنند كه ملك افضل گمان برد كه آن دو تن دمشق را در دست او باقى خواهند گذاشت . چون مىترسيدند كه در غير اين صورت شايد ملك افضل همه سرداران و سپاهيان خود را گرد آورد و كار به جائى برسد كه نظاميان و غير نظاميان بر آن دو\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبشورند و از شهر بيرونشان كنند زيرا ملك عادل لشكر زياد همراه نداشت .\r\nملك افضل به قلعه شهر برگشت و ملك عادل نيز شب را در خانه اسد الدين شيركوه گذراند .\r\nملك عزيز نيز از شهر به لشكرگاه خود رفت و شب را در سراپرده خويش به صبح رساند .\r\nملك عادل روز بعد به كاخ خويش رفت و در آن جا ماند .\r\nسرداران و سپاهيان وى نيز در شهر بودند .\r\nملك افضل هر روز پيش ايشان مىرفت و با ايشان ملاقات و مذاكره مىكرد .\r\nچند روزى كه بدين گونه گذشت ، ملك عادل و ملك عزيز ، برايش پيام فرستادند كه از قلعه بيرون رود و شهر دمشق و همه توابع آن را به آن دو تسليم كند تا در مقابل ، قلعه صرخد را به دو دهند .\r\nملك افضل ناچار از قلعه خارج شد و به كاخى كه در بيرون شهر در قسمت مغرب بود رفت و در آن جا فرود آمد .\r\nملك عزيز قلعه شهر را تحويل گرفت و داخل آن شهر شد و چند روزى در آن به سر برد .\r\nيك روز در بزم شراب ، هنگامى كه سرش از باده گرم شده بود ، بر زبانش گذشت كه شهر دمشق را به ملك افضل بر مىگرداند .\r\nدر همان هنگام اين خبر را به ملك عادل رساندند . او هم فورا در آن بزم حضور يافت در حالى كه ملك عزيز همچنان مست بود .\r\nاز آن ببعد لحظه‌اى از عزيز غافل نماند تا سرانجام ملك عزيز\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nدمشق را به او تسليم كرد و به مصر برگشت .\r\nملك افضل نيز رهسپار صرخد شد .\r\nملك عادل مىگفت كه ملك افضل مىخواست وى را بكشد ، بدين جهة دمشق را از او گرفت .\r\nاما افضل اين موضوع را انكار مىكرد و خود را از آن مبرى مىدانست .  « فَاللَّهُ يَحْكُمُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ . »  [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيه 124 ، سوره نحل .\r\n( خداوند روز رستخيز ، درباره آنچه با هم اختلاف داشتند داورى مىكند . )\r\n","page_name":" 151 ","page_number":151},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، در ماه محرم ، باد سختى در عراق وزيدن گرفت كه جهان را سياه كرد و ريگ‌هاى سرخ به هر سو پاشيد .\r\nمردم اين را مهم پنداشتند و بزرگ كردند . و در روز - از بس هوا تيره و تار شده بود - چراغهائى بر افروختند .\r\nدر اين سال صدر الدين محمود بن عبد اللطيف بن محمد بن ثابت خجندى ، رئيس شافعيان اصفهان ، كشته شد .\r\nفلك الدين سنقر الطويل ، كه شحنه اصفهان بود ، او را در اين شهر كشت .\r\nصدر الدين محمود ، در سال 588 به بغداد رفت و در آن جا توطن اختيار كرد و نظارت در امور مدرسه نظاميه بغداد را عهده - دار شد .\r\nهنگامى كه مؤيد الدين بن قصاب ، وزير خليفه عباسى ، عازم خوزستان بود ، او نيز همراه وى به خوزستان رفت .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبعد ، وقتى كه مؤيد الدين وزير بر اصفهان دست يافت ، صدر الدين محمود ( ابن الخجندى ) در اصفهان اقامت گزيد و در دستگاه او بود .\r\nسپس ميان او و سنقر الطويل ، كه از سوى خليفه عباسى شحنگى اصفهان را داشت كدورتى پيش آمد كه سرانجام او را به قتل رساند .\r\nدر ماه رمضان ، مجير الدين ابو القاسم محمود بن مبارك بغدادى فقيه شافعى ، در مدرسه نظاميه بغداد ، به تدريس پرداخت .\r\nدر ماه شوال اين سال ، نصير الدين ناصر بن مهدى علوى رازى در بغداد به نيابت وزارت خليفه عباسى رسيد .\r\nاو هنگامى كه مؤيد الدين بن قصاب ، رى را گرفت ، رهسپار بغداد شده بود .\r\nدر اين سال ، ابو طالب يحيى بن سعيد بن زيادة به رياست دبيرخانه بغداد رسيد .\r\nدر نويسندگى شيوه‌اى شگفت‌انگيز داشت و شعر نيز نيكو مىسرود .\r\nدر اين سال ، در ماه صفر ، الفخر محمود بن على القوقانى ، فقيه شافعى كه از زيارت خانه خدا بازگشته بود ، در كوفه از جهان رفت .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nيكى از بزرگان اصحاب او محمد بن يحيى بود .\r\nدر ماه رجب اين سال ابو الغنائم محمد بن على بن معلم ، شاعر هرثى درگذشت .\r\n« هرث » ، به ضم هاء و ثاء سه نقطه ، قريه‌اى از توابع واسط است .\r\nابو الغنائم هنگام مرگ نود و يك سال داشت .\r\nدر چهارم ماه شعبان اين سال ، مؤيد الدين ابو الفضل محمد بن على بن قصاب ، كه وزارت خليفه عباسى را داشت ، در همدان درگذشت .\r\nدرباره كاردانى و فعاليت ابن القصاب پيش از اين به اندازه كافى سخن گفتيم\r\n.\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\n593 وقايع سال پانصد و نود و سوم هجرى قمرى\r\n\r\nفرستادن امير ابو الهيجاء به همدان و كارهاى او در آن جا\r\nدر اين سال ، در ماه صفر ، سردارى بزرگ از سرداران مصر به بغداد رسيد .\r\nاين سردار ابو الهيجاء نام داشت و معروف به « سمين » بود .\r\nچون « سمين » به معنى فربه است و او بسيار فربه بود ، و از بزرگان امراء مصر به شمار مىرفت .\r\nاخيرا بيت المقدس و نواحى نزديك آن به اقطاع در اختيار وى گذاشته شده بود و هنگامى كه ملك عزيز و ملك عادل بر شهر دمشق دست يافتند ، بيت المقدس را از او گرفتند .\r\nاو نيز شام را ترك گفت و از رود فرات گذشت و به سوى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nموصل رفت .\r\nبعد رهسپار بغداد گرديد زيرا ديوان خلافت او را فرا - خوانده بود .\r\nهمين كه به بغداد رسيد مورد احترام بسيار واقع گرديد .\r\nسپس به دو دستور داده شد كه آماده گردد و فرماندهى لشكريان بغداد را بر عهده گيرد و به همدان برود .\r\nاو نيز به همدان رفت و در آن جا به ملك اوزبك بن پهلوان و امير علم و پسرش ، و ابن سطمس و ديگران رسيد كه تازه به خليفه عباسى - الناصر لدين اللّه - نامه نگاشته و فرمانبردارى خويش را نسبت به وى اعلام كرده بودند .\r\nاين عده ، وقتى كه به ابو الهيجاء رسيدند ، به دو اعتماد كردند و از او دورى نجستند .\r\nابو الهيجاء ، با موافقت امير علم ، اوزبك بن پهلوان و ابن سطمس و ابن قرا را گرفت و به زندان انداخت .\r\nوقتى خبر بازداشت ايشان به بغداد رسيد ، اين كار ابو الهيجاء مورد نكوهش قرار گرفت و به دو دستور داده شد كه آنها را آزاد كند .\r\nبعد هم از بغداد براى براى آنان خلعت‌هائى فرستادند تا از ايشان دلجوئى شده باشد .\r\nولى ايشان پس از آن پيشامد ، آرامش نيافتند و ديگر احساس ايمنى نكردند و از ابو الهيجاء سمين كناره گرفتند .\r\nابو الهيجاء به سبب كارى كه كرده بود ، از ديوان خلافت\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nمىترسيد از اين رو به بغداد برنگشت . در همدان هم ديگر نمى - توانست بماند .\r\nاين بود كه برگشت و مىخواست به اربل برود چون اهل آن شهر بود و از اكراد حكيمه اربل محسوب مىشد .\r\nولى پيش از رسيدن بدانجا درگذشت\r\n.\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nگرفتن ملك عادل يافا را از فرنگيان و گرفتن فرنگيان بيروت را از مسلمانان ، محاصره تبنين به دست فرنگيان و رفتن ايشان از آنجا\r\nدر اين سال ، در ماه شوال ، ملك عادل ابو بكر بن ايوب ، شهر يافا را در كرانه شام گرفت .\r\nاين شهر در دست فرنگيان بود كه خدا لعنتشان كناد ! سبب اين پيشامد آن بود كه فرنگيان ، چنان كه پيش از اين گفتيم ، در زير فرمان كنت هرى قرار داشتند . و ميان مسلمانان و فرنگيان نيز در روزگار صلاح الدين ايوبى ، كه خداى بزرگ او را بيامرزاد ، قرار صلح داده شده بود .\r\nوقتى كه صلاح الدين درگذشت و چنان كه گفتيم فرزندانش پس از او به فرمانروائى رسيدند ، ملك عزيز با كنت هرى - فرمانرواى فرنگيان - قرار متاركه جنگ را تجديد كرد و به مدت آن افزود .\r\nآن قرار تا اين هنگام به قوت خود باقى بود .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nشهر بيروت اميرى داشت معروف به امير اسامه كه تيولدار بيروت بود .\r\nاين امير اسامه ، كشتىهاى پاروئى خود را مىفرستاد تا در دريا راه فرنگيان را بزنند .\r\nفرنگيان از دست امير اسامه چند بار به ملك عادل در دمشق و به ملك عزيز در مصر شكايت بردند . ولى آن دو نفر امير اسامه را ازين كار باز نداشتند .\r\nفرنگيان نيز ناچار براى ملوك خود كه در آن سوى ديار بودند پيام فرستادند و از رفتارى كه مسلمانان با ايشان مىنمودند شكايت كردند و گفتند : « اگر شما به داد ما نرسيد مسلمانان اين شهرها را خواهند گرفت . »\r\nفرنگيان نيز با فرستادن لشكريان بسيار به همكيشان خويش كمك كردند .\r\nبيشتر اين سربازان را هم پادشاه آلمان فرستاده بود .\r\nسر دسته آنان نيز كشيشى معروف به حنصلير بود .\r\nملك عادل ، همين كه اين خبر را شنيد ، كسى را نزد ملك عزيز به مصر فرستاد و لشكريان او را خواست .\r\nهمچنين به ديار جزيره و موصل پيام داد و سپاهيان آن نواحى را طلب كرد .\r\nدر نتيجه ، از هر طرف كمك‌هاى نظامى برايش رسيدند و در عين الجالوت اجتماع كردند .\r\nاين سربازان ، ماه رمضان و قسمتى از ماه شوال را در آن جا به سر بردند .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبعد به يافا رفتند و شهر را گرفتند .\r\nمردم يافا به قلعه شهر پناهنده شدند و در آن جا به دفاع پرداختند .\r\nمسلمانان كه چنين ديدند ، شهر را ويران ساختند و قلعه را محاصره كردند و در همان روز ، كه روز آدينه بود ، با خشم و خشونت ، به ضرب شمشير دژ را گشودند .\r\nآنچه در دژ بود به غنيمت بردند و مردان را اسير كردند و زنان و فرزندانشان را نيز به بردگى گرفتند .\r\nفرنگيانى كه براى كمك آمده بودند از عكا به قيساريه رسيدند تا از دست‌يابى مسلمانان بر يافا جلوگيرى كنند .\r\nولى وقتى كه خبر تصرف يافا را شنيدند ، بازگشتند .\r\nسبب دير رسيدن ايشان آن بود كه فرمانرواى ايشان ، كنت هرى ، در عكا از جاى بلندى افتاده و مرده بود .\r\nاين پيشامد آنان را پريشان خاطر ساخته و سبب تأخيرشان شده بود .\r\nمسلمانان به عين الجالوت برگشتند .\r\nدر آن جا شنيدند كه فرنگيان مىخواهند بر بيروت حمله برند .\r\nبه شنيدن اين خبر ، ملك عادل و لشكريانش در ماه ذى القعده به مرج العيون رفتند و بر آن شدند كه بيروت را ويران سازند .\r\nبر اثر اين تصميم گروهى از آن لشكر به بيروت رفتند و در هفتم ذى الحجه ديوار شهر را فرو ريختند .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nولى همين كه به ويران كردن خانه‌ها و قلعه شهر پرداختند ، امير اسامه از اين كار جلوگيرى كرد و متعهد شد كه آنها را حفظ كند .\r\nفرنگيان از عكا به صيدا رفتند . لشكر مسلمانان نيز از بيروت برگشت .\r\nمسلمانان و فرنگيان در اطراف صيدا به هم رسيدند و جنگ و گريزى ميانشان روى داد و از هر دو دسته گروهى كشته شدند تا شب فرا رسيد و ميانشان پرده كشيد .\r\nدر تاريخ نهم ذى الحجه فرنگيان از آن جا رفتند و به بيروت رسيدند .\r\nهمين كه بدان شهر نزديك شدند ، امير اسامه و همه مسلمانانى كه با او بودند ، گريختند .\r\nفرنگيان با آرامى ، بدون جنگ و خونريزى ، بيروت را گرفتند و اين در حقيقت براى آنان مانند گنج بادآورده‌اى بود .\r\nملك عادل گروهى را به صيدا فرستاد تا آنچه از اين شهر باقى مانده ويران كند چون قبلا صلاح الدين ايوبى بيشترش را خراب كرده بود .\r\nلشكريان اسلامى به صور رفتند و درختان را بريدند و همه قريه‌ها و برج‌هاى شهر را نيز در هم كوبيدند .\r\nفرنگيان همين كه اين خبر شنيدند از بيروت به صور رفتند و در برابر شهر اقامت گزيدند .\r\nمسلمانان در نزديك قلعه هونين فرود آمدند .\r\nملك عادل به لشكريان شرقى اجازه داد كه باز گردند زيرا\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nگمان مىبرد كه فرنگيان در شهرهاى خود خواهند ماند .\r\nمىخواست به لشكريان مصرى نيز دستور بازگشت دهد ولى در نيمه ماه محرم به دو خبر رسيد كه فرنگيان به سوى حصن تبنين تاخته‌اند .\r\nاز اين رو ، ملك عادل ، لشكرى را به حصن تبنين فرستاد تا آن جا را نگه دارند و از دستبرد حفظ كنند .\r\nفرنگيانى كه از صور رفته بودند در اول ماه صفر سال 594 به تبنين حمله بردند .\r\nبا مردم تبنين به جنگ پرداختند و در اين جنگ پافشارى بسيار كردند و پاى تل قلعه را از همه سو نقب زدند .\r\nملك عادل ، همين كه ازين حال آگاهى يافت ، كسى را به مصر نزد ملك عزيز فرستاد و از او خواست كه خود را برساند . و گفت : « بايد كه در اين جا شخصا حاضر شوى ، و گرنه نگهدارى اين مرز آسان نخواهد بود . »\r\nملك عزيز نيز ، به دريافت اين پيام ، با لشكرى كه نزدش مانده بود ، شتابان روانه شد .\r\nاما كسانى كه در حصن تبنين بودند ، وقتى كه ديدند فرنگيان با نقب‌هائى كه زدند تل قلعه را خراب كرده‌اند و ديگر چيزى نمانده جز اين كه آن را به ضرب شمشير بگيرند ، برخى از اهالى را پيش فرنگيان فرستادند كه از ايشان در برابر جان و مال ساكنان تبنين امان بگيرند تا قلعه را تسليم كنند .\r\nكسى كه ميبايست براى زنهار خواهى به نزدش بروند حنصلير ، از ياران پادشاه آلمان ، بود .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nيكى از فرنگيانى كه در كرانه شام مىزيستند ، به آن مسلمانان گفت :\r\n« اگر قلعه را واگذار كنيد ، اين مرد شما را اسير خواهد كرد و خواهد كشت . بنابر اين جان خود را حفظ كنيد . »\r\nآنان نيز برگشتند و براى اينكه سالم برسند ، چنين وانمود كردند كه پيش اهالى قلعه برميگردند تا ترتيب تسليم قلعه را بدهند .\r\nولى وقتى از قلعه بالا رفتند و خود را به مردم قلعه رساندند ، ماجرى را باز گفتند و اصرار ورزيدند كه بايد در برابر دشمن پايدارى كرد .\r\nآنان نيز ، مانند كسانى كه از جان خويش دفاع مىكنند ، جنگيدند و قلعه را نگاه داشتند تا ماه ربيع الاول كه ملك عزيز به عسقلان رسيد .\r\nفرنگيان خبر رسيدن ملك عزيز و اجتماع مسلمانان در اطراف او را شنيدند . ولى چون خود ملكى نداشتند كه آنان را گرد هم آورد و كارشان به دست ملكه‌اى بود ، با همديگر اتفاق كردند و كسانى را پيش فرمانرواى قبرس ، كه نامش هيمرى بود ، فرستادند و او را پيش خود فرا خواندند .\r\nاين هيمرى برادر كسى بود كه در حطين - به شرحى كه پيش ازين گفتيم - اسير شد .\r\nوقتى كه هيمرى رسيد ، ملكه ، همسر بيوه كنت هرى ، را به عقد وى در آوردند .\r\nاو مردى خردمند و صلح دوست و آرامش طلب بود و وقتى به فرمانروائى آن فرنگيان رسيد ، پيشروى به سوى قلعه تبنين را از\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nسر نگرفت و ديگر جنگى نكرد .\r\nرسيدن ملك عزيز از عسقلان به تبنين مصادف با اول ربيع - الآخر بود .\r\nاو و لشكريانش به كوه خليل كه معروف به جبل عامله است رفتند و چند روز در آن جا ماندند .\r\nچون باران پى در پى مىباريد ، ملك عزيز تا سيزدهم ربيع - الآخر در آن جا به سر برد .\r\nبعد با سپاه خود به تبنين حركت كرد و به فرنگيان نزديك گرديد . آنگاه تيراندازان خويش را به سر وقتشان فرستاد ، كه ساعتى آنها را تيرباران كردند و بازگشتند .\r\nسپس لشكريان خود را آراست و بسيج كرد تا به سوى فرنگيان پيشروى كنند و در جنگ با ايشان بكوشند .\r\nفرنگيان كه چنين ديدند ، در پانزدهم آن ماه - يعنى ربيع - الآخر - شبانه از آن جا رخت بربستند و به عكا رفتند .\r\nپس از رفتن فرنگيان ، مسلمانان نيز حركت كردند و در لجون فرود آمدند .\r\nآنگاه گفت و گوى صلح پيش آمد و كار به درازا كشيد و سرانجام ، پيش از اين كه كار فيصله يابد ، ملك عزيز به مصر برگشت .\r\nسبب رفتن او اين بود كه گروهى از سرداران كه عبارت بودند از ميمون قصرى ، و اسامه ، و حجاف ، و ابن مشطوب و چند تن ديگر ، بر آن شده بودند كه او و فخر الدين چركس ، زمامدار دولت او ، را بكشند . ملك عادل ، ايشان را بدين كار واداشته بود .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nلذا ملك عزيز همين كه اين خبر را شنيد ، روانه مصر گرديد .\r\nملك عادل ماند و ميان او و فرنگيان درباره صلح پيك و پيام‌هائى رد و بدل گرديد .\r\nسرانجام در ماه شعبان سال 594 صلح برقرار شد بدين ترتيب كه بيروت در دست فرنگيان باقى بماند .\r\nملك عادل پس از قرار صلح به دمشق بازگشت . از آن جا نيز رهسپار ماردين گرديد كه از شهرهاى جزيره است .\r\nراجع به اين موضوع ، چنانچه خداى بزرگ بخواهد ، ما در جاى خود شرح خواهيم داد\r\n.\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nدرگذشت سيف الاسلام و فرمانروائى پسر او\r\nدر ماه شوال اين سال سيف الاسلام طغتكين بن ايوب ، در زبيد ، درگذشت .\r\nاو برادر صلاح الدين ايوبى و فرمانرواى يمن بود و ما قبلا شرح داديم كه چگونه به فرمانروائى آن سرزمين رسيد .\r\nمردى بدرفتار بود و به مردم سخت مىگرفت . كالاهاى بازرگانان را براى خود مىخريد و به هر بها كه دلش مىخواست مىفروخت .\r\nمىخواست بر شهر مكه - كه خداى بزرگ نگهبانش باد - بتازد و آنجا را بگيرد .\r\nخليفه عباسى ، الناصر لدين اللّه ، كه از قصد او خبردار شد ، پيامى در اين باره براى برادر وى ، صلاح الدين ايوبى ، فرستاد .\r\nصلاح الدين ، سيف الاسلام را از اين كار بازداشت .\r\nسيف الاسلام سيم و زر بىشمار گرد آورد تا جائى كه از بس طلا زياد داشت ، آن را مىگداخت و مانند آسياب مىسائيد و ذخيره\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمىكرد .\r\nهمين كه از جهان رفت ، پس از او پسرش ، اسماعيل ، به فرمانروائى رسيد .\r\nپسرش بىخرد بود و ديوانگى بسيار از او سر مىزد تا جائى كه ادعا كرد كه قرشى و از بنى اميه است . و به نام خويش خطبه خلافت خواند ، و خود را به لقب « هادى » ملقب ساخت .\r\nعم او ، ملك عادل ، كه اين خبر را شنيد ، بدش آمد و ناراحت شد .\r\nاز اين رو ، در نامه‌اى كه به وى نگاشت سرزنش و توبيخش كرد ، و به او دستور داد كه به نسبت درست خويش برگردد ، و - كارهائى را كه مايه خنده مردم مىشود ، ترك گويد .\r\nولى او به اندرزهاى عموى خويش توجهى نكرد و از راهى كه در پيش گرفته بود برنگشت و به همان حال باقى ماند .\r\nعلاوه بر اين ، با سرداران و سپاهيان خويش نيز بدرفتارى مىكرد .\r\nآنان نيز به ستوه آمدند و بر او شوريدند و خونش را ريختند و پس از او اميرى از مملوكان پدرش را به فرمانروائى برگزيدند\r\n.\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nپاره اى ديگر از رويدادهاى سال\r\nدر اين سال ، ابو بكر عبد اللّه بن منصور بن عمران باقلانى مقرى واسطى ، در واسط درگذشت .\r\nفوت او در ماه ربيع الاول اتفاق افتاد .\r\nمدت زندگانى او نود و سه سال و سه ماه و سه روز بود . او آخرين كسى به شمار مىرفت كه از ياران قلانسى باقى مانده بود .\r\nدر ماه جمادى الآخر قاضى القضاة ابو طالب على بن على بن بخارى در بغداد درگذشت و در آرامگاه خود ، كه در مشهد باب التبن بود ، مدفون گرديد .\r\nدر اين سال ، در ماه ربيع الآخر ، ملكشاه بن خوارزمشاه تكش در نيشابور درگذشت .\r\nپدرش او را به فرمانروائى نيشابور گماشته و لشكريان همه شهرهايى كه در خراسان داشت به لشكر او افزوده و او را در كشوردارى جانشين و وليعهد خويش ساخته بود .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاز ملكشاه فرزندى بر جاى ماند كه هندوخان نام داشت .\r\nپس از درگذشت ملكشاه ، خوارزمشاه ، پسر ديگر خويش ، قطب الدين محمد ، را وليعهد خود ساخت .\r\nميان اين دو برادر - يعنى ملكشاه و قطب الدين محمد - دشمنى ريشه‌دار و سختى وجود داشت .\r\nنتيجه اين دشمنى آن شد كه وقتى قطب الدين محمد ، پس از پدر خويش به سلطنت رسيد ، هندوخان بن ملكشاه از دست وى گريخت ، به نحوى كه ما در جاى خود به ذكر آن خواهيم پرداخت .\r\nدر اين سال ، شيخنا ابو القاسم يعيش بن صدقة بن على الفراتى الضرير ، فقيه شافعى درگذشت .\r\nاو در فقه پيشوا و سر آمد بود و از مدرسين بسيار پارسا و پرهيزگار به شمار مىرفت .\r\nدر محضر او درس بسيار فرا گرفته و همانندش را نديده بودم .\r\nخداى بزرگ او را بيامرزاد .\r\nمن از او كارى شگفت‌انگيز ديدم كه بر دين و ارادت او دلالت مىكند و نشانه آن است كه عملا در راه خداى بزرگ گام بر مىداشت .\r\nآن هم اين است كه من در نزد او سنن ابو عبد الرحمن نسائى را مىخواندم كه كتاب بزرگى است . وقت من هم تنگ بود چون با حاجيان از شهر مكه - كه خدا نگاهش دارد - برمىگشتم .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nهنگامى كه من و برادر بزرگتريم مجد الدين ابو السعادات در پيش او سرگرم مطالعه اين كتاب بوديم ، مردى از بزرگان بغداد به خدمت او رسيد و گفت : « فلان كار پيش آمده و شما براى انجام آن احضار شده‌ايد . »\r\nگفت : « من اكنون با اين آقايان مشغول مطالعه هستم . و اگر اين كار را رها كنم وقت ايشان از دست خواهد رفت ، ولى وقت كسى كه مرا مىخواهد ، از دست نمىرود . »\r\nگفت : « خوب نيست كه من در برابر خليفه اين حرف را بزنم . »\r\nگفت : « بر تو حرجى نيست . بگو : ابو القاسم گفت : من تا درس تمام نشود ، نمىآيم . »\r\nما كه چنين ديديم ، از او خواستيم كه با وى برود ، ولى او اين كار را نكرد و گفت : « بخوانيد . »\r\nما هم خوانديم .\r\nروز بعد ، غلامى كه داشتيم آمد و گفت : « امير الحاج موصلى الآن حركت كرد . »\r\nاين حرف مايه نگرانى ما شد .\r\nابو القاسم پرسيد : « چرا از برگشتن به شهر خود ، پيش خانواده خود ، نگران شده‌ايد ؟ » گفتيم : « آخر مطالعه اين كتاب هنوز تمام نشده است . »\r\nگفت : « وقتى كه خواستيد حركت كنيد ، من چارپائى كرايه مىكنم و همراه شما مىآيم . در راه ، شما كتاب را مىخوانيد ، هر وقت كه تمام كرديد برمىگردم . »\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nغلام رفت كه براى ما خواربار و ساير ما يحتاج را تهيه كند .\r\nما نيز همچنان سرگرم خواندن كتاب بوديم .\r\nغلام برگشت و گفت : « حاجيان نرفته‌اند . »\r\nنفس راحتى كشيديم و كتاب را با فرصت كافى تمام كرديم .\r\nاستوارى دين و ايمان را ببينيد كه فرمان خليفه‌اى را كه از او مىترسد و به او اميدوارست رد مىكند و مىخواهد با ما بيايد كه بيگانه هستيم و نه از خشم ما مىترسد و نه به كرم ما اميدوارست\r\n. .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\n594 وقايع سال پانصد و نود و چهارم هجرى قمرى\r\n\r\nدرگذشت عماد الدين و فرمانروائى پسرش قطب الدين محمد\r\nدر اين سال ، در ماه محرم ، عماد الدين زنگى بن مودود بن زنگى بن آقسنقر ، فرمانرواى سنجار و نصيبين و خابور و رقه درگذشت .\r\nضمن وقايع سال 579 شرح داده شد كه چه گونه به فرمانروائى آن نقاط رسيد .\r\nپس از او پسرش ، قطب الدين محمد ، به جايش نشست و زمام امور دولت خويش را به مجاهد الدين يرنقش ، مملوك پدر خود ، سپرد .\r\nعماد الدين زنگى مردى ديندار و نيكوكار و دادگر بود .\r\nبا مردم نيكرفتارى مىكرد و به اموال و املاك ايشان چشم طمع نمىدوخت .\r\nفروتن بود و اهل علم و دين را دوست مىداشت ، آنان را\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nگرامى مىشمرد و احترام مىگذاشت ، با ايشان مىنشست و به سخنانشان گوش مىداد و اندرزشان را به كار مىبست .\r\nاو - كه خدايش بيامرزاد ! - تعصب شديدى در مذهب حنفيه داشت و از شافعيان بدگوئى بسيار مىكرد .\r\nاز نشانه‌هاى علاقه او نسبت به مذهب حنفى يكى اين بود كه مدرسه‌اى براى حنفيان در سنجار ساخت و شرط كرد كه فرزندانش در امور آن مدرسه به سود حنفيان نظارت كنند نه شافعيان .\r\nهمچنين شرط كرد كه دربان و فراش مدرسه به مذهب ابو حنيفه باشند .\r\nديگر از شرايط او اين بود كه هر روز خوراكى براى فقيهان پخته شود .\r\nاين نظر خوبى بود . خدا او را بيامرزاد\r\n.\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nدست يافتن نور الدين بر نصيبين\r\nدر اين سال ، در ماه جمادى الاول ، نور الدين ارسلانشاه بن مسعود بن مودود ، فرمانرواى موصل ، رهسپار نصيبين گرديد و بر آن شهر دست يافت و آن را از پسر عموى خود ، قطب الدين محمد ، گرفت .\r\nسبب اين اقدام آن بود كه عم وى ، عماد الدين ، نصيبين را در اختيار داشت و نايبان او در آنجا دست درازى كرده و بر چند قريه از توابع بين النهرين كه جزو موصل به شمار مىرفت و در نزديكى نصيبين قرار داشت ، چيره شده بودند .\r\nمجاهد الدين قايماز كه زمام امور دولت نور الدين را در موصل و توابع آن به دست داشت و همه كارها به او ارجاع مىشد ، از آن موضوع خبردار گرديد ولى رئيس خود ، نور الدين ، را آگاه نساخت چون مىدانست كه او صبرش كم است و تاب تحمل اين گونه امور را ندارد . از اين رو مىترسيد كه ميان آنان اختلافى پيش آيد .\r\nبنابر اين از سوى خود رسولى را درين باره به نزد عماد الدين\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nفرستاد و از كارى كه نايبان وى ، بدون دستور وى ، انجام مىدادند ، نكوهش كرد ، و گفت :\r\n« من نور الدين را از اين حال آگاه نساختم چون نمىخواستم نصيبين از چنگ تو بيرون رود . براى اين كه او مثل پدرش نيست و مىترسيدم از او در اين باب عملى سر بزند كه ديگر كارى از دست من ساخته نباشد . »\r\nولى عماد الدين جواب داد :\r\n« ايشان هيچ كارى بدون دستور من نكرده‌اند ، و آن قريه‌ها هم از توابع نصيبين است . »\r\nدرين باره پيك و پيام‌هائى ميان طرفين رد و بدل شد و آخر عماد الدين از قريه‌هائى كه گرفته بود ، دست برنداشت .\r\nوقتى كه كار بدين جا رسيد ، مجاهد الدين ناچار نور الدين را از آن حال آگاه ساخت .\r\nنور الدين هم يكى از بزرگان دولت خويش را ، كه جدشان به اتابك شهيد زنگى خدمت مىكرده و از آن پس نيز همه خدمتگزار اين خاندان بوده‌اند ، فراخواند و او را به رسالت نزد عموى خود ، عماد الدين ، فرستاد ، و براى او پيغامى داد كه تا اندازه‌اى تند و زننده بود .\r\nاين فرستاده هنگامى به حضور عماد الدين رسيد كه بيمار بود و آن پيغام را شنيد و اعتنائى نكرد و گفت : « من از تسلط خود بر آن ناحيه دست نمىكشم . »\r\nفرستاده چون از بزرگان دولت خاندان اتابكى بود ، از طرف خود شروع به نصيحت كرد و او را اندرز داد كه لجاجت را كنار بگذارد\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nو آنچه را كه گرفته پس بدهد ، و از فرجام اين كار بينديشد .\r\nعماد الدين از اين سخنان بر آشفت و به بدگوئى نور الدين و خوار شمردن او پرداخت .\r\nفرستاده نور الدين كه چنين ديد ، برگشت و براى نور الدين جريان را بىپرده شرح داد .\r\nنور الدين نيز به خشم آمد و بر آن شد كه به نصيبين رود و آن جا را از عم خويش بگيرد .\r\nدرين گير و دار عموى او درگذشت و پسرش به جايش نشست .\r\nلذا انديشه نورالدين براى تصرف نصيبين قوت گرفت و هر چه مجاهد - الدين كوشيد كه او را ازين كار باز دارد ، نشنيد و از خيال خود منصرف نشد و لشكرى بسيج كرد و بدان سوى رهسپار گرديد .\r\nقطب الدين ، صاحب نصيبين ، همين كه خبر حركت او را شنيد با لشكر خويش از سنجار به نصيبين رفت تا از دست يا بى نور - الدين بر آن شهر جلوگيرى كند .\r\nنور الدين با سپاه خود به نصيبين رسيد و به سوى شهر روانه شد .\r\nرودى كه در ميانه بود . يكى از سرداران او از رود گذشت و با كسانى كه در آن سوى رود برابرش قرار داشتند جنگيد .\r\nآنان پايدارى نكردند و گريختند و راه باز شد و همه لشكريان نور الدين از آب گذشتند .\r\nقطب الدين شكست خورد و با نايب خويش مجاهد الدين يرنقش از قلعه نصيبين بالا رفت .\r\nهمين كه شب فرا رسيد ، اين دو تن از قلعه بيرون رفتند و\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nگريزان به حران شتافتند .\r\nاز آن جا به ملك عادل ابو بكر بن ايوب ، صاحب حران و نواحى ديگر ، كه در دمشق بود ، نامه نگاشتند و به او پرداخت مبالغى گزاف را وعده دادند تا كمكشان كند و نصيبين را به ايشان برگرداند .\r\nنور الدين ، به عنوان مالك نصيبين ، در آن جا اقامت كرد .\r\nاما لشكريان او در اثر افزايش بيمارى و بازگشت ايشان به موصل و مرگ بسيارى از آنان ، از پا در آمدند و از شماره ايشان كاسته شد .\r\nاز اين رو ، هنگامى كه ملك عادل به شهرهاى جزيره رسيد ، نور الدين از نصيبين كناره گرفت و در ماه رمضان به موصل برگشت .\r\nهمين كه نور الدين از نصيبين رفت ، قطب الدين آن را باز گرفت .\r\nاز سرداران موصل كسانى كه بيمار شدند و درگذشتند :\r\nعز الدين جورديك ، شمس الدين عبد اللّه بن ابراهيم ، فخر الدين عبد اللّه بن عيسى مهرانيان ، مجاهد الدين قايماز ، ظهير الدين يولق بن بلنكرى و جمال الدين محاسن و عده‌اى ديگر بودند .\r\nپس از بازگشت نور الدين به موصل ، ملك عادل در انديشه تصرف قلعه ماردين افتاد و بدان جا رفت و آن دژ را در ميان گرفت و عرصه را بر اهالى دژ تنگ ساخت ، چنان كه ما به خواست خداى بزرگ در جاى خود شرح خواهيم داد\r\n.\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nگرفتن غوريان شهر بلخ را از ختائيان كافر\r\nدر اين سال ، بهاء الدين سام بن محمد بن مسعود ، شهر بلخ را گرفت .\r\nبهاء الدين خواهر زاده غياث الدين و شهاب الدين بود كه فرمانروايان غزنه و نواحى ديگر بودند .\r\nبهاء الدين شهر باميان را در اختيار داشت و صاحب بلخ يك نفر ترك موسوم به ازيه بود .\r\nاين ازيه كه هر سال خراج بلخ را به ما وراء النهر براى ختائيان مىبرد ، در اين سال درگذشت .\r\nپس از مرگ او بهاء الدين سام رهسپار بلخ شد و آن جا را گرفت .\r\nهمين كه توانائى و نيروى وى فزونى يافت از پرداخت خراج به ختائيان خوددارى كرد و خطبه به نام غياث الدين خواند .\r\nبدين گونه ، بلخ نيز ، پس از آن كه چندى در زير فرمان كافران بود ، از جمله شهرهاى اسلامى گرديد\r\n.\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nشكست خوردن ختائيان از غوريان\r\nدر اين سال ، ختائيان از رود جيحون گذشتند و به خراسان هجوم آوردند و در شهرهاى اين استان به تباهكارى و ويرانگرى پرداختند .\r\nلشكر غياث الدين غورى به دفع آنان برخاست ، و در جنگى كه روى داد غوريان شكست خوردند .\r\nسبب اين پيشامد آن بود كه خوارزمشاه ، علاء الدين تكش به رى و همدان و اصفهان و نواحى ما بين آنها رفته بود . او پس از تصرف اين نقاط ، بر لشكريان خليفه تاخت و خواست كه در بغداد او را سلطان بشناسند و به نام وى خطبه بخوانند .\r\nخليفه براى غياث الدين ، فرمانرواى غور و غزنه ، پيام فرستاد و به دو دستور داد كه بر شهرهاى خوارزمشاه حمله برد تا خوارزمشاه به جنگ با وى سرگرم گردد و از حمله بر عراق بازماند .\r\nخوارزمشاه تازه به خوارزم برگشته بود .\r\nغياث الدين نامه‌اى به او نگاشت و كارهاى او را نكوهش\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nكرد و او را تهديد نمود كه بر شهرهاى وى خواهد تاخت و آنها را خواهد گرفت .\r\nخوارزمشاه نيز كسى را نزد ملك ختائيان فرستاد تا پيش او از دست غياث الدين شكايت كند و بگويد :\r\n« اگر با فرستادن لشكر ، خوارزمشاه را يارى نكنى ، غياث - الدين شهرهاى او را خواهد گرفت ، همچنان كه بلخ را تصرف كرد .\r\nبعد از آن نيز به شهرهاى ختائيان حمله خواهد برد و جلوگيرى از لشكر غياث الدين براى ختائيان دشوار خواهد بود و زبون خواهند ماند و نخواهند توانست كه آنها را از ما وراء النهر برانند . »\r\nپادشاه ختائيان نيز لشكرى انبوه بسيج كرد و فرماندهى لشكر را نيز به اميرى داد كه معروف به طانيكوا بود و براى او حكم وزير را داشت .\r\nطانيكوا و لشكريانش در ماه جمادى الآخر از رود جيحون گذشتند .\r\nفصل زمستان بود و شهاب الدين ، برادر غياث الدين غورى ، در شهرهاى هندوستان به سر مىبرد و لشكريان غور نيز همراه او بودند .\r\nملك غياث الدين هم به بيمارى نقرس دچار بود و اين بيمارى ، نمى گذاشت كه او راه برود . از اين رو ، وى را در تخت روان حمل مىكردند .\r\nكسى كه فرماندهى لشكر او را بر عهده مىگرفت و جنگ‌ها را رهبرى مىكرد ، برادرش ، شهاب الدين ، بود .\r\nهمين كه ختائيان به جيحون رسيدند ، خوارزمشاه رهسپار\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nطوس گرديد و مىخواست به هرات رود و آن جا را محاصره كند .\r\nختائيان از رود جيحون گذشتند و به شهرهاى غور مانند كرزبان و سرقان و غيره رسيدند و بيرون از شمار ، مردم را كشتند و اموالشان را تاراج كردند و اسير گرفتند و زنان و فرزندان را برده ساختند .\r\nمردم دست بدامان غياث الدين شدند و از او يارى خواستند ولى در نزد غياث الدين لشكرى نبود كه با ختائيان روبرو شود .\r\nختائيان به بهاء الدين سام ، فرمانرواى باميان ، نيز نامه نگاشتند و از او خواستند كه يا از بلخ دست بر دارد و آن شهر را به ايشان واگذارد ، يا همان مبلغى كه به عنوان خراج بلخ ، پيش از او به ايشان پرداخته مىشد ، او نيز بپردازد .\r\nبهاء الدين سام به ايشان پاسخ مساعدى نداد .\r\nوقتى كه مسلمانان از دست ختائيان بجان آمدند و مصيبتشان به حد اعلى رسيد ، امير محمد بن چربك غورى كه تيولدار طالقان بود و دليرى بسيار داشت ، از سوى غياث الدين نمايندگى يافت و به حسين بن خرميل كه به قلعه كرزبان بود نامه نگاشت و او را به جنگ با ختائيان دعوت كرد .\r\nامير حروش غورى نيز به آن دو تن پيوست و اين سه امير با لشكريان خويش به سر وقت ختائيان شتافتند و شبانه بر ايشان حمله بردند .\r\nختائيان عادت داشتند كه شب از چادرهاى خود بيرون نمى - رفتند و از خيمه‌گاه دور نمىشدند .\r\nغوريان نيز از اين موضوع استفاده نمودند و به ختائيان\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nشبيخون زدند و ميانشان كشتار بسيار كردند .\r\nكسانى كه از دم شمشير غوريان جان به سلامت بردند ، پا به فرار نهادند .\r\nولى كجا مىتوانستند بگريزند ، در حالى كه غوريان در پشت سرشان بودند و رود جيحون در پيش رو قرار داشت .\r\nختائيان گمان مىبردند كه غياث الدين با لشكريان خويش بر آنان حمله برده است .\r\nولى همين كه صبح شد و دانستند كه غياث الدين در اقامتگاه خويش است ، دلگرمى يافتند و پايدارى كردند و تمام روز را به جنگ پرداختند .\r\nاز هر دو دسته گروه بسيارى كشته شدند .\r\nهنگامى كه غوريان سرگرم جنگ بودند سربازان داوطلب نيز به آنان پيوستند و از سوى غياث الدين نيز به ايشان كمك رسيد .\r\nاز اين رو ، مسلمانان در جنگ پافشارى كردند و چيرگى ايشان بر آن كافران فزونى يافت .\r\nامير حروش كه مردى بزرگ و سالمند بود بر قلب لشكر ختائيان حمله برد و زخمى خورد كه از ضربت آن جان سپرد .\r\nبعد محمد بن چربك و ابن خرميل با ياران خود به ختائيان حمله‌ور شدند . و جار زدند كه هيچ كس نبايد دشمن را با تير يا نيزه بزند .\r\nغوريان به شنيدن اين دستور گرزهاى گران برگرفتند و به ختائيان حمله بردند و آنان را شكست دادند و تا جيحون راندند .\r\nهر كه درنگ مىكرد كشته مىشد و هر كه خود را در آب\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمىانداخت غرق مىگرديد .\r\nهمين كه اين خبر به فرمانرواى ختائيان رسيد ، بر او گران آمد و در هم شد و براى خوارزمشاه پيام فرستاد و به دو گفت :\r\n« تو مردان مرا كشته‌اى ، و من براى هر كشته ده هزار دينار مىخواهم . »\r\nشماره كشته‌شدگان نيز دوازده هزار بود .\r\nكسانى را نيز فرستاد كه خوارزمشاه را به خوارزم برگردانند و او را به حضور در نزد وى ملزم سازند .\r\nدر اين هنگام خوارزمشاه براى غياث الدين پيام فرستاد و وضع خود را با ختا شرح داد . پيش غياث الدين از دست دشمن شكوه كرد و به دلجوئى از او پرداخت .\r\nپاسخ غياث الدين حاكى از اين بود كه او بايد از خليفه عباسى - الناصر لدين اللّه - اطاعت كند و ختائيان هم آنچه از شهرهاى اسلامى گرفته‌اند ، برگردانند .\r\nاين حال ميان آن دو تن فيصله نيافت\r\n.\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nدست يافتن خوارزمشاه بر شهر بخارا\r\nوقتى كه فرستاده ملك ختا به خوارزمشاه وارد شد و پيامى را كه گفتيم به دو رساند ، خوارزمشاه در پاسخ گفت :\r\n« لشكر تو مىخواست بلخ را كه از دست رفته بود ، بگيرد و به يارى من نيامد . من نه به سربازان تو پيوستم و نه به آنها دستور دادم كه از جيحون بگذرند . اين كارى است كه خود كرده‌اى .\r\nدرباره پولى كه از من خواسته شده ، بايد بگويم اكنون كه شما از جنگ با غوريان عاجز شده‌ايد ، به سوى من برگشته‌ايد و اين حرف را مىزنيد و اين پول را مىخواهيد .\r\nاما من با غوريان صلح كرده و به فرمان ايشان درآمده‌ام و مجبور نيستم كه از شما فرمانبردارى كنم . »\r\nفرستاده ملك ختا ، اين پاسخ را به دو رساند . او نيز لشكرى گران بسيج كرد و به خوارزم فرستاد و آن جا را در حلقه محاصره گرفت .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nخوارزمشاه هر شب بر آنها مىتاخت و گروهى از آنها را مىكشت .\r\nاز سربازان داوطلب نيز گروه بسيارى براى خوارزمشاه رسيدند و او همچنان بر ختائيان حمله مىبرد تا بيشترشان را از پاى در آورد .\r\nبقيه شكست خوردند و به شهرهاى خويش برگشتند . خوارزمشاه نيز به دنبالشان رفت و آهنگ بخارا كرد و اين شهر را در ميان گرفت .\r\nمردم بخارا در برابرش ايستادگى كردند و به دستيارى ختائيان با او جنگيدند . حتى سگى يك چشم را گرفتند و به او قبا و كلاه دراز پوشاندند و گفتند : « اين خوارزمشاه است . » زيرا خوارزمشاه نيز يك چشم بود .\r\nسگ را بر فراز ديوار شهر گرداندند ، بعد با منجنيق به سوى لشكر خوارزمشاه پرتاب كردند و گفتند : « اين سلطان شماست . »\r\nخوارزميان نيز مردم بخارا را دشنام مىدادند و مىگفتند :\r\n« اى لشكريان كفار ، شما از اسلام برگشته‌ايد . »\r\nاين شيوه همچنان پايدار بود تا خوارزمشاه ، پس از چند روز ، شهر را با خشونت گرفت .\r\nولى از گناه مردم شهر درگذشت و ايشان را بنواخت و مبلغى گزاف ميانشان پخش كرد .\r\nمدتى نيز در بخارا ماند . سپس به خوارزم بازگشت\r\n.\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، در ماه ذى الحجه ، ابو طالب يحيى بن سعيد بن زيادة ، رئيس دبير خانه ديوان خليفه ، درگذشت .\r\nمردى دانشمند و فاضل بود . قلم خوبى داشت . خردمند و نيكوكار بود و به مردم سود بسيار مىرساند .\r\nاشعار نيكوئى نيز دارد .\r\nدر اين سال ، ملك عادل ابو بكر بن ايوب ، در ماه رمضان ، قلعه ماردين را محاصره كرد و با كسانى كه در قلعه بودند به جنگ پرداخت .\r\nصاحب قلعه ، حسام الدين يولق ارسلان بن ايلغازى بن البى بن تمرتاش بن ايلغازى بن ارتق بود . همه آنها پشت اندر پشت به فرمانروائى ماردين رسيده بودند ، و از اخبارشان ، آنچه وضع و مقامشان را روشن سازد ، در جاهاى خود ذكر شده است .\r\nحسام الدين يولق ارسلان ، كه در اين هنگام فرمانروائى\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nماردين را داشت ، بچه بود ، و نظام الدين يرنقش كه مملوك پدر وى به شمار مىرفت ، اختيار شهر و دولت او را در دست داشت و فرمان مىراند . در حقيقت با وجود او حسام الدين ، هيچ دستى در كارها نداشت .\r\nوقتى كه ملك عادل ماردين را در ميان گرفت و اين محاصره را ادامه داد ، يكى از اهالى در نتيجه سازشى كه با او كرد ، ربض قلعه ماردين ، يعنى پيرامون قلعه را كه ميان قلعه و ديوار بيرونى قلعه قرار داشت ، به قواى مهاجم واگذاشت .\r\nدر نتيجه اين خيانت ، لشكر ملك عادل هجوم بردند و مردم ماردين را به نحو زشت و زننده‌اى غارت كردند و درباره آنان رفتار ناشايسته‌اى روا داشتند كه گوش مانندش را نشنيده بود .\r\nپس از دست يافتن بر پيرامون قلعه ، محاصره قلعه و جلو - گيرى از رساندن خواربار به ساكنان آن ، براى ملك عادل امكان‌پذير گرديد .\r\nاو در اين محاصره پافشارى كرد و بدان حال باقى ماند تا سال 595 كه از آن جا رفت ، چنان كه ما به خواست خدا در جاى خود ذكر خواهيم كرد .\r\nدر اين سال ، شيخ ابو على حسن بن مسلم بن ابو الحسن قادسى زاهد ، از جهان رفت .\r\nاو در بغداد اقامت داشت و اين قادسيه ، كه وى بدان جا منسوب است ، قريه‌اى است بر كرانه نهر عيسى ، از توابع بغداد .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاو از بندگان پارسا و نيكوكار خداوند بود و در همان قريه ، كه زادگاهش به شمار مىرفت به خاك سپرده شد .\r\nهمچنين در اين سال على بن ابو الحسن على بن ناصر بن محمد فقيه حنفى ، از دار جهان رخت بربست .\r\nاو پيروان ابو حنيفه را در بغداد درس مىداد ، و از فرزندان محمد بن حنفيه ، پسر امير المؤمنين على بن ابى طالب ( ع ) بود\r\n.\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\n595 وقايع سال پانصد و نود و پنجم هجرى قمرى\r\n\r\nدرگذشت ملك عزيز و دست يافتن برادرش ، ملك افضل بر سرزمين مصر\r\nدر اين سال ، در بيستم ماه محرم ، ملك عزيز عثمان بن صلاح - الدين يوسف بن ايوب ، فرمانرواى سرزمين مصر ، درگذشت .\r\nسبب مرگ او اين بود كه براى شكار بيرون رفت و شكاركنان به فيوم رسيد .\r\nدر آنجا گرگى ديد و به دنبال آن ، اسب تاخت . اسب لغزيد و او از روى زين بر زمين سرنگون شد .\r\nبر اثر اين حادثه دچار تب گرديد و بيمار به قاهره بازگشت ، و همچنان بيمار ماند تا از جهان رفت .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nهنگام درگذشت او ، مملوك پدرش ، فخر الدين چهار كس ، اختيار امور او را در دست داشت و بر قلمرو او فرمان مىراند .\r\nفخر الدين ، يكى از ياران ملك عادل ابو بكر بن ايوب را به نزد خويش فرا خواند و ملك عزيز را كه مرده بود نشانش داد و او را به نزد ملك عادل فرستاد و به مصر دعوتش كرد تا او را فرمانرواى شهرهاى مصر سازد .\r\nملك عادل در آن هنگام ، چنان كه پيش ازين گفتيم ، سرگرم محاصره ماردين بود .\r\nفرستاده فخر الدين چهار كس شتابان به راه افتاد و هنگامى كه به شام رسيد ، يكى از ياران ملك افضل على بن صلاح الدين را ديد و به او گفت :\r\n« به سرور خود بگو كه برادرش ملك عزيز عثمان ، درگذشته و كسى نيست كه از شهرهاى مصر دفاع كند . بهتر است كه بدانجا برود چون براى دست يافتن او بر آن سرزمين مانعى نيست . »\r\nافضل هم در نظر مردمى كه او را مىخواستند ، محبوب بود ، ولى بدين سخن التفاتى نكرد تا هنگامى كه فرستادگان امراء مصر به خدمتش رسيدند و او را دعوت كردند كه پيش آن اميران بيايد تا او را فرمانرواى مصر سازند .\r\nسبب اين دعوت آن بود كه امير سيف الدين يازكج سردسته اميران اسدى ، و فرقه اسديه و اميران اكراد ، او را مىخواستند و به او گرايش داشتند .\r\nاما مملوكان ناصرى كه متعلق به پدرش بودند از او خوششان نمىآمد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nسيف الدين يازكج ، سردسته اميران اسدى و فخر الدين چهار كس رئيس مملوكان ناصرى با يك ديگر ملاقات كردند و به مشاوره پرداختند تا درباره انتخاب كسى كه زمام فرمانروائى را بدست گيرد توافق كنند .\r\nفخر الدين چهار كس گفت : « پسر ملك عزيز را به فرمانروائى برگزينيم . »\r\nسيف الدين يازكج پاسخ داد : « او بچه‌اى بيش نيست و اين شهرها هم مرز اسلام هستند و كسى كه به فرمانروائى در اين شهرها برخيزد ناچار است كه لشكريانى گرد آورد و به دستيارى آنان نبرد كند . از اين رو بهتر است كه اين كودك خردسال را بر كرسى فرمانروائى بنشانيم ولى يكى از فرزندان صلاح الدين را نيز بر او بگماريم كه كارهاى كشور را از پيش ببرد تا او بزرگ شود چون سرداران و سپاهيان از هيچكس بجز ايشان ، يعنى بجز خانواده صلاح الدين ، فرمانبردارى نمىكنند و در برابر هيچ اميرى هم سر فرود نمىآورند . »\r\nفخر الدين چهار كس پرسيد : « پس چه كسى زمام امور را به دست گيرد ؟ » سيف الدين يازكج عمدا از ملك افضل نام نبرد تا فخر الدين گمان نبرد كه او هواخواه افضل است . برعكس ، از كسى نام برد كه ميان او و فخر الدين نزاع واقع شده بود و فخر الدين از او نفرت داشت .\r\nبديهى است كه فخر الدين از موافقت با فرمانروائى چنان كسى خوددارى كرد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nسيف الدين همينطور فرزندان صلاح الدين را يكى پس از ديگرى نام برد تا سرانجام به نام ملك افضل على رسيد .\r\nفخر الدين چهار كس گفت : « ولى ملك افضل از ما دور است . »\r\nافضل ، از زمانى كه دمشق از وى گرفته شده بود ، در صرخد به سر مىبرد .\r\nسيف الدين يازكج گفت : « اشكالى ندارد . يك نفر را مىفرستيم كه شتابان به جست و جوى او برود . »\r\nفخر الدين چهار كس به بهانه‌جويى و مغالطه پرداخت ، و يازكج كه چنين ديد گفت : « بهتر است كه پيش قاضى فاضل برويم و از او رأى بگيريم . »\r\nهر دو اين نظر را پسنديدند و با هم درين باب اتفاق كردند .\r\nپس از اين همآهنگى ، يازكج پنهانى كسى را پيش قاضى فاضل فرستاد و جريان را شرح داد و توصيه كرد كه چنانچه از او رأى خواستند به فرمانروائى ملك افضل رأى دهد .\r\nدر نتيجه ، وقتى كه آن دو تن ، يعنى فخر الدين چهار كس و سيف الدين يازكج ، قاضى فاضل را ملاقات كردند و او را از آن حال آگاه ساختند ، سفارش كرد كه ملك افضل را فرمانرواى مصر سازند .\r\nسيف الدين يازكج در همان دم پيك‌هائى را به دنبال ملك افضل فرستاد .\r\nملك افضل به دريافت پيام او ، دو شب به پايان ماه صفر مانده ، با نوزده تن از ياران خويش ، به طور ناشناس روانه شد زيرا آن شهرها\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nبه ملك عادل تعلق داشت و نايبان وى راه‌ها را در دست گرفته بودند كه نگذارند ملك افضل به مصر برود تا ملك عادل خود بدان سرزمين رود و آن جا را بگيرد .\r\nملك افضل از راهى كه به بيت المقدس مىرسيد ، عدول كرد . در نزديك بيت المقدس دو سوار به ملاقات او آمدند كه از سوى مردم بيت المقدس فرستاده شده بودند .\r\nاين دو سوار به دو خبر دادند كه مردم بيت المقدس به اطاعت او در آمده‌اند .\r\nملك افضل از آنجا شتابان به راه خويش ادامه داد تا در تاريخ پنجم ماه ربيع الاول به بلبيس رسيد .\r\nدر آنجا برادرانش ، و سرداران مصرى ، و همه بزرگان به ديدار او آمدند .\r\nتصادفا برادر او ، ملك مؤيد مسعود ، و فخر الدين چهار كس مملوك پدرش ، هر يك جداگانه براى او خوراكى ساخته و خوانى گسترده بودند .\r\nملك افضل نخست به خوان برادر نشست چون برادرش او را سوگند داده بود كه اول نمك او را بچشد .\r\nفخر الدين چهار كس كه چنين پنداشت كه ملك افضل اين كار را از آن جهة كرده كه از وى برگشته و به وى بدگمان شده است .\r\nاز اين رو ، رأى وى برگشت ، و بر آن شد كه بگريزد .\r\nبدين قصد پيش ملك افضل رفت و گفت :\r\n« گروهى از تازيان بيابانى با هم به زد و خورد پرداخته‌اند و اگر كسى بدان جا نرود و آنان را با هم آشتى ندهد ، دامنهء اين جنگ\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبه آشوب مىكشد . »\r\nملك افضل به وى اجازه داد كه پيش ايشان برود .\r\nبدين گونه ، فخر الدين چهار كس ، از نزد ملك افضل رفت و شتابان روانه شد تا به بيت المقدس رسيد و وارد آن شهر گرديد و بر آن چيره شد .\r\nگروهى از مملوكان ناصرى مانند قراجه زره‌كش ، و سراسنقر به دو پيوستند .\r\nآنان ميمون قصرى ، صاحب نابلس ، را كه او هم از مملوكان ناصرى بود ، پيش خود فرا خواندند .\r\nبدين گونه نيروئى يافتند و پشتشان قوى گرديد و در مخالفت با ملك افضل همزبان شدند .\r\nآنگاه پيكى به خدمت ملك عادل فرستادند كه در اين هنگام سرگرم محاصره ماردين بود . او را به نزد خود خواندند تا با وى به مصر بروند و آن جا را بگيرند .\r\nولى ملك عادل پيش ايشان نرفت چون سخت دلبسته تصرف ماردين شده بود زيرا ساكنان ماردين از نگهدارى آن زبون شده بودند و او گمان مىبرد كه آن جا را خواهد گرفت . و چيزى كه آن اميران به وى پيشنهاد كرده‌اند از دستش نخواهد رفت .\r\nاما ملك افضل در هفتم ماه ربيع الاول وارد قاهره شد .\r\nدر آن جا شنيد كه فخر الدين چهار كس گريخته است . اين خبر او را نگران و اندوهگين ساخت .\r\nاز آن پس ميان او و سردارانى كه به مخالفت با وى برخاسته بودند ، پيك و پيام‌هائى رد و بدل شد تا به پيش وى باز گردند .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nولى آنان گوش ندادند و به فاصله‌اى كه در ميانه انداخته بودند ، افزودند .\r\nباز هم گروه ديگرى از مملوكان ناصرى به ايشان پيوستند و ملك افضل كه چنين ديد نسبت به باقى آن مملوكان نيز بيمناك و بد گمان گرديد و آنان را گرفت و به زندان انداخت .\r\nاينان شقيره ، و ايبك فطيس ، و البكى فارس بودند و همه پهلوانان نامدار و فرماندهان بلند آوازه به شمار مىرفتند . جز ايشان كسان ديگرى نيز بودند كه در فرماندهى و بلندپايگى همانند ايشان نبودند .\r\nملك افضل در قاهره ماند و كارها را سر و سامان بخشيد و ترتيبات لازم را داد .\r\nدر همه كارها نيز به سيف الدين يازكج رجوع مىكرد\r\n.\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nمحاصره دمشق به دست ملك افضل و بازگشت او از آن جا\r\nملك افضل بر مصر دست يافت و پايه فرمانروائى وى در آن جا استوار گرديد .\r\nبرادرزاده‌اش ، يعنى پسر خردسال ملك عزيز نيز با وى بود و به علت خردسالى ، تنها نامى از فرمانروائى داشت .\r\nهمه در فرمانروائى ملك افضل همزبان بودند .\r\nپس از تسلط او بر مصر ، فرستاده‌اى از سوى برادرش ، ملك ظاهر غازى فرمانرواى حلب ، همچنين فرستادگان پسر عمويش ، اسد الدين شيركوه بن محمد بن شيركوه صاحب حمص ، پيش او آمدند و پيام سروران خويش را رساندند .\r\nآن دو تن ، يعنى ملك ظاهر غازى و اسد الدين شيركوه طى پيامى كه به وى داده بودند ، او را بر مىانگيختند كه دور بودن ملك عادل از دمشق را غنيمت شمارد و از اين فرصت سود جويد و به\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nدمشق حمله برد .\r\nضمنا وعده مىدادند كه با فرستادن پول و مال و سرباز ، او را در اين راه كمك كنند .\r\nملك افضل كه زمينه را مساعد يافت ، در نيمه ماه جمادى - الاول اين سال از مصر بيرون شد و در اين انديشه بود كه روانه دمشق گردد .\r\nتا سوم ماه رجب در بيرون قاهره به سر برد و درين ماه از آن جا به راه افتاد .\r\nبدين گونه ، در رفتن درنگ كرد . اگر شتاب مىورزيد و پيش مىافتاد بىگمان دمشق را مىگرفت ولى دير كرد و در سيزدهم شعبان به دمشق رسيد و نزديك جسر الخشب فرود آمد كه تا دمشق يك فرسنگ و نيم فاصله داشت .\r\nاما نايبانى كه ملك عادل در دمشق داشت براى او پيام فرستاده و به وى اطلاع داده بودند كه ملك افضل مىخواهد بر ايشان حمله برد .\r\nملك عادل نيز به دريافت اين پيام ، فرزند خود ملك كامل محمد را در ماردين به جاى خويش گذاشته و همه لشكريان را نيز در اختيار او نهاده بود كه محاصره ماردين را پيگيرى كنند .\r\nآنگاه خود تنها با عده‌اى از ياران زبده خويش ماردين را رها كرده و شتابان رهسپار دمشق شده و از ملك افضل پيش افتاده و توانسته بود كه دو روز زودتر از او وارد دمشق گردد .\r\nاما ملك افضل از روز بعد ، يعنى روز چهاردهم شعبان ، به سوى دمشق پيشروى كرد .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nدر همين روز گروه اندكى از لشكر او نيز كه مأمور عسقلان بودند ، از باب السلامه وارد دمشق شدند .\r\nسبب ورود ايشان از آن دروازه اين بود كه دسته‌اى از سپاهيان وى كه در نزديك دروازه مذكور خانه داشتند ، پيش امير مجد الدين ، برادر فقيه عيسى هكارى ، رفتند و با او گفت و گو كردند و از او خواستند تا با آن لشكر ، به باب السلامه بتازد و آن دروازه را براى ملك افضل و يارانش بگشايد .\r\nامير مجد الدين بر آن شد كه گشايش آن دروازه را تنها به خود اختصاص دهد . از اين رو ملك افضل را آگاه نساخت و از اميران ديگر نيز هيچ كس را به يارى نگرفت بلكه تنها دست بدين كار زد در حالى كه نزديك به پنجاه سوار از يارانش با وى بودند .\r\nدروازه براى او گشوده شد و او و همراهانش داخل گرديدند .\r\nتوده مردم شهر به ديدن ايشان ، هواخواهى از ملك افضل را اعلام كردند و لشكريانى هم كه در آن حدود بودند دست از پايدارى برداشتند و از فراز ديوارها فرود آمدند .\r\nاين خبر به گوش ملك عادل رسيد و نزديك بود كه او نيز سر تسليم فرود آورد و به ايشان بپيوندد .\r\nاما كسانى كه داخل شهر شدند به دروازه بريد رسيدند و لشكريان عادل همين كه دريافتند شماره مهاجمان اندك است و كمكى هم به ايشان نمىرسد ، بر آنها تاختند و از شهر بيرونشان كردند .\r\nملك افضل سراپرده خويش را در ميدان اخضر بر افراشته بود . سربازان وى نيز به باب الحديد نزديك شده بودند كه از - دروازه‌هاى قلعه دمشق بود .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبعد ، خداى بزرگ چنين مىخواست كه به ملك افضل توصيه شود كه سراپرده خويش را از آن جا به ميدان حصى منتقل كند .\r\nدر نتيجه اين انتقال ، كسانى كه در ميدان حصى بودند دلگرم شدند ، و بر عكس ، لشكر مصر دلسرد گرديد .\r\nسپس سرداران اكراد سوگند خوردند كه با يك ديگر هم - آهنگ شوند و همه مانند يك دست كار كنند چنان كه اگر يكى از ايشان به خشم آمد و قهر كرد ، همه قهر كنند و اگر يكى از آنان به كارى رضايت داد همه رضايت دهند .\r\nملك افضل و سرداران ديگرى اسدى گمان بردند كه اين همدستى را از آن جهة كرده‌اند كه مىخواهند قرارى ميان خود و دمشقيان بگذارند . از اين رو ، در بيستم ماه شعبان از موضع خويش حركت كردند و به عقب رفتند ( تا چنانچه سازشى صورت گرفت از خطر دور باشند . )\r\nاسد الدين شير كوه ، صاحب حمص ، در بيست و پنجم ماه شعبان به ملك افضل رسيد .\r\nپس از او نيز ، ملك ظاهر ، فرمانرواى حلب ، در دوازدهم ماه رمضان به دو پيوست .\r\nهنگامى كه خواستند به سوى دمشق پيشروى كنند و با پافشارى آن جا را بگيرند ، ملك ظاهر آنان را ازين كار بازداشت زيرا درباره برادر خويش نيرنگ و فريب به كار مىبرد و بر او رشك مىورزيد و برادرش ، ملك افضل ، از اين موضوع خبر نداشت .\r\nاما ملك عادل هنگامى كه از بسيارى لشكريان ملك افضل\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nآگاهى يافت و ديد كه پى در پى برايش كمك مىرسد ، نگران شد و براى مملوكان ناصرى ، كه در بيت المقدس بودند ، پيام فرستاد و آنان را به نزد خويش فرا خواند .\r\nآنان در پايان ماه شعبان به راه افتادند .\r\nملك افضل ، همين كه خبر حركت ايشان را شنيد ، اسد الدين شير كوه ، صاحب حمص ، را همراه با گروهى از سرداران به سراغشان فرستاد تا راه را بر ايشان بربندند و از حركتشان جلوگيرى كنند .\r\nولى آنها راه خود را عوض كردند و از راه ديگرى آمدند .\r\nدر نتيجه ، توانستند در پنجم ماه رمضان وارد دمشق شوند .\r\nبه ورود ايشان ، ملك عادل دلگرم شد و توانائى بسيار يافت .\r\nبر عكس ، ملك افضل و همراهانش از گرفتن دمشق نا اميد شدند .\r\nدر ماه شوال لشكريان دمشق از شهر بيرون رفتند و به سپاهيان مصرى حمله بردند . ولى چون ديدند كه آنان از جنگ كناره مىگيرند ، بى نتيجه بازگشتند .\r\nلشكريان ملك افضل در برابر دمشق مانده بودند و ميان توانائى و ناتوانى به سر مىبردند . گاهى در انديشه حمله مىافتادند و گاهى از اين انديشه بر مىگشتند تا اين كه ملك عادل به دنبال پسر خود ، ملك كامل محمد ، فرستاد .\r\nملك كامل ، چنان كه ما به خواست خداى بزرگ ، در جاى خود شرح خواهيم داد ، در اين هنگام از ماردين رفته بود و در حران\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاقامت داشت .\r\nملك عادل از او خواست كه با لشكر خويش به نزد وى برود .\r\nملك كامل نيز از راه بيابان روانه شد و در دوازدهم ماه صفر سال 596 داخل دمشق گرديد .\r\nپس از رسيدن آنان لشكريان ملك افضل در تاريخ هفدهم صفر از دمشق به دامنه كوه كسوه رفتند و قرار بر اين شد كه در حوران بمانند تا فصل زمستان بگذرد .\r\nاز اين رو ، به رأس الماء رفتند كه سرماى سختى داشت و ناچار شدند كه عزم خويش را تغيير دهند و از ماندن صرف نظر كنند .\r\nسرانجام با يك ديگر همرأى شدند كه هر كسى به شهر خود بر گردد .\r\nدر نتيجه اين تصميم ، ملك ظاهر ، فرمانرواى حلب ، و اسد - الدين ، صاحب حمص ، به شهرهاى خويش بازگشتند .\r\nملك افضل نيز به مصر مراجعت كرد و ما به خواست خداى بزرگ ، از آنچه بعد روى داد به موقع خود سخن خواهيم گفت\r\n.\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nدرگذشت يعقوب بن يوسف بن عبد المؤمن و فرمانروائى پسرش ، محمد\r\nدر اين سال ، در تاريخ هيجدهم ربيع الآخر ، و به قول بعضى جمادى الاول ، ابو يوسف يعقوب بن ابو يعقوب يوسف بن عبد المؤمن ، فرمانرواى مراكش و اندلس در گذشت .\r\nفوت او در شهر سلا اتفاق افتاد .\r\nتازه از مراكش به سلا رفته بود چون شهرى روبروى سلا ساخته و آن را مهديه نام نهاده بود .\r\nمهديه از نيكوترين و خرم‌ترين شهرها به شمار مىرفت .\r\nيعقوب به سلا رفت تا از مهديه ديدن كند . و در سلا درگذشت .\r\nمدت فرمانروائى او پانزده سال بود .\r\nبا دشمن جهاد مىكرد و ديندار و نيكرفتار بود . به مذهب ظاهريه تظاهر مىنمود و از مذهب مالكى اعراض مىكرد . از اين رو ، كار ظاهريان در روزگار او بالا گرفت .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاز اين فرقه گروه بسيارى در مراكش بودند كه آنان را جرميه مىخواندند چون به ابن محمد بن جرم نسبت داشتند كه رئيس ظاهريان بود .\r\nاين گروه گمنام بودند و در برابر مالكيان جلوه‌اى نداشتند .\r\nدر روزگار يعقوب سر برافراشتند و همه جا پخش شدند .\r\nبعد در پايان دوره او شافعيان در برخى از شهرها به مسند قضاء نشستند و ظاهريان به ايشان گرويدند .\r\nپس از در گذشت ابو يوسف يعقوب ، پسرش ابو عبد اللّه محمد به فرمانروائى برخاست .\r\nپدرش او را هنگامى كه زنده بود به وليعهدى خويش برگزيده بود .\r\nكار فرمانروائى بر او راست شد و مردم به فرمان او در آمدند .\r\nابو عبد اللّه محمد گروهى عرب را آماده جنگ ساخت و به اندلس فرستاد تا درباره فرنگيان احتياط و دور انديشى لازم را به كار برده باشد\r\n.\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nسركشى مردم مهديه نسبت به ابو يوسف يعقوب و فرمانبردارى آنان از فرزندش محمد\r\nابو يوسف يعقوب ، فرمانرواى مراكش ، وقتى - چنان كه ضمن وقايع سال 581 گفتيم - از افريقيه برگشت ، ابو سعيد عثمان و برادرش ابو على يونس بن عمر اينتى را در آن سرزمين به كار گماشت .\r\nاين دو و پدرشان از بزرگان دولت وى بودند .\r\nعثمان را به حكومت تونس و برادرش را به حكومت مهديه منصوب ساخت .\r\nمحمد بن عبد الكريم را نيز در مهديه به فرماندهى سپاه گماشت .\r\nاو دلاورى بلند آوازه بود و پس از رسيدن به فرماندهى سپاه چيرگى وى بر عرب افزايش يافت تا جائى كه ديگر از عرب هيچ كس نماند كه از او نمىترسيد .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبه او خبر رسيد كه طائفه‌اى از عوف در جائى به زد و خورد و كشتار پرداخته‌اند .\r\nبه شنيدن اين خبر ، به سر وقت ايشان شتافت و از محلى كه بودند عدول كرد تا از پيش ايشان گذشت .\r\nآنگاه برگشت و براى روبرو شدن با آنان آماده گرديد .\r\nتازيان همين كه شنيدند او به سراغشان آمده ، خواستند از چنگش بگريزند ولى خود را در برابر او يافتند .\r\nناچار بدون جنگ پا به فرار نهادند و پول و مال و زنان و فرزندان خود همه را رها كردند .\r\nمحمد بن عبد الكريم همه را گرفت و به مهديه برگشت . در مهديه زنان و فرزندان را به والى شهر سپرد و از كالاها و غنائم هر چه را كه خواست برداشت و باقى را به والى و سربازان واگذاشت .\r\nبعد ، اين تازيان كه از بنى عوف بودند پيش ابو سعيد بن عمر اينتى ، در تونس ، رفتند و جزو فرقه موحدان شدند . و به ابو سعيد پناه بردند و از او خواستند كه كالاها و زنان و فرزندانشان به ايشان برگردد .\r\nابو سعيد نيز محمد بن عبد الكريم را فرا خواند و دستور داد كه آنچه از بنى عوف گرفته به آنان برگرداند .\r\nمحمد بن عبد الكريم پاسخ داد : « اين اموال را لشكريان گرفته‌اند و من نمىتوانم آنها را برگردانم . »\r\nابو سعيد با او به درشتى سخن گفت و مىخواست او را كيفر دهد ولى مهلتش داد كه به مهديه برگردد و هر چه در نزد سربازان يافت بگيرد و پس بدهد و در برابر هر چه هم كه به دست نيامد از كيسه\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nخويش غرامت بپردازد .\r\nمحمد بن عبد الكريم به مهديه برگشت در حالى كه از ابو سعيد مىترسيد .\r\nهمين كه بدان جا رسيد ياران خويش را گرد آورد و آنان را از آنچه با ابو سعيد گذشته بود آگاه ساخت و به همدستى با خود سوگند داد .\r\nآنان نيز سوگند ياد كردند .\r\nاو نيز ، به دستيارى ايشان ، ابو على يونس را گرفت و به زندان انداخت و بر مهديه چيره شد و آن جا را تصرف كرد .\r\nابو سعيد كه چنين ديد ، براى وى پيام فرستاد و از او خواست كه برادرش را آزاد كند .\r\nمحمد بن عبد الكريم حاضر شد كه دوازده هزار دينار بگيرد و او را رها سازد .\r\nوقتى كه ابو سعيد اين پول را فرستاد ، محمد بن عبد الكريم آن را ميان لشكريان پخش كرد و يونس را آزاد ساخت .\r\nابو سعيد ، پس از اين پيشامد ، سپاهيان خود را گرد آورد و بر آن شد كه بر محمد بن عبد الكريم بتازد و او را محاصره كند .\r\nولى محمد بن عبد الكريم براى على بن اسحاق نقابدار پيام فرستاد و به قيد سوگند از او يارى خواست .\r\nابو سعيد كه چنين ديد ، از انديشه سركوبى او خوددارى كرد .\r\nپس از در گذشت ابو يوسف يعقوب ، پسرش محمد به فرمانروائى نشست و لشكرى همراه عموى خويش از راه دريا ، و لشكر ديگرى\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nنيز با پسر عم خود ، حسن بن ابو حفص بن عبد المؤمن ، از طريق خشكى بدان سو فرستاد .\r\nلشكرى كه از راه دريا روان شده بود ، به بجايه ، و لشكر ديگر كه از طريق خشكى رفته بود به قسنطينة الهوى رسيد .\r\nعلى بن اسحاق نقابدار و تازيانى كه با وى بودند ، همين كه از نزديك شدن اين دو لشكر خبر يافتند ، از شهرهاى افريقيه به صحرا گريختند .\r\nهمين كه آن ناوگان به مهديه رسيد ، محمد بن عبد الكريم درباره آنچه از ابو سعيد ديده بود شكايت كرد و گفت :\r\n« من فرمانبردار امير المؤمنين محمد هستم و اين شهر را به ابو سعيد واگذار نمىكنم ، بلكه به كسى مىسپارم كه از سوى امير - المؤمنين آمده باشد . »\r\nبعد محمد كسى را فرستاد كه شهر را از او تحويل گرفت .\r\nمحمد بن عبد الكريم نيز از نو به اطاعت محمد در آمد\r\n.\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nرفتن لشكر ملك عادل از ماردين\r\nدر اين سال محاصره ماردين پايان يافت و لشكر ملك عادل ، همراه پسرش ، ملك كامل ، از آن جا رفت .\r\nسبب آزاد شدن ماردين از حلقه محاصره اين بود كه وقتى ملك عادل آن جا را در ميان گرفت ، اين پيشامد به نور الدين ، صاحب موصل ، و فرمانروايان ديگر ديار بكر و جزيره گران آمد و مايه نگرانى ايشان شد ، و ترسيدند كه اگر او ماردين را بگيرد ديگر براى ايشان كارى باقى نماند جز اين كه نتوانند در برابرش ايستادگى كنند و ناچار شوند كه از او فرمانبردارى نمايند .\r\nبنا بر اين هنگامى كه ملك عزيز ، فرمانرواى مصر ، درگذشت و ملك افضل ، چنان كه گفتيم ، بر مصر دست يافت ، براى نور الدين ، صاحب موصل ، و فرمانروايان ديگر آن حدود پيام فرستاد و ايشان را به موافقت با خود فرا خواند و آنان نيز دعوتش را پذيرفتند .\r\nوقتى ملك عادل از ماردين ، چنان كه گفتيم ، به دمشق رفت ،\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nنور الدين ارسلانشاه بن مسعود بن مودود ، صاحب موصل ، در دوم ماه شعبان ، با لشكر خود حركت كرد و به سوى دنيسر روانه شد و در آن جا فرود آمد .\r\nپسر عم او ، قطب الدين محمد بن زنگى بن مودود ، صاحب سنجار ، نيز همين كار را كرد .\r\nپسر عموى ديگر او ، معز الدين سنجر شاه بن غازى بن مودود ، صاحب جزيره ابن عمر با آن دو تن همراهى كرد و هر سه در دنيسر به هم پيوستند تا اينكه عيد فطر را در آن جا جشن گرفتند .\r\nآنگاه در ششم ماه شوال از آن جا به راه افتادند و در حرزم اقامت گزيدند .\r\nلشكر نيز به پاى كوه ماردين رفت تا جائى براى فرود آمدن بجويد .\r\nخواربار و زاد و توشه مردم ماردين به پايان رسيده و بيمارى نيز ميان آنان بسيار شده بود ، چنان كه عده زيادى از آنان نمىتوانستند برخيزند .\r\nنظام يرنقش ، كه در دولت حسام الدين يولق صاحب ماردين ، همه كاره بود و فرمان مىراند ، وقتى كه اين وضع را ديد براى پسر ملك عادل پيام فرستاد و پيشنهاد كرد كه قلعه ماردين را تا مدتى - كه پايان آن را هم ذكر كرد - تسليم او كند به شرط اين كه بگذارد مردم قلعه در اين مدت خواربار و ساير ما يحتاج خود را ، به اندازه لازم ، فراهم آورند و به قلعه ببرند .\r\nپس ملك عادل اين پيشنهاد را پذيرفت و نسبت بدان سوگند ياد كردند و پرچم‌هاى خود را بر فراز قلعه بر افراشتند .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nروى قرارى كه گذاشته شده بود ، ملك كامل ، فرزند ملك عادل ، يكى از سرداران خويش را دم دروازه قلعه گماشت كه نگذارد هيچ روزى خواربار و خوراكى بيش از مقدار مصرف يك روز ساكنان قلعه ، وارد قلعه شود . به عبارت ديگر ، نظارت كند كه ساكنان قلعه هر روز به اندازه مصرف همان روز خود خواربار به دست آورند .\r\nولى كسانى كه در دژ به سر مىبردند ، به اميرى كه مأمور نظارت شده بود ، رشوه دادند و او را با خود همدست كردند او هم اجازه داد كه خواربار و آذوقه بسيار در قلعه ببرند و ذخيره كنند .\r\nهنگامى كه بدين گونه ، آنچه مىخواستند در دژ ذخيره كردند ، خبر يافتند كه نور الدين ، صاحب موصل ، با لشكر خود به يارى ايشان آمده است .\r\nبه شنيدن اين خبر دلگرمى يافتند و بر آن شدند كه ايستادگى كنند و به نگهدارى دژ پردازند .\r\nوقتى كه لشكر نور الدين در دامنه كوه ماردين فرود آمد ، خداى بزرگ مىخواست كه ملك كامل نيز با لشكر خويش از ربض قلعه ماردين ، يعنى محوطه پيرامون قلعه كه بين قلعه و ديوار بيرونى آن قرار دارد ، فرود آيد و براى روبرو شدن با نور الدين و جنگ با او بشتابد .\r\nاگر او و لشكريانش همچنان در ربض مىماندند ، نه نور الدين و نه فرمانروايان ديگر ، هرگز نمىتوانستند بالا بروند و بر آنان چيره شوند و از آن جا بيرونشان كنند .\r\nولى ايشان از آنجا فرود آمدند تا كارى كه خدا مىخواست انجام شود به انجام رسد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nهمين كه از كوه به صحرا آمدند با هم به جنگ پرداختند .\r\nشگفت اين كه قطب الدين ، صاحب سنجار ، به لشكر ملك عادل وعده داده بود كه وقتى براى جنگ با هم روبرو شدند ، او وانمود كند كه شكست خورده و با لشكرش از ميدان بگريزد .\r\nهيچيك از افراد لشكر خود را نيز از اين سازش آگاه نساخت .\r\nاما خواست خداى بزرگ چنين بود كه وقتى لشكر ملك عادل فرود آمد و آماده پيكار شد و دو لشكر در برابر هم صف آرائى كردند ، قطب الدين بر اثر انبوهى و ازدحام سربازان ناچار شد در جائى از كرانه كوه ماردين بايستد كه نه از آن جا راهى به لشكر ملك عادل داشت و نه مىتوانست جنگى را كه ميان لشكر عادل از يك سو ، و لشكر نور الدين و همدستانش از سوى ديگر ، جريان داشت ببيند .\r\nدر نتيجه ، نتوانست وعده‌اى را كه داده بود به انجام رساند ، يعنى نتوانست كارى كند كه لشكريانش به موقع بگريزند تا همدستان ضعيف شوند و شكست بخورند و لشكر ملك عادل پيروزى يابد .\r\nدر آن روز همين كه دو دسته با يك ديگر روبرو شدند و به جنگ پرداختند ، نور الدين شخصا حمله‌ور شد و به پيش تاخت و جنگ را گرم كرد و چنان سربازان را بر انگيخت كه همه خود را پيشاپيش او انداختند و دليرانه به دشمن تاختند .\r\nدر نتيجه لشكر ملك عادل شكست خورد و از كوه بالا رفت و به سوى ربض قلعه شتافت .\r\nبسيارى از آنان گرفتار شدند . اين اسيران را پيش نور الدين بردند .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nولى نور الدين با ايشان مهربانى كرد و وعده داد كه پس از پايان يافتن جنگ آزادشان كند .\r\nنور الدين گمان نمىبرد كه ملك كامل و كسانش بدان شتاب از ماردين بروند ولى براى آنان وضعى پيش آمد كه حسابش را نكرده بودند .\r\nملك كامل وقتى كه از كوه بالا رفت و خود را به ربض قلعه ماردين رساند ، ديد ساكنان قلعه از دژ پائين آمده و با سربازانى كه او در ربض گماشته بود به زد و خورد پرداخته و آنان را شكست داده و غارت كرده‌اند .\r\nدر اين جا بود كه خداوند بيم و هراسى در دل‌هاى همه لشكريان ملك كامل انداخت و بر آن شدند كه شبانه ربض را ترك گويند و بروند .\r\nبنا بر اين در شب دوشنبه هفتم شوال از آن جا رفتند و بسيارى از بار و بنه و آنچه آماده كرده بودند ، بر جا گذاشتند كه مردم دژ آنها را برداشتند .\r\nاگر سپاهيان ملك عادل در جاى خود مىماندند هيچكس نمىتوانست به ايشان نزديك شود .\r\nپس از رفتن ايشان ، حسام الدين يولق بن ايلغازى ، صاحب ماردين ، فرود آمد به ملاقات اتابك نور الدين رفت .\r\nبعد به دژ خويش بازگشت .\r\nاتابك نور الدين ، پس از اين پيروزى ، به دنيسر برگشت .\r\nاز آن جا به رأس عين رفت و مىخواست رهسپار حران گردد و آن جا را محاصره كند .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nولى فرستاده‌اى از سوى ملك ظاهر به حضور او رسيد و پيام ملك ظاهر را رساند كه مىخواست نور الدين به نام وى خطبه بخواند و سكه بزند .\r\nبه دريافت اين پيام ، انديشه نور الدين دگرگون شد و عزم او در يارى دادن ايشان سست گرديد .\r\nمىخواست به موصل باز گردد ولى دو دل بود و يك پا را پيش مىگذاشت و يك پا را پس مىكشيد تا اينكه بيمار شد و انديشه خود را استوار ساخت كه به موصل برگردد . و بازگشت .\r\nكسى را نيز پيش افضل و ملك ظاهر فرستاد و پوزش خواست از اين كه به سبب بيمارى ناچار به بازگشت شده است .\r\nاين فرستاده در دوم ذى الحجه به حضور ملك افضل و ملك ظاهر رسيد كه در برابر دمشق اردو زده بودند .\r\nبازگشت نور الدين از خوشبختى ملك عادل بود زيرا او و همه كسان وى چشم به راه بودند كه ببينند از نور الدين چه خبرى مىرسد .\r\nاگر او به حران مىآمد ، مردم حران نيز ناچار تسليم او مىشدند ولى خداى بزرگ مىخواست كه او برگردد .\r\nپس از بازگشت او ، ملك كامل به حران آمد .\r\nاو از ماردين به ميافارقين رفته بود و بعد از مراجعت نور الدين رهسپار حران شد .\r\nاز آن جا نيز ، چنان كه پيش از اين گفتيم ، به دمشق ، نزد پدر خويش رفت .\r\nبا رسيدن او و لشكرش به دمشق ، نيروى مردم دمشق فزونى يافت و ، بر عكس ، توانائى ملك افضل و يارانش كاستى پذيرفت\r\n.\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nآشوب در فيروز كوه ، از شهرهاى خراسان\r\nدر اين سال ، آشوب بزرگى در لشكر غياث الدين ، فرمانرواى غور و غزنه ، بر پا شد .\r\nغياث الدين در فيروز كوه به سر مىبرد .\r\nآشوبى كه در لشكر او برخاست گسترش يافت و همه مردم و فرمانروايان و سرداران را گرفتار ساخت .\r\nسبب بروز اين فتنه آن بود كه فخر محمد بن عمر بن حسين رازى ، امام مشهور ( به امام فخر رازى ) ، فقيه شافعى ، از بهاء الدين سام ، صاحب باميان ، كه خواهر زاده غياث الدين بود ، روى گرداند و پيش غياث الدين رفت .\r\nغياث الدين او را گرامى داشت و احترام گذارد و در بزرگداشت او مبالغه كرد و در هرات ، نزديك مسجد جامع ، مدرسه‌اى براى او ساخت .\r\nپس از ساختن اين مدرسه ، فقيهان از شهرها به دو روى آوردند و اين موضوع مايه نگرانى فرقه كراميه شد كه در هرات بسيار بودند .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nغوريان نيز همه از كراميان به شمار مىرفتند و از امام فخر رازى بيزار بودند .\r\nكسى كه بيش از همه آنان در مخالفت با امام فخر سرسختى نشان مىداد ملك ضياء الدين ، پسر عم غياث الدين و داماد وى بود .\r\nيك بار فقيهان كرامى و حنفى و شافعى در فيروز كوه مجلس بحث و مناظره‌اى در حضور غياث الدين تشكيل دادند .\r\nفخر الدين رازى هم در آن مجلس حاضر شد .\r\nقاضى مجد الدين عبد المجيد بن عمر ، معروف به ابن قدوه ، نيز در آن حضور يافت كه از كراميان هيصمى بود و به سبب پارسائى و دانائى و بزرگى خاندان خويش در نزدشان پايه‌اى بلند داشت .\r\nامام فخر رازى به بحث پرداخت و ابن قدوه با عقيده او مخالفت كرد .\r\nسخن به درازا كشيد و غياث الدين برخاست و از مجلس بيرون رفت .\r\nپس از رفتن غياث الدين ، امام فخر ، به ابن قدوه پريد و ناسزا گفت و دشنام داد و بيش از اندازه او را آزرد .\r\nدر برابر او ، ابن قدوه جز اين چيزى نمىگفت كه : « مولانا ، تو نبايد چنين كنى و گرنه خداوند ترا مؤاخذه خواهد كرد . من از خدا مىخواهم كه از گناه تو درگذرد . »\r\nگفت و گو درين جا پايان يافت .\r\nضياء الدين از اين حادثه برآشفت و شكايت پيش غياث الدين برد و از امام فخر رازى بدگوئى كرد و او را به زندقه و مذهب فلاسفه منسوب ساخت .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nغياث الدين به سخنان او گوش نداد .\r\nروز بعد ، پسر عم مجد الدين بن القدوه در مسجد جامع وعظ مىكرد .\r\nهمين كه بالاى منبر رفت ، پس از ستايش خدا و پيغمبر ، كه درود خدا بر او باد ، گفت :  « رَبَّنا آمَنَّا بِما أَنْزَلْتَ ، وَ اتَّبَعْنَا الرَّسُولَ ، فَاكْتُبْنا مَعَ الشَّاهِدِينَ . »  [ ( 1 ) 
  ]\r\n« اى مردم ، ما نمىگوئيم مگر چيزى را كه درستى آن از سوى رسول خدا ( ص ) بر ما روشن شده باشد .\r\nاما دانش ارسطاطاليس و كفريات ابن سينا و فلسفه فارابى را ما نمىدانيم . پس چه گونه است كه ديروز يكى از شيوخ اسلام كه از دين خدا و سنت پيغمبر او نگهدارى مىكند ، دشنام شنيده و خوار شده است ! » اين را گفت و به گريه افتاد .\r\nمردم نيز فرياد و ناله بر آوردند و كراميان به زارى پرداختند و استغاثه كردند .\r\nكسانى هم كه مىخواستند فخر رازى را از سلطان دور كنند ، ايشان را يارى دادند .\r\nمردم از هر سو به پا خاستند و آشوب شهر را فرا گرفت . چيزى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه 53 از سوره آل عمران :\r\n( پروردگارا ، ما به كتابى كه فرستادى ، ايمان آورده و از رسول تو پيروى كرديم . نام ما را در صحيفه اهل يقين ثبت فرما . )\r\n( قرآن مجيد با ترجمه مهدى الهى قمشه‌اى )\r\n","page_name":" 216 ","page_number":216},
  {"content":"\r\n\r\nنمانده بود كه زد و خورد روى دهد و كار به جائى برسد كه گروه بسيارى از مردم كشته شوند .\r\nهمين كه اين خبر به گوش سلطان غياث الدين رسيد ، عده‌اى را از سوى خود به نزد مردم فرستاد تا آنان را آرام كنند و وعده داد كه امام فخر را از پيششان دور سازد .\r\nبعد هم به فخر رازى توصيه كرد كه به هرات برگردد ، و او نيز بازگشت\r\n.\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\nرفتن خوارزمشاه به رى\r\nدر اين سال ، در آغاز ماه ربيع الاول ، خوارزمشاه علاء الدين تكش به رى و برخى ديگر از شهرهاى جبل رفت زيرا شنيده بود كه مياجق ، نايب وى در آن حدود ، از فرمانبردارى وى سرپيچيده است .\r\nوقتى كه خوارزمشاه براى گوشمالى امير مياجق حركت كرد ، مياجق بر جان خويش بيمناك شد و از پيش او گريخت .\r\nخوارزمشاه كه جوياى او بود ، او را به حضور خويش فرا مىخواند ولى او همچنان گريزان بود و از بازگشت به خدمت سلطان خوددارى مىكرد .\r\nبسيارى از ياران مياجق از خوارزمشاه امان خواستند و پيش او برگشتند .\r\nولى او خود گريزان بود تا دژى از توابع مازندران به دست آورد و در آن جا پناهنده شد و به دفاع از خويش پرداخت .\r\nلشكريان خوارزمشاه به سراغ او رفتند و او را در آن دژ\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nگرفتند و پيش خوارزمشاه آوردند .\r\nولى خوارزمشاه ، در اثر ميانجيگرى برادرش ، اقچه ، از خون او در گذشت و دستور داد كه او را زندانى كنند .\r\nاز سوى خليفه عباسى ، الناصر لدين اللّه ، خلعت‌هائى براى خوارزمشاه و پسرش ، قطب الدين محمد ، همراه با فرمان حكومت شهرهايى كه خوارزمشاه در دست داشت ، رسيد .\r\nخوارزمشاه خلعت را پوشيد .\r\nسپس به جنگ با ملاحده پرداخت ، و قلعه‌اى را گشود كه بر دروازه قزوين قرار داشت و آن را « ارسلان كشاه » مىخواندند .\r\nاز آن جا لشكر خود را به حصار الموت برد .\r\nدر برابر اين دژ ، صدر الدين محمد بن وزان ، رئيس شافعيان در رى ، كشته شد .\r\nاو در نزد خوارزمشاه تقدم و تقرب بسيار يافته بود .\r\nاو را ملاحده كشتند .\r\nخوارزمشاه از آن جا به خوارزم بازگشت .\r\nدر ماه جمادى الآخر سال 596 نيز ملاحده به وزير او ، نظام الملك مسعود بن على ، حمله بردند و او را كشتند .\r\nعلاء الدين تكش نيز به پسر خود ، قطب الدين ، فرمان داد كه با ملاحده بجنگد و آنان را از ميان بردارد .\r\nاو نيز به قلعه ترشيش كه از دژهاى ملاحده بود ، حمله برد و آن جا را محاصره كرد .\r\nساكنان دژ فرمانبردارى خويش را نسبت وى اعلام كردند و حاضر شدند كه با پرداخت يكصد هزار دينار با وى صلح كنند .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nقطب الدين محمد اين پول را گرفت و از آن جا رفت زيرا به دو خبر رسيده بود كه پدرش بيمار شده است .\r\nساكنان دژ پى در پى درباره صلح به دو نامه مىنگاشتند ولى او پيشنهاد صلح را نمىپذيرفت .\r\nپس از شنيدن خبر بيمارى پدر خويش از آن جا نرفت مگر هنگامى كه مبلغ مذكور را گرفت و ساكنان دژ را به اطاعت در آورد\r\n.\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، در ماه ربيع الاول ، مجاهد الدين قايماز ، كه خدايش بيامرزاد ، در قلعه موصل از جهان رخت بربست .\r\nاو در دولت اتابك نور الدين فرمان مىراند و كارها همه با نظر او انجام مىشد .\r\nآغاز حكومت او رياست قلعه موصل در ذى الحجه سال 571 بود .\r\nدر سال 559 نيز والى اربل شد .\r\nپس از در گذشت زين الدين على كوچك ، به سال 563 نيز ، او همچنان در آن جا حاكم بود و از فرزندان زين الدين نيز هر كس كه براى حكومت در آن جا برگزيده مىشد ، با وجود وى هيچگونه اختيارى در كارها نداشت .\r\nمجاهد الدين قايماز ، مردى خردمند ، ديندار ، نيكوكار و فاضل بود .\r\nفقه را مطابق مذهب ابو حنيفه ، ميدانست و تاريخ و اشعار و حكايات بسيارى از بر داشت .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nزياد روزه مىگرفت به طورى كه سالى هفت ماه روزه بود .\r\nهر شب نيز نماز و دعاى بسيار مىخواند .\r\nصدقه نيز بسيار مىداد و در تشخيص كسانى كه مستحق صدقه بودند ، فراستى نيكو داشت . تنگدستانى را كه شايسته دستگيرى بودند مىشناخت و درباره آنان نيكى مىكرد .\r\nچند مسجد جامع ساخت ، يكى از آنها مسجدى بود كه در بيرون موصل در باب الجسر بنا كرد .\r\nدر راه‌ها نيز كاروانسراها و مدرسه‌ها و خانه‌هائى ساخت .\r\nكارهاى نيك بسيار كرد . خدايش بيامرزاد كه از نيكان جهان بود .\r\nدر اين سال ملك غياث الدين ، فرمانرواى غزنه و برخى از شهرهاى خراسان ، مذهب كراميه را كنار گذاشت و به مذهب شافعى گرويد .\r\nسبب اين گرايش آن بود كه شخصى معروف به فخر مباركشاه كه شعر فارسى مىساخت و در بسيارى از علوم تفنن مىكرد ، شيخ وحيد الدين ابو الفتح محمد بن محمود مرورودى فقيه شافعى را پيش ملك غياث الدين برد .\r\nشيخ وحيد الدين ، پس از آشنائى با غياث الدين ، تباهى مذهب كراميه [ ( 1 ) 
  ] را براى او آشكار ساخت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] كراميه ( با كاف مفتوح و راء مشدد ) : گروهى است كه به جوهريت بقيه ذيل در صفحه بعد\r\n","page_name":" 222 ","page_number":222},
  {"content":"\r\n\r\nملك غياث الدين نيز مذهب شافعى را پذيرفت و مدارسى براى شافعيان ساخت .\r\nدر غزنه مسجدى نيز براى ايشان بنا كرد و در هوادارى از ايشان بسيار كوشيد .\r\nكراميان سعى كردند كه شيخ وحيد الدين را آزار برسانند ولى خداى بزرگ توانائى اين كار را به آنان نداد .\r\nاين هم گفته شد كه وقتى غياث الدين و برادرش ، شهاب الدين ، بر خراسان دست يافتند . به آن دو تن گفتند : « مردم همه شهرها كراميان را گنهكار مىشمارند و خوار مىانگارند ، بهتر است كه از مذهب ايشان دورى جوئيد . »\r\nآن دو نيز شافعى شدند .\r\nهمچنين ، مىگفتند شهاب الدين ، حنفى بود . خدا بهتر\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل بارى تعالى و استقرار وى بر عرش اعتقاد دارند و از اصحاب ابو عبد اللّه محمد بن كرام هستند .\r\nجماعتى از اهل سنت كه از اثبات كنندگان صفات خداوند هستند .\r\nاين گروه صفاتى به عنوان صفات ازليه ، مثل علم و قدرت و حيات و اراده و سمع و بصر و كلام و جلال و اكرام وجود و عزت و عظمت اثبات مىكردند ، و بين صفات ذات و صفات فعل فرقى نمىگذاشتند ، و در نتيجه ، صفاتى نيز ، بعنوان صفات خبريه ، مثل دست و صورت براى خداى تعالى اثبات مىنمودند و معتقد بودند كه آيات را بايد بدون تأويل و تفسير پذيرفت ، و به ماندن در حد ظاهر اكتفا كردند .\r\n( از لغتنامه دهخدا )\r\n","page_name":" 223 ","page_number":223},
  {"content":"\r\n\r\nمىداند .\r\nدر اين سال ، ابو القاسم يحيى بن فضلان ، فقيه شافعى ، درگذشت .\r\nاو امامى فاضل بود و در بغداد درس مىداد و از بزرگان اصحاب محمد بن يحياى نجى نيشابورى به شمار مىرفت\r\n.\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\n596 وقايع سال پانصد و نود و ششم هجرى قمرى\r\n\r\nدست يافتن ملك عادل بر سرزمين مصر\r\nضمن شرح وقايع سال 595 گفتيم كه ملك افضل و ملك ظاهر ، دو فرزند صلاح الدين ، دمشق را محاصره كردند . بعد ، از آن جا به رأس الماء رفتند و مىخواستند تا پايان زمستان را در حوران بگذرانند .\r\nپس از اقامت در رأس الماء لشكريان آنان دچار سرماى سختى شدند .\r\nاين محل تابستان هم سرد است ، در اين صورت معلوم است كه زمستان چگونه خواهد بود .\r\nاز اين روى ، انديشه ماندن در آن جا را تغيير دادند و همه با يك ديگر توافق كردند كه هر كسى به شهر خود برگردد . بعد ، در\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nتابستان دوباره گرد هم آيند .\r\nبر اثر اين تصميم ، در هفتم ربيع الاول همه پراكنده شدند .\r\nملك ظاهر ، و فرمانرواى حمص به شهرهاى خويش بازگشتند .\r\nملك افضل نيز روانه مصر گرديد و همين كه به بلبيس رسيد ، در آن جا ماند .\r\nبه او خبرهائى رسيد حاكى از اين كه عمويش ، ملك عادل ، در انديشه دست يا بى بر مصر ، از دمشق حركت كرده و مملوكان ناصرى نيز با او هستند و او را سوگند داده‌اند كه فرزند ملك عزيز فرمانرواى مصر باشد و او كارهاى كشور را انجام دهد تا پسر ملك عزيز بزرگ شود .\r\nآنان بر اين قرار رهسپار مصر گرديدند .\r\nلشكرى كه ملك افضل در مصر داشت ، همه در الخشبى مرخص شده و هر يك به سراغ تيول خود رفته بود كه چارپايان خويش را بچراند .\r\nملك افضل بر آن شد كه ايشان را از اطراف شهرها گرد آورد و در اين كار شتاب ورزيد ولى جز گروهى اندك را كه تيولشان نزديك بود ، نتوانست جمع كند .\r\nهنگامى كه ملك عادل و لشكريانش فرا رسيدند ، يكى از نزديكان ملك افضل به دو توصيه كرد كه ديوار بلبيس را ويران سازد و در قاهره به سر برد .\r\nيكى ديگر گفت بهتر است كه به بيرون شهر برود و با ملك عادل - پيش از آن كه به شهر در آيد - روبرو گردد .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nملك افضل نيز چنين كرد و از بلبيس بيرون رفت و در محلى خارج از آن نواحى ، كه سائح خوانده مىشد ، اردو زد .\r\nولى ملك افضل نتوانست در برابر ملك عادل ايستادگى كند و گريخت و شبانه وارد قاهره شد .\r\nدر آن شب قاضى فاضل عبد الرحيم بن على بيسانى ، كه وزارت صلاح الدين و رياست دبيرخانه او را داشت ، درگذشت .\r\nملك افضل براى نماز به جنازه او حضور يافت .\r\nملك عادل بر قاهره فرود آمد و آن جا را محاصره كرد .\r\nملك افضل سردارانى را كه در نزد خود داشت گرد آورد و با ايشان به كنكاش پرداخت و ديد همه زبونى و ناتوانى نشان مىدهند و مايل به تسليم هستند .\r\nاز اين رو فرستاده‌اى را به نزد عموى خود روانه كرد تا با او درباره صلح و واگذارى آن شهر ، و گرفتن عوض در برابر آنها ، مذاكره كند .\r\nضمنا در برابر واگذارى مصر ، دمشق را خواست .\r\nولى ملك عادل اين درخواست را نپذيرفت .\r\nملك افضل خواهش خود را كم كرد و حران و رها را خواست .\r\nاما ملك عادل با اين درخواست نيز موافقت نكرد .\r\nملك افضل پائين‌تر آمد و ميافارقين و حانى و جبل جور را خواست .\r\nملك عادل اين درخواست را پذيرفت و بر اين قرار سوگند ياد كردند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nاز اين رو ، ملك افضل در شب شنبه هيجدهم ربيع الآخر از مصر بيرون رفت و با ملك عادل ملاقات كرد . بعد ، روانه صرخد شد .\r\nملك عادل روز شنبه هيجدهم ربيع الآخر وارد قاهره گرديد .\r\nملك افضل ، همين كه به صرخد رسيد ، كسى را فرستاد كه ميافارقين و حانى و جبل جور را تحويل بگيرد .\r\nولى نجم الدين ايوب ، پسر ملك عادل ، از واگذارى ميافارقين خوددارى ورزيد و بقيه نقاط را تسليم كرد .\r\nدر اين باره پيك و پيام‌هائى ميان ملك افضل و ملك عادل رد و بدل گرديد .\r\nعادل گمان مىبرد كه پسرش از فرمان وى سرپيچى مىكند ولى ملك افضل ديگر درين باره پيك و پيامى نفرستاد چون اين كار نجم الدين را به دستور پدرش ميدانست .\r\nملك عادل همين كه پاى خود را در خاك مصر استوار كرد ، در ماه شوال اين سال ، خطبه فرمانروائى به نام ملك منصور بن ملك عزيز را موقوف ساخت و به نام خود خطبه خواند .\r\nبعد به حسابرسى درباره تيول‌هاى افسران پرداخت و به شماره ياران و لشكريانى كه براى آنها مقرر شده بود اعتراض كرد .\r\nآنان نيز انديشه‌هاى خويش را درباره وى دگرگون ساختند و نتيجه‌اش آن شد كه ما به خواست خداوند ضمن وقايع سال 597 شرح خواهيم داد\r\n.\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nدرگذشت خوارزمشاه\r\nدر اين سال ، در بيستم ماه رمضان ، خوارزمشاه تكش بن الب ارسلان ، درگذشت .\r\nاو فرمانرواى خوارزم و قسمتى از خراسان و رى و برخى از شهرهاى ديگر جبال بود .\r\nفوت او در شهر ستانه ، ميان نيشابور و خوارزم اتفاق افتاد .\r\nاز خوارزم رهسپار خراسان شده بود و بيمارى خوانيق داشت كه نوعى درد و ورم گلو است .\r\nپزشكان به وى اندرز دادند كه حركت نكند ولى او نشنيد و به راه افتاد .\r\nهمين كه نزديك شهرستانه رسيد ، بيمارى او سخت شد و مايه مرگ او گرديد .\r\nپيش از مرگ او به دنبال پسرش ، قطب الدين محمد ، فرستادند و او را از شدت بيمارى پدرش آگاه ساختند و به بالين پدر فرا خواندند .\r\nقطب الدين محمد به ديدار پدر شتافت ولى هنگامى رسيد كه\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nپدرش از جهان رفته بود .\r\nپس از او به فرمانروائى نشست و « علاء الدين » را كه لقب پدرش بود ، به خويش نهاد .\r\nلقب خود او قطب الدين بود .\r\nبه دستور او جنازه پدرش را به خوارزم بردند و در آرامگاهى به خاك سپردند كه او در مدرسه‌اى ساخته بود و بناى بزرگ و با شكوهى داشت .\r\nمردى دادگر و نيكرفتار و داراى علم و معرفت بود ، فقه را ، مطابق مذهب ابو حنيفه ، همچنين اصول را ، مىدانست .\r\nفرزندش على شاه در اصفهان به سر مىبرد .\r\nسلطان محمد خوارزمشاه ، برادر او ، كسى را به اصفهان فرستاد و او را به نزد خويش فرا خواند .\r\nاو نيز به ديدار برادر شتافت ، و پس از رفتن او مردم اصفهان خزانه و بار و بنه‌اش را تاراج كردند .\r\nوقتى كه به خدمت برادر رسيد ، برادرش لشكر كشى به خراسان و فرماندهى آن لشكر را به عهده او گذارد .\r\nنيشابور را نيز به دو داد .\r\nهندوخان ، پسر ملكشاه بن خوارزمشاه تكش ، كه از عموى خود ، سلطان محمد ، بيمناك بود ، از دستش گريخت . و چون با علاء - الدين تكش خوارزمشاه همراه بود و در هنگام مرگش نيز با وى مىزيست ، همين كه او درگذشت ، قسمت اعظم خزائن او را غارت كرد و روانه مرو شد .\r\nملك غياث الدين ، فرمانرواى غزنه ، همين كه خبر در گذشت\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nخوارزمشاه را شنيد ، دستور داد تا سه روز نوبت زدن يعنى طبل نواختن به نام او را موقوف كنند و با وجود اين كه ميان او و علاء الدين تكش دشمنى و جنگ بود به سوگوارى او نشست . اين كار نشانه خردمندى و مردانگى او بود .\r\nهنگامى كه هندوخان در خراسان گروه بسيارى را گرد آورد ، عموى او ، سلطان محمد خوارزمشاه ، لشكرى به فرماندهى چقر تركى ، به سركوبى او فرستاد .\r\nهندوخان همين كه خبر حركت ايشان را شنيد ، از خراسان گريخت و پيش ملك غياث الدين رفت و از او براى جنگ با عموى خويش يارى خواست .\r\nغياث الدين از آمدن او شاد شد و ديدارش را گرامى داشت و تيولى برايش معين كرد و وعده داد كه او را يارى كند .\r\nهندوخان كه اين پذيرائى گرم را ديد ، در نزد غياث - الدين ماند .\r\nامير چقر داخل شهر مرو گرديد . در آن جا مادر هندوخان و فرزندانش به سر مىبردند . امير چقر بر آنان چيره شد و اين موضوع را به سرور خويش ، سلطان محمد ، اطلاع داد .\r\nسلطان محمد دستور داد كه آنان را با كمال احترام به خوارزم بفرستد .\r\nملك غياث الدين وقتى شنيد كه امير چقر به مرو تاخته ، براى محمد بن چربك ، صاحب طالقان ، پيام فرستاد و به دو دستور داد تا كسى را نزد چقر بفرستد و تهديدش كند .\r\nمحمد بن چربك نيز چنين كرد و از طالقان به راه افتاد و\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nمرو الرود و پنج قريه را كه « پنج ده » مىخواندند گرفت .\r\nبراى امير چقر نيز پيام فرستاد و دستور داد كه يا در مرو به نام غياث الدين خطبه بخواند يا از آن شهر برود .\r\nجوابى كه امير چقر داد ، ابن چربك را تهديد مىكرد و مىترساند .\r\nولى امير چقر پنهانى به وى نامه‌اى نگاشت و از او خواهش كرد تا از ملك غياث الدين براى وى امان بگيرد كه به خدمتش حضور يابد .\r\nابن چربك نيز در اين باره نامه‌اى به ملك غياث الدين نگاشت .\r\nملك غياث الدين همين كه اين نامه را خواند دانست كه خوارزمشاه نيرو و توانائى كافى ندارد . لذا از چقر خواست كه به وى بپيوندد .\r\nبعد هم در انديشه دست اندازى به متصرفات خوارزمشاه افتاد و به برادر خود ، شهاب الدين ، نوشت و دستور داد كه با لشكر خويش به خراسان بيايد تا با يك ديگر در گرفتن شهرهاى سلطان محمد خوارزمشاه همدست شوند\r\n.\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، در ماه جمادى الآخر ، ملاحده اسماعيلى به نظام الملك مسعود بن على ، وزير خوارزمشاه علاء الدين تكش ، حمله بردند و او را كشتند .\r\nاو مردى پارسا ، و بسيار نيكوكار و نيكرفتار بود .\r\nشافعى مذهب بود و براى شافعيان در مرو مسجد جامعى ساخت كه بر جامع حنفيان مسلط بود .\r\nشيخ الاسلام مرو ، پيشواى حنبليان مرو ، كه از قديم در آن جا رياست داشت به خشم آمد و گروهى از اوباش را جمع كرد و آن جا را آتش زد .\r\nعلاء الدين تكش خوارزمشاه كه خبر آتش زدن مسجد جامع را شنيد ، كسى را فرستاد و شيخ الاسلام و گروهى را كه در اين كار دست داشتند احضار كرد و مبلغى گزاف از ايشان غرامت گرفت .\r\nوزير مذكور همچنين مدرسه و مسجد جامع بزرگى در خوارزم ساخت و كتابخانه‌اى در آن قرار داد .\r\nاز او آثار نيكوئى در خراسان بر جاى مانده است .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nفرزندى خردسال داشت . پس از كشته شدن او ، خوارزمشاه ، اين پسر خردسال را ، براى رعايت حق پدرش ، به وزارت گماشت .\r\nبه او گفتند كه از وزارت استعفا بدهد . او نيز براى سلطان پيام فرستاد و گفت :\r\n« من پسرى خردسال هستم كه شايستگى اين مقام بزرگ را ندارم . بهتر است كه سلطان كسى را بدين كار گمارد كه شايسته باشد ، تا من بزرگ شوم . آن وقت اگر من شايستگى اين كار را داشتم ، در اختيار سلطان خواهم بود . »\r\nخوارزمشاه پاسخ داد :\r\n« تو را از اين كار معاف نمىكنم . من وزير تو هستم . در كارها به من رجوع كن و از من دستور بگير . بدين ترتيب هيچيك از كارهاى وزارت متوقف نمىماند . »\r\nاين رفتار علاء الدين تكش بسيار مورد پسند مردم واقع شد ولى آن پسر عمر درازى نداشت و اندكى پيش از مرگ خوارزمشاه درگذشت .\r\nدر اين سال ، ربيع الاول ، شيخنا ابو الفرج عبد المنعم بن عبد الوهاب بن كليب حرانى مقيم بغداد ، از جهان رفت در حالى كه نود و شش سال و دو ماه از عمرش مىگذشت .\r\nدر روايت حديث قابل اعتماد و موثق بود و حديث را به نحوى عالى اسناد مىكرد .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nدر ماه ربيع الآخر اين سال ، قاضى فاضل عبد الرحيم بيسانى ، دبير مشهور درگذشت .\r\nدر روزگار او كسى قلمى بهتر از او نداشت .\r\nجنازه او ، بيرون مصر ، در قرافه ، به خاك سپرده شد .\r\nمردى بود كه عبادت بسيار مىكرد و به تنگدستان نيز پول زياد مىداد .\r\nموقوفات بسيارى براى صدقه و آزاد كردن اسيران قرار داده بود .\r\nبا وجود اشتغال به خدمت سلطان صلاح الدين ، زياد به حج مىرفت و در مجاورت خانه خدا به سر مىبرد .\r\nسلطان صلاح الدين او را بزرگ مىشمرد و احترام و احسان مىكرد و با او به مشورت مىپرداخت .\r\nخدا او را بيامرزاد !\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\n597 وقايع سال پانصد و نود و هفتم هجرى قمرى\r\n\r\nدست يافتن ملك ظاهر ، فرمانرواى حلب بر منبج و نواحى ديگرى از شام و محاصره دمشق به دست او و برادرش ملك افضل و بازگشت اين دو برادر از آن شهر\r\nپيش از اين گفتيم كه ملك عادل سرزمين مصر را گرفت و خطبه‌اى را كه به نام ملك منصور ، پسر ملك عزيز عثمان بن صلاح - الدين يوسف بن ايوب ، خوانده مىشد قطع كرد .\r\nسردارانى كه در مصر بودند از اين كار ناراضى شدند و در فرمانبردارى از او مردد ماندند و به بد انديشى پرداختند .\r\nدر نتيجه ، به دو برادر ، ملك ظاهر كه در حلب بود و ملك\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nافضل كه در صرخد به سر مىبرد ، نامه نگاشتند ، و اين نامه‌نگارى و تبادل پيك و پيام را تكرار كردند و بدين وسيله آن دو برادر را فرا خواندند كه به دمشق روند و آن جا را محاصره كنند تا ملك عادل ناچار براى پيكار با ايشان از مصر بيرون رود ، و پس از بيرون رفتن او مصر را تسليم دو برادر كنند و در شمار پيروان و فرمانبرداران آن دو در آيند و كارى كنند كه آن دو بتوانند بر شهرهاى مصر دست يابند .\r\nنامه نوشتن و پيغام فرستادن بقدرى زياد شد كه خبر فاش گرديد و به گوش ملك عادل رسيد .\r\nافزون بر اين ، رود نيل نيز آنقدر بالا نيامد كه گل و لاى و فضولات آن بر خاكهاى كرانه نيل به جاى ماند تا زمين حاصلخيز گردد و مردم به كشت و زرع پردازند .\r\nاز اين رو ، خشكسالى فزونى يافت و توانائى لشكريان كاهش پذيرفت .\r\nفخر الدين چركس نيز با گروهى از مملوكان ناصرى براى محاصره بانياس از مصر به شام رفته بود تا به دستور ملك عادل بانياس را بگيرد .\r\nبانياس در زير فرمان يك سردار بزرگ ترك قرار داشت به نام بشارت ، كه ملك عادل درباره وى بد گمان شده و بدين سبب فخر الدين چركس را به سراغش فرستاده بود .\r\nيكى از سرداران ملك عادل ، معروف به امير اسامه ، در اين سال به زيارت خانه خدا رفته بود .\r\nپس از بازگشت از حج ، به صرخد نزديك گرديد و مهمان\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nملك افضل شد .\r\nملك افضل از او ديدار كرد و مقدمش را گرامى داشت و از او خواست كه به خدمت وى در آيد .\r\nامير اسامه نيز پيشنهادش را پذيرفت و در اين باره سوگند ياد كرد .\r\nملك افضل جريان توطئه بر ضد ملك عادل را چنان كه بايد و شايد براى او روشن ساخت .\r\nامير اسامه جزء هواخواهان و ملازمان ملك عادل به شمار مىرفت و براى ملك افضل هم از آن جهة سوگند خورده بود كه مورد اعتماد وى قرار گيرد و از رويدادهاى زير پرده آگاهى يابد .\r\nاز اين رو ، همين كه از ملك افضل دور شد ، كسى را به نزد ملك عادل فرستاد كه در مصر بود و همه جريان را برايش شرح داد .\r\nملك عادل نيز به پسر خويش كه در دمشق بود پيام فرستاد و دستور داد كه ملك افضل را در صرخد محاصره كند .\r\nبه فخر الدين اياز چركس ، و ميمون قصرى صاحب بلبيس ، و ساير مملوكان ناصرى هم نامه نگاشت و فرمان داد كه در جنگ با ملك افضل ، با پسرش ملك كامل همراهى و همكارى كنند .\r\nملك افضل ، همين كه اين خبر را شنيد ، در آغاز ماه جمادى - الاول اين سال ، براى ديدن برادر خود ، ملك ظاهر روانه حلب گرديد و در دهم اين ماه به حلب رسيد .\r\nملك ظاهر يكى از سرداران بزرگ خود را پيش عموى خويش ملك عادل فرستاده بود .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nملك عادل از پذيرفتن او به حضور خويش خوددارى كرد و به دو دستور داد كه پيام خويش را بنويسد .\r\nاو نيز چنين كارى نكرد و در همان دم برگشت .\r\nملك ظاهر به شنيدن اين ماجرى بر آشفت و لشكر خويش را گرد آورد و به منبج حمله برد و آن جا را در بيست و ششم ماه رجب گرفت .\r\nاز آن جا به قلعه نجم رفت و اين دژ را در ميان گرفت و در پايان ماه رجب به تصرف در آورد .\r\nاما پسر ملك عادل ، يعنى ملك كامل كه در دمشق به سر مىبرد ، رهسپار بصرى گرديد .\r\nاز آن جا به فخر الدين چركس و كسانش كه سرگرم محاصره بانياس بودند پيام فرستاد و آنان را به نزد خويش فرا خواند .\r\nولى آنان در برابر دعوت وى به زبانبازى پرداختند و پاسخ مساعدى ندادند .\r\nملك كامل هم كه ماندنش در بصرى به درازا كشيد به دمشق بازگشت .\r\nدر همين احوال امير اسامه ، فرستاده‌اى را به نزد فخر الدين چركس و همراهانش روانه كرد و ايشان را به يارى خويش خواند .\r\nزيرا ميانه او و البكى فارس ، كه يكى از مملوكان بزرگ ناصرى شمرده مىشد ، به هم خورده و البكى با او درشت سخن گفته و كار از پرخاش زبانى ، به زد و خورد كشيده و همه لشكر بر امير اسامه شوريده بود .\r\nامير اسامه ، همچنين ، از ميمون قصرى پناه خواست و ميمون\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاو را پناه داد و به دمشق برگرداند .\r\nاينان همه در نزد ملك ظافر خضر بن صلاح الدين گرد آمدند و او را از صرخد فرود آوردند .\r\nبراى ملك ظاهر و ملك افضل نيز پيام فرستادند و آن دو را برانگيختند كه به ايشان بپيوندند .\r\nملك ظاهر در كمين فرصت بود و حركت خود را به تعويق انداخت . بيست روز طول كشيد تا از منبج به حماة رسيد و در برابر حماة ماند و آن جا را در ميان گرفت .\r\nاين محاصره را تا نوزدهم ماه رمضان ادامه داد .\r\nدر حماة ، ناصر الدين محمد بن تقى الدين ، صاحب حماة ، به سر مىبرد .\r\nملك ظاهر سر انجام از پسر تقى الدين سى هزار دينار صورى گرفت و با وى صلح كرد .\r\nاو و لشكريانش سپس از حماة به حمص رفتند .\r\nآنگاه از راه بعلبك رهسپار دمشق شدند و در بعلبك نزديك مسجد القدم اردو زدند .\r\nهنگامى كه در برابر دمشق فرود آمدند ، مملوكان ناصرى با ملك ظافر خضر بن صلاح الدين به ايشان پيوستند .\r\nميان ملك ظاهر و برادرش ملك افضل چنين قرار گذاشته شده بود كه دمشق ، پس از آن كه به تصرف در آمد ، در دست ملك افضل باشد . بعد به مصر بروند ، و وقتى كه مصر را گرفتند ، ملك افضل دمشق را تحويل ملك ظاهر دهد تا سراسر شام در اختيار او بماند .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nمصر نيز در دست ملك افضل قرار گيرد .\r\nملك افضل صرخد را به زين الدين قراچه ، مملوك پدر خويش ، سپرد تا در خدمتش حاضر گردد .\r\nمادر و ساير افراد خانواده خود را نيز از صرخد به حمص فرستاد كه پيش اسد الدين شير كوه ، صاحب حمص ، ماندند .\r\nملك عادل از مصر رهسپار شام شده بود .\r\nاو در شهر نابلس فرود آمد و گروهى از لشكر خويش را به دمشق فرستاد تا آن جا را نگاه دارند .\r\nاين گروه ، پيش از رسيدن ملك ظاهر و ملك افضل ، به دمشق رسيدند .\r\nفخر الدين چركس و ساير مملوكان ناصرى پيش ملك ظاهر حاضر شدند و در چهاردهم ذى القعده براى گرفتن دمشق به پيشروى پرداختند و جنگ سختى كردند . چنان كه سربازانشان خود را به پاى ديوار شهر رساندند .\r\nولى شب شد و ناچار برگشتند در حالى كه طمعشان در تصرف شهر قوت گرفته بود .\r\nبعد نوبت دوم و سوم حمله بردند و خوب پيش رفتند چنان كه ديگر جز دست يافتن به شهر كار ديگرى باقى نمانده بود زيرا سربازان به بام سراى ابن المقدم رفته بودند كه به ديوار شهر مىپيوست و اگر شب فرا نرسيده بود بىگمان شهر را مىگرفتند .\r\nشبانگاه بر آن بودند كه بامداد حمله خود را ادامه دهند و كار را يكسره كنند چون براى آنها گرفتن شهر مانعى نداشت .\r\nولى در اين هنگام ، ملك ظاهر به برادر خود ، ملك افضل ،\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nحسد برد . و به دو پيام فرستاد و گفت دمشق بايد در دست او ( يعنى ملك ظاهر ) بماند . بعد ، لشكريان با وى ( يعنى با ملك افضل ) به مصر بروند و آن جا را براى او بگيرند .\r\nملك افضل پاسخ داد :\r\n« ميدانى كه مادر و خانواده من ، كه خانواده تو نيز هستند ، اكنون جائى براى اقامت ندارند . بنا بر اين چنين فرض كن كه اين شهر از آن تست و آن را به ما عاريه داده‌اى كه خانواده من مدتى در آن بسر برند تا مصر به تصرف در آيد . »\r\nملك ظاهر نپذيرفت و در پيشنهاد خويش پافشارى كرد .\r\nملك افضل هم كه چنين ديد به مملوكان ناصرى و همه سرداران و سپاهيانى كه پيشش آمده بودند گفت :\r\n« اگر براى خدمت به من آمده‌ايد به شما اجازه مىدهم كه نزد ملك عادل برگرديد . و اگر پيش برادرم آمده‌ايد ، پس او از من بهتر مىداند كه چه بايد كرد . »\r\nآنان همه هواخواه ملك افضل بودند . از اين رو گفتند :\r\n« ما جز تو كسى را نمىخواهيم ، و ملك عادل را هم بيش از برادرت دوست داريم . »\r\nملك افضل نيز به ايشان اجازه داد كه برگردند .\r\nدر اين هنگام فخر الدين چركس و زين الدين قراچه ، كه ملك افضل صرخد را به دو داده بود ، با كسان خود گريختند . برخى از ايشان داخل دمشق شدند و برخى بر سر تيول خود برگشتند .\r\nوقتى كه كار آنان چنين به پايان رسيد ، بر آن شدند كه از نو با ملك عادل آشتى كنند .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nدرين باره پيك و پيام‌هائى ميانشان رد و بدل شد و صلح بدين گونه استوار گرديد كه منبج ، و افاميه و كفرطاب و قراء معينى از معره در اختيار ظاهر قرار گيرد .\r\nسميساط ، سروج ، رأس عين و حملين از آن ملك افضل باشد .\r\nآنگاه در اول ماه محرم سال 598 از دمشق رفتند .\r\nملك افضل رهسپار حمص گرديد و در آن جا ماند . ملك ظاهر به حلب رفت و ملك عادل نيز در نهم محرم به دمشق رسيد .\r\nملك افضل از حمص به سوى او رفت و در بيرون دمشق از او ديدار كرد و به حمص برگشت .\r\nاز حمص نيز براى تحويل گرفتن سميساط رفت و آنجا و ساير جاهائى را كه بر وى مقرر شده بود ، يعنى رأس عين و سروج و غيره را تحويل گرفت\r\n.\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nدست يافتن ملك غياث الدين و برادرش به متصرفات خوارزمشاه در خراسان\r\nپيش از اين گفتيم كه محمد بن خرميل از طالقان رفت و بر مرو الرود دست يافت و چقر تركى ، نايب سلطان علاء الدين محمد خوارزمشاه در مرو در خواست كرد كه جزء لشكر غياث الدين شود .\r\nابن خرميل درباره درخواست چقر نامه‌اى به غياث الدين نگاشت . و سلطان غياث الدين پس از دريافت اين نامه ، دانست كه امير چقر سرور خود را ناتوان يافته و بر آن شده كه از او بگسلد و به وى بپيوندد .\r\nاز اين رو به برادر خود ، شهاب الدين پيام فرستاد و او را به خراسان فرا خواند .\r\nشهاب الدين نيز با سرداران و سپاهيان و مهمات و آنچه مورد نياز بود از غزنه حركت كرد .\r\nدر هرات امير عمر بن محمد مرغنى از سوى غياث الدين\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nنيابت مىكرد و دلش نمىخواست كه غياث الدين بر خراسان بتازد .\r\nاز اين رو هنگامى كه غياث الدين وى را به نزد خود فرا خواند و با او در اين باره به كنكاش پرداخت ، غياث الدين به دو توصيه كرد كه از حمله به خراسان خوددارى كند و از رفتن بدان استان چشم پوشد .\r\nغياث الدين ازين اظهار نظر بدش آمد و خواست او را از خويش دور كند . بعد ، او را ترك گفت .\r\nشهاب الدين در ماه جمادى الاول اين سال با سپاهيان خود و لشكر سيستان رسيد .\r\nآنان وقتى به ميهنه رسيدند كه قريه‌اى ميان طالقان و كرزبان بود ، نامه امير چقر نگهبان مرو براى شهاب الدين آمد كه او را به مرو خوانده بود تا مرو را تسليم وى كند .\r\nشهاب الدين از برادر خود ، غياث الدين ، براى اين كار اجازه خواست .\r\nملك غياث الدين نيز اجازه داد . و شهاب الدين به سوى مرو رهسپار گرديد .\r\nمردم مرو با لشكر خوارزم از شهر بيرون شدند و با او به جنگ پرداختند .\r\nشهاب الدين به ياران خويش فرمان داد كه بر آنان حمله برند و در پيكار با ايشان بكوشند .\r\nآنان نيز به مردم مرو چنان حمله سختى بردند كه همه را به درون شهر خويش راندند . بعد ، با فيلانى كه داشتند شروع به پيشروى كردند تا به ديوار شهر نزديك شدند .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمردم شهر زنهار خواستند .\r\nشهاب الدين نيز ايشان را امان داد و نگذاشت كه لشكريانش كارى به كارشان داشته باشند .\r\nامير چقر نيز از شهر بيرون شد و به خدمت شهاب الدين رسيد و شهاب الدين به دو وعده داد كه با وى به نيكى رفتار خواهد شد .\r\nپس از گشوده شدن مرو ، غياث الدين در آن جا حضور يافت و امير چقر را با احترام به هرات فرستاد و مرو را به هندوخان ملكشاه بن خوارزمشاه بن تكش سپرد و به دو اندرز داد كه با مردم مهر ورزد و نيكى كند .\r\nما پيش ازين درباره فرار هندوخان از دست عموى خويش ، محمد بن تكش و پناهنده شدن او به ملك غياث الدين سخن گفتيم .\r\nملك غياث الدين ، بعد به سوى شهر سرخس رهسپار شد و آن جا را با صلح و مسالمت ، بدون خونريزى ، گرفت و به امير زنگى بن مسعود سپرد كه از فرزندان عمويش بود .\r\nگذشته از سرخس ، نسا و ابيورد را نيز به اقطاع در اختيار او قرار داد .\r\nسپس با آن سپاهيان رهسپار طوس گرديد .\r\nاميرى كه در آن جا بود مىخواست در برابرش ايستادگى كند و شهر را تسليم ننمايد . از اين رو تا سه روز دروازه‌هاى شهر را بست .\r\nبدين گونه ، چون ارزاق به داخل شهر نمىآمد ، نرخ‌ها بالا رفت و بهاى هر سه من نان به يك دينار ركنى رسيد .\r\nمردم شهر به ستوه آمدند و فريادشان برخاست\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاز اين رو ، اميرى كه نگهدارى طوس را بر عهده داشت ، كسى را پيش ملك غياث الدين فرستاد و زنهار خواست .\r\nغياث الدين به دو امان داد .\r\nاو نيز از شهر بيرون رفت و به استقبال ملك غياث الدين شتافت .\r\nغياث الدين ، او را خلعت داد و به هرات فرستاد .\r\nپس از گرفتن طوس ، غياث الدين براى على شاه بن خوارزمشاه تكش ، كه از سوى برادرش علاء الدين محمد ( يعنى سلطان محمد خوارزمشاه ) در نيشابور نيابت مىكرد ، پيام فرستاد و دستور داد كه از آن شهر برود و اگر مىخواهد در آن جا بماند ، از زور و نيروى برادرش ، شهاب الدين ، انديشه كند .\r\nعلى شاه لشكر خوارزم شاه را در اختيار داشت . از اين رو ، او و سرداران و سپاهيانش با يك ديگر همدست شدند كه از تسليم شهر خوددارى كنند .\r\nبه دنبال اين تصميم ، شهر را استوار ساختند و عمارات و آباديهاى بيرون شهر را ويران كردند و درختان را نيز بريدند .\r\nملك غياث الدين روانه نيشابور شد و در اوائل ماه رجب بدان جا رسيد . ولى لشكر برادرش ، شهاب الدين ، براى جنگ پيش افتاد .\r\nغياث الدين كه اين وضع را ديد ، به فرزند خود ، محمود ، گفت :\r\n« لشكر غزنه در فتح مرو بر ما پيشى گرفت . آنها مىخواستند نيشابور را بگيرند و اكنون زودتر از ما بدان جا رسيده‌اند و اين\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nپيروزى نيز به نام ايشان تمام خواهد شد . بنا بر اين به شهر حمله كن و تا به پاى ديوار شهر نرسيده‌اى ، برنگرد . »\r\nاو نيز حمله كرد ، و همه سرداران غورى با او به شهر حمله بردند .\r\nهيچكس مانع رسيدنشان به ديوار شهر نشد و ايشان را برنگرداند تا اين كه پرچم غياث الدين را بر فراز ديوار شهر بر افراشتند .\r\nشهاب الدين ، همين كه پرچم برادر خويش را بر فراز ديوار شهر ديد ، به ياران خود گفت :\r\n« شما هم از همين جا حمله كنيد و از ديوار بالا رويد » و به جائى كه در آن بود ، اشاره كرد .\r\nچيزى نگذشت كه ديوار ويران شد و فرو ريخت و سپاهيان او فرياد « اللّه اكبر » بلند كردند .\r\nخوارزميان و مردم شهر كه چنين ديدند ، سرگشته و پريشان شدند و دست و پاى خود را گم كردند .\r\nغوريان وارد شهر شدند و شهر را با خشم و خشونت گرفتند و مدت يك ساعت از روز در آن جا به تاراج پرداختند .\r\nاين خبر به غياث الدين رسيد و فرمان داد تا جار بزنند كه :\r\n« هر كه مالى را به يغما برد يا كسى را آزار رساند خونش حلال خواهد بود . »\r\nبنا بر اين ، مهاجمان آنچه را كه به غارت برده بودند تماما برگرداندند .\r\nيكى از دوستان بازرگان ما كه هنگام بروز اين حادثه در\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nنيشابور به سر مىبرد ، براى من حكايت كرد كه :\r\n« قسمتى از اموال من هم به غارت رفت از آن جمله مقدارى شيرينى و يك قاليچه بود . سربازان همين كه دستور غياث الدين را شنيدند ، هر چه از من گرفته بودند پس دادند . فقط آن قاليچه و قسمتى از شيرينىها باقى ماند .\r\nشيرينىها را در دست چند تن از ايشان ديدم و خواستم كه بگيرم . »\r\nگفتند : « اين شيرينىها را ما مىخوريم و از تو خواهش داريم كارى نكنى كه به گوش كسى برسد . اگر بخواهى ، قيمتش را به تو مىدهيم . »\r\nگفتم : « بخوريد ، حلالتان باشد ! » ولى قاليچه پيش آنها نبود .\r\nبعد كه به دروازه شهر براى تماشا رفتم ، قاليچه را ديدم كه دم دروازه انداخته بودند و هيچ كس جرئت نمىكرد كه آن را بردارد .\r\nقاليچه را برداشتم و گفتم : « اين مال من است . »\r\nاز من شاهد خواستند . من هم شاهد آوردم و قاليچه را گرفتم . »\r\nبعد ، هنگامى كه خوارزميان در مسجد جامع شهر پناهنده شدند ، مردم شهر بيرونشان كردند .\r\nغوريان آنان را گرفتند و مالشان را غارت كردند .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nعلى شاه بن خوارزمشاه را نيز گرفتند و به پاى پياده به حضور ملك غياث الدين بردند .\r\nملك غياث الدين ازين كار بدش آمد و به كسى كه على شاه را بدان گونه پيشش برده بود ، پرخاش كرد و او را نكوهيد .\r\nبانوئى هم كه دايه على شاه بود ، به حضور ملك غياث الدين رسيد و گفت : « آيا با فرزندان پادشاهان بدين گونه رفتار مىكنند ؟ » غياث الدين پاسخ داد : « نه ، بلكه اينطور رفتار مىكنند . »\r\nو دست على شاه را گرفت و او را پهلوى خود بر تخت نشاند و از او دلجوئى كرد .\r\nعده‌اى از اميران خوارزمى را نيز با دلجوئى و پشتگرمى به هرات فرستاد .\r\nملك غياث الدين ، سپس پسر عموى خود ، ضياء الدين محمد بن ابو على غورى ، را كه داماد ، يعنى شوهر دخترش ، نيز بود ، فرا خواند و او را مأمور جنگ خراسان و گرد آورى خراج آن استان كرد .\r\nبه او « علاء الدين » لقب داد و بزرگان غور را به خدمتش گماشت .\r\nآنگاه على شاه را به برادر خود ، شهاب الدين ، سپرد و مردم نيشابور را بنواخت و مبلغى گزاف ميانشان پخش كرد .\r\nاز آن جا رهسپار هرات گرديد .\r\nپس از او شهاب الدين به ناحيه قهستان رفت و به قريه‌اى رسيد كه گفتند مردمش اسماعيلى هستند .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاين رو دستور داد خون كسانى را كه به دفاع از قريه برخاسته بودند بريزند و اموالشان را تاراج كنند و خانواده‌هايشان را اسير سازند .\r\nبعد قريه را ويران ساخت و به صورتى در آورد كه ديگر پرنده در آن جا پر نمىزد .\r\nسپس به گناباد رفت .\r\nگناباد از شهرهايى بود كه همه مردمش مذهب اسماعيلى داشتند .\r\nشهاب الدين در آن جا فرود آمد و شهر را محاصره كرد .\r\nفرمانرواى قهستان كه وضع را چنين ديد براى غياث الدين پيام فرستاد و از دست برادرش شهاب الدين شكايت كرد و گفت :\r\n« ما با يك ديگر پيمان بسته بوديم . از من مگر چه سر زد كه شهر مرا محاصره كردى ؟ » اسماعيليانى هم كه در گناباد بودند ، از شهاب الدين سخت ترسيدند و از او زنهار خواستند تا از شهر بيرون روند .\r\nاو نيز به ايشان امان داد و بيرونشان كرد و شهر را گرفت و به يكى از اميران غورى سپرد كه در آن جا نماز و شعائر اسلامى را بر پا ساخت .\r\nشهاب الدين از آن جا رفت و در پاى يكى ديگر از دژهاى اسماعيليان فرود آمد .\r\nدر آن جا فرستاده برادرش ، ملك غياث الدين ، به حضورش رسيد و گفت : « من فرمانى از سلطان دارم . اگر آن را اجرا كنم خشمگين نخواهى شد ؟ »\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nگفت : « نه . »\r\nگفت : « او مىگويد : به خاطر خودت و به خاطر رعيت من از اين جا برو . »\r\nگفت : « نمىروم . »\r\nگفت : « پس من هم دستورى كه او داده ، اجرا مىكنم . »\r\nگفت : « بكن . »\r\nاو هم شمشير كشيد و طناب‌هاى سراپرده شهاب الدين را بريد و گفت : » « به فرمان سلطان از اين جا برو ! » شهاب الدين نيز ناچار ، با بىميلى ، همراه لشكريان خويش از آن جا رفت و روى به سرزمين هند نهاد ، و چون به خاطر رفتارى كه برادرش با وى كرد ، خشمگين بود ، در غزنه نماند\r\n.\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nحمله نور الدين ارسلانشاه بر شهرهاى ملك عادل و برقرارى صلح ميان آن دو\r\nدر اين سال ، همچنين ، نور الدين ارسلانشاه ، صاحب موصل خود را براى جنگ آماده ساخت و لشكريان خويش را گرد آورد و به سوى شهرهاى ملك عادل ، حران و رها ، كه در جزيره بود ، حركت كرد .\r\nسبب حركت او اين بود كه پس از دست يا بى ملك عادل بر مصر چنان كه پيش از اين گفتيم ، نور الدين ، فرمانرواى موصل ، و ملك ظاهر فرمانرواى حلب و صاحب ماردين و فرمانروايان ديگر با هم توافق كردند كه همه يك دل و يك زبان ، مانند يك دست ، با يك ديگر متحد شوند و نگذارند كه ملك عادل به قلمرو هيچيك از ايشان دست اندازى كند .\r\nهمين كه ملك عادل مجددا در صدد لشكر كشى بر آمد ، ملك\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nافضل و ملك ظاهر براى نور الدين پيام فرستادند كه بر شهرهاى جزيره حمله‌ور شود .\r\nاتابك نور الدين نيز در ماه شعبان اين سال از موصل حركت كرد .\r\nقطب الدين محمد بن عماد الدين زنگى ، پسر عموى وى كه صاحب سنجار و نصيبين بود ، همچنين صاحب ماردين همراهش بودند .\r\nنور الدين در چله تابستان به رأس عين رسيد و به سبب گرما بيمارى ميان لشكر او فزونى يافت .\r\nدر حران ، فرزند ملك عادل ، ملقب به ملك فائز ، فرمانروائى مىكرد و براى نگهدارى آن ناحيه لشكرى در اختيار داشت .\r\nوقتى كه اتابك نور الدين به رأس عين رسيد ، فرستادگان ملك فائز با بزرگان امراء وى به حضورش آمدند و خواستار صلح شدند و به دو اظهار تمايل كردند .\r\nنور الدين تازه شنيده بود كه مذاكرات صلح ميان ملك عادل و ملك ظاهر و ملك افضل نزديك است به پايان برسد . افزون بر اين ، ميان لشكرش نيز بيمارى بسيار بود .\r\nاز اين رو پيشنهاد صلح را پذيرفت و ملك فائز و اميرانى را كه در خدمتش بودند سوگند داد تا به شرايط صلح كه ميانشان بر قرار مىگردد وفادار مانند .\r\nآنان نيز براى نور الدين قسم خوردند كه ملك عادل را نيز در اين باب سوگند دهند و اگر از سوگند خوددارى كرد ، از او برگردند و به نور الدين بگروند .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nنور الدين نيز براى ملك عادل سوگند خورد .\r\nآنگاه فرستادگانى از سوى او ، همچنين از سوى پسر ملك عادل ، پيش ملك عادل رفتند تا از او سوگند بگيرند .\r\nاو نيز پذيرفت و سوگند ياد كرد و صلح بر طبق شرائطى كه معين كرده بودند برقرار گرديد .\r\nبدين گونه ، از نو امن و آرامش در آن نواحى راه يافت و نور الدين در ماه ذى القعده اين سال به موصل برگشت\r\n.\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nدست يافتن شهاب الدين بر استان نهرواله\r\nشهاب الدين وقتى - چنان كه گفتيم - از خراسان رفت ، در غزنه نماند و رهسپار شهرهاى هندوستان گرديد . و مملوك خويش ، قطب الدين ايبك ، را به نهرواله گسيل داشت .\r\nقطب الدين در سال 598 بدان استان رسيد . لشكريان هندوان با او روبرو شدند و جنگ سختى كردند .\r\nقطب الدين ايبك ايشان را شكست داد و لشگرگاهشان را با آنچه از چارپايان و پول و مال در آن بود تاراج كرد .\r\nآنگاه به سوى نهرواله پيش رفت و آن جا را با خشم و خشونت گرفت .\r\nفرمانرواى نهرواله گريخت و به گرد آورى و بسيج سپاه پرداخت و لشكر او بسيار شد .\r\nشهاب الدين دانست كه نمىتواند آن جا را نگاه دارد مگر اين كه خود در آن استان بماند و آن جا را از سكنه‌اى كه داشت خالى\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nكند .\r\nاين كار هم برايش دشوار به نظر مىآمد . زيرا نهرواله استان بزرگى به شمار مىرفت . از بزرگ ترين قسمت‌هاى هندوستان بود و بيش از هر استان ديگرى جمعيت داشت .\r\nاز اين رو ، در برابر دريافت پولى از فرمانرواى نهرواله ، قسمتى نقد و قسمتى نسيه ، با او صلح كرد .\r\nآنگاه لشكريان خويش را از نهرواله برگرداند و آن جا را مجددا در اختيار صاحبش گذاشت\r\n.\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nگرفتن ركن الدين ملطيه را از برادر خويش و همچنين ، دست يافتن او بر ارزن الروم\r\nدر اين سال ، در ماه رمضان ، ركن الدين سليمان بن قلج - ارسلان ، شهر ملطيه را گرفت .\r\nاين شهر به برادرش ، معز الدين قيصر شاه ، تعلق داشت .\r\nركن الدين به سوى اين شهر روانه شد و چند روزى آن را محاصره كرد و به تصرف در آورد .\r\nاز آن جا به ارزن الروم رفت .\r\nفرمانرواى اين شهر پسر محمد بن صلتق بود و او از خاندانى قديمى به شمار مىرفت كه ساليانى دراز بر ارزن الروم حكومت كرده بودند .\r\nهمين كه ركن الدين ، بدين شهر نزديك شد ، فرمانرواى شهر با اعتمادى كه به وى داشت . از شهر بيرون رفت تا بر اساسى كه ركن - الدين پيشنهاد مىكند ، با وى قرار صلح بگذارد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nولى ركن الدين او را گرفت و نزد خود زندانى كرد و شهر را به تصرف در آورد .\r\nاين پايان كار آخرين فرد خاندانى بود كه در آن جا فرمانروائى كرده بودند .\r\nبزرگ است خدائى كه زنده و پاينده است و فرمانروائى او جاودانى است و هرگز پايان نمىيابد\r\n.\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nدرگذشت قطب الدين سقمان فرمانرواى آمد و فرمانروائى برادرش ، محمود\r\nدر اين سال ، قطب الدين سقمان بن محمد بن قرا ارسلان بن داود بن سقمان درگذشت .\r\nاو صاحب آمد و حصن كيفا بود .\r\nاز بالاى بام كاخى كه در بيرون حصن كيفا داشت به پائين افتاد و جان سپرد .\r\nاز برادر خويش ، محمود ، بسيار بدش مىآمد و نفرت داشت ، و او را از خود دور كرده و در حصن منصور كه در آخرين ناحيه قلمرو وى قرار داشت جاى داده بود . و يكى از مملوكان خويش را كه اياس ناميده مىشد برگزيده و دختر خود را به دو داده بود .\r\nاو را بسيار دوست مىداشت و وليعهد خويش ساخته بود .\r\nاياس ، پس از درگذشت او چند روزى فرمانروائى كرد و به تهديد وزير قطب الدين و چند تن ديگر از اميران دولت وى\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nپرداخت .\r\nآنان نيز پنهانى براى برادر قطب الدين ، محمود ، پيام فرستادند و او را به نزد خويش فرا خواندند .\r\nمحمود شتابان روانه شد تا به شهر آمد رسيد .\r\nاياس ، مملوك برادرش ، با اينكه زودتر . از او بدانجا رسيده بود ، براى ايستادگى در برابر وى و پيكار با وى اقدامى نكرد .\r\nمحمود سراسر آن نواحى را گرفت و بر آن چيره شد . آن مملوك را نيز به زندان انداخت .\r\nاو چندى زندانى بود تا اين كه فرمانرواى شهرهاى روم از او شفاعت كرد و او از زندان آزاد شد . و به روم ( يعنى روم شرقى ) رفت و در شمار يكى از اميران آن دولت در آمد\r\n.\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال به سبب بالا نيامدن آب نيل خشكسالى در مصر شدت يافت و كار قحط ارزاق به جائى رسيد كه مردم به خوردن مردار مىپرداختند و برخى از آنان برخى ديگر را مىخوردند .\r\nبعد ، بيمارى وباء و مرگ و مير فراوان نيز بدان افزوده شد و بسيارى از مردم را نابود ساخت .\r\nدر اين سال ، در ماه شعبان ، زمين لرزه‌اى در موصل و سراسر ديار جزيره و شام و مصر و نواحى ديگر اتفاق افتاد .\r\nدر شام آثار زشتى بر جاى گذاشت . در دمشق و حمص و حماة بسيارى از خانه‌ها را ويران ساخت و قريه‌اى از قراء بصرى با خاك يكسان شد .\r\nاين زلزله در كرانه شام نيز اثر بسيار بر جاى نهاد . ويرانى بر طرابلس و صور و عكا و نابلس و دژهاى ديگر چيره شد .\r\nزلزله تا سرزمين روم نيز رسيد . ولى در عراق كم بود و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nخانه‌اى نيز ويران نشد .\r\nدر اين سال بچه‌اى در بغداد به دنيا آمد كه دو سر داشت و اين ، چنان بود كه پيشانى او شكافى داشت به حدى كه يك ميل در آن فرو مىرفت .\r\nدر اين سال ، در ماه رمضان ، ابو الفرج عبد الرحمان بن على بن جوزى حنبلى واعظ در بغداد از جهان رفت .\r\nكتابهائى كه نوشته مشهور است .\r\nبر سر او ميان مردم مشاجرات بسيار واقع مىشد به ويژه ميان علمائى كه مخالف مذهب او و كسانى كه موافق او بودند .\r\nاو در سال 510 به جهان آمده بود .\r\nدر اين سال ، همچنين ، عيسى بن نصير نميرى شاعر ، زندگى را بدرود گفت .\r\nشعر نيكو مىسرود و فضل و ادب داشت . درگذشت او در بغداد اتفاق افتاد .\r\nدر اين سال ، عماد ابو عبد اللّه محمد بن محمد بن حامد بن محمد بن إله ( به لام مشدد ) درگذشت .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاو همان عماد كاتب اصفهانى است كه براى نور الدين محمود بن زنگى و صلاح الدين يوسف بن ايوب - كه خدا از هر دو خرسند باد - كتابت و دبيرى كرده است .\r\nدر نويسندگى شيوه‌اى شگفت‌انگيز داشت و در سخن توانا بود .\r\nدر اين سال عبد اللّه بن حمزه علوى كه بر كوه‌هاى يمن چيره شده بود ، گروه‌هاى بسيارى را گرد آورد كه عبارت از دوازده هزار سوار بود و سربازان پياده او نيز از بسيارى به شمار در نمىآمدند .\r\nاز سرداران و سپاهيان معز بن اسماعيل بن سيف الاسلام طغتكين بن ايوب ، فرمانرواى يمن ، نيز گروهى به عبد اللّه بن حمزه پيوستند زيرا از او مىترسيدند .\r\nآنان يقين داشتند كه شهرها را مىگيرند و ميان خود تقسيم مىكنند .\r\nاز اين رو پسر سيف الاسلام از ايشان سخت هراسناك شد .\r\nشبى فرماندهان لشكر ابن حمزه گرد هم آمد تا بالاتفاق تصميمى بگيرند و به مقتضاى آن عمل كنند .\r\nاين سرداران دوازده تن بودند .\r\nناگهان صاعقه‌اى بر ايشان فرود آمد و همه را نابود كرد .\r\nاين خبر در همان شب به پسر سيف الاسلام رسيد و او فرصت را غنيمت شمرد و شتابان به سر وقت آنان رفت و به لشكرى كه در يك جا گرد آمده بود حمله برد .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nآنان نتوانستند در برابرش ايستادگى كنند و از پيشش گريختند . او بر روى آنان شمشير كشيد .\r\nشش هزار تن ، يا بيش‌تر از اين رقم ، از آن لشكر كشته شدند و فرمانروائى او در آن سرزمين مجددا استوار شد و پايدار ماند .\r\nدر اين سال ، ميان بنى عنزه ، قبيله‌اى كه در ارض الشراة - ميان حجاز و يمن - زندگى مىكرد ، وباء سختى شايع شد .\r\nافراد قبيله بنى عنزه در بيست قريه به سر مىبردند . و بيمارى وباء در هيجده قريه راه يافت و هيچ كس را زنده نگذاشت .\r\nهر كس كه به اين قريه‌ها نزديك مىشد ، ظرف يك ساعت به هلاك مىرسيد . لذا مردم از نزديك شدن به آنها پرهيز كردند و شتران و گوسفندانشان نيز در آن نواحى بىصاحب ماندند .\r\nاما از آن دو قريه ديگر هيچكس نمرد و ساكنانش به مصيبتى كه اهالى آن هيجده قريه گرفتار بودند ، دچار نشدند\r\n.\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\n598 وقايع سال پانصد و نود و هشتم هجرى قمرى\r\nضمن شرح وقايع سال 597 از دست يافتن غياث الدين و برادرش ، شهاب الدين ، بر متصرفات خوارزمشاه محمد بن تكش در خراسان و مرو و نيشابور و غيره ، و بازگشت آن دو پس از واگذارى شهرها ، و رفتن شهاب الدين به هندوستان سخن گفتيم .\r\nعلاء الدين محمد بن تكش ( يعنى سلطان محمد خوارزمشاه ) همين كه خبر بازگشت لشكريان غورى را از خراسان و ورود شهاب - الدين را به هندوستان شنيد ، براى سلطان غياث الدين پيام فرستاد و او را سرزنش كرد و گفت :\r\n« گمان مىبردم كه تو پس از مرگ پدرم از من دلجوئى كنى و مرا يارى دهى كه بر ختائيان چيره شوم ، و آنان را از شهرهاى من برانى ، و اگر اين كار را نكردى ، لااقل آزارم ندهى و شهرهايم را نگيرى . اكنون نيز چيزى كه مىخواهم اين است كه آنچه از من گرفته‌اى به من برگردانى ، و گرنه - چنانچه نتوانم شهرهاى خود را\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nبگيرم - براى جنگ با تو از ختائيان و تركان ديگر يارى خواهم خواست .\r\nمن سرگرم سوگوارى در مرگ پدر و روشن ساختن وضع شهرهاى خود بودم و همين گرفتارى سبب شد كه فرصت جلوگيرى از هجوم شما را نيافتم و گرنه از دفع شما و گرفتن شهرهاى شما در خراسان و ساير نواحى عاجز نيستم . »\r\nسلطان غياث الدين در پاسخ سلطان محمد خوارزمشاه به زبانبازى پرداخت كه در رد و بدل پيك و پيام چند روزى سپرى شود تا برادرش ، شهاب الدين ، با لشكريان خويش از هند برسد .\r\nچون خود غياث الدين به سبب چيرگى نقرس ناتوان بود و از او كارى بر نمىآمد .\r\nسلطان محمد خوارزمشاه همين كه از انديشه غياث الدين آگاه شد ، به علاء الدين غورى كه نايب غياث الدين در خراسان بود پيام فرستاد و دستور داد كه از نيشابور برود و او را ترساند كه چنانچه نرود زيان خواهد ديد .\r\nعلاء الدين ، در اين باره نامه‌اى به سلطان غياث الدين نگاشت و او را از گرايش مردم شهر به خوارزميان آگاه ساخت .\r\nسلطان غياث الدين در پاسخى كه داد ، به او دلگرمى و قوت قلب بخشيد و وعده داد كه لشكرى را براى يارى و دفاع از وى بفرستد .\r\nخوارزمشاه لشكريان خويش را گرد آورد و در نيمه ماه ذى الحجه سال 597 از خوارزم حركت كرد .\r\nهمين كه به نسا و ابيورد رسيد ، هندوخان - پسر برادرش ،\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nملكشاه - از مرو به پيش سلطان غياث الدين گريخت كه در فيروز - كوه بود .\r\nسلطان محمد خوارزمشاه شهر مرو را گرفت و از آن جا رهسپار نيشابور گرديد .\r\nدر نيشابور علاء الدين غورى فرمان مىراند .\r\nخوارزمشاه نيشابور را در ميان گرفت و با او جنگ سختى كرد .\r\nماندن او در آن جا به درازا كشيد و چند بار به علاء الدين نامه نگاشت تا شهر را به وى تسليم كند .\r\nولى او پاسخى نمىداد و حاضر بدين كار نمىشد زيرا چشم به راه بود كه از سوى غياث الدين به او كمك برسد .\r\nبدين گونه ، نزديك به دو ماه سپرى شد ، و علاء الدين وقتى ديد از سوى غياث الدين به موقع به او كمك نمىرسد ، به خوارزمشاه پيام فرستاد و براى خود و غوريانى كه در خدمتش بودند زنهار خواست كه ايشان را به زندان نيندازد و آزار ديگرى نيز نرساند .\r\nخوارزمشاه درخواست وى را پذيرفت و در اين باره سوگند ياد كرد .\r\nاز اين رو ، علاء الدين و ساير غوريان از شهر بيرون آمدند و خوارزمشاه ايشان را بنواخت و مبالغى گزاف با هداياى بسيار به ايشان داد . و از علاء الدين خواست كه بكوشد تا ميان او و غياث الدين و برادرش شهاب الدين ، صلح برقرار كند .\r\nاو نيز انجام اين كار را پذيرفت .\r\nعلاء الدين از نيشابور رهسپار هرات گرديد و از آن جا نيز\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nبر سر تيول خود رفت و پيش غياث الدين برنگشت چون او را كه در يارى وى درنگ كرده بود گناهكار مىدانست .\r\nهنگامى كه غوريان از شهر نيشابور بيرون آمدند ، خوارزمشاه به حسين بن خرميل كه از بزرگان امراء غورى بود ، بيش از ديگران مهربانى كرد و فزون از اندازه در بزرگداشت او كوشيد .\r\nگفته مىشد كه سلطان محمد خوارزمشاه از آن روز او را سوگند داد كه به وى بپيوندد و پس از غياث الدين و برادرش شهاب الدين در خدمت وى باشد .\r\nخوارزمشاه بعد روانه سرخس شد كه امير زنگى در آن جا بود .\r\nچهل روز او را در حلقه محاصره نگاه داشت و در اين مدت ميان دو دسته جنگ‌هاى بسيار روى داد .\r\nسر انجام مردم شهر دچار كميابى خواربار و ساير وسائل مورد نياز ، به ويژه هيزم ، شدند .\r\nاز اين رو امير زنگى كه به تنگ آمده بود ، براى خوارزمشاه پيام فرستاد و از او خواست تا خود و لشكرش را از دروازه شهر به عقب بكشد تا او و كسانش بيرون بروند و شهر را براى وى بگذارند .\r\nخوارزمشاه به او نوشت كه در نزدش حضور يابند تا او و همراهانش را مورد نوازش قرار دهد .\r\nامير زنگى نپذيرفت و به بهانه نسبت نزديكى كه با غياث - الدين داشت از رسيدن به حضور خوارزمشاه پوزش خواست .\r\nبنا بر اين ، سلطان محمد خوارزمشاه لشكريان خويش را از دم دروازه شهر دور ساخت .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nآنگاه امير زنگى و كسانش از شهر بيرون آمدند و از غلات و چيزهاى ديگرى كه در اردوگاه خوارزمشاه يافتند ، مخصوصا هيزم ، به اندازه‌اى كه لازم داشتند ، بر گرفتند و به شهر برگشتند .\r\nو فقط كسانى را از شهر بيرون كردند كه به ستوه آمده بودند و ديگر نمىتوانستند در آن جا بمانند .\r\nامير زنگى ، پس از آن كه بدين حيله وضع خود را مجددا محكم كرد ، براى خوارزمشاه نوشت كه : « بازگشت به شهر بهتر بود ! » خوارزمشاه از كارى كه كرده بود پشيمان شد ولى پشيمانى سودى نداشت .\r\nلذا از آن شهر رفت و گروهى از سرداران خويش را در آن جا گذاشت تا شهر را در محاصره نگه دارند .\r\nهمين كه خوارزمشاه از آن جا دور شد ، محمد بن چربك ، كه از اميران غورى بود ، از طالقان حركت كرد و براى امير زنگى ، حاكم سرخس ، پيام فرستاد و او را آگاهى داد كه مىخواهد بطور ناگهانى بر خوارزميانى كه سرخس را محاصره كرده‌اند ، حمله برد .\r\nاين پيام را از آن جهة به دو داد كه وقتى خبر اين غلبه را شنيد ناراحت و نگران نشود و گمان نبرد كه منظور حمله به مردم سرخس است .\r\nخوارزميان به شنيدن اين خبر از سرخس دور گرديدند .\r\nآنگاه امير زنگى از شهر بيرون شد و محمد بن چربك و لشكرش را در مرو الرود ملاقات كرد و خراج آن جا و نواحى نزديك بدان را\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nگرفت .\r\nخوارزمشاه لشكرى را به فرماندهى دائى خويش به سر وقتشان گسيل داشت .\r\nمحمد بن چربك با اين لشكر روبرو شد و با آنان جنگيد و با گرزى كه در دست داشت بر پرچمدار سپاه خوارزم حمله برد و او را زد و كشت ، و پرچم خوارزميان را سرنگون ساخت و كوس‌هاى ايشان را شكست .\r\nسپاهيان خوارزم كه ديگر بانك كوس نشنيدند و پرچم‌هاى خود را نديدند ، پا به فرار نهادند .\r\nغوريان در پى ايشان تاختند و تا دو فرسخ دنبالشان رفتند و از آنان كشتند و اسير كردند .\r\nخوارزميان سه هزار سوار بودند در صورتى كه محمد بن چربك تنها نهصد سوار داشت .\r\nابن چربك همه اردوگاه خوارزميان را تاراج كرد .\r\nخوارزمشاه ، همين كه خبر اين شكست را شنيد ، به خوارزم بازگشت و درباره صلح به غياث الدين پيام فرستاد .\r\nسلطان غياث الدين پاسخ خود را به دست يك سردار بزرگ غورى ارسال داشت كه حسين بن محمد مرغنى خوانده مىشد . مرغن از قراء غور است .\r\nسلطان محمد خوارزمشاه او را زندانى كرد .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nلشكر كشى سلطان محمد خوارزمشاه براى محاصره هرات و بازگشت او از آن جا\r\nسلطان محمد خوارزمشاه ، پس از آنكه درباره صلح به غياث - الدين پيام داد ، سلطان غياث الدين پاسخى همراه حسين مرغنى فرستاد كه مبنى بر مغالطه و زبانبازى بود . از اين رو ، خوارزمشاه نيز فرستاده او ، حسين مرغنى را گرفت و به زندان انداخت .\r\nبعد ، رهسپار هرات گرديد تا آن جا را محاصره كند .\r\nحسين مرغنى كه از انديشه سلطان محمد آگاه شد ، موضوع را به برادر خويش ، عمر بن محمد مرغنى ، امير هرات ، نوشت .\r\nامير هرات نيز خود را براى اين محاصره آماده كرد .\r\nسبب تصميم خوارزمشاه به محاصره هرات اين بود كه دو برادر سابقا به عمويش سلطانشاه خدمت مىكردند و پس از درگذشت سلطانشاه به غياث الدين پيوستند .\r\nسلطان غياث الدين آن دو را گرامى داشت و مورد نوازش\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nقرار داد .\r\nيكى از آن دو را امير الحاجى مىخواندند .\r\nاين دو برادر با سلطان محمد خوارزمشاه نامه‌نگارى كردند و او را در انديشه تصرف شهر هرات انداختند و به گردن گرفتند كه شهر را به وى تسليم كنند .\r\nاز اين رو ، خوارزمشاه روانه هرات شد و بر آن شهر فرود آمد و آن جا را در ميان گرفت .\r\nامير عمر مرغنى ، حاكم هرات ، از روى اعتمادى كه بدان دو برادر داشت كليدهاى دروازه‌هاى شهر را به ايشان سپرد و مأمورشان كرد كه با دشمن بجنگند چون گمان مىبرد كه آن دو تن دشمن خوارزمشاه تكش و پسرش سلطان محمد هستند .\r\nدر همان هنگام يكى از خوارزميان ، تصادفا حسين مرغنى را كه در بند خوارزمشاه گرفتار بود ، از نقشه آن دو برادر آگاه ساخت و به دو گفت كه آن دو نفر خوارزمشاه را درين پيكار راهنمائى مىكنند و به وى دستور مىدهند كه چه كند حسين مرغنى سخن او را باور نكرد .\r\nآن مرد براى اثبات حرف خود نامه‌اى را كه امير الحاجى براى سلطان محمد نگاشته بود در آورد و نشانش داد .\r\nحسين مرغنى نيز نامه را گرفت و براى برادر خود عمر مرغنى ، امير هرات ، فرستاد .\r\nعمر مرغنى نيز آن دو برادر را دستگير كرد و زندانى ساخت و ياران آن دو را نيز بازداشت كرد .\r\nبعد ، الب غازى ، خواهر زاده سلطان غياث الدين ، با لشكرى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاز غوريان فرا رسيد و در پنج فرسنگى هرات فرود آمد .\r\nاو مانع رسيدن خواربار به لشكر خوارزمشاه شد .\r\nاز اين رو خوارزمشاه لشكرى به توابع طالقان فرستاد كه به يغماگرى پردازند و خواربار به دست آورند .\r\nولى حسن بن خرميل با ايشان روبرو شد و جنگيد و در اين نبرد پيروز شد اما از آنان هيچ كس به هلاك نرسيد .\r\nدر اين گير و دار سلطان غياث الدين نيز با لشكر خود روانه هرات شد و در رباط رزين ، نزديك هرات ، فرود آمد . ولى اقدام به جنگ با خوارزمشاه نكرد زيرا لشكرش اندك بود و بيشتر سپاهيانش در اختيار برادرش ، شهاب الدين ، قرار داشتند و در هند و غزنه به سر مىبردند .\r\nخوارزمشاه مدت چهل روز در هرات ماند . سپس بر آن شد كه از آن جا برود زيرا از يك سو شنيد كه يارانش در طالقان شكست خورده‌اند و از سوى ديگر مىديد كه سلطان غياث الدين و همچنين الب غازى به هرات نزديك شده‌اند .\r\nضمنا خبر ديگرى به دو رسيد كه شهاب الدين تازه از هند به غزنه رفته است .\r\nشهاب الدين در ماه رجب اين سال به غزنه رسيد .\r\nاز اين رو ، سلطان محمد ترسيد كه شهاب الدين نيز با لشكريان خويش به هرات بيايد و او ديگر نتواند در آن جا ايستادگى كند .\r\nلذا براى امير هرات ، عمر مرغنى ، پيام فرستاد و پيشنهاد صلح كرد و در برابر پولى كه از او گرفت ، هرات را ترك گفت و از آن جا رفت .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاما شهاب الدين ، پس از رسيدن به غزنه ، خبر كارهاى خوارزمشاه در خراسان و دست يافتن او بر آن استان را شنيد .\r\nاز اين رو رهسپار خراسان گرديد و به بلخ ، و از آن جا به باميان ، سپس به مرو رفت .\r\nدر آن جا فرود آمد و بر آن شد كه با خوارزمشاه جنگ كند .\r\nپيشروان دو لشكر با هم روبرو گرديدند و به پيكار پرداختند و از دو طرف گروه بسيارى كشته شدند .\r\nبعد ، خوارزمشاه مانند فرارى از آن جا رفت و پلها را شكست و امير سنجر ، فرمانرواى نيشابور ، را كشت چون درباره وى بدگمان شده و او را به سازشكارى بر ضد خود متهم ساخته بود .\r\nشهاب الدين نيز به طوس رفت و زمستان را در آن جا گذراند و مىخواست به خوارزم برود و آن جا را محاصره كند .\r\nاما خبر درگذشت برادرش ، سلطان غياث الدين ، به او رسيد .\r\nناچار انديشه خوارزم را از سر بيرون كرد و به هرات شتافت\r\n.\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال مجد الدين ابو على يحيى بن ربيع فقيه شافعى ، در ماه ربيع الاول ، در مدرسه نظاميه بغداد به تدريس پرداخت .\r\nدر اين سال ، بنفشه زن زيباى المستضيء بامر اللَّه خليفه عباسى زندگى را بدرود گفت .\r\nخليفه به دو بسيار مهر مىورزيد و دوستش داشت .\r\nاين خانم نيكوكارى و احسان و بخشش زياد مىكرد .\r\nدر اين سال ، همچنين ، خطيب عبد الملك بن زيد دولعى ، خطيب دمشق ، از جهان رفت .\r\nاو فقيه شافعى بود و در دولعيه - قريه‌اى از توابع موصل - به جهان آمده بود\r\n.\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\n599 وقايع سال پانصد و نود و نهم هجرى قمرى\r\n\r\nمحاصره ماردين به دست لشكر ملك عادل و صلح ملك عادل با صاحب ماردين\r\nدر اين سال ، در ماه محرم ، ملك عادل ابو بكر بن ايوب ، فرمانرواى دمشق و مصر ، لشكرى را با پسر خود ، ملك الاشرف موسى ، به ماردين فرستاد .\r\nسربازان او ماردين را محاصره كردند و توابع ماردين را نيز مورد تاخت و تاز قرار دادند .\r\nلشكر موصل و سنجار و جاهاى ديگر نيز به لشكر ملك الاشرف افزوده شد .\r\nمهاجمان در خرزم اردو زدند كه زير ماردين قرار داشت .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبراى مبارزه با ايشان لشكرى از قلعه بارعيه ، كه تعلق به صاحب ماردين داشت ، فرود آمد تا راه رسيدن خواربار به لشكر ملك عادل را قطع كند .\r\nاز اين رو ، گروهى از لشكر ملك عادل به سر وقت ايشان شتافتند و با آنان سرگرم پيكار شدند .\r\nدر اين جنگ لشكر بارعيه شكست سختى خورد و گريزان گرديد .\r\nاين تركمانان به خرابكارى پرداختند و راه را در آن ناحيه بريدند و تباهى بسيار به بار آوردند . چنان كه پيمودن راه جز براى گروهى كه سلاح داشتند ، آسان نبود .\r\nگروهى از لشكر ملك عادل به رأس عين رفتند تا راه را اصلاح و دست تبهكاران را كوتاه سازند .\r\nپسر ملك عادل مدتى در آن جا ماند ولى به مقصود خود نرسيد .\r\nبعد ، ملك ظاهر غازى بن صلاح الدين يوسف ، فرمانرواى حلب ، براى برقرارى صلح ميانجيگرى كرد و نامه‌اى به عموى خويش ، ملك عادل ، در اين باره نوشت .\r\nملك عادل پيشنهاد آشتى را پذيرفت بر اين پايه كه صاحب ماردين يكصد و پنجاه هزار دينار - كه هر دينارش معادل يازده قيراط از دينار اميرى صرف مىشد - به دو بپردازد و در شهرهاى خويش به نام او خطبه بخواند و اسم او را نيز بر سكه‌هاى خود ضرب كند . لشكر ماردين هم هر وقت كه ملك عادل خواست ، در خدمتش باشد .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nملك ظاهر غازى كه براى صلح پادرميانى كرده بود ، بيست هزار دينار از نقدينه مذكور و قريه القرادى از توابع شبختان را گرفت .\r\nپس از برقرارى صلح ، پسر ملك عادل از ماردين رفت\r\n.\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nدرگذشت سلطان غياث الدين پادشاه غور و شمه‌اى از اخلاق و رفتار او\r\nدر اين سال ، در ماه جمادى الاول ، سلطان غياث الدين ابو الفتح محمد بن سام غورى ، فرمانرواى غزنه و قسمتى از خراسان و نواحى ديگر ، از جهان رفت .\r\nخبر درگذشت او پنهان ماند .\r\nبرادرش شهاب الدين در طوس بود و مىخواست با خوارزمشاه بجنگد كه خبر درگذشت برادر را شنيد .\r\nاز اين رو ، به هرات رفت و در ماه رجب به سوگوارى مرگ برادر نشست .\r\nدر اين هنگام بود كه خبر مرگ او فاش شد .\r\nغياث الدين پسرى به نام محمود بر جاى نهاد كه پس از مرگ پدر خود به لقب غياث الدين ملقب شد .\r\nبه زودى ما از او اخبار بسيار نقل خواهيم كرد .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nشهاب الدين هنگامى كه از طوس رفت ، امير محمد بن چربك را در مرو جانشين خويش ساخت .\r\nگروهى از سرداران خوارزمى به سر وقت او شتافتند .\r\nامير محمد بن چربك شبانه بر آنان تاخت و چنان شبيخون زد كه از ايشان جز اندكى جان بدر نبردند .\r\nمحمد بن چربك اسيران و سرهاى كشته‌شدگان را به هرات فرستاد .\r\nشهاب الدين كه اين خبر شنيد دستور داد كه خود را آماده سازند تا از راه ريگزار به خوارزم بتازند .\r\nاز سوى ديگر ، خوارزمشاه لشكرى بسيج كرد و به فرماندهى برفور تركى به جنگ محمد بن چربك فرستاد .\r\nامير محمد بن چربك كه خبر حركت لشكر خوارزمشاه را شنيد ، با سپاه خويش از شهر بيرون شد و در ده فرسنگى مرو با ايشان روبرو گرديد .\r\nجنگ سختى ميانشان درگرفت و از هر دو دسته مردم بسيار كشته شدند .\r\nسرانجام غوريان شكست خوردند و گريختند و محمد بن چربك با ده سوار ، خود را به مرو رساند .\r\nخوارزميان فرا رسيدند و پانزده روز او را در حلقه محاصره نگه داشتند تا در نگهدارى شهر ناتوان ماند و پيام فرستاد و زنهار خواست .\r\nبراى او سوگند ياد كردند كه اگر به فرمان ايشان از شهر خارج گردد و پيششان بيايد ، او را نخواهند كشت .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمحمد بن چربك نيز اعتماد كرد و پيش ايشان رفت .\r\nهمين كه بر او دست يافتند ، خونش را ريختند و آنچه داشت گرفتند .\r\nشهاب الدين از شنيدن اين خبر بهم بر آمد و نگران شد .\r\nميان او و خوارزمشاه پيك و پيام‌هائى درباره صلح رد و بدل گرديد ولى صلح برقرار نشد .\r\nشهاب الدين چون مىخواست به غزنه بازگردد ، برادرزاده خود ، الب غازى ، را در هرات گماشت .\r\nفلك الملك علاء الدين محمد بن ابو على غورى را هم به شهر فيروزكوه منصوب ساخت و جنگ خراسان و همه كارهاى مربوط بدان حدود را بر عهده او گذاشت .\r\nمحمود ، پسر برادرش غياث الدين ، نيز به نزد او آمد ، شهاب الدين او را والى شهرهاى بست و اسفزار و آن نواحى ساخت و او را از همه كارهاى سلطنتى كه پدرش داشت بر كنار نگاه داشت چون شايستگى جانشينى پدر را نداشت و پس از پدرش با هيچيك از افراد خاندان او نيز خوب رفتار نكرد .\r\nاز جمله كارهائى كه كرد اين بود كه غياث الدين زنى خنياگر داشت كه شيفته‌اش شده و با وى زناشوئى كرده بود .\r\nهمين كه غياث الدين از جهان رفت ، محمود ، اين خانم را بازداشت كرد و او و پسرش غياث الدين و شوهر خواهرش را به سختى مضروب ساخت و اموال و املاكشان را گرفت و آنان را به سرزمين هند فرستاد در حالى كه به بدترين وضع در آمده بودند .\r\nزن غياث الدين مدرسه‌اى بنا كرده و پدر و مادر و برادر خويش\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nرا در آنجا به خاك سپرده بود .\r\nمحمود اين مدرسه را ويران ساخت و گورهاى مردگان را شكافت و استخوان‌هاى آنان را بيرون انداخت .\r\nاما رفتار سلطان غياث الدين و اخلاق او :\r\nغياث الدين در جنگ‌هاى خويش پيروزى مىيافت و شكست نمىخورد و پرچمش هرگز سرنگون نمىشد .\r\nشخصا بسيار كم به جنگ مىپرداخت و زرنگى و نيرنگبازى بسيار داشت .\r\nجوانمرد و بخشنده و نيك‌انديش بود . در خراسان - بخشش‌هاى فراوان مىكرد و موقوفات زياد معين ساخته بود .\r\nمسجدها و مدرسه‌هائى در خراسان براى اصحاب شافعى ساخته و خانقاه‌هائى در راه‌ها بنا كرده و باج راهدارى را بر انداخته بود .\r\nبه مال هيچ كس چشم طمع نمىدوخت و دست درازى نمى - كرد ، و اگر كسى مىمرد و وارثى از او نمىماند ، دارائى او را به تنگدستان و نيازمندان مىبخشيد .\r\nاگر كسى اهل شهر شناخته شده‌اى بود و در شهر او مىمرد ، دارائى وى را به يكى از تاجرانى كه همشهرى وى بودند مىسپرد تا به خانواده‌اش برساند ، و چنانچه كسى را نمىيافت ، آن را به قاضى مىداد و مهر و موم مىكرد تا به كسى برسد كه به مقتضاى آئين شرع شايستگى دريافت آن را داشته باشد .\r\nهر گاه كه از سفر برمىگشت و به شهر خويش مىرسيد ، به همه افراد خاندان خود و فقيهان و اهل فضل نيكى مىكرد و به همه\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nخلعت مىداد .\r\nهر سال از خزانه خويش به همه پاداش مىداد و مبالغى ميان تهيدستان پخش مىكرد .\r\nعلويان و شاعران و كسان ديگرى كه به دربار او مىآمدند ، مورد نوازش وى قرار مىگرفتند .\r\nسلطان غياث الدين ، خود مردى دانشمند بود و اهل فضل و ادب به شمار مىرفت و خطى زيبا داشت و به فن بلاغت آشنا بود .\r\nاو - كه خدايش بيامرزاد - به خط خود قرآن مىنوشت و وقف مدارسى مىكرد كه ساخته بود .\r\nنسبت به مذاهب نيز تعصبى نشان نمىداد و مىگفت : « تعصب در مذهب از سلطان قبيح است . » چيزى كه بود ، خود او مذهب شافعى داشت و به شافعيان مىگرويد بىاينكه آنان را عليه ساير مذاهب برانگيزد يا به آنان امتيازى بيش از آنچه استحقاق داشتند بدهد\r\n.\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nگرفتن ملك ظاهر قلعه نجم را از برادر خود ، ملك افضل\r\nدر اين سال ، ملك ظاهر غازى قلعه نجم را از برادر خويش ، ملك افضل ، گرفت .\r\nاين دژ از جمله جاهائى بود كه ملك افضل ، در سال 597 ، پس از صلحى كه با ملك عادل كرد ، از او گرفت .\r\nدر اين سال ملك عادل ، سروج و حملين و رأس عين را از ملك افضل باز ستاند .\r\nبنابر اين ، تنها سميساط و قلعه نجم در دست او باقى ماند .\r\nبعد ، ملك ظاهر براى او پيام فرستاد و قلعه نجم را از او خواست و متعهد شد كه نزد عمويش ، ملك عادل ، ميانجيگرى كند تا آنچه را كه از وى گرفته به دو باز پس دهد .\r\nولى ملك افضل از واگذارى قلعه نجم خوددارى كرد و آن را نداد .\r\nملك ظاهر او را ترساند به اينكه لشكرى به سر وقتش خواهد\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nفرستاد .\r\nدر اين باره پيك و پيام‌هائى ميان ايشان ، همچنان رد و بدل مىشد تا ماه شعبان كه ملك افضل سرانجام دژ را به دو سپرد و در برابر آن قريه‌هائى يا پولى به عوض خواست .\r\nولى ملك ظاهر به دو هيچ نداد . و اين زشت‌ترين كارى بود كه از فرمانروائى سرزد . چون به خاطر دژى تنگ و كوچك مانند قلعه نجم مزاحم برادرش شد با وجود اين كه خود شهرهاى بسيار داشت و برادرش هيچ نداشت .\r\nاما هنگامى كه ملك عادل سروج و رأس عين را از ملك افضل گرفت ، ملك افضل مادر خود را به پيش او فرستاد تا از او خواهش كند كه آن نواحى را به وى برگرداند .\r\nولى ملك عادل شفاعت اين خانم را نپذيرفت و او را دست خالى و سرافكنده باز گرداند .\r\nدر اينجا خانواده صلاح الدين تقاص كارى را پس مىدادند كه پدرشان با خاندان اتابكى كرده بود ، چون صلاح الدين در سال 580 كه در صدد محاصره موصل بر آمد ، فرمانرواى موصل مادر خويش و دختر عموى خود ، نور الدين محمود ، را پيش او فرستاد تا از او خواهش كنند كه از اين محاصره دست بردارد و برگردد .\r\nصلاح الدين ، ميانجيگرى آن دو خانم را نپذيرفت .\r\nآنچه او كرد درباره فرزندانش كردند و اينك مادر ملك افضل كه زن صلاح الدين بود سرشكسته برگشت همچنانكه صلاح - الدين آن دو خانم را سرشكسته برگرداند .\r\nملك افضل كه ديد عموى او و برادرش آنچه در دستش بود\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nاز او گرفته‌اند ، به ركن الدين سليمان بن قلج ارسلان ، صاحب ملطيه و قونيه و شهرهاى ديگرى كه ميان اين دو بود ، پيام فرستاد و پيشنهاد كرد كه به فرمان وى در آيد و در خدمت وى باشد و در شهر خويش به نام وى خطبه بخواند .\r\nركن الدين اين پيشنهاد را پذيرفت و براى ملك افضل خلعت فرستاد .\r\nملك افضل خلعت او را پوشيد و به سال 600 در سميساط به نام او خطبه خواند و از فرمانبرداران او گرديد\r\n.\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nدست يافتن مردم كرج بر شهر دوين\r\nدر اين سال افراد طائفه كرج بر شهر دوين ، از شهرهاى آذربايجان ، چيره شدند و در آنجا به يغما پرداختند و بر مال و جان و ناموس مردم دست دراز كردند و خون بسيار ريختند .\r\nدوين و همه شهرهاى آذربايجان در اختيار امير ابو بكر بن پهلوان قرار داشت و او نيز به عادت خود شب و روز سرگرم باده‌نوشى بوده و هيچگاه هوشيار نمىشد و به خود نمىآمد و به كار كشور و مردم و سپاه خود رسيدگى نمىكرد .\r\nهمه كارها را از ياد برده بود و راه كسى را مىسپرد كه به هيچ چيز دلبستگى ندارد .\r\nمردم آن شهرها چند بار به او پناه بردند و به او گفتند كه طائفه كرج مكرر به شهرهاى ايشان تاخته‌اند .\r\nولى گوئى آنان به سنگ سخت سخن مىگفتند .\r\nدر اين سال نيز هنگامى كه مهاجمان كرج شهر دوين را در\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nميان گرفتند ، گروهى از مردم آن شهر پيش وى رفتند و از او يارى خواستند .\r\nولى او كمكشان نكرد .\r\nگروهى از سردارانش او را از فرجام اين سستى و تن‌پرورى و چسبيدن او به كارى كه در پيش داشت ، ترساندند .\r\nولى او به سخنانشان گوش نداد .\r\nوقتى كار محاصره دوين به درازا كشيد ، مردم از پايدارى و ايستادگى در برابر دشمن فرو ماندند و ناتوان و زبون شدند .\r\nدر اين هنگام طائفه كرج حمله بردند و به زور شمشير شهر را گرفتند و دست به كارهاى ناروائى زدند كه پيش‌تر ذكر كرديم .\r\nمردم كرج ، پس از اين كه كارشان در آن شهر استوار شد با آن عده از اهالى كه زنده مانده بودند به نيكى پرداختند .\r\nخداى بزرگ نظر مرحمتش شامل حال مسلمانان مىشود و بر مرزهاى ايشان كسانى را مىگمارد كه از آنها پاسدارى و نگهبانى كنند .\r\nآنجا ، به ويژه اين ناحيه ، در معرض خطر قرار گرفت و مردم بسيارى در اين پيكار به هلاك رسيدند . انا للّه و انا اليه راجعون .\r\nدرباره كارهائى كه طائفه كرج ، از كشتار و اسير كردن زنان و فرزندان و هتك ناموس ، با مردم دوين كردند ، خبرهائى به ما رسيد كه از شنيدنش بدن به لرزه در مىآيد\r\n.\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، ملك عادل ، محمد - پسر ملك عزيز فرمانرواى مصر - را به شهر رها فرا خواند .\r\nسبب اقدام به اين كار آن بود كه چون در سال 596 خطبه خواندن به نام محمد را در مصر ، چنان كه گفتيم ، قطع كرد ، مىترسيد از اين كه ياران پدرش گرد هم آيند و بر وى بشورند و به هواخواهى محمد براى او آشوبى به پا كنند .\r\nاز اين رو به سال 598 او را از مصر بيرون كرد و به دمشق فرستاد .\r\nدر اين سال نيز او را به رها منتقل ساخت . لذا او و همه برادران و خواهران و مادر و بستگان ديگرش در رها به سر بردند .\r\nدر اين سال ، در ماه رجب ، شيخ وجيه الدين محمد بن محمود مرو رودى ، فقيه شافعى درگذشت .\r\nاين همان كسى بود كه سبب شد تا غياث الدين به مذهب\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nشافعى بگرود .\r\nدر ماه ربيع الاول اين سال نيز ابو الفتوح عبيد اللَّه بن ابو - المعمر ، فقيه شافعى معروف به مستملى ، در بغداد از جهان رفت .\r\nاو خط زيبائى داشت .\r\nدر ماه ربيع الآخر هم زمرد خاتون ، مادر خليفه عباسى - الناصر لدين اللّه - در گذشت .\r\nجنازه او را به طرزى نمايان تشييع كردند و مردم بسيار بر او نماز گزاردند . و آن را در آرامگاهى كه براى خود ساخته بود به خاك سپردند .\r\nبانوى نيكوكارى بود و كار نيك بسيار مىكرد\r\n.\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n.\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n.\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n.\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n.\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n.\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n.\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n.\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n.\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n.\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n.\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n.\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n.\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n.\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n.\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n.\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n.\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n.\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n.\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n.\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n.\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n.\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n.\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n.\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n.\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n","description":"","footnote":"","page_name":" 353 ","page_number":353}
  ]